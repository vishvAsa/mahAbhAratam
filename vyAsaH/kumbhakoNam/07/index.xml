<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०७ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNam/07/</link>
    <description>Recent content in &#43;०७ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNam/07/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/001/</guid>
      <description>&lt;p&gt;द्रोणपर्व&#xA;श्रीः&#xA;अध्यायः 001&lt;/p&gt;&#xA;&lt;p&gt;धृतराष्ट्रेण सञ्जयम् प्रति भीष्मपातानन्तरीयकदुर्योधनादिवृत्तान्तप्रश्नः ॥ 1 ॥ सञ्जयेन योधानां शरणत्वेन कर्णाह्वाने कथिते धृतराष्ट्रस्य कर्णवृत्तान्तप्रश्नः ॥ 2 ॥&#xA;श्रीवेदव्यासाय नमः ।&#xA;नारायणं नमस्कृत्य नरं चैव नरोत्तमम् ।&#x9;001&lt;br&gt;&#xA;देवीं सरस्वतीं व्यासं ततो जयमुदीरयेत् ॥&#x9;001&lt;br&gt;&#xA;जनमेजय उवाच &#x9;001&lt;br&gt;&#xA;तमप्रतिमसत्वौजोबलवीर्यपराक्रमम् ।&#x9;001a&lt;br&gt;&#xA;हतं देवव्रतं श्रुत्वा पाञ्चाल्येन शिखण्डिना ॥&#x9;001c&lt;br&gt;&#xA;धृतराष्ट्रस्ततो राजा शोकव्याकूललोचनः ।&#x9;002a&lt;br&gt;&#xA;किमचेष्टत विप्रर्षे हते पितरि वीर्यवान् ॥&#x9;002c&lt;br&gt;&#xA;तस्य पुत्रो हि भगवान्भीष्भद्रोणमुखै रथैः ।&#x9;003a&lt;br&gt;&#xA;पराजित्य महेष्वासान्पाण्डवान्राज्यमिच्छति ॥&#x9;003c&lt;br&gt;&#xA;तस्मिन्हते तु भगवन्केतौ सर्वधनुष्मताम् ।&#x9;004a&lt;br&gt;&#xA;यदचेष्टत कौरवस्तन्मे ब्रूहि तपोधन ॥&#x9;004c&lt;br&gt;&#xA;वैशम्पायन उवाच &#x9;005&lt;br&gt;&#xA;निहतं पितरं श्रुत्वा धृतराष्ट्रो जनाधिपः ।&#x9;005a&lt;br&gt;&#xA;लेभे न शान्तिं कौरव्यश्चिन्ताशोकपरायणः ॥&#x9;005c&lt;br&gt;&#xA;तस्य चिन्तयतो दुःखमनिशं पार्थिवस्य तत् ।&#x9;006a&lt;br&gt;&#xA;आजगाम विशुद्धात्मा पुनर्गावल्गणिस्तदा ॥&#x9;006c&lt;br&gt;&#xA;&#39;व्यासप्रसादाद्विज्ञाय सर्वं वृत्तान्तमुत्तमम् ।&#x9;007a&lt;br&gt;&#xA;सैनिकानां च सर्वेषां सेनयोरुभयोस्तदा&#39; ॥&#x9;007c&lt;br&gt;&#xA;शिबिरात्सञ्जयं प्राप्तं निशि नागाह्वयं पुरम् ।&#x9;008a&lt;br&gt;&#xA;आम्बिकेयो माहारज धृतराष्ट्रोऽन्वपृच्छत ॥&#x9;008c&lt;br&gt;&#xA;श्रुत्वा भीष्मस्य निधनमप्रहृष्टमना भृशम् ।&#x9;009a&lt;br&gt;&#xA;पुत्राणां जयमाकाङ्क्षन्विललापातुरो यथा ॥&#x9;009c&lt;br&gt;&#xA;धृतराष्ट्र उवाच &#x9;010&lt;br&gt;&#xA;संशोच्य तु महात्मानं भीष्मं भीमपराक्रमम् ।&#x9;010a&lt;br&gt;&#xA;किमकार्षुःपरं तात कुरवः कालचोदिताः ॥&#x9;010c&lt;br&gt;&#xA;तस्मिन्विनिहते शूरे दुराधर्षे महात्मनि ।&#x9;011a&lt;br&gt;&#xA;किं नु स्वित्कुरवोऽकार्षुर्निमग्नाः शोकसागरे ॥&#x9;011c&lt;br&gt;&#xA;तदुदीर्णं महत्सैन्यं त्रैलोक्यस्यापि सञ्जय ।&#x9;012a&lt;br&gt;&#xA;भयमुत्पादयेत्तीव्रं पाण्डवानां महात्मनाम् ॥&#x9;012c&lt;br&gt;&#xA;को हि दौर्योधने सैन्ये पुमानासीन्महारथः ।&#x9;013a&lt;br&gt;&#xA;यं प्राप्य समरे वीरा न त्रस्यन्ति महाभये ॥&#x9;013c&lt;br&gt;&#xA;देवव्रते तु निहते कुरूणामृषभे तदा ।&#x9;014a&lt;br&gt;&#xA;किमकार्षुर्नृपतयस्तन्ममाचक्ष्व सञ्जय ॥&#x9;014c&lt;br&gt;&#xA;सञ्जय उवाच &#x9;015&lt;br&gt;&#xA;शृणु राजन्नेकमना वचनं ब्रुवतो मम ।&#x9;015a&lt;br&gt;&#xA;यत्ते पुत्रास्तदाकार्षुर्हते देवव्रते मृधे ॥&#x9;015c&lt;br&gt;&#xA;निहते तु तदा भीष्मे राजन्सत्यपराक्रमे ।&#x9;016a&lt;br&gt;&#xA;तावकाः पाण्डवेयाश्च प्राध्यायन्त पृथक्पृथक् ॥&#x9;016c&lt;br&gt;&#xA;विस्मिताश्च प्रहृष्टाश्च क्षत्रधर्मं निशाम्य ते ।&#x9;017a&lt;br&gt;&#xA;स्वधर्मं निन्दमानास्ते प्रणिपत्य महात्मने ॥&#x9;017c&lt;br&gt;&#xA;शयनं कल्पयामासुर्भीष्मायामितकर्मणे ।&#x9;018a&lt;br&gt;&#xA;सोपधानं नरव्याघ्र शरैः सन्नतपर्वभिः ॥&#x9;018c&lt;br&gt;&#xA;विधाय रक्षां भीष्माय समाभाष्य परस्परम् ।&#x9;019a&lt;br&gt;&#xA;अनुमान्य च गाङ्गेयं कृत्वा चापि प्रदक्षिणम् ॥&#x9;019c&lt;br&gt;&#xA;क्रोधसंरक्तनयनाः समवेत्य परस्परम् ।&#x9;020a&lt;br&gt;&#xA;पुनर्युद्धाय निर्जग्मुः क्षत्रियाः कालचोदिताः ॥&#x9;020c&lt;br&gt;&#xA;ततस्तूर्यनिनादैश्च भेरीणां निनदेन च ।&#x9;021a&lt;br&gt;&#xA;तावकानामनीकानि परेषां च विनिर्ययुः ॥&#x9;021c&lt;br&gt;&#xA;व्यावृत्तेऽर्यम्णि राजेन्द्र पतिते जाह्नवीसुते ।&#x9;022a&lt;br&gt;&#xA;अमर्षवशमापन्नाः कालोपहतचेतसः ॥&#x9;022c&lt;br&gt;&#xA;अनादृत्य वचः पथ्यं गाङ्गेयस्य महात्मनः ।&#x9;023a&lt;br&gt;&#xA;निर्ययुर्भरतश्रेष्टाः शस्त्राण्यादाय सत्वराः ॥&#x9;023c&lt;br&gt;&#xA;मोहात्तव सपुत्रस्य वधाच्छान्तनवस्य च ।&#x9;024a&lt;br&gt;&#xA;कौरवा मृत्युनाऽऽहूताः सहिताः सर्वराजभिः ॥&#x9;024c&lt;br&gt;&#xA;अजावय इवागोपा वने श्वापदसङ्कुले ।&#x9;025a&lt;br&gt;&#xA;&#39;कर्णकर्णेति चाक्रन्दञ्छेषा भारत पार्थिवाः&#39; ।&#x9;025c&lt;br&gt;&#xA;भृशमुद्विग्नमनसो हीना देवव्रतेन ते ॥&#x9;025e&lt;br&gt;&#xA;पतिते भरतश्रेष्ठे बभूव कुरुवाहिनी ।&#x9;026a&lt;br&gt;&#xA;द्यौरिवापेतनक्षत्रा हीनं खमिव वायुना ॥&#x9;026c&lt;br&gt;&#xA;विपन्नसस्येव मही वाक्चैवासंस्कृता यथा ।&#x9;027a&lt;br&gt;&#xA;आसुरीव यथा सेना निगृहीते नृपे बलौ ॥&#x9;027c&lt;br&gt;&#xA;विधवेव वरारोहा शुष्कतोयेव निम्नगा ।&#x9;028a&lt;br&gt;&#xA;वृकैरिव वने रुद्धा पृषती हतयूथपा ॥&#x9;028c&lt;br&gt;&#xA;शरभाऽऽहतसिंहेव महती गिरिकन्दरा ।&#x9;029a&lt;br&gt;&#xA;सा सेना भरतश्रेष्ठे पतिते जाह्नवीसुते ॥&#x9;029c&lt;br&gt;&#xA;विष्वग्वाताहतिक्षुब्धा नौरिवासीन्महार्णवे ।&#x9;030a&lt;br&gt;&#xA;बलिभिः पाण्डवैर्वीरैर्लब्धलक्षैर्भृशार्दिता ॥&#x9;030c&lt;br&gt;&#xA;सा तदासीद्भृशं सेना व्याकुलाश्वरथद्विपा ।&#x9;031a&lt;br&gt;&#xA;विपन्नभूयिष्ठनरा कृपणा ध्वस्तमानसा ॥&#x9;031c&lt;br&gt;&#xA;तस्यां त्रस्ता नृपतयः सैनिकाश्च पृथग्विधाः ।&#x9;032a&lt;br&gt;&#xA;पाताल इव मज्जन्तो हीना देवव्रतेन ते ॥&#x9;032c&lt;br&gt;&#xA;कर्णस्य कुरवोऽस्मार्षुः स हि देवव्रतोपमः ।&#x9;033a&lt;br&gt;&#xA;सर्वशस्त्रभृतां श्रेष्ठं रोचमानमिवातिथिम् ॥&#x9;033c&lt;br&gt;&#xA;बन्धुमापद्गतस्येव तमेवोपागमन्मनः ।&#x9;034a&lt;br&gt;&#xA;चुक्रुशुः कर्णकर्णेति तत्र भारत पार्थिवाः ॥&#x9;034c&lt;br&gt;&#xA;राधेयं हितमस्माकं सूतपुत्रं तनुत्यजम् ।&#x9;035a&lt;br&gt;&#xA;स हि नायुध्यत तदा दशाहानि महायशाः ॥&#x9;035c&lt;br&gt;&#xA;सामात्यबन्धुः कर्णो वै तमानयत माचिरम् ।&#x9;036a&lt;br&gt;&#xA;भीष्णेण हि महाबाहुः सर्वक्षत्रस्य पश्यतः ॥&#x9;036c&lt;br&gt;&#xA;रथेषु गण्यमानेषु बलविक्रमशालिषु ।&#x9;037a&lt;br&gt;&#xA;सङ्ख्यातोऽर्धरथः कर्णो द्विगुणः सन्नरर्षभः ॥&#x9;037c&lt;br&gt;&#xA;रथातिरक्षसङ्ख्यायां योऽग्रणीः शूरसम्मतः ।&#x9;038a&lt;br&gt;&#xA;सासुरानपि देवेशान्रणे यो योद्धुमुत्सहेत् ॥&#x9;038c&lt;br&gt;&#xA;स तु तेनैव कोपेन राजन्गाङ्गेयमुक्तवान् ।&#x9;039a&lt;br&gt;&#xA;त्वयि जीवति कौरव्य नाहं योत्स्ये कदाचन ॥&#x9;039c&lt;br&gt;&#xA;त्वया तु पाण्डवेयेषु निहतेषु महामृधे ।&#x9;040a&lt;br&gt;&#xA;दुर्योधनमनुज्ञाप्य वनं यास्यामि कौरव ॥&#x9;040c&lt;br&gt;&#xA;हते वा त्वयि पार्थैस्तु युधि स्वर्गमुपेयुषि ।&#x9;041a&lt;br&gt;&#xA;हन्तास्म्येकरथेनैव कृत्स्नान्यान्मन्यसे रथान् ॥&#x9;041c&lt;br&gt;&#xA;एवमुक्त्वा महाबाहुर्दशाहान्येक एव सः ।&#x9;042a&lt;br&gt;&#xA;नायुध्यत ततः कर्णः पुत्रस्य तव सम्मते ॥&#x9;042c&lt;br&gt;&#xA;भीष्मः समरविक्रान्तः पाण्डवेयस्य भारत ।&#x9;043a&lt;br&gt;&#xA;जघान समरे योधानसङ्ख्येयपराक्रमः ॥&#x9;043c&lt;br&gt;&#xA;तस्मिंस्तु निहते शूरे सत्यसन्धे महौजसि ।&#x9;044a&lt;br&gt;&#xA;त्वत्सुताः वर्णमस्मार्षुस्तर्तुकामा इव प्लवम् ॥&#x9;044c&lt;br&gt;&#xA;तावकास्तव पुत्राश्च सहिताः सर्वराजभिः ।&#x9;045a&lt;br&gt;&#xA;हा कर्ण इति चाक्रन्दन्कालोऽयमिति चाब्रुवन् ॥&#x9;045c&lt;br&gt;&#xA;एवं ते स्म हि राधेयं सूतपुत्रं तनुत्यजम् ।&#x9;046a&lt;br&gt;&#xA;चुक्रुशुः सहिता योधास्तत्रत्र महाबलाः ॥&#x9;046c&lt;br&gt;&#xA;जामदग्न्याभ्यनुज्ञातमस्त्रे दुर्वारपौरुषम् ।&#x9;047a&lt;br&gt;&#xA;अगमन्नो मनः कर्णं बन्धुमात्ययिकेष्विव ॥&#x9;047c&lt;br&gt;&#xA;स हि शक्तो रणे राजञ्स्त्रातुमस्मान्महाभयात् ।&#x9;048a&lt;br&gt;&#xA;त्रिदशानिव गोविन्दः सततं सुमहाभयात् ॥&#x9;048c&lt;br&gt;&#xA;वैशम्पायन उवाच &#x9;049&lt;br&gt;&#xA;तथा तु सञ्जयं कर्णं कीर्तयन्तं पुनः पुनः ।&#x9;049a&lt;br&gt;&#xA;आशीविषवदुच्छ्वस्य धृतराष्ट्रोऽब्रवीदिदम् ॥&#x9;049c&lt;br&gt;&#xA;धृतराष्ट्र उवाच &#x9;050&lt;br&gt;&#xA;यत्तद्वैकर्तनं कर्णमगमद्वो मनस्तदा ।&#x9;050a&lt;br&gt;&#xA;अप्यरक्षत्स राधेयः सूतपुत्रस्तनुत्यजः ॥&#x9;050c&lt;br&gt;&#xA;अपि तन्न मृषाकार्षीत्कच्चित्सत्यपराक्रमः ।&#x9;051a&lt;br&gt;&#xA;सम्भ्रान्तानां तदार्तानां त्रस्तानां त्राणमिच्छताम् ॥&#x9;051c&lt;br&gt;&#xA;अपि तत्पूरयाञ्चक्रे धनुर्धरवरो युधि ।&#x9;052a&lt;br&gt;&#xA;यत्तद्विनिहते भीष्मे कौरवाणामपाकृतम् ॥&#x9;052c&lt;br&gt;&#xA;तत्खण्डं पूरयन्कर्णः परेषामादधद्भयम् ।&#x9;053a&lt;br&gt;&#xA;स हि वै पुरुषव्याघ्रो लोके सञ्जय कथ्यते ॥&#x9;053c&lt;br&gt;&#xA;आर्तानां बान्धवानां च क्रन्दतां च विशेषतः ।&#x9;054a&lt;br&gt;&#xA;परित्यज्य रणे प्राणांस्तत्त्राणार्थं च शर्म च ।&#x9;054c&lt;br&gt;&#xA;कृतवान्मम पुत्राणां जयाशां सफलामपि ॥&#x9;054e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/002/</guid>
      <description>&lt;p&gt;श्रीः&#xA;अध्यायः 002&#xA;कर्णेन पाण्डवोच्छेदनपूर्वकं दुर्योधनाय राज्यदानं प्रतिज्ञाय युद्धायाभियानम् ॥ 1 ॥&#xA;सञ्जय उवाच &#x9;001&lt;br&gt;&#xA;हतं भीष्ममथाधिरथिर्विदित्वा भिन्नां नावं वारिधावत्यगाधे ।&#x9;001a&lt;br&gt;&#xA;सोदर्यवद्व्यसनात्सूतपुत्रः सन्तारयिष्यंस्तव पुत्रस्य सेनाम् ॥&#x9;001c&lt;br&gt;&#xA;श्रुत्वा तु कर्णः पुरुषेन्द्रमच्युतं निपातितं शान्तनवं महारथम् ।&#x9;002a&lt;br&gt;&#xA;अथोपयायात्सहसारिकर्षणो धनुर्धराणां प्रवरस्तदा नृप ॥&#x9;002c&lt;br&gt;&#xA;हते तु भीष्मे रथसत्तमे परैर्निमज्जतीं नावमिवार्णवे कुरून् ।&#x9;003a&lt;br&gt;&#xA;पितेव पुत्रांस्त्वरितोऽभ्ययात्ततः सन्तारयिष्यंस्तव पुत्रस्य सेनाम् ॥&#x9;003c&lt;br&gt;&#xA;सम्मृज्य दिव्यं धनुराततज्यं स रामदत्तं रिपुसङ्घहन्ता ।&#x9;004a&lt;br&gt;&#xA;बाणांश्च कालानलवायुकल्पानुल्लालयन्वाक्यमिदं बभाषे॥&#x9;004c&lt;br&gt;&#xA;कर्ण उवाच &#x9;005&lt;br&gt;&#xA;यस्मिन्धृतिर्बुद्धिपराक्रमौजः सत्यं स्मृतिर्वीरगुणाश्च सर्वे ।&#x9;005a&lt;br&gt;&#xA;अस्त्राणि दिव्यान्यथ सन्नतिह्रीः प्रिया च वागनसूया च भीष्मे ॥&#x9;005c&lt;br&gt;&#xA;सदा कृतज्ञे द्विजशत्रुघातके सनातनं चन्द्रमसीव लक्ष्मीः ।&#x9;006a&lt;br&gt;&#xA;स चेत्प्रशान्तः परवीरहन्ता मन्ये हतानेव च सर्ववीरान् ॥&#x9;006c&lt;br&gt;&#xA;नेह ध्रुवं किञ्चन जातु विद्यते  लोके ह्यस्मिन्कर्मणोऽनित्ययोगात् ।&#x9;007a&lt;br&gt;&#xA;सूर्योदये को हि विमुक्तसंशयो भावं कुर्वीतार्यमहाव्रते हते ॥&#x9;007c&lt;br&gt;&#xA;वसुप्रभावे वसुवीर्यसम्भवे गते वसूनेव वसुन्धराधिपे ।&#x9;008a&lt;br&gt;&#xA;वसूनि पुत्रांश्च वसुन्धरां तथा कुरूंश्च शोचध्वमिमां च वाहिनीम् ॥&#x9;008c&lt;br&gt;&#xA;सञ्जय उवाच &#x9;009&lt;br&gt;&#xA;महाप्रभावे वरदे निपातिते लोकेश्वरे शास्तरि चामितौजसि ।&#x9;009a&lt;br&gt;&#xA;पराजितेषु भरतेषु दुर्मनाः कर्णो भृशं न्यश्वसदश्रु वर्तयन् ॥&#x9;009c&lt;br&gt;&#xA;इदं च राधेयवचो निशम्य सुताश्च राजंस्तव सैनिकाश्च ह ।&#x9;010a&lt;br&gt;&#xA;परस्परं चुक्रुशुरार्तिजं मुहुस्तदाश्रु नेत्रैर्मुमुचुश्च शब्दवत् ॥&#x9;010c&lt;br&gt;&#xA;प्रवर्तमाने तु पुनर्महाहवे विगाह्यमानासु चमूषु पार्थिवैः ।&#x9;011a&lt;br&gt;&#xA;अथाब्रवीद्धर्षकरं तदा वचो रथर्षभान्सर्वमहारथर्षभः ॥&#x9;011c&lt;br&gt;&#xA;जगत्यनित्ये सततं प्रधावति प्रचिन्तयन्नस्थिरमद्य लक्षये ।&#x9;012a&lt;br&gt;&#xA;भवत्सु तिष्ठत्स्विह पातितो मृधे गिरिप्रकाशः कुरुपुङ्गवः कथम् ॥&#x9;012c&lt;br&gt;&#xA;निपातिते शान्तनवे महारथे दिवाकरे भूतलमास्थिते यथा ।&#x9;013a&lt;br&gt;&#xA;न पार्थिवाः सोढुमलं धनञ्जयं गिरिप्रवोढारमिवानिलं द्रुमाः ॥&#x9;013c&lt;br&gt;&#xA;हतप्रधानं त्विदमार्तरूपं परैर्हतोत्साहमनाथमद्य वै ।&#x9;014a&lt;br&gt;&#xA;मया कुरूणां परिपाल्यमाहवे बलं यथा तेन महात्मना तथा ॥&#x9;014c&lt;br&gt;&#xA;समाहितं चात्मनि भारमीदृशं जगत्तथाऽनित्यमिदं च लक्षये ।&#x9;015a&lt;br&gt;&#xA;निपातितं चाहवशौण्डमाहवे कथं नु कुर्यामहमीदृशे भयम् ॥&#x9;015c&lt;br&gt;&#xA;अहं तु तान्कुरुवृषभानजिह्मगैः प्रवेशयन्यमसदनं चरन्रणे ।&#x9;016a&lt;br&gt;&#xA;यशः परं जगति विभाव्य वर्तिता परैर्हतो भुवि शयिताथवा पुनः ॥&#x9;016c&lt;br&gt;&#xA;युधिष्ठिरो धृतिमतिसत्यसत्ववान् वृकोदरो गजशततुल्यविक्रमः ।&#x9;017a&lt;br&gt;&#xA;तथार्जुनस्त्रिदशवरात्मजो युवा न तद्बलं सुजयमिहामरैरपि ॥&#x9;017c&lt;br&gt;&#xA;यमौ रणे यत्र यमोपमौ बले ससात्यकिर्यत्र च देवकीसुतः ।&#x9;018a&lt;br&gt;&#xA;न तद्बलं कापुरुषोऽभ्युपेयिवान्निवर्तते मृत्युमुखादिवासुभृत् ॥&#x9;018c&lt;br&gt;&#xA;तपोऽभ्युदीर्णं तपसैव बाध्यते बलं बलेनैव तथा मनस्विभिः ।&#x9;019a&lt;br&gt;&#xA;मनश्च मे शत्रुनिवारणे ध्रुवं स्वरक्षणे चाचलवद्व्यवस्थितम् ॥&#x9;019c&lt;br&gt;&#xA;एवं चैषां बाधमानः प्रभावं गत्वैवाहं ताञ्जयाम्यद्य सूत ।&#x9;020a&lt;br&gt;&#xA;मित्रद्रोहो मर्षणीयो न मेऽयं भग्ने सैन्ये यः समेयात्स मित्रम् ॥&#x9;020c&lt;br&gt;&#xA;कर्तास्म्येतत्सत्पुरुषार्यकर्म त्यक्त्वा प्राणाननुयास्यामि भीष्मम् ।&#x9;021a&lt;br&gt;&#xA;सर्वान्सङ्ख्ये शत्रुशङ्घान्हनिष्ये हतस्तैर्वा वीरलोकं प्रपत्स्ये ॥&#x9;021c&lt;br&gt;&#xA;सम्प्राक्रुष्टे रुदितस्त्रीकुमारे पराहते पौरुषे धार्तराष्ट्रे ।&#x9;022a&lt;br&gt;&#xA;मया कृत्यमिति जानामि सूत तस्माद्राज्ञस्त्वद्य शत्रून्विजेष्ये ॥&#x9;022c&lt;br&gt;&#xA;कुरून्रक्षन्पाण्डुपुत्राञ्जिघांसंस्त्यक्त्वा प्राणान्घोररूपे रणेऽस्मिन् ।&#x9;023a&lt;br&gt;&#xA;सर्वान्सङ्ख्ये शत्रुसङ्घान्निहत्य दास्याम्यहं धार्तराष्ट्राय राज्यम् ॥&#x9;023c&lt;br&gt;&#xA;निबध्यतां मे कवचं विचित्रं हैमं शुभ्रं मणिरत्नावभासि ।&#x9;024a&lt;br&gt;&#xA;शिरस्त्राणं चार्कसमानभासं धनुः शरांश्चाग्निविषाहिकल्पान् ॥&#x9;024c&lt;br&gt;&#xA;उपासङ्गान्षोडश योजयन्तु धनूंषि दिव्यानि तथाऽऽहरन्तु ।&#x9;025a&lt;br&gt;&#xA;असींश्च शक्तीश्च गदाश्च गुर्वीः शङ्खं च जाम्बूनदचित्रनालम् ॥&#x9;025c&lt;br&gt;&#xA;इमां रौक्मीं नागकक्ष्यां विचित्रां ध्वजं जैत्रं दिव्यमिन्दीवराङ्कम् ।&#x9;026a&lt;br&gt;&#xA;श्लक्ष्णैर्वस्त्रैर्विप्रमृज्यानयन्तु चित्रां मालां चारुबद्धां सलाजाम् ॥&#x9;026c&lt;br&gt;&#xA;अश्वानग्र्यान्पाण्डुराभ्रप्रकाशान् पुष्टान्स्नातान्मन्त्रपूताभिरद्भिः ।&#x9;027a&lt;br&gt;&#xA;तप्तैर्भाण्डैः काञ्चनैरभ्युपेतान् शीघ्राञ्शीघ्रं सूतपुत्रानयस्व ॥&#x9;027c&lt;br&gt;&#xA;रथं चाग्र्यं हेममालावनद्धं रत्नैश्चित्रं सूर्यचन्द्रप्रकाशैः ।&#x9;028a&lt;br&gt;&#xA;द्रव्यैर्युक्तं सम्प्रहारोपपन्नैर्वाहैर्युक्तं तूर्णमावर्तयस्व ॥&#x9;028c&lt;br&gt;&#xA;चित्राणि चापानि च वेगवन्ति ज्याश्चोत्तमाः सन्नहनोपपन्नाः ।&#x9;029a&lt;br&gt;&#xA;तूणांश्च पूर्णान्महतः शराणामासाद्य गात्रावरणानि चैव ॥&#x9;029c&lt;br&gt;&#xA;प्रायात्रिकं चानयताशु सर्वं पूर्णं कान्त्या वीरकांस्यं च हैमम् ।&#x9;030a&lt;br&gt;&#xA;आनीय मालामवबध्य चाङ्गे प्रवादयन्त्वाशु जयाय भेरीः ॥&#x9;030c&lt;br&gt;&#xA;प्रयाहि सूताशु यतः किरीटी वृकोदरो धर्मसुतो यमौ च ।&#x9;031a&lt;br&gt;&#xA;तान्वा हनिष्यामि समेत्य सङ्ख्ये भीष्मो यथैष्यामि हतो द्विषद्भिः ॥&#x9;031c&lt;br&gt;&#xA;यस्मिन्राजा सत्यधृतिर्युधिष्ठिरः समास्थितो भीमसेनार्जुनौ च ।&#x9;032a&lt;br&gt;&#xA;वासुदेवः सात्यकिः सृञ्जयाश्च मन्ये बलं तदजय्यं महीपैः ॥&#x9;032c&lt;br&gt;&#xA;तं चेन्मृत्युः सर्वहरोऽभिरक्षेत्सदाऽप्रमत्तः समरे किरीटिनम् ।&#x9;033a&lt;br&gt;&#xA;तथापि हन्तास्मि समेत्य सङ्ख्ये यास्यामि वा भीष्ममुखो यमाय ॥&#x9;033c&lt;br&gt;&#xA;न त्वेवाहं न गमिष्यामि तेषां मध्ये शराणां तत्र चाहं ब्रवीमि ।&#x9;034a&lt;br&gt;&#xA;मित्रद्रुहो दुर्बलभक्तयो ये पापात्मानो न ममैते सहायाः ॥&#x9;034c&lt;br&gt;&#xA;सञ्जय उवाच &#x9;035&lt;br&gt;&#xA;समृद्धिमन्तं रथमुत्तमं दृढं सकूबरं हेमपरिष्कृतं शुभम् ।&#x9;035a&lt;br&gt;&#xA;पताकिनं वातजवैर्हयोत्तमैर्युक्तं समास्थाय ययौ जयाय ॥&#x9;035c&lt;br&gt;&#xA;सम्पूज्यमानः कुरुभिर्महात्मा रथर्षभो देवगणैर्यथेन्द्रः ।&#x9;036a&lt;br&gt;&#xA;ययौ तदायोधनमुग्रधन्वा यत्रावसानं भरतर्षभस्य ॥&#x9;036c&lt;br&gt;&#xA;वरूथिना महता सध्वजेन सुवर्णमुक्तामणिरत्नमालिना ।&#x9;037a&lt;br&gt;&#xA;सदश्वयुक्तेन रथेन कर्णो मेघस्वनेनार्क इवामितौजाः ॥&#x9;037c&lt;br&gt;&#xA;हुताशनाभः स हुताशनप्रभे शुभः शुभे वै स्वरथे धनुर्धरः ।&#x9;038a&lt;br&gt;&#xA;स्थितो रराजाधिरथिर्महारथः स्वयं विमाने सुरराडिवास्थितः ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/003/</guid>
      <description>&lt;p&gt;श्रीः&#xA;अध्यायः 003&#xA;कर्णेन भीष्ममेत्य युद्धानुज्ञायाचनम् ॥ 1 ॥&#xA;सञ्जय उवाच &#x9;001&lt;br&gt;&#xA;शरतल्पे महात्मानं शयानममितौजसम् ।&#x9;001a&lt;br&gt;&#xA;महाशतसमूहेन समुद्रमिव शोषितम् ॥&#x9;001c&lt;br&gt;&#xA;दृष्ट्वा पितामहं भीष्मं सर्वक्षत्रान्तकं गुरुम् ।&#x9;002a&lt;br&gt;&#xA;दिव्यैरस्त्रैर्महेष्वासं पातितं सव्यसाचिना ।&#x9;002c&lt;br&gt;&#xA;जयाशा तव पुत्राणां सम्भग्ना शर्म वर्म च ॥&#x9;002e&lt;br&gt;&#xA;अपाराणामिव द्वीपमगाधे गाधमिच्छताम् ।&#x9;003a&lt;br&gt;&#xA;स्रोतसा यामुनेनेव शरौघेण परिप्लुतम् ॥&#x9;003c&lt;br&gt;&#xA;महान्तमिव मैनाकमहार्यं भुवि पातितम् ।&#x9;004a&lt;br&gt;&#xA;नभश्च्युतमिवादित्यं शक्रस्येवामृतं हृतम् ॥&#x9;004c&lt;br&gt;&#xA;शतक्रतुमिवाचिन्त्यं पुरा वृत्रेणा निर्जितम् ।&#x9;005a&lt;br&gt;&#xA;मोहनं सर्वसैन्यस्य युधि भीष्मं निपातितम् ॥&#x9;005c&lt;br&gt;&#xA;ककुदं सर्वसैन्यानां लक्ष्म सर्वधनुष्मताम् ।&#x9;006a&lt;br&gt;&#xA;धनञ्जयशरैर्व्याप्तं पितरं ते महाव्रतम् ॥&#x9;006c&lt;br&gt;&#xA;तं वीरशयने वीरं शयानं पुरुषर्षभम् ।&#x9;007a&lt;br&gt;&#xA;भीष्ममाधिरथिर्दृष्ट्वा भरतानां पितामहम् ॥&#x9;007c&lt;br&gt;&#xA;प्रस्कन्द्य स रथात्तूर्णं शोकमोहपरिप्लुतः ।&#x9;008a&lt;br&gt;&#xA;&#39;पद्य्भामेव जगामार्तो बाष्पव्याकुललोचनः&#39;।&#x9;008c&lt;br&gt;&#xA;अभिवाद्याञ्जलिं बद्ध्वा वन्दमानोऽभ्यभाषत ॥&#x9;008e&lt;br&gt;&#xA;कर्णोऽहमस्मि भद्रं ते वद मामभि भारत ।&#x9;009a&lt;br&gt;&#xA;पुण्यया क्षेमया वाचा चक्षुषा चावलोकय ॥&#x9;009c&lt;br&gt;&#xA;न नूनं सुकृतस्येह फलं कश्चित्समश्नुते ।&#x9;010a&lt;br&gt;&#xA;यत्र धर्मपरो वृद्धः शेते भुवि भवानिह ॥&#x9;010c&lt;br&gt;&#xA;कोशसञ्चयने मन्त्रे व्यूहे प्रहरणेषु च ।&#x9;011a&lt;br&gt;&#xA;नाहमन्यं प्रपश्यामि कुरूणां कुरुपुङ्गव ॥&#x9;011c&lt;br&gt;&#xA;बुद्ध्या विशुद्धया युक्तो यः कुरूंस्तारयेद्भयात् ।&#x9;012a&lt;br&gt;&#xA;योधांस्त्वमप्लवे हित्वा पितृलोकं गमिष्यसि ॥&#x9;012c&lt;br&gt;&#xA;अद्यप्रभृति सङ्क्रुद्धा व्याघ्रा इव मृगक्षयम् ।&#x9;013a&lt;br&gt;&#xA;पाण्डवा भरतश्रेष्ठ करिष्यन्ति कुरुक्षयम् ॥&#x9;013c&lt;br&gt;&#xA;अद्य गाण्डीवघोषेण वीर्यज्ञाः सव्यसाचिनः ।&#x9;014a&lt;br&gt;&#xA;कुरवः सन्त्रसिष्यन्ति वज्रघोषादिवासुराः ॥&#x9;014c&lt;br&gt;&#xA;अद्य गाण्डीवमुक्तानामशनीनामिव स्वनः ।&#x9;015a&lt;br&gt;&#xA;त्रासयिष्यति बाणानां कुरूनन्यांश्च पार्थिवान् ॥&#x9;015c&lt;br&gt;&#xA;समिद्धोऽग्निर्यथा वीर महाज्वालो द्रुमान्दहेत् ।&#x9;016a&lt;br&gt;&#xA;धार्तराष्ट्रान्प्रधक्ष्यन्ति तथा बाणाः किरीटिनः॥&#x9;016c&lt;br&gt;&#xA;येन येन प्रसरतो वाय्वग्नी सहितौ वने ।&#x9;017a&lt;br&gt;&#xA;तेन तेन प्रदहतो भूरिगुल्मतृणद्रुमान् ॥&#x9;017c&lt;br&gt;&#xA;यादृशोऽग्निः समुद्भूतस्तादृक्पार्थो न संशयः ।&#x9;018a&lt;br&gt;&#xA;यथा वायुर्नरव्याघ्र तथा कृष्णो न संशयः ॥&#x9;018c&lt;br&gt;&#xA;नदतः पाञ्चजन्यस्य रसतो गाण्डिवस्य च ।&#x9;019a&lt;br&gt;&#xA;श्रुत्वा सर्वाणि सैन्यानि त्रासं यास्यन्ति भारत ॥ &#x9;019c&lt;br&gt;&#xA;कपिध्वजस्योत्पततो रथस्यामित्रकर्शिनः ।&#x9;020a&lt;br&gt;&#xA;शब्दं सोढुं न शक्ष्यन्ति त्वामृते वीर पार्थिवाः ॥&#x9;020c&lt;br&gt;&#xA;को ह्यर्जुनं योधयितुं त्वदन्यः पार्थिवोऽर्हति ।&#x9;021a&lt;br&gt;&#xA;यस्य दिव्यानि कर्माणि प्रवदन्ति मनीषिणः ॥&#x9;021c&lt;br&gt;&#xA;अमानुषैश्च सङ्ग्रामं त्र्यम्बकेण महात्मना ।&#x9;022a&lt;br&gt;&#xA;तस्माच्चैव वरं प्राप्तो दुष्प्रापश्चाकृतात्मभिः ॥&#x9;022c&lt;br&gt;&#xA;कोऽन्यः शक्तो रणे जेतुं पूर्वं यो न जितस्त्वया ।&#x9;023a&lt;br&gt;&#xA;जितो येन रणे रामो भवता वीर्यशालिना ॥&#x9;023c&lt;br&gt;&#xA;क्षत्रियान्तकरो घोरो देवदानवदर्पहा ।&#x9;024a&lt;br&gt;&#xA;&#39;सोप्यद्याभिहतः शेते शरैः प्रोतः शिखण्डिना ॥&#39;&#x9;024c&lt;br&gt;&#xA;तमद्याहं पाण्डवं युद्धशौण्डममृष्यमाणो भवता चानुशिष्टः ।&#x9;025a&lt;br&gt;&#xA;आशीविषं दृष्टिहरं सुघोरं शूरं शक्ष्याम्यस्त्रबलान्निहन्तुम् ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/004/</guid>
      <description>&lt;p&gt;श्रीः&#xA;अध्यायः 004&lt;/p&gt;&#xA;&lt;p&gt;भीष्मानुज्ञातस्य कर्णस्य युद्धायाऽऽगमनम् ॥ 1 ॥&#xA;सञ्जय उवाच &#x9;001&lt;br&gt;&#xA;तस्य लालप्यमानस्य कुरुवृद्धः पितामहः ।&#x9;001a&lt;br&gt;&#xA;देशकालोचितं वाक्यमब्रवीत्प्रीतमानसः ॥&#x9;001c&lt;br&gt;&#xA;भीष्म उवाच &#x9;002&lt;br&gt;&#xA;समुद्र इव सिन्धूनां ज्योतिषामिव भास्करः ।&#x9;002a&lt;br&gt;&#xA;सत्यस्य च यथा सन्तो बीजानामिव चोर्वरा ॥&#x9;002c&lt;br&gt;&#xA;पर्जन्य इव भूतानां प्रतिष्ठा सुहृदां भवान् ।&#x9;003a&lt;br&gt;&#xA;बान्धवास्त्वाऽनुजीवन्तु स्वादुवृक्षमिवाण्डजाः ॥&#x9;003c&lt;br&gt;&#xA;मानहा भव शत्रूणां मित्राणां नन्दिवर्धनः ।&#x9;004a&lt;br&gt;&#xA;कौरवाणां भव गतिर्यथा विष्णुर्दिवौकसाम् ॥&#x9;004c&lt;br&gt;&#xA;स्वबाहुबलवीर्येण धार्तराष्ट्रप्रियैषिणा ।&#x9;005a&lt;br&gt;&#xA;कर्ण राजपुरं गत्वा काम्भोजा निर्जितास्त्वया ॥&#x9;005c&lt;br&gt;&#xA;गिरिव्रजगताश्चापि नग्नजित्प्रमुखा नृपाः ।&#x9;006a&lt;br&gt;&#xA;अम्बष्ठाश्च विदेहाश्च गान्धाराश्च जितास्त्वया ॥&#x9;006c&lt;br&gt;&#xA;हिमवद्दुर्गनिलयाः किराता रणकर्कशाः ।&#x9;007a&lt;br&gt;&#xA;दुर्योधनस्य वशगास्त्वया कर्ण पुरा कृताः ॥&#x9;007c&lt;br&gt;&#xA;उत्कला मेकलाः पौण्ड्राः कलिङ्गान्ध्राश्च संयुगे ।&#x9;008a&lt;br&gt;&#xA;निषादाश्च त्रिगर्ताश्च बाह्लीकाश्च जितास्त्वया ॥&#x9;008c&lt;br&gt;&#xA;तत्रतत्र च सङ्ग्रामे दुर्योधनहितैषिणा ।&#x9;009a&lt;br&gt;&#xA;बहवश्च जिताः कर्ण त्वया वीरा महौजसा ॥&#x9;009c&lt;br&gt;&#xA;यथा दुर्योधनस्तात सज्ञातिकुलबान्धवः ।&#x9;010a&lt;br&gt;&#xA;तथा त्वमपि सर्वेषां कौरवाणां गतिर्भव ॥&#x9;010c&lt;br&gt;&#xA;शिवेनाभिवदामि त्वां गच्छ युध्यस्व शत्रुभिः ।&#x9;011a&lt;br&gt;&#xA;अनुशास्य कुरून्सर्वान्धत्स्व दुर्योधने जयम् ॥&#x9;011c&lt;br&gt;&#xA;भवान्पौत्रसमोऽस्माकं यथा दुर्योधनस्तथा ।&#x9;012a&lt;br&gt;&#xA;तवापि धर्मतः सर्वे यथा तस्य वयं तथा ॥&#x9;012c&lt;br&gt;&#xA;यौनात्सम्बन्धकाल्लोके विशिष्टं सङ्गतं सताम् ।&#x9;013a&lt;br&gt;&#xA;सद्भिः सङ्गममिच्छन्ति तस्मात्प्राज्ञाः परैरपि ॥&#x9;013c&lt;br&gt;&#xA;स सत्यसङ्गरो भूत्वा ममेदमिति निश्चितः ।&#x9;014a&lt;br&gt;&#xA;कुरूणां पालय बलं यथा दुर्योधनस्तथा ॥&#x9;014c&lt;br&gt;&#xA;&#39;यथा च कुरवो युद्धे योधयन्ति स्म पाण्डवान् ।&#x9;015a&lt;br&gt;&#xA;तथा कर्ण त्वया कार्यं दुर्योधनहितैषिणा॥&#39;&#x9;015c&lt;br&gt;&#xA;निशम्य वचनं तस्य चरणावभिवाद्य च ।&#x9;016a&lt;br&gt;&#xA;ययौ वैकर्तनः कर्णस्तूर्णमायोधनं प्रति ॥&#x9;016c&lt;br&gt;&#xA;सोऽभिवीक्ष्य नरौघाणां स्थानमप्रतिमं महत् ।&#x9;017a&lt;br&gt;&#xA;व्यूढप्रहरणोरस्कं सैन्यं तत्समबृंहयत् ॥&#x9;017c&lt;br&gt;&#xA;हृषिताः कुरवः सर्वे दुर्योधनपुरोगमाः ।&#x9;018a&lt;br&gt;&#xA;उपागतं महाबाहुं सर्वानीकपुरःसरम् ॥&#x9;018c&lt;br&gt;&#xA;कर्णं दृष्ट्वा महात्मानं युद्धाय समुपस्थितम् ।&#x9;019a&lt;br&gt;&#xA;क्ष्वेडितास्फोटितरवैः सिंहनादरवैरपि ।&#x9;019c&lt;br&gt;&#xA;धनुःशब्दैश्च विविधैः कुरवः समपूजयन् ॥&#x9;019e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/005/</guid>
      <description>&lt;p&gt;श्रीः&#xA;अध्यायः 005&#xA;दुर्योधनपृष्टेन कर्णेन तम् प्रति द्रोणस्य सैनापत्यकरणविधानम् ॥ 1 ॥&#xA;सञ्जय उवाच &#x9;001&lt;br&gt;&#xA;रथस्थं पुरुषव्याघ्रं दृष्ट्वा कर्णमवस्थितम् ।&#x9;001a&lt;br&gt;&#xA;हृष्टो दुर्योधनो राजन्निदं वचनमब्रवीत् ॥&#x9;001c&lt;br&gt;&#xA;सनाथमिव मन्येऽहं भवता पालितं बलम् ।&#x9;002a&lt;br&gt;&#xA;अत्र किं नु समर्थं यद्धितं तत्सम्प्रधार्यताम् ॥&#x9;002c&lt;br&gt;&#xA;कर्ण उवाच &#x9;003&lt;br&gt;&#xA;ब्रूहि नः पुरुषव्याघ्र त्वं हि प्राज्ञतमो नृषु ।&#x9;003a&lt;br&gt;&#xA;यथा चार्थपतिः कृत्यं पश्यते न तथेतरः ॥&#x9;003c&lt;br&gt;&#xA;ते स्म सर्वे तव वचः श्रोतुकामा नरेश्वर ।&#x9;004a&lt;br&gt;&#xA;नान्याय्यं हि भवान्वाक्यं ब्रूयादिति मतिर्मम ॥&#x9;004c&lt;br&gt;&#xA;दुर्योधन उवाच &#x9;005&lt;br&gt;&#xA;भीष्मः सेनाप्रणेताऽऽसीद्वयसा विक्रमेण च ।&#x9;005a&lt;br&gt;&#xA;श्रुतेन चोपसम्पन्नः सर्वैर्योधगणैस्तथा ॥&#x9;005c&lt;br&gt;&#xA;तेनातियशसा कर्ण घ्नता शत्रुगणान्मम ।&#x9;006a&lt;br&gt;&#xA;सुयुद्धेन दशाहानि पालिताः स्मो महात्मना ॥&#x9;006c&lt;br&gt;&#xA;तस्मिन्नसुकरं कर्म कृतवत्यास्थिते दिवम् ।&#x9;007a&lt;br&gt;&#xA;कं तु सेनाप्रणेतारं मन्यसे तदनन्तरम् ॥&#x9;007c&lt;br&gt;&#xA;न विना नायकं सेना मुहूर्तमपि तिष्ठति ।&#x9;008a&lt;br&gt;&#xA;&#39;आहवेषु विशेषेण भ्रष्टनेत्रेष्विवाञ्जनम् ।&#39;&#x9;008c&lt;br&gt;&#xA;आहवेष्वाहवश्रेष्ठ नेतृहीनेव नौर्जले ॥&#x9;008e&lt;br&gt;&#xA;यथा ह्यकर्णधारा नौ रथश्चासारथिर्यथा ।&#x9;009a&lt;br&gt;&#xA;द्रवेद्यथेष्टं तद्वत्स्यादृते सेनापतिं बलम् ॥&#x9;009c&lt;br&gt;&#xA;अदेशिको यथा सार्थः सर्वः कृच्छ्रं समृच्छति ।&#x9;010a&lt;br&gt;&#xA;अनायका तथा सेना सर्वान्दोषान्समर्च्छति ॥&#x9;010c&lt;br&gt;&#xA;स भावन्वीक्ष्य सर्वेषु मामकेषु महात्मसु ।&#x9;011a&lt;br&gt;&#xA;पश्य सेनापतिं युक्तमनु शान्तनवादिह ॥&#x9;011c&lt;br&gt;&#xA;यं हि सेनाप्रणेतारं भवान्वक्ष्यति संयुगे ।&#x9;012a&lt;br&gt;&#xA;तं वयं सहिताः सर्वे करिष्यामो न संशयः ॥&#x9;012c&lt;br&gt;&#xA;कर्ण उवाच &#x9;013&lt;br&gt;&#xA;सर्व एव महात्मान इमे पुरुषसत्तमाः ।&#x9;013a&lt;br&gt;&#xA;सेनापतित्वमर्हन्ति नात्र कार्या विचारणा ॥&#x9;013c&lt;br&gt;&#xA;कुलसंहननज्ञानैर्बलविक्रमबुद्धिभिः ।&#x9;014a&lt;br&gt;&#xA;युक्ताः श्रुतज्ञा धीमन्त आहवेष्वनिवर्तिनः ॥&#x9;014c&lt;br&gt;&#xA;युगपन्न तु ते शक्याः कर्तुं सर्वे पुरःसराः ।&#x9;015a&lt;br&gt;&#xA;एक एव तु कर्तव्यो यस्मिन्वैशेषिका गुणाः ॥&#x9;015c&lt;br&gt;&#xA;अन्योन्यस्पर्धिनां ह्येषां यद्येकं त्वं करिष्यसि ।&#x9;016a&lt;br&gt;&#xA;शेषा विमनसो व्यक्तं न योत्स्यन्ति हितास्तव ॥&#x9;016c&lt;br&gt;&#xA;अयं च सर्वयोधानामाचार्यः स्थविरो गुरुः ।&#x9;017a&lt;br&gt;&#xA;युक्तः सेनापतिः कर्तुं द्रोणः शस्त्रभृतां वरः ॥&#x9;017c&lt;br&gt;&#xA;को हि तिष्ठति दुर्धर्षे द्रोणे शस्त्रभृतां वरे ।&#x9;018a&lt;br&gt;&#xA;सेनापतिःस्यादन्योस्माच्छुक्राङ्गिरसदर्शनात् ॥&#x9;018c&lt;br&gt;&#xA;न च सोऽप्यस्ति ते योधः सर्वराजसु भारत ।&#x9;019a&lt;br&gt;&#xA;द्रोणं यः समरे यान्तमनुयास्यति संयुगे ॥&#x9;019c&lt;br&gt;&#xA;एष सेनाप्रणेतॄणामेष शस्त्रभृतामपि ।&#x9;020a&lt;br&gt;&#xA;एष बुद्धिमतां चैव श्रेष्ठो राजन्गुरुस्तव ॥&#x9;020c&lt;br&gt;&#xA;एवं दुर्योधनाचार्यमाशु सेनापतिं कुरु ।&#x9;021a&lt;br&gt;&#xA;जिगीषन्तो सुरान्सङ्ख्ये कार्तिकेयमिवामराः ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/006/</guid>
      <description>&lt;p&gt;श्रीः&#xA;अध्यायः 006&#xA;दुर्योधनेन द्रोणम् प्रति सैनापत्यस्वीकारप्रार्थना ॥ 1 ॥&#xA;सञ्जय उवाच &#x9;001&lt;br&gt;&#xA;कर्णस्य वचनं श्रुत्वा राजा दुर्योधनस्तदा ।&#x9;001a&lt;br&gt;&#xA;सेनामध्यगतं द्रोणमिदं वचनमब्रवीत् ॥&#x9;001c&lt;br&gt;&#xA;दुर्योधन उवाच &#x9;002&lt;br&gt;&#xA;वर्णश्रैष्ठ्यात्कुलोत्पत्त्या श्रुतेन वयसा धिया ।&#x9;002a&lt;br&gt;&#xA;वीर्याद्दाक्ष्यादधृष्यत्वादर्थज्ञानान्नयाज्जयात् ॥&#x9;002c&lt;br&gt;&#xA;तपसा च कृतज्ञत्वाद्वृद्धः सर्वगुणैरपि ।&#x9;003a&lt;br&gt;&#xA;युक्तो भवत्समो गोप्ता राज्ञामन्यो न विद्यते ॥&#x9;003c&lt;br&gt;&#xA;स भवान्पातु नः सर्वान्देवानिव शतक्रतुः ।&#x9;004a&lt;br&gt;&#xA;भवन्नेत्राः पराञ्जेतुमिच्छामो द्विजसत्तम ॥&#x9;004c&lt;br&gt;&#xA;रुद्राणामिव कापालिर्वसूनामिव पावकः ।&#x9;005a&lt;br&gt;&#xA;कुबेर इव यक्षाणां मरुतामिव वासवः ॥&#x9;005c&lt;br&gt;&#xA;वसिष्ठ इव विप्राणां तेजसामिव भास्करः ।&#x9;006a&lt;br&gt;&#xA;पितॄणामिव धर्मेन्द्रो यादसामिव चाम्बुराट् ॥&#x9;006c&lt;br&gt;&#xA;नक्षत्राणामिव शशी दितिजानामिवोशनाः ।&#x9;007a&lt;br&gt;&#xA;&#39;सर्वेषामिव लोकानां विश्वस्य च यथा क्षयः ॥&#39;&#x9;007c&lt;br&gt;&#xA;विश्वोत्पत्तिस्थितिलये श्रेष्ठो नारायणः प्रभुः ।&#x9;008a&lt;br&gt;&#xA;एवं सेनाप्रणेतॄणां मम सेनापतिर्भव ॥&#x9;008c&lt;br&gt;&#xA;अक्षौहिण्यो दशैका च वशगाः सन्तु तेऽनघ ।&#x9;009a&lt;br&gt;&#xA;ताभिः शत्रून्प्रतिव्यूह्य जहीन्द्रो दानवानिव ॥&#x9;009c&lt;br&gt;&#xA;प्रयातु नो भवानग्रे देवानामिव पावकिः ।&#x9;010a&lt;br&gt;&#xA;अनुयास्यामहे त्वाऽऽजौ सौरभेया इवर्षभम् ॥&#x9;010c&lt;br&gt;&#xA;उग्रधन्वा महेष्वासो दिव्यं विष्फारयन्धनुः ।&#x9;011a&lt;br&gt;&#xA;दृष्ट्वा भवन्तं सङ्ग्रामे नार्जुनः प्रहरिष्यति ॥&#x9;011c&lt;br&gt;&#xA;ध्रुवं युधिष्ठिरं सङ्ख्ये सानुबन्धं सबान्धवम् ।&#x9;012a&lt;br&gt;&#xA;जेष्यामि पुरुषव्याघ्र भवान्सेनापतिर्यदि ॥&#x9;012c&lt;br&gt;&#xA;सञ्जय उवाच &#x9;013&lt;br&gt;&#xA;एवमुक्ते ततो द्रोणं जयेत्यूचुर्नराधिपाः ।&#x9;013a&lt;br&gt;&#xA;सिंहनादेन महता हर्षयन्तस्तवात्मजम् ॥&#x9;013c&lt;br&gt;&#xA;सैनिकाश्च मुदा युक्ता वर्धयन्ति द्विजोत्तमम् ।&#x9;014a&lt;br&gt;&#xA;दुर्योधनं पुरस्कृत्य प्रार्थयन्तो महद्यशः ।&#x9;014c&lt;br&gt;&#xA;दुर्योधनं ततो राजन्द्रोणो वचनमब्रवीत् ॥ ॥&#x9;014e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/007/</guid>
      <description>&lt;p&gt;श्रीः&lt;/p&gt;&#xA;&lt;p&gt;अध्यायः 007&#xA;दुर्योधनेन द्रोणस्य सैनापत्येऽभिषेचनम् ॥ 1 ॥ द्रोणयुद्धवर्णनम् ॥ 2 ॥&#xA;द्रोण उवाच &#x9;001&lt;br&gt;&#xA;वेदं षडङ्गं वेदाहमर्थविद्यां च मानवीम् ।&#x9;001a&lt;br&gt;&#xA;त्रैय्यम्बकमथेष्वस्त्रं शस्त्राणि विविधानि च ॥&#x9;001c&lt;br&gt;&#xA;ये चाप्युक्ता मयि गुणा भवद्भिर्जयकाङ्क्षिभिः ।&#x9;002a&lt;br&gt;&#xA;चिकीर्षुस्तानहं सर्वान्योधयिष्यामि पाण्डवान् ॥&#x9;002c&lt;br&gt;&#xA;पार्षतं तु रणे राजन्न हनिष्ये कथञ्चन ।&#x9;003a&lt;br&gt;&#xA;स हि सृष्टो वधार्थाय ममैव पुरुषर्षभः ॥&#x9;003c&lt;br&gt;&#xA;योधयिष्यामि सैन्यानि नाशयन्सर्वसोमकान् ।&#x9;004a&lt;br&gt;&#xA;न च मां पाण्डवा युद्धे योधयिष्यन्ति हर्षिताः ॥&#x9;004c&lt;br&gt;&#xA;सञ्जय उवाच &#x9;005&lt;br&gt;&#xA;स एवमभ्यनुज्ञातश्चक्रे सेनापतिं ततः ।&#x9;005a&lt;br&gt;&#xA;द्रोणं तव सुतो राजन्विधिदृष्टेन कर्मणा ॥&#x9;005c&lt;br&gt;&#xA;अथाभिषिषिचुर्द्रोणं दुर्योधनमुखा नृपाः ।&#x9;006a&lt;br&gt;&#xA;&#39;स्वस्तिवादरवैश्चान्यैः श्लक्ष्णैश्चान्यैर्मनोरमैः ।&#39;&#x9;006c&lt;br&gt;&#xA;सैनापत्ये यथा स्कन्दं पुरा शक्रमुखाः सुराः ॥&#x9;006e&lt;br&gt;&#xA;ततो वादित्रघोषेण शङ्खानां च महास्वनैः ।&#x9;007a&lt;br&gt;&#xA;प्रादुरासीत्कृते द्रोणे हर्षः सेनापतौ तदा ॥&#x9;007c&lt;br&gt;&#xA;ततः पुण्याहघोषेण साशीर्वादस्वनेन च ।&#x9;008a&lt;br&gt;&#xA;संस्तवैर्गीतशब्दैश्च सूतमागधवन्दिनाम् ॥&#x9;008c&lt;br&gt;&#xA;जयशब्दैर्द्विजाग्र्याणां सुभगानर्तितैस्तथा ।&#x9;009a&lt;br&gt;&#xA;सत्कृत्य विधिना द्रोणं मेनिरे पाण्डवाञ्जितान् ॥&#x9;009c&lt;br&gt;&#xA;सञ्जय उवाच &#x9;010&lt;br&gt;&#xA;सैनापत्यं तु सम्प्राप्य भारद्वाजो महारथः ।&#x9;010a&lt;br&gt;&#xA;युयुत्सुर्व्यूह्य सैन्यानि प्रायात्तव सुतैः सह ॥&#x9;010c&lt;br&gt;&#xA;सैन्धवश्च कलिङ्गश्च विकर्णश्च तवात्मजः ।&#x9;011a&lt;br&gt;&#xA;दक्षिणं पार्श्वमास्थाय समतिष्ठन्त दंशिताः ॥&#x9;011c&lt;br&gt;&#xA;प्रपक्षः शकुनिस्तेषां प्रवरैर्हयसादिभिः ।&#x9;012a&lt;br&gt;&#xA;ययौ गान्धारकैः सार्धं विमलप्रासयोधिभिः ॥&#x9;012c&lt;br&gt;&#xA;कृपश्च कृतवर्मा च चित्रसेनो विविंशतिः ।&#x9;013a&lt;br&gt;&#xA;दुःशासनमुखा यत्ताः सव्यं पक्षमपालयन् ॥&#x9;013c&lt;br&gt;&#xA;तेषां प्रपक्षाः काम्भोजाः सुदक्षिणपुरस्सराः ।&#x9;014a&lt;br&gt;&#xA;ययुरश्वैर्महावेगैः शकाश्च यवनैः सह ॥&#x9;014c&lt;br&gt;&#xA;मद्रास्त्रिगर्ताः साम्बष्ठाः प्रतीच्योदीच्यमालवाः ।&#x9;015a&lt;br&gt;&#xA;शिबयः शूरसेनाश्च शूद्राश्च मलदैः सह ॥&#x9;015c&lt;br&gt;&#xA;सौवीराः कितवाः प्राच्या दाक्षिणात्याश्च सर्वशः ।&#x9;016a&lt;br&gt;&#xA;तवात्मजं पुरस्कृत्य सूतपुत्रस्य पृष्ठतः ॥&#x9;016c&lt;br&gt;&#xA;हर्षयन्तः स्वसैन्यानि ययुस्तव सुतैः सह ।&#x9;017a&lt;br&gt;&#xA;प्रवरः सर्वयोधानां बलेषु बलमादधत्॥&#x9;017c&lt;br&gt;&#xA;ययौ वैकर्तनः कर्णः प्रमुखे सर्वधन्विनाम् ।&#x9;018a&lt;br&gt;&#xA;तस्य दीप्तो महाकायः स्वान्यनीकानि हर्षयन् ॥&#x9;018c&lt;br&gt;&#xA;हस्तिकक्ष्यो महाकेतुर्बभौ सूर्यसमद्युतिः ।&#x9;019a&lt;br&gt;&#xA;न भीष्मव्यसनं कश्चिदृष्ट्वा कर्णममन्यत ॥&#x9;019c&lt;br&gt;&#xA;विशोकाश्चाभवन्सर्वे राजानः कुरुभिः सह ।&#x9;020a&lt;br&gt;&#xA;हृष्टाश्च बहवो योधास्तत्राजल्पन्त वेगतः ॥&#x9;020c&lt;br&gt;&#xA;न हि कर्णं रणे दृष्ट्वा युधि स्थास्यन्ति पाण्डवाः ।&#x9;021a&lt;br&gt;&#xA;कर्णो हि समरे शक्तो जेतुं देवान्सवासवान् ॥&#x9;021c&lt;br&gt;&#xA;किमु पाण्डुसुतान्युद्धे हीनवीर्यपराक्रमान् ।&#x9;022a&lt;br&gt;&#xA;भीष्मेण तु रणे पार्थाः पालिता बाहुशालिना ॥&#x9;022c&lt;br&gt;&#xA;तांस्तु कर्णः शरैस्तीक्ष्णैर्नाशयिष्यति संयुगे ।&#x9;023a&lt;br&gt;&#xA;एवं ब्रुवन्तस्तेऽन्योन्यं हृष्टरूपा विशाम्पते ॥&#x9;023c&lt;br&gt;&#xA;राधेयं पूजयन्तश्च प्रशंसन्तश्च निर्ययुः ।&#x9;024a&lt;br&gt;&#xA;अस्माकं शकटव्यूहो द्रोणेन विहितोऽभवत् ॥&#x9;024c&lt;br&gt;&#xA;परेषां क्रौञ्च एवासीद्व्यूहो राजन्महात्मनाम् ।&#x9;025a&lt;br&gt;&#xA;प्रीयमाणेन विहितो धर्मराजेन भारत ॥&#x9;025c&lt;br&gt;&#xA;व्यूहप्रमुखतस्तेषां तस्थतुः पुरुषर्षभौ ।&#x9;026a&lt;br&gt;&#xA;वानरध्वजमुच्छ्रित्य विष्वक्सेनधनञ्जयौ ॥&#x9;026c&lt;br&gt;&#xA;ककुदं सर्वसैन्यानां धाम सर्वधनुष्मताम् ।&#x9;027a&lt;br&gt;&#xA;आदित्यपथगः केतुः पार्थस्यामिततेजसः ॥&#x9;027c&lt;br&gt;&#xA;दीपयामास तत्सैन्यं पाण्डवस्य महात्मनः ।&#x9;028a&lt;br&gt;&#xA;यथा प्रज्वलितः सूर्यो युगान्ते वै वसुन्धराम् ॥&#x9;028c&lt;br&gt;&#xA;दीप्यन्दृश्येत हि तथा केतुः सर्वत्र धीमतः ।&#x9;029a&lt;br&gt;&#xA;योधानामर्जुनः श्रेष्ठो गाण्डीवं धनुषां वरम् ॥&#x9;029c&lt;br&gt;&#xA;वासुदेवश्च भूतानां चक्राणां च सुदर्शनम् ।&#x9;030a&lt;br&gt;&#xA;चत्वार्येतानि तेजांसि वहञ्श्वेतहयो रथः ॥&#x9;030c&lt;br&gt;&#xA;परेषामग्रतस्तस्थौ कालचक्रमिवोद्यतम् ।&#x9;031a&lt;br&gt;&#xA;एवं तौ सुमहात्मानौ बलसेनाग्रगावुभौ ॥&#x9;031c&lt;br&gt;&#xA;तावकानां मुखे कर्णः परेषां च धनञ्जयः ।&#x9;032a&lt;br&gt;&#xA;ततो जयाभिसंरब्धौ परस्परवधैषिणौ ॥&#x9;032c&lt;br&gt;&#xA;अवेक्षेतां तदान्योन्यं समरे कर्णपाण्डवौ ।&#x9;033a&lt;br&gt;&#xA;ततः प्रयाते सहसा भारद्वाजे महारथे ॥&#x9;033c&lt;br&gt;&#xA;सिंहनादेन घोरेण वसुधा समकम्पत ।&#x9;034a&lt;br&gt;&#xA;ततस्तुमुलमाकाशमावृणोत्सदिवाकरम् ॥&#x9;034c&lt;br&gt;&#xA;वातोद्धूतं रजस्तीव्रं कौशेयनिकरोपमम् ।&#x9;035a&lt;br&gt;&#xA;ववर्ष द्यौरनभ्राऽपि मांसास्थिरुधिराण्युत ॥&#x9;035c&lt;br&gt;&#xA;गृध्राः श्येना बकाः कङ्का वायसाश्च सहस्रशः ।&#x9;036a&lt;br&gt;&#xA;उपर्युपरि सेनां ते तदा पर्यपतन्नृप ॥&#x9;036c&lt;br&gt;&#xA;गोमायवश्च प्राक्रोशन्भयदान्दारुणान्रवान् ।&#x9;037a&lt;br&gt;&#xA;अकार्षुरपसव्यं च बहुशः पृतनां तव ॥&#x9;037c&lt;br&gt;&#xA;चिखादिषन्तो मांसानि पिपासन्तश्च शोणितम् ।&#x9;038a&lt;br&gt;&#xA;अपतद्दीप्यमाना च सनिर्घाता सकम्पना ॥&#x9;038c&lt;br&gt;&#xA;उल्का ज्वलन्ती सङ्ग्रामे पुच्छेनावृत्य सर्वशः ।&#x9;039a&lt;br&gt;&#xA;परिवेषो महांश्चापि सविद्युत्स्तनयित्नुमान् ॥&#x9;039c&lt;br&gt;&#xA;भास्करस्याभवद्राजन्प्रयाते वाहिनीपतौ ।&#x9;040a&lt;br&gt;&#xA;एते चान्ये च बहवः प्रादुरासन्सुदारुणाः ।&#x9;040c&lt;br&gt;&#xA;उत्पाता युधि वीराणां जीवितक्षयकारिणः ॥&#x9;04e&lt;br&gt;&#xA;ततः प्रववृते युद्धं परस्परवधैषिणाम् ।&#x9;041a&lt;br&gt;&#xA;कुरुपाण्डवसैन्यानां शब्देनापूरयज्जगत् ॥&#x9;041c&lt;br&gt;&#xA;ते त्वन्योन्यं सुसंरब्धाः पाण्डवाः कौरवैः सह ।&#x9;042a&lt;br&gt;&#xA;अभ्यघ्नन्निशितैः शस्त्रैर्जयगृद्धाः प्रहारिणः ॥&#x9;042c&lt;br&gt;&#xA;स पाण्डवानां महतीं महेष्वासो महाद्युतिः ।&#x9;043a&lt;br&gt;&#xA;वेगेनाभ्यद्रवत्सेनां किरञ्शरशतैः शितैः ॥&#x9;043c&lt;br&gt;&#xA;द्रोणमभ्युद्यतं दृष्ट्वा पाण्डवाः सहसृञ्जयैः ।&#x9;044a&lt;br&gt;&#xA;प्रत्यगृह्णंस्तदा राजञ्छरवर्षैः पृथक्पृथक् ॥&#x9;044c&lt;br&gt;&#xA;विक्षोभ्यमाणा द्रोणेन भिद्यमाना महाचमूः ।&#x9;045a&lt;br&gt;&#xA;व्यशीर्यत सपाञ्चाला वातेनेव बलाहकाः ॥&#x9;045c&lt;br&gt;&#xA;बहूनीह विकुर्वाणो दिव्यान्यस्त्राणि संयुगे ।&#x9;046a&lt;br&gt;&#xA;अपीडयत्क्षणेनैव द्रोणः पाण्डवसृञ्जयान् ॥&#x9;046c&lt;br&gt;&#xA;ते वध्यमाना द्रोणेन वासवेनेव दानवाः ।&#x9;047a&lt;br&gt;&#xA;पाञ्चालाः समकम्पन्त धृष्टद्युम्नपुरोगमाः ॥&#x9;047c&lt;br&gt;&#xA;ततो दिव्यास्त्रविच्छूरो याज्ञसेनिर्महारथः ।&#x9;048a&lt;br&gt;&#xA;अभिनच्छरवर्षेण द्रोणानीकमनेकधा ॥&#x9;048c&lt;br&gt;&#xA;द्रोणस्य शरवर्षाणि शरवर्षेण पार्षतः ।&#x9;049a&lt;br&gt;&#xA;सन्निवार्य ततः सर्वान्कुरूनप्यवधीद्बली ॥&#x9;049c&lt;br&gt;&#xA;संयम्य तु ततो द्रोणः समवस्थाप्य चाहवे ।&#x9;050a&lt;br&gt;&#xA;स्वमनीकं महेष्वासः पार्षतं समुपाद्रवत् ॥&#x9;050c&lt;br&gt;&#xA;स बाणवर्षं सुमहदसृजत्पार्षतं प्रति ।&#x9;051a&lt;br&gt;&#xA;मघवान्समभिक्रुद्धः सहसा दानवानिव ॥&#x9;051c&lt;br&gt;&#xA;ते कम्प्यमाना द्रोणेन बाणैः पाण्डवसृञ्जयाः ।&#x9;052a&lt;br&gt;&#xA;पुनःपुनरभज्यन्त सिंहेनैवेतरे मृगाः ॥&#x9;052c&lt;br&gt;&#xA;तथा पर्यपतद्द्रोणः पाण्डवानां बले बली ।&#x9;053a&lt;br&gt;&#xA;अलातचक्रवद्राजंस्तदद्भुतमिवाभवत् ॥&#x9;053c&lt;br&gt;&#xA;खचरनगरकल्पं कल्पितं शास्त्रदृष्ट्या चलदनिलपताकं ह्लादनं वल्गिताश्वम् ।&#x9;054a&lt;br&gt;&#xA;स्फटिकविमलकेतुं त्रासनं शात्रवाणां रथवरमधिरूढः सञ्जहारारिसेनाम् ॥ ॥&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/008/</guid>
      <description>&lt;p&gt;श्रीः&#xA;अध्यायः 008&#xA;सञ्जयेन धृतराष्ट्रम् प्रति द्रोणपराक्रमवर्णनपूर्वकं तन्निधनकथनम् ॥ 1 ॥&#xA;सञ्जय उवाच &#x9;001&lt;br&gt;&#xA;तथा द्रोणमभिघ्नन्तं साश्वसूतरथद्विपान् ।&#x9;001a&lt;br&gt;&#xA;व्यथिताः पाण्डवा दृष्ट्वा न चैनं पर्यवारयन् ॥&#x9;001c&lt;br&gt;&#xA;ततो युधिष्ठिरो राजा धृष्टद्युम्नधनञ्जयौ ।&#x9;002a&lt;br&gt;&#xA;अब्रवीत्सर्वतो यत्तैः कुम्भयोनिर्निवार्यताम् ॥&#x9;002c&lt;br&gt;&#xA;तत्रैनमर्जुनश्चैव धृष्टद्युम्नश्च पार्षतः ।&#x9;003a&lt;br&gt;&#xA;&#39;ये चान्ये पार्थिवा राजन्पाण्डवस्यानुसैनिकाः ।&#x9;003c&lt;br&gt;&#xA;प्रत्यगृह्णंस्ततस्तत्र समागच्छन्महारथाः ॥&#x9;003e&lt;br&gt;&#xA;केकया भीमसेनश्च सौभद्रोऽथ घटोत्कचः ।&#x9;004a&lt;br&gt;&#xA;युधिष्ठिरो यमौ मात्स्यो द्रुपदश्चात्मजैः सह ॥&#x9;004c&lt;br&gt;&#xA;द्रौपदेयाश्च संहृष्टा धृष्टकेतुः ससात्यकिः ।&#x9;005a&lt;br&gt;&#xA;चेकितानश्च सङ्क्रुद्धो युयुत्सुश्च महारथः ॥&#x9;005c&lt;br&gt;&#xA;ये चान्ये पार्थिवा राजन्पाण्डवस्यानुयायिनः ।&#x9;006a&lt;br&gt;&#xA;कुलवीर्यानुरूपाणि चक्रुः कर्माण्यनेकशः ॥&#x9;006c&lt;br&gt;&#xA;सम्भिद्यमानां तां दृष्ट्वा पाण्डवैर्वाहिनीं रणे ।&#x9;007a&lt;br&gt;&#xA;व्यावृत्य चक्षुषी कोपाद्भारद्वाजोऽन्ववैक्षत ॥&#x9;007c&lt;br&gt;&#xA;स तीव्रं कोपमास्थाय रथे समरदुर्जयः ।&#x9;008a&lt;br&gt;&#xA;व्यधमत्पाण्डवानीकं महाभ्राणीव मारुतः ॥&#x9;008c&lt;br&gt;&#xA;रथानश्वान्नरान्नागानभिधावन्नितस्ततः ।&#x9;009a&lt;br&gt;&#xA;चचारोन्मत्तवद्द्रोणो वृद्धोऽपि तरुणो यथा ॥&#x9;009c&lt;br&gt;&#xA;तस्य शोणितदिग्धाङ्गाः शोणास्ते वातरंहसः ।&#x9;010a&lt;br&gt;&#xA;आजानेया हया राजन्नविश्रान्ताः सुखं ययुः ॥&#x9;010c&lt;br&gt;&#xA;तमन्तकमिव क्रुद्धमापतन्तं यतव्रतम् ।&#x9;011a&lt;br&gt;&#xA;दृष्ट्वा सम्प्राद्रवन्योधाः पाण्डवस्य ततस्ततः ॥&#x9;011c&lt;br&gt;&#xA;तेषां प्राद्रवतां भीमः पुनरावर्ततामपि ।&#x9;012a&lt;br&gt;&#xA;पश्यतां तिष्ठतां चासीच्छब्दः परमदारुणः ॥&#x9;012c&lt;br&gt;&#xA;शूराणां हर्षजननो भीरूणां भयवर्धनः ।&#x9;013a&lt;br&gt;&#xA;द्यावापृथिव्योर्विवरं पूरयामास सर्वतः ॥&#x9;013c&lt;br&gt;&#xA;ततः पुनरपि द्रोणो नाम विश्रावयन्युधि ।&#x9;014a&lt;br&gt;&#xA;अकरोद्रौद्रमात्मानं किरञ्छरशतैः परान् ॥&#x9;014c&lt;br&gt;&#xA;स तथा तेष्वनीकेषु पाण्डुपुत्रस्य मारिष ।&#x9;015a&lt;br&gt;&#xA;कालवद्व्यचरद्द्रोणो युवेव स्थविरो बली ॥&#x9;015c&lt;br&gt;&#xA;उत्कृत्य च शिरांस्युग्रो बाहूनपि सुभूषणान् ।&#x9;016a&lt;br&gt;&#xA;कृत्वा शून्यान्रथोपस्थानुदक्रोशन्महारवान् ॥&#x9;016c&lt;br&gt;&#xA;तस्य हर्षप्रणादेन बाणवर्षेण च प्रभो ।&#x9;017a&lt;br&gt;&#xA;प्राकम्पन्त रणे योधा गावः शीतार्दिता इव ॥&#x9;017c&lt;br&gt;&#xA;द्रोणस्य रथघोषेण मौर्वीनिष्पेषणेन च ।&#x9;018a&lt;br&gt;&#xA;धनुःशब्देन चाकाशे शब्दः समभवन्महान् ॥&#x9;018c&lt;br&gt;&#xA;अथास्य धनुषो बाणा निस्सरन्तः सहस्रशः ।&#x9;019a&lt;br&gt;&#xA;व्याप्य सर्वा दिशः पेतुर्नागाश्वरथपत्तिषु ॥&#x9;019c&lt;br&gt;&#xA;तं कार्मुकमहावेगमस्त्रज्वलितपावकम् ।&#x9;020a&lt;br&gt;&#xA;द्रोणमासादयाञ्चक्रुः पाञ्चालाः पाण्डवैः सह ॥&#x9;020c&lt;br&gt;&#xA;सनागरथपत्त्यश्वान्प्राहिणोद्यमसादनम् ।&#x9;021a&lt;br&gt;&#xA;अचिरादकरोद्द्रोणो महीं शोणितकर्दमाम् ॥&#x9;021c&lt;br&gt;&#xA;तन्वता परमास्त्राणि शरान्सततमस्यता ।&#x9;022a&lt;br&gt;&#xA;द्रोणेन विहितं दिक्षु शरजालमदृश्यत ॥&#x9;022c&lt;br&gt;&#xA;पदातिषु रथाश्वेषु वारणेषु च सर्वशः ।&#x9;023a&lt;br&gt;&#xA;तस्य विद्युदिवाभ्रेषु चरन्केतुरदृश्यत ॥&#x9;023c&lt;br&gt;&#xA;सकेकयानां प्रवरांश्च पञ्च पाञ्चालराजं च शरैः प्रमथ्य ।&#x9;024a&lt;br&gt;&#xA;युधिष्ठिरानीकमदीनसत्वो द्रोणोऽभ्ययात्कार्मुकबाणपाणिः ॥&#x9;024c&lt;br&gt;&#xA;तं भीमसेनश्च धनञ्जयश्च शिनेश्च नप्ता द्रुपदात्मजश्च ।&#x9;025a&lt;br&gt;&#xA;शैब्यात्मजः काशिपतिः शिबिश्च दृष्ट्वा नदन्तो व्यकिरञ्छरौघैः ॥&#x9;025c&lt;br&gt;&#xA;&#39;तेषां शरा द्रोणशरैर्निकृत्ता भूमावदृश्यन्त विवर्तमानाः ।&#x9;026a&lt;br&gt;&#xA;श्रेणीकृताः संयति मोघवेगा द्वीपे नदीनामिव काशरोहाः ॥&#39;&#x9;026c&lt;br&gt;&#xA;ते द्रोणबाणासनविप्रमुक्ताः पतत्रिणः काञ्चनचित्रपुङ्खाः ।&#x9;027a&lt;br&gt;&#xA;भित्त्वा शरीराणि गजाश्वयूनां जग्मुर्महीं शोणितदिग्धवाजाः ॥&#x9;027c&lt;br&gt;&#xA;सा योधसङ्घैश्च रथैश्च भूमिः शरैर्विभिन्नैर्गजवाजिभिश्च ।&#x9;028a&lt;br&gt;&#xA;प्रच्छाद्यमाना पतितैर्बभूव समावृता द्यौरिव कालमेघैः ॥&#x9;028c&lt;br&gt;&#xA;शैनेयभीमार्जुनवाहिनीशं सौभ्रद्रपाञ्चालसकाशिराजम् ।&#x9;029a&lt;br&gt;&#xA;अन्यांश्च वीरान्समरे ममर्द द्रोणः सुतानां तव भूतिकामः ॥&#x9;029c&lt;br&gt;&#xA;एतानि चान्यानि च कौरवेन्द्र कर्माणि कृत्वा समरे महात्मा ।&#x9;030a&lt;br&gt;&#xA;प्रताप्य लोकानिव कालसूर्यो द्रोणो गतः स्वर्गमितो हि राजन् ॥&#x9;030c&lt;br&gt;&#xA;एवं रुक्मरथः शूरो हत्वा शतसहस्रशः ।&#x9;031a&lt;br&gt;&#xA;पाण्डवानां रणे योधान्पार्षतेन निपातितः ॥&#x9;031c&lt;br&gt;&#xA;अक्षौहिणीमभ्यधिकां शूराणामनिवर्तिनाम् ।&#x9;032a&lt;br&gt;&#xA;निहत्य पश्चाद्धृतिमानगच्छत्परमां गतिम् ॥&#x9;032c&lt;br&gt;&#xA;पाण्डवैः सहपाञ्चालैरशिवैः क्रूरकर्मभिः ।&#x9;033a&lt;br&gt;&#xA;हतो रुक्मरथो राजन्कृत्वा कर्म सुदुष्करम् ॥&#x9;033c&lt;br&gt;&#xA;ततो निनादो भूतानामाकाशे समजायत ।&#x9;034a&lt;br&gt;&#xA;सैन्यानां च ततो राजन्नाचार्ये निहते युधि ॥&#x9;034c&lt;br&gt;&#xA;द्यां धरां खं दिशो वापि प्रदिशर्श्चानुनादयन् ।&#x9;035a&lt;br&gt;&#xA;अहो धिगिति भूतानां शब्दः समभवद्भृशम् ॥&#x9;035c&lt;br&gt;&#xA;देवताः पितरश्चैव पूर्वे ये चास्य बान्धवाः ।&#x9;036a&lt;br&gt;&#xA;ददृशुर्निहतं तत्र भारद्वाजं महारथम् ॥&#x9;036c&lt;br&gt;&#xA;पाण्डवास्तु जयं लब्ध्वा सिंहनादान्प्रचक्रिरे ।&#x9;037a&lt;br&gt;&#xA;सिंहनादेन महता समकम्पत मेदिनी ॥&#x9;037c&lt;br&gt;&#xA;&#39;विचित्रजाम्बूनदभूषितध्वजं महारथं रुक्मरथं निपातितम् ।&#x9;038a&lt;br&gt;&#xA;निशम्य कश्चिद्धि न हर्षमेयिवानृते मृधे द्रुपदसुतान्सृञ्जयान्  ॥&#39;&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/009/</guid>
      <description>&lt;p&gt;श्रीः&#xA;अध्यायः 009&#xA;द्रोणमरणश्राविणो धृतराष्ट्रस्य तद्गुणानुवर्णनपूर्वकं शोचनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;किं कुर्वाणं रणे द्रोणं जघ्नुः पाण्डवसृञ्जयाः ।&#x9;001a&lt;br&gt;&#xA;तथा निपुणमस्त्रेषु सर्वशस्त्रभृतामपि ॥&#x9;001c&lt;br&gt;&#xA;रथः पर्यपतद्वाऽस्य धनुर्वाऽशीर्यतास्यतः ।&#x9;002a&lt;br&gt;&#xA;प्रमत्तो वाऽभवद्द्रोणो यथा मृत्युमुपेयिवान् ॥&#x9;002c&lt;br&gt;&#xA;कथं नु पार्षतस्तात शत्रुभिर्दुष्प्रधर्षणम् ।&#x9;003a&lt;br&gt;&#xA;किरन्तमिषुसङ्घातान्रुक्मपुङ्खाननेकशः ॥&#x9;003c&lt;br&gt;&#xA;क्षिप्रहस्तं द्विजश्रेष्ठं कृतिनं चित्रयोधिनम् ।&#x9;004a&lt;br&gt;&#xA;दूरेषुपातिनं दान्तमस्त्रयुद्धेषु पारगम् ॥&#x9;004c&lt;br&gt;&#xA;पाञ्चालपुत्रो न्यवधीद्दिव्यास्त्रधरमच्युतम् ।&#x9;005a&lt;br&gt;&#xA;कुर्वाणं दारुणं कर्म रणे यत्तं महारथम् ॥&#x9;005c&lt;br&gt;&#xA;व्यक्तं हि दैवं बलवत्पौरुषादिति मे मतिः ।&#x9;006a&lt;br&gt;&#xA;यद्द्रोणो निहतः शूरः पार्षतेन महात्मना ॥&#x9;006c&lt;br&gt;&#xA;अस्त्रं चतुर्विधं वीरे यस्मिन्नासीत्प्रतिष्ठितम् ।&#x9;007a&lt;br&gt;&#xA;तमिष्वस्त्रधराचार्यं द्रोणं शंससि मे हतम् ॥&#x9;007c&lt;br&gt;&#xA;श्रुत्वा हतं रुक्मरथं वैयाघ्रपरिवारणम् ।&#x9;008a&lt;br&gt;&#xA;जातरूपपरिष्कारं नाद्य शोकमपानुदे ॥&#x9;008c&lt;br&gt;&#xA;न नूनं परदुःखेन म्रियते कोऽपि सञ्जय ।&#x9;009a&lt;br&gt;&#xA;यत्र द्रोणमहं श्रुत्वा हतं जीवामि मन्दधीः ।&#x9;009c&lt;br&gt;&#xA;दैवमेव परं मन्ये नन्वनर्थं हि पौरुषम् ॥&#x9;009e&lt;br&gt;&#xA;अश्मसारमयं नूर्न हृदयं सुदृढं मम ।&#x9;010a&lt;br&gt;&#xA;यच्छ्रुत्वा निहतं द्रोणं शतधा न विदीर्यते ॥&#x9;010c&lt;br&gt;&#xA;ब्राह्मे दैवे तथेष्वस्त्रे यमुपासन्गुणार्थिनः ।&#x9;011a&lt;br&gt;&#xA;ब्राह्मणा राजपुत्राश्च स कथं मृत्युना हृतः ॥&#x9;011c&lt;br&gt;&#xA;शोषणं सागरस्येव मेरोरिव विसर्पणम् ।&#x9;012a&lt;br&gt;&#xA;पतनं भास्करस्येव न मृष्ये द्रोणपातनम् ॥&#x9;012c&lt;br&gt;&#xA;दुष्टानां प्रतिषेद्धासीद्धार्मिकाणां च रक्षिता ।&#x9;013a&lt;br&gt;&#xA;योऽहासीत्कृपणस्यार्थे प्राणानपि परन्तपः ॥&#x9;013c&lt;br&gt;&#xA;मन्दानां मम पुत्राणां जयाशा यस्य विक्रमे ।&#x9;014a&lt;br&gt;&#xA;बृहस्पत्युशनस्तुल्यो बुद्ध्या स निहतः कथम् ॥&#x9;014c&lt;br&gt;&#xA;&#39;गुणानां सर्वयोधानां स्थितिरासीन्महाद्युतिः ।&#x9;015a&lt;br&gt;&#xA;यं मृत्युर्वशगस्तिष्ठेत्स कथं मृत्युना हतः ॥&#39;&#x9;015c&lt;br&gt;&#xA;ते च शोणा बृहन्तोऽश्वाश्छन्ना जालैर्हिरण्मयैः ।&#x9;016a&lt;br&gt;&#xA;रथे वातजवा युक्ताः सर्वशस्त्रातिगा रणे ॥&#x9;016c&lt;br&gt;&#xA;बलिनो ह्रेषिणो दान्ताः सैन्धवाः साधुवाहिनः ।&#x9;017a&lt;br&gt;&#xA;दृढाः सङ्ग्राममध्येषु कच्चिदासन्न विह्वलाः ॥&#x9;017c&lt;br&gt;&#xA;करिणां बृंहतां युद्धे शङ्खदुन्दुभिनिःस्वनैः ।&#x9;018a&lt;br&gt;&#xA;ज्याक्षेपशरवर्षाणां शस्त्राणां च सहिष्णवः ॥&#x9;018c&lt;br&gt;&#xA;आशंसन्तः पराञ्जेतुं जितश्वासा जितव्यथाः ।&#x9;019a&lt;br&gt;&#xA;हयाः पराजिताः शीघ्रा भारद्वाजरथोद्वहाः ॥&#x9;019c&lt;br&gt;&#xA;ते स्म रुक्मरथे युक्ता नरवीरसमास्थिताः ।&#x9;020a&lt;br&gt;&#xA;कथं नाभ्यतरंस्तात पाण्डवानामनीकिनीम् ॥&#x9;020c&lt;br&gt;&#xA;जातरूपपरिष्कारामास्थाय रथमुत्तमम् ।&#x9;021a&lt;br&gt;&#xA;भारद्वाजः किमकरोद्युधि सत्यपराक्रमः ॥&#x9;021c&lt;br&gt;&#xA;विद्यां यस्योपजीवन्ति सर्वलोकधनुर्धराः ।&#x9;022a&lt;br&gt;&#xA;स सत्यसन्धो बलवान्द्रोणः किमकरोद्युधि ॥&#x9;022c&lt;br&gt;&#xA;दिवि शक्रमिव श्रेष्ठं महामात्रं धनुर्भृताम् ।&#x9;023a&lt;br&gt;&#xA;के नु तं रौद्रकर्माणं युद्धे प्रत्युद्ययू रथाः ॥&#x9;023c&lt;br&gt;&#xA;ननु रुक्मरथं दृष्ट्वा प्राद्रवन्ति स्म पाण्डवाः ।&#x9;024a&lt;br&gt;&#xA;दिव्यमस्त्रं विकुर्वाणं रणे तस्मिन्महाबलम् ॥&#x9;024c&lt;br&gt;&#xA;उताहो सर्वसैन्येन धर्मराजः सहानुजः ।&#x9;025a&lt;br&gt;&#xA;पाञ्चालप्रग्रहो द्रोणं सर्वतः समवारयत् ॥&#x9;025c&lt;br&gt;&#xA;नूनमावारयत्पार्थो रथिनोऽन्यानजिह्मगैः ।&#x9;026a&lt;br&gt;&#xA;ततो द्रोणं समहरत्पार्षतः पापकर्मकृत् ॥&#x9;026c&lt;br&gt;&#xA;नह्यहं परिपश्यामि वधे कञ्चन शुष्मिणः ।&#x9;027a&lt;br&gt;&#xA;धृष्टद्युम्नादृते रौद्रात्पाल्यमानात्किरीटिना ॥&#x9;027c&lt;br&gt;&#xA;&#39;उताहो सर्वसैन्येन धर्मराजः सहानुजः ।&#x9;028a&lt;br&gt;&#xA;उत्सृज्य सर्वसैन्यानि द्रोणं तमभिदुद्रुवे ॥&#39;&#x9;028c&lt;br&gt;&#xA;तैर्वृतः सर्वतः क्षुद्रैः पाञ्चालापशदैस्ततः ।&#x9;029a&lt;br&gt;&#xA;केकयैश्चेदिकारूशैर्मत्स्यैरन्यैश्च भूमिपैः ॥&#x9;029c&lt;br&gt;&#xA;व्याकुलीकृतमाचार्यं पिपीलैरुरगं यथा ।&#x9;030a&lt;br&gt;&#xA;कर्मण्यसुकरे सक्तं जघानेति मतिर्मम ॥&#x9;030c&lt;br&gt;&#xA;योऽधीत्य चतुरो वेदान्साङ्गानाख्यानपञ्चमान् ।&#x9;031a&lt;br&gt;&#xA;ब्राह्मणानां प्रतिष्ठासीत्स्रोतसामिव सागरः ॥&#x9;031c&lt;br&gt;&#xA;क्षत्रं च ब्रह्म चैवेह योऽभ्यतिष्ठत्परन्तपः ।&#x9;032a&lt;br&gt;&#xA;&#39;दृप्तानां प्रतिषेद्धा च चक्षुरासीदचक्षुषाम् ॥&#x9;032c&lt;br&gt;&#xA;अमर्षी चावलिप्तेषु धार्मिकेषु च धार्मिकः ।&#39;&#x9;033a&lt;br&gt;&#xA;स कथं ब्राह्मणो वृद्धः शस्त्रेण वधमाप्तवान् ॥&#x9;033c&lt;br&gt;&#xA;अमर्षिणा मर्षितवान्क्लिश्यमानान्सदा मया ।&#x9;034a&lt;br&gt;&#xA;अनर्हमाणान्कौन्तेयान्कर्मणस्तस्य तत्फलम् ॥&#x9;034c&lt;br&gt;&#xA;यस्य कर्मानुजीवन्ति लोके सर्वधनुर्भृतः ।&#x9;035a&lt;br&gt;&#xA;स सत्यसन्धः सुकृती श्रीकामैर्निहतः कथम् ॥&#x9;035c&lt;br&gt;&#xA;दिवि शक्र इव श्रेष्ठो महासत्वो महाबलः ।&#x9;036a&lt;br&gt;&#xA;स कथं निहतः पार्थैः क्षुद्रमत्स्यैर्यथा तिमिः ॥&#x9;036c&lt;br&gt;&#xA;क्षिप्रहस्तश्च बलवान्दृढघन्वारिमर्दनः ।&#x9;037a&lt;br&gt;&#xA;न यस्य विजयाकाङ्क्षी विषयं प्राप्य जीवति ॥&#x9;037c&lt;br&gt;&#xA;यं द्वौ न जहतः शब्दौ जीवमानं कदाचन ।&#x9;038a&lt;br&gt;&#xA;ब्राह्मश्च वेदकामानां ज्याघोषश्च धनुष्मताम् ॥&#x9;038c&lt;br&gt;&#xA;अदीनं पुरुषव्याघ्रं ह्रीमन्तमपराजितम् ।&#x9;039a&lt;br&gt;&#xA;तमिष्वासवराचार्यं द्रोणं जघ्नुः कथं रथाः ॥&#x9;039c&lt;br&gt;&#xA;&#39;नाहं मन्ये हतं द्रोणं स हि लोकमयोत्स्यत ।&#x9;040a&lt;br&gt;&#xA;को हि शक्तो रणे जेतुमनाधृष्ययशोबलम् ॥&#x9;040c&lt;br&gt;&#xA;ब्रह्मकल्पो भवेद्ब्राह्मे क्षात्रे नारायणोपमः ।&#x9;041a&lt;br&gt;&#xA;ब्रह्मक्षत्रे च यस्यास्तां वशे स्थाणोरिवाखिले ॥&#x9;041c&lt;br&gt;&#xA;सर्वान्हि मामकान्वीरान्सहाश्वरथकुञ्जरान् ।&#x9;042a&lt;br&gt;&#xA;युधिष्ठिरस्य तपसा हतान्मन्यामहे कुरून् ॥&#39;&#x9;042c&lt;br&gt;&#xA;कथं सञ्जय दुर्धर्षमनाधृष्ययशोबलम् ।&#x9;043a&lt;br&gt;&#xA;पश्यतां पुरुषेन्द्राणां समरे पार्षतोऽवधीत् ॥&#x9;043c&lt;br&gt;&#xA;के पुरस्तादयुध्यन्त रक्षन्तो द्रोणमन्तिकात् ।&#x9;044a&lt;br&gt;&#xA;के नु पश्चादवर्तन्त गच्छतो दुर्गमां गतिम् ॥&#x9;044c&lt;br&gt;&#xA;केऽरक्षन्दक्षिणं चक्रं सव्यं के च महात्मनः ।&#x9;045a&lt;br&gt;&#xA;पुरस्तात्के च वीरस्य युध्यमानस्य संयुगे ॥&#x9;045c&lt;br&gt;&#xA;के च तस्मिंस्तनूस्त्यक्त्वा प्रतीपं मृत्युमाव्रजन् ।&#x9;046a&lt;br&gt;&#xA;द्रोणस्य समरे वीराः केऽकुर्वन्त परां धृतिम् ॥&#x9;046c&lt;br&gt;&#xA;कच्चिन्नैनं भयान्मन्दाः क्षत्रिया व्यजहन्रणे ।&#x9;047a&lt;br&gt;&#xA;रक्षितारस्ततः शून्ये कच्चित्तैर्न हतः परैः ॥&#x9;047c&lt;br&gt;&#xA;न स पृष्ठमरेस्त्रासाद्रणे शौर्यात्प्रदर्शयेत् ।&#x9;048a&lt;br&gt;&#xA;परामप्यापदं प्राप्य स कथं निहतः परैः ॥&#x9;048c&lt;br&gt;&#xA;एतदार्येण कर्तव्यं कृच्छ्रास्वापत्सु सञ्जय ।&#x9;049a&lt;br&gt;&#xA;पराक्रमेद्यथा शक्त्या तच्च तस्मिन्प्रतिष्ठितम् ।&#x9;049c&lt;br&gt;&#xA;&#39;यो यथाशक्ति युद्ध्येत द्विषद्भिःस्वांश्च पालयन् ॥&#x9;049a&lt;br&gt;&#xA;कच्चिन्नैनं भयात्क्षुद्राः पार्थेभ्यः प्रददू रणे ।&#x9;050c&lt;br&gt;&#xA;गोप्तृभिस्तैः समुत्सृष्टः कच्चिन्नैष परैर्हतः ॥&#x9;050a&lt;br&gt;&#xA;धृष्टद्युम्नं प्रपश्यामि निघ्नन्तमिव ब्राह्मणम् ।&#x9;051c&lt;br&gt;&#xA;वार्यमाणं रणे तात द्रौणिनाऽमिततेजसा ॥&#39;&#x9;051a&lt;br&gt;&#xA;मुह्यते मे मनस्तात कथा तावन्निवार्यताम् ।&#x9;052c&lt;br&gt;&#xA;भूयस्तु लब्धसञ्ज्ञस्त्वां परिपृच्छामि सञ्जय ॥ ॥&#x9;052a&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/010/</guid>
      <description>&lt;p&gt;श्रीः&lt;/p&gt;&#xA;&lt;p&gt;अध्यायः 010&#xA;द्रोणमरणश्रवणेन मूर्छितस्य धृतराष्ट्रस्य परिचारिकाभिर्जलसेचनादिना समुद्बोधनम् ॥ 1 ॥ धृतराष्ट्रेण सञ्जयम् प्रति युद्धकथनचोदना ॥ 2 ॥&#xA;वैशम्पायन उवाच &#x9;001&lt;br&gt;&#xA;एवं पृष्ट्वा सूतपुत्रं हृच्छोकेनार्दितो भृशम् ।&#x9;001a&lt;br&gt;&#xA;जये निराशः पुत्राणां धृतराष्ट्रोऽपतत्क्षितौ ॥&#x9;001c&lt;br&gt;&#xA;तं विसञ्ज्ञं निपतितं सिषिचुः परिचारिकाः ।&#x9;002a&lt;br&gt;&#xA;जलेनात्यर्थशीतेन जीवन्त्यः पुण्यगन्धिना ॥&#x9;002c&lt;br&gt;&#xA;पतितं चैनमालोक्य समस्ता भरतस्त्रियः ।&#x9;003a&lt;br&gt;&#xA;परिवव्रुर्महाराजमस्पृशंश्चैव पाणिभिः ॥&#x9;003c&lt;br&gt;&#xA;उत्थाप्य चैनं शनकै राजानं पृथिवीतलात् ।&#x9;004a&lt;br&gt;&#xA;आसनं प्रापयामासुर्बाष्पकण्ठ्यो वराननाः ॥&#x9;004c&lt;br&gt;&#xA;आसनं प्राप्य राजा तु मूर्च्छयाऽभिपरिप्लुतः ।&#x9;005a&lt;br&gt;&#xA;निश्चेष्टोऽतिष्ठत तदा वीज्यमानः समन्ततः ॥&#x9;005c&lt;br&gt;&#xA;स लब्ध्वा शनकैः सञ्ज्ञां वेपमानो महीपतिः ।&#x9;006a&lt;br&gt;&#xA;पुनर्गावल्गणिं सूतं पर्यपृच्छद्यथातथम् ॥&#x9;006c&lt;br&gt;&#xA;धृतराष्ट्र उवाच &#x9;007&lt;br&gt;&#xA;यः स उद्यन्निवादित्यो ज्योतिषा प्रणुदंस्तमः ।&#x9;007a&lt;br&gt;&#xA;अजातशत्रुमायान्तं कस्तं द्रोणादवारयत् ॥&#x9;007c&lt;br&gt;&#xA;प्रभिन्नमिव मातङ्गं यथा क्रुद्धं तरस्विनम् ।&#x9;008a&lt;br&gt;&#xA;प्रसन्नवदनं दृष्ट्वा प्रतिद्विरदगामिनम् ॥&#x9;008c&lt;br&gt;&#xA;वासितासङ्गमे यद्वदजय्यं प्रतियूथपैः ।&#x9;009a&lt;br&gt;&#xA;निजघान रणे वीरान्वीरः पुरुषसत्तमः ॥&#x9;009c&lt;br&gt;&#xA;यो ह्येको हि महावीर्यो निर्दहेद्घोरचक्षुषा ।&#x9;010a&lt;br&gt;&#xA;कृत्स्नं दुर्योधनबलं धृतिमान्सत्यसङ्गरः ॥&#x9;010c&lt;br&gt;&#xA;चक्षुर्हणं जये सक्तमिष्वासधरमच्युतम् ।&#x9;011a&lt;br&gt;&#xA;दान्तं बहुमतं लोके के शूराः पर्यवारयन् ॥&#x9;011c&lt;br&gt;&#xA;के दुष्प्रधर्षं राजानमिष्वासधरमच्युतम् ।&#x9;012a&lt;br&gt;&#xA;समासेदुर्नरव्याघ्रं कौन्तेयं तत्र मामकाः ॥&#x9;012c&lt;br&gt;&#xA;तरसैवाभिपद्याथ यो वै द्रोणमुपाद्रवत् ।&#x9;013a&lt;br&gt;&#xA;यः करोति महत्कर्म शत्रूणां वै महाबलः ॥&#x9;013c&lt;br&gt;&#xA;महाकायो महोत्साहो नागायुतसमो बले ।&#x9;014a&lt;br&gt;&#xA;तं भीमसेनमायान्तं के शूराः पर्यवारयन् ॥&#x9;014c&lt;br&gt;&#xA;यदायाज्जलदप्रख्यो रथः परमवीर्यवान् ।&#x9;015a&lt;br&gt;&#xA;पर्जन्य इव बीभत्सुस्तुमुलामशनीं सृजन् ॥&#x9;015c&lt;br&gt;&#xA;विसृजञ्छरजालानि वर्षाणि मघवानिव ।&#x9;016a&lt;br&gt;&#xA;अवस्फूर्जन्दिशः सर्वास्तलनेमिस्वनेन च ॥&#x9;016c&lt;br&gt;&#xA;चापविद्युत्प्रभो घोरो रथगुल्मबलाहकः ।&#x9;017a&lt;br&gt;&#xA;सनेमिघोषस्तनितः शरशब्दातिबन्धुरः ॥&#x9;017c&lt;br&gt;&#xA;रोषनिर्जितजीमूतो मनोभिप्रायशीघ्रगः ।&#x9;018a&lt;br&gt;&#xA;मर्मातिगो बाणधरस्तुमुलः शोणितोदकैः ॥&#x9;018c&lt;br&gt;&#xA;सम्प्लावयन्दिशः सर्वा मानवैरास्तरन्महीम् ।&#x9;019a&lt;br&gt;&#xA;भीमनिःस्वनितो रौद्रो दुर्योधनपुरोगमान् ॥&#x9;019c&lt;br&gt;&#xA;युद्धेऽभ्यषिञ्चद्विजयो गार्ध्रपत्रैः शिलाशितैः ।&#x9;020a&lt;br&gt;&#xA;गाण्डीवं धारयन्धीमान्कीदृशं वो मनस्तदा ॥&#x9;020c&lt;br&gt;&#xA;इषुसम्बाधमाकाशं कुर्वन्कपिवरध्वजः ।&#x9;021a&lt;br&gt;&#xA;यदायात्कथमासीत्तु तदा पार्थं समीक्षताम् ॥&#x9;021c&lt;br&gt;&#xA;कच्चिद्गाण्डीवशब्देन न प्रणश्यति वै बलम् ।&#x9;022a&lt;br&gt;&#xA;यद्वः सभैरवं कुर्वन्नर्जुनो भृशमन्वयात् ॥&#x9;022c&lt;br&gt;&#xA;कच्चिन्नापानुदत्प्रामानिषुभिर्वो धनञ्जयः ।&#x9;023a&lt;br&gt;&#xA;वातो वेगादिवाविध्यन्मेघाञ्शरगणैर्नृपान् ॥&#x9;023c&lt;br&gt;&#xA;को हि गाण्डीवधन्वानं रणे सोढुं नरोऽर्हति ।&#x9;024a&lt;br&gt;&#xA;यमुपश्रुत्य सेनाग्रे जनः सर्वो विदीर्यते ॥&#x9;024c&lt;br&gt;&#xA;यत्सेनाः समकम्पन्त यद्वीरानस्पृशद्भयम् ।&#x9;025a&lt;br&gt;&#xA;के तत्र नाजहुर्द्रोणं के क्षुद्राः प्राद्रवन्भयात् ॥&#x9;025c&lt;br&gt;&#xA;के वा तत्र तनूस्त्यक्त्वा प्रतीपं मृत्युमाव्रजन् ।&#x9;026a&lt;br&gt;&#xA;अमानुषाणां जेतारं युद्धेष्वपि धनञ्जयम् ॥&#x9;026c&lt;br&gt;&#xA;न च वेगं सिताश्वस्य विसहिष्यन्ति मामकाः ।&#x9;027a&lt;br&gt;&#xA;गाण्डीवस्य च निर्घोषं प्रावृड्जलदनिःस्वनम् ॥&#x9;027c&lt;br&gt;&#xA;विष्वक्सेनो यस्य यन्ता यस्य योद्धा धनञ्चयः ।&#x9;028a&lt;br&gt;&#xA;अशक्यः स रथो जेतुं मन्ये देवासुरैरपि ॥&#x9;028c&lt;br&gt;&#xA;सुकुमारो युवा शूरो दर्शनीयश्च पाण्डवः ।&#x9;029a&lt;br&gt;&#xA;मेधावी निपुणो धीमान्युधि सत्यपराक्रमः ॥&#x9;029c&lt;br&gt;&#xA;आरावं विपुलं कुर्वन्व्यथयन्सर्वसैनिकान् ।&#x9;030a&lt;br&gt;&#xA;यदायान्नकुलो द्रोणं के शूराः पर्यवारयन् ॥&#x9;030c&lt;br&gt;&#xA;आशीविष इव क्रुद्धः सहदेवो यदाऽभ्ययात् ।&#x9;031a&lt;br&gt;&#xA;कदनं करिष्यञ्शत्रूणां तेजसा दुर्जयो युधि ॥&#x9;031c&lt;br&gt;&#xA;आर्यव्रतममोघेषुं ह्रीमन्तमपराजितम् ।&#x9;032a&lt;br&gt;&#xA;सहदेवं तमायान्तं के शूराः पर्यवारयन् ॥&#x9;032c&lt;br&gt;&#xA;यस्तु सौवीरराजस्य प्रमथ्य महतीं चमूम् ।&#x9;033a&lt;br&gt;&#xA;आदत्त महिषीं भोजां काम्यां सर्वाङ्गशोभनाम् ॥&#x9;033c&lt;br&gt;&#xA;सत्यं धृतिश्च शौर्यं च ब्रह्मचर्यं च केवलम् ।&#x9;034a&lt;br&gt;&#xA;सर्वाणि युयुधानेऽस्मिन्नित्यानि पुरुषर्षभे ॥&#x9;034c&lt;br&gt;&#xA;बलिनं सत्यकर्माणमदीनमपराजितम् ।&#x9;035a&lt;br&gt;&#xA;वासुदेवसमं युद्धे वासुदेवादनन्तरम् ॥&#x9;035c&lt;br&gt;&#xA;धनञ्जयोपदेशेन श्रेष्ठमिष्वस्त्रकर्मणि ।&#x9;036a&lt;br&gt;&#xA;पार्थेन सममस्त्रेषु कस्तं द्रोणादवारयत् ॥&#x9;036c&lt;br&gt;&#xA;वृष्णीनां प्रवरं वीरं शूरं सर्वधनुष्मताम् ।&#x9;037a&lt;br&gt;&#xA;रामेण सममस्त्रेषु यशसा विक्रमेण च ॥&#x9;037c&lt;br&gt;&#xA;सत्यं धृतिर्मतिः शौर्यं ब्राह्मं चास्त्रमनुत्तमम् ।&#x9;038a&lt;br&gt;&#xA;सात्वते तानि सर्वाणि त्रैलोक्यमिव केशवे ॥&#x9;038c&lt;br&gt;&#xA;तमेवङ्गुणसम्पन्नं दुर्वारमपि दैवतैः ।&#x9;039a&lt;br&gt;&#xA;समासाद्य महेष्वासं के शूराः पर्यवारयन् ॥&#x9;039c&lt;br&gt;&#xA;पाञ्चालेषूत्तमं वीरमुत्तमाभिजनप्रियम् ।&#x9;040a&lt;br&gt;&#xA;नित्यमुत्तमकर्माणमुत्तमौजसमाहवे ॥&#x9;040c&lt;br&gt;&#xA;युक्तं धनञ्जयहिते ममानर्थार्थमुत्थितम् ।&#x9;041a&lt;br&gt;&#xA;यमवैश्रवणादित्यमहेन्द्रवरुणोपमम् ॥&#x9;041c&lt;br&gt;&#xA;महारथं समाख्यातं द्रोणायोद्यतमाहवे ।&#x9;042a&lt;br&gt;&#xA;त्यजन्तं तुमुले प्राणान्के शूराः समवारयन् ॥&#x9;042c&lt;br&gt;&#xA;एकोपसृत्य चेदिभ्यः पाण्डवान्यः समाश्रितः ।&#x9;043a&lt;br&gt;&#xA;धृष्टकेतुं समायान्तं द्रोणं कस्तं न्यवारयत् ॥&#x9;043c&lt;br&gt;&#xA;योऽवधीत्केतुमान्वीरो राजपुत्रं दुरासदम् ।&#x9;044a&lt;br&gt;&#xA;अपरान्तगिरिद्वारे द्रोणात्कस्तं न्यवारयत् ॥&#x9;044c&lt;br&gt;&#xA;स्त्रीपुंसयोर्नरव्याघ्रो यः स वेद गुणागुणान् ।&#x9;045a&lt;br&gt;&#xA;शिखण्डिनं याज्ञसेनिमम्लानमनसं युधि ॥&#x9;045c&lt;br&gt;&#xA;देवव्रतस्य समरे हेतुं मृत्योर्महात्मनः ।&#x9;046a&lt;br&gt;&#xA;द्रोणायाभिमुखं यान्तं के शूराः पर्यवारयन् ॥&#x9;046c&lt;br&gt;&#xA;यस्मिन्नभ्यधिका वीरे गुणाः सर्वे धनञ्जयात् ।&#x9;047a&lt;br&gt;&#xA;यस्मिन्नस्त्राणि सत्यं च ब्रह्मचर्यं च सर्वदा ॥&#x9;047c&lt;br&gt;&#xA;वासुदेवसमं वीर्ये धनञ्जयसमं बले ।&#x9;048a&lt;br&gt;&#xA;तेजसाऽऽदित्यसदृशं बृहस्पतिसमं मतौ ॥&#x9;048c&lt;br&gt;&#xA;अभिमन्युं महात्मानं व्यात्ताननमिवान्तकम् ।&#x9;049a&lt;br&gt;&#xA;द्रोणायाभिमुखं यान्तं के शूराः समवारयन् ॥&#x9;049c&lt;br&gt;&#xA;तरुणस्तरुणप्रज्ञः सौभद्रः परवीरहा ।&#x9;050a&lt;br&gt;&#xA;यदाभ्यधावद्वै द्रोणं तदाऽऽसीद्वो मनः कथम् ॥&#x9;050c&lt;br&gt;&#xA;द्रौपदेया नरव्याघ्राः समुद्रमिव सिन्धवः ।&#x9;051a&lt;br&gt;&#xA;यद्द्रोणमाद्रवन्सङ्ख्ये के शूरास्तान्न्यवारयन् ॥&#x9;051c&lt;br&gt;&#xA;एते द्वादश वर्षाणि क्रीडामुत्सृज्य बालकाः ।&#x9;052a&lt;br&gt;&#xA;अस्त्रार्थमवसन्भीष्मे बिभ्रतो व्रतमुत्तमम् ॥&#x9;052c&lt;br&gt;&#xA;क्षत्रञ्जयः क्षत्रदेवः क्षत्रवर्मा च मानदः ।&#x9;053a&lt;br&gt;&#xA;धृष्टद्युम्नात्मजा वीराः के तान्द्रोणादवारयन् ॥&#x9;053c&lt;br&gt;&#xA;शताद्विशिष्टं यं युद्धे सममन्यन्त वृष्णयः ।&#x9;054a&lt;br&gt;&#xA;चेकितानं महेष्वासं कस्तं द्रोणादवारयत् ॥&#x9;054c&lt;br&gt;&#xA;वार्धक्षेमिः कलिङ्गानां यः कन्यामाहरद्युधि ।&#x9;055a&lt;br&gt;&#xA;अनाधृष्टिरदीनात्मा कस्तं द्रोणादवारयत् ॥&#x9;055c&lt;br&gt;&#xA;भ्रातरः पञ्च कैकेया धार्मिकाः सत्यविक्रमाः ।&#x9;056a&lt;br&gt;&#xA;इन्द्रगोपकसङ्काशा रक्तवर्मायुधध्वजाः ॥&#x9;056c&lt;br&gt;&#xA;मातृष्वसुः सुता वीराः पाण्डवानां जयार्थिनः ।&#x9;057a&lt;br&gt;&#xA;तान्द्रोणं हन्तुमायातान्के वीराः पर्यवारयन् ॥&#x9;057c&lt;br&gt;&#xA;यं योधयन्तो राजानो नाजयन्वारणावते ।&#x9;058a&lt;br&gt;&#xA;षण्मासानपि संरब्धा जिघांसन्तो युधां पतिम् ॥&#x9;058c&lt;br&gt;&#xA;धनुष्मतां वरं शूरं सत्यसन्धं महाबलम् ।&#x9;059a&lt;br&gt;&#xA;द्रोणात्कस्तं नरव्याघ्रं युयुत्सुं पर्यवारयत् ॥&#x9;059c&lt;br&gt;&#xA;यः पुत्रं काशिराजस्य वाराणस्यां महारथम् ।&#x9;060a&lt;br&gt;&#xA;समरे स्त्रीषु गृध्यन्तं भल्लेनापाहरद्रथात् ॥&#x9;060c&lt;br&gt;&#xA;धृष्टद्युम्नं महेष्वासं पार्थानां मन्त्रधारिणम् ।&#x9;061a&lt;br&gt;&#xA;युक्तं दुर्योधनानर्थे सृष्टं द्रोणवधाय च ॥&#x9;061c&lt;br&gt;&#xA;निर्दहन्तं रणे योधान्दारयन्तं च सर्वतः ।&#x9;062a&lt;br&gt;&#xA;द्रोणाभिमुखमायान्तं के शूराः पर्यवारयन् ॥&#x9;062c&lt;br&gt;&#xA;उत्सङ्ग इव संवृद्धं द्रुपदस्यास्त्रवित्तमम् ।&#x9;063a&lt;br&gt;&#xA;शैखण्डिनं शस्त्रगुप्तं के च द्रोणादवारयन् ॥&#x9;063c&lt;br&gt;&#xA;य इमां पृथिवीं कृत्स्नां चर्मवत्समवेष्टयत् ।&#x9;064a&lt;br&gt;&#xA;महता रथघोषेण मुख्यारिघ्नो महारथः ॥&#x9;064c&lt;br&gt;&#xA;दशाश्वमेधानाजह्रे स्वन्नपानाप्तदक्षिणान् ।&#x9;065a&lt;br&gt;&#xA;निरर्गलान्सर्वमेधान्पुत्रवत्पालयन्प्रजाः ॥&#x9;065c&lt;br&gt;&#xA;विसृष्टा दक्षिणा यस्य गङ्गाजलमवारयत् ।&#x9;066a&lt;br&gt;&#xA;गङ्गास्रोतसि यावत्यः सिकता अप्यशेषतः ।&#x9;066c&lt;br&gt;&#xA;तावतीर्गा ददौ वीर उशीनरसुतोऽध्वरे ॥&#x9;066e&lt;br&gt;&#xA;न पूर्वे नापरे चक्रुरिदं केचन मानवाः ।&#x9;067a&lt;br&gt;&#xA;इतीदं चुक्रुशुर्देवाः कृते कर्मणि दुष्करे ॥&#x9;067c&lt;br&gt;&#xA;पश्यामस्त्रिषु लोकेषु न तं संस्थास्नुचारिषु ।&#x9;068a&lt;br&gt;&#xA;जातं चापि जनिष्यन्तं द्वितीयं चापि साम्प्रतम् ॥&#x9;068c&lt;br&gt;&#xA;अन्यमौशीनराच्छैब्याद्धुरो वोढारमित्युत ।&#x9;069a&lt;br&gt;&#xA;गतिं यस्य न यास्यन्ति मानुषा लोकवासिनः ॥&#x9;069c&lt;br&gt;&#xA;तस्य नप्तारमायान्तं शैब्यं कः समवारयत् ।&#x9;070a&lt;br&gt;&#xA;द्रोणायाभिमुखं यत्तं व्यात्ताननमिवान्तकम् ॥&#x9;070c&lt;br&gt;&#xA;विराटस्य रथानीकं मत्स्यस्यामित्रघातिनः ।&#x9;071a&lt;br&gt;&#xA;प्रेप्सन्तं समरे द्रोणं के वीराः पर्यवारयन् ॥&#x9;071c&lt;br&gt;&#xA;सद्यो वृकोदराज्जातो महाबलपराक्रमः ।&#x9;072a&lt;br&gt;&#xA;मायावी राक्षसो वीरो यस्मान्मम महद्भयम् ॥&#x9;072c&lt;br&gt;&#xA;पार्थानां जयकामं  तं पुत्राणां मम कण्टकम् ।&#x9;073a&lt;br&gt;&#xA;घटोत्कचं महात्मानं कस्तं द्रोणादवारयत् ॥&#x9;073c&lt;br&gt;&#xA;एते चान्ये च बहवो येषामर्थाय सञ्जय ।&#x9;074a&lt;br&gt;&#xA;त्यक्तारः संयुगे प्राणान्किं तेषामजितं युधि ॥&#x9;074c&lt;br&gt;&#xA;येषां च पुरुषव्याघ्रः शार्ङ्गधन्वा व्यपाश्रयः।&#x9;075a&lt;br&gt;&#xA;हितार्थी चापि पार्थानां कथं तेषां पराजयः ॥&#x9;075c&lt;br&gt;&#xA;लोकानां गुरुरत्यर्थं लोकनाथः सनातनः ।&#x9;076a&lt;br&gt;&#xA;नारायणो रणे नाथो दिव्यो दिव्यात्मकः प्रभुः ॥&#x9;076c&lt;br&gt;&#xA;यस्य दिव्यानि कर्माणि प्रवदन्ति मनीषिणः ।&#x9;077a&lt;br&gt;&#xA;तान्यहं कीर्तयिष्यामि भक्त्या स्थैर्यार्थमात्मनः ॥ ॥&#x9;077c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/011/</guid>
      <description>&lt;p&gt;श्रीः&#xA;अध्यायः 011&lt;/p&gt;&#xA;&lt;p&gt;धृतराष्ट्रेण प्रसङ्गाद्भक्त्युद्रेकेण श्रीकृष्णचरित्रानुकीर्तनम् ॥ 1 ॥ धृतराष्ट्रेण बहुधा विचिन्त्य सञ्जयम् प्रति युद्धकथनचोदना ॥ 2 ॥&#xA;धृतराष्ट्र उवाच &#x9;001&lt;br&gt;&#xA;शृणु दिव्यानि कर्माणि वासुदेवस्य सञ्जय ।&#x9;001a&lt;br&gt;&#xA;कृतवान्यानि गोविन्दो यथा नान्यःपुमान्क्वचित् ॥&#x9;001c&lt;br&gt;&#xA;संवर्धता गोपकुले बालेनैव महात्मना ।&#x9;002a&lt;br&gt;&#xA;विख्यापितं बलं बाह्वोस्त्रिषु लोकेषु सञ्जय ॥&#x9;002c&lt;br&gt;&#xA;पूतनां शकटं हत्वा केशिनं चैव वाजिनम् ।&#x9;003a&lt;br&gt;&#xA;ऋषभं धेनुकं चैव अरिष्टं च महाबलम् ॥&#x9;003c&lt;br&gt;&#xA;दावान्मुक्त्वा महाबाहुर्धृत्वा गोवर्धनं गिरिम् ।&#x9;004a&lt;br&gt;&#xA;चाणूरं मुष्टिकं चैव रङ्गमध्ये निहत्य च ॥&#x9;004c&lt;br&gt;&#xA;प्रलम्बं नरकं जम्भं पीठं चापि महासुरम् ।&#x9;005a&lt;br&gt;&#xA;मुरुं चान्तकसङ्काशमवधीत्पुष्करेक्षणः ॥&#x9;005c&lt;br&gt;&#xA;तथा कंसो महातेजा जरासन्धेन पालितः ।&#x9;006a&lt;br&gt;&#xA;विक्रमेणैव कृष्णेन सगणः पातितो रणे ॥&#x9;006c&lt;br&gt;&#xA;सुनामा रणविक्रान्तः समग्राक्षौहिणीपतिः ।&#x9;007a&lt;br&gt;&#xA;भोजराजस्य मध्यस्थो भ्राता कंसस्य वीर्यवान् ॥&#x9;007c&lt;br&gt;&#xA;बलदेवद्वितीयेन कृष्णेनामित्रघातिना ।&#x9;008a&lt;br&gt;&#xA;तरस्वी समरे दग्धः ससैन्यः शूरसेनराट् ॥&#x9;008c&lt;br&gt;&#xA;दुर्वासा नाम विप्रर्षिस्तथा परमकोपनः ।&#x9;009a&lt;br&gt;&#xA;आराधितः सदारेण स चास्मै प्रददौ वरान् ॥&#x9;009c&lt;br&gt;&#xA;तथा गान्धारराजस्य सुतां वीरः स्वयंवरे ।&#x9;010a&lt;br&gt;&#xA;निर्जित्य पृथिवीपालानावहत्पुष्करेक्षणः ॥&#x9;010c&lt;br&gt;&#xA;अमृष्यमाणा राजानो यस्य जात्या हया इव ।&#x9;011a&lt;br&gt;&#xA;रथे वैवाहिके युक्ताः प्रतोदेन कृतव्रणाः ॥&#x9;011c&lt;br&gt;&#xA;जरासन्धं महाबाहुमुपायेन जनार्दनः ।&#x9;012a&lt;br&gt;&#xA;परेण घातयामास समग्राक्षौहिणीपतिम् ॥&#x9;012c&lt;br&gt;&#xA;चेदिराजं च विक्रान्तं राजसेनापतिं बली ।&#x9;013a&lt;br&gt;&#xA;अर्घे विवदमानं च जघान पशुवत्तदा ॥&#x9;013c&lt;br&gt;&#xA;सौभं दैत्यपुरं खस्थं शाल्वगुप्तं दुरासदम् ।&#x9;014a&lt;br&gt;&#xA;समुद्रकुक्षौ विक्रम्य पातयामास माधवः ॥&#x9;014c&lt;br&gt;&#xA;अङ्गान्वङ्गान्कलिङ्गांश्च मागधान्काशिकोसलान् ।&#x9;015a&lt;br&gt;&#xA;वात्स्यगार्ग्यकरूषांश्च पौण्ड्रांश्चाप्यजयद्रणे ॥&#x9;015c&lt;br&gt;&#xA;आवन्त्यान्दाक्षिणात्यांश्च पार्वतीयान्दशेरकान् ।&#x9;016a&lt;br&gt;&#xA;काश्मीरकानौरसिकान्पिशाचांश्च समुद्गलान् ॥&#x9;016c&lt;br&gt;&#xA;काम्भोजान्वाटधानांश्च चोलान्पाण्ड्यांश्च सञ्जय ।&#x9;017a&lt;br&gt;&#xA;त्रिगर्तान्मालवांश्चैव दरदांश्च सुदुर्जयान् ॥&#x9;017c&lt;br&gt;&#xA;नानादिग्भ्यश्च सम्प्राप्तान्खशांश्चैव शकांस्तथा ।&#x9;018a&lt;br&gt;&#xA;जितवान्पुण्डरीकाक्षो यवनं च सहानुगम् ॥&#x9;018c&lt;br&gt;&#xA;प्रविश्य मकरावासं यादोगणनिषेवितम् ।&#x9;019a&lt;br&gt;&#xA;जिगाय वरुणं सङ्ख्ये सलिलान्तर्गतं पुरा ॥&#x9;019c&lt;br&gt;&#xA;युधि पञ्चजनं हत्वा दैत्यं पातालवासिनम् ।&#x9;020a&lt;br&gt;&#xA;पाञ्चजन्यं हृषीकेशो दिव्यं शङ्खमवाप्तवान् ॥&#x9;020c&lt;br&gt;&#xA;खाण्डवे पार्थसहितस्तोषयित्वा हुताशनम् ।&#x9;021a&lt;br&gt;&#xA;आग्नेयमस्त्रं दुर्धर्षं चक्रं लेभे महाबलः ॥&#x9;021c&lt;br&gt;&#xA;वैनतेयं समारुह्य त्रासयित्वाऽमरावतीम् ।&#x9;022a&lt;br&gt;&#xA;महेन्द्रभवनाद्वीरः पारिजातमुपानयत् ॥&#x9;022c&lt;br&gt;&#xA;तच्च मर्षितवाञ्शक्रो जानंस्तस्य पराक्रमम् ।&#x9;023a&lt;br&gt;&#xA;राज्ञां चाप्यजितं कञ्चित्कृष्णेनेह न शुश्रुम ॥&#x9;023c&lt;br&gt;&#xA;यच्च तन्महदाश्चर्यं सभायां मम सञ्जय ।&#x9;024a&lt;br&gt;&#xA;कृतवान्पुण्डरीकाक्षः कस्तदन्य इहार्हति ॥&#x9;024c&lt;br&gt;&#xA;यच्च भक्त्या प्रसन्नोऽहमद्राक्षं कृष्णमीश्वरम् ।&#x9;025a&lt;br&gt;&#xA;तन्मे सुविदितं सर्वं प्रत्यक्षमिव चागमम् ॥&#x9;025c&lt;br&gt;&#xA;नान्तो विक्रमयुक्तस्य बुद्ध्या युक्तस्य वा पुनः ।&#x9;026a&lt;br&gt;&#xA;कर्मणां शक्यते गन्तुं हृषीकेशस्य सञ्जय ॥&#x9;026c&lt;br&gt;&#xA;तथा गदश्च साम्बश्च प्रद्युम्नोऽथ विदूरथः ।&#x9;027a&lt;br&gt;&#xA;अगावहोऽनिरुद्धश्च चारुदेष्णः ससारणः ॥&#x9;027c&lt;br&gt;&#xA;उल्मुको निशठश्चैव झिल्ली बभ्रुश्च वीर्यवान् ।&#x9;028a&lt;br&gt;&#xA;पृथुश्च विपृथुश्चैव शमीकोऽथारिमेजयः ॥&#x9;028c&lt;br&gt;&#xA;एतेऽन्ये बलवन्तश्च वृष्णिवीराः प्रहारिणः ।&#x9;029a&lt;br&gt;&#xA;कथञ्चित्पाण्डवानीकं श्रयेयुः समरे स्थिताः ॥&#x9;029c&lt;br&gt;&#xA;आहूता वृष्णिवीरेण केशवेन महात्मना ।&#x9;030a&lt;br&gt;&#xA;ततः संशयितं सर्वे भवेदिति मतिर्मम ॥&#x9;030c&lt;br&gt;&#xA;नागायुतबलो वीरः कैलासशिखरोपमः ।&#x9;031a&lt;br&gt;&#xA;वनमाली हली रामस्तत्र यत्र जनार्दनः ॥&#x9;031c&lt;br&gt;&#xA;यमाहुः सर्वपितरं वासुदेवं द्विजातयः ।&#x9;032a&lt;br&gt;&#xA;अपि वा ह्येष पाण्डूनां योत्स्यतेऽर्थाय सञ्जय ॥&#x9;032c&lt;br&gt;&#xA;स यदा तात सन्नह्येत्पाण्डवार्थाय सञ्जय ।&#x9;033a&lt;br&gt;&#xA;न तदा प्रतिसंयोद्धा भविता तत्र कश्चन ॥&#x9;033c&lt;br&gt;&#xA;यदि स्म कुरवः सर्वे जयेयुर्नाम पाण्डवान् ।&#x9;034a&lt;br&gt;&#xA;वार्ष्णेयोऽर्थाय तेषां वै गृह्णीयाच्छस्त्रमुत्तमम् ॥&#x9;034c&lt;br&gt;&#xA;ततः सर्वान्नरव्याघ्रो हत्वा नरपतीन्रणे ।&#x9;035a&lt;br&gt;&#xA;कौरवांश्च महाबाहुःकुन्त्यै दद्यात्स मेदिनीम् ॥&#x9;035c&lt;br&gt;&#xA;यस्य यन्ता हृषीकेशो योद्धा यस्य धनञ्जयः ।&#x9;036a&lt;br&gt;&#xA;रथस्य तस्य कः सङ्ख्ये प्रत्यनीको भवेद्रथः ॥&#x9;036c&lt;br&gt;&#xA;न केनचिदुपायेन कुरूणां दृश्यते जयः ।&#x9;037a&lt;br&gt;&#xA;तस्मान्मे सर्वमाचक्ष्व यथा युद्धमवर्तत ॥&#x9;037c&lt;br&gt;&#xA;अर्जुनः केशवस्यात्मा कृष्णोऽप्यात्मा किरीटिनः ।&#x9;038a&lt;br&gt;&#xA;अर्जुने विजयो नित्यं कृष्णे कीर्तिश्च शाश्वती ॥&#x9;038c&lt;br&gt;&#xA;सर्वेष्वपि च लोकेषु बीभत्सुरपराजितः ।&#x9;039a&lt;br&gt;&#xA;प्राधान्येनैव भूयिष्ठममेयाः केशवे गुणाः ॥&#x9;039c&lt;br&gt;&#xA;मोहाद्दुर्योधनः कृष्णं यो न वेत्तीह केशवम् ।&#x9;040a&lt;br&gt;&#xA;मोहितो दैवयोगेन मृत्युपाशपुरस्कृतः ॥&#x9;040c&lt;br&gt;&#xA;न वेद कृष्णं दाशार्हमर्जुनं चैव पाण्डवम् ।&#x9;041a&lt;br&gt;&#xA;पूर्वदेवौ महात्मानौ नरनारायणावुभौ ॥&#x9;041c&lt;br&gt;&#xA;एकात्मानौ द्विधाभूतौ दृश्येते मानवैर्भुवि ।&#x9;042a&lt;br&gt;&#xA;मनसापि हि दुर्धर्षौ सेनामेतां यशस्विनौ ॥&#x9;042c&lt;br&gt;&#xA;नाशयेतामिहेच्छन्तौ मानुषत्वाच्च नेच्छतः ।&#x9;043a&lt;br&gt;&#xA;युगस्येव विपर्यासो लोकानामिव मोहनम् ॥&#x9;043c&lt;br&gt;&#xA;भीष्मस्य च वधस्तात द्रोणस्य च महात्मनः ।&#x9;044a&lt;br&gt;&#xA;न ह्येव ब्रह्मचर्येण न वेदाध्ययनेन च ॥&#x9;044c&lt;br&gt;&#xA;न क्रियाभिर्न चास्त्रेण मृत्योः कश्चिन्निर्वायते ।&#x9;045a&lt;br&gt;&#xA;लोकसम्भावितौ वीरौ कृतास्त्रौ युद्धदुर्मदौ ॥&#x9;045c&lt;br&gt;&#xA;भीष्मद्रोणौ हतौ श्रुत्वा किन्नु जीवामि सञ्जय ।&#x9;046a&lt;br&gt;&#xA;यां तां श्रियमसूयामः पुरा दृष्ट्वा युधिष्ठिरे ॥&#x9;046c&lt;br&gt;&#xA;अद्य तामनुजानीमो भीष्मद्रोणवधेन ह ।&#x9;047a&lt;br&gt;&#xA;मत्कृते चाप्यनुप्राप्तः कुरूणामेष सङ्क्षयः ॥&#x9;047c&lt;br&gt;&#xA;पक्वानां हि वधे सूत वज्रायन्ते तृणान्युत ।&#x9;048a&lt;br&gt;&#xA;अनन्तमिदमैश्वर्यं लोके प्राप्तो युधिष्ठिरः ॥&#x9;048c&lt;br&gt;&#xA;यस्य कोपान्महात्मानौ भीष्मद्रोणौ निपातितौ ।&#x9;049a&lt;br&gt;&#xA;प्राप्तः प्रकृतितो धर्मो न धर्मो मामकान्प्रति ॥&#x9;049c&lt;br&gt;&#xA;क्रूरः सर्वविनाशाय कालोऽसौ नातिवर्तते ।&#x9;050a&lt;br&gt;&#xA;अन्यथा चिन्तिता ह्यर्था नरैस्तात मनस्विभिः ।&#x9;050c&lt;br&gt;&#xA;अन्यथैव प्रपद्यन्ते दैवादिति मतिर्मम ॥&#x9;050e&lt;br&gt;&#xA;तस्मादपरिहार्येऽर्थे सम्प्राप्ते कृच्छ्र उत्तमे ।&#x9;051a&lt;br&gt;&#xA;अपारणीये दुश्चिन्त्ये यथाभूतं प्रचक्ष्व मे ॥ ॥&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/012/</guid>
      <description>&lt;p&gt;श्रीः&#xA;अध्यायः 012&lt;/p&gt;&#xA;&lt;p&gt;द्रोणचोदितेन दुर्योधनेन युधिष्ठिरस्य जीवग्राहं ग्रहणवरणम् ॥ 1 ॥ द्रोणेन अर्जुनासन्निधाने तद्ग्रहणे प्रतिज्ञाते दुर्योधनेन तदुद्घोषणम् ॥ 2 ॥&#xA;सञ्जय उवाच &#x9;001&lt;br&gt;&#xA;&#39;शुश्रूषस्व स्थिरो भूत्वां शंसतो मम भारत ।&#39;&#x9;001a&lt;br&gt;&#xA;हन्त ते कथयिष्यामि सर्वं प्रत्यक्षदर्शिवान् ।&#x9;001c&lt;br&gt;&#xA;यथा सत्यपरो द्रोणः सादितः पाण्डुसृञ्जयैः ॥&#x9;001e&lt;br&gt;&#xA;सेनापतित्वं सम्प्राप्य भारद्वाजो महारथः ।&#x9;002a&lt;br&gt;&#xA;मध्ये सर्वस्य सैन्यस्य पुत्रं ते वाक्यमब्रवीत् ॥&#x9;002c&lt;br&gt;&#xA;यत्कौरवाणामृषभादापगेयादनन्तरम् ।&#x9;003a&lt;br&gt;&#xA;सैनापत्ये त्वया राजन्नद्य सत्कृतवानहम् ॥&#x9;003c&lt;br&gt;&#xA;सदृशं कर्मणस्तस्य फलं प्राप्नुहि भारत ।&#x9;004a&lt;br&gt;&#xA;करोमि कामं कं तेऽद्य प्रवृणीष्व यमिच्छसि ॥&#x9;004c&lt;br&gt;&#xA;सञ्जय उवाच &#x9;005&lt;br&gt;&#xA;ततो दुर्योधनो राजा कर्णदुःशासनादिभिः ।&#x9;005a&lt;br&gt;&#xA;सम्मन्त्र्योवाच दुर्धर्षमाचार्यं जयतां वरम् ॥&#x9;005c&lt;br&gt;&#xA;ददासि चेद्वरं मह्यं जीवग्राहं युधिष्ठिरम् ।&#x9;006a&lt;br&gt;&#xA;गृहीत्वा रथिनां श्रेष्ठं मत्समीपमिहानय ॥&#x9;006c&lt;br&gt;&#xA;&#39;इच्छेयं वै महात्मानं धर्मात्मानं युधिष्ठिरम् ।&#x9;007a&lt;br&gt;&#xA;भ्रातॄणां पश्यतामेव जीवग्राहेण मे द्विज ॥&#x9;007c&lt;br&gt;&#xA;गृहीत्वा रथिनां श्रेष्ठं मत्सकाशमिहानय ।&#x9;008a&lt;br&gt;&#xA;प्रीणाम्यनेन कार्येण ससुहृज्जनबान्धवः ॥&#x9;008c&lt;br&gt;&#xA;सञ्जय उवाच &#x9;009&lt;br&gt;&#xA;ततः कुरूणामाचार्यः श्रुत्वा पुत्रस्य ते वचः ।&#x9;009a&lt;br&gt;&#xA;सेनां प्रहर्षयन्सर्वामिदं वचनमब्रवीत् ॥&#x9;009c&lt;br&gt;&#xA;धन्यः कुन्तीसुतो राजन्यस्य ग्रहणमिच्छसि ।&#x9;010a&lt;br&gt;&#xA;न वधं तस्य दुर्धर्ष वरमद्य प्रयाचसे ॥&#x9;010c&lt;br&gt;&#xA;किमर्थं च नरव्याघ्र न वधं तस्य काङ्क्षसे ।&#x9;011a&lt;br&gt;&#xA;नाशंससि क्रियामेतां मत्तो दुर्योधन ध्रुवम् ॥&#x9;011c&lt;br&gt;&#xA;आहोस्विद्धर्मराजस्य द्वेष्टा कश्चिन्न विद्यते ।&#x9;012a&lt;br&gt;&#xA;यदीच्छसि त्वं जीवन्तं कुलं रक्षसि चात्मनः ॥&#x9;012c&lt;br&gt;&#xA;अथवा भरतश्रेष्ठ निर्जित्य युधि पाण्डवान् ।&#x9;013a&lt;br&gt;&#xA;राज्यांशं प्रति दत्त्वा च सौभ्रात्रं कर्तुमिच्छसि ॥&#x9;013c&lt;br&gt;&#xA;धन्यः कुन्तीसुतो राजा सुजातं चास्य धीमतः ।&#x9;014a&lt;br&gt;&#xA;अजातशत्रुता सत्या तस्य यत्स्निह्यते भवान् ॥&#x9;014c&lt;br&gt;&#xA;सञ्जय उवाच &#x9;015&lt;br&gt;&#xA;द्रोणेन चैवमुक्तस्य तव पुत्रस्य भारत ।&#x9;015a&lt;br&gt;&#xA;सहसा निःसृतो भावो योस्य नित्यं हृदि स्थितः ॥&#x9;015c&lt;br&gt;&#xA;नाकारो गूहितुं शक्यो बृहस्पतिसमैरपि ।&#x9;016a&lt;br&gt;&#xA;तस्मात्तव सुतो राजन्प्रहृष्टो वाक्यमब्रवीत् ॥&#x9;016c&lt;br&gt;&#xA;वधे कुन्तीसुतस्याजौ नाचार्य विजयो मम ।&#x9;017a&lt;br&gt;&#xA;हते युधिष्ठिरे पार्था हन्युःसर्वान्हि नो ध्रुवम् ॥&#x9;017c&lt;br&gt;&#xA;नैव शक्या रणे सर्वे निहन्तुममरैरपि ।&#x9;018a&lt;br&gt;&#xA;&#39;यदि सर्वे हनिष्यन्ते पाण्डवाः ससुता मृधे ॥&#x9;018c&lt;br&gt;&#xA;ततः कृत्स्नं वशे कृत्वा निःशेषं नृपमण्डलम् ।&#x9;019a&lt;br&gt;&#xA;ससागरवनां स्फीतां विजित्य वसुधामिमाम् ॥&#x9;019c&lt;br&gt;&#xA;विष्णुर्दास्यति कृष्णायै कुन्त्यै वा पुरुषोत्तमः&#39; ।&#x9;020a&lt;br&gt;&#xA;यद्येष चैषां शेषःस्यात्स एवास्मान्न शेषयेत् ॥&#x9;020c&lt;br&gt;&#xA;सत्यप्रतिज्ञे त्वानीते पुनर्द्यूतेन निर्जिते ।&#x9;021a&lt;br&gt;&#xA;&#39;तस्मिञ्जीवति चायाते ह्युपायैर्बहुभिः कृतैः ।&#39;&#x9;021c&lt;br&gt;&#xA;पुनर्यास्यन्त्यरण्याय पाण्डवास्तमनुव्रताः ॥&#x9;021e&lt;br&gt;&#xA;सोऽयं मम जयो व्यक्तं दीर्घकालं भविष्यति ।&#x9;022a&lt;br&gt;&#xA;अतो न वधमिच्छामि धर्मराजस्य कर्हिचित् ॥&#x9;022c&lt;br&gt;&#xA;सञ्जय उवाच &#x9;023&lt;br&gt;&#xA;तस्य जिह्ममभिप्रायं ज्ञात्वा द्रोणोऽर्थतत्त्ववित् ।&#x9;023a&lt;br&gt;&#xA;तं वरं सान्तरं तस्मै ददौ सञ्चिन्त्य बुद्धिमान् ॥&#x9;023c&lt;br&gt;&#xA;द्रोण उवाच &#x9;024&lt;br&gt;&#xA;न चेद्युधिष्ठिरं वीरः पालयेदर्जुनो युधि ।&#x9;024a&lt;br&gt;&#xA;मन्यस्व पाण्डवश्रेष्ठमानीतं वशमात्मनः ॥&#x9;024c&lt;br&gt;&#xA;न हि शक्यो रणे पार्थः सेन्द्रैर्देवासुरैरपि ।&#x9;025a&lt;br&gt;&#xA;प्रत्युद्यातुमतस्तात न तस्माद्धर्षयाम्यहम् ॥&#x9;025c&lt;br&gt;&#xA;असंशयं स मे शिष्यो मत्पूर्वश्चास्त्रकर्मणि ।&#x9;026a&lt;br&gt;&#xA;तरुणः सुकृती युक्त एकायनगतश्च सः ॥&#x9;026c&lt;br&gt;&#xA;अस्त्राणीन्द्राच्च रुद्राच्च भूयांसि समवाप्तवान् ।&#x9;027a&lt;br&gt;&#xA;अमर्षितश्च ते राजंस्ततो नामर्षयाम्यहम् ॥&#x9;027c&lt;br&gt;&#xA;स चापक्रम्यतां युद्धाद्येनोपायेन शक्यते ।&#x9;028a&lt;br&gt;&#xA;अपनीते ततः पार्थे धर्मराजो जितस्त्वया ॥&#x9;028c&lt;br&gt;&#xA;ग्रहणे हि जयस्तस्य न वधे पुरुषर्षभ ।&#x9;029a&lt;br&gt;&#xA;&#39;ग्रहणं हि वधात्तस्य धर्मराजस्य मन्यसे ।&#39;&#x9;029c&lt;br&gt;&#xA;अनेनैवाभ्युपायेन ग्रहणं समुपैष्यसि ॥&#x9;029e&lt;br&gt;&#xA;अहं गृहीत्वा राजानं सत्यधर्मपरायणम् ।&#x9;030a&lt;br&gt;&#xA;आनयिष्यामि ते राजन्वशमद्य न संशयः ॥&#x9;030c&lt;br&gt;&#xA;यदि स्थास्यति सङ्ग्रामे मुहूर्तमपि मेऽग्रतः ।&#x9;031a&lt;br&gt;&#xA;अपनीते नरव्याघ्रे कुन्तीपुत्रे धनञ्जये ॥&#x9;031c&lt;br&gt;&#xA;फल्गुनस्य समीपे तु न हि शक्यो युधिष्ठिरः ।&#x9;032a&lt;br&gt;&#xA;ग्रहीतुं समरे राजन्सेन्द्रैरपि सुरासुरैः ॥&#x9;032c&lt;br&gt;&#xA;सञ्जय उवाच &#x9;033&lt;br&gt;&#xA;&#39;एवमुक्ते तदा तस्मिन्युद्धे देवासुरोपमे।&#39;&#x9;033a&lt;br&gt;&#xA;सान्तरं तु प्रतिज्ञाते राज्ञो द्रोणेन निग्रहे ।&#x9;033c&lt;br&gt;&#xA;गृहीतं तममन्यन्त तव पुत्राः सुबालिशाः ॥&#x9;033e&lt;br&gt;&#xA;ततो दुर्योधनेनापि ग्रहणं पाण्डवस्य तत् ।&#x9;034a&lt;br&gt;&#xA;&#39;स्कन्धावारेषु सर्वेषु यथास्थानेषु मारिष।&#39;&#x9;034c&lt;br&gt;&#xA;सैन्यस्थानेषु सर्वेषु सुघोषितमरिन्दम ॥&#x9;034e&lt;br&gt;&#xA;पाण्डवेयेषु सापेक्षं द्रोणं जानाति ते सुतः ।&#x9;035a&lt;br&gt;&#xA;ततः प्रतिज्ञास्थैर्यार्थं स मन्त्रो बहुलीकृतः ॥ ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/013/</guid>
      <description>&lt;p&gt;श्रीः&#xA;अध्यायः 013&lt;/p&gt;&#xA;&lt;p&gt;अर्जुनेन द्रोणप्रतिज्ञाभीतस्य युधिष्ठिरस्य समाश्वासनम् ॥ 1 ॥ युद्धारम्भो द्रोणपराक्रमश्च ॥ 2 ॥&#xA;सञ्जय उवाच &#x9;001&lt;br&gt;&#xA;सान्तरे तु प्रतिज्ञाने राज्ञो द्रोणेन निग्रहे ।&#x9;001a&lt;br&gt;&#xA;ततस्ते सैनिकाः श्रुत्वा तं युधिष्ठिरनिग्रहम् ।&#x9;001c&lt;br&gt;&#xA;सिंहनादरवांश्चक्रुर्बाहुशब्दांश्च कृत्स्नशः ॥&#x9;001e&lt;br&gt;&#xA;तच्च सर्वं यथान्यायं धर्मराजेन भारत ।&#x9;002a&lt;br&gt;&#xA;आप्तैश्चारैः परिज्ञातं भारद्वाजचिकीर्षितम् ॥&#x9;002c&lt;br&gt;&#xA;ततः सर्वान्समानाय्य भ्रातॄनन्यांश्च सर्वशः ।&#x9;003a&lt;br&gt;&#xA;अब्रवीद्धर्मराजस्तु धनञ्जयमिदं वचः ॥&#x9;003c&lt;br&gt;&#xA;श्रुतं ते पुरुषव्याघ्र द्रोणस्याद्य चिकीर्षितम् ।&#x9;004a&lt;br&gt;&#xA;यथा तन्न भवेत्सत्यं तथा नीतिर्विधीयताम् ॥&#x9;004c&lt;br&gt;&#xA;सान्तरं हि प्रतिज्ञातं द्रोणेनामित्रघातिना ।&#x9;005a&lt;br&gt;&#xA;तच्चान्तरममोघेषौ त्वयि तेन समाहितम् ॥&#x9;005c&lt;br&gt;&#xA;तत्त्वमद्य महाबाहो युध्यस्व मदनन्तरम् ।&#x9;006a&lt;br&gt;&#xA;यथा दुर्योधनः कामं नेमं द्रोणादवाप्नुयात् ॥&#x9;006c&lt;br&gt;&#xA;अर्जुन उवाच &#x9;007&lt;br&gt;&#xA;यथा मे न वधः कार्य आचार्यस्य कथञ्चन ।&#x9;007a&lt;br&gt;&#xA;तथा तव परित्यागो न मे राजंश्चिकीर्षितः ॥&#x9;007c&lt;br&gt;&#xA;अप्येवं पाण्डव प्राणानुत्सृजेयमहं युधि ।&#x9;008a&lt;br&gt;&#xA;प्रतियाताऽहमाचार्यं त्वां न जह्यां कथञ्चन ॥&#x9;008c&lt;br&gt;&#xA;त्वां निगृह्याहवे राजन्धार्तराष्ट्रो यमिच्छति ।&#x9;009a&lt;br&gt;&#xA;न स तं जीवलोकेऽस्मिन्कामं प्राप्ता कथञ्चन ॥&#x9;009c&lt;br&gt;&#xA;प्रपतेद्द्यौः सनक्षत्रा पृथिवी शकली भवेत् ।&#x9;010a&lt;br&gt;&#xA;न त्वां द्रोणो निगृह्णीयाज्जीवमाने मयि ध्रुवम् ॥&#x9;010c&lt;br&gt;&#xA;यदि तस्य रणे साह्यं कुरुते वज्रभृत्स्वयम् ।&#x9;011a&lt;br&gt;&#xA;विष्णुर्वा सहितो देवैर्न त्वां प्राप्स्यत्यसौ मृधे ॥&#x9;011c&lt;br&gt;&#xA;मयि जीवति राजेन्द्र न भयं कर्तुमर्हसि ।&#x9;012a&lt;br&gt;&#xA;द्रोणादस्त्रभृतां श्रेष्ठात्सर्वशस्त्रभृतामपि ॥&#x9;012c&lt;br&gt;&#xA;अन्यच्च ब्रूयां राजेन्द्र प्रतिज्ञां मम निश्चलाम् ॥&#x9;013ac&lt;br&gt;&#xA;न स्मराम्यनृतं तावन्न स्मरामि पराजयम् ।&#x9;014a&lt;br&gt;&#xA;न स्मरामि प्रतिश्रुत्य विस्मृत्य मनसाऽकृतम् ॥&#x9;014c&lt;br&gt;&#xA;सञ्जय उवाच &#x9;015&lt;br&gt;&#xA;ततः शङ्खाश्च भेर्यश्च मृदङ्गाश्चानकैः सह ।&#x9;015a&lt;br&gt;&#xA;प्रावाद्यन्त महाराज पाण्डवानां निवेशने ॥&#x9;015c&lt;br&gt;&#xA;सिंहनादश्च सञ्जज्ञे पाण्डवानां महात्मनाम् ।&#x9;016a&lt;br&gt;&#xA;धनुर्ज्यातलशब्दश्च गगनस्पृक्सुभैरवः ॥&#x9;016c&lt;br&gt;&#xA;श्रुत्वा शङ्खस्य निर्घोषं पाण्डवस्य महौजसः ।&#x9;017a&lt;br&gt;&#xA;त्वदीयेष्वप्यनीकेषु वादित्राण्यभिजघ्निरे ॥&#x9;017c&lt;br&gt;&#xA;ततो व्यूढान्यनीकानि तव तेषां च भारत ।&#x9;018a&lt;br&gt;&#xA;शनैरुपेयुरन्योन्यं योत्स्यमानानि संयुगे ॥&#x9;018c&lt;br&gt;&#xA;ततः प्रववृते युद्धं तुमुलं रोमहर्षणम् ।&#x9;019a&lt;br&gt;&#xA;पाण्डवानां कुरूणां च द्रोणपाञ्चाल्ययोरपि ॥&#x9;019c&lt;br&gt;&#xA;यतमानाः प्रयत्नेन द्रोणानीकविशातने ।&#x9;020a&lt;br&gt;&#xA;न शेकुः सृञ्जया युद्धे तद्धि द्रोणेन पालितम् ॥&#x9;020c&lt;br&gt;&#xA;तथैव तव पुत्रस्य रथोदाराः प्रहारिणः ।&#x9;021a&lt;br&gt;&#xA;न शेकुः पाण्डवीं सेनां पाल्यमानां किरीटीना ॥&#x9;021c&lt;br&gt;&#xA;आस्तां ते स्तिमिते सेने रक्ष्यमाणे परस्परम् ।&#x9;022a&lt;br&gt;&#xA;सम्प्रसुप्ते यथा नक्तं वनराज्यौ सुपुष्पिते ॥&#x9;022c&lt;br&gt;&#xA;ततो रुक्मरथो राजन्नर्केणेव विराजता ।&#x9;023a&lt;br&gt;&#xA;वरूथिना विनिष्पत्य व्यचरत्पृतनामुखे ॥&#x9;023c&lt;br&gt;&#xA;तमुद्यन्तं रथेनैकमाशुकारिणमाहवे ।&#x9;024a&lt;br&gt;&#xA;अनेकमिव सन्त्रसान्मेनिरे पाण्डुसृञ्जयाः ॥&#x9;024c&lt;br&gt;&#xA;तेन मुक्ताः शरा घोरा विचेरुः सर्वतोदिशम् ।&#x9;025a&lt;br&gt;&#xA;त्रासयन्तो महाराज पाण्डवेयस्य वाहिनीम् ॥&#x9;025c&lt;br&gt;&#xA;मध्यन्दिनमनुप्राप्तो गभस्तिशतसंवृतः ।&#x9;026a&lt;br&gt;&#xA;यथा दृश्येत घर्मांशुस्तथा द्रोणोऽप्यदृश्यत ॥&#x9;026c&lt;br&gt;&#xA;न चैनं पाण्डवेयानां कश्चिच्छक्नोति भारत ।&#x9;027a&lt;br&gt;&#xA;वीक्षितुं समरे क्रुद्धं महेन्द्रमिव दानवाः ॥&#x9;027c&lt;br&gt;&#xA;मोहयित्वा ततः सैन्यं भारद्वाजः प्रतापवान् ।&#x9;028a&lt;br&gt;&#xA;धृष्टद्युम्नबलं तूर्णं व्यधमन्निशितैः शरैः ॥&#x9;028c&lt;br&gt;&#xA;स दिशः सर्वतो रुद्ध्वा संवृत्य खमजिह्मगैः ।&#x9;029a&lt;br&gt;&#xA;पार्षतो यत्र तत्रैनामभिनत्पाण्डुवाहिनीम् ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/014/</guid>
      <description>&lt;p&gt;श्रीः&#xA;अध्यायः 014&lt;/p&gt;&#xA;&lt;p&gt;द्रोणयुद्धं द्वैरथयुद्धमभिमन्युपराक्रमश्च ॥ 1 ॥&#xA;सञ्जय उवाच &#x9;001&lt;br&gt;&#xA;ततः स पाण्डवानीके जनयन्सुमहद्भयम् ।&#x9;001a&lt;br&gt;&#xA;व्यचरत्पृतनां द्रोणो दहन्कक्षमिवानलः ॥&#x9;001c&lt;br&gt;&#xA;निर्दहन्तमनीकानि साक्षादग्निमिवोत्थितम् ।&#x9;002a&lt;br&gt;&#xA;दृष्ट्वा रुक्मरथं क्रुद्धं समकम्पन्त सृञ्जयाः ॥&#x9;002c&lt;br&gt;&#xA;सततं कृष्यतः सङ्ख्ये धनुषोऽस्याशुकारिणः ।&#x9;003a&lt;br&gt;&#xA;ज्याघोषः शुश्रुवेऽत्यर्थं विस्फूर्जितमिवाशनेः ॥&#x9;003c&lt;br&gt;&#xA;रथिनः सादिनश्चैव नागानश्वान्पदातिनः ।&#x9;004a&lt;br&gt;&#xA;रौद्रा हस्तवता मुक्ताः सम्मृद्नन्ति स्म सायकाः ॥&#x9;004c&lt;br&gt;&#xA;नानद्यमानः पर्जन्यः प्रवृद्धः शुचिसङ्क्षये ।&#x9;005a&lt;br&gt;&#xA;अश्मवर्षमिवावर्षत्परेषामावहद्भयम् ॥&#x9;005c&lt;br&gt;&#xA;विचरन्स दिशः सर्वाः सेनां सङ्क्षोभयन्प्रभुः ।&#x9;006a&lt;br&gt;&#xA;वर्धयामास सन्त्रासं शात्रवाणाममानुषम् ॥&#x9;006c&lt;br&gt;&#xA;तस्य विद्युदिवाभ्रेषु चापं हेमपरिष्कृतम् ।&#x9;007a&lt;br&gt;&#xA;भ्राजमानं रथे तस्मिन्दृश्यते स्म महाभयम् ॥&#x9;007c&lt;br&gt;&#xA;स वीरः सत्यवान्प्राज्ञो धर्मनित्यः सदा पुनः ।&#x9;008a&lt;br&gt;&#xA;युगान्तकालवद्घोरां रौद्रां प्रावर्तयन्नदीम् ॥&#x9;008c&lt;br&gt;&#xA;अमर्षवेगप्रभवां क्रव्यादगणसङ्कुलाम् ।&#x9;009a&lt;br&gt;&#xA;बलौघैः सर्वतः पूर्णां ध्वजवृक्षापहारिणीम् ॥&#x9;009c&lt;br&gt;&#xA;शोणितोदां रथावर्तां हस्त्यश्वकृतरोधसम् ।&#x9;010a&lt;br&gt;&#xA;कवचोडुपसंयुक्तां मांसपङ्कसमाकुलाम् ॥&#x9;010c&lt;br&gt;&#xA;मेदोमज्जास्थिसिकतामुष्मीषचयफेनिलाम् ।&#x9;011a&lt;br&gt;&#xA;सङ्ग्रामजलदापूर्णां प्रासमत्स्यसमाकुलाम् ॥&#x9;011c&lt;br&gt;&#xA;नरनागाश्वकलिलां शरवेगौघवाहिनीम् ।&#x9;012a&lt;br&gt;&#xA;शरीरदारुसङ्घाटां रथकच्छपसङ्कुलाम् ॥&#x9;012c&lt;br&gt;&#xA;उत्तमाङ्गैः पङ्कजिनीं निस्त्रिंशझषसङ्कुलाम् ।&#x9;013a&lt;br&gt;&#xA;रथनागह्रदोपेतां नानाभारणभूषिताम् ॥&#x9;013c&lt;br&gt;&#xA;महारथशतावर्तां भूमिरेणूर्मिमालिनीम् ।&#x9;014a&lt;br&gt;&#xA;महावीर्यवतां सङ्ख्ये सुतरां भीरुदुस्तराम् ॥&#x9;014c&lt;br&gt;&#xA;शरीरशतसम्बाधां गृध्रकङ्कनिषेविताम् ।&#x9;015a&lt;br&gt;&#xA;महारथसहस्राणि नयन्तीं यमसादनम् ॥&#x9;015c&lt;br&gt;&#xA;शूलव्यालसमाकीर्णां प्राणिवाजिनिषेविताम् ।&#x9;016a&lt;br&gt;&#xA;छिन्नक्षत्रमहाहंसां मुकुटाण्डजसेविताम् ॥&#x9;016c&lt;br&gt;&#xA;चक्रकूर्माङ्गदानक्रां शरक्षुद्रझषाकुलाम् ।&#x9;017a&lt;br&gt;&#xA;बकगृध्रसृगालानां घोरसङ्घैर्निषेविताम् ॥&#x9;017c&lt;br&gt;&#xA;निहतान्प्राणिनः सङ्ख्ये द्रोणेन बलिना रणे ।&#x9;018a&lt;br&gt;&#xA;वहन्तीं पितृलोकाय शतशो राजसत्तम ॥&#x9;018c&lt;br&gt;&#xA;शरीरशतसम्बाधां केशशैवलशाद्वलाम् ।&#x9;019a&lt;br&gt;&#xA;नदीं प्रावर्तयद्राजन्भीरूणां भयवर्धिनीम् ॥&#x9;019c&lt;br&gt;&#xA;तर्जयन्तमनीकानि तानि तानि महारथम् ।&#x9;020a&lt;br&gt;&#xA;सर्वतोऽभ्यद्रवन्द्रोणं युधिष्ठिरपुरोगमाः ॥&#x9;020c&lt;br&gt;&#xA;तानभिद्रवतः शूरांस्तावका दृढविक्रमाः ।&#x9;021a&lt;br&gt;&#xA;सर्वतः प्रत्यगृह्णन्त तदभूद्रोमहर्षणम् ॥&#x9;021c&lt;br&gt;&#xA;शतमायस्तु शकुनिः सहदेवं समाद्रवत् ।&#x9;022a&lt;br&gt;&#xA;सनियन्तृध्वजरथं विव्याध निशितैः शरैः ॥&#x9;022c&lt;br&gt;&#xA;तस्य माद्रीसुतः केतुं धनुः सूतं हयानपि ।&#x9;023a&lt;br&gt;&#xA;नातिक्रुद्धः शरैश्छित्त्वा षष्ठ्या विव्याध सौबलम् ।&#x9;023c&lt;br&gt;&#xA;&#39;भित्त्वा च शरवर्षेण शकुनिं प्रत्यवारयत् ॥&#39;&#x9;023e&lt;br&gt;&#xA;गदां गृहीत्वा शकुनिः प्रचस्कन्द रथोत्तमात् ।&#x9;024a&lt;br&gt;&#xA;स तस्य गदया राजन्रथात्सूतमपातयत् ॥&#x9;024c&lt;br&gt;&#xA;ततस्तौ विरथौ राजन्गदाहस्तौ महाबलौ ।&#x9;025a&lt;br&gt;&#xA;चिक्रीडतू रणे शूरौ सशृङ्गाविव पर्वतौ ॥&#x9;025c&lt;br&gt;&#xA;द्रोणः पाञ्चालदायादं विव्याध निशितैः शरैः ।&#x9;026a&lt;br&gt;&#xA;तयोस्तत्र महाराज बाणवर्षैः प्रकाशितम् ।&#x9;026c&lt;br&gt;&#xA;खद्योतैरिव चाकाशं प्रदोषे पुरुषर्षभ ॥&#x9;026e&lt;br&gt;&#xA;विविंशतिं भीमसेनो विंशत्या निशितैः शरैः ।&#x9;027a&lt;br&gt;&#xA;विद्ध्वा नाकम्पयद्वीरस्तदद्भुतमिवाभवत् ॥&#x9;027c&lt;br&gt;&#xA;विविंशतिस्तु सहसा व्यश्वकेतुशरासनम् ।&#x9;028a&lt;br&gt;&#xA;भीमं चक्रे महाराज ततः सैन्यान्यपूजयन् ॥&#x9;028c&lt;br&gt;&#xA;स तन्न ममृषे वीरः शत्रोर्विक्रममाहवे ।&#x9;029a&lt;br&gt;&#xA;ततोऽस्य गदया दान्तान्हयात्सर्वानपातयत् ॥&#x9;029c&lt;br&gt;&#xA;हताश्वात्स रथाद्राजन्गृह्य चर्म महाबलः ।&#x9;030a&lt;br&gt;&#xA;अभ्ययाद्भीमसेनं तु मत्तो मत्तमिव द्विपम् ॥&#x9;030c&lt;br&gt;&#xA;शल्यस्तु नकुलं वीरः स्वस्रीयं प्रियमात्मनः ।&#x9;031a&lt;br&gt;&#xA;विव्याध प्रहसन्बाणैर्लालयन्कोपयन्निव ॥&#x9;031c&lt;br&gt;&#xA;तस्याश्वानातपत्रं च ध्वजं सूतमथो धनुः ।&#x9;032a&lt;br&gt;&#xA;निपात्य नकुलः सङ्ख्ये शङ्खं दध्मौ प्रतापवान् ॥&#x9;032c&lt;br&gt;&#xA;धृष्टकेतुः कृपेणास्ताञ्छित्त्वा बहुविधाञ्छरान् ।&#x9;033a&lt;br&gt;&#xA;कृपं विव्याध सप्तत्या ध्वजं चास्य त्रिभिः शरैः ॥&#x9;033c&lt;br&gt;&#xA;तं कृपः शरवर्षेण महता समवारयत् ।&#x9;034a&lt;br&gt;&#xA;विव्याध च रणे विप्रो धृष्टकेतुममर्षणम् ॥&#x9;034c&lt;br&gt;&#xA;सात्यकिः कृतवर्माणं नाराचेन स्तनान्तरे ।&#x9;035a&lt;br&gt;&#xA;विद्ध्वा विव्याध सप्तत्या पुनरन्यैः स्मयन्निव ॥&#x9;035c&lt;br&gt;&#xA;तं भोजः सप्तसप्तत्या विद्ध्वाऽऽशु निशितैः शरैः ।&#x9;036a&lt;br&gt;&#xA;नाकम्पयत शैनेयं शीघ्रो वायुरिवाचलम् ॥&#x9;036c&lt;br&gt;&#xA;सेनापतिः सुशर्माणं भृशं मर्मस्वताडयत् ।&#x9;037a&lt;br&gt;&#xA;स चापि तं तोमरेण जत्रुदेशेऽभ्यताडयत् ॥&#x9;037c&lt;br&gt;&#xA;वैकर्तनं तु समरे विराटः प्रत्यवारयत् ।&#x9;038a&lt;br&gt;&#xA;सह मत्स्यैर्महावीर्यैस्तदद्भुतमिवाभवत् ॥&#x9;038c&lt;br&gt;&#xA;तत्पौरुषमभूत्तत्र सूतपुत्रस्य दारुणम् ।&#x9;039a&lt;br&gt;&#xA;यत्सैन्यं वारयामास शरैः सन्नतपर्वभिः ॥&#x9;039c&lt;br&gt;&#xA;द्रुपदस्तु स्वयं राजा भगदत्तेन सङ्गतः ।&#x9;040a&lt;br&gt;&#xA;तयोर्युद्धं महाराज चित्ररूपमिवाभवत् ॥&#x9;040c&lt;br&gt;&#xA;भगदत्तस्तु राजानं द्रुपदं नतपर्वभिः ।&#x9;041a&lt;br&gt;&#xA;सनियन्तृध्वजरथं विव्याध पुरुषर्षभः ॥&#x9;041c&lt;br&gt;&#xA;द्रुपदस्तु ततः क्रुद्धो भगदत्तं महारथम् ।&#x9;042a&lt;br&gt;&#xA;आजघानोरसि क्षिप्रं शरेणानतपर्वणा ॥&#x9;042c&lt;br&gt;&#xA;युद्धं योधवरौ लोके सौमदत्तिशिखण्डिनौ ।&#x9;043a&lt;br&gt;&#xA;भूतानां त्रासजननं चक्रातेऽस्त्रविशारदौ ॥&#x9;043c&lt;br&gt;&#xA;भूरिश्रवा रणे राजन्याज्ञसेनिं महारथम् ।&#x9;044a&lt;br&gt;&#xA;महता सायकौघेन च्छादयामास वीर्यवान् ॥&#x9;044c&lt;br&gt;&#xA;शिखण्डी तु ततः क्रुद्धः सौमदत्तिं विशाम्पते ।&#x9;045a&lt;br&gt;&#xA;नवत्या सायकानां तु कम्पयामास भारत ॥&#x9;045c&lt;br&gt;&#xA;राक्षसौ रौद्रकर्माणौ हेडिम्बालम्बुसावुभौ ।&#x9;046a&lt;br&gt;&#xA;चक्रातेऽत्युद्भुतं युद्धं परस्परजयैषिणौ ॥&#x9;046c&lt;br&gt;&#xA;मायाशतसृजौ दृप्तौ मायाभिरितरेतरम् ।&#x9;047a&lt;br&gt;&#xA;अन्तर्हितौ चेरतुस्तौ भृशं विस्मयकारिणौ ॥&#x9;047c&lt;br&gt;&#xA;चेकितानोऽनुविन्देन युयुधे चातिभैरवम् ।&#x9;048a&lt;br&gt;&#xA;यथा देवासुरे युद्धे बलशक्रौ महाबलौ ॥&#x9;048c&lt;br&gt;&#xA;लक्ष्मणः क्षत्रदेवेन विमर्दमकरोद्भृशम् ।&#x9;049a&lt;br&gt;&#xA;यथा विष्णुः पुरा राजन्हिरण्याक्षेण संयुगे ॥&#x9;049c&lt;br&gt;&#xA;ततः प्रचलिताश्वेन विधिवत्कल्पितेन च ।&#x9;050a&lt;br&gt;&#xA;रथेनाभ्यपतद्राजन्सौभद्रं पौरवो नदन् ॥&#x9;050c&lt;br&gt;&#xA;ततोऽभ्ययात्स त्वरितो युद्धाकाङ्क्षी महाबलः ।&#x9;051a&lt;br&gt;&#xA;तेन चक्रे महद्युद्धमभिमन्युररिन्दमः ॥&#x9;051c&lt;br&gt;&#xA;पौरवस्त्वथ सौभद्रं शरव्रातैरवाकिरत् ।&#x9;052a&lt;br&gt;&#xA;तस्यार्जुनिर्ध्वजं छत्रं धनुश्चोर्व्यामपातयत् ॥&#x9;052c&lt;br&gt;&#xA;सौभद्रः पौरवं त्वन्यैर्विद्ध्वा सप्तभिराशुगैः ।&#x9;053a&lt;br&gt;&#xA;पञ्चभिस्तस्य विव्याध हयान्सूतं च सायकैः ॥&#x9;053c&lt;br&gt;&#xA;ततः प्रहर्षयन्सेनां सिंहवद्विनदन्मुहुः ।&#x9;054a&lt;br&gt;&#xA;समादत्तार्जुनिस्तूर्णं पौरवान्तकरं शरम् ॥&#x9;054c&lt;br&gt;&#xA;तं तु सन्धितमाज्ञाय सायकं घोरदर्शनम् ।&#x9;055a&lt;br&gt;&#xA;द्वाभ्यां शराभ्यां हार्दिक्यश्चिच्छेद सशरं धनुः ॥&#x9;055c&lt;br&gt;&#xA;तदुत्सृज्य धनुश्छिन्नं सौभद्रः परवीरहा ।&#x9;056a&lt;br&gt;&#xA;उद्बबर्ह सितं खड्गमाददनः शरावरम् ॥&#x9;056c&lt;br&gt;&#xA;स तेनानेकतारेण चर्मणा कृतहस्तवत् ।&#x9;057a&lt;br&gt;&#xA;भ्रान्तासिना चरन्मार्गान्दर्शयन्वीर्यमात्मनः ॥&#x9;057c&lt;br&gt;&#xA;भ्रामितं पुनरुद्भ्रान्तमाधूतं पुनरुत्थितम् ।&#x9;058a&lt;br&gt;&#xA;चर्मनिस्त्रिंशयो राजन्निर्विशेषमदृश्यत ॥&#x9;058c&lt;br&gt;&#xA;स पौरवरथस्येषामाप्लुत्य सहसा नदन् ।&#x9;059a&lt;br&gt;&#xA;पौरवं रथमास्थाय केशपक्षे परामृशत् ॥&#x9;059c&lt;br&gt;&#xA;जघानास्य पदा सूतमसिना पातयद्ध्वजम् ।&#x9;060a&lt;br&gt;&#xA;विक्षोभ्याम्भोनिधिं तार्क्ष्यस्तं नागमिव चाक्षिपत् ॥&#x9;060c&lt;br&gt;&#xA;तमागलितकेशान्तं ददृशुः सर्वपार्थिवाः ।&#x9;061a&lt;br&gt;&#xA;उक्षाणमिव सिंहेन पात्यमानमचेतसम् ॥&#x9;061c&lt;br&gt;&#xA;तमार्जुनिवशं प्राप्तं कृष्यमाणमनाथवत् ।&#x9;062a&lt;br&gt;&#xA;पौरवं पातितं दृष्ट्वा नामृष्यत जयद्रथः ॥&#x9;062c&lt;br&gt;&#xA;स बर्हिबर्हावततं किङ्किणीशतजालवत् ।&#x9;063a&lt;br&gt;&#xA;चर्म चादाय खड्गं च नदन्पर्यपतद्रथात् ॥&#x9;063c&lt;br&gt;&#xA;ततः सैन्धवमालोक्य कार्ष्णिरुत्सृज्य पौरवम् ।&#x9;064a&lt;br&gt;&#xA;उत्पपात रथात्तूर्णं श्येनवन्निपपात च ॥&#x9;064c&lt;br&gt;&#xA;प्रासपट्टिशनिस्त्रिंशाञ्छत्रुभिः सम्प्रचोदितान् ।&#x9;065a&lt;br&gt;&#xA;चिच्छेद चासिना कार्ष्णिश्चर्मणा संरुरोध च ॥&#x9;065c&lt;br&gt;&#xA;स दर्शयित्वा सैन्यानां स्वबाहुबलमात्मनः ।&#x9;066a&lt;br&gt;&#xA;तमुद्यम्य महाखड्गं चर्म चाथ पुनर्बली ॥&#x9;066c&lt;br&gt;&#xA;वृद्धक्षत्रस्य दायादं पितुरत्यन्तवैरिणम् ।&#x9;067a&lt;br&gt;&#xA;ससाराभिमुखः शूरः शार्दूल इव कुञ्जरम् ॥&#x9;067c&lt;br&gt;&#xA;तौ परस्परमासाद्य खड्गदन्तनखायुधौ ।&#x9;068a&lt;br&gt;&#xA;हृष्टवत्सम्प्रजह्राते व्याघ्रकेसरिणाविव ॥&#x9;068c&lt;br&gt;&#xA;सम्पातेष्वभिघातेषु निपातेष्वसिचर्मणोः ।&#x9;069a&lt;br&gt;&#xA;न तयोरन्तरं कश्चिद्ददर्श नरसिंहयोः ॥&#x9;069c&lt;br&gt;&#xA;अवक्षेपोऽसिनिर्ह्रादः शस्त्रान्तरनिदर्शनम् ।&#x9;070a&lt;br&gt;&#xA;बाह्यान्तरनिपातश्च निर्विशेषमदृश्यत ॥&#x9;070c&lt;br&gt;&#xA;बाह्यमाभ्यन्तरं चैव चरन्तौ मार्गमुत्तमम् ।&#x9;071a&lt;br&gt;&#xA;ददृशाते महात्मानौ सपक्षाविव पर्वतौ ॥&#x9;071c&lt;br&gt;&#xA;ततो विक्षिपतः खड्गं सौभद्रस्य यशस्विनः ।&#x9;072a&lt;br&gt;&#xA;शरावरणपक्षान्ते प्रजहार जयद्रथः ॥&#x9;072c&lt;br&gt;&#xA;रुक्मपत्रान्तरे सक्तस्तस्मिंश्चर्मणि भास्वरे ।&#x9;073a&lt;br&gt;&#xA;सिन्धुराजबलोद्धूतः सोऽभज्यत महानसिः ॥&#x9;073c&lt;br&gt;&#xA;भग्नमाज्ञाय निस्त्रिंशमवप्लुत्य पदानि षट् ।&#x9;074a&lt;br&gt;&#xA;अदृश्यत निमेषेण स्वरथं पुनरास्थितः ॥&#x9;074c&lt;br&gt;&#xA;तं कार्ष्णिं समरान्मुक्तमास्थितं रथमुत्तमम् ।&#x9;075a&lt;br&gt;&#xA;सहिताः सर्वराजानः परिवव्रुः समन्ततः ॥&#x9;075c&lt;br&gt;&#xA;ततश्चर्म च खड्गं च समुत्क्षिप्य महाबलः ।&#x9;076a&lt;br&gt;&#xA;ननादार्जुनदायादः प्रेक्षमाणो जयद्रथम् ॥&#x9;076c&lt;br&gt;&#xA;सिन्धुराजं परित्यज्य सौभद्रः परवीरहा ।&#x9;077a&lt;br&gt;&#xA;तापयामास तत्सैन्यं भुवनं भास्करो यथा ॥&#x9;077c&lt;br&gt;&#xA;तस्य सर्वायसीं शक्तिं शल्यः कनकभूषणाम् ।&#x9;078a&lt;br&gt;&#xA;चिक्षेप समरे घोरां दीप्तामग्निशिखामिव ॥&#x9;078c&lt;br&gt;&#xA;तामवप्लुत्य जग्राह विकोशं चाकरोदसिम् ।&#x9;079a&lt;br&gt;&#xA;वैनतेयो यथा कार्ष्णिः पतन्तमुरगोत्तमम् ॥&#x9;079c&lt;br&gt;&#xA;तस्य लाघवमाज्ञाय सत्वं चामिततेजसः ।&#x9;080a&lt;br&gt;&#xA;सहिताः सर्वराजानः सिंहनादमथानदन् ॥&#x9;080c&lt;br&gt;&#xA;ततस्तामेव शल्यस्य सौभद्रः परवीरहा ।&#x9;081a&lt;br&gt;&#xA;मुमोच भुजवीर्येण वैदूर्यविकृतां शिताम् ॥&#x9;081c&lt;br&gt;&#xA;सा तस्य रथमासाद्य निर्मुक्तभुजगोपमा ।&#x9;082a&lt;br&gt;&#xA;जघान सूतं शल्यस्य रथाच्चैनमपातयत् ॥&#x9;082c&lt;br&gt;&#xA;ततो विराटद्रुपदौ धृष्टकेतुर्युधिष्ठिरः ।&#x9;083a&lt;br&gt;&#xA;सात्यकिः केकया भीमो धृष्टद्युम्नशिखण्डिनौ ॥&#x9;083c&lt;br&gt;&#xA;यमौ च द्रौपदेयाश्च साधुसाध्विति चुक्रुशुः ।&#x9;084a&lt;br&gt;&#xA;बाणशब्दाश्च विविधाः सिंहनादाश्च पुष्कलाः ॥&#x9;084c&lt;br&gt;&#xA;प्रादुरासन्हर्षयन्तः सौभद्रमपलायिनम् ।&#x9;085a&lt;br&gt;&#xA;तन्नामृष्यन्त पुत्रास्ते शत्रोर्विजयलक्षणम् ॥&#x9;085c&lt;br&gt;&#xA;अथैनं सहसा सर्वे समन्तान्निशितैः शरैः ।&#x9;086a&lt;br&gt;&#xA;अभ्याकिरन्महाराज जलदा इव पर्वतम् ॥&#x9;086c&lt;br&gt;&#xA;तेषां च प्रियमन्विच्छन्सूतस्य च पराभवम् ।&#x9;087a&lt;br&gt;&#xA;आर्तायनिरमित्रघ्नः क्रुद्धः सौभद्रमभ्ययात् ॥ ॥&#x9;087c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/015/</guid>
      <description>&lt;p&gt;श्रीः&#xA;अध्यायः 15&#xA;भीमेन गदायुद्धे शल्यपराजयः&#xA;001  धृतराष्ट्र उवाच&#xA;बहूनि सुविचित्राणि द्वन्द्वयुद्धानि सञ्जय |&#x9;001a&lt;br&gt;&#xA;त्वयोक्तानि निशम्याहं स्पृहयामि सचक्षुताम् ॥&#x9;001c&lt;br&gt;&#xA;&#39;न हि देवासुरं युद्धमीदृग्भूतं भवेदिति |&#x9;002a&lt;br&gt;&#xA;चिन्तयामि च युद्धानि श्रुत्वा घोराणि सञ्जय || &#x9;002c&lt;br&gt;&#xA;आश्चर्यभूतं लोकेषु कथयिष्यन्ति मानवाः |&#x9;003a&lt;br&gt;&#xA;कुरूणां पाण्डवानां च युद्धं देवासुरोपमम् ||&#x9;003c&lt;br&gt;&#xA;न हि मे तृप्तिरस्तीह शृण्वतो युद्धमुत्तमम् |&#x9;004a&lt;br&gt;&#xA;तस्मादार्तायनेर्युद्धं सौभद्रस्य च शंस मे ||&#x9;004c&lt;br&gt;&#xA;सञ्जय उवाच&#x9;005&lt;br&gt;&#xA;सादितं प्रेक्ष्य यन्तारं शल्यः सर्वायसीं गदाम् |&#x9;005a&lt;br&gt;&#xA;समुत्क्षिप्य नदन्क्रुद्धः प्रचस्कन्द रथोत्तमात् ||&#x9;005c&lt;br&gt;&#xA;तं दीप्तमिव कालाग्निं दण्डहस्तमिवान्तकम् |&#x9;006a&lt;br&gt;&#xA;जवेनाभ्यपतद्भीमः प्रगृह्य महतीं गदाम् ||&#x9;006c&lt;br&gt;&#xA;सौभद्रोऽप्यशनिप्रख्यां प्रगृह्य महतीं गदाम् |&#x9;007a&lt;br&gt;&#xA;एह्येहीत्यब्रवीच्छल्यं यत्नाद्भीमेन वारितः ||&#x9;007c&lt;br&gt;&#xA;वारयित्वा तु सौभद्रं भीमसेनः प्रतापवान् |&#x9;008a&lt;br&gt;&#xA;शल्यमासाद्य समरे तस्थौ गिरिरिवाचलः ||&#x9;008c&lt;br&gt;&#xA;तथैव मद्रराजोऽपि भीमं दृष्ट्वा महाबलम् |&#x9;009a&lt;br&gt;&#xA;ससाराभिमुखस्तूर्णं शार्दूल इव कुञ्जरम् ||&#x9;009c&lt;br&gt;&#xA;&#39;तं दीप्तमिव कालाग्निं पाशहस्तमिवान्तकम् | &#x9;010a&lt;br&gt;&#xA;जवेनाभ्यपतद्भीमः प्रगृह्य महतीं गदाम् ||&#x9;010c&lt;br&gt;&#xA;ततस्तूर्यनिनादाश्च शङ्खानां च सहस्रशः |&#x9;011a&lt;br&gt;&#xA;सिंहनादाश्च सञ्जज्ञुर्भेरीणां च महास्वनाः ||&#x9;011c&lt;br&gt;&#xA;पश्यतां शतशो ह्यासीदन्योन्यमभिधावताम् |&#x9;012a&lt;br&gt;&#xA;पाण्डवानां कुरूणां च साधुसाध्विति निस्वनः ||&#x9;012c&lt;br&gt;&#xA;न हि मद्राधिपादन्यः सर्वराजसु भारत |&#x9;013a&lt;br&gt;&#xA;सोढुमुत्सहते वेगं भीमसेनस्य संयुगे ||&#x9;013c&lt;br&gt;&#xA;तथा मद्राधिपस्यापि गदावेगं महात्मनः|&#x9;014a&lt;br&gt;&#xA;सोढुमुत्सहते लोके कोऽन्यो युधि वृकोदरात् ||&#x9;014c&lt;br&gt;&#xA;पट्टैर्जाम्बूनदैर्बद्धा बभूव जनहर्षिणी |&#x9;015a&lt;br&gt;&#xA;प्रजज्वाल तथाविद्धा भीमेन महती गदा ||&#x9;015c&lt;br&gt;&#xA;&#39;साग्निदीप्ता महारौद्रा गदा सा शुशुभे तदा ||&#39;&#x9;016ac&lt;br&gt;&#xA;तथैव चरतो मार्गान्मण्डलानि च सर्वशः |&#x9;017a&lt;br&gt;&#xA;महाविद्युत्प्रतीकाशा शल्यस्य शुशुभे गदा ||&#x9;017c&lt;br&gt;&#xA;तौ वृषाविव नर्दन्तौ मण्डलानि विचेरतुः |&#x9;018a&lt;br&gt;&#xA;आवर्तितगदाशृङ्गावुभौ शल्यवृकोदरौ ||&#x9;018c&lt;br&gt;&#xA;क्रोधताम्रेक्षणौ वीरौ शत्रुसङ्धविमर्दनौ |&#x9;019a&lt;br&gt;&#xA;महामात्रौ महोत्साहौ गदायुद्धविशारदौ ||&#x9;019c&lt;br&gt;&#xA;मण्डलावर्तमार्गेषु गदाविहरणेषु च |&#x9;020a&lt;br&gt;&#xA;निर्विशेषमभूद्युद्धं तयोः पुरुषसिंहयोः ||&#x9;020c&lt;br&gt;&#xA;ताडिता भीमसेनेन शल्यस्य महती गदा |&#x9;021a&lt;br&gt;&#xA;साग्निज्वाला महारौद्रा तदा चूर्णमशीर्यत ||&#x9;021c&lt;br&gt;&#xA;तथैव भीमसेनस्य द्विषताऽभिहता गदा |&#x9;022a&lt;br&gt;&#xA;वर्षाप्रदोषे खद्योतैर्वृतो वृक्ष इवाबभौ ||&#x9;022c&lt;br&gt;&#xA;गदा क्षिप्ता तु समरे मद्रराजेन भारत |&#x9;023a&lt;br&gt;&#xA;व्योम दीपयमाना सा ससृजे पावकं मुहुः ||&#x9;023c&lt;br&gt;&#xA;तथैव भीमसेनेन द्विषते प्रेषिता गदा |&#x9;024a&lt;br&gt;&#xA;तापयामास तत्सैन्यं महोल्का पतती यथा ||&#x9;024c&lt;br&gt;&#xA;ते गदे गदिनां श्रेष्ठे समासाद्य परस्परम् |&#x9;025a&lt;br&gt;&#xA;श्वसन्त्यौ नागकन्ये व ससृजाते विभावसुम् ||&#x9;025c&lt;br&gt;&#xA;नखैरिव महाव्याघ्रौ दन्तैरिव महागजौ |&#x9;026a&lt;br&gt;&#xA;तौ विचेरतुरासाद्य गदाग्र्याभ्यां परस्परम् ||&#x9;026c&lt;br&gt;&#xA;ततो गदाग्राभिहतौ क्षणेन रुधिरोक्षितौ |&#x9;027a&lt;br&gt;&#xA;ददृशाते महात्मानौ किंशुकाविव पुष्पितौ ||&#x9;027c&lt;br&gt;&#xA;शुश्रुवे दिक्षु सर्वासु तयोः पुरुषसिंहयोः |&#x9;028a&lt;br&gt;&#xA;गदाभिघातसंह्रादः शक्राशनिरिवोपमः ||&#x9;028c&lt;br&gt;&#xA;गदया मद्रराजेन सव्यदक्षिणमाहतः |&#x9;029a&lt;br&gt;&#xA;नाकम्पत तदा भीमो भिद्यमान इवाचलः ||&#x9;029c&lt;br&gt;&#xA;तथा भीमगदावेगैस्ताड्यमानो महाबलः |&#x9;030a&lt;br&gt;&#xA;धैर्यान्मद्राधिपस्तस्थौ वज्रैर्गिरिरिवाहतः ||&#x9;030c&lt;br&gt;&#xA;आपेततुर्महावेगौ समुच्छ्रितगदावुभौ |&#x9;031a&lt;br&gt;&#xA;पुनरन्तरमार्गस्थौ मण्डलानि विचेरतुः ||&#x9;031c&lt;br&gt;&#xA;अथाप्लुत्य पदान्यष्टौ सन्निपत्य गजाविव |&#x9;032a&lt;br&gt;&#xA;सहसा लोहदण्डाभ्यामन्योन्यमभिजघ्नतुः ||&#x9;032c&lt;br&gt;&#xA;तौ परस्परवेगाच्च गदाभ्यां च भृशाहतौ |&#x9;033a&lt;br&gt;&#xA;युगपत्पेततुर्वीरौ क्षिताविन्द्रध्वजाविव |&#x9;033c&lt;br&gt;&#xA;ततो विह्वलमानं तं निःश्वसन्तं पुनःपुनः |&#x9;034a&lt;br&gt;&#xA;शल्यमभ्यपतत्तूर्णं कृतवर्मा महारथः ||&#x9;034c&lt;br&gt;&#xA;दृष्ट्वा चैनं महाराज गदयाभिनिपीडितम् |&#x9;035a&lt;br&gt;&#xA;विचेष्टन्तं यथा नागं मूर्च्छयाभिपरिप्लुतम् ||&#x9;035c&lt;br&gt;&#xA;ततः स्वरथमारोप्य मद्राणामधिपं रणे |&#x9;036a&lt;br&gt;&#xA;अपोवाह रणात्तूर्णं कृतवर्मा महारथः ||&#x9;036c&lt;br&gt;&#xA;क्षीबवद्विह्वलो वीरो निमेषात्पुनरुत्थितः |&#x9;037a&lt;br&gt;&#xA;भीमोऽपि सुमहाबाहुर्गदापाणिरदृश्यत ||&#x9;037c&lt;br&gt;&#xA;ततो मद्राधिपं दृष्ट्वा तव पुत्राः पराङ्मुखम् |&#x9;038a&lt;br&gt;&#xA;सनागपत्त्यश्वरथाः समकम्पन्त मारिष ||&#x9;038c&lt;br&gt;&#xA;ते पाण्डवैरर्द्यमानास्तावका जितकाशिभिः |&#x9;039a&lt;br&gt;&#xA;भीता दिशोऽन्वपद्यन्त वातनुन्ना घना इव ||&#x9;039c&lt;br&gt;&#xA;निर्जित्य धार्तराष्ट्रांस्तु पाण्डवेया महारथाः |&#x9;040a&lt;br&gt;&#xA;व्यरोचन्त रणे राजन्दीप्यमाना इवाग्नयः ||&#x9;040c&lt;br&gt;&#xA;&#39;अथ मड्डुकभेरिमहामुरजाः पणवानकदुन्दुभिनिर्झरिभिः |&#x9;041a&lt;br&gt;&#xA;विनदन्ति भृशं सहशङ्खरवैर्विविधैश्च नरोत्तम सिंहरवैः ||&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/016/</guid>
      <description>&lt;p&gt;श्रीः&#xA;अध्यायः 016&lt;/p&gt;&#xA;&lt;p&gt;द्रोणेन युधिष्ठिरग्रहणोद्यमे अर्जुनेन तद्भङ्गः ॥ 1 ॥&#xA;सञ्जय उवाच &#x9;001&lt;br&gt;&#xA;तद्बलं सुमहद्दीर्णं त्वदीयं प्रेक्ष्य वीर्यवान् ।&#x9;001a&lt;br&gt;&#xA;दधारैको रणे पाण्डून्वृषसेनोऽस्त्रमायया ॥&#x9;001c&lt;br&gt;&#xA;शरा दश दिशो मुक्ता वृषसेनेन संयुगे ।&#x9;002a&lt;br&gt;&#xA;विचेरुस्ते विनिर्भिद्य नरवाजिरथद्विपान् ॥&#x9;002c&lt;br&gt;&#xA;तस्य दीप्ता महाबाणा विनिश्चेरुः सहस्रशः ।&#x9;003a&lt;br&gt;&#xA;भानोरिव महाराज घर्मकाले मरीचयः ॥&#x9;003c&lt;br&gt;&#xA;तेनार्दिता महाराज रथिनः सादिनस्तथा ।&#x9;004a&lt;br&gt;&#xA;निपेतुरुर्व्यां सहसा वातभग्ना इव द्रुमाः ॥&#x9;004c&lt;br&gt;&#xA;हयौघांश्च रथौघांश्च गजौघांश्च महारथः ।&#x9;005a&lt;br&gt;&#xA;अपातयद्रणे राजञ्शतशोऽथ सहस्रशः ॥&#x9;005c&lt;br&gt;&#xA;दृष्ट्वा तमेकं समरे विचरन्तमभीतवत् ।&#x9;006a&lt;br&gt;&#xA;सहिताः सर्वराजानः परिवव्रुः समन्ततः ॥&#x9;006c&lt;br&gt;&#xA;नाकुलिस्तु शतानीको वृषसेनं समभ्ययात् ।&#x9;007a&lt;br&gt;&#xA;विव्याध चैनं दशभिर्नाराचैर्मर्मभेदिभिः ॥&#x9;007c&lt;br&gt;&#xA;तस्य कर्णात्मजश्चापं छित्त्वा केतुमपातयत् ।&#x9;008a&lt;br&gt;&#xA;तं भ्रातरं परीप्सन्तो द्रौपदेयाः समभ्ययुः ॥&#x9;008c&lt;br&gt;&#xA;कर्णात्मजं शरव्रातैरदृश्यं चक्रुरञ्जसा ।&#x9;009a&lt;br&gt;&#xA;तान्नदन्तोऽभ्यधावन्त द्रोणपुत्रमुखा रथाः ॥&#x9;009c&lt;br&gt;&#xA;छादयन्तो महाराज द्रौपदेयान्महारथान् ।&#x9;010a&lt;br&gt;&#xA;शरैर्नानाविधैस्तूर्णं पर्वताञ्जलदा इव ॥&#x9;010c&lt;br&gt;&#xA;तान्पाण्डवाः प्रत्यगृह्णंस्त्वरिताः पुत्रगृद्धिनः ।&#x9;011a&lt;br&gt;&#xA;पाञ्चालाः केकया मत्स्याः सृञ्जयाश्चोद्यतायुधाः ॥&#x9;011c&lt;br&gt;&#xA;तद्युद्धमभवद्घोरं सुमहद्रोमहर्षणम् ।&#x9;012a&lt;br&gt;&#xA;त्वदीयैः पाण्डुपुत्राणां देवानामिव दानवैः ॥&#x9;012c&lt;br&gt;&#xA;एवं युयुधिरे वीराः संरब्धाः कुरुपाण्डवाः ।&#x9;013a&lt;br&gt;&#xA;परस्परमुदीक्षन्तः परस्परकृतागसः ॥&#x9;013c&lt;br&gt;&#xA;तेषां ददृशिरे कोपाद्वपूंष्यमिततेजसाम् ।&#x9;014a&lt;br&gt;&#xA;युयुत्सूनामिवाकाशे पतत्त्रिवरभोगिनाम् ॥&#x9;014c&lt;br&gt;&#xA;भीमकर्णकृपद्रोणद्रौणिपार्षतसात्यकैः ।&#x9;015a&lt;br&gt;&#xA;बभासे स रणोद्देशः कालसूर्यैरिवोदितैः ॥&#x9;015c&lt;br&gt;&#xA;&#39;प्रजानां सङ्क्षये घोरे यथा सूर्योदयो भवेत् ।&#x9;016a&lt;br&gt;&#xA;शूराणामुदयस्तद्वदासीत्पुरुषसत्तम ॥&#39;&#x9;016c&lt;br&gt;&#xA;तदासीत्तुमुलं युद्धं निघ्नतामितरेतरम् ।&#x9;017a&lt;br&gt;&#xA;महाबलानां बलिभिर्दानवानां यथा सुरैः ॥&#x9;017c&lt;br&gt;&#xA;ततो युधिष्ठिरानीकमुद्धूतार्णवनिःस्वनम् ।&#x9;018a&lt;br&gt;&#xA;त्वदीयमवधीत्सैन्यं सम्प्रद्रुतमहारथम् ॥&#x9;018c&lt;br&gt;&#xA;तत्प्रभग्नं बलं दृष्ट्वा शत्रुभिर्भृशमर्दितम् ।&#x9;019a&lt;br&gt;&#xA;अलं द्रुतेन वः शूरा इति द्रोणोऽभ्यभाषत ॥&#x9;019c&lt;br&gt;&#xA;&#39;भारद्वाजममर्षश्च विक्रमश्च समाविशत् ।&#x9;020a&lt;br&gt;&#xA;समुद्धृत्य निषङ्गाच्च धनुर्ज्यामवमृज्य च ।&#x9;020c&lt;br&gt;&#xA;महाशरधनुष्पाणिर्यन्तारमिदमब्रवीत् ॥&#x9;020e&lt;br&gt;&#xA;सारथे याहि यत्रैष पाण्डरेण विराजता ।&#x9;021a&lt;br&gt;&#xA;ध्रियमाणेन च्छत्रेण राजा तिष्ठति धर्मराट् ॥&#x9;021c&lt;br&gt;&#xA;तदेतद्दीर्यते सैन्यं धार्तराष्ट्रमनेकधा ।&#x9;022a&lt;br&gt;&#xA;एतत्संस्तम्भयिष्यामि प्रतिवार्य युधिष्ठिरम् ॥&#x9;022c&lt;br&gt;&#xA;न हि मामभिवर्षन्तं संयुगे तात पाण्डवाः ।&#x9;023a&lt;br&gt;&#xA;मात्स्यपाञ्चालराजानः सर्वे च सहसोमकाः ॥&#x9;023c&lt;br&gt;&#xA;अर्जुनो मत्प्रसादाद्धि महास्त्राणि समाप्तवान् ।&#x9;024a&lt;br&gt;&#xA;न मामुत्सहते तात न भीमो न च सात्यकिः ॥&#x9;024c&lt;br&gt;&#xA;मत्प्रसादाद्धि बीभत्सुः परमेष्वासतां गतः ।&#x9;025a&lt;br&gt;&#xA;ममैवास्त्रं विजानाति धृष्टद्युम्नोऽपि पार्षतः ॥&#x9;025c&lt;br&gt;&#xA;नायं संरक्षितुं कालः प्राणांस्तात जयैषिणा ।&#x9;026a&lt;br&gt;&#xA;याहि स्वर्गं पुरस्कृत्य यशसे च जयाय च ॥&#x9;026c&lt;br&gt;&#xA;सञ्जय उवाच &#x9;027&lt;br&gt;&#xA;एवं सञ्चोदितो यन्ता द्रोणमभ्यवहत्ततः ॥&#x9;027ac&lt;br&gt;&#xA;तदाऽश्वहृदयेनाश्वानभिमन्त्र्याशु हर्षयन् ।&#x9;028a&lt;br&gt;&#xA;रथेन सवरूथेन भास्वरेण विराजता ॥&#x9;028c&lt;br&gt;&#xA;तं करूशाश्च मात्स्याश्च चेदयश्च ससात्वताः ।&#x9;029a&lt;br&gt;&#xA;पाण्डवाश्च सपाञ्चालाः सहिताः पर्यवारयन् ॥&#39;&#x9;029c&lt;br&gt;&#xA;ततः शोणहयः क्रुद्धश्चतुर्दन्त इव द्विपः ।&#x9;030a&lt;br&gt;&#xA;प्रविश्य पाण्डवानीकं युधिष्ठिरमुपाद्रवत् ॥&#x9;030c&lt;br&gt;&#xA;तमाविध्यच्छितैर्बाणैः कङ्कपत्रैर्युधिष्ठिरः ।&#x9;031a&lt;br&gt;&#xA;तस्य द्रोणो धनुश्छित्वा तं द्रुतं समुपाद्रवत् ॥&#x9;031c&lt;br&gt;&#xA;चक्ररक्षः कुमारस्तु पाञ्चालानां यशस्करः ।&#x9;032a&lt;br&gt;&#xA;दधार द्रोणमायान्तं वेलेव सरितां पतिम् ॥&#x9;032c&lt;br&gt;&#xA;द्रोणं निवारितं दृष्ट्वा कुमारेण द्विजर्षभम् ।&#x9;033a&lt;br&gt;&#xA;सिंहनादरवो ह्यासीत्साधुसाध्विति भाषितम् ॥&#x9;033c&lt;br&gt;&#xA;कुमारस्तु ततो द्रोणं सायकेन महाहवे ।&#x9;034a&lt;br&gt;&#xA;विव्याधोरसि सङ्क्रुद्धः सिंहवच्च नदन्मुहुः ॥&#x9;034c&lt;br&gt;&#xA;संवार्य च रणे द्रोणं कुमारस्तु महाबलः ।&#x9;035a&lt;br&gt;&#xA;शरैरनेकसाहस्रैः कृतहस्तो जितश्रमः ॥&#x9;035c&lt;br&gt;&#xA;तं शूरमार्यव्रतिनं मन्त्रास्त्रेषु कृतश्रमम् ।&#x9;036a&lt;br&gt;&#xA;चक्ररक्षं परामृद्नात्कुमारं द्विजपुङ्गवः ॥&#x9;036c&lt;br&gt;&#xA;स मध्यं प्राप्य सैन्यानां सर्वाः प्रविचरन्दिशः ।&#x9;037a&lt;br&gt;&#xA;तव सैन्यस्य गोप्तासीद्भारद्वाजो द्विजर्षभः ॥&#x9;037c&lt;br&gt;&#xA;शिखण्डिनं द्वादशभिर्विंशत्या चोत्तमौजसम् ।&#x9;038a&lt;br&gt;&#xA;नकुलं पञ्चभिर्विद्ध्वा सहदेवं च सप्तभिः ॥&#x9;038c&lt;br&gt;&#xA;युधिष्ठिरं द्वादशभिर्द्रौपदेयांस्त्रिभिस्त्रिभिः ।&#x9;039a&lt;br&gt;&#xA;सात्यकिं पञ्चभिर्विद्ध्वा मत्स्यं च दशभिः शरैः ॥&#x9;039c&lt;br&gt;&#xA;व्यक्षोभयद्रणे योधान्यथामुख्यमभिद्रवन् ।&#x9;040a&lt;br&gt;&#xA;अभ्यवर्तत सम्प्रेप्सुः कुन्तीपुत्रं युधिष्ठिरम् ॥&#x9;040c&lt;br&gt;&#xA;युगन्धरस्ततो राजन्भारद्वाजं महारथम् ।&#x9;041a&lt;br&gt;&#xA;वारयामास सङ्क्रुद्वं वातोद्धतमिवार्णवम् ॥&#x9;041c&lt;br&gt;&#xA;युधिष्ठिरं स विद्ध्वा तु शरैः सन्नतपर्वभिः ।&#x9;042a&lt;br&gt;&#xA;युगन्धरं तु भल्लने रथनीडादपातयत् ॥&#x9;042c&lt;br&gt;&#xA;&#39;तं विजित्य महातेजा भारद्वाजो महामनाः ।&#x9;043a&lt;br&gt;&#xA;अभ्यवर्तत सम्प्रेप्सुः कुन्तीपुत्रं युधिष्ठिरम् ॥&#39;&#x9;043c&lt;br&gt;&#xA;ततो विराटद्रुपदौ केकयाः सात्यकिः शिबिः ।&#x9;044a&lt;br&gt;&#xA;व्याघ्रदत्तश्च पाञ्चल्यः सिंहसेनश्च वीर्यवान् ॥&#x9;044c&lt;br&gt;&#xA;एते चान्ये च बहवः परीप्सन्तो युधिष्ठिरम् ।&#x9;045a&lt;br&gt;&#xA;आवव्रुस्तस्य पन्थानं किरन्तः सायकान्बहून् ॥&#x9;045c&lt;br&gt;&#xA;व्याघ्रदत्तस्तु पाञ्चाल्यो द्रोणं विव्याध मार्गणैः ।&#x9;046a&lt;br&gt;&#xA;पञ्चाशता शितै राजंस्तत उच्चुक्रुशुर्जनाः ॥&#x9;046c&lt;br&gt;&#xA;त्वरितं सिंहसेनस्तु द्रोणं विद्ध्वा महारथम् ।&#x9;047a&lt;br&gt;&#xA;प्राहसत्सहसा हृष्टस्त्रासयन्वै महारथान् ॥&#x9;047c&lt;br&gt;&#xA;ततो विष्फार्य नयने धनुर्ज्यामवमृज्य च ।&#x9;048a&lt;br&gt;&#xA;तलशब्दं महत्कृत्वा द्रोणस्तं समुपाद्रवत् ॥&#x9;048c&lt;br&gt;&#xA;ततस्तु सिंहसेनस्य शिरः कायात्सकुण्डलम् ।&#x9;049a&lt;br&gt;&#xA;व्याघ्रदत्तस्य चाक्रम्य भल्लाभ्यामाहरद्बली ॥&#x9;049c&lt;br&gt;&#xA;तान्प्रमृज्य शरव्रातैः पाण्डवानां महारथान् ।&#x9;050a&lt;br&gt;&#xA;युधिष्ठिररथाभ्याशे तस्थौ मृत्युरिवान्तकः ॥&#x9;050c&lt;br&gt;&#xA;ततोऽभवन्महाशब्दो राजन्यौधिष्ठिरे बले ।&#x9;051a&lt;br&gt;&#xA;हृतो राजेति योधानां समीपस्थे यतव्रते ॥&#x9;051c&lt;br&gt;&#xA;अब्रुवन्सैनिकास्तत्र दृष्ट्वा द्रोणस्य विक्रमम् ।&#x9;052a&lt;br&gt;&#xA;अद्य राजा धार्तराष्ट्रः कृतार्थो वै भविष्यति ॥&#x9;052c&lt;br&gt;&#xA;अस्मिन्महूर्ते द्रोणस्तु पाण्डवं गृह्य हर्षितः ।&#x9;053a&lt;br&gt;&#xA;आगमिष्यति नो नूनं धार्तराष्ट्रस्य संयुगे ॥&#x9;053c&lt;br&gt;&#xA;एवं सञ्जल्पतां तेषां तावकानां महारथः ।&#x9;054a&lt;br&gt;&#xA;आयाज्जवेन कौन्तेयो रथघोषेण नादयन् ॥&#x9;054c&lt;br&gt;&#xA;शोणितोदां रथावर्तां कृत्वा विशसने नदीम् ।&#x9;055a&lt;br&gt;&#xA;शूरास्थिचयसङ्कीर्णां प्रेतकूलापहारिणीम् ॥&#x9;055c&lt;br&gt;&#xA;तां शरौघमहाफेनां प्रासमत्स्यसमाकुलाम् ।&#x9;056a&lt;br&gt;&#xA;नदीमुत्तीर्य वेगेन कुरून्विद्राव्य पाण्डवः ॥&#x9;056c&lt;br&gt;&#xA;ततः किरीटि सहसा द्रोणानीकमुपाद्रवत् ।&#x9;057a&lt;br&gt;&#xA;छादयन्निषुजालेन महता मोहयन्निव ॥&#x9;057c&lt;br&gt;&#xA;शीघ्रमभ्यस्यतो बाणान्सन्दधानस्य चानिशम् ।&#x9;058a&lt;br&gt;&#xA;नान्तरं ददृशे कश्चित्कौन्तेयस्य यशस्विनः ॥&#x9;058c&lt;br&gt;&#xA;न दिशो नान्तरिक्षं च न द्यौर्नैव च मेदिनी ।&#x9;059a&lt;br&gt;&#xA;अदृश्यन्त महाराज बाणभूता इवाभवन् ॥&#x9;059c&lt;br&gt;&#xA;नादृश्यत तदा राजंस्तत्र किञ्चन संयुगे ।&#x9;060a&lt;br&gt;&#xA;बाणान्धकारे महति कृते गाण्डीवधन्वना ॥&#x9;060c&lt;br&gt;&#xA;सूर्ये चास्तमनुप्राप्ते तमसा चाभिसंवृते ।&#x9;061a&lt;br&gt;&#xA;नाज्ञायत तदा शत्रुर्न सुहृन्न च कश्चन ||&#x9;061c&lt;br&gt;&#xA;ततोऽवहारं चक्रुस्ते द्रोणदुर्योधनादयः ।&#x9;062a&lt;br&gt;&#xA;तान्विदित्वा पुनस्त्रस्ता न युद्धमनसः परान् ॥&#x9;062c&lt;br&gt;&#xA;स्वान्यनीकानि बीभत्सुः शनकैरवहारयत् ।&#x9;063a&lt;br&gt;&#xA;ततोऽभितुष्टुवुः पार्थं प्रहृष्टाः पाण्डुसृञ्जयाः ॥&#x9;063c&lt;br&gt;&#xA;पाञ्चालाश्च मनोज्ञाभिर्वाग्भिः सूर्यमिवर्षयः ।&#x9;064a&lt;br&gt;&#xA;एं स्वशिबिरं प्रायाज्जित्वा शत्रून्धनञ्जयः ॥&#x9;064c&lt;br&gt;&#xA;पृष्ठतः सर्वसैन्यानां मुदितो वै सकेशवः ॥&#x9;065ac&lt;br&gt;&#xA;मसारगल्वर्कसुवर्णरूपैर्वज्रप्रवालस्फटिकैश्च मुख्यैः ।&#x9;066a&lt;br&gt;&#xA;चित्रे रथे पाण्डुसुतो बभासे नक्षत्रचित्रे वियतीव चन्द्रः ॥ ॥&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/017/</guid>
      <description>&lt;p&gt;श्रीः&#xA;अध्यायः 017&lt;/p&gt;&#xA;&lt;p&gt;संशप्तकैराहूतस्यार्जुनस्य युधिष्ठिररक्षणे सत्यजितं नियोज्य तान्प्रति युद्धाय गमनम् ॥ 1 ॥&#xA;सञ्जय उवाच &#x9;001&lt;br&gt;&#xA;ते सेने शिबिरं गत्वा न्यविशेतां विशाम्पते ।&#x9;001a&lt;br&gt;&#xA;यथाभागं यथान्यायं यथागुल्मं च सर्वशः ॥&#x9;001c&lt;br&gt;&#xA;कृत्वाऽवहारं सैन्यानां द्रोणः परमदुर्मनाः ।&#x9;002a&lt;br&gt;&#xA;दुर्योधनमभिप्रेक्ष्य सव्रीडमिदमब्रवीत् ॥&#x9;002c&lt;br&gt;&#xA;उक्तमेतन्मया पूर्वं न तिष्ठति धनञ्जये ।&#x9;003a&lt;br&gt;&#xA;शक्यो ग्रहीतुं सङ्ग्रामे देवैरपि युधिष्ठिरः ॥&#x9;003c&lt;br&gt;&#xA;इति तद्वः प्रयततां कृतं पार्थेन संयुगे ।&#x9;004a&lt;br&gt;&#xA;मा विशङ्कीर्वचो मह्यमजेयौ कृष्णपाण्डवौ ॥&#x9;004c&lt;br&gt;&#xA;अपनीते तु योगेन केनचिच्छ्वेतवाहने ।&#x9;005a&lt;br&gt;&#xA;तत एष्यति ते राजन्वशमेष युधिष्ठिरः ॥&#x9;005c&lt;br&gt;&#xA;कश्चिदाहूय तं सङ्ख्ये देशमन्यं प्रकर्षतु ।&#x9;006a&lt;br&gt;&#xA;तमजित्वा न कौन्तेयो निवर्तेत कथञ्चन ॥&#x9;006c&lt;br&gt;&#xA;एतस्मिन्नन्तरे शून्ये धर्मराजमहं नृप ।&#x9;007a&lt;br&gt;&#xA;ग्रहीष्यामि चमूं भित्त्वा धृष्टद्युम्नस्य पश्यतः ॥&#x9;007c&lt;br&gt;&#xA;अर्जुनेन परित्यक्तो न चेत्त्रासात्पलायते ।&#x9;008a&lt;br&gt;&#xA;मामुपायान्तमालोक्य गृहीतं विद्धि पाण्डवम् ॥&#x9;008c&lt;br&gt;&#xA;एवं तेऽहं महाराज धर्मपुत्रं युधिष्ठिरम् ।&#x9;009a&lt;br&gt;&#xA;समानेष्यामि सगणं वशमद्य न संशयः ॥&#x9;009c&lt;br&gt;&#xA;यदि तिष्ठति सङ्ग्रामे मुहूर्तमपि पाण्डवः ।&#x9;010a&lt;br&gt;&#xA;अथापयाति सङ्ग्रामाद्विजयात्तद्विशिष्यते ॥&#x9;010c&lt;br&gt;&#xA;सञ्जय उवाच &#x9;011&lt;br&gt;&#xA;द्रोणस्य तद्वचः श्रुत्वा त्रिगर्ताधिपतिस्तदा ।&#x9;011a&lt;br&gt;&#xA;भ्रातृभिः सहितो राजन्निदं वचनमब्रवीत् ॥&#x9;011c&lt;br&gt;&#xA;वयं विनिकृता राजन्सदा गाण्डीवधन्वना ।&#x9;012a&lt;br&gt;&#xA;अनागःस्वपि चागस्तत्कृतमस्मासु तेन वै ॥&#x9;012c&lt;br&gt;&#xA;ते वयं स्मरमाणास्तान्विनिकारान्पृथग्विधान् ।&#x9;013a&lt;br&gt;&#xA;क्रोधाग्निना दह्यमाना ह्यशेमहि सदा निशि ॥&#x9;013c&lt;br&gt;&#xA;स नो दिष्ट्याऽस्त्रसम्पन्नश्चक्षुर्विषयमागतः ।&#x9;014a&lt;br&gt;&#xA;कर्तारः स्म अयं कर्म यच्चिकीर्षाम हृद्गतम् ॥&#x9;014c&lt;br&gt;&#xA;भवतश्च प्रियं यत्स्यादस्माकं च यशस्करम् ।&#x9;015a&lt;br&gt;&#xA;वयमेनं हनिष्यामो निकृष्यायोधनाद्बहिः ॥&#x9;015c&lt;br&gt;&#xA;अद्यास्त्वनर्जुना भूमिरत्रिगर्ताऽथवा पुनः ।&#x9;016a&lt;br&gt;&#xA;सत्यं ते प्रतिजानीमो नैतन्मिथ्या भविष्यति ॥&#x9;016c&lt;br&gt;&#xA;एवं सत्यरथश्चोक्त्वा सत्यवर्मा च भारत ।&#x9;017a&lt;br&gt;&#xA;सत्यव्रतश्च सत्येषुः सत्यकर्मा तथैव च ॥&#x9;017c&lt;br&gt;&#xA;सहिता भ्रातरः पञ्च रथानामयुतेन च ।&#x9;018a&lt;br&gt;&#xA;न्यवर्तन्त महाराज कृत्वा शपथमाहवे ॥&#x9;018c&lt;br&gt;&#xA;मालवास्तुण्डिकेराश्च रथानामयुतैस्त्रिभिः ।&#x9;019a&lt;br&gt;&#xA;सुशर्मा च नरव्याघ्रस्त्रिगर्तः प्रस्थलाधिपः ॥&#x9;019c&lt;br&gt;&#xA;मावेल्लकैर्ललित्थैश्च सहितो मद्रकैरपि ।&#x9;020a&lt;br&gt;&#xA;रथानामयुतेनैव सोऽगमद्धातृभिः सह ॥&#x9;020c&lt;br&gt;&#xA;नानाजनपदेभ्यश्च रथानामयुतं पुनः ।&#x9;021a&lt;br&gt;&#xA;समुत्थितं विशिष्टानां शपथार्थमुपागमत् ॥&#x9;021c&lt;br&gt;&#xA;ततो ज्वलनमानर्च्य हुत्वा सर्वे पृथक्पृथक् ।&#x9;022a&lt;br&gt;&#xA;जगृहुः कुशचीराणि चित्राणि कवचानि च ॥&#x9;022c&lt;br&gt;&#xA;ते च बद्धतनुत्राणा घृताक्ताः कुशचीरिणः ।&#x9;023a&lt;br&gt;&#xA;मौर्वीमेखलिनो वीराः सहस्रशतदक्षिणाः ॥&#x9;023c&lt;br&gt;&#xA;यज्वानः पुत्रिणो लोक्याः कृतकृत्यास्तनुत्यजः ।&#x9;024a&lt;br&gt;&#xA;योक्ष्यमाणास्तदाऽऽत्मानं यशसा विजयेन च ॥&#x9;024c&lt;br&gt;&#xA;ब्रह्मचर्यश्रुतिमुखैः क्रतुभिश्चाप्तदक्षिणैः ।&#x9;025a&lt;br&gt;&#xA;प्राप्याल्ँलोकान्सुयुद्धेन क्षिप्रमेव यियासवः ॥&#x9;025c&lt;br&gt;&#xA;ब्राह्मणांस्तर्पयित्वा च निष्कान्दत्वा पृथक्पृथक् ।&#x9;026a&lt;br&gt;&#xA;गाश्च वासांसि च पुनः समाभाष्य परस्परम् ॥&#x9;026c&lt;br&gt;&#xA;&#39;द्विजमुख्यैः समुदितैः कृतस्वस्त्ययनाशिषः ।&#x9;027a&lt;br&gt;&#xA;मुदिताश्च प्रहृष्टाश्च जलं संस्पृश्य निर्मलम् ॥&#39;&#x9;027c&lt;br&gt;&#xA;प्रज्वाल्य कृष्णवर्त्मानमुपागम्य रणव्रतम् ।&#x9;028a&lt;br&gt;&#xA;तस्मिन्नग्नौ तदा चक्रुः प्रतिज्ञां दृढनिश्चयाः ॥&#x9;028c&lt;br&gt;&#xA;शृण्वतां सर्वभूतानामुच्चैर्वाचो बभाषिरे ।&#x9;029a&lt;br&gt;&#xA;सर्वे धनञ्जयवधे प्रतिज्ञां चापि चक्रिरे ||&#x9;029c&lt;br&gt;&#xA;ये वै लोकाश्चाव्रतिनां ये चैव ब्रह्मघातिनाम् ।&#x9;030a&lt;br&gt;&#xA;मद्यपस्य च ये लोका गुरुदाररतस्य च ॥&#x9;030c&lt;br&gt;&#xA;ब्रह्मस्वहारिणश्चैव राजपिण्डापहारिणः ।&#x9;031a&lt;br&gt;&#xA;शरणागतं च त्यजतो याचमानं तथा घ्नतः ॥&#x9;031c&lt;br&gt;&#xA;अगारदाहिनां चैव ये च गां निघ्नतामपि ।&#x9;032a&lt;br&gt;&#xA;अपकारिणां च ये लोका ये च ब्रह्मद्विषामपि ॥&#x9;032c&lt;br&gt;&#xA;स्वभार्यामृतुकालेषु मोहाद्वै नाभिगच्छताम् ।&#x9;033a&lt;br&gt;&#xA;श्राद्धमैथुनिकानां च ये चाप्यात्मापहारिणाम् ॥&#x9;033c&lt;br&gt;&#xA;न्यासापहारिणां ये च श्रुतं नाशयतां च ये ।&#x9;034a&lt;br&gt;&#xA;क्लीबेन युध्यमानानां ये च नीचानुसारिणाम् ॥&#x9;034c&lt;br&gt;&#xA;नास्तिकानां च ये लोका येऽग्निमातृपितृत्यजाम् ।&#x9;035a&lt;br&gt;&#xA;तानाप्नुयामहे लोकान्ये च पापकृतामपि ॥&#x9;035c&lt;br&gt;&#xA;यद्यहत्वा वयं युद्धे निवर्तेम धनञ्जयम् ।&#x9;036a&lt;br&gt;&#xA;तेन चाभ्यर्दितास्त्रासाद्भवेमहि पराङ्मुखाः ॥&#x9;036c&lt;br&gt;&#xA;यदि त्वसुकरं लोके कर्म कुर्याम संयुगे ।&#x9;037a&lt;br&gt;&#xA;इष्टाल्ँलोकान्प्राप्नुयामो वयमद्य न संशयः ॥&#x9;037c&lt;br&gt;&#xA;एवमुक्त्वा तदा राजंस्तेऽभ्यवर्तन्त संयुगे ।&#x9;038a&lt;br&gt;&#xA;आह्वयन्तोऽर्जुनं वीराः पितृजुष्टां दिशं प्रति ॥&#x9;038c&lt;br&gt;&#xA;आहूतस्तैर्नरव्याघ्रैः पार्थः परपुरञ्जयः ।&#x9;039a&lt;br&gt;&#xA;धर्मराजमिदं वाक्यमपदान्तरमब्रवीत् ॥&#x9;039c&lt;br&gt;&#xA;आहूतो न निवर्तेयमिति मे व्रतमाहितम् ।&#x9;040a&lt;br&gt;&#xA;संशप्तकाश्च मां राजन्नाह्वयन्ति महामृधे ॥&#x9;040c&lt;br&gt;&#xA;एष च भ्रातृभिः सार्धं सुशर्माऽऽह्वयते रणे ।&#x9;041a&lt;br&gt;&#xA;वधाय सगणस्यास्य मामनुज्ञातुमर्हसि ॥&#x9;041c&lt;br&gt;&#xA;नैतच्छक्नोमि संसोढुमाह्वानं पुरुषर्षभ ।&#x9;042a&lt;br&gt;&#xA;सत्यं ते प्रतिजानामि हतान्विद्धि परान्युधि ॥&#x9;042c&lt;br&gt;&#xA;युधिष्ठिर उवाच &#x9;043&lt;br&gt;&#xA;श्रुतं ते तत्त्वतस्तात यद्द्रोणस्य चिकीर्षितम् ।&#x9;043a&lt;br&gt;&#xA;यथा तदनृतं तस्य भवेतत्त्वं समाचर ॥&#x9;043c&lt;br&gt;&#xA;द्रोणो हि बलवाञ्शूरः कृतास्त्रश्च जितश्रमः ।&#x9;044a&lt;br&gt;&#xA;प्रतिज्ञातं च तेनैतद्ग्रहणं मे महारथ ॥&#x9;044c&lt;br&gt;&#xA;अर्जुन उवाच &#x9;045&lt;br&gt;&#xA;अयं वै सत्यजिद्राजन्नद्य त्वां रक्षिता युधि ।&#x9;045a&lt;br&gt;&#xA;ध्रियमाणे च पाञ्चाल्ये नाचार्यः काममाप्स्यति ॥&#x9;045c&lt;br&gt;&#xA;हते तु पुरुषव्याघ्रे रणे सत्यजिति प्रभो ।&#x9;046a&lt;br&gt;&#xA;सर्वैरपि समेतैर्वा न स्थातव्यं कथञ्चन ॥&#x9;046c&lt;br&gt;&#xA;सञ्जय उवाच &#x9;047&lt;br&gt;&#xA;अनुज्ञातस्ततो राज्ञा परिष्वक्तश्च फल्गुनः ।&#x9;047a&lt;br&gt;&#xA;प्रेम्णा दृष्टश्च बहुधा ह्याशिषश्चास्य योजिताः ॥&#x9;047c&lt;br&gt;&#xA;विहायैनं ततः पार्थस्त्रिगर्तान्प्रत्ययाद्बली ।&#x9;048a&lt;br&gt;&#xA;क्षुधितः क्षुद्विघातार्थं सिंहो मृगगणानिव ॥&#x9;048c&lt;br&gt;&#xA;ततो दौर्योधनं सैन्यं मुदा परमया युतम् ।&#x9;049a&lt;br&gt;&#xA;ऋतेऽर्जुनं भृशं क्रुद्धं धर्मराजस्य निग्रहे ॥&#x9;049c&lt;br&gt;&#xA;ततोऽन्योन्येन ते सैन्ये समाजग्मतुरोजसा ।&#x9;050a&lt;br&gt;&#xA;गङ्गासरय्वौ वेगेन प्रावृषीवोल्बणोदके ॥ ॥&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/018/</guid>
      <description>&lt;p&gt;श्रीः&#xA;अध्यायः 018&#xA;अर्जुनस्य संशप्तकैः सह युद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;ततः संशप्तका राजन्समे देशे व्यवस्थिताः ।&#x9;001a&lt;br&gt;&#xA;व्यूढानीकै रथैरेव चन्द्रार्धाख्यैर्मुदा युताः ॥&#x9;001c&lt;br&gt;&#xA;ते किरीटिनमायान्तं दृष्ट्वा हर्षेण मारिष ।&#x9;002a&lt;br&gt;&#xA;&#39;अतीव सम्प्रहृष्टास्ते ह्युपलक्ष्य धनञ्जयम् ।&#39;&#x9;002c&lt;br&gt;&#xA;उदक्रोशन्नरव्याघ्राः शब्देन महता तदा ॥&#x9;002e&lt;br&gt;&#xA;स दिशः प्रदिशः सर्वा नभश्चैव समावृणोत् ।&#x9;003a&lt;br&gt;&#xA;आवृतत्वाच्च लोकस्य नासीत्तत्र प्रतिस्वनः ॥&#x9;003c&lt;br&gt;&#xA;सोऽतीव सम्प्रहृष्टांस्तानुपलभ्य धनञ्जयः ।&#x9;004a&lt;br&gt;&#xA;किञ्चिदभ्युत्स्मयन्कृष्णमिदं वचनमब्रवीत् ॥&#x9;004c&lt;br&gt;&#xA;देवकीपुत्र पश्येमान्मुमूर्षूनद्य संयुगे ।&#x9;005a&lt;br&gt;&#xA;भ्रातॄंस्त्रैगर्तकानेतान्रोदितव्ये प्रहर्षितान् ॥&#x9;005c&lt;br&gt;&#xA;अथवा हर्षकालोऽयं त्रैगर्तानामसंशयम् ।&#x9;006a&lt;br&gt;&#xA;कुनरैर्दुरवापान्हि लोकान्प्राप्स्यन्ति संयुगे ।&#x9;006c&lt;br&gt;&#xA;&#39;मया हता हि सङ्ग्रामे लोकान्प्राप्स्यन्ति पुष्कलान् ||&#39;&#x9;006e&lt;br&gt;&#xA;एवमुक्त्वा महाबाहुर्हृषीकेशं ततोऽर्जुनः ।&#x9;007a&lt;br&gt;&#xA;आससाद रणे व्यूढां त्रिगर्तानामनीकिनीम् ॥&#x9;007c&lt;br&gt;&#xA;स देवदत्तमादाय शङ्खं हेमपरिष्कृतम् ।&#x9;008a&lt;br&gt;&#xA;दध्मौ वेगेन महता घोषेणापूरयन्दिशः ॥&#x9;008c&lt;br&gt;&#xA;तेन शब्देन वित्रस्ता संशप्तकवरूथिनी ।&#x9;009a&lt;br&gt;&#xA;विचेष्टाऽवस्थिता सङ्ख्ये ह्यश्मसारमयी यथा ॥&#x9;009c&lt;br&gt;&#xA;&#39;सा सेना भरतश्रेष्ठ निश्चेष्टा शुशुभे तदा ।&#x9;010a&lt;br&gt;&#xA;चित्रे पटे यथा न्यस्ता कुशलैः शिल्पिभिर्नरैः ॥&#x9;010c&lt;br&gt;&#xA;स्वनेन तेन सैन्यानां दिवमावृण्वता तदा ।&#x9;011a&lt;br&gt;&#xA;सस्वना पृथिवी सर्वा तथैव च महोदधिः ।&#x9;011c&lt;br&gt;&#xA;स्वनेन तेन सैन्यानां कर्णास्तु बधिरीकृताः ॥&#39;&#x9;011e&lt;br&gt;&#xA;वाहास्तेषां विवृत्ताक्षाः स्तब्धकर्णशिरोधराः ।&#x9;012a&lt;br&gt;&#xA;विष्टब्धचरणा मूत्रं रुधिरं च प्रसुस्रुवुः ।&#x9;012c&lt;br&gt;&#xA;&#39;ततो व्युपारमच्छब्दः प्रहृष्टास्ते ततोऽभवन् ॥&#39;&#x9;012e&lt;br&gt;&#xA;उपलभ्य ततः सञ्ज्ञामवस्थाप्य च वाहिनीम् ।&#x9;013a&lt;br&gt;&#xA;युगपत्पाण्डुपुत्राय चिक्षिपुः कङ्कपत्रिणः ॥&#x9;013c&lt;br&gt;&#xA;तानर्जुनः सहस्राणि दशपञ्चभिराशुगैः ।&#x9;014a&lt;br&gt;&#xA;अनागतानेव शरैश्चिच्छेदाशु पराक्रमी ॥&#x9;014c&lt;br&gt;&#xA;ततोर्जुनं शितैर्बाणैर्दशभिर्दशभिः पुनः ।&#x9;015a&lt;br&gt;&#xA;प्राविध्यन्त ततः पार्थस्तानविध्यत्त्रिभिस्त्रिभिः ॥&#x9;015c&lt;br&gt;&#xA;एकैकस्तु ततः पार्थं राजन्विव्याध पञ्चभिः ।&#x9;016a&lt;br&gt;&#xA;स च तान्प्रतिविव्याध द्वाभ्यां द्वाभ्यां पराक्रमी ॥&#x9;016c&lt;br&gt;&#xA;भूय एव तु सङ्क्रुद्धास्त्वर्जुनं सहकेशवम् ।&#x9;017a&lt;br&gt;&#xA;आपूरयञ्शरैस्तीक्ष्णैस्तटाकमिव वृष्टिभिः ॥&#x9;017c&lt;br&gt;&#xA;ततः शरसहस्राणि प्रापतन्नर्जुनं प्रति ।&#x9;018a&lt;br&gt;&#xA;भ्रमराणामिव व्राताः फुल्लं द्रुमगणं वने ॥&#x9;018c&lt;br&gt;&#xA;ततः सुबाहुस्त्रिंशद्भिरद्रिसारमयैः शरैः ।&#x9;019a&lt;br&gt;&#xA;अविध्यदिषुभिर्गाढं किरीटे सव्यसाचिनम् ॥&#x9;019c&lt;br&gt;&#xA;तैः किरीटी किरीटस्थैर्हेमपुङ्खैरजिह्मगैः ।&#x9;020a&lt;br&gt;&#xA;शातकुम्भमयापीडो बभौ यूप इवोच्छ्रितः ॥&#x9;020c&lt;br&gt;&#xA;हस्तावापं सुबाहोस्तु भल्लेन युधि पाण्डवः ।&#x9;021a&lt;br&gt;&#xA;चिच्छेद तं चैव पुनः शरवर्षैरवाकिरत् ॥&#x9;021c&lt;br&gt;&#xA;ततः सुशर्मा दशभिः सुरथस्तु किरीटिनम् ।&#x9;022a&lt;br&gt;&#xA;सुधर्मा सुधनुश्चैव सुबाहुश्च समार्पयत् ॥&#x9;022c&lt;br&gt;&#xA;तांस्तु सर्वान्पृथग्बाणैर्वानरप्रवरध्वजः ।&#x9;023a&lt;br&gt;&#xA;प्रत्यविध्यद्ध्वजांश्चैषां भल्लैश्चिच्छेद सायकान् ॥&#x9;023c&lt;br&gt;&#xA;सुधन्वनो धनुश्छित्त्वा हयांश्चास्यावधीच्छरैः ।&#x9;024a&lt;br&gt;&#xA;अथास्य सशिरस्त्राणं शिरः कायादपातयत् ॥&#x9;024c&lt;br&gt;&#xA;&#39;जहार पार्थः सैन्येषु सहस्रे द्वे च योधिनाम् ।&#39;&#x9;025a&lt;br&gt;&#xA;तस्मिन्निपतिते वीरे त्रस्तास्तस्य पदानुगाः ॥&#x9;025c&lt;br&gt;&#xA;&#39;भूयिष्ठं प्रतिरुद्धा ये हतैर्योधैर्यशस्विनः ।&#39;&#x9;026a&lt;br&gt;&#xA;व्यद्रवन्त भयाद्भीता यत्र दौर्योधनं बलम् ॥&#x9;026c&lt;br&gt;&#xA;ततो जघानं सङ्क्रुद्धो वासविस्तां महाचमूम् ।&#x9;027a&lt;br&gt;&#xA;शरजालैरविच्छिन्नैस्तमः सूर्य इवांशुभिः ॥&#x9;027c&lt;br&gt;&#xA;ततो भग्ने बले तस्मिन्विप्रलीने समन्ततः ।&#x9;028a&lt;br&gt;&#xA;सव्यसाचिनि सङ्क्रुद्धे त्रैगर्तान्भयमाविशत् ॥&#x9;028c&lt;br&gt;&#xA;ते वध्यमानाः पार्थेन शरैः सन्नतपर्वभिः ।&#x9;029a&lt;br&gt;&#xA;अमुह्यंस्तत्रतत्रैव त्रस्ता मृगगणा इव ॥&#x9;029c&lt;br&gt;&#xA;ततस्त्रिगर्तराट् क्रुद्धस्तानुवाच महारथान् ।&#x9;030a&lt;br&gt;&#xA;अलं द्रुतेन वः शूरा न भयं कर्तुमर्हथ ॥&#x9;030c&lt;br&gt;&#xA;शप्त्वाऽथ शपथान्घोरान्सर्वसैन्यस्य पश्यतः ।&#x9;031a&lt;br&gt;&#xA;गत्वा दौर्योधनं सैन्यं किं वै वक्ष्यथ मुख्यशः ||&#x9;031c&lt;br&gt;&#xA;नावहास्याः कथं लोके कर्मणाऽनेन संयुगे ।&#x9;032a&lt;br&gt;&#xA;भवेम सहिताः सर्वे निवर्तध्वं यथाबलम् ॥&#x9;032c&lt;br&gt;&#xA;एवमुक्तास्तु ते राजन्नुदक्रोशन्मुहुर्मुहुः ।&#x9;033a&lt;br&gt;&#xA;शङ्खांश्च दध्मिरे वीरा हर्षयन्तः परस्परम् ॥&#x9;033c&lt;br&gt;&#xA;ततस्ते सन्न्यवर्तन्तं संशप्तकगणाः पुनः ।&#x9;034a&lt;br&gt;&#xA;नारायणाश्च गोपाला मृत्युं कृत्वाऽनिवर्तनम् ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/019/</guid>
      <description>&lt;p&gt;श्रीः&#xA;अध्यायः 019&#xA;अर्जुनस्य संशप्तकैः सह युद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;दृष्ट्वा तु सन्निवृत्तांस्तान्संशप्तकगणान्पुनः ।&#x9;001a&lt;br&gt;&#xA;वासुदेवं महात्मानमर्जुनः समभाषत ॥&#x9;001c&lt;br&gt;&#xA;चोदयाश्वान्हृषीकेश संशप्तकगणान्प्रति ।&#x9;002a&lt;br&gt;&#xA;नैते हास्यन्ति सङ्ग्रामं जीवन्त इति मे मतिः ॥&#x9;002c&lt;br&gt;&#xA;पश्य मेऽस्त्रबलं घोरं बाह्वोरिष्वसनस्य च ।&#x9;003a&lt;br&gt;&#xA;अद्यैतान्पातयिष्यामि क्रुद्धो रुद्रः पशूनिव ॥&#x9;003c&lt;br&gt;&#xA;सञ्जय उवाच &#x9;004&lt;br&gt;&#xA;ततः कृष्णः स्मितं कृत्वा प्रतिनन्द्य शिवेन तम् ।&#x9;004a&lt;br&gt;&#xA;प्रावेशयत दुर्धर्षो यत्रयत्रैच्छदर्जुनः ॥&#x9;004c&lt;br&gt;&#xA;स रथो भ्राजतेऽत्यर्थमुह्यमानो रणे तदा ।&#x9;005a&lt;br&gt;&#xA;उह्यमानमिवाकाशे विमानं पाण्डुरैर्हयैः ॥&#x9;005c&lt;br&gt;&#xA;मण्डलानि ततश्चक्रे गतप्रत्यागतानि च ।&#x9;006a&lt;br&gt;&#xA;यथा शक्ररथो राजन्युद्धे देवासुरे पुरा ॥&#x9;006c&lt;br&gt;&#xA;अथ नारायणाः क्रुद्धा विविधायुधपाणयः ।&#x9;007a&lt;br&gt;&#xA;छादयन्तः शरव्रातैः परिवव्रुर्धनञ्जयम् ॥&#x9;007c&lt;br&gt;&#xA;अदृश्यं च मुहूर्तेन चक्रुस्ते भरतर्षभ ।&#x9;008a&lt;br&gt;&#xA;कृष्णेन सहितं युद्धे कुन्तीपुत्रं धनञ्जयम् ॥&#x9;008c&lt;br&gt;&#xA;क्रुद्धस्तु फल्गुनः सङ्ख्ये द्विगुणीकृतविक्रमः ।&#x9;009a&lt;br&gt;&#xA;गाण्डीवं धनुरामृज्य तूर्णं जग्राह संयुगे ॥&#x9;009c&lt;br&gt;&#xA;बद्ध्वा च भ्रुकुटिं वक्त्रे क्रोधस्य प्रतिलक्षणम् ।&#x9;010a&lt;br&gt;&#xA;देवदत्तं महाशङ्खं पूरयामास पाण्डवः ॥&#x9;010c&lt;br&gt;&#xA;अथास्त्रमरिसङ्घघ्नं त्वाष्ट्रमभ्यस्यदर्जुनः ।&#x9;011a&lt;br&gt;&#xA;ततो रूपसहस्राणि प्रादुरासन्पृथक्पृथक् ॥&#x9;011c&lt;br&gt;&#xA;अर्जुनप्रतिरूपैस्तैर्नानारूपैर्विमोहिताः ।&#x9;012a&lt;br&gt;&#xA;अन्योन्येनार्जुनं मत्वा स्वमात्मानं च जघ्निरे ॥&#x9;012c&lt;br&gt;&#xA;अयमर्जुनोऽयं गोविन्द इमौ पाण्डवयादवौ ।&#x9;013a&lt;br&gt;&#xA;इति ब्रुवाणाः सम्मूढा जघ्नुरन्योन्यमाहवे ॥&#x9;013c&lt;br&gt;&#xA;&#39;अन्योन्यं समरे जघ्नुस्तावका भरतर्षभ।&#39;&#x9;014a&lt;br&gt;&#xA;मोहिताः परमास्त्रेण क्षयं जग्मुः परस्परम् ॥&#x9;014c&lt;br&gt;&#xA;&#39;रुधिरोक्षितगात्रास्ते प्रेक्षमाणाः परस्परम् ।&#39;&#x9;015a&lt;br&gt;&#xA;अशोभन्त रणे योधाः पुष्पिता इव किंशुकाः ॥&#x9;015c&lt;br&gt;&#xA;&#39;रुधिरोत्पीडनास्ते तु रुधिरेण समुक्षिताः ।&#x9;016a&lt;br&gt;&#xA;चन्दनस्य रसेनेव व्यभ्राजन्त रणाजिरे ॥&#x9;016c&lt;br&gt;&#xA;ततः प्रसह्य बीभत्सुर्व्याक्षिपद्गाण्डिवं धनुः ।&#x9;017a&lt;br&gt;&#xA;न्यहनत्ताञ्छरैस्तीक्ष्णैस्तमः सूर्य इवांशुभिः ॥&#x9;017c&lt;br&gt;&#xA;हतावशिष्टास्ते भूयः परिवार्य धनञ्जयम् ।&#x9;018a&lt;br&gt;&#xA;साश्वध्वजरथं चक्रुरदृश्यं शरवृष्टिभिः ॥&#39;&#x9;018c&lt;br&gt;&#xA;ततः शरसहस्राणि तैर्विमुक्तानि भस्मसात् ।&#x9;019a&lt;br&gt;&#xA;कृत्वा तदस्त्रं तान्वीराननयद्यमसादनम् ॥&#x9;019c&lt;br&gt;&#xA;अथ प्रहस्य बीभत्सुर्ललित्थान्मालवानपि ।&#x9;020a&lt;br&gt;&#xA;मावेल्लकांस्त्रिगर्तांश्च यौधेयांश्चार्दयच्छरैः ॥&#x9;020c&lt;br&gt;&#xA;ते हन्यमाना वीरेण क्षत्रियाः कालचोदिताः ।&#x9;021a&lt;br&gt;&#xA;व्यसृजञ्छरजालानि पार्थे नानाविधानि च ॥&#x9;021c&lt;br&gt;&#xA;न ध्वजो नार्जुनस्तत्र न रथो न च केशवः ।&#x9;022a&lt;br&gt;&#xA;प्रत्यदृश्यत घोरेण शरवर्षेण संवृतः ॥&#x9;022c&lt;br&gt;&#xA;ततस्ते लब्धलक्षत्वादन्योन्यमभिचुक्रुशुः ।&#x9;023a&lt;br&gt;&#xA;हतौ कृष्णाविति प्रीत्या वासांस्यादुधुवुस्तदा ॥&#x9;023c&lt;br&gt;&#xA;भेरीमृदङ्गशङ्खांश्च दध्मुर्वीराः सहस्रशः ।&#x9;024a&lt;br&gt;&#xA;सिंहनादरवांश्चोग्रांश्चक्रिरे तत्र मारिष ॥&#x9;024c&lt;br&gt;&#xA;ततः प्रसिष्विदे कृष्णः खिन्नश्चार्जुनमब्रवीत् ।&#x9;025a&lt;br&gt;&#xA;क्वासि पार्थ न पश्यामि कच्चिज्जीवसि शत्रुहन् ॥&#x9;025c&lt;br&gt;&#xA;तस्य तद्भाषितं श्रुत्वा त्वरमाणो धनञ्जयः ।&#x9;026a&lt;br&gt;&#xA;वायव्यास्त्रेण तैरस्तां शरवृष्टिमपाहरत् ॥&#x9;026c&lt;br&gt;&#xA;ततः संशप्तकव्रातान्साश्वद्विपरथायुधान् ।&#x9;027a&lt;br&gt;&#xA;उवाह भगवान्वायुः शुष्कपर्णचयानिव ॥&#x9;027c&lt;br&gt;&#xA;उह्यमानास्तु ते राजन्बह्वशोभन्त वायुना ।&#x9;028a&lt;br&gt;&#xA;प्रडीनाः पक्षिणः काले वृक्षेभ्य इव मारिष ॥&#x9;028c&lt;br&gt;&#xA;तांस्तथा व्याकुलीकृत्य त्वरमाणो धनञ्जयः ।&#x9;029a&lt;br&gt;&#xA;जघान निशितैर्बाणैः सहस्राणि शतानि च ॥&#x9;029c&lt;br&gt;&#xA;शिरांसि भल्लैरहरद्बाहूनपि च सायुधान् ।&#x9;030a&lt;br&gt;&#xA;हस्तिहस्तोपमांश्चोरूञ्शरैरुर्व्यामपातयत् ॥&#x9;030c&lt;br&gt;&#xA;पृष्ठच्छिन्नान्विचरणान्विमस्तकदृगङ्गुलीन् ।&#x9;031a&lt;br&gt;&#xA;नानाङ्गावयवैर्हीनांश्चकारारीन्धनञ्जयः ॥&#x9;031c&lt;br&gt;&#xA;गन्धर्वनगराकारान्विधिवत्कल्पितान्रथान् ।&#x9;032a&lt;br&gt;&#xA;शरैर्विशकलीकुर्वंश्चक्रे व्यश्वरथद्विपान् ॥&#x9;032c&lt;br&gt;&#xA;मुण्डतालवनानीव तत्रतत्र चकाशिरे ।&#x9;033a&lt;br&gt;&#xA;छिन्ना रथध्वजव्राताः केचित्तत्र क्वचित्क्वचित् ॥&#x9;033c&lt;br&gt;&#xA;सोत्तरायुधिनो नागाः सपताकाङ्कुशध्वजाः ।&#x9;034a&lt;br&gt;&#xA;पेतुः शक्राशनिहता द्रुमवन्त इवाचलाः ॥&#x9;034c&lt;br&gt;&#xA;चामरापीडकवचाः स्रस्तान्त्रनयनास्तथा ।&#x9;035a&lt;br&gt;&#xA;सारोहास्तुरगाः पेतुः पार्थबाणहताः क्षितौ ॥&#x9;035c&lt;br&gt;&#xA;विप्रविद्धासिनाराचाश्छिन्नवर्मर्ष्टिशक्तयः ।&#x9;036a&lt;br&gt;&#xA;पत्तयश्छिन्नवर्माणः कृपणाः शेरते हताः ॥&#x9;036c&lt;br&gt;&#xA;तैर्हतैर्हन्यमानैश्च पतद्भिः पतितैरपि ।&#x9;037a&lt;br&gt;&#xA;भ्रमद्भिर्निष्टनद्भिश्च क्रूरमायोधनं बभौ ॥&#x9;037c&lt;br&gt;&#xA;रजश्च सुमहज्जातं शान्तं रुधिरवृष्टिभिः | &#x9;038a&lt;br&gt;&#xA;मही चाप्यभवद्दुर्गा कबन्धशतसङ्कुला ॥&#x9;038c&lt;br&gt;&#xA;तद्बभौ रौद्रबीभत्सं बीभत्सोर्यानमाहवे ।&#x9;039a&lt;br&gt;&#xA;आक्रीडमिव रुद्रस्य घ्नतः कालात्यये पशून् ॥&#x9;039c&lt;br&gt;&#xA;ते वध्यमानाः पार्थेन व्याकुलाश्वरथद्विपाः ।&#x9;040a&lt;br&gt;&#xA;तमेवाभिमुखाः क्षीणाः शक्रस्यातिथितां गताः ॥&#x9;040c&lt;br&gt;&#xA;सा भूमीर्भरतश्रेष्ठ निहतैस्तैर्महारथैः ।&#x9;041a&lt;br&gt;&#xA;आस्तीर्णा सम्बभौ सर्वा प्रेतीभूतैः समन्ततः ॥&#x9;041c&lt;br&gt;&#xA;एतस्मिन्नन्तरे चैव प्रमत्ते सव्यसाचिनि ।&#x9;042a&lt;br&gt;&#xA;व्यूढानीकस्ततो द्रोणो युधिष्ठिरमुपाद्रवत् ॥&#x9;042c&lt;br&gt;&#xA;तं प्रत्यगृह्णंस्त्वरिता व्यूढानीकाः प्रहारिणः ।&#x9;043a&lt;br&gt;&#xA;युधिष्ठिरं परीप्सन्तस्तदासीत्तुमुलं महत् ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/020/</guid>
      <description>&lt;p&gt;श्रीः&#xA;अध्यायः 020&#xA;सङ्कुलयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;परिणाम्य निशां तां तु भारद्वाजो महारथः ।&#x9;001a&lt;br&gt;&#xA;उक्त्वा सुबहु राजेन्द्र वचनं वै सुयोधनम् ॥&#x9;001c&lt;br&gt;&#xA;विधाय गोप्तॄन्पार्थस्य संशप्तकगणैः सह ।&#x9;002a&lt;br&gt;&#xA;निष्क्रान्ते च तदा पार्थे संशप्तकवधं प्रति ॥&#x9;002c&lt;br&gt;&#xA;व्यूढानीकस्ततो द्रोणः पाण्डवानां महाचमूम् ।&#x9;003a&lt;br&gt;&#xA;अभ्ययाद्भरतश्रेष्ठ धर्मराजजिघृक्षया ॥&#x9;003c&lt;br&gt;&#xA;व्यूढां दृष्ट्वा सुपर्णेन भारद्वाजस्य तां चमूम् ।&#x9;004a&lt;br&gt;&#xA;व्यूहेन मण्डलार्धेन प्रत्यव्यूहद्युधिष्ठिरः ॥&#x9;004c&lt;br&gt;&#xA;मुखं त्वासीत्सुपर्णस्य भारद्वाजो महारथः ।&#x9;005a&lt;br&gt;&#xA;शिरो दुर्योधनो राजा सोदर्यैः सानुगैर्वृतः ॥&#x9;005c&lt;br&gt;&#xA;चक्षुषी कृतवर्माऽऽसीद्गौतमश्चास्यतां वरः ॥&#x9;006ac&lt;br&gt;&#xA;भूतशर्मा क्षेमशर्मा करकाक्षश्च वीर्यवान् ।&#x9;007a&lt;br&gt;&#xA;कलिङ्गाः सिंहलाः प्राच्याः शूरा भीरा दशेरकाः ॥&#x9;007c&lt;br&gt;&#xA;शका यवनकाम्भोजास्तथा हंसपथाश्च ये ।&#x9;008a&lt;br&gt;&#xA;ग्रीवायां शूरसेनाश्च दरदा मद्रकेकयाः ।&#x9;008c&lt;br&gt;&#xA;गजाश्वरथपत्त्योघास्तस्थुः परमदंशिताः ॥&#x9;008e&lt;br&gt;&#xA;भूरिश्रवास्तथा शल्यः सोमदत्तश्च बाह्लिकः ।&#x9;009a&lt;br&gt;&#xA;अक्षौहिण्या वृता वीरा दक्षिणं पार्श्वमास्थिताः ॥&#x9;009c&lt;br&gt;&#xA;विन्दानुविन्दावावन्त्यौ काम्भोजश्च सुदक्षिणः ।&#x9;010a&lt;br&gt;&#xA;वामं पार्श्वं समाश्रित्य द्रोणपुत्राग्रतः स्थिताः ॥&#x9;010c&lt;br&gt;&#xA;पृष्ठे कलिङ्गाः साम्बष्ठा मागधाः पौण्ड्रमद्रकाः ।&#x9;011a&lt;br&gt;&#xA;गान्धाराः शकुनाः प्राच्याः पार्वतीया वसातयः ॥&#x9;011c&lt;br&gt;&#xA;पुच्छे वैकर्तनः कर्णः सपुत्रज्ञातिबान्धवः ।&#x9;012a&lt;br&gt;&#xA;महत्या सेनया तस्थौ नानाजनपदोत्थया ॥&#x9;012c&lt;br&gt;&#xA;जयद्रथो भीमरथः सम्पातिर्ऋषभो जयः ।&#x9;013a&lt;br&gt;&#xA;भूमिञ्जयो वृषक्राथो नैषधश्च महाबलः ॥&#x9;013c&lt;br&gt;&#xA;वृता बलेन महता ब्रह्मलोकपरिष्कृताः ।&#x9;014a&lt;br&gt;&#xA;व्यूहस्योरसि ते राजन्स्थिता युद्धविशारदाः ॥&#x9;014c&lt;br&gt;&#xA;द्रोणेन विहितो व्यूहः पदात्यश्वरथद्विपैः ।&#x9;015a&lt;br&gt;&#xA;वातोद्धूतार्णवाकारः प्रनृत्त इव लक्ष्यते ॥&#x9;015c&lt;br&gt;&#xA;तस्य पक्षप्रपक्षेभ्यो निष्पतन्ति युयुत्सवः ।&#x9;016a&lt;br&gt;&#xA;सविद्युत्स्तनिता मेघाः सर्वदिग्भ्यः इवोष्णगे ॥&#x9;016c&lt;br&gt;&#xA;तस्य प्राग्ज्योतिषो मध्ये विधिवत्कल्पितं गजम् ।&#x9;017a&lt;br&gt;&#xA;आस्थितः शुशुभे राजन्नंशुमानुदये यथा ॥&#x9;017c&lt;br&gt;&#xA;माल्यदामवता राजञ्श्वेतच्छत्रेण धार्यता ।&#x9;018a&lt;br&gt;&#xA;कृत्तिकायोगयुक्तेन पौर्णमास्यामिवेन्दुना ॥&#x9;018c&lt;br&gt;&#xA;नीलाञ्जनचयप्रख्यो मदान्धो द्विरदो बभौ ।&#x9;019a&lt;br&gt;&#xA;अतिवृष्टो महामेघैर्यथा स्यात्पर्वतो महान् ॥&#x9;019c&lt;br&gt;&#xA;नानानृपतिभिर्वीरैर्विविधायुधभूषणैः ।&#x9;020a&lt;br&gt;&#xA;समन्वितः पार्वतीयैः शक्रो देवगणैरिव ॥&#x9;020c&lt;br&gt;&#xA;ततो युधिष्ठिरः प्रेक्ष्य व्यूहं तमतिमानुषम् ।&#x9;021a&lt;br&gt;&#xA;अजय्यमरिभिः सङ्ख्ये पार्षतं वाक्यमब्रवीत् ॥&#x9;021c&lt;br&gt;&#xA;ब्राह्मणस्य वशं नाहमियामद्य यथा प्रभो ।&#x9;022a&lt;br&gt;&#xA;पारावतसवर्णाश्व तथा नीतिर्विधीयताम् ॥&#x9;022c&lt;br&gt;&#xA;धृष्टद्युम्न उवाच &#x9;023&lt;br&gt;&#xA;द्रोणस्य यतमानस्य वशं नैष्यसि सुव्रत ।&#x9;023a&lt;br&gt;&#xA;अहमावारयिष्यामि द्रोणमद्य सहानुगम् ॥&#x9;023c&lt;br&gt;&#xA;मयि जीवति कौरव्य नोद्वेगं कर्तुमर्हसि ।&#x9;024a&lt;br&gt;&#xA;न हि शक्तो रणे द्रोणो विजेतुं मां कथञ्चन ॥&#x9;024c&lt;br&gt;&#xA;सञ्जय उवाच &#x9;025&lt;br&gt;&#xA;एवमुक्त्वा किरन्बाणान्द्रुपदस्य सुतो बली ।&#x9;025a&lt;br&gt;&#xA;पारावतसवर्णाश्वः स्वयं द्रोणमुपाद्रवत् ॥&#x9;025c&lt;br&gt;&#xA;अनिष्टदर्शनं दृष्ट्वा धृष्टद्युम्नमवस्थितम् ।&#x9;026a&lt;br&gt;&#xA;क्षणेनैवाभवद्द्रोणो नातिहृष्टमना इव ॥&#x9;026c&lt;br&gt;&#xA;&#39;स हि जातो महाराज द्रोणस्य निधनं प्रति ॥&#x9;027ac&lt;br&gt;&#xA;मर्त्यधर्मतया तस्माद्भारद्वाजो व्यमुह्यत ।&#x9;028a&lt;br&gt;&#xA;नाशकत्तत्र तत्किञ्चिदनीकं प्रतिवीक्षितुम् ॥&#x9;028c&lt;br&gt;&#xA;ततः किरन्निषूंस्तीक्ष्णान्द्रुपदस्य वरूथिनीम् ।&#x9;029a&lt;br&gt;&#xA;भराद्वाजो ययौ तूर्णं पार्षतं वर्जयन्युधि ।&#x9;029c&lt;br&gt;&#xA;द्रुपदस्य महत्सैन्यं दारयामास ब्राह्मणः ॥&#39;&#x9;029e&lt;br&gt;&#xA;तं तु सम्प्रेक्ष्य पुत्रस्ते दुर्मुखः शत्रुकर्षणः ।&#x9;030a&lt;br&gt;&#xA;प्रियं चिकीर्षुर्द्रोणस्य धृष्टद्युम्नमवारयत् ॥&#x9;030c&lt;br&gt;&#xA;स सम्प्रहारस्तुमुलः सुघोरः समपद्यत ।&#x9;031a&lt;br&gt;&#xA;पार्षतस्य च शूरस्य दुर्मुखस्य च भारत ॥&#x9;031c&lt;br&gt;&#xA;पार्षतः शरजालेन क्षिप्रं प्रच्छाद्य दुर्मुखम् ।&#x9;032a&lt;br&gt;&#xA;भारद्वाजं शरौघेण महता समवारयत् ॥&#x9;032c&lt;br&gt;&#xA;द्रोणमावारितं दृष्ट्वा भृशायस्तस्तवात्मजः ।&#x9;033a&lt;br&gt;&#xA;नानालिङ्गैः शरव्रातैः पार्षतं सममोहयत् ॥&#x9;033c&lt;br&gt;&#xA;तयोर्विषक्तयोः सङ्ख्ये पाञ्चाल्यकुरुमुख्ययोः ।&#x9;034a&lt;br&gt;&#xA;द्रोणो यौधिष्ठिरं सैन्यं बहुधा व्यधमच्छरैः ॥&#x9;034c&lt;br&gt;&#xA;अनिलेन यथाऽभ्राणि विच्छिन्नानि समन्ततः ।&#x9;035a&lt;br&gt;&#xA;तथा पार्थस्य सैन्यानि विच्छिन्नानि क्वचित्क्वचित् ॥&#x9;035c&lt;br&gt;&#xA;मुहूर्तमिव तद्युद्धमासीन्मधुरदर्शनम् ।&#x9;036a&lt;br&gt;&#xA;तत उन्मत्तवद्राजन्निर्मर्यादमवर्तत ॥&#x9;036c&lt;br&gt;&#xA;&#39;नैव खं न दिशो भूमिर्बभासे न च भास्करः ।&#39;&#x9;037a&lt;br&gt;&#xA;नैव स्वे न परे राजन्नाज्ञायन्त परस्परम् ।&#x9;037c&lt;br&gt;&#xA;अनुमानेन सञ्ज्ञाभिर्युद्धं तत्समवर्तत ॥&#x9;037e&lt;br&gt;&#xA;चूडामणिषु निष्केषु भूषणेष्वपि वर्मसु ।&#x9;038a&lt;br&gt;&#xA;तेषामादित्यवर्णाभा रश्मयः प्रचकाशिरे ॥&#x9;038c&lt;br&gt;&#xA;तत्प्रकीर्णपताकानां रथवारणवाजिनाम् ।&#x9;039a&lt;br&gt;&#xA;बलाकाशबलाभ्रामं ददृशे रूपमाहवे ॥&#x9;039c&lt;br&gt;&#xA;नरानेव नरा जघ्नरुदग्राश्च हया हयान् ।&#x9;040a&lt;br&gt;&#xA;रथांश्च रथिनो जघ्नुर्वारणा वरवारणान् ॥&#x9;040c&lt;br&gt;&#xA;समुच्छ्रितपताकानां गजानां परमद्विपैः ।&#x9;041a&lt;br&gt;&#xA;क्षणेन तुमुलो घोरः सङ्ग्रामः समपद्यत ॥&#x9;041c&lt;br&gt;&#xA;तेषां संसक्तगात्राणां कर्षतामितरेतरम् ।&#x9;042a&lt;br&gt;&#xA;दन्तसङ्घातसङ्घर्षात्सधूमोऽग्निरजायत ॥&#x9;042c&lt;br&gt;&#xA;विप्रकीर्णपताकास्ते विषाणजनिताग्नयः ।&#x9;043a&lt;br&gt;&#xA;बभूवुः खं समासाद्य सविद्युत इवाम्बुदाः ॥&#x9;043c&lt;br&gt;&#xA;विक्षिपद्भिर्नदद्भिश्च निपतद्भिश्च वारणैः ।&#x9;044a&lt;br&gt;&#xA;सम्बभूव मही कीर्णा मेघैर्द्यौरिव वार्षिकी ॥&#x9;044c&lt;br&gt;&#xA;तेषामाहन्यमानानां बाणतोमरऋष्टिभिः ।&#x9;045a&lt;br&gt;&#xA;वारणानां रवो जज्ञे मेघानामिव सम्प्लवे ॥&#x9;045c&lt;br&gt;&#xA;तोमराभिहताः केचिद्बाणैश्च परमद्विपाः ।&#x9;046a&lt;br&gt;&#xA;वित्रेसुः सर्वनागानां शब्दमेवापरेऽसृजन् ॥&#x9;046c&lt;br&gt;&#xA;विषाणाभिहताश्चापि केचित्तत्र गजा गजैः ।&#x9;047a&lt;br&gt;&#xA;चक्रुरार्तस्वनं घोरमुत्पातजलदा इव ॥&#x9;047c&lt;br&gt;&#xA;प्रतीपाः क्रियमाणाश्च वारणा वरवारणैः ।&#x9;048a&lt;br&gt;&#xA;उन्मथ्य पुनराजग्मुः प्रेरिताः परमाङ्कुशैः ॥&#x9;048c&lt;br&gt;&#xA;महामात्रैर्महामात्रास्ताडिताः शरतोमरैः ।&#x9;049a&lt;br&gt;&#xA;गजेभ्यः पृथिवीं जग्मुर्मुक्तप्रहरणाङ्कुशाः ॥&#x9;049c&lt;br&gt;&#xA;निर्मनुष्याश्च मातङ्गा विनदन्तस्ततस्ततः ।&#x9;050a&lt;br&gt;&#xA;छिन्नाभ्राणीव सम्पेतुः सम्प्रविश्य परस्परम् ॥&#x9;050c&lt;br&gt;&#xA;हतान्परिवहन्तश्च पतितान्पतितायुधान् ।&#x9;051a&lt;br&gt;&#xA;दिशो जग्मुर्महानागाः केचिदेकचरा इव ॥&#x9;051c&lt;br&gt;&#xA;ताडितास्ताड्यमानाश्च तोमरर्ष्टिपरश्वथैः ।&#x9;052a&lt;br&gt;&#xA;पेतुरार्तस्वनं कृत्वा तदा विशसने गजाः ॥&#x9;052c&lt;br&gt;&#xA;तेषां शैलोपमैः कायैर्निपतद्भिः समन्ततः ।&#x9;053a&lt;br&gt;&#xA;आहता सहसा भूमिश्चकम्पे च ननाद च ॥&#x9;053c&lt;br&gt;&#xA;सादितैः सगजारोहैः सपताकैः समन्ततः ।&#x9;054a&lt;br&gt;&#xA;मातङ्गैः शुशुभे भूमिर्विकीर्णैरिव पर्वतैः ॥&#x9;054c&lt;br&gt;&#xA;गजस्थाश्च महामात्रा निर्भिन्नहृदया रणे ।&#x9;055a&lt;br&gt;&#xA;रथिभिः पातिता भल्लैर्विकीर्णाङ्कुशतोमराः ॥&#x9;055c&lt;br&gt;&#xA;क्रौञ्चवद्विनदन्तोऽन्ये नाराचाभिहता गजाः ।&#x9;056a&lt;br&gt;&#xA;परान्स्वांश्चापि मृद्नन्तः परिपेतुर्दिशो दश ॥&#x9;056c&lt;br&gt;&#xA;गजाश्वरथयोधानां शरीरौघसमावृता ।&#x9;057a&lt;br&gt;&#xA;बभूव पृथिवी राजन्मांसशोणितकर्दमा ॥&#x9;057c&lt;br&gt;&#xA;प्रमथ्य च विषाणाग्रैः समुत्क्षिप्ताश्च वारणैः ।&#x9;058a&lt;br&gt;&#xA;सचक्राश्च विचक्राश्च रथैरेव महारथाः ॥&#x9;058c&lt;br&gt;&#xA;रथाश्च रथिभिर्हीना निर्मनुष्याश्च वाजिनः ।&#x9;059a&lt;br&gt;&#xA;हतारोहाश्च मातङ्गा दिशो जग्मुर्भयातुराः ॥&#x9;059c&lt;br&gt;&#xA;जघानात्र पिता पुत्रं पुत्रश्च पितरं तथा ।&#x9;060a&lt;br&gt;&#xA;इत्यासीत्तुमुलं युद्धं न प्राज्ञायत किञ्चन ॥&#x9;060c&lt;br&gt;&#xA;आगुल्फेभ्योऽवसीदन्ते नरा लोहितकर्दमैः ।&#x9;061a&lt;br&gt;&#xA;दीप्यमानैः परिक्षिप्ता दावैरिव महाद्रुमाः ॥&#x9;061c&lt;br&gt;&#xA;शोणितैः सिच्यमानानि वस्त्राणि कवचानि च ।&#x9;062a&lt;br&gt;&#xA;छत्राणि च पताकाश्च सर्वं रक्तमदृश्यत ॥&#x9;062c&lt;br&gt;&#xA;हयौघाश्च रथौघाश्च नरौघाश्च निपातिताः ।&#x9;063a&lt;br&gt;&#xA;सङ्क्षुण्णाः पुनरावृत्य बहुधा रथनेमिभिः ॥&#x9;063c&lt;br&gt;&#xA;सगजौघमहावेगः परासुनरशैवलः ।&#x9;064a&lt;br&gt;&#xA;रथौघतुमुलावर्तः प्रबभौ सैन्यसागरः ॥&#x9;064c&lt;br&gt;&#xA;तं वाहनमहानौभिर्योधा जयधनैषिणः ।&#x9;065a&lt;br&gt;&#xA;अवगाह्याथ मज्जन्तो नैव मोहं प्रचक्रिरे ॥&#x9;065c&lt;br&gt;&#xA;शरवर्षाभिवृष्टेषु योधेष्वञ्चितलक्ष्मसु ।&#x9;066a&lt;br&gt;&#xA;न तेष्वचित्ततां लेभे कश्चिदाहतलक्षणः ॥&#x9;066c&lt;br&gt;&#xA;वर्तमाने तथा युद्धे घोररूपे भयङ्करे ।&#x9;067a&lt;br&gt;&#xA;मोहयित्वा परान्द्रोणो युधिष्ठिरमुपाद्रवत् ॥ ॥&#x9;067c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/021/</guid>
      <description>&lt;p&gt;श्रीः&#xA;अध्यायः 021&#xA;युधिष्ठिरं जिघृक्षतो द्रोणस्य सत्यजिता निरोधः ॥ 1 ॥ द्रोणेन सत्यजिति निहते भयाद्युधिष्ठिरस्यापयानम् ॥ 2 ॥ पुनर्युधिष्ठिरं जिघृक्षुणा द्रोणेन पाञ्चाल्यादीनां हननम् ॥ 3 ॥&#xA;सञ्जय उवाच &#x9;001&lt;br&gt;&#xA;ततो युधिष्ठिरो द्रोणं दृष्ट्वान्तिकमुपागतम् ।&#x9;001a&lt;br&gt;&#xA;महता शरवर्षेण प्रत्यगृह्णादभीतवत् ॥&#x9;001c&lt;br&gt;&#xA;ततो हलहलाशब्द आसीद्यौधिष्ठिरे बले ।&#x9;002a&lt;br&gt;&#xA;जिघृक्षति महासिंहे गजानामिव यूथपम् ॥&#x9;002c&lt;br&gt;&#xA;दृष्ट्वा द्रोणं ततः शूरः सत्यजित्सत्यविक्रमः ।&#x9;003a&lt;br&gt;&#xA;युधिष्ठिरमभिप्रेप्सुराचार्यं समुपाद्रवत् ॥&#x9;003c&lt;br&gt;&#xA;तत आचार्यपाञ्चाल्यौ युयुधाते महाबलौ ।&#x9;004a&lt;br&gt;&#xA;विक्षोभयन्तौ तत्सैन्यमिन्द्रवैरोचनाविव ॥&#x9;004c&lt;br&gt;&#xA;ततो द्रोणं महेष्वासः सत्यजित्सत्यविक्रमः ।&#x9;005a&lt;br&gt;&#xA;अविध्यन्निशिताग्रेण परमास्त्रं विदर्शयन् ॥&#x9;005c&lt;br&gt;&#xA;तथास्य सारथेः पञ्च शरान्सर्पविषोपमान् ।&#x9;006a&lt;br&gt;&#xA;अमुञ्चदन्तकप्रख्यान्सम्मुमोहास्य सारथिः ॥&#x9;006c&lt;br&gt;&#xA;अथास्य सहसाऽविध्यद्धयान्दशभिराशुगैः ।&#x9;007a&lt;br&gt;&#xA;दशभिर्दशभिः क्रुद्ध उभौ च पार्ष्णिसारथी ॥&#x9;007c&lt;br&gt;&#xA;मण्डलं तु समावृत्य विचरन्पृतनामुखे ।&#x9;008a&lt;br&gt;&#xA;ध्वजं चिच्छेद च क्रुद्धो द्रोणस्यामित्रकर्षणः ॥&#x9;008c&lt;br&gt;&#xA;द्रोणस्तु तत्समालोक्य चरितं तस्य संयुगे ।&#x9;009a&lt;br&gt;&#xA;मनसा चिन्तयामास प्राप्तकालमरिन्दमः ॥&#x9;009c&lt;br&gt;&#xA;ततः सत्यजितं तीक्ष्णैर्दशभिर्मर्मभेदभिः ।&#x9;010a&lt;br&gt;&#xA;अविध्यच्छीघ्रमाचार्यश्छित्त्वाऽस्य सशरं धनुः ॥&#x9;010c&lt;br&gt;&#xA;स शीघ्रतरमादाय धनुरन्यत्प्रतापवान् ।&#x9;011a&lt;br&gt;&#xA;द्रोणमभ्यहनद्राजंस्त्रिंशता कङ्कपत्रिभिः ॥&#x9;011c&lt;br&gt;&#xA;दृष्ट्वा सत्यजिता द्रोणं ग्रस्यमानमिवाहवे ।&#x9;012a&lt;br&gt;&#xA;वृकः शरशतैस्तीक्ष्णैः पाञ्चाल्यो द्रोणमार्दयत् ॥&#x9;012c&lt;br&gt;&#xA;सञ्छाद्यमानं समरे द्रोणं दृष्ट्वा महारथम् ।&#x9;013a&lt;br&gt;&#xA;चुक्रुशुः पाण्डवा राजन्वस्त्राणि दुधुवुश्च ह ॥&#x9;013c&lt;br&gt;&#xA;वृकस्तु परमक्रुद्धो द्रोणं षष्ट्या स्तनान्तरे ।&#x9;014a&lt;br&gt;&#xA;विव्याध बलवान्राजंस्तदद्भुतमिवाभवत् ॥&#x9;014c&lt;br&gt;&#xA;द्रोणस्तु शरवर्षेण च्छाद्यमानो महारथः ।&#x9;015a&lt;br&gt;&#xA;वेगं चक्रे महावेगः क्रोधादुद्धृत्य चक्षुषी ॥&#x9;015c&lt;br&gt;&#xA;ततः सत्यजितश्चापं छित्त्वा द्रोणो वृकस्य च ।&#x9;016a&lt;br&gt;&#xA;षड्भिः ससूतं सहयं शरैर्द्रोणोऽवधीद्वृकम् ॥&#x9;016c&lt;br&gt;&#xA;अथान्यद्धनुरादाय सत्यजिद्वेगवत्तरम् ।&#x9;017a&lt;br&gt;&#xA;साश्वं ससूतं विशिखैर्द्रोणं विव्याध सध्वजम् ॥&#x9;017c&lt;br&gt;&#xA;स तन्न ममृषे द्रोणः पाञ्चाल्येनार्दितो मृधे ।&#x9;018a&lt;br&gt;&#xA;ततस्तस्य विनाशाय सत्वरं व्यसृजच्छरान् ॥&#x9;018c&lt;br&gt;&#xA;हयान्ध्वजं धनुर्मुष्टिमुभौ च पार्ष्णिसारथी ।&#x9;019a&lt;br&gt;&#xA;अवाकिरत्ततो द्रोणः शरवर्षैः सहस्रशः ॥&#x9;019c&lt;br&gt;&#xA;तथा सञ्छिद्यमानेषु कार्मुकेषु पुनःपुनः ।&#x9;020a&lt;br&gt;&#xA;पाञ्चाल्यः परमास्त्रज्ञः शोणाश्वं समयोधयत् ॥&#x9;020c&lt;br&gt;&#xA;स सत्यजितमालोक्य तथोदीर्णं महाहवे ।&#x9;021a&lt;br&gt;&#xA;अर्धचन्द्रेण चिच्छेद शिरस्तस्य महात्मनः ॥&#x9;021c&lt;br&gt;&#xA;तस्मिन्हते महामात्रे पाञ्चालानां महारथे ।&#x9;022a&lt;br&gt;&#xA;अपायाज्जवनैरश्वैर्द्रोणात्त्रस्तो युधिष्ठिरः ॥&#x9;022c&lt;br&gt;&#xA;पाञ्चालाः केकया मात्स्याश्चेदिकारूशकोसलाः ।&#x9;023a&lt;br&gt;&#xA;युधिष्ठिरमभीप्सन्तो दृष्ट्वा द्रोणमुपाद्रवन् ॥&#x9;023c&lt;br&gt;&#xA;ततो युधिष्ठिरं प्रेप्सुराचार्यः शत्रुपूगहा ।&#x9;024a&lt;br&gt;&#xA;व्यधमत्तान्यनीकानि तूलराशिमिवानलः ॥&#x9;024c&lt;br&gt;&#xA;निर्दहन्तमनीकानि तानि तानि पुनःपुनः ।&#x9;025a&lt;br&gt;&#xA;द्रोणं मत्स्यादवरजः शतानीकोऽभ्यवर्तत ॥&#x9;025c&lt;br&gt;&#xA;सूर्यरश्मिप्रतीकाशैः कर्मारपरिमार्जितैः ।&#x9;026a&lt;br&gt;&#xA;षड्भिः ससूतं सहयं द्रोणं विद्ध्वाऽनदद्भृशम् ॥&#x9;026c&lt;br&gt;&#xA;क्रूराय कर्मणे युक्तश्चिकीर्षुः कर्म दुष्करम् ।&#x9;027a&lt;br&gt;&#xA;अवाकिरच्छरशतैर्भारद्वाजं महारथम् ॥&#x9;027c&lt;br&gt;&#xA;तस्य नानदतो द्रोणः शिरः कायात्सकुण्डलम् ।&#x9;028a&lt;br&gt;&#xA;क्षुरेणापाहरत्तुर्णं ततो मत्स्याः प्रदुद्रुवुः ॥&#x9;028c&lt;br&gt;&#xA;मत्स्याञ्जित्वाऽजयच्चेदीन्करूशान्केकयानपि ।&#x9;029a&lt;br&gt;&#xA;पाञ्चालान्सृञ्जयान्पाण्डून्भारद्वाजः पुनःपुनः ॥&#x9;029c&lt;br&gt;&#xA;तं दहन्तमनीकानि क्रुद्धमग्निं यथा वनम् ।&#x9;030a&lt;br&gt;&#xA;दृष्ट्वा रुक्मरथं वीरं समकम्पन्त सृञ्जयाः ॥&#x9;030c&lt;br&gt;&#xA;उभाभ्यां सन्दधानस्य धनुरस्याशुकारिणः ।&#x9;031a&lt;br&gt;&#xA;ज्याघोषो निघ्नतोऽमित्रान्दिक्षुसर्वासु शुश्रुवे ॥&#x9;031c&lt;br&gt;&#xA;नागानश्वान्पदातींश्च रथिनो गजसादिनः ।&#x9;032a&lt;br&gt;&#xA;रौद्रा हस्तवता मुक्ताः प्रमथ्नन्ति स्म सायकाः ॥&#x9;032c&lt;br&gt;&#xA;नानद्यमानः पर्जन्यो मिश्रवातो हिमात्यये ।&#x9;033a&lt;br&gt;&#xA;अश्मवर्षमिवावर्षन्परेषां भयमादधत् ॥&#x9;033c&lt;br&gt;&#xA;सर्वा दिशः समचरत्सैन्यं विक्षोभयन्निव ।&#x9;034a&lt;br&gt;&#xA;बली शूरो महेष्वासो मित्राणामभयङ्करः ॥&#x9;034c&lt;br&gt;&#xA;तस्य विद्युदिवाभ्रेषु चापं हेमपरिष्कृतम् ।&#x9;035a&lt;br&gt;&#xA;दिक्षु सर्वासु पश्यामो द्रोणस्यामिततेजसः ॥&#x9;035c&lt;br&gt;&#xA;शोभमानां ध्वजे चास्य वेदीमद्राक्ष्म भारत ।&#x9;036a&lt;br&gt;&#xA;हिमवच्छिखराकारं चरतः संयुगे भृशम् ॥&#x9;036c&lt;br&gt;&#xA;द्रोणस्तु पाण्डवानीके चकार कदनं महत् ।&#x9;037a&lt;br&gt;&#xA;यथा दैत्यगणे विष्णुः सुरासुरनमस्कृतः ॥&#x9;037c&lt;br&gt;&#xA;स शूरः सत्यवाक्प्राज्ञो बलवान्सत्यविक्रमः ।&#x9;038a&lt;br&gt;&#xA;महानुभावः कल्पान्ते रौद्रां भीरुविभीषणाम् ॥&#x9;038c&lt;br&gt;&#xA;कवचोर्मिध्वजावर्तां मर्त्यकूलापहारिणीम् ॥&#x9;039a&lt;br&gt;&#xA;गजवाजिमहाग्राहामसिमीनां दुरासदाम् ॥&#x9;039c&lt;br&gt;&#xA;वीरास्थिशर्करां रौद्रां भेरीमुरजकच्छपाम् ।&#x9;040a&lt;br&gt;&#xA;चर्मवर्मप्लवां घोरां केशशैवलशाद्वलाम् ॥&#x9;040c&lt;br&gt;&#xA;शरौघिणीं धनुःस्रोतां बाहुपन्नगसङ्कुलाम् ।&#x9;041a&lt;br&gt;&#xA;रणभूमिवहां तीव्रां कुरुसृञ्जयवाहिनीम् ॥&#x9;041c&lt;br&gt;&#xA;मनुष्यशीर्षपाषाणां शक्तिमीनां गदोडुपाम् ।&#x9;042a&lt;br&gt;&#xA;उष्णीषफेनवसनां विकीर्णान्त्रसरीसृपाम् ॥&#x9;042c&lt;br&gt;&#xA;वीरापहारिणीमुग्रां मांसशोमितकर्दमाम् ।&#x9;043a&lt;br&gt;&#xA;हस्तिग्राहां केतुवृक्षां क्षत्रियाणां निमज्जनीम् ॥&#x9;043c&lt;br&gt;&#xA;क्रूरां शरीरसङ्घाटां सादिनक्रां दुरत्ययाम् ।&#x9;044a&lt;br&gt;&#xA;द्रोणः प्रावर्तयत्तत्र नदीमन्तकगामिनीम् ॥&#x9;044c&lt;br&gt;&#xA;क्रव्यादगणसञ्जुष्टां श्वशृगालगणायुताम् ।&#x9;045a&lt;br&gt;&#xA;निषेवितां महारौद्रैः पिशिताशैः समन्ततः ॥&#x9;045c&lt;br&gt;&#xA;तं दहन्तमनीकानि रथोदारं कृतान्तवत् ।&#x9;046a&lt;br&gt;&#xA;सर्वतोऽभ्यद्रवन्द्रोणं कुन्तीपुत्रपुरोगमाः ॥&#x9;046c&lt;br&gt;&#xA;ते द्रोणं सहिताः शूराः सर्वतः प्रत्यवारयन् ।&#x9;047a&lt;br&gt;&#xA;गभस्तिभिरिवादित्यं तपन्तं भुवनं यथा ॥&#x9;047c&lt;br&gt;&#xA;तं तु शूरं महेष्वासं तावकाऽभ्युद्यतायुधाः ।&#x9;048a&lt;br&gt;&#xA;राजानो राजपुत्राश्च समन्तात्पर्यवारयन् ॥&#x9;048c&lt;br&gt;&#xA;शिखण्डी तु ततो द्रोणं पञ्चभिर्नतपर्वभिः ।&#x9;049a&lt;br&gt;&#xA;क्षत्रवर्मा च विंशत्या वसुदानश्च पञ्चभिः ॥&#x9;049c&lt;br&gt;&#xA;उत्तमौजास्त्रिभिर्बाणैः क्षत्रदेवश्च सप्तभिः ।&#x9;050a&lt;br&gt;&#xA;सात्यकिश्च शतेनाजौ युधामन्युस्तथाऽष्टभिः ॥&#x9;050c&lt;br&gt;&#xA;युधिष्ठिरो द्वादशभिर्द्रोणं विव्याध सायकैः ।&#x9;051a&lt;br&gt;&#xA;धृष्टद्युम्नश्च दशभिश्चेकितानस्त्रिभिः शरैः ॥&#x9;051c&lt;br&gt;&#xA;ततो द्रोणः सत्यसन्धः प्रभिन्न इव कुञ्जरः ।&#x9;052a&lt;br&gt;&#xA;अभ्यतीत्य स्थानीकं दृढसेनमपातयत् ॥&#x9;052c&lt;br&gt;&#xA;ततो राजानमासाद्य प्रहरन्तमभीतवत् ।&#x9;053a&lt;br&gt;&#xA;अविध्यन्नवभिः क्षेमं स हतःप्रापतद्रथात् ॥&#x9;053c&lt;br&gt;&#xA;स मध्यं प्राप्य सैन्यानां सर्वाः प्रविचरन्दिशः ।&#x9;054a&lt;br&gt;&#xA;त्राता ह्यभवदन्येषां न त्रातव्यः कथञ्चन ॥&#x9;054c&lt;br&gt;&#xA;शिखण्डिनं द्वादशभिर्विंशत्या चोत्तमौजसम् ।&#x9;055a&lt;br&gt;&#xA;वसुदानं च भल्लेन प्रैषयद्यमसादनम् ॥&#x9;055c&lt;br&gt;&#xA;अशीत्या क्षत्रवर्माणं षड्विंशत्या सुदक्षिणम् ।&#x9;056a&lt;br&gt;&#xA;क्षत्रदेवं तु भल्लेन रथनीडादपातयत् ॥&#x9;056c&lt;br&gt;&#xA;युधामन्युं चतुःषष्ट्या त्रिंशता चैव सात्यकिम् ।&#x9;057a&lt;br&gt;&#xA;विद्ध्वा रुक्मरथस्तूर्णं युधिष्ठिरमुपाद्रवत् ॥&#x9;057c&lt;br&gt;&#xA;ततो युधिष्ठिरः क्षिप्रं गुरुतो राजसत्तमः ।&#x9;058a&lt;br&gt;&#xA;अपायाज्जवनैरश्वैः पाञ्चाल्यो द्रोणमभ्ययात् ॥&#x9;058c&lt;br&gt;&#xA;तं द्रोणः सधनुष्कं तु साश्वयन्तारमाक्षिणोत् ।&#x9;059a&lt;br&gt;&#xA;स हतः प्रापतद्भूमौ रथाज्ज्योतिरिवाम्बरात् ।&#x9;059c&lt;br&gt;&#xA;&#39;हत्वा तं विबभौ द्रोणः कुरुभिः परिवारितः ॥&#x9;059e&lt;br&gt;&#xA;वार्धक्षेमिस्तु वार्ष्णेयो द्रोणं विद्ध्वा शरोत्तमैः ।&#x9;060a&lt;br&gt;&#xA;नवभिश्च महीपालः पुनर्विव्याध पञ्चभिः ॥&#x9;060c&lt;br&gt;&#xA;स सात्यकिश्चतुष्षष्ट्या राजन्विव्याध सायकैः ।&#x9;061a&lt;br&gt;&#xA;सुचित्रो दशभिर्बाणैर्द्रोणं विद्ध्वाऽनदद्बली ॥&#x9;061c&lt;br&gt;&#xA;तं द्रोणः समरे राजञ्शरवर्षैरवाकिरत् ।&#x9;062a&lt;br&gt;&#xA;अपातयत्ततो द्रोणः सुचित्रं सहसारथिम् ॥&#x9;062c&lt;br&gt;&#xA;साश्वं च समरे राजन्हतो वै प्रापतत्क्षितौ ।&#x9;063a&lt;br&gt;&#xA;पात्यमानो महाराज बभौ ज्योतिरिवाम्बरात् ॥&#39;&#x9;063c&lt;br&gt;&#xA;तस्मिन्हते राजपुत्रे पाञ्चालानां यशस्करे ।&#x9;064a&lt;br&gt;&#xA;हत द्रोणं हत द्रोणमित्यासीन्निःस्वनो महान् ॥&#x9;064c&lt;br&gt;&#xA;तांस्तथा भृशसंरब्धान्पाञ्चालान्मत्स्यकेकयान् ।&#x9;065a&lt;br&gt;&#xA;सृञ्जयान्पाण्डवांश्चैव द्रोणो व्यक्षोभयद्बली ॥&#x9;065c&lt;br&gt;&#xA;सात्यकिं चेकितानं च धृष्टद्युम्नशिखण्डिनौ ।&#x9;066a&lt;br&gt;&#xA;वार्धक्षेमिं चैत्रसेनिं सेनाबिन्दुं सुवर्चसम् ॥&#x9;066c&lt;br&gt;&#xA;एतांश्चान्यांश्च सुबहून्नानाजनपदेश्वरान् ।&#x9;067a&lt;br&gt;&#xA;सर्वान्द्रोणोऽजयद्युद्धे कुरुभिः परिवारितः ॥&#x9;067c&lt;br&gt;&#xA;तावकाश्च महाराज जयं लब्ध्वा महाहवे ।&#x9;068a&lt;br&gt;&#xA;पाण्डवेयान्रणे जघ्नुर्द्रवमाणान्समन्ततः ॥&#x9;068c&lt;br&gt;&#xA;ते दानवा इवेन्द्रेण वध्यमाना महात्मना ।&#x9;069a&lt;br&gt;&#xA;पाञ्चालाः केकया मात्स्याः समकम्पन्त भारत ॥ ॥&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/022/</guid>
      <description>&lt;p&gt;श्रीः&#xA;अध्यायः 022&#xA;द्रोणपराक्रमहृष्टेन दुर्योधनेन कर्णं सम्बोध्य भीमसेनाद्यवज्ञाने कृते कर्णेन भीमादीनां प्रशंसनपूर्वकमनवज्ञेयत्वकथनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;भारद्वाजेन भग्नेषु पाण्डवेषु महामृधे ।&#x9;001a&lt;br&gt;&#xA;पाञ्चालेषु च सर्वेषु कश्चिदन्योऽभ्यवर्तत ॥&#x9;001c&lt;br&gt;&#xA;आर्यां युद्धे मतिं कृत्वा क्षत्रियाणां यशस्करीम् ।&#x9;002a&lt;br&gt;&#xA;असेवितां कापुरुषैः सेवितां पुरुषर्षभैः ॥&#x9;002c&lt;br&gt;&#xA;स हि वीरोन्नतः शूरो यो भग्नेषु निवर्तते ।&#x9;003a&lt;br&gt;&#xA;अहो नासीत्पुमान्कश्चिद्दृष्ट्वा द्रोणं व्यवस्थितम् ॥&#x9;003c&lt;br&gt;&#xA;जृम्भमाणमिव व्याघ्रं प्रभिन्नमिव कुञ्जरम् ।&#x9;004a&lt;br&gt;&#xA;त्यजन्तमाहवे प्राणान्सन्नद्धं चित्रयोधिनम् ॥&#x9;004c&lt;br&gt;&#xA;महेष्वासं नरव्याघ्रं द्विषतां भयवर्धनम् ।&#x9;005a&lt;br&gt;&#xA;कृतज्ञं सत्यनिरतं दुर्योधनहितैषिणम् ॥&#x9;005c&lt;br&gt;&#xA;भारद्वाजं तथाऽनीके दृष्ट्वा शूरमवस्थितम् ।&#x9;006a&lt;br&gt;&#xA;के शूराः सन्न्यवर्तन्त तन्ममाचक्ष्व सञ्जय ॥&#x9;006c&lt;br&gt;&#xA;सञ्जय उवाच &#x9;007&lt;br&gt;&#xA;तान्दृष्ट्वा चलितान्सङ्ख्ये प्रणुन्नान्द्रोणसायकैः ।&#x9;007a&lt;br&gt;&#xA;पाञ्चालान्पाण्डवान्मात्स्यान्सृञ्जयांश्चेदिकेकयान् ॥&#x9;007c&lt;br&gt;&#xA;द्रोणचापविमुक्तेन शरौघेणाशु हारिणा ।&#x9;008a&lt;br&gt;&#xA;सिन्धोरिव महौघेन ह्रियमाणान्यथा प्लवान् ॥&#x9;008c&lt;br&gt;&#xA;कौरवाः सिंहनादेन नानावाद्यस्वनेन च ।&#x9;009a&lt;br&gt;&#xA;रथद्विपनरांश्चैव सर्वतः समवारयन् ॥&#x9;009c&lt;br&gt;&#xA;तान्पश्यन्सैन्यमध्यस्थो राजा स्वजनसंवृतः ।&#x9;010a&lt;br&gt;&#xA;दुर्योधनोऽब्रवीत्कर्णं प्रहृष्टः प्रहसन्निव ॥&#x9;010c&lt;br&gt;&#xA;दुर्योधन उवाच &#x9;011&lt;br&gt;&#xA;पश्य राधेय पाञ्चालान्प्रणुन्नान्द्रोणसायकैः ।&#x9;011a&lt;br&gt;&#xA;सिंहेनेव मृगान्वन्यांस्त्रासितान्दृढधन्वना ॥&#x9;011c&lt;br&gt;&#xA;नैते जातु पुनर्युद्धमीहेयुरिति मे मतिः ।&#x9;012a&lt;br&gt;&#xA;यथा तु भग्ना द्रोणेन वातेनेव महाद्रुमाः ॥&#x9;012c&lt;br&gt;&#xA;अर्द्यमानाः शरैरेते रुक्मपुङ्खैर्महात्मना ।&#x9;013a&lt;br&gt;&#xA;पथा नैकेन गच्छन्ति घूर्णमानास्ततस्ततः ॥&#x9;013c&lt;br&gt;&#xA;सन्निरुद्धाश्च कौरव्यैर्द्रोणेन च महात्मना ।&#x9;014a&lt;br&gt;&#xA;एतेऽन्ये मण्डलीभूताः पावकेनेव कुञ्जराः ॥&#x9;014c&lt;br&gt;&#xA;भ्रमरैरिव चाविष्टा द्रोणस्य निशितैः शरैः ।&#x9;015a&lt;br&gt;&#xA;अन्योन्यं समलीयन्त पलायनपरायणाः ॥&#x9;015c&lt;br&gt;&#xA;एष भीमो महाक्रोधी हीनः पाण्डवसृञ्जयैः ।&#x9;016a&lt;br&gt;&#xA;मदीयैरावृतो योधैः कर्ण नन्दयतीव माम् ॥&#x9;016c&lt;br&gt;&#xA;व्यक्तं द्रोणमयं लोकमद्य पश्यति दुर्मतिः ।&#x9;017a&lt;br&gt;&#xA;निराशो जीवितान्नूनमद्य राज्याच्च पाण्डवः ॥&#x9;017c&lt;br&gt;&#xA;कर्ण उवाच &#x9;018&lt;br&gt;&#xA;नैष जातु महाबाहुर्जीवन्नाहवमुत्सृजेत् ।&#x9;018a&lt;br&gt;&#xA;न चेमान्पुरुषव्याघ्र सिंहनादान्सहिष्यति ॥&#x9;018c&lt;br&gt;&#xA;न चापि पाण्डवा युद्धे भज्येरन्निति मे मतिः ।&#x9;019a&lt;br&gt;&#xA;शूराश्च बलवन्तश्च कृतास्त्रा युद्धदुर्मदाः ॥&#x9;019c&lt;br&gt;&#xA;विषाग्निद्यूतसङ्क्लेशान्वनवासं च पाण्डवाः ।&#x9;020a&lt;br&gt;&#xA;स्मरमाणा न हास्यन्ति सङ्ग्राममिति मे मतिः ॥&#x9;020c&lt;br&gt;&#xA;निवृत्तो हि महाबाहुरमितौजा वृकोदरः ।&#x9;021a&lt;br&gt;&#xA;वरान्वरान्हि कौन्तेयो रथोदारान्हनिष्यति ॥&#x9;021c&lt;br&gt;&#xA;असिना धनुषा शक्या हयैर्नागैर्नरै रथैः ।&#x9;022a&lt;br&gt;&#xA;आयसेन च दण्डेन व्रातान्व्रातान्हनिष्यति ॥&#x9;022c&lt;br&gt;&#xA;तमेनमनुवर्तन्ते सात्यकिप्रमुखा रथाः ।&#x9;023a&lt;br&gt;&#xA;पाञ्चालाः केकया मास्त्याः पाश्डवाश्च विशेषतः ॥&#x9;023c&lt;br&gt;&#xA;शूराश्च बलवन्तश्च विक्रान्ताश्च महारथाः ।&#x9;024a&lt;br&gt;&#xA;विनिघ्नन्तश्च भीमेन संरब्धेनाभिचोदिताः ॥&#x9;024c&lt;br&gt;&#xA;ते द्रोणमभिवर्तन्ते सर्वतः कुरुपुङ्गवाः ।&#x9;025a&lt;br&gt;&#xA;वृकोदरं परीप्सन्तः सूर्यमभ्रगणा इव ॥&#x9;025c&lt;br&gt;&#xA;&#39;समरेषु तु निर्दिष्टाः पाण्डवाः कृष्णबान्धवाः ।&#x9;026a&lt;br&gt;&#xA;पाञ्चालाः केकया मात्स्याः पाण्डवेयाश्च सर्वशः ॥&#x9;026c&lt;br&gt;&#xA;शूराश्च बलवन्तश्च विक्रान्ताश्च महारथाः ।&#x9;027a&lt;br&gt;&#xA;ह्रीमन्तः शत्रुमरणे निपुणाः पुण्यलक्षणाः ॥&#x9;027c&lt;br&gt;&#xA;बहवः पार्थिवा राजंस्तेषां वशगता रणे ।&#x9;028a&lt;br&gt;&#xA;मावमंस्थाः पाण्डवांस्त्वं नारायणपुरोगमान् ॥&#x9;028c&lt;br&gt;&#xA;एकायनगता ह्येते पीडयेयुर्यतव्रतम् ।&#x9;029a&lt;br&gt;&#xA;अरक्षमाणं शलभा यथा दीपं मुमूर्षवः ॥&#x9;029c&lt;br&gt;&#xA;असंशयं कृतास्त्राश्च पर्याप्ताश्चापि वारणे ।&#x9;030a&lt;br&gt;&#xA;अतिभारमहं मन्ये भारद्वाजे समाहितम् ॥&#x9;030c&lt;br&gt;&#xA;ते शीघ्रमनुगच्छामो यत्र द्रोणो व्यवस्थितः ।&#x9;031a&lt;br&gt;&#xA;कोका इव महानागं मा वै हन्युर्यतव्रतम् ॥&#x9;031c&lt;br&gt;&#xA;सञ्जय उवाच &#x9;032&lt;br&gt;&#xA;राधेयस्य वचः श्रुत्वा राजा दुर्योधनस्ततः ।&#x9;032a&lt;br&gt;&#xA;भ्रातृभिः सहितो राजन्प्रायाद्द्रोणरथं प्रति ॥&#x9;032c&lt;br&gt;&#xA;तत्रारावो महानासीदेकं द्रोणं जिघांसताम् ।&#x9;033a&lt;br&gt;&#xA;पाण्डवानां निवृत्तानां नानावर्णैर्हयोत्तमैः ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/023/</guid>
      <description>&lt;p&gt;श्रीः&#xA;अध्यायः 023&#xA;धृतराष्ट्र उवाच &#x9;001&lt;br&gt;&#xA;सर्वेषामेव मे ब्रूहि रथचिह्वानि सञ्जय ।&#x9;001a&lt;br&gt;&#xA;ये द्रोणमभ्यवर्तन्त क्रुद्धा भीमपुरोगमाः ।&#x9;001c&lt;br&gt;&#xA;&#39;तान्यहं श्रोतुमिच्छामि विस्तरेण पृथक्पृथक् ॥&#x9;001e&lt;br&gt;&#xA;दूयते मे मनस्तात द्रोणं प्रति परन्तपम् ।&#x9;002a&lt;br&gt;&#xA;श्रुत्वा भीष्मस्य निधनं तद्वदेतद्भविष्यति&#39; ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;ऋक्षवर्णैर्हयैर्दृष्ट्वा व्यायच्छन्तं वृकोदरम् ।&#x9;003a&lt;br&gt;&#xA;रजताश्वस्ततः शूरः शैनेयः सन्न्यवर्तत ॥&#x9;003c&lt;br&gt;&#xA;सारङ्गाश्वो युधामन्युः स्वयं प्रत्वरयन्हयान् ।&#x9;004a&lt;br&gt;&#xA;पर्यवर्तत दुर्धर्षः क्रुद्धो द्रोणरथं प्रति ॥&#x9;004c&lt;br&gt;&#xA;पारावतसवर्णैस्तु हेमभाण्डैर्महाजवैः ।&#x9;005a&lt;br&gt;&#xA;पाञ्चालराजस्य सुतो धृष्टद्युम्नो न्यवर्तत ॥&#x9;005c&lt;br&gt;&#xA;पितरं तु परिप्रेप्सुः क्षत्रधर्मा यतव्रतः ।&#x9;006a&lt;br&gt;&#xA;सिद्धिं चास्य परां काङ्क्षञ्शोणाश्वः सन्न्यवर्तत ॥&#x9;006c&lt;br&gt;&#xA;पद्मपत्रनिभांश्चाश्वान्मल्लिकाक्षान्स्वलङ्कृतान् ।&#x9;007a&lt;br&gt;&#xA;शैखण्डिः क्षत्रदेवस्तु स्वयं प्रत्वरयन्ययौ ॥&#x9;007c&lt;br&gt;&#xA;दर्शनीयास्तु काम्भोजाः शुकपत्रपरिच्छदाः ।&#x9;008a&lt;br&gt;&#xA;वहन्तो नकुलं शीघ्रं तावकानाभिदुद्रुवुः ॥&#x9;008c&lt;br&gt;&#xA;कृष्णास्तु मेघसङ्काशा अवहन्नुत्तमौजसम् ।&#x9;009a&lt;br&gt;&#xA;दुर्धर्षायाभिसन्धाय क्रुद्धं युद्धाय भारत ॥&#x9;009c&lt;br&gt;&#xA;तथा तित्तिरिकल्माषा हया वातसमा जवे ।&#x9;010a&lt;br&gt;&#xA;अवहंस्तुमुले युद्धे सहदेवमुदायुधम् ॥&#x9;010c&lt;br&gt;&#xA;दन्तवर्णास्तु राजानं कालवाला युधिष्ठिरम् ।&#x9;011a&lt;br&gt;&#xA;भीमवेगा नरव्याघ्रमवहन्वातरंहसः ॥&#x9;011c&lt;br&gt;&#xA;हेमोत्तमप्रतिच्छन्नैर्हयैर्वातसमैर्जवे ।&#x9;012a&lt;br&gt;&#xA;अभ्यवर्तन्त सैन्यानि सर्वाण्येव युधिष्ठिरम् ॥&#x9;012c&lt;br&gt;&#xA;राज्ञस्त्वनन्तरो राजा पाञ्चाल्यो द्रुपदोऽभवत् ।&#x9;013a&lt;br&gt;&#xA;जातरूपमयच्छत्रः सर्वैस्तैरभिरक्षितः ॥&#x9;013c&lt;br&gt;&#xA;ललामैर्हरिभिर्युक्तः सर्वशब्दक्षमैर्युधि ।&#x9;014a&lt;br&gt;&#xA;राज्ञं मध्ये महेष्वासः शान्तभीरभ्यवर्तत ॥&#x9;014c&lt;br&gt;&#xA;तं विराटोऽन्वयाच्छीघ्रं सह सर्वैर्महारथैः ।&#x9;015a&lt;br&gt;&#xA;केकयाश्च सिखण्डी च धृष्टकेतुस्तथैव च ।&#x9;015c&lt;br&gt;&#xA;स्वैः स्वैः सैन्यैः परिवृता मात्स्यराजानमन्वयुः ॥&#x9;015e&lt;br&gt;&#xA;तं तु पाटलिपुष्पाणां समवर्णा हयोत्तमाः ।&#x9;016a&lt;br&gt;&#xA;वहमाना व्यराजन्त मास्त्यस्यामित्रघातिनः ॥&#x9;016c&lt;br&gt;&#xA;हरिद्रासमवर्णास्तु जवना हेममालिनः ।&#x9;017a&lt;br&gt;&#xA;पुत्रं विराटराजस्य सत्वरं समुदावहन् ॥&#x9;017c&lt;br&gt;&#xA;इन्द्रगोपकवर्णैश्च भ्रातरः पञ्च केकयाः ।&#x9;018a&lt;br&gt;&#xA;जातरूपसमाभासाः सर्वे लोहितकध्वजाः ॥&#x9;018c&lt;br&gt;&#xA;ते हेममालिनः शूराः सर्वे युद्धविशारदाः ।&#x9;019a&lt;br&gt;&#xA;वर्षन्त इव जीमूताः प्रत्यदृश्यन्त दंशिताः ॥&#x9;019c&lt;br&gt;&#xA;आमपात्रनिकाशास्तु पाञ्चाल्यममितौजसम् ।&#x9;020a&lt;br&gt;&#xA;दत्तास्तुम्बुरुणा दिव्याः शिखण्डिनमुदावहन् ॥&#x9;020c&lt;br&gt;&#xA;तथा द्वादशसाहस्राः पाञ्चालानां महारथाः ।&#x9;021a&lt;br&gt;&#xA;तेषां तु षट्सहस्राणि ये शिखण्डिनमन्वयुः ॥&#x9;021c&lt;br&gt;&#xA;पुत्रं तु शिशुपालस्य नरसिंहस्य मारिष ।&#x9;022a&lt;br&gt;&#xA;आक्रीडन्तो वहन्ति स्म सारङ्गशबला हयाः ॥&#x9;022c&lt;br&gt;&#xA;धृष्टकेतुस्तु चेदीनामृषभोऽतिबलोदितः ।&#x9;023a&lt;br&gt;&#xA;काम्भोजैः शबलैरश्वैरभ्यवर्तत दुर्जयः ॥&#x9;023c&lt;br&gt;&#xA;बृहत्क्षत्रं तु कैकेयं सुकुमारं हयोत्तमाः ।&#x9;024a&lt;br&gt;&#xA;पलालधूमसङ्काशाः सैन्धवाः शीघ्रमावहन् ॥&#x9;024c&lt;br&gt;&#xA;मल्लिकाक्षाः पद्मवर्णा बाह्लिजाताः स्वलङ्कृताः ।&#x9;025a&lt;br&gt;&#xA;शूरं शिखण्डिनः पुत्रमृक्षदेवमुदावहन् ॥&#x9;025c&lt;br&gt;&#xA;रुक्मभाण्डप्रतिच्छन्नाः कौशेयसदृशा हयाः ।&#x9;026a&lt;br&gt;&#xA;क्षमावन्तोऽवहन्सङ्ख्ये सेनाबिन्दुमरिन्दमम् ॥&#x9;026c&lt;br&gt;&#xA;युवानमवहन्युद्धे क्रौञ्चवर्णा हयोत्तमाः ।&#x9;027a&lt;br&gt;&#xA;काश्यस्याभिभुवः पुत्रं सुकुमारं महारथम् ॥&#x9;027c&lt;br&gt;&#xA;श्वेतास्तु प्रतिविन्ध्यन्तं कृष्णग्रीवा मनोजवाः ।&#x9;028a&lt;br&gt;&#xA;यन्तुः प्रेष्यकरा राजन्राजपुत्रमुदावहन् ॥&#x9;028c&lt;br&gt;&#xA;सुतसोमं तु योधाग्र्यं भीमपुत्रं महाबलम् ।&#x9;029a&lt;br&gt;&#xA;माषपुष्पसवर्णास्तमवहन्वाजिनो रणे ॥&#x9;029c&lt;br&gt;&#xA;सहस्रसोमप्रतिमो बभूव पुरे कुरूणामुदयेन्दुनाम्नि ।&#x9;030a&lt;br&gt;&#xA;तस्मिञ्जातः सोमसङ्क्रन्दमध्ये यस्मात्तस्मात्सुतसोमोऽभवत्सः ॥&#x9;030c&lt;br&gt;&#xA;नाकुलिं तु शतानीकं शालपुष्पनिभा हयाः ।&#x9;031a&lt;br&gt;&#xA;आदित्यतरुणप्रख्याः श्लाघनीयमुदावहन् ॥&#x9;031c&lt;br&gt;&#xA;काञ्चनापिहितैर्योक्त्रैर्मयूरग्रीवसन्निभाः ।&#x9;032a&lt;br&gt;&#xA;द्रौपदेयं नरव्याघ्रं श्रुतकर्माणमाहवे ॥&#x9;032c&lt;br&gt;&#xA;श्रुतकीर्तिं श्रुतनिधिं द्रौपदेयं हयोत्तमाः ।&#x9;033a&lt;br&gt;&#xA;ऊहुः पार्थसमं युद्धे चाषपत्रनिभा हयाः ॥&#x9;033c&lt;br&gt;&#xA;यमाहुरध्यर्धगुणं कृष्णात्पार्थाच्च संयुगे ।&#x9;034a&lt;br&gt;&#xA;अभिमन्युं पिशङ्गास्तं कुमारमवहन्रणे ॥&#x9;034c&lt;br&gt;&#xA;एकस्तु धार्तराष्ट्रेभ्यः पाण्डवान्यः समाश्रितः ।&#x9;035a&lt;br&gt;&#xA;तं बृहन्तो महाकाया युयुत्सुमवहन्रणे ।&#x9;035c&lt;br&gt;&#xA;&#39;ये तु पुष्करसारस्य तुल्यवर्णा हयोत्तमाः&#39; ॥&#x9;035e&lt;br&gt;&#xA;पलालकाण्डवर्णास्तु वार्धक्षेमिं तरस्विनम् ।&#x9;036a&lt;br&gt;&#xA;ऊहुः सुतुमुले युद्धे हया हृष्टाः स्वलङ्कृताः ॥&#x9;036c&lt;br&gt;&#xA;कुमारं शितिपादास्तु रुक्मचित्रैरुरश्छदैः ।&#x9;037a&lt;br&gt;&#xA;सौचित्तिमवहद्युद्धे यन्तुः प्रेष्यकरा हयाः ॥&#x9;037c&lt;br&gt;&#xA;रुक्मपीठावकीर्णास्तु कौशेयसदृशा हयाः ।&#x9;038a&lt;br&gt;&#xA;सुवर्णमालिनः क्षान्ताः श्रेणिमन्तमुदावहन् ॥&#x9;038c&lt;br&gt;&#xA;रुक्ममालाधराः शूरा हेमपृष्ठाः स्वलङ्कृताः ।&#x9;039a&lt;br&gt;&#xA;काशिराजं नरश्रेष्ठं श्लाघनीयमुदावहन् ॥&#x9;039c&lt;br&gt;&#xA;अस्त्राणां च धनुर्वेदे ब्राह्मे वेदे च पारगम् ।&#x9;040a&lt;br&gt;&#xA;तं सत्यधृतिमायान्तमरूणाः समुपावहन् ॥&#x9;040c&lt;br&gt;&#xA;यः स पाञ्चालसेनानीद्रोणमंशमकल्पयत् ।&#x9;041a&lt;br&gt;&#xA;पारावतसवर्णास्तं धृष्टद्युम्नमुदावहन् ॥&#x9;041c&lt;br&gt;&#xA;तमन्वयात्सत्यधृतिः सौचित्तिर्युद्धदुर्मदः ।&#x9;042a&lt;br&gt;&#xA;श्रेणिमान्वसुदानश्च पुत्रः काश्यस्य चाभिभूः ॥&#x9;042c&lt;br&gt;&#xA;युक्तैः परमकाम्भोजैर्जवनैर्हेममालिभिः ।&#x9;043a&lt;br&gt;&#xA;भीषयन्तो द्विषत्सैन्यं यमवैश्रवणोपमाः ॥&#x9;043c&lt;br&gt;&#xA;प्रभद्रकास्तु काम्भोजाः षट्सहस्राण्युदायुधाः ।&#x9;044a&lt;br&gt;&#xA;नानावर्णैर्हयैः श्रेष्ठैर्हेमवर्णरथध्वजाः ॥&#x9;044c&lt;br&gt;&#xA;शरव्रातैर्विधुन्वन्तः शत्रून्विततकार्मुकाः ।&#x9;045a&lt;br&gt;&#xA;समानमृत्यवो भूत्वा धृष्टद्युम्नं समन्वयुः ॥&#x9;045c&lt;br&gt;&#xA;बभ्रुकौशेयवर्णास्तु सुवर्णवरमालिनः ।&#x9;046a&lt;br&gt;&#xA;ऊहुरम्लानमनसश्चेकितानं हयोत्तमाः ॥&#x9;046c&lt;br&gt;&#xA;इन्द्रायुधसवर्णैस्तु कुन्तिभोजो हयोत्तमैः ।&#x9;047a&lt;br&gt;&#xA;आयात्सदश्वैः पुरुजिन्मातुलः सव्यसाचिनः ॥&#x9;047c&lt;br&gt;&#xA;अन्तरिक्षसवर्णास्तु तारकाचित्रिता इव ।&#x9;048a&lt;br&gt;&#xA;राजानं रोचमानं ते हयाः सङ्ख्ये समावहन् ॥&#x9;048c&lt;br&gt;&#xA;कर्बुराः शितिपादास्तु स्वर्णजालपरिच्छदाः ।&#x9;049a&lt;br&gt;&#xA;जारासन्धिं हयाः श्रेष्ठाः सहदेवमुदावहन् ॥&#x9;049c&lt;br&gt;&#xA;ये तु पुष्करनालस्य समवर्णा हयोत्तमाः ।&#x9;050a&lt;br&gt;&#xA;जवे श्येनसमाश्चित्राः सुदामानमुदावहन् ॥&#x9;050c&lt;br&gt;&#xA;शशलोहितवर्णास्तु पाण्डुरोद्गतराजयः ।&#x9;051a&lt;br&gt;&#xA;पाञ्चाल्यं गोपतेः पुत्रं सिंहसेनमुदावहन् ॥&#x9;051c&lt;br&gt;&#xA;पाञ्चालानां नरव्याघ्रो यः ख्यातो जनमेजयः ।&#x9;052a&lt;br&gt;&#xA;तस्य सर्षपपुष्पाणां तुल्यवर्णा हयोत्तमाः ॥&#x9;052c&lt;br&gt;&#xA;माषवर्णाश्च जवना बृहन्तो हेममालिनः ।&#x9;053a&lt;br&gt;&#xA;दधिपृष्ठाश्चित्रमुखाः पाञ्चाल्यमवहन्द्रुतम् ॥&#x9;053c&lt;br&gt;&#xA;शूराश्च भद्रकाश्चैव शरकाण्डनिभा हयाः ।&#x9;054a&lt;br&gt;&#xA;पद्मकिञ्जल्कवर्णाभा दण्डधारमुदावहन् ॥&#x9;054c&lt;br&gt;&#xA;रासभारुणवर्णाभाः पृष्ठतो मूषिकप्रभाः ।&#x9;055a&lt;br&gt;&#xA;वल्गन्त इव संयत्ता व्याघ्रदत्तमुदावहन् ॥&#x9;055c&lt;br&gt;&#xA;हरयः कालकाश्चित्राश्चित्रमाल्यविभूषिताः ।&#x9;056a&lt;br&gt;&#xA;सुधन्वानं नरव्याघ्रं पाञ्चाल्यं समुदावहन् ॥&#x9;056c&lt;br&gt;&#xA;इन्द्राशनिसमस्पर्शा इन्द्रगोपकसन्निभाः ।&#x9;057a&lt;br&gt;&#xA;काये चित्रान्तराश्चित्राश्चित्रायुधमुदावहन् ॥&#x9;057c&lt;br&gt;&#xA;बिभ्रतो हेपमालास्तु चक्रवाकोदरा हयाः ।&#x9;058a&lt;br&gt;&#xA;कोसलाधिपतेः पुत्रं सुक्षत्रं वाजिनोऽवहन् ॥&#x9;058c&lt;br&gt;&#xA;शबलास्तु बृहन्तोऽश्वा दान्ता जाम्बूनदस्रजः ।&#x9;059a&lt;br&gt;&#xA;युद्धे सत्यधृतिं क्षेमिमवहन्प्रांशवः शुभाः ॥&#x9;059c&lt;br&gt;&#xA;एकवर्णेन सर्वेण ध्वजेन कवचेन च ।&#x9;060a&lt;br&gt;&#xA;अश्वैश्च धनुषा चैव शुक्लैः शुक्लो न्यवर्तत ॥&#x9;060c&lt;br&gt;&#xA;समुद्रसेनपुत्रं तु सामुद्रा रुद्रतेजसम् ।&#x9;061a&lt;br&gt;&#xA;अश्वाः शशाङ्कसदृशाश्चन्द्रसेनमुदावहन् ॥&#x9;061c&lt;br&gt;&#xA;नीलोत्पलसवर्णास्तु तपनीयविभूषिताः ।&#x9;062a&lt;br&gt;&#xA;शैब्यं चित्ररथं सङ्ख्ये चित्रमाल्याऽवहन्हयाः ॥&#x9;062c&lt;br&gt;&#xA;कलायपुष्पवर्णास्तु श्वेतलोहितराजयः ।&#x9;063a&lt;br&gt;&#xA;रथसेनं हयश्रेष्ठाः समूहुर्युद्धदुर्मदम् ॥&#x9;063c&lt;br&gt;&#xA;यं तु सर्वमनुष्येभ्यः प्राहुः शूरतरं नृपम् ।&#x9;064a&lt;br&gt;&#xA;तं पटच्चरहन्तारं शुकवर्णाऽवहन्हयाः ॥&#x9;064c&lt;br&gt;&#xA;चित्रायुधं चित्रमाल्यं चित्रवर्मायुधध्वजम् ।&#x9;065a&lt;br&gt;&#xA;ऊहुः किंशुकपुष्पाणां समवर्णा हयोत्तमाः ॥&#x9;065c&lt;br&gt;&#xA;एकवर्णेन सर्वेण ध्वजेन कवचेन च ।&#x9;066a&lt;br&gt;&#xA;धनुषा रथवाहैश्च नीलैर्नीलोऽभ्यवर्तत ॥&#x9;066c&lt;br&gt;&#xA;नानारूपै रत्नचिह्नैर्वरूथरथकार्मुकैः ।&#x9;067a&lt;br&gt;&#xA;वाजिध्वजपताकाभिश्चित्रैश्चित्रोऽभ्यवर्तत ॥&#x9;067c&lt;br&gt;&#xA;ये तु पुष्करवर्णस्य तुल्यवर्णा हयोत्तमाः ।&#x9;068a&lt;br&gt;&#xA;ते रोचमानस्य सुतं हेमवर्णमुदावहन् ॥&#x9;068c&lt;br&gt;&#xA;योधाश्च भद्रकाराश्च शरदण्डानुदण्डयः ।&#x9;069a&lt;br&gt;&#xA;श्वेताण्डाः कुक्कुटाण्डाभा दण्डकेतुं हयाऽवहन् ॥&#x9;069c&lt;br&gt;&#xA;केशवे न हते सङ्ख्ये पितर्यथ नराधिपे ।&#x9;070a&lt;br&gt;&#xA;भिन्ने कपाटे पाण्डानां विद्रुतेषु च बन्धुषु ॥&#x9;070c&lt;br&gt;&#xA;भीष्मादवाप्य चास्त्राणि द्रोणाद्रामात्कृपात्तथा ।&#x9;071a&lt;br&gt;&#xA;अस्त्रैः समत्वं सम्प्राप्य रुक्मिकर्णार्जुनाच्युतैः ॥&#x9;071c&lt;br&gt;&#xA;इयेष द्वारकां हन्तुं कृत्स्नां जेतुं च मेदिनीम् ।&#x9;072a&lt;br&gt;&#xA;निवारितस्ततः प्राज्ञैः सुहृद्भिर्हितकाम्यया ॥&#x9;072c&lt;br&gt;&#xA;वैरानुबन्धमुत्सज्य स्वराज्यमनुशास्ति यः ।&#x9;073a&lt;br&gt;&#xA;स सागरध्वजः पाण्ड्यश्चन्द्ररश्मिनिभैर्हयैः ॥&#x9;073c&lt;br&gt;&#xA;वैडूर्यजालसञ्छन्नैर्वीर्यद्रविणमाश्रितः ।&#x9;074a&lt;br&gt;&#xA;दिव्यं विस्फारयंश्चापं द्रोणमभ्यद्रवद्बली ॥&#x9;074c&lt;br&gt;&#xA;आरकूटकवर्णाश्च हयाः पाण्ड्यानुयायिनाम् ।&#x9;075a&lt;br&gt;&#xA;अवहन्रथमुख्यानामयुतानि चतुर्दश ॥&#x9;075c&lt;br&gt;&#xA;नानावर्णेन रूपेण नानाकृतिमुखा हयाः ।&#x9;076a&lt;br&gt;&#xA;रथचक्रध्वजं वीरं घटोत्कचमुदावहन् ॥&#x9;076c&lt;br&gt;&#xA;भारतानां समेतानामुत्सृज्यैको मतानि यः ।&#x9;077a&lt;br&gt;&#xA;गतो युधिष्ठिरं भक्त्या त्यक्त्वा सर्वमभीप्सितम् ॥&#x9;077c&lt;br&gt;&#xA;लोहिताक्षं महाबाहुं युयुत्सुं मकरध्वजम् ।&#x9;078a&lt;br&gt;&#xA;महासत्वा महाकायाः सौवर्णस्यन्दने स्थितम् ॥&#x9;078c&lt;br&gt;&#xA;सुवर्णवर्णा धर्मज्ञमनीकस्थं युधिष्ठिरम् ।&#x9;079a&lt;br&gt;&#xA;राजश्रेष्ठं हयश्रेष्ठाः सर्वतः पृष्ठतोऽन्वयुः ॥&#x9;079c&lt;br&gt;&#xA;वर्णैरुच्चावचैरन्यैः सदश्वानां प्रभद्रकाः ।&#x9;080a&lt;br&gt;&#xA;सन्न्यवर्तन्त युद्धाय बहवो देवरूपिणः ॥&#x9;080c&lt;br&gt;&#xA;ते यत्ता भीमसेनेन सहिताः काञ्चनध्वजाः ।&#x9;081a&lt;br&gt;&#xA;प्रत्यदृश्यन्त राजेन्द्र सेन्द्रा इव दिवौकसः ॥&#x9;081c&lt;br&gt;&#xA;अत्यरोचत तान्सर्वान्धृष्ठद्युम्नः समागतान् ।&#x9;082a&lt;br&gt;&#xA;सर्वाण्यति च सैन्यानि भारद्वाजो व्यरोचत ॥&#x9;082c&lt;br&gt;&#xA;अतीव शुशुभे तस्य ध्वजः कृष्णाजिनोत्तरः ।&#x9;083a&lt;br&gt;&#xA;कमण्डलुर्महाराज जातरूपमयः शुभः ॥&#x9;083c&lt;br&gt;&#xA;ध्वजं तु भीमसेनस्य वै2डूर्यमणिलोचनम् ।&#x9;084a&lt;br&gt;&#xA;भ्राजमानं महासिंहं राजन्तं दृष्टवानहम् ॥&#x9;084c&lt;br&gt;&#xA;ध्वजं तु कुरुराजस्य पाण्डवस्य महौजसः ।&#x9;085a&lt;br&gt;&#xA;दृष्टवानस्मि सौवर्णं सोमं ग्रहगणान्वितम् ॥&#x9;085c&lt;br&gt;&#xA;मृदङ्गौ चात्र विपुलौ दिव्यौ नन्दोपनन्दकौ ।&#x9;086a&lt;br&gt;&#xA;यन्त्रेणाहन्यमानौ च सुस्वनौ हर्षवर्धनौ ॥&#x9;086c&lt;br&gt;&#xA;शरभं पृष्ठसौवर्णं नकुलस्य महाध्वजम् ।&#x9;087a&lt;br&gt;&#xA;अपश्याम रथेत्युग्रं भीषयाणमवस्थितम् ॥&#x9;087c&lt;br&gt;&#xA;हंसस्तु राजतः श्रीमान्ध्वजे घण्टापताकवान् ।&#x9;088a&lt;br&gt;&#xA;सहदेवस्य दुर्धर्षो द्विषतां शोकवर्धनः ॥&#x9;088c&lt;br&gt;&#xA;पञ्चानां द्रौपदेयानां प्रतिमाध्वजभूषणम् ।&#x9;089a&lt;br&gt;&#xA;धर्ममारुतशक्राणामश्विनोश्च महात्मनोः ॥&#x9;089c&lt;br&gt;&#xA;अभिमन्योः कुमारस्य शार्ङ्गपक्षी हिरण्मयः ।&#x9;090a&lt;br&gt;&#xA;रथे ध्वजवरो राजंस्तप्तचामीकरोज्ज्वलः ॥&#x9;090c&lt;br&gt;&#xA;घटोत्कचस्य राजेन्द्र ध्वजे गृध्रो व्यरोचत ।&#x9;091a&lt;br&gt;&#xA;अश्वाश्च कामगास्तस्य रावणस्य पुरा यथा ॥&#x9;091c&lt;br&gt;&#xA;माहेन्द्रं च धनुर्दिव्यं धर्मराजे युधिष्ठिरे ।&#x9;092a&lt;br&gt;&#xA;वायव्यं भीमसेनस्य धनुर्दिव्यमभून्नृप ॥&#x9;092c&lt;br&gt;&#xA;त्रैलोक्यरक्षणार्थाय ब्रह्मणा सृष्टमायुधम् ।&#x9;093a&lt;br&gt;&#xA;तद्दिव्यमजरं चैव फाल्गुनार्थाय वै धनुः ॥&#x9;093c&lt;br&gt;&#xA;वैष्णवं नकुलायाथ सहदेवाय चाश्चिजम् ।&#x9;094a&lt;br&gt;&#xA;घटोत्कचाय पौलस्त्यं धनुर्दिव्यं भयामकम् ॥&#x9;094c&lt;br&gt;&#xA;रौद्रमाग्नेयकौबेरं याम्यं गिरिशमेव च ।&#x9;095a&lt;br&gt;&#xA;पञ्चानां द्रौपदेयानां धनूरत्नानि भारत ॥&#x9;095c&lt;br&gt;&#xA;रौद्रं धनुर्वरं श्रेष्ठं लेभे यद्रोहिणीसुतः ।&#x9;096a&lt;br&gt;&#xA;तत्तुष्टः प्रददौ रामः सौभद्राय महात्मने ॥&#x9;096c&lt;br&gt;&#xA;एते चान्ये च बहवो ध्वजा हेमविभूषिताः ।&#x9;097a&lt;br&gt;&#xA;तत्रादृश्यन्त शूराणां द्विषतां शोकवर्धनाः ॥&#x9;097c&lt;br&gt;&#xA;तदभूद्ध्वजसम्बाधमकापुरुषसेवितम् ।&#x9;098a&lt;br&gt;&#xA;द्रोणानीकं महाराज पटे चित्रमिवार्पितम् ॥&#x9;098c&lt;br&gt;&#xA;शुश्रुवुनार्मगोत्राणि वीराणां संयुगे तदा ।&#x9;099a&lt;br&gt;&#xA;द्रोणमाद्रवतां राजन्स्वयंवर इवाहवे ॥ ॥&#x9;099c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/024/</guid>
      <description>&lt;p&gt;श्रीः&#xA;अध्यायः 024&#xA;धृतराष्ट्रेण पुत्रान्प्रति शोचनपूर्वकं सञ्जयम्प्रति युद्धकथनचोदना ॥ 1 ॥&#xA;धृतराष्ट्र उवाच &#x9;001&lt;br&gt;&#xA;व्यथयेयुरिमे सेनां देवानामपि सञ्जय ।&#x9;001a&lt;br&gt;&#xA;आहवे ये न्यवर्तन्त वृकोदरमुखा नृपाः ॥&#x9;001c&lt;br&gt;&#xA;सम्प्रयुक्तः किलैवायं दिष्टैर्भवति पूरुषः ।&#x9;002a&lt;br&gt;&#xA;तस्मिन्नेव च सर्वार्थाः प्रदृश्यन्ते पृथग्विधाः ॥&#x9;002c&lt;br&gt;&#xA;दीर्घं विप्रोषितः कालमरण्ये जटिलोऽजिनी ।&#x9;003a&lt;br&gt;&#xA;अज्ञातश्चैव लोकस्य विजहार युधिष्ठिरः ॥&#x9;003c&lt;br&gt;&#xA;स एव महतीं सेनां समावर्तयदाहवे ।&#x9;004a&lt;br&gt;&#xA;किमन्यद्दैवसंयोगान्मम पुत्राभवाय च ॥&#x9;004c&lt;br&gt;&#xA;युक्त एव हि भाग्येन ध्रुवमुत्पद्यते नरः ।&#x9;005a&lt;br&gt;&#xA;स तथाऽऽकृष्यते तेन न यथा स्वयमिच्छति ॥&#x9;005c&lt;br&gt;&#xA;द्यूतव्यसनमासाद्य क्लेशितो हि युधिष्ठिरः ।&#x9;006a&lt;br&gt;&#xA;स पुनर्भागधेयेन सहायानुपलब्धवान् ॥&#x9;006c&lt;br&gt;&#xA;अर्थे मे केकया लब्धाः काशिका कोसलाश्चये ।&#x9;007a&lt;br&gt;&#xA;चेदीनां चार्धमपरे मामे व समुपाश्रिताः ॥&#x9;007c&lt;br&gt;&#xA;पृथिवी भूयसी तात मम पार्थस्य नो तथा ।&#x9;008a&lt;br&gt;&#xA;इति मामब्रवीत्सूत मन्दो दुर्योधनः पुरा ॥&#x9;008c&lt;br&gt;&#xA;तस्य सेनासमूहस्य मध्ये द्रोणः सुरक्षितः ।&#x9;009a&lt;br&gt;&#xA;निहतः पार्षतेनाजौ किमन्यद्भागधेयतः ॥&#x9;009c&lt;br&gt;&#xA;मध्ये राज्ञां महाबाहुं सदा युद्धाभिनन्दिनम् ।&#x9;010a&lt;br&gt;&#xA;सर्वास्त्रपारगं द्रोणं कथं मृत्युरुपेयिवान् ॥&#x9;010c&lt;br&gt;&#xA;समनुप्राप्तकृच्छ्रोऽहं मोहं परममागतः ।&#x9;011a&lt;br&gt;&#xA;भीष्मद्रोणौ हतौ श्रुत्वा नाहं जीवितुमुत्सहे ॥&#x9;011c&lt;br&gt;&#xA;यन्मां क्षत्ताऽब्रवीत्तात प्रपश्यन्पुत्रगृद्धिनम् ।&#x9;012a&lt;br&gt;&#xA;दुर्योधनेन तत्सर्वं प्राप्तं सूत मया सह ॥&#x9;012c&lt;br&gt;&#xA;नृशंसं तु परं तात त्यक्त्वा दुर्योधनं यदि ।&#x9;013a&lt;br&gt;&#xA;पुत्रशेषं चिकीर्षेयं कृत्स्नं न मरणं व्रजेत् ॥&#x9;013c&lt;br&gt;&#xA;यो हि धर्मं परित्यज्य भवत्यर्थपरो नरः ।&#x9;014a&lt;br&gt;&#xA;सोऽस्माच्च हीयते लोकात्क्षुद्रभावं च गच्छति ॥&#x9;014c&lt;br&gt;&#xA;अद्य चाप्यस्य राष्ट्रस्य कृतोच्छेदस्य सञ्जय ।&#x9;015a&lt;br&gt;&#xA;अवशेषं न पश्यामि ककुदे मृदिते सति ॥&#x9;015c&lt;br&gt;&#xA;कथं स्यादवशेषो हि धुर्ययोरभ्यतीतयोः ।&#x9;016a&lt;br&gt;&#xA;यौ नित्यमुपजीवामः क्षमिणौ पुरुषर्षभौ ॥&#x9;016c&lt;br&gt;&#xA;व्यक्तमेव च मे शंस यथा युद्धमवर्तत ।&#x9;017a&lt;br&gt;&#xA;केऽयुध्यन्के व्यपाकुर्वन्के क्षुद्राः प्राद्रवन्भयात् ॥&#x9;017c&lt;br&gt;&#xA;धनुञ्जयं च मे शंस यद्यच्चक्रे रथर्षभः ।&#x9;018a&lt;br&gt;&#xA;तस्माद्भयं नो भूयिष्ठं भ्रातृव्याच्च वृकोदरात् ॥&#x9;018c&lt;br&gt;&#xA;यथाऽसीच्च निवृत्तेषु पाण्डवेयेषु सञ्जय ।&#x9;019a&lt;br&gt;&#xA;मम सैन्यावशेषस्य सन्निपातः सुदारुणः ॥&#x9;019c&lt;br&gt;&#xA;कथं च वो मनस्तात निवृत्तेष्वभवत्तदा ।&#x9;020a&lt;br&gt;&#xA;मामकानां च ये शूराः के कांस्तत्र न्यवारयन् ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/025/</guid>
      <description>&lt;p&gt;श्रीः&#xA;अध्यायः 025&#xA;द्वन्द्वयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;महद्भैरवमासीन्नः सन्निवृत्तेषु पाण्डुषु ।&#x9;001a&lt;br&gt;&#xA;दृष्ट्वा द्रोणं छाद्यमानं तैर्भास्करमिवाम्बुदैः ॥&#x9;001c&lt;br&gt;&#xA;तैश्चोद्भूतं रजस्तीव्रमवचक्रे चमूं तव ।&#x9;002a&lt;br&gt;&#xA;ततो हतममंस्याम द्रोणं दृष्टिपथे हते ॥&#x9;002c&lt;br&gt;&#xA;तांस्तु शूरान्महेष्वासान्क्रूरं कर्म चिकीर्षतः ।&#x9;003a&lt;br&gt;&#xA;दृष्ट्वा दुर्योधनस्तूर्णं स्वसैन्यं समचूचुदत् ॥&#x9;003c&lt;br&gt;&#xA;यथाशक्ति यथोत्साहं यथासत्वं नराधिपाः ।&#x9;004a&lt;br&gt;&#xA;वारयध्वं यथायोगं पाण्डवानामनीकिनीम् ॥&#x9;004c&lt;br&gt;&#xA;ततो दुर्मर्षणो भीममभ्यगच्छत्सुतस्तव ।&#x9;005a&lt;br&gt;&#xA;आराद्दृष्ट्वा किरन्बाणैरिच्छन्दोणस्य जीवितम् ॥&#x9;005c&lt;br&gt;&#xA;तं बाणेरवतस्तार क्रुद्धो मृत्युरिवाहवे ।&#x9;006a&lt;br&gt;&#xA;तं च भीमोऽतुदद्बाणैस्तदाऽऽसीत्तुमुलं महत् ॥&#x9;006c&lt;br&gt;&#xA;त ईश्वरसमादिष्टाः प्राज्ञाः शूराः प्रहारिणः ।&#x9;007a&lt;br&gt;&#xA;राज्यं मृत्युभयं त्यक्त्वा प्रत्यतिष्ठन्परान्युधि ॥&#x9;007c&lt;br&gt;&#xA;कृतवर्मा शिनेः पौत्रं द्रोणं प्रेप्सुं विशाम्पते ।&#x9;008a&lt;br&gt;&#xA;पर्यवारयदायान्तं शूरं समरशोभिनम् ॥&#x9;008c&lt;br&gt;&#xA;तं शैनेयः शरव्रातैः क्रुद्धः क्रुद्धमवारयत् ।&#x9;009a&lt;br&gt;&#xA;कृतवर्मा च शैनेयं मत्तो मत्तमिव द्विपम् ॥&#x9;009c&lt;br&gt;&#xA;सैन्धवः क्षत्रवर्माणमायान्तं निशितैः शरैः ।&#x9;010a&lt;br&gt;&#xA;उग्रधन्वा महेष्वासं यत्ततो द्रोणादवारयत् ॥&#x9;010c&lt;br&gt;&#xA;क्षत्रवर्मा सिन्धुपतेश्छित्त्वा केततनकार्मुके ।&#x9;011a&lt;br&gt;&#xA;नाराचैर्दशभिः क्रुद्धः सर्वमर्मस्वताडयत् ॥&#x9;011c&lt;br&gt;&#xA;अथान्यद्धनुरादाय सैन्धवः कृतहस्तवत् ।&#x9;012a&lt;br&gt;&#xA;विव्याध क्षत्रवर्माणं रणे सर्वायसैः शरैः ॥&#x9;012c&lt;br&gt;&#xA;युयुत्सुं पाण्डवार्थाय यतमानं महारथम् ।&#x9;013a&lt;br&gt;&#xA;सुबाहुर्भारतं शूरं यत्तो द्रोणादवारयत् ॥&#x9;013c&lt;br&gt;&#xA;सुबाहोः सधनुर्बाणावस्यतः परिघोपमौ ।&#x9;014a&lt;br&gt;&#xA;युयुत्सुः शितपीताभ्यां क्षुराभ्यामच्छिनद्भुजौ ॥&#x9;014c&lt;br&gt;&#xA;राजानं पाण्डवश्रेष्ठं धर्मात्मानं युधिष्ठिरम् ।&#x9;015a&lt;br&gt;&#xA;वेलेव सागरं क्षुब्धं मद्रराट् समवारयत् ॥&#x9;015c&lt;br&gt;&#xA;तं धर्मराजो बहुभिर्मर्मभिद्भिरवाकिरत् ।&#x9;016a&lt;br&gt;&#xA;मद्रेशस्तं चतुःषष्ट्या शरैर्विद्ध्वाऽनदद्भृशम् ॥&#x9;016c&lt;br&gt;&#xA;तस्य नानदतः केतुमुच्चकर्त च कार्मुकम् ।&#x9;017a&lt;br&gt;&#xA;क्षुराभ्यां पाण्डवो ज्येष्ठस्तत उच्चुक्रुशुर्जनाः ॥&#x9;017c&lt;br&gt;&#xA;तथैव राजा बाह्लीको राजानं द्रुपदं शरैः ।&#x9;018a&lt;br&gt;&#xA;आद्रवन्तं सहानीकः सहानीकं न्यवारयत् ॥&#x9;018c&lt;br&gt;&#xA;तद्युद्धमभवद्धोरं वृद्धयोः सहसेनयोः ।&#x9;019a&lt;br&gt;&#xA;यथा महायूथपयोर्द्विपयोः सम्प्रभिन्नयोः ॥&#x9;019c&lt;br&gt;&#xA;विन्दानुविन्दावावन्त्यौ विराटं मत्स्यमार्च्छताम् ।&#x9;020a&lt;br&gt;&#xA;सहसैन्यौ सहानीकं यथेन्द्राग्नी पुरा बलिम् ॥&#x9;020c&lt;br&gt;&#xA;तदुत्पिञ्जलकं युद्धमासीद्देवासुरोपमम् ।&#x9;021a&lt;br&gt;&#xA;मत्स्यानां केकयैः सार्धमभीताश्वरथद्विपम् ॥&#x9;021c&lt;br&gt;&#xA;नाकुलिं तु शतानीकं भूतकर्मा सभापतिः ।&#x9;022a&lt;br&gt;&#xA;अस्यन्तमिषुजालानि यान्तं द्रोणादवारयत् ॥&#x9;022c&lt;br&gt;&#xA;ततो नकुलदायादस्त्रिभिर्भल्लैः सुसंशितैः ।&#x9;023a&lt;br&gt;&#xA;चक्रे विबाहुशिरसं भूतकर्माणमाहवे ॥&#x9;023c&lt;br&gt;&#xA;सुतसोमं तु विक्रान्तमायान्तं तं शरौघिणम् ।&#x9;024a&lt;br&gt;&#xA;द्रोणायाभिमुखं वीरं साल्वो बाणैरवारयत् ॥&#x9;024c&lt;br&gt;&#xA;स तु भीमरथः साल्वमाशुगैरायसैः शितैः ।&#x9;025a&lt;br&gt;&#xA;षड्भिः साश्वनियन्तारमनयद्यमसादनम् ॥&#x9;025c&lt;br&gt;&#xA;श्रुतकीर्तिं समायान्तं मयूरसदृशैर्हयैः ।&#x9;026a&lt;br&gt;&#xA;चित्रसेनो महाराज तव पौत्रं न्यवारयत् ॥&#x9;026c&lt;br&gt;&#xA;तमार्जुनिः शरैश्चक्रे पितृव्यं जर्झरच्छविम् ।&#x9;027a&lt;br&gt;&#xA;शरैश्च द्रौपदीपुत्रं चित्रसेनः समावृणोत् ॥&#x9;027c&lt;br&gt;&#xA;किरन्तं शरजालानि प्रभिन्नमिव कुञ्जरम् ।&#x9;028a&lt;br&gt;&#xA;श्रुतकर्माणमायान्तं दौश्शासनिरवारयत् ॥&#x9;028c&lt;br&gt;&#xA;तौ पौत्रौ तव दुर्धर्षौ परस्परवधैषिणौ ।&#x9;029a&lt;br&gt;&#xA;पितॄणामर्थसिद्ध्यर्थं चक्रतुर्युद्धमुत्तमम् ॥&#x9;029c&lt;br&gt;&#xA;तिष्ठन्तमग्रे तं दृष्ट्वा प्रतिविन्ध्यं महाहवे ।&#x9;030a&lt;br&gt;&#xA;द्रौणिर्मानं पितुः कुर्वन्मार्गणैः समवारयत् ॥&#x9;030c&lt;br&gt;&#xA;तं क्रुद्धं प्रतिविव्याध प्रतिविन्ध्यः शितैः शरैः ।&#x9;031a&lt;br&gt;&#xA;सिंहलाङ्गूललक्ष्माणं पितुरर्थे व्यवस्थितम् ॥&#x9;031c&lt;br&gt;&#xA;प्रवपन्निव बीजानि बीजकाले कृषीवलः ।&#x9;032a&lt;br&gt;&#xA;द्रौणायनिर्द्रौपदेयं शरवर्षैरवाकिरत् ॥&#x9;032c&lt;br&gt;&#xA;यस्तु शूरतमो राजन्नुभयोः सेनयोर्मतः ।&#x9;033a&lt;br&gt;&#xA;तं पटच्चरहन्तारं लक्ष्मणः समवारयत् ॥&#x9;033c&lt;br&gt;&#xA;स लक्ष्मणस्येष्वसनं छित्त्वा लक्ष्म च भारत ।&#x9;034a&lt;br&gt;&#xA;लक्ष्मणे शरजालानि विसृजन्बह्वशोभत ॥&#x9;034c&lt;br&gt;&#xA;ततोऽभिमन्युः कर्माणि कुर्वन्तं चित्रयोधिनम् ।&#x9;035a&lt;br&gt;&#xA;आर्जुनिः कृतिनं शूरं लक्ष्मणं समयोधयत् ॥&#x9;035c&lt;br&gt;&#xA;स सम्प्रहारस्तुमुलस्तयोरासीन्महात्मनोः ।&#x9;036a&lt;br&gt;&#xA;श्रोतॄणामीक्षितॄणां च भृशं प्रीतिविवर्धनः ॥&#x9;036c&lt;br&gt;&#xA;विकर्णस्तु महाप्राज्ञो याज्ञसेनिं शिखण्डिनम् ।&#x9;037a&lt;br&gt;&#xA;पर्यवारयदायान्तं युवानं समरे युवा ॥&#x9;037c&lt;br&gt;&#xA;ततस्तमिषुजालेन याज्ञसेनिः समावृणोत् ।&#x9;038a&lt;br&gt;&#xA;विधूय तद्बाणजालं बभौ तव सुतो बली ॥&#x9;038c&lt;br&gt;&#xA;अङ्गदोऽभिमुखं वीरमुत्तमौजसमाहवे ।&#x9;039a&lt;br&gt;&#xA;द्रोणायाभिमुखं यान्तं शरौघेण न्यवारयत् ॥&#x9;039c&lt;br&gt;&#xA;स सम्प्रहारस्तुमुलस्तयोः पुरुषसिंहयोः ।&#x9;040a&lt;br&gt;&#xA;सैनिकानां च सर्वेषां तयोश्च प्रीतिवर्धनः ॥&#x9;040c&lt;br&gt;&#xA;दुर्मुखस्तु महेष्वासो वीरं पुरुजितं बली ।&#x9;041a&lt;br&gt;&#xA;द्रोणायाभिमुखं यान्तं वत्सदन्तैरवारयत् ॥&#x9;041c&lt;br&gt;&#xA;स दुर्मुखं भ्रुवोर्मध्ये नाराचेनाभ्यताडयत् ।&#x9;042a&lt;br&gt;&#xA;तस्य तद्धि बभौ वक्त्रं सनालमिव पङ्कजम् ॥&#x9;042c&lt;br&gt;&#xA;कर्णस्तु केकयान्भ्रातॄन्पञ्च लोहितकध्वजान् ।&#x9;043a&lt;br&gt;&#xA;द्रोणायाभिमुखं याताञ्शरवर्षैरवारयत् ॥&#x9;043c&lt;br&gt;&#xA;ते चैनं भृशसन्तप्ताः शरवर्षैरवाकिरन् ।&#x9;044a&lt;br&gt;&#xA;स च तांश्छादयामास शरजालैः पुनः पुनः ॥&#x9;044c&lt;br&gt;&#xA;नैव कर्णो न ते पञ्च ददृशर्बाणसंवृताः ।&#x9;045a&lt;br&gt;&#xA;साश्वसूतध्वजरथाः परस्परशराचिताः ॥&#x9;045c&lt;br&gt;&#xA;पुत्रास्ते दुर्जयश्चैव जयश्च विजयश्च ह ।&#x9;046a&lt;br&gt;&#xA;नीलकाश्यजयत्सेनांस्त्रयस्त्रीन्प्रत्यवारयन् ॥&#x9;046c&lt;br&gt;&#xA;तद्युद्धमभवद्धोरमीक्षितृप्रीतिवर्धनम् ।&#x9;047a&lt;br&gt;&#xA;सिंहव्याघ्रतरक्षूणां यथर्क्षमहिषर्षभैः ॥&#x9;047c&lt;br&gt;&#xA;क्षेमधूर्तिबृहन्तौ तु भ्रातरौ सात्वतं युधि ।&#x9;048a&lt;br&gt;&#xA;द्रोणायाभिमुखं यान्तं शरैस्तीक्ष्णैस्ततक्षतुः ॥&#x9;048c&lt;br&gt;&#xA;तयोस्तस्य च तद्युद्धमत्यद्भुतमिवाभवत् ।&#x9;049a&lt;br&gt;&#xA;सिंहस्य द्विपमुख्याभ्यां प्रभिन्नाभ्यां यथा वने ।&#x9;049c&lt;br&gt;&#xA;राजानं तु तथाम्बष्ठमेकं युद्धाभिनन्दिनम् ।&#x9;050a&lt;br&gt;&#xA;चेदिराजः शरानस्यन्क्रुद्धो द्रोणादवारयत् ॥&#x9;050c&lt;br&gt;&#xA;ततोऽम्बष्ठोऽस्थिभेदिन्या निरभिद्यच्छलाकया ।&#x9;051a&lt;br&gt;&#xA;स त्यक्त्वा सशरं चापं रथाद्भूमिमुपागमत् ॥&#x9;051c&lt;br&gt;&#xA;वार्धक्षेमिं तु वार्ष्णेयं कृपः शारद्वतः शरैः ।&#x9;052a&lt;br&gt;&#xA;अक्षुद्रः क्षुद्रकैर्बाणैः क्रुद्धरूपमवारयत् ॥&#x9;052c&lt;br&gt;&#xA;युध्यन्तौ कृपवार्ष्णेयौ येऽपश्यंश्चित्रयोधिनौ ।&#x9;053a&lt;br&gt;&#xA;ते युद्धासक्तमनसो नान्यं बुबुधिरे क्रियाम् ॥&#x9;053c&lt;br&gt;&#xA;सौमदत्तिस्तु राजानं मणिमन्तमतन्द्रितम् ।&#x9;054a&lt;br&gt;&#xA;पर्यवारयदायान्तं यशो द्रोणस्य वर्घयन् ॥&#x9;054c&lt;br&gt;&#xA;स सौमदत्तेस्त्वरितश्चित्रेष्वसनकेतने ।&#x9;055a&lt;br&gt;&#xA;पुनः पताकां सूतं चच्छत्रं चापातयद्रथात् ॥&#x9;055c&lt;br&gt;&#xA;अथाप्लुत्य रथात्तूर्णं यूपकेतुरमित्रहा ।&#x9;056a&lt;br&gt;&#xA;साश्वसूतध्वजरथं तं चकर्त वरासिना ॥&#x9;056c&lt;br&gt;&#xA;रथं च स्वं समास्थाय धनुरादाय चापरम् ।&#x9;057a&lt;br&gt;&#xA;स्वयं यच्छन्हयान्राजन्व्यधमत्पाण्डवीं चमूम् ॥&#x9;057c&lt;br&gt;&#xA;पाण्ड्यमिन्द्रमिवायान्तमसुरान्प्रति दुर्जयम् ।&#x9;058a&lt;br&gt;&#xA;समर्थः सायकौघेन वृषसेनो न्यवारयत् ॥&#x9;058c&lt;br&gt;&#xA;&#39;अथाजगाम हैडिम्बो महामायो महाबलः ।&#x9;059a&lt;br&gt;&#xA;पितॄणां हितमन्विच्छन्दहन्कौरववाहिनीम्&#39; ॥&#x9;059c&lt;br&gt;&#xA;गदापरिघनिस्त्रिंशपट्टसायोघनोपलैः ।&#x9;060a&lt;br&gt;&#xA;कडङ्गरैर्भुशुण्डीभिः प्रासैस्तोमरसायकैः ॥&#x9;060c&lt;br&gt;&#xA;मुसलैर्मुद्गरैश्चक्रैर्न्भिण्डिपालपरश्वथैः ।&#x9;061a&lt;br&gt;&#xA;पांसुवाताग्निसलिलैर्भस्मलोष्ठतृणद्रुमैः ॥&#x9;061c&lt;br&gt;&#xA;आतुदन्प्ररुजन्भञ्जन्निघ्नन्विद्रावयन्क्षिपन् ।&#x9;062a&lt;br&gt;&#xA;सेनां विभीषयन्नायाद्दोणप्रेप्सुर्घटोत्कचः ॥&#x9;062c&lt;br&gt;&#xA;तं तु नानाप्रहरणैर्नानायुद्धविशेषणैः ।&#x9;063a&lt;br&gt;&#xA;राक्षसं राक्षसः क्रुद्धः समाजघ्ने ह्यलम्बुसः ॥&#x9;063c&lt;br&gt;&#xA;तयोस्तदभवद्युद्धं रक्षोग्रामणिमुख्ययोः ।&#x9;064a&lt;br&gt;&#xA;तादृग्यादृक्पुरावृत्तं शम्बरामरराजयोः ॥&#x9;064c&lt;br&gt;&#xA;एवं द्वन्द्वशतान्यासन्रथवारणवाजिनाम् ।&#x9;065a&lt;br&gt;&#xA;पदातीनां च भद्रं ते तव तेषां च सङ्कुले ॥&#x9;065c&lt;br&gt;&#xA;नैतादृशो दृष्टपूर्वः सङ्ग्रामो नैव च श्रुतः ।&#x9;066a&lt;br&gt;&#xA;द्रोणस्याभावभावे तु प्रसक्तानां परस्परम् ॥&#x9;066c&lt;br&gt;&#xA;इदं घोरमिदं चित्रमिदं रौद्रमिति प्रभो ।&#x9;067a&lt;br&gt;&#xA;तत्र युद्धान्यदृश्यन्त प्रततानि बहूनि च ॥ ॥&#x9;067c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/026/</guid>
      <description>&lt;p&gt;श्रीः&#xA;अध्यायः 026&#xA;भगदत्तपराक्रमवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;तेष्वेवं सन्निवृत्तेषु प्रत्युद्यातेषु भागशः ।&#x9;001a&lt;br&gt;&#xA;कथं युयुधिरे पार्था मामकाश्च तरस्विनः ॥&#x9;001c&lt;br&gt;&#xA;किमर्जुनश्चाप्यकरोत्संशप्तकबलं प्रति ।&#x9;002a&lt;br&gt;&#xA;संशप्तका वा पार्थस्य किमकुर्वत सञ्जय ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;तथा तेषु निवृत्तेषु प्रत्युद्यातेषु भागशः ।&#x9;003a&lt;br&gt;&#xA;स्वयमभ्यद्रवद्भीमं नागानीकेन ते सुतः ॥&#x9;003c&lt;br&gt;&#xA;स नाग इव नागेन गोवृषेणेव गोवृषः ।&#x9;004a&lt;br&gt;&#xA;समाहूतः स्वयं राज्ञा नागानीकमुपाद्रवत् ॥&#x9;004c&lt;br&gt;&#xA;स युद्धकुशलः पार्थो बाहुवीर्येण चान्वितः ।&#x9;005a&lt;br&gt;&#xA;अभिनत्कुञ्जरानीकमचिरेणैव मारिष ॥&#x9;005c&lt;br&gt;&#xA;ते गजा गिरिसङ्काशाः क्षरन्तः सर्वतो मदम् ।&#x9;006a&lt;br&gt;&#xA;भीमसेनस्य नाराचैर्विमुखा विमदीकृताः ॥&#x9;006c&lt;br&gt;&#xA;विधमेदभ्रजालानि यथा वायुः समुद्धतः ।&#x9;007a&lt;br&gt;&#xA;व्यधमत्तान्यनीकानि तथैव पवनात्मजः ॥&#x9;007c&lt;br&gt;&#xA;स तेषु विसृजन्बाणान्भीमो नागेष्वशोभत ।&#x9;008a&lt;br&gt;&#xA;भुवनेष्विव सर्वेषु गभस्तीनुदितो रविः ॥&#x9;008c&lt;br&gt;&#xA;ते भीमबाणाभिहताः संस्यूता विबभुर्गजाः ।&#x9;009a&lt;br&gt;&#xA;गभस्तिभिरिवार्कस्य व्योम्नि नानाबलाहकाः ॥&#x9;009c&lt;br&gt;&#xA;तथा गजानां कदनं कुर्वाणमनिलात्मजम् ।&#x9;010a&lt;br&gt;&#xA;क्रुद्धो दुर्योधनोऽभ्येत्य प्रत्यविध्यच्छितैः शरैः ॥&#x9;010c&lt;br&gt;&#xA;ततः क्षणेन क्षितिपं क्षतजप्रतिमेक्षणः ।&#x9;011a&lt;br&gt;&#xA;क्षयं निनीषुर्निशितैर्भीमो विव्याध पत्रिभिः ॥&#x9;011c&lt;br&gt;&#xA;स शराचितसर्वाङ्गः क्रुद्धो विव्याध पाण्डवम् ।&#x9;012a&lt;br&gt;&#xA;नाराचैरर्करश्म्याभैर्भीमसेनं स्मयन्निव ॥&#x9;012c&lt;br&gt;&#xA;तस्य नागं मणिमयं रत्नचित्रध्वजे स्थितम् ।&#x9;013a&lt;br&gt;&#xA;भल्लाभ्यां कार्मुकं चैव क्षिप्रं चिच्छेद पाण्डवः ॥&#x9;013c&lt;br&gt;&#xA;दुर्योधनं पीड्यमानं दृष्ट्वा भीमेन मारिष ।&#x9;014a&lt;br&gt;&#xA;चुक्षोभयिषुरभ्यागादङ्गो मातङ्गमास्थितः ॥&#x9;014c&lt;br&gt;&#xA;तमापतन्तं नागेन्द्रमम्बुदप्रतिमस्वनम् ।&#x9;015a&lt;br&gt;&#xA;कुम्भान्तरे भीमसेनो नाराचैरार्दयद्भृशम् ॥&#x9;015c&lt;br&gt;&#xA;तस्य कायं विनिर्भिद्य न्यमज्जद्धरणीतले ।&#x9;016a&lt;br&gt;&#xA;ततः पपात द्विरदो वज्राहत इवाचलः ॥&#x9;016c&lt;br&gt;&#xA;तस्यावर्जितनागस्य म्लेच्छस्याधः पतिष्यतः ।&#x9;017a&lt;br&gt;&#xA;शिरश्चिच्छेद भल्लेन क्षिप्रकारी वृकोदरः ॥&#x9;017c&lt;br&gt;&#xA;तस्मिन्निपतिते वीरे सम्प्राद्रवत सा चमूः ।&#x9;018a&lt;br&gt;&#xA;सम्भ्रान्ताश्वद्विपरथा पदातीनवमृद्नती ॥&#x9;018c&lt;br&gt;&#xA;तेष्वनीकेषु भग्नेषु विद्रवत्सु समन्ततः ।&#x9;019a&lt;br&gt;&#xA;प्राग्ज्योतिषस्ततो भीमं कुञ्जरेण समाद्रवत् ॥&#x9;019c&lt;br&gt;&#xA;येन नागेन मघवानजयद्दैत्यदानवान् ।&#x9;020a&lt;br&gt;&#xA;तदन्वयेन नागेन भीमसेनमुपाद्रवत् ॥&#x9;020c&lt;br&gt;&#xA;स नागप्रवरो भीमं सहसा समुपाद्रवत् ।&#x9;021a&lt;br&gt;&#xA;श्रवणाभ्यामथो द्वाभ्यां संहतेन करेण च ॥&#x9;021c&lt;br&gt;&#xA;व्यावृत्तनयनः क्रुद्वः प्रमथन्निव पाण्डवम् ।&#x9;022a&lt;br&gt;&#xA;वृकोदररथं साश्वमविशेषमचूर्णयत् ॥&#x9;022c&lt;br&gt;&#xA;पद्भ्यां भीमोऽप्यथो धावंस्तस्य गात्रेष्वलीयत ।&#x9;023a&lt;br&gt;&#xA;जानन्नञ्जलिकावेधं नापाक्रामत पाण्डवः ॥&#x9;023c&lt;br&gt;&#xA;गात्राभ्यन्तरगो भूत्वा करेणाताडयन्मुहुः ।&#x9;024a&lt;br&gt;&#xA;लालयामास तं नागं वधाकाङ्क्षिणमव्ययम् ॥&#x9;024c&lt;br&gt;&#xA;कुलालचक्रवन्नागस्तदा तूर्णमथाभ्रमत् ।&#x9;025a&lt;br&gt;&#xA;नागायुतबलः श्रीमान्कालयानो वृकोदरम् ॥&#x9;025c&lt;br&gt;&#xA;भीमोऽपि निष्क्रम्य ततः सुप्रतीकाग्रतोऽभवत् ।&#x9;026a&lt;br&gt;&#xA;भीमं करेणावनम्य जानुभ्यामभ्यताडयत् ॥&#x9;026c&lt;br&gt;&#xA;ग्रीवायां वेष्टयित्वैनं स गजो हन्तुमैहत ।&#x9;027a&lt;br&gt;&#xA;करवेष्टं भीमसेनो भ्रमं दत्त्वा व्यमोचयत् ॥&#x9;027c&lt;br&gt;&#xA;पुनर्गात्राणि नागस्य प्रविवेश वृकोदरः ।&#x9;028a&lt;br&gt;&#xA;यावत्प्रतिगजायातं स्वबले प्रत्यवैक्षत ।&#x9;028c&lt;br&gt;&#xA;भीमोपि नागगात्रेभ्यो विनिःसृत्यापयाज्जवात् ॥&#x9;028e&lt;br&gt;&#xA;ततः सर्वस्य सैन्यस्य नादः समभवन्महान् ।&#x9;029a&lt;br&gt;&#xA;अहो धिङ्निहतो भीमः कुञ्जरेणेति मारिष ॥&#x9;029c&lt;br&gt;&#xA;तेन नागेन सन्त्रस्ता पाण्डवानामनीकिनी ।&#x9;030a&lt;br&gt;&#xA;सहसाऽभ्यद्रवद्राजन्यत्र तस्थौ वृकोदरः ॥&#x9;030c&lt;br&gt;&#xA;ततो युधिष्ठिरो राजा हतं मत्वा वृकोदरम् ।&#x9;031a&lt;br&gt;&#xA;भगदत्तं सपाञ्चाल्यः सर्वतः समवारयत् ॥&#x9;031c&lt;br&gt;&#xA;तं रथं रथिनां श्रेष्ठाः परिवार्य परन्तपाः ।&#x9;032a&lt;br&gt;&#xA;अवाकिरञ्शरैस्तीक्ष्णैः शतशोऽथ सहस्रशः ॥&#x9;032c&lt;br&gt;&#xA;स विघातं पृषत्कानामङ्कुशेन समाहरन् ।&#x9;033a&lt;br&gt;&#xA;क्षणेन पाण्डुपाञ्चालान्व्यधमत्पर्वतेश्वरः ॥&#x9;033c&lt;br&gt;&#xA;तदद्भुतमपश्याम भगदत्तस्य संयुगे ।&#x9;034a&lt;br&gt;&#xA;तथा वृद्धस्य चरितं कुञ्जरेण विशाम्पते ॥&#x9;034c&lt;br&gt;&#xA;ततो राजा दशार्णानां प्राग्ज्योतिषमुपाद्रवत् ।&#x9;035a&lt;br&gt;&#xA;तिर्यग्यातेन नागेन समदेनाशुगामिना ॥&#x9;035c&lt;br&gt;&#xA;तयोर्युद्धं समभवन्नागयोर्भीमरूपयोः ।&#x9;036a&lt;br&gt;&#xA;सपक्षयोः पर्वतयोर्यथा सद्रुमयोः पुरा ॥&#x9;036c&lt;br&gt;&#xA;प्राग्ज्योतिषपतेर्नागः सन्निवृत्त्यापसृत्य च ।&#x9;037a&lt;br&gt;&#xA;पार्श्वे दशार्णाधिपतेर्भित्त्वा नागमपातयत् ॥&#x9;037c&lt;br&gt;&#xA;तोमरैः सूर्यरश्म्याभैर्भगदत्तोऽथ सप्तभिः ।&#x9;038a&lt;br&gt;&#xA;जघान द्विरदस्थं तं शत्रुं प्रचलितासनम् ॥&#x9;038c&lt;br&gt;&#xA;व्यवच्छिद्य तु राजानं भगदत्तं युधिष्ठिरः ।&#x9;039a&lt;br&gt;&#xA;रथानीकेन महता सर्वतः पर्यवारयत् ॥&#x9;039c&lt;br&gt;&#xA;स कुञ्जरस्थो रथिभिः शुशुभे सर्वतो वृतः ।&#x9;040a&lt;br&gt;&#xA;पर्वते वनमध्यस्थो ज्वलन्निव हुताशनः ॥&#x9;040c&lt;br&gt;&#xA;मण्डलं सर्वतः श्लिष्टं रथिनामुग्रधन्विनाम् ।&#x9;041a&lt;br&gt;&#xA;किरतां शरवर्षाणि स नागः पर्यवर्तत ॥&#x9;041c&lt;br&gt;&#xA;ततः प्राग्ज्योतिषो राजा परिगृह्य महागजम् ।&#x9;042a&lt;br&gt;&#xA;प्रेषयामास सहसा युयुधानरथं प्रति ॥&#x9;042c&lt;br&gt;&#xA;&#39;आपतन्तं च सम्प्रेक्ष्य नागं सात्वतपुङ्गवः ।&#x9;043a&lt;br&gt;&#xA;अविध्यत्पञ्चभिर्बाणैः शितैराशीविषोपमैः ॥&#39;&#x9;043c&lt;br&gt;&#xA;शिनेः पौत्रस्य तु रथं परिगृह्य महाद्विपः ।&#x9;044a&lt;br&gt;&#xA;अभिचिक्षेप वेगेन युयुधानस्त्वपाक्रमत् ॥&#x9;044c&lt;br&gt;&#xA;बृहतः सैन्धवानश्वान्समुत्थाप्याथ सारथिः ।&#x9;045a&lt;br&gt;&#xA;तस्थौ सात्यकिमासाद्य सम्प्लुतस्तं रथं प्रति ॥&#x9;045c&lt;br&gt;&#xA;स तु लब्ध्वान्तरं नागस्त्वरितो रथमण्डलात् ।&#x9;046a&lt;br&gt;&#xA;निष्पतन्सततं सर्वान्परिचिक्षेप पार्थिवान् ॥&#x9;046c&lt;br&gt;&#xA;ते त्वाशुगतिना तेन त्रास्यमाना नरर्षभाः ।&#x9;047a&lt;br&gt;&#xA;तमेकं द्विरदं सङ्ख्ये मेनिरे शतशो द्विपान् ॥&#x9;047c&lt;br&gt;&#xA;ते गजस्थेन काल्यन्ते भगदत्तेन पार्थिवाः ।&#x9;048a&lt;br&gt;&#xA;ऐरावतस्थेन यथा देवराजेन दानवाः ॥&#x9;048c&lt;br&gt;&#xA;तेषां प्रद्रवतां भीमः पाञ्चालानामितस्ततः ।&#x9;049a&lt;br&gt;&#xA;गजवाजिकृतः शब्दः सुमहान्समजायत ॥&#x9;049c&lt;br&gt;&#xA;भगदत्तेन समरे काल्यमानेषु पाण्डुषु ।&#x9;050a&lt;br&gt;&#xA;प्राग्ज्योतिषमभिक्रुद्धः पुनर्भीमः समभ्ययात् ॥&#x9;050c&lt;br&gt;&#xA;तस्याभिद्रवतो वाहान्हस्तमुक्तेन वारिणा ।&#x9;051a&lt;br&gt;&#xA;सिक्त्वा व्यत्रासयन्नागस्ते पार्थमहरंस्ततः ॥&#x9;051c&lt;br&gt;&#xA;ततस्तमभ्ययात्तूर्णं रुचिपर्वा कृतीसुतः ।&#x9;052a&lt;br&gt;&#xA;समघ्नञ्छरवर्षेण रथस्थोऽन्तकसन्निभः ॥&#x9;052c&lt;br&gt;&#xA;ततः स रुचिपर्वाणं शरेणानतपर्वणा ।&#x9;053a&lt;br&gt;&#xA;सुपर्वा पर्वतपतिर्निन्ये वैवस्वतक्षयम् ॥&#x9;053c&lt;br&gt;&#xA;तस्मिन्निपतिते वीरे सौभद्रो द्रौपदीसुतः ।&#x9;054a&lt;br&gt;&#xA;चेकितानो धृष्टकेतुर्युयुत्सुश्चार्दयन्द्विपम् ॥&#x9;054c&lt;br&gt;&#xA;त एनं शरधाराभिर्धाराभिरिव तोयदाः ।&#x9;055a&lt;br&gt;&#xA;सिषिचुर्भैरवान्नादान्विनदन्तो जिघांसवः ॥&#x9;055c&lt;br&gt;&#xA;ततः पार्ष्ण्यङ्कुशाङ्गुष्ठैः कृतिना चोदितो द्विपः ।&#x9;056a&lt;br&gt;&#xA;प्रसारितकरः प्रायात्स्तब्धकर्णेक्षणो द्रुतम् ॥&#x9;056c&lt;br&gt;&#xA;सोऽधिष्ठाय पदा वाहान्युयुत्सोः सूतमारुजत् ।&#x9;057a&lt;br&gt;&#xA;युयुत्सुस्तु रथाद्राजन्नपाक्रामत्त्वरान्वितः ॥&#x9;057c&lt;br&gt;&#xA;ततः पाण्डवयोधास्ते नागराजं शरैर्द्रुतम् ।&#x9;058a&lt;br&gt;&#xA;सिषिचुर्भैरवान्नादान्विनदन्तो जिघांसवः ॥&#x9;058c&lt;br&gt;&#xA;पुत्रस्तु तव सम्भ्रान्तः सौभद्रस्याप्लुतो रथम् ।&#x9;059a&lt;br&gt;&#xA;स कुञ्जरस्थो विसृजन्निषूनरिषु पार्थिवः ।&#x9;059c&lt;br&gt;&#xA;बभौ रश्मीनिवादित्यो भुवनेषु समुत्सृजन् ॥&#x9;059e&lt;br&gt;&#xA;तमार्जुनिर्द्वादशभिर्युयुत्सुर्दशभिः शरैः ।&#x9;060a&lt;br&gt;&#xA;त्रिभिस्त्रिभिर्द्रौपदेया धृष्टकेतुश्च विव्यधुः ॥&#x9;060c&lt;br&gt;&#xA;&#39;चेकितानः चतुःषष्ट्या सोत्तरायुधिकं पुनः ।&#x9;061a&lt;br&gt;&#xA;प्रत्यविध्यत्ततः सर्वान्भगदत्तस्त्रिभिस्त्रिभिः ॥&#39;&#x9;061c&lt;br&gt;&#xA;सोऽतियत्नार्पितैर्बाणैराचितो द्विरदो बभौ ।&#x9;062a&lt;br&gt;&#xA;संस्यूत इव सूर्यस्य रश्मिभिर्जलदो महान् ॥&#x9;062c&lt;br&gt;&#xA;नियन्तुः शिल्पयत्नाभ्यां प्रेरितोऽरिशरार्दितः ।&#x9;063a&lt;br&gt;&#xA;परिचिक्षेप तान्नागः स रिपून्सव्यदक्षिणम् ॥&#x9;063c&lt;br&gt;&#xA;गोपाल इव दण्डेन यथा पशुगणान्वने ।&#x9;064a&lt;br&gt;&#xA;सङ्कालयति तां सेनां भगदत्तस्तथा मुहुः ॥&#x9;064c&lt;br&gt;&#xA;क्षिप्रं श्येनाभिपन्नानां वायसानामिव स्वनः ।&#x9;065a&lt;br&gt;&#xA;बभूव पाण्डवेयानां भृशं विद्रवतां स्वनः ॥&#x9;065c&lt;br&gt;&#xA;स नागराजः प्रवराङ्कुशाहतः पुरा सपक्षोऽद्रिवरो यथा नृप ।&#x9;066a&lt;br&gt;&#xA;भयं तदा रिपुषु समादधद्भृशं वणिग्जनानां क्षुभितो यथाऽर्णवः ॥&#x9;066c&lt;br&gt;&#xA;ततो ध्वनिर्द्विरदरथाश्वपार्थिवैर्भयाद्द्रवद्भिर्जनितोऽतिभैरवः ।&#x9;067a&lt;br&gt;&#xA;क्षितिं वियद् द्यां विदिशो दिशस्तथा समावृणोत्पार्थिवसंयुगे ततः ॥&#x9;067c&lt;br&gt;&#xA;स तेन नागप्रवरेण पार्थिवो भृशं जगाहे द्विषतामनीकिनीम् ।&#x9;068a&lt;br&gt;&#xA;पुरा सुगुप्तां विबुधैरिवाहवे विरोचनो देववरूथिनीमिव ॥&#x9;068c&lt;br&gt;&#xA;भृशं ववौ ज्वलनसखो वियद्रजः समावृणोन्मुहुरपि चैव सैनिकान् ।&#x9;069a&lt;br&gt;&#xA;तमेकनागं गणशो यथा गजान्समन्ततो द्रुतमथ मेनिरे जनाः ॥ ॥&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/027/</guid>
      <description>&lt;p&gt;श्रीः&#xA;अध्यायः 027&#xA;अर्जुनेन संशप्तकानां हननम् ॥ 1 ॥&#xA;सञ्जय उवाच &#x9;001&lt;br&gt;&#xA;यन्मां पार्थस्य सङ्ग्रामे कर्माणि परिपृच्छसि ।&#x9;001a&lt;br&gt;&#xA;तच्छृणुष्व महाबाहो पार्थो यदकरोद्रणे ॥&#x9;001c&lt;br&gt;&#xA;रजो दृष्ट्वा समुद्भूतं श्रुत्वा च गजनिःस्वनम् ।&#x9;002a&lt;br&gt;&#xA;भगदत्ते विकुर्वाणे कौन्तेयः कृष्णमब्रवीत् ॥&#x9;002c&lt;br&gt;&#xA;यथा प्राग्ज्योतिषो राजा गजेन मधुसूदन ।&#x9;003a&lt;br&gt;&#xA;त्वरमाणोऽभिनिष्क्रान्तो ध्रुवं तस्यैष निःस्वनः ॥&#x9;003c&lt;br&gt;&#xA;इन्द्रादनवरः सङ्ख्ये गजयानविशारदः ।&#x9;004a&lt;br&gt;&#xA;प्रथमो गजयोधानां पृथिव्यामिति मे मतिः ॥&#x9;004c&lt;br&gt;&#xA;स चापि द्विरदश्रेष्ठः सदाऽप्रतिगजो युधि ।&#x9;005a&lt;br&gt;&#xA;सर्वशस्त्रातिगः सङ्ख्ये कृतकर्मा जितक्लमः ॥&#x9;005c&lt;br&gt;&#xA;सहः शस्त्रनिपातानामग्निस्पर्शस्य चानघ ।&#x9;006a&lt;br&gt;&#xA;स पाण्डवबलं सर्वमद्यैको नाशयिष्यति ॥&#x9;006c&lt;br&gt;&#xA;&#39;सिंहनादं महत्कृत्वा धनुर्बाणरवैः सह ।&#x9;007a&lt;br&gt;&#xA;विद्राव्यमाणं सम्पश्य हतभूयिष्ठनायकम् ।&#x9;007c&lt;br&gt;&#xA;दृष्ट्वा विनद्य सहसा मम सेनां प्रमृद्नति ॥&#39;&#x9;007e&lt;br&gt;&#xA;न चावाभ्यामृतेऽन्योऽस्ति शक्तस्तं प्रतिबाधितुम् ।&#x9;008a&lt;br&gt;&#xA;त्वरमाणस्ततो याहि यतः प्राग्ज्योतिषाधिपः ॥&#x9;008c&lt;br&gt;&#xA;दृप्तं सङ्ख्ये द्विपबलाद्वयसा चापि विस्मितम् ।&#x9;009a&lt;br&gt;&#xA;अद्यैनं प्रेषयिष्यामि बलहन्तुः प्रियातिथिम् ॥&#x9;009c&lt;br&gt;&#xA;वचनादथ कृष्णस्तु प्रययौ सव्यसाचिनः ।&#x9;010a&lt;br&gt;&#xA;दीर्यते भगदत्तेन यत्र पाण्डववाहिनी ॥&#x9;010c&lt;br&gt;&#xA;तं प्रयान्तं ततः पश्चादाह्वयन्तो महारथाः ।&#x9;011a&lt;br&gt;&#xA;संशप्तकाः समारोहन्सहस्राणि चतुर्दश ॥&#x9;011c&lt;br&gt;&#xA;दशैव तु सहस्राणि त्रिगर्तानां महारथाः ।&#x9;012a&lt;br&gt;&#xA;चत्वारि च सहस्राणि वासुदेवस्य चानुगाः ॥&#x9;012c&lt;br&gt;&#xA;दीर्यमाणां चमूं दृष्ट्वा भगदत्तेन मानिष ।&#x9;013a&lt;br&gt;&#xA;आहूयमानस्य च तैरभवद्धृदयं द्विधा ॥&#x9;013c&lt;br&gt;&#xA;किन्नु श्रेयस्करं कर्म भवेदद्येत्यचिन्तयत् ।&#x9;014a&lt;br&gt;&#xA;इह वा विनिवर्तेयं गच्छेयं वा युधिष्ठिरम् ॥&#x9;014c&lt;br&gt;&#xA;तस्य बुद्ध्या विचार्यैवमर्जुनस्य कुरूद्वह ।&#x9;015a&lt;br&gt;&#xA;अभवद्भूयसी बुद्धिः संशप्तकवधे स्थिरा ॥&#x9;015c&lt;br&gt;&#xA;स सन्निवृत्तः सहसा कपिप्रवरकेतनः ।&#x9;016a&lt;br&gt;&#xA;एको रथसहस्राणि निहन्तुं वासवी रणे ॥&#x9;016c&lt;br&gt;&#xA;सा हि दुर्योधनस्यासीन्मतिः कर्णस्य चोभयोः ।&#x9;017a&lt;br&gt;&#xA;अर्जुनस्य वधोपाये या वै द्वैधमकल्पयत् ॥&#x9;017c&lt;br&gt;&#xA;स तु दोलायमानोऽभूद्द्वैधीभावेन पाण्डवः ।&#x9;018a&lt;br&gt;&#xA;वधेन तु नराग्र्याणामकरोत्तां मृषा तदा ॥&#x9;018c&lt;br&gt;&#xA;ततः शतसहस्राणि शराणां नतपर्वणाम् ।&#x9;019a&lt;br&gt;&#xA;असृजन्नर्जुने राजन्संशप्तकमहारथाः ॥&#x9;019c&lt;br&gt;&#xA;नैव कुन्तीसुतः पार्थो नैव कृष्णो जनार्दनः ।&#x9;020a&lt;br&gt;&#xA;न हया न रथो राजन्दृश्यन्ते स्म शरैश्चिताः ॥&#x9;020c&lt;br&gt;&#xA;तदा मोहमनुप्राप्तः सिष्विदे हि जनार्दनः ।&#x9;021a&lt;br&gt;&#xA;ततस्तान्प्रायशः पार्थो ब्रह्मास्त्रेण निजघ्निवान् ॥&#x9;021c&lt;br&gt;&#xA;शतशः पाणयश्छिन्नाः सेषुज्यातलकार्मुकाः ।&#x9;022a&lt;br&gt;&#xA;केतवो वाजिनः सूता रथिनश्चापतन्क्षितौ ॥&#x9;022c&lt;br&gt;&#xA;द्रुमाचलाग्राम्बुधरैः समकायाः सुकल्पिताः ।&#x9;023a&lt;br&gt;&#xA;हतारोहाः क्षितौ पेतुर्द्विपाः पार्थशराहताः ॥&#x9;023c&lt;br&gt;&#xA;विप्रविद्धकुथा नागाश्छिन्नभाण्डाः परासवः ।&#x9;024a&lt;br&gt;&#xA;सारोहास्तु रणे पेतुर्मथिता मार्गणैर्भृशम् ॥&#x9;024c&lt;br&gt;&#xA;सर्ष्टिप्रासासिनखराः समुद्गरपरश्वथाः ।&#x9;025a&lt;br&gt;&#xA;विच्छिन्ना बाहवः पेतुर्नृणां भल्लैः किरीटिना ॥&#x9;025c&lt;br&gt;&#xA;बालादित्याम्बुजेन्दूनां तुल्यरूपाणि मारिष ।&#x9;026a&lt;br&gt;&#xA;सञ्च्छिन्नान्यर्जुनशरैः शिरांस्युर्वी प्रपेदिरे ॥&#x9;026c&lt;br&gt;&#xA;जज्वालालङ्कृता सेना पत्रिभिः प्राणिभोजनैः ।&#x9;027a&lt;br&gt;&#xA;नानारूपैस्तदाऽमित्रान्क्रुद्धे निघ्नति फल्गुने ॥&#x9;027c&lt;br&gt;&#xA;क्षोभयन्तं तदा सेनां द्विरदं नलिनीमिव ।&#x9;028a&lt;br&gt;&#xA;धनञ्जयं भूतगणाः साधुसाध्वित्यपूजयन् ॥&#x9;028c&lt;br&gt;&#xA;दृष्ट्वा तत्कर्म पार्थस्य वासवस्येव माधवः ।&#x9;029a&lt;br&gt;&#xA;विस्मयं परमं गत्वा प्राञ्जलिस्तमुवाच ह ॥&#x9;029c&lt;br&gt;&#xA;कर्मैतत्पार्थ शक्रेण यमेन धनदेन च ।&#x9;030a&lt;br&gt;&#xA;दुष्करं समरे यत्ते कृतमद्येति मे मतिः ॥&#x9;030c&lt;br&gt;&#xA;युगपच्चैव सङ्ग्रामे शतशोऽथ सहस्रशः ।&#x9;031a&lt;br&gt;&#xA;पतिता एव मे दृष्टाः संशप्तकमहारथाः ॥&#x9;031c&lt;br&gt;&#xA;संशप्तकांस्ततो हत्वा भूयिष्ठा ये व्यवस्थिताः ।&#x9;032a&lt;br&gt;&#xA;भगदत्ताय याहीति कृष्णं पार्थोऽभ्यनोदयत् ॥ ॥&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/028/</guid>
      <description>&lt;p&gt;श्रीः&#xA;अध्यायः 028&#xA;भगदत्तार्जुनसमागमः ॥ 1 ॥&#xA;सञ्जय उवाच &#x9;001&lt;br&gt;&#xA;यियासतस्ततः कृष्णः पार्थस्याश्वान्मनोजवान् ।&#x9;001a&lt;br&gt;&#xA;सम्प्रैषीद्धेमसञ्छन्नान्द्रोणानीकाय सन्त्वरन् ॥&#x9;001c&lt;br&gt;&#xA;तं प्रयान्तं कुरुश्रेष्ठं स्वांस्त्रातुं द्रोणतापितान् ।&#x9;002a&lt;br&gt;&#xA;सुशर्मा भ्रातृभिः सार्धं युद्धार्थी पृष्ठतोऽन्वयात् ॥&#x9;002c&lt;br&gt;&#xA;ततः श्वेतहयः कृष्णमब्रवीदजितञ्जयः ।&#x9;003a&lt;br&gt;&#xA;एष मां भ्रातृभिः सार्धं सुशर्माऽऽह्वयतेऽच्युत ॥&#x9;003c&lt;br&gt;&#xA;दीर्यते चोत्तरेणैव तत्सैन्यं मधुसूदन ।&#x9;004a&lt;br&gt;&#xA;द्वैधीभूतं मनो मेऽद्य कृतं संशप्तकैरिदम् ॥&#x9;004c&lt;br&gt;&#xA;किन्नु संशप्तकान्हन्मि स्वान्रक्षाम्यहितार्दितान् ।&#x9;005a&lt;br&gt;&#xA;इति मे त्वं मतं वेत्सि तत्र किं सुकृतं भवेत् ॥&#x9;005c&lt;br&gt;&#xA;एवमुक्तस्तु दाशार्हः स्यन्दनं प्रत्यवर्तयत् ।&#x9;006a&lt;br&gt;&#xA;येन त्रिगर्ताधिपतिः पाण्डवं समुपाह्वयत् ॥&#x9;006c&lt;br&gt;&#xA;ततोऽर्जुनः सुशर्माणं विद्ध्वा सप्तभिराशुगैः ।&#x9;007a&lt;br&gt;&#xA;ध्वजं धनुश्चास्य तथा क्षुराभ्यां समकृन्तत ॥&#x9;007c&lt;br&gt;&#xA;त्रिगर्ताधिपतेश्चापि भ्रातरं षड्भिराशुगैः ।&#x9;008a&lt;br&gt;&#xA;साश्वं ससूतं त्वरितः पार्थः प्रैषीद्यमक्षयम् ॥&#x9;008c&lt;br&gt;&#xA;ततो भुजगसङ्काशां सुशर्मा शक्तिमायसीम् ।&#x9;009a&lt;br&gt;&#xA;चिक्षेपार्जुनमादिश्य वासुदेवाय तोमरम् ॥&#x9;009c&lt;br&gt;&#xA;शक्तिं त्रिभिः शरैश्छित्त्वा तोमरं त्रिभिरर्जुनः ।&#x9;010a&lt;br&gt;&#xA;सुशर्माणं शरव्रातैर्मोहयित्वा न्यवर्तयत् ॥&#x9;010c&lt;br&gt;&#xA;तं वासवमिवायान्तं भूरिवर्षं शरौघिणम् ।&#x9;011a&lt;br&gt;&#xA;राजंस्तावकसैन्यानां नोग्रं कश्चिदवारयत् ॥&#x9;011c&lt;br&gt;&#xA;ततो धनञ्जयो बाणैः सर्वानेव महारथान् ।&#x9;012a&lt;br&gt;&#xA;आयाद्विनिघ्नन्कौरव्यान्दहन्कक्षमिवानलः ॥&#x9;012c&lt;br&gt;&#xA;तस्य वेगमसह्यं तं कुन्तीपुत्रस्य धीमतः ।&#x9;013a&lt;br&gt;&#xA;नाशक्नुवंस्ते संसोढुं स्पर्शमग्नेरिव प्रजाः ॥&#x9;013c&lt;br&gt;&#xA;संवेष्टयन्ननीकानि शरवर्षेण पाण्डवः ।&#x9;014a&lt;br&gt;&#xA;सुपर्ण इव नागेन्द्रं प्रायात्प्राग्ज्योतिषं प्रति ॥&#x9;014c&lt;br&gt;&#xA;यत्तदानामयज्जिष्णुर्भरतानामपापिनाम् ।&#x9;015a&lt;br&gt;&#xA;धनुः क्षेमकरं सङ्ख्ये द्विषतामश्रुवर्धनम् ॥&#x9;015c&lt;br&gt;&#xA;तदेव तव पुत्रस्य राजन्दुर्द्यूतदेविनः ।&#x9;016a&lt;br&gt;&#xA;कृते क्षत्रविनाशाय धनुरायच्छदर्जुनः ॥&#x9;016c&lt;br&gt;&#xA;तथा विक्षोभ्यमाणा सा पार्थेन तव वाहिनी ।&#x9;017a&lt;br&gt;&#xA;व्यशीर्यत महाराज नौरिवासाद्य पर्वतम् ॥&#x9;017c&lt;br&gt;&#xA;ततो दशसहस्राणि न्यवर्तन्त धनुष्मताम् ।&#x9;018a&lt;br&gt;&#xA;मतिं कृत्वा रणे क्रूरां वीरा जयपराजये ॥&#x9;018c&lt;br&gt;&#xA;व्यपेतहृदयत्रासा आवव्रुस्तं महारथाः ।&#x9;019a&lt;br&gt;&#xA;आर्च्छत्पार्थो गुरुं भारं सर्वभारसहो युधि ॥&#x9;019c&lt;br&gt;&#xA;यथा नलवनं क्रुद्धः प्रभिन्नः षष्टिहायनः ।&#x9;020a&lt;br&gt;&#xA;मृद्नीयात्तद्वदायस्तः पार्थोऽमृद्नाच्चमूं तव ॥&#x9;020c&lt;br&gt;&#xA;तस्मिन्प्रमथिते सैन्ये भगदत्तो नराधिपः ।&#x9;021a&lt;br&gt;&#xA;तेन नागेन सहसा धनञ्जयमुपाद्रवत् ॥&#x9;021c&lt;br&gt;&#xA;तं रथेन नरव्याघ्रः प्रत्यगृह्णाद्धनञ्जयः ।&#x9;022a&lt;br&gt;&#xA;स सन्निपातस्तुमुलो बभूव नरनागयोः ॥&#x9;022c&lt;br&gt;&#xA;कल्पिताभ्यां यथाशास्त्रं रथेन च गजेन च ।&#x9;023a&lt;br&gt;&#xA;सङ्ग्रामे चेरतुर्वीरौ भगदत्तधनञ्जयौ ॥&#x9;023c&lt;br&gt;&#xA;ततो जीमूतसङ्काशान्नागादिन्द्र इव प्रभुः ।&#x9;024a&lt;br&gt;&#xA;अभ्यवर्षच्छरौघेण भगदत्तो धनञ्जयम् ॥&#x9;024c&lt;br&gt;&#xA;स चापि शरवर्षं तं शरवर्षेण वासविः ।&#x9;025a&lt;br&gt;&#xA;अप्राप्तमेव चिच्छेद भगदत्तस्य वीर्यवान् ॥&#x9;025c&lt;br&gt;&#xA;ततः प्राग्ज्योतिषो राजा शरवर्षे निवारिते ।&#x9;026a&lt;br&gt;&#xA;संरक्तनयनो रोषात्पार्थं पुनरवाकिरत् ॥&#x9;026c&lt;br&gt;&#xA;स तथा शरवर्षेण पार्थं समभिहत्य वै ।&#x9;027a&lt;br&gt;&#xA;चोदयामास तं नागं वधायाच्युतपार्थयोः ॥&#x9;027c&lt;br&gt;&#xA;तमापतन्तं द्विरदं दृष्ट्वा क्रुद्धमिवान्तकम् ।&#x9;028a&lt;br&gt;&#xA;चक्रेऽपसव्यं त्वरितः स्यन्दनेन जनार्दनः ॥&#x9;028c&lt;br&gt;&#xA;सम्प्राप्तमपि नेयेष परावृत्तं महाद्विपम् ।&#x9;029a&lt;br&gt;&#xA;सारोहं मृत्युसात्कर्तुं स्मरन्धर्मं धनञ्जयः ॥&#x9;029c&lt;br&gt;&#xA;स तु नागो द्विपरथान्हयांश्चामृद्य मारिष ।&#x9;030a&lt;br&gt;&#xA;प्राहिणोन्मृत्युलोकाय ततः क्रुद्धो धनञ्जयः ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/029/</guid>
      <description>&lt;p&gt;श्रीः&#xA;अध्यायः 029&#xA;अर्जुनेन सगजस्य भगदत्तस्य वधः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;तथा क्रुद्धः किमकरोद्भगदत्तस्य पाण्डवः ।&#x9;001a&lt;br&gt;&#xA;प्राग्ज्योतिषो वा पार्थस्य तन्मे शंस यथातथम् ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;प्राग्ज्योतिषेण संसक्तावुभौ दाशार्हपाण्डवौ ।&#x9;002a&lt;br&gt;&#xA;मृत्युदंष्ट्रान्तिकं प्राप्तौ सर्वभूतानि मेनिरे ॥&#x9;002c&lt;br&gt;&#xA;तथा तु शरवर्षाणि पातयत्यनिशं प्रभो ।&#x9;003a&lt;br&gt;&#xA;गजस्कन्धान्महाराज कृष्णयोः स्यन्दनस्थयोः ॥&#x9;003c&lt;br&gt;&#xA;अथ कार्ष्णायसैर्बाणैः पूर्णकार्मुकनिःसृतैः ।&#x9;004a&lt;br&gt;&#xA;अविध्यद्देवकीपुत्रं हेमपुङ्खैः शिलाशितैः ॥&#x9;004c&lt;br&gt;&#xA;अग्निस्पर्शसमास्तीक्ष्णा भगदत्तेन चोदिताः ।&#x9;005a&lt;br&gt;&#xA;निर्भिद्य देवकीपुत्रं क्षितिं जग्मुः सुवाससः ॥&#x9;005c&lt;br&gt;&#xA;तस्य पार्थो धनुश्छित्त्वा परिवारं निहत्य च ।&#x9;006a&lt;br&gt;&#xA;लालयन्निव राजानं भगदत्तमयोधयत् ॥&#x9;006c&lt;br&gt;&#xA;सोऽर्करश्मिनिभांस्तीक्ष्णांस्तोमरान्वै चतुर्दश ।&#x9;007a&lt;br&gt;&#xA;अप्रेषयत्सव्यसाची द्विधैकैकमथाच्छिनत् ॥&#x9;007c&lt;br&gt;&#xA;ततो नागस्य तद्वर्म व्यधमत्पाकशासनिः ।&#x9;008a&lt;br&gt;&#xA;शरजालेन महता तद्व्यशीर्यत भूतले ॥&#x9;008c&lt;br&gt;&#xA;शीर्णवर्मा स तु गजः शरैः सुभृशमर्दितः ।&#x9;009a&lt;br&gt;&#xA;बभौ धारानिपाताक्तो व्यभ्रः पर्वतराडिव ॥&#x9;009c&lt;br&gt;&#xA;ततः प्राग्ज्योतिषः शक्तिं हेमदण्डामयस्मयीम् ।&#x9;010a&lt;br&gt;&#xA;व्यसृजद्वासुदेवाय द्विधा तामर्जुनोऽच्छिनत् ॥&#x9;010c&lt;br&gt;&#xA;ततश्छत्रं ध्वजं चैव च्छित्त्वा राज्ञोऽर्जुनः शरैः ।&#x9;011a&lt;br&gt;&#xA;विव्याध दशभिस्तूर्णमुत्स्मयन्पर्वतेश्वरम् ॥&#x9;011c&lt;br&gt;&#xA;सोऽतिविद्धोऽर्जुनशरैः सुपुङ्खैः कङ्कपत्रिभिः ।&#x9;012a&lt;br&gt;&#xA;भगदत्तस्ततः क्रुद्धः पाण्डवस्य जनाधिपः ॥&#x9;012c&lt;br&gt;&#xA;व्यसृजत्तोमरान्मूर्ध्नि श्वेताश्वस्योन्ननाद च ।&#x9;013a&lt;br&gt;&#xA;तैरर्जुनस्य समरे किरीटं परिवर्तितम् ॥&#x9;013c&lt;br&gt;&#xA;परिवृत्तं किरीटं तद्यमयन्नेव पाण्डवः ।&#x9;014a&lt;br&gt;&#xA;सुदृष्टः क्रियतां लोक इति राजानमब्रवीत् ॥&#x9;014c&lt;br&gt;&#xA;एवमुक्तस्तु सङ्क्रुद्धः शरवर्षेण पाण्डवम् ।&#x9;015a&lt;br&gt;&#xA;अभ्यवर्षत्स गोविन्दं धनुरादाय भास्वरम् ॥&#x9;015c&lt;br&gt;&#xA;तस्य पार्थो धनुश्छित्त्वा तूणीरान्सन्निकृत्य च ।&#x9;016a&lt;br&gt;&#xA;त्वरमाणो द्विसप्तत्या सर्वमर्मस्वताडयत् ॥&#x9;016c&lt;br&gt;&#xA;विद्धस्ततोऽतिव्यथितो वैष्णवास्त्रमुदीरयन् ।&#x9;017a&lt;br&gt;&#xA;अभिमन्त्र्याङ्कुशं क्रुद्धो व्यसृजत्पाण्डवोरसि ॥&#x9;017c&lt;br&gt;&#xA;विसृष्टं भगदत्तेन तदस्त्रं सर्वघाति वै ।&#x9;018a&lt;br&gt;&#xA;उरसा प्रतिजग्राह पार्थं सञ्छाद्य केशवः ॥&#x9;018c&lt;br&gt;&#xA;वैजयन्त्यभवन्माला तदस्त्रं केशवोरसि ।&#x9;019a&lt;br&gt;&#xA;पद्मकोशविचित्रा सा सर्वर्तुकुसुमोत्करा ॥&#x9;019c&lt;br&gt;&#xA;ज्वलनार्केन्दुवर्णाभा पावकोज्ज्वलपल्लवा ।&#x9;020a&lt;br&gt;&#xA;तया पद्मपलाशिन्या वातकम्पितपत्रया ॥&#x9;020c&lt;br&gt;&#xA;शुशुभेऽभ्यधिकं शौरिरतसीपुष्पसन्निभः ।&#x9;021a&lt;br&gt;&#xA;ततोऽर्जुनः क्लान्तमनाः केशवं प्रत्यभाषत ॥&#x9;021c&lt;br&gt;&#xA;अयुध्यमानस्तुरगान्संयन्तास्मि जनार्दन ।&#x9;022a&lt;br&gt;&#xA;इत्युक्त्वा पुण्डरीकाक्ष प्रतिज्ञां स्वां न रक्षसि ॥&#x9;022c&lt;br&gt;&#xA;यद्यहं व्यसनी वा स्यामशक्तो वा निवारणे ।&#x9;023a&lt;br&gt;&#xA;ततस्त्वयैवं कार्यं स्यान्न तु कार्यं मयि स्थिते ॥&#x9;023c&lt;br&gt;&#xA;सबाणः सधनुश्चाहं ससुरासुरमानुषान् ।&#x9;024a&lt;br&gt;&#xA;शक्तो लोकानिमाञ्जेतुं तच्चापि विदितं तव ॥&#x9;024c&lt;br&gt;&#xA;ततोऽर्जुनं वासुदेवः प्रत्युवाचार्थवद्वचः ।&#x9;025a&lt;br&gt;&#xA;शृणु गुह्यमिदं पार्थ पुरावृत्तं यथाऽनघ ॥&#x9;025c&lt;br&gt;&#xA;&#39;येयं भूतधरा देवी सर्वभूतधरा धरा ।&#x9;026a&lt;br&gt;&#xA;सकामा लोककर्तारं नारायणमुपस्थिता ॥&#x9;026c&lt;br&gt;&#xA;स सङ्गत्य तया सार्धं प्रीतस्तस्या वरं ददौ ।&#x9;027a&lt;br&gt;&#xA;सा वव्रे विष्णुसदृशं पुत्रमस्त्रं च वैष्णवम् ॥&#x9;027c&lt;br&gt;&#xA;बभूव च सुतस्तस्या नरको नाम विश्रुतः ।&#x9;028a&lt;br&gt;&#xA;अस्त्रं च वैष्णवं तस्मै ददौ नारायणः स्वयम् ॥&#x9;028c&lt;br&gt;&#xA;तदेवं नरकस्यासीदस्त्रं सर्वाहितान्तकम् ।&#x9;029a&lt;br&gt;&#xA;तस्मात्प्राग्ज्योतिषं प्राप्तं सर्वशस्त्रविघातनम् ॥&#x9;029c&lt;br&gt;&#xA;नास्यावध्योऽस्ति लोकेऽस्मिन्मदन्यः कश्चिदर्जुन ।&#x9;030a&lt;br&gt;&#xA;तस्मान्मया कृतं ह्येतन्मा भूत्ते बुद्धिरन्यथा ॥&#x9;030c&lt;br&gt;&#xA;सञ्जय उवाच &#x9;031&lt;br&gt;&#xA;अनुनीय तु दाशार्हः पाण्डवं त्वरितोऽब्रवीत् ।&#x9;031a&lt;br&gt;&#xA;जहि प्राग्ज्योतिषं क्षिप्रं वाक्यशेषं च मे शृणु ॥&#39;&#x9;031c&lt;br&gt;&#xA;चतुर्मूर्तिरहं शश्वल्लोकत्राणार्थमुद्यतः ।&#x9;032a&lt;br&gt;&#xA;आत्मानं प्रविभज्येह लोकानां हितमादधे ॥&#x9;032c&lt;br&gt;&#xA;एका मूर्तिस्तपश्चर्यां कुरुते मे भुवि स्थिता ।&#x9;033a&lt;br&gt;&#xA;अपरा पश्यति जगत्कुर्वाणं साध्वसाधुनी ॥&#x9;033c&lt;br&gt;&#xA;अपरा कुरुते कर्म मानुषं लोकमाश्रिता ।&#x9;034a&lt;br&gt;&#xA;शेते चतुर्थी त्वपरा निद्रां वर्षसहस्रिकीम् ॥&#x9;034c&lt;br&gt;&#xA;याऽसौ वर्षसहस्रान्ते मूर्तिरुत्तिष्ठते मम ।&#x9;035a&lt;br&gt;&#xA;वरार्हेभ्यो वराञ्श्रेष्ठांस्तस्मिन्काले ददाति सा ॥&#x9;035c&lt;br&gt;&#xA;तं तु कालमनुप्राप्तं विदित्वा पृथिवी तदा ।&#x9;036a&lt;br&gt;&#xA;अयाचत वरं यन्मां नरकार्थाय तच्छृणु ॥&#x9;036c&lt;br&gt;&#xA;देवानां दानवानां च अवध्यस्तनयोऽस्तु मे ।&#x9;037a&lt;br&gt;&#xA;उपेतो वैष्णवास्त्रेण तन्मे त्वं दातुमर्हसि ॥&#x9;037c&lt;br&gt;&#xA;एवं वरमहं श्रुत्वा जगत्यास्तनये तदा ।&#x9;038a&lt;br&gt;&#xA;अमोघमस्त्रं प्रायच्छं वैष्णवं परमं पुरा ॥&#x9;038c&lt;br&gt;&#xA;अवोचं चैतदस्त्रं वै ह्यमोघं भवतु क्षमे ।&#x9;039a&lt;br&gt;&#xA;नरकस्याभिरक्षार्थं नैनं कश्चिद्वधिष्यति ॥&#x9;039c&lt;br&gt;&#xA;अनेनास्त्रेण ते गुप्तः सुतः परबलार्दनः ।&#x9;040a&lt;br&gt;&#xA;भविष्यति दुराधर्षः सर्वलोकेषु सर्वदा ॥&#x9;040c&lt;br&gt;&#xA;तथेत्युक्त्वा गता देवी कृतकामा मनस्विनी ।&#x9;041a&lt;br&gt;&#xA;स चाप्यासीद्दुराधर्षो नरकः शत्रुतापनः ॥&#x9;041c&lt;br&gt;&#xA;तस्मात्प्राग्ज्योतिषं प्राप्तं तदस्त्रं पार्थ मामकम् ।&#x9;042a&lt;br&gt;&#xA;नास्यावध्योऽस्ति लोकेषु सेन्द्ररुद्रेषु मारिष ॥&#x9;042c&lt;br&gt;&#xA;तन्मया त्वत्कृते चैतदन्यथैवोपनिर्मितम् ।&#x9;043a&lt;br&gt;&#xA;वियुक्तं परमास्त्रेण जहि पार्थ महासुरम् ॥&#x9;043c&lt;br&gt;&#xA;&#39;अवध्योऽयं महास्त्रेण भगदत्तः सुरासुरैः ।&#39;&#x9;044a&lt;br&gt;&#xA;वैरिणं जहि दुर्धर्षं भगदत्तं सुरद्विषम् ।&#x9;044c&lt;br&gt;&#xA;यथाऽहं जघ्निवान्पूर्वं हितार्थं नरकं तथा ॥&#x9;044e&lt;br&gt;&#xA;सञ्जय उवाच &#x9;045&lt;br&gt;&#xA;एवमुक्तस्तदा पार्थः केशवेन महात्मना ।&#x9;045a&lt;br&gt;&#xA;भगदत्तं शितैर्बाणैः सहसा समवाकिरत् ॥&#x9;045c&lt;br&gt;&#xA;ततः पार्थो महाबाहुरसम्भ्रान्तो महामनाः ।&#x9;046a&lt;br&gt;&#xA;कुम्भयोरन्तरे नागं नाराचेन समार्पयत् ॥&#x9;046c&lt;br&gt;&#xA;स समासाद्य तं नागं बाणो वज्र इवाचलम् ।&#x9;047a&lt;br&gt;&#xA;अभ्यगात्सह पुङ्खेन वल्मीकमिव पन्नगः ॥&#x9;047c&lt;br&gt;&#xA;स करी भगदत्तेन प्रेर्यमाणो मुहुर्मुहुः ।&#x9;048a&lt;br&gt;&#xA;न करोति वचस्तस्य दरिद्रस्येव योषिता ॥&#x9;048c&lt;br&gt;&#xA;स तु विष्टभ्य गात्राणि दन्ताभ्यामवनिं ययौ ।&#x9;049a&lt;br&gt;&#xA;नदन्नार्तस्वनं प्राणानुत्ससर्ज महाद्विपः ॥&#x9;049c&lt;br&gt;&#xA;ततो गाण्डीवधन्वानमभ्यभाषत केशवः ।&#x9;050a&lt;br&gt;&#xA;अयं महत्तरः पार्थ पलितेन समावृतः ॥&#x9;050c&lt;br&gt;&#xA;वलीसञ्छन्ननयनः शूरः परमदुर्जयः ।&#x9;051a&lt;br&gt;&#xA;अक्ष्णोरुन्मीलनार्थाय बद्धपट्टो ह्यसौ नृपः ॥&#x9;051c&lt;br&gt;&#xA;देववाक्यात्प्रचिच्छेद शरेण भृशमर्जुनः ।&#x9;052a&lt;br&gt;&#xA;छिन्नमात्रेंऽशुके तस्मिन्रुद्धनेत्रो बभूव सः ॥&#x9;052c&lt;br&gt;&#xA;तमोमयं जगन्मेने भगदत्तः प्रतापवान् ।&#x9;053a&lt;br&gt;&#xA;ततश्चन्द्रार्धबिम्बेन बाणेन नतपर्वणा ॥&#x9;053c&lt;br&gt;&#xA;बिभेद हृदयं राज्ञो भगदत्तस्य पाण्डवः ।&#x9;054a&lt;br&gt;&#xA;स भिन्नहृदयो राजा भगदत्तः किरीटिना ॥&#x9;054c&lt;br&gt;&#xA;शरासनं शरांश्चैव गतासुः प्रमुमोच ह ।&#x9;055a&lt;br&gt;&#xA;शिरसस्तस्य विभ्रष्टं पपात च वरांशुकम् ।&#x9;055c&lt;br&gt;&#xA;नालताडनविभ्रष्टं पलाशं नलिनादिव ॥&#x9;055e&lt;br&gt;&#xA;स हेममाली तपनीयभाण्डात्पपात नागाद्गिरिसन्निकाशात् ।&#x9;056a&lt;br&gt;&#xA;सुपुष्पितो मारुतवेगभग्नो महीधराग्रादिव कर्णिकारः ॥&#x9;056c&lt;br&gt;&#xA;निहत्य तं नरपतिमिन्द्रविक्रमं सखायमिन्द्रस्य तदैन्द्रिराहवे ।&#x9;057a&lt;br&gt;&#xA;ततोऽपरांस्तव जयकाङ्क्षिणो नरान्बभञ्ज वायुर्बलवान्द्रुमानिव ॥ ॥&#x9;057c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/030/</guid>
      <description>&lt;p&gt;श्रीः&#xA;अध्यायः 030&#xA;अर्जुनयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;प्रियमिन्द्रस्य सततं सखायममितौजसम् ।&#x9;001a&lt;br&gt;&#xA;हत्वा प्राग्ज्योतिषं पार्थः प्रदक्षिणमवर्तत ॥&#x9;001c&lt;br&gt;&#xA;ततो गान्धारराजस्य सुतौ परपुरञ्जयौ ।&#x9;002a&lt;br&gt;&#xA;अर्देतामर्जुनं सङ्ख्ये भ्रातरौ वृषकाचलौ ॥&#x9;002c&lt;br&gt;&#xA;तौ समेत्यार्जुनं वीरौ पुरः पश्चाच्च धन्विनौ ।&#x9;003a&lt;br&gt;&#xA;अविध्येतां महावेगैर्निशितैराशुगैर्भृशम् ॥&#x9;003c&lt;br&gt;&#xA;वृषकस्य हयान्सूतं धनुश्छत्रं रथं ध्वजम् ।&#x9;004a&lt;br&gt;&#xA;तिलशो व्यधमत्पार्थः सौबलस्य शितैः शरैः ॥&#x9;004c&lt;br&gt;&#xA;ततोऽर्जुनः शरव्रातैर्नानाप्रहरणैरपि ।&#x9;005a&lt;br&gt;&#xA;गान्धारानाकुलांश्चक्रे सौबलप्रमुखान्पुनः ॥&#x9;005c&lt;br&gt;&#xA;ततः पञ्चशतान्वीरान्गान्धारानुद्यतायुधान् ।&#x9;006a&lt;br&gt;&#xA;प्राहिणोन्मृत्युलोकाय क्रुद्धो बाणैर्धनञ्जयः ॥&#x9;006c&lt;br&gt;&#xA;हताश्वात्तु रथात्तूर्णमवतीर्य महाभुजः ।&#x9;007a&lt;br&gt;&#xA;आरुरोह रथं भ्रातुरन्यच्च धनुराददे ॥&#x9;007c&lt;br&gt;&#xA;तावेकरथमारूढौ भ्रातरौ वृषकाचलौ ।&#x9;008a&lt;br&gt;&#xA;शरवर्षेण बीभत्सुमविध्येतां मुहुर्मुहुः ॥&#x9;008c&lt;br&gt;&#xA;स्यालौ तव महात्मानौ राजानौ वृषकाचलौ ।&#x9;009a&lt;br&gt;&#xA;भृशं विजघ्नतुः पार्थमिन्द्रं वृत्रबलाविव ॥&#x9;009c&lt;br&gt;&#xA;लब्धलक्षौ तु गान्धारावहतां पाण्डवं पुनः ।&#x9;010a&lt;br&gt;&#xA;नैदाघवार्षिकौ मासौ लोकं घर्मांशुभिर्यथा ॥&#x9;010c&lt;br&gt;&#xA;तौ रथस्थौ नरव्याघ्रौ राजानौ वृषकाचलौ ।&#x9;011a&lt;br&gt;&#xA;संश्लिष्टाङ्गौ स्थितौ राजञ्जघानैकेषुणाऽर्जुनः ॥&#x9;011c&lt;br&gt;&#xA;तौ रथात्सिंहसङ्काशौ लोहिताक्षौ महाभुजौ ।&#x9;012a&lt;br&gt;&#xA;राजन्सम्पेततुर्वीरौ सोदर्यावेकलक्षणौ ॥&#x9;012c&lt;br&gt;&#xA;तयोर्भूमिं गतौ देहौ रथाद्बन्धुजनप्रियौ ।&#x9;013a&lt;br&gt;&#xA;यशो दश दिशः पुण्यं गमयित्वा व्यवस्थितौ ॥&#x9;013c&lt;br&gt;&#xA;दृष्ट्वा विनिहतौ सङ्ख्ये मातुलावपलायिनौ ।&#x9;014a&lt;br&gt;&#xA;भृशं मुमुचुरश्रूणि पुत्रास्तव विशाम्पते ॥&#x9;014c&lt;br&gt;&#xA;निहतौ भ्रातरौ दृष्ट्वा मायाशतविशारदः ।&#x9;015a&lt;br&gt;&#xA;कृष्णौ सम्मोहन्मायां विदधे शकुनिस्ततः ॥&#x9;015c&lt;br&gt;&#xA;लगुडायोगुडाश्मानः शतघ्न्यश्च सशक्तयः ।&#x9;016a&lt;br&gt;&#xA;गदापरिघनिस्त्रिंशशूलमुद्गरपट्टसाः ॥&#x9;016c&lt;br&gt;&#xA;सकम्पनर्ष्टिनखरा मुसलानि परश्वथाः ।&#x9;017a&lt;br&gt;&#xA;क्षुराः क्षुरप्रनालीका वत्सदन्तास्थिसन्धयः ॥&#x9;017c&lt;br&gt;&#xA;चक्राणि विशिखाः प्रासा विविधान्यायुधानि च ।&#x9;018a&lt;br&gt;&#xA;प्रपेतुः शतशो दिग्भ्यः प्रदिग्भ्यश्चार्जुनं प्रति ॥&#x9;018c&lt;br&gt;&#xA;खरोष्ट्रमहिषाः सिंहा व्याघ्राः सृमरचित्रकाः ।&#x9;019a&lt;br&gt;&#xA;ऋक्षाः सालावृका गृध्राः कपयश्च सरीसृपाः ॥&#x9;019c&lt;br&gt;&#xA;विविधानि च रक्षांसि क्षुधितान्यर्जुनं प्रति ।&#x9;020a&lt;br&gt;&#xA;सङ्क्रुद्धान्यभ्यधावन्त विविधानि वयांसि च ॥&#x9;020c&lt;br&gt;&#xA;ततो दिव्यास्त्रविच्छूरः कुन्तीपुत्रो धनञ्जयः ।&#x9;021a&lt;br&gt;&#xA;विसृजन्निषुजालानि सहसा तान्यताडयत् ॥&#x9;021c&lt;br&gt;&#xA;ते हन्यमानाः शूरेण प्रवरैः सायकैर्दृढैः ।&#x9;022a&lt;br&gt;&#xA;विरुवन्तो महारावान्विनेशुः सर्वतो हताः ॥&#x9;022c&lt;br&gt;&#xA;ततस्तमः प्रादुरभूदर्जुनस्य रथं प्रति ।&#x9;023a&lt;br&gt;&#xA;तस्माच्च तमसो वचाः क्रूराः पार्थमभर्त्सयन् ॥&#x9;023c&lt;br&gt;&#xA;तत्तमो भैरवं घोरं भयकर्तृ महाहवे ।&#x9;024a&lt;br&gt;&#xA;उत्तमास्त्रेण महता ज्यौतिषेणार्जुनोऽवधीत् ॥&#x9;024c&lt;br&gt;&#xA;हते तस्मिञ्जलौघास्तु प्रादुरासन्भयानकाः ।&#x9;025a&lt;br&gt;&#xA;अम्भसस्तस्य नाशार्थमादित्यास्त्रमथार्जुनः ।&#x9;025c&lt;br&gt;&#xA;प्रायुङ्क्ताम्भस्ततस्तेन प्रायशोऽस्त्रेण शोषितम् ॥&#x9;025e&lt;br&gt;&#xA;एवं बहुविधा मायाः सौबलस्य कृताः कृताः ।&#x9;026a&lt;br&gt;&#xA;जघानास्त्रबलेनाशु प्रहसन्नर्जुनोऽब्रवीत् ॥&#x9;026c&lt;br&gt;&#xA;&#39;दुर्द्यूतदेविन्गान्धारे नाक्षान्क्षिपति गाण्डिवम् ।&#x9;027a&lt;br&gt;&#xA;ज्वलितान्निशितांस्तीक्ष्णाञ्शरान्क्षिपतिगाण्डिवम् ॥&#39;&#x9;027c&lt;br&gt;&#xA;तदा हतासु मायासु त्रस्तोऽर्जुनशराहतः ।&#x9;028a&lt;br&gt;&#xA;अपायाज्जवनैरश्वैः शकुनिः प्राकृतो यथा ॥&#x9;028c&lt;br&gt;&#xA;ततोऽर्जुनोऽस्त्रविच्छैघ्र्यं दर्शयन्नात्मनोऽरिषु ।&#x9;029a&lt;br&gt;&#xA;अभ्यवर्षच्छरौघेण कौरवाणामनीकिनीम् ॥&#x9;029c&lt;br&gt;&#xA;सा हन्यमाना पार्थेन तव पुत्रस्य वाहिनी ।&#x9;030a&lt;br&gt;&#xA;द्वैधीभूता महाराज गङ्गेवासाद्य पर्वतम् ॥&#x9;030c&lt;br&gt;&#xA;द्रोणमेवान्वपद्यन्त केचित्तत्र नरर्षभाः ।&#x9;031a&lt;br&gt;&#xA;केचिद्दुर्योधनं राजन्नर्द्यमानाः किरीटिना ॥&#x9;031c&lt;br&gt;&#xA;नापश्याम ततस्त्वेनं सैन्ये वै रजसावृते ।&#x9;032a&lt;br&gt;&#xA;गाण्डीवस्य च निर्घोषः श्रुतो दक्षिणतो मया ॥&#x9;032c&lt;br&gt;&#xA;शङ्खदुन्दुभिनिर्घोषं वादित्राणां च निःस्वनम् ।&#x9;033a&lt;br&gt;&#xA;गाण्डीवस्य तु निर्घोषो व्यतिक्रम्यास्पृशद्दिवम् ॥&#x9;033c&lt;br&gt;&#xA;ततः पुनर्दक्षिणतः सङ्ग्रामश्चित्रयोधिनाम् ।&#x9;034a&lt;br&gt;&#xA;सुयुद्धं चार्जुनस्यासीदहं द्रोणमन्वियाम् ॥&#x9;034c&lt;br&gt;&#xA;यौधिष्ठिराभ्यनीकानि प्रहरन्ति ततस्ततः ।&#x9;035a&lt;br&gt;&#xA;नानाविधान्यनीकानि पुत्राणां तव भारत ।&#x9;035c&lt;br&gt;&#xA;अर्जुनो व्यधमत्काले दिवीवाभ्राणि मारुतः ॥&#x9;035e&lt;br&gt;&#xA;तं वासवमिवायान्तं भूरिवर्षं शरौघिणम् ।&#x9;036a&lt;br&gt;&#xA;महेष्वासा नरव्याघ्रा नोग्रं केचिदवारयन् ॥&#x9;036c&lt;br&gt;&#xA;ते हन्यमानाः पार्थेन त्वदीया व्यथिता भृशम् ।&#x9;037a&lt;br&gt;&#xA;स्वानेव बहवो जघ्नुर्विद्रवन्तस्ततस्ततः ॥&#x9;037c&lt;br&gt;&#xA;तेऽर्जुनेन शरा मुक्ताः कङ्कपत्रास्तनुच्छिदः ।&#x9;038a&lt;br&gt;&#xA;शलभा इव सम्पेतुः संवृण्वाना दिशो दश ॥&#x9;038c&lt;br&gt;&#xA;तुरगं रथिनं नागं पदातिमपि मारिष ।&#x9;039a&lt;br&gt;&#xA;विनिर्भिद्य क्षितिं जग्मुर्वल्मीकमिव पन्नगाः ॥&#x9;039c&lt;br&gt;&#xA;न च द्वितीयं व्यसृजत्कुञ्जराश्वनरेषु सः ।&#x9;040a&lt;br&gt;&#xA;पृथगेकशरारुग्णा निपेतुस्ते गतासवः ॥&#x9;040c&lt;br&gt;&#xA;हतैर्मनुष्यैर्द्विरदैश्च सर्वतः शराभिसृष्टैश्च हयैर्निपातितैः ।&#x9;041a&lt;br&gt;&#xA;तदाऽश्वगोमायुबलाभिनादितं विचित्रमायोधशिरो बभूव तत् ॥&#x9;041c&lt;br&gt;&#xA;पिता सुतं त्यजति सुहृद्वरं सुहृत्तथैव पुत्रः पितरं शरातुरः ।&#x9;042a&lt;br&gt;&#xA;स्वरक्षणे कृतमतयस्तदा जनास्त्यजन्ति वाहानपि पार्थपीडिताः ॥ ॥&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/031/</guid>
      <description>&lt;p&gt;श्रीः&#xA;अध्यायः 031&#xA;अश्वत्थाम्ना नीलस्य वधः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;तेष्वनीकेषु भग्नेषु पाण्डुपुत्रेण सञ्जय । &#x9;001a&lt;br&gt;&#xA;चलितानां द्रुतानां च कथमासीन्मनांसि वः ॥&#x9;001c&lt;br&gt;&#xA;आनीकानां प्रभग्नानामवस्थानमपश्यताम् ।&#x9;002a&lt;br&gt;&#xA;दुष्करं प्रतिसन्धानं तन्ममाचक्ष्व सञ्जय ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;तथापि तव पुत्रस्य प्रियकामा विशाम्पते ।&#x9;003a&lt;br&gt;&#xA;यशः प्रवीरा लोकेषु रक्षन्तो द्रोणमन्वयुः ॥&#x9;003c&lt;br&gt;&#xA;समुद्यतेषु चास्त्रेषु सम्प्राप्ते च युधिष्ठिरे ।&#x9;004a&lt;br&gt;&#xA;अकुर्वन्नार्यकर्माणि भैरवे सत्यभीतवत् ॥&#x9;004c&lt;br&gt;&#xA;अन्तरं भीमसेनस्य प्रापतन्नमितौजसः ।&#x9;005a&lt;br&gt;&#xA;सात्यकेश्चैव वीरस्य धृष्टद्युम्नस्य वा विभो ॥&#x9;005c&lt;br&gt;&#xA;द्रोणं द्रोणमिति क्रूराः पाञ्चालाः समचोदयन् ।&#x9;006a&lt;br&gt;&#xA;मा द्रोणमिति पुत्रास्ते कुरून्सर्वानचोदयन् ॥&#x9;006c&lt;br&gt;&#xA;द्रोणं द्रोणमिति ह्येके मा द्रोणमिति चापरे ।&#x9;007a&lt;br&gt;&#xA;कुरूणां पाण्डवानां च द्रोणद्यूतमवर्तत ॥&#x9;007c&lt;br&gt;&#xA;यंयं प्रमथते द्रोणः पाञ्चालानां रथव्रजम् ।&#x9;008a&lt;br&gt;&#xA;तत्रतत्र तु पाञ्चाल्यो धृष्टद्युम्नोऽभ्यवर्तत ॥&#x9;008c&lt;br&gt;&#xA;तेषां भाग्यविपर्यासैः सङ्ग्रामे भैरवे सति ।&#x9;009a&lt;br&gt;&#xA;वीराः समासदन्वीरान्कुर्वन्तो भैरवं रवम् ॥&#x9;009c&lt;br&gt;&#xA;अकम्पनीयाः शत्रूणां बभूवुस्तत्र पाण्डवाः ।&#x9;010a&lt;br&gt;&#xA;अकम्पयन्ननीकानि स्मरन्तः क्लेशमात्मनः ॥&#x9;010c&lt;br&gt;&#xA;ते त्वमर्षवशं प्राप्ता ह्रीमन्तः सत्वचोदिताः ।&#x9;011a&lt;br&gt;&#xA;त्यक्त्वा प्राणान्न्यवर्तन्त घ्नन्तो द्रोणं महाहवे ॥&#x9;011c&lt;br&gt;&#xA;अयसामिव सम्पातः शिलानामिव चाभवत् ।&#x9;012a&lt;br&gt;&#xA;दीव्यतां तुमुले युद्धे प्राणैरमिततेजसाम् ॥&#x9;012c&lt;br&gt;&#xA;नानुस्मरन्ति सङ्ग्राममपि वृद्धास्तथाविधम् ।&#x9;013a&lt;br&gt;&#xA;ये पूर्वदेवैर्देवानामपश्यन्युद्धमद्भुतम् ॥&#x9;013c&lt;br&gt;&#xA;प्राकम्पतेव पृथिवी तस्मिन्वीरावसादने ।&#x9;014a&lt;br&gt;&#xA;निवर्तता बलौघेन महता भारपीडिता ॥&#x9;014c&lt;br&gt;&#xA;घूर्णतोऽपि बलौघस्य दिवं स्तब्ध्वेव निःस्वनः ।&#x9;015a&lt;br&gt;&#xA;अजातशत्रोस्तत्सैन्यमाविवेश सुभैरवः ॥&#x9;015c&lt;br&gt;&#xA;समासाद्य तु पाण्डूनामनीकानि सहस्रशः ।&#x9;016a&lt;br&gt;&#xA;द्रोणेन चरता सङ्ख्ये प्रभग्नानि शितैः शरैः ॥&#x9;016c&lt;br&gt;&#xA;तेषु प्रमथ्यमानेषु द्रोणेनाद्भुतकर्मणा ।&#x9;017a&lt;br&gt;&#xA;पर्यवारयदासाद्य द्रोणं सेनापतिः स्वयम् ॥&#x9;017c&lt;br&gt;&#xA;तदद्भुतमभूद्युद्धं द्रोणपाञ्चालयोस्तथा ।&#x9;018a&lt;br&gt;&#xA;नैव तस्योपमा काचिदिति मे निश्चिता मतिः ॥&#x9;018c&lt;br&gt;&#xA;ततो नीलोऽनलप्रख्यो ददाह कुरुवाहिनीम् ।&#x9;019a&lt;br&gt;&#xA;शरस्फुलिङ्गश्चापार्चिर्दहन्कक्षमिवानलः ॥&#x9;019c&lt;br&gt;&#xA;तं दहन्तमनीकानि द्रोणपुत्रः प्रतापवान् ।&#x9;020a&lt;br&gt;&#xA;पूर्वाभिभाषी सुश्लक्ष्णं स्मयमानोऽभ्यभाषत ॥&#x9;020c&lt;br&gt;&#xA;नील किं बहुभिर्दग्धैस्तव योधैः शरार्चिषा ।&#x9;021a&lt;br&gt;&#xA;मयैकेन हि युध्यस्व क्रुद्धः प्रहर चाशु माम् ॥&#x9;021c&lt;br&gt;&#xA;तं पद्मनिकराकारं पद्मपत्रनिभेक्षणम् ।&#x9;022a&lt;br&gt;&#xA;व्याकोशपद्माभमुखो नीलो विव्याध सायकैः ॥&#x9;022c&lt;br&gt;&#xA;तेनापि विद्धः सहसा द्रौणिर्भल्लैः शितैस्त्रिभिः ।&#x9;023a&lt;br&gt;&#xA;धनुर्ध्वजं च च्छत्रं च द्विषतः सन्न्यकृन्तत ॥&#x9;023c&lt;br&gt;&#xA;स प्लुतः स्यन्दनात्तस्मान्नीलश्चर्मवरासिभृत् ।&#x9;024a&lt;br&gt;&#xA;द्रौणायनेः शिरः कायाद्धर्तुमैच्छत्पतत्त्रिवत् ॥&#x9;024c&lt;br&gt;&#xA;तस्योद्यतासेः सुनसं शिरः कायात्सकुण्डलम् ।&#x9;025a&lt;br&gt;&#xA;भल्लेनापाहरद्द्रौणिः स्मयमान इवानघ ॥&#x9;025c&lt;br&gt;&#xA;सम्पूर्णचन्द्राभमुखः पद्मपत्रनिभेक्षणः ।&#x9;026a&lt;br&gt;&#xA;प्रांशुरुत्पलपत्राभो निहतो न्यपतद्भुवि ॥&#x9;026c&lt;br&gt;&#xA;ततः प्रविव्यथे सेना पाण्डवी भृशमाकुला ।&#x9;027a&lt;br&gt;&#xA;आचार्यपुत्रेण हते नीले ज्वलिततेजसि ॥&#x9;027c&lt;br&gt;&#xA;अचिन्तयंश्च ते सर्वे पाण्डवानां महारथाः ।&#x9;028a&lt;br&gt;&#xA;कथं नो वासविस्त्रायाच्छत्रुभ्य इति मारिष ॥&#x9;028c&lt;br&gt;&#xA;दक्षिणेन तु सेनायाः कुरुते कदनं बली ।&#x9;029a&lt;br&gt;&#xA;संशप्तकावशेषस्य नारायणबलस्य च ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/032/</guid>
      <description>&lt;p&gt;श्रीः&#xA;अध्यायः 032&#xA;सङ्कुलयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;प्रतिघातं तु सैन्यस्य नामृष्यत वृकोदरः ।&#x9;001a&lt;br&gt;&#xA;सोऽभ्याहनद्गुरुं षष्ट्या कर्णं च दशभिः शरैः ॥&#x9;001c&lt;br&gt;&#xA;तस्य द्रोणः शितैर्बाणैस्तीक्ष्णधारैरजिह्मगैः ।&#x9;002a&lt;br&gt;&#xA;जीवितान्तमभिप्रेप्सुर्मर्मण्याशु जघान ह ॥&#x9;002c&lt;br&gt;&#xA;आनन्तर्यमभिप्रेप्सुः षड्विंशत्या समार्पयत् ।&#x9;003a&lt;br&gt;&#xA;कर्णो द्वादशभिर्बाणैरश्वत्थामा च सप्तभिः ॥&#x9;003c&lt;br&gt;&#xA;षड्भिर्दुर्योधनो राजा तत एनमथाकिरत् ।&#x9;004a&lt;br&gt;&#xA;भीमसेनोऽपि तान्सर्वान्प्रत्यविध्यन्महाबलः ॥&#x9;004c&lt;br&gt;&#xA;द्रोणं पञ्चाशतेषूणां कर्णं च दशभिः शरैः ।&#x9;005a&lt;br&gt;&#xA;दुर्योधनं द्वादशभिर्द्रौणिमष्टाभिराशुगैः ॥&#x9;005c&lt;br&gt;&#xA;आरावं तुमुलं कुर्वन्नभ्यवर्तत तान्रणे ।&#x9;006a&lt;br&gt;&#xA;तस्मिन्सन्त्यजति प्राणान्मृत्युसाधारणीकृते ॥&#x9;006c&lt;br&gt;&#xA;अजातशत्रुस्तान्योधान्भीमं त्रातेत्यचोदयत् ।&#x9;007a&lt;br&gt;&#xA;ते ययुर्भीमसेनस्य समीपममितौजसः ॥&#x9;007c&lt;br&gt;&#xA;युयुधानप्रभृतयो माद्रीपुत्रौ च पाण्डवौ ।&#x9;008a&lt;br&gt;&#xA;ते समेत्य सुसंरब्धाः सहिताः पुरुषर्षभाः ॥&#x9;008c&lt;br&gt;&#xA;महेष्वासवरैर्गुप्ता द्रोणानीकं बिभित्सवः ।&#x9;009a&lt;br&gt;&#xA;समापेतुर्महावीर्या भीमप्रभृतयो रथाः ॥&#x9;009c&lt;br&gt;&#xA;तान्प्रत्यगृह्णादव्यग्रो द्रोणोऽपि रथिनां वरः ।&#x9;010a&lt;br&gt;&#xA;महारथानतिबलान्वीरान्समरयोधिनः ॥&#x9;010c&lt;br&gt;&#xA;बाह्यं मृत्युभयं कृत्वा तावकान्पाण्डवा ययुः ।&#x9;011a&lt;br&gt;&#xA;सादिनः सादिनोऽभ्यघ्नंस्तथैव रथिनो रथान् ॥&#x9;011c&lt;br&gt;&#xA;असिशक्त्यृष्टिसङ्घातैर्युद्धमासीत्परश्वथैः ।&#x9;012a&lt;br&gt;&#xA;प्रकृष्टमसियुद्धं च बभूव कटुकोदयम् ॥&#x9;012c&lt;br&gt;&#xA;कुञ्जराणां च सम्पाते युद्धमासीत्सुदारुणम् ।&#x9;013a&lt;br&gt;&#xA;अपतत्कुञ्जरादन्यो हयादन्यस्त्ववाक्शिराः ॥&#x9;013c&lt;br&gt;&#xA;नरो बाणविनिर्भिन्नो रथादन्यश्च मारिष ।&#x9;014a&lt;br&gt;&#xA;तत्रान्यस्य च सम्मर्दे पतितस्य विवर्मणः ॥&#x9;014c&lt;br&gt;&#xA;शिरः प्रध्वंसयामास वक्षस्याक्रम्य कुञ्जरः ।&#x9;015a&lt;br&gt;&#xA;अपरांश्चापरेऽमृद्नन्वारणाः पतितान्नरान् ॥&#x9;015c&lt;br&gt;&#xA;विषाणैश्चावनिं गत्वा व्यभिन्दन्रथिनो बहून् ।&#x9;016a&lt;br&gt;&#xA;नरान्त्रैः केचिदपरे विषाणालग्नसंश्रयैः ॥&#x9;016c&lt;br&gt;&#xA;बभ्रमुः समरे नागा मृद्नन्तः शतशो नरान् ।&#x9;017a&lt;br&gt;&#xA;कार्ष्णायसतनुत्राणान्नराश्वरथकुञ्जरान् ॥&#x9;017c&lt;br&gt;&#xA;पतितान्पोथयाञ्चक्रुर्द्विपाः स्थूलनलानिव ।&#x9;018a&lt;br&gt;&#xA;गृध्रपत्राधिवासांसि शयनानि नराधिपाः ॥&#x9;018c&lt;br&gt;&#xA;ह्रीमन्तः कालसम्पर्कात्सुदुःखान्यनुशेरते ।&#x9;019a&lt;br&gt;&#xA;हन्ति स्मात्र पिता पुत्रं रथेनाभ्येत्य संयुगे ॥&#x9;019c&lt;br&gt;&#xA;पुत्रश्च पितरं मोहान्निर्मर्यादमवर्तत ।&#x9;020a&lt;br&gt;&#xA;रथो भग्नो ध्वजश्छिन्नश्छत्रमुर्व्यां निपातितम् ॥&#x9;020c&lt;br&gt;&#xA;युगार्धं च्छिन्नमादाय प्रदुद्राव तथा हयः ।&#x9;021a&lt;br&gt;&#xA;सासिर्बाहुर्निपतितः शिरश्छिन्नं सकुण्डलम् ॥&#x9;021c&lt;br&gt;&#xA;गजेनाक्षिप्य बलिना रथः सञ्चूर्णितः क्षितौ ।&#x9;022a&lt;br&gt;&#xA;रथिना ताडितो नागो नाराचेनापतत्क्षितौ ॥&#x9;022c&lt;br&gt;&#xA;सारोहश्चापतद्वाजी गजेनाभ्याहतो भृशम् ।&#x9;023a&lt;br&gt;&#xA;निर्मर्यादं महद्युद्धमवर्तत सुदारुणम् ॥&#x9;023c&lt;br&gt;&#xA;हा तात हा पुत्र सखे क्वासि तिष्ठ क्व धावसि ।&#x9;024a&lt;br&gt;&#xA;प्रहराहर जह्येनं स्मितक्ष्वेडितगर्जितैः ।&#x9;024c&lt;br&gt;&#xA;इत्येवमुच्चैरत्यर्थं श्रूयन्ते विविधा गिरः ॥&#x9;024e&lt;br&gt;&#xA;नरस्याश्वस्य नाग्स्य समसज्जत शोणितम् ।&#x9;025a&lt;br&gt;&#xA;उपाशाम्यद्रजो भौमं भीरून्कश्मलमाविशत् ॥&#x9;025c&lt;br&gt;&#xA;चक्रेण चक्रमासाद्य वीरो वीरस्य संयुगे ।&#x9;026a&lt;br&gt;&#xA;अतीतेषुपथे काले जहार गदया शिरः ॥&#x9;026c&lt;br&gt;&#xA;अासीत्केशपरामर्शो मुष्टियुद्धं च दारुणम् ।&#x9;027a&lt;br&gt;&#xA;नखैर्दन्तैश्च शूराणामद्वीपे द्वीपमिच्छताम् ॥&#x9;027c&lt;br&gt;&#xA;तत्राच्छिद्यत शूरस्य सखड्गो बाहुरुद्यतः ।&#x9;028a&lt;br&gt;&#xA;सधनुश्चापरस्यापि सशरः साङ्कुशस्तथा ॥&#x9;028c&lt;br&gt;&#xA;आक्रोशदन्यमन्योऽत्र तथाऽन्यो विमुखोऽद्रवत् ।&#x9;029a&lt;br&gt;&#xA;अन्यः प्राप्तस्य चान्यस्य शिरः कायादपाहरत् ॥&#x9;029c&lt;br&gt;&#xA;सशब्दमद्रवच्चान्यः शब्दादन्योऽत्रसद्भृशम् ।&#x9;030a&lt;br&gt;&#xA;स्वानन्योऽथ परानन्यो जघान निशितैः शरैः ॥&#x9;030c&lt;br&gt;&#xA;गिरिशृङ्गोपमश्चात्र नाराचेन निपातितः ।&#x9;031a&lt;br&gt;&#xA;मातङ्गो न्यपतद्भूमौ नदीरोध इवोष्णगे ॥&#x9;031c&lt;br&gt;&#xA;तथैव रथिनं नागः क्षरन्गिरिरिवारुजन् ।&#x9;032a&lt;br&gt;&#xA;अभ्यतिष्ठत्पदा भूमौ सहाश्वं सहसारथिम् ॥&#x9;032c&lt;br&gt;&#xA;शूरान्प्रहरतो दृष्ट्वा कृतास्त्रान्रुधिरोक्षितान् ।&#x9;033a&lt;br&gt;&#xA;बहूनप्याविशन्मोहो भीरून्हृदयदुर्बलान् ॥&#x9;033c&lt;br&gt;&#xA;सर्वमाविग्नमभवन्न प्राज्ञायत किञ्चन ।&#x9;034a&lt;br&gt;&#xA;सैन्येन रजसा ध्वस्तं निर्मर्यादमवर्तत ॥&#x9;034c&lt;br&gt;&#xA;ततः सेनापतिः शीघ्रमयं काल इति ब्रुवन् ।&#x9;035a&lt;br&gt;&#xA;नित्याभित्वरितानेव त्वरयामास पाण्डवान् ॥&#x9;035c&lt;br&gt;&#xA;कुर्वन्तः शासनं तस्य पाण्डवा बाहुशालिनः ।&#x9;036a&lt;br&gt;&#xA;सरो हंसा इवापेतुर्घ्नन्तो द्रोणरथं प्रति ॥&#x9;036c&lt;br&gt;&#xA;गृह्णीताद्रवतान्योन्यं विभीता विनिकृन्तत ।&#x9;037a&lt;br&gt;&#xA;इत्यासीत्तुमुलः शब्दो दुर्धर्षस्य रथं प्रति ॥&#x9;037c&lt;br&gt;&#xA;ततो द्रोणः कृपः कर्णो द्रौणी राजा जयद्रथः ।&#x9;038a&lt;br&gt;&#xA;विन्दानुविन्दावावन्त्यौ शल्यश्चैतान्न्यवारयन् ॥&#x9;038c&lt;br&gt;&#xA;ते त्वार्यधर्मसंरब्धा दुर्निवारा दुरासदाः ।&#x9;039a&lt;br&gt;&#xA;शरार्ता न जहुर्द्रोणं पाञ्चालाः पाण्डवैः सह ॥&#x9;039c&lt;br&gt;&#xA;ततो द्रोणोऽतिसङ्क्रुद्धो विसृजञ्शतशः शरान् ।&#x9;040a&lt;br&gt;&#xA;चेदिपाञ्चालपाण्डूनामकरोत्कदनं महत् ॥&#x9;040c&lt;br&gt;&#xA;तस्य ज्यातलनिर्घोषः शुश्रुवे दिक्षु मारिष ।&#x9;041a&lt;br&gt;&#xA;वज्रसंह्रादसङ्काशस्त्रासयन्मानवान्बहून् ॥&#x9;041c&lt;br&gt;&#xA;एतस्मिन्नन्तरे जिष्णुर्जित्वा संशप्तकान्बहून् ।&#x9;042a&lt;br&gt;&#xA;अभ्ययात्तत्र यत्रासौ द्रोणः पाण्डून्प्रमर्दति ॥&#x9;042c&lt;br&gt;&#xA;ताञ्शरौघान्महावर्ताञ्शोणितोदान्महाह्रदान् ।&#x9;043a&lt;br&gt;&#xA;तीर्णः संशप्तकान्हत्वा प्रत्यदृश्यत फल्गुनः ॥&#x9;043c&lt;br&gt;&#xA;तस्य कीर्तिमतो लक्ष्म सूर्यप्रतिमतेजसः ।&#x9;044a&lt;br&gt;&#xA;दीप्यमानमपश्याम तेजसा वानरध्वजम् ॥&#x9;044c&lt;br&gt;&#xA;संशप्तकसमुद्रं तमुच्छोष्यास्त्रगभस्तिभिः ।&#x9;045a&lt;br&gt;&#xA;स पाण्डवयुगान्तार्कः कुरूनप्यभ्यतीतपत् ॥&#x9;045c&lt;br&gt;&#xA;प्रददाह कुरून्सर्वानर्जुनः शस्त्रतेजसा ।&#x9;046a&lt;br&gt;&#xA;युगान्ते सर्वभूतानि धूमकेतुरिवोत्थितः ॥&#x9;046c&lt;br&gt;&#xA;तेन बाणसहस्रौधैर्गजाश्वरथयोधिनः ।&#x9;047a&lt;br&gt;&#xA;ताड्यमानाः क्षितिं जग्मुर्मुक्तकेशाःशरार्दिताः ॥&#x9;047c&lt;br&gt;&#xA;केचिदार्तस्वनं चक्रुर्विनेशुरपरे पुनः ।&#x9;048a&lt;br&gt;&#xA;पार्थबाणहताः केचिन्निपेतुर्विगतासवः ॥&#x9;048c&lt;br&gt;&#xA;तेषामुत्पतितान्कांश्चित्पतितांश्च पराङ्मुखान् ।&#x9;049a&lt;br&gt;&#xA;न जघानार्जुनो योधान्योधव्रतमनुस्मरन् ॥&#x9;049c&lt;br&gt;&#xA;ते विकीर्णरथाश्चित्राः प्रायशश्च पराङ्मुखाः ।&#x9;050a&lt;br&gt;&#xA;कुरवः कर्णकर्णेति हाहेति च विचुक्रुशुः ॥&#x9;050c&lt;br&gt;&#xA;तमाधिरथिराक्रन्दं विज्ञाय शरणैषिणाम् ।&#x9;051a&lt;br&gt;&#xA;मा भैष्टेति प्रतिश्रुत्य ययावभिमुखोऽर्जुनम् ॥&#x9;051c&lt;br&gt;&#xA;स भारतरथश्रेष्ठः सर्वभारतहर्षणः ।&#x9;052a&lt;br&gt;&#xA;प्रादुश्चक्रे तदाग्नेयमस्त्रमस्त्रविदां वारः ॥&#x9;052c&lt;br&gt;&#xA;तस्य दीप्तशरौघस्य दीप्तचापधरस्य च ।&#x9;053a&lt;br&gt;&#xA;&#39;वारुणेन तदस्त्रेण विधूयाथ धनञ्जयः। &#39;&#x9;053c&lt;br&gt;&#xA;शरौघाञ्शरजालेन विदुधाव धनञ्जयः ॥&#x9;053e&lt;br&gt;&#xA;तथैवाधिरथिस्तस्य बाणाज्ज्वलिततेजसः ।&#x9;054a&lt;br&gt;&#xA;अस्त्रमस्त्रेण संवार्य प्राणदद्विसृजञ्शरान् ॥&#x9;054c&lt;br&gt;&#xA;धृष्टद्युम्नश्च भीमश्च सात्यकिश्च महारथः ।&#x9;055a&lt;br&gt;&#xA;विव्यधुः कर्णमासाद्य त्रिभिस्त्रिभिरजिह्मगैः ॥&#x9;055c&lt;br&gt;&#xA;अर्जुनास्त्रं तु राधेयः संवार्य शरवृष्टिभिः ।&#x9;056a&lt;br&gt;&#xA;तेषां त्रयाणां चापानि चिच्छेद विशिखैस्त्रिभिः ॥&#x9;056c&lt;br&gt;&#xA;ते निकृत्तायुधाः शूरा निर्विषा भुजगा इव ।&#x9;057a&lt;br&gt;&#xA;रथशक्तीः समुत्क्षिप्य भृशं सिंहा इवानदन् ॥&#x9;057c&lt;br&gt;&#xA;ता भुजाग्रैर्महावेगा निसृष्टा भुजगोपमाः ।&#x9;058a&lt;br&gt;&#xA;दीप्यमाना महाशक्त्यो जग्मुराधिरथिं प्रति ॥&#x9;058c&lt;br&gt;&#xA;ता निकृत्य शरव्रातैस्त्रिभिस्त्रिभिरजिह्मगैः ।&#x9;059a&lt;br&gt;&#xA;ननाद बलवान्कर्णः पार्थाय विसृजञ्शरान् ॥&#x9;059c&lt;br&gt;&#xA;अर्जुनश्चापि राधेयं विद्ध्वा सप्तभिराशुगैः ।&#x9;060a&lt;br&gt;&#xA;कर्णादवरजं बाणैर्जघान निशितैः शरैः ॥&#x9;060c&lt;br&gt;&#xA;ततः शत्रुञ्जयं हत्वा पार्थः षड्भिरजिह्मगैः ।&#x9;061a&lt;br&gt;&#xA;जहार सद्यो भल्लेन विपाटस्य शिरो रथात् ॥&#x9;061c&lt;br&gt;&#xA;पश्यतां धार्तराष्ट्राणामेकेनैव किरीटिना ।&#x9;062a&lt;br&gt;&#xA;प्रमुखे सूतपुत्रस्य सोदर्या निहतास्त्रयः ॥&#x9;062c&lt;br&gt;&#xA;ततो भीमः समुत्पत्य स्वरथाद्वैनतेयवत् ।&#x9;063a&lt;br&gt;&#xA;वरासिना कर्णपक्षाञ्जघान दश पञ्च च ॥&#x9;063c&lt;br&gt;&#xA;पुनस्तु रथमास्थाय धनुरादाय चापरम् ।&#x9;064a&lt;br&gt;&#xA;विव्याध दशभिः कर्णं सूतमश्वांश्च पञ्चभिः ॥&#x9;064c&lt;br&gt;&#xA;धृष्टद्युम्नोऽप्यसिवरं चर्म चादाय भास्वरम् ।&#x9;065a&lt;br&gt;&#xA;जघान चन्द्रवर्माणं बृहत्क्षत्रं च नैषधम् ॥&#x9;065c&lt;br&gt;&#xA;ततः स्वरथमास्थाय पाञ्चाल्योऽन्यच्च कार्मुकम् ।&#x9;066a&lt;br&gt;&#xA;आदाय कर्णं विव्याध त्रिसप्तत्या नदन्रणे ॥&#x9;066c&lt;br&gt;&#xA;शैनेयोऽप्यन्यदादाय धनुरिन्दुसमद्युतिः ।&#x9;067a&lt;br&gt;&#xA;सूतपुत्रं चतुःषष्ट्या विद्ध्वा सिंह इवानदत् ॥&#x9;067c&lt;br&gt;&#xA;भल्लाभ्यां साधु मुक्ताभ्यां छित्त्वा कर्णस्य कार्मुकम् ।&#x9;068a&lt;br&gt;&#xA;पुनः कर्णं त्रिभिर्बाणैर्बाह्वोरुरसि चार्पयत् ॥&#x9;068c&lt;br&gt;&#xA;ततो दुर्योधनो द्रोणो राजा चैव जयद्रथः ।&#x9;069a&lt;br&gt;&#xA;निमज्जमानं राधेयमुज्जह्रुः सात्यकार्णवात् ॥&#x9;069c&lt;br&gt;&#xA;पत्त्यश्वरथमातङ्गास्त्वदीयाः शतशोऽपरे ।&#x9;070a&lt;br&gt;&#xA;कर्णमेवाभ्यधावन्त त्रास्यमानाः प्रहारिणः ॥&#x9;070c&lt;br&gt;&#xA;धृष्टद्युम्नश्च भीमश्च सौभद्रोऽर्जुन एव च ।&#x9;071a&lt;br&gt;&#xA;नकुलः सहदेवश्च सात्यकिं जुगुपू रणे ॥&#x9;071c&lt;br&gt;&#xA;एवमेष महारौद्रः क्षयार्थं सर्वधन्विनाम् ।&#x9;072a&lt;br&gt;&#xA;तावकानां परेषां च त्यक्त्वा प्राणानभूद्रणः ॥&#x9;072c&lt;br&gt;&#xA;पदातिरथनागाश्वा गजाश्वरथपत्तिभिः ।&#x9;073a&lt;br&gt;&#xA;रथिनो नागपत्त्यश्वैरथ पत्तीरथ द्विपैः ॥&#x9;073c&lt;br&gt;&#xA;अश्वैरश्वा गजैर्नागा रथिनो रथिभिः सह ।&#x9;074a&lt;br&gt;&#xA;संयुक्ताः समदृश्यन्त पत्तयश्चापि पत्तिभिः ॥&#x9;074c&lt;br&gt;&#xA;एवं सुकलिलं युद्धमासीत्क्रव्यादहर्षणम् ।&#x9;075a&lt;br&gt;&#xA;महद्भिस्तैरभीतानां यमराष्ट्रविवर्धनम् ॥&#x9;075c&lt;br&gt;&#xA;ततो हता नररथवाजिकुञ्जरैरनेकशो द्विपरथपत्तिवाजिनः ।&#x9;076a&lt;br&gt;&#xA;गजैर्गजा रथिभिरुदायुधा रथा हयैर्हयाः पत्तिगणैश्च पत्तयः ॥&#x9;076c&lt;br&gt;&#xA;रथैर्द्विपा द्विरदवरैर्महाहया हयैर्नरा वररथिभिश्च वाजिनः ।&#x9;077a&lt;br&gt;&#xA;निरस्तजिह्वादशनेक्षणाः क्षितौ क्षयं गताः प्रमथितवर्मभूषणाः ॥&#x9;077c&lt;br&gt;&#xA;तथा परैर्बहुकरणैर्वरायुधैर्हता गताः प्रतिभयदर्शनाः क्षितिम् ।&#x9;078a&lt;br&gt;&#xA;विपोथिता हयगजपादताडिता भृशाकुला रथमुखनेमिभिः क्षताः ॥&#x9;078c&lt;br&gt;&#xA;प्रमोदने श्वापदपक्षिरक्षसां जनक्षये वर्तति तत्र दारुणे ।&#x9;079a&lt;br&gt;&#xA;महाबलास्ते कुपिताः परस्परं निषूदयन्तः प्रविचेरुरोजसा ॥&#x9;079c&lt;br&gt;&#xA;ततो बले भृशलुलिते परस्परं निरीक्षमाणे रुधिरौघसम्प्लुते ।&#x9;080a&lt;br&gt;&#xA;दिवाकरेऽस्तङ्गिरिमास्थिते शनैरुभे प्रयाते शिबिराय भारत ॥ ॥&#x9;080c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/033/</guid>
      <description>&lt;p&gt;श्रीः&#xA;अध्यायः 033&#xA;युधिष्ठिरस्याग्रहणात् दुर्मनायमानं दुर्योधनम् प्रति द्रोणेन कस्यचिन्महारथस्य हननप्रतिज्ञा ॥ 1 ॥ सञ्जयेन धृतराष्ट्रम् प्रति सङ्क्षेपतोऽभिमन्युवधकथनम् ॥ 2 ॥&#xA;सञ्जय उवाच &#x9;001&lt;br&gt;&#xA;पूर्वमस्मासु भग्नेषु फल्गुगेनामितौजसा ।&#x9;001a&lt;br&gt;&#xA;द्रोणे च मोघसङ्कल्पे रक्षिते च युधिष्ठिरे ॥&#x9;001c&lt;br&gt;&#xA;सर्वे विध्वस्तकवचास्तावका युधि निर्जिताः ।&#x9;002a&lt;br&gt;&#xA;रजस्वला भृशोद्विग्ना वीक्षमाणा दिशो दश ॥&#x9;002c&lt;br&gt;&#xA;अवहारं ततः कृत्वा भारद्वाजस्य सम्मते ।&#x9;003a&lt;br&gt;&#xA;लब्धलक्षैः शरैर्भिन्ना भृशावहसिता रणे ॥&#x9;003c&lt;br&gt;&#xA;श्लाघमानेषु भूतेषु फल्गुनस्यामितान्गुणान् ।&#x9;004a&lt;br&gt;&#xA;केशवस्य च सौहार्दे कीर्त्यमानेऽर्जुनं प्रति ॥&#x9;004c&lt;br&gt;&#xA;अभिशस्ता इवाभूवन्ध्यानमूकत्वमास्थिताः ।&#x9;005a&lt;br&gt;&#xA;ततः प्रभातसमये द्रोणं दुर्योधनोऽब्रवीत् ॥&#x9;005c&lt;br&gt;&#xA;प्रणयादभिमानाच्च द्विषद्वृद्ध्या च दुर्मनाः ।&#x9;006a&lt;br&gt;&#xA;शृण्वतां सर्वयोधानां संरब्धो वाक्यकोविदः ॥&#x9;006c&lt;br&gt;&#xA;नूनं वयं वध्यपक्षे भवतो द्विजसत्तम ।&#x9;007a&lt;br&gt;&#xA;तथाहि नाग्रहीः प्राप्तं समीपेऽद्य युधिष्ठिरम् ॥&#x9;007c&lt;br&gt;&#xA;इच्छतस्ते न मुच्येत चक्षुःप्राप्तो रणे रिपुः ।&#x9;008a&lt;br&gt;&#xA;जिघृक्षतो रक्ष्यमाणः सामरैरपि पाण्डवैः ॥&#x9;008c&lt;br&gt;&#xA;वरं दत्त्वा मम प्रीतः पश्चाद्विकृतवानसि ।&#x9;009a&lt;br&gt;&#xA;आशाभङ्गं न कुर्वन्ति भक्तस्यार्याः कथञ्चन ॥&#x9;009c&lt;br&gt;&#xA;सञ्जय उवाच &#x9;010&lt;br&gt;&#xA;ततोऽप्रीतस्तथोक्तः सन्भारद्वाजोऽब्रवीन्नृपम् ।&#x9;010a&lt;br&gt;&#xA;नार्हसे मां तथा ज्ञातुं घटमानं तव प्रिये ॥&#x9;010c&lt;br&gt;&#xA;ससुरासुरगन्धर्वाः सयक्षोरगराक्षसाः ।&#x9;011a&lt;br&gt;&#xA;नालं लोका रणे जेतुं पाल्यमानं किरीटिना ॥&#x9;011c&lt;br&gt;&#xA;विश्वसृग्यत्र गोविन्दः पृतनानीस्तथाऽर्जुनः ।&#x9;012a&lt;br&gt;&#xA;तत्र कस्य बलं क्रामेदन्यत्र त्र्यम्बकात्प्रभोः ॥&#x9;012c&lt;br&gt;&#xA;सत्यं तात ब्रवीम्यद्य नैतज्जात्वन्यथा भवेत् ।&#x9;013a&lt;br&gt;&#xA;अद्यैकं प्रवरं कञ्चित्पातयिष्ये महारथम् ॥&#x9;013c&lt;br&gt;&#xA;चक्रव्यूहं विधास्यामि योऽभेद्यस्त्रिदशैरपि ।&#x9;014a&lt;br&gt;&#xA;योगेन केनचिद्राजन्नर्जुनस्त्वपनीयताम् ॥&#x9;014c&lt;br&gt;&#xA;न ह्यज्ञातमसाध्यं वा तस्य सङ्ख्येऽस्ति किञ्चन ।&#x9;015a&lt;br&gt;&#xA;तेन ह्युपात्तं सकलं सर्वज्ञानमितस्ततः ॥&#x9;015c&lt;br&gt;&#xA;द्रोणेन व्याहृते त्वेवं संशप्तकगणाः पुनः ।&#x9;016a&lt;br&gt;&#xA;आह्वयन्नर्जुनं सङ्ख्ये दक्षिणामभितो दिशम् ॥&#x9;016c&lt;br&gt;&#xA;ततोऽर्जुनस्याथ परैः सार्धं समभवद्रणः ।&#x9;017a&lt;br&gt;&#xA;तादृशो यादृशो नान्यः श्रुतो दृष्टोपि वा क्वचित् ||&#x9;017c&lt;br&gt;&#xA;तत्र द्रोणेन विहितो व्यूहो राजन्व्यरोचत ।&#x9;018a&lt;br&gt;&#xA;चरन्मध्यन्दिने सूर्यः प्रतपन्निव दुर्दृशः ॥&#x9;018e&lt;br&gt;&#xA;तं चाभिमन्युर्वचनात्पितुर्ज्येष्ठस्य भारत ।&#x9;019a&lt;br&gt;&#xA;बिभेद दुर्भिदं सङ्ख्ये चक्रव्यूहमनेकधा ॥&#x9;019c&lt;br&gt;&#xA;स कृत्वा दुष्करं कर्म हत्वा वीरान्सहस्रशः ।&#x9;020a&lt;br&gt;&#xA;राजपुत्रशतं हत्वा कौसल्यं च बृहद्बलम् ॥&#x9;020c&lt;br&gt;&#xA;महारथं शल्यपुत्रं पौत्रं ते लक्ष्मणं तथा ।&#x9;021a&lt;br&gt;&#xA;षट्सु वीरेषु संसक्तो दौःशासनिवशं गतः |&#x9;021c&lt;br&gt;&#xA;सौभद्रः पृथिवीपाल जहौ प्राणान्परन्तप ॥&#x9;021e&lt;br&gt;&#xA;वयं परमसंहृष्टाः पाण्डवाः शोककर्शिताः ।&#x9;022a&lt;br&gt;&#xA;सौभद्रे निहते राजन्नवहारमकुर्महि ॥&#x9;022c&lt;br&gt;&#xA;&#39;जनमेजय उवाच &#x9;023&lt;br&gt;&#xA;समरोद्युक्तकर्माणः कर्मभिर्व्यञ्जितश्रमाः ।&#x9;023a&lt;br&gt;&#xA;सकृष्णाः पाण्डवाः पञ्च देवैरपि दुरासदाः ॥&#x9;023c&lt;br&gt;&#xA;शश्वत्कर्मान्वयैर्बुद्ध्या प्रकृत्या यशसा श्रिया ।&#x9;024a&lt;br&gt;&#xA;न भूतो भविता वापि कृष्णस्य सदृशः पुमान् ॥&#x9;024c&lt;br&gt;&#xA;सत्यधर्मतपोदानैर्द्विजपूजादिभिर्गुणैः ।&#x9;025a&lt;br&gt;&#xA;सदेहस्त्रिदिवं प्राप्तो राजा किल युधिष्ठिरः ॥&#x9;025c&lt;br&gt;&#xA;युगान्ते चान्तकश्चैव जामदग्न्यश्च कीर्तिमान् ।&#x9;026a&lt;br&gt;&#xA;रणस्थो भीमसेनश्च कथ्यन्ते सदृशास्त्रयः ॥&#x9;026c&lt;br&gt;&#xA;प्रतिज्ञाकर्मदक्षस्य रणे गाण्डीवधन्वनः ।&#x9;027a&lt;br&gt;&#xA;उपमां नाधिगच्छामि पार्थस्य सदृशीं क्षितौ ॥&#x9;027c&lt;br&gt;&#xA;गुरुवात्सल्यमत्यन्तं नैभृत्यं विनयो दमः ।&#x9;028a&lt;br&gt;&#xA;नकुले त्वाभिरूप्यं च शौर्यं च नियतानि षट् ॥&#x9;028c&lt;br&gt;&#xA;श्रुतमाधुर्यगाम्भीर्यसत्त्वरूपपराक्रमैः ।&#x9;029a&lt;br&gt;&#xA;सदृशो देवयोर्वीरः सहदेवः किलाश्विनोः ॥&#x9;029c&lt;br&gt;&#xA;ये च कृष्णे गुणाः स्फीताः पाण्डवेषु च ये गुणाः ।&#x9;030a&lt;br&gt;&#xA;अभिमन्यौ किलैकस्था दृश्यन्ते ते गुणाः शुभाः ॥&#x9;030c&lt;br&gt;&#xA;युधिष्ठिरस्य शौर्येण कृष्णस्य चरितेन च ।&#x9;031a&lt;br&gt;&#xA;कर्मणा भीमसेनस्य सदृशं भीमकर्मणः ॥&#x9;031c&lt;br&gt;&#xA;धनञ्जयस्य रूपेण विक्रमेण शुभेन च ।&#x9;032a&lt;br&gt;&#xA;विनये सहदेवस्य सदृशं नकुलस्य च ॥&#x9;032c&lt;br&gt;&#xA;अभिमन्युं द्विजश्रेष्ठ सौभद्रमपराजितम् ।&#x9;033a&lt;br&gt;&#xA;श्रोतुमिच्छामि कार्त्स्न्येन कथमायोधने हतः ॥&#x9;033c&lt;br&gt;&#xA;वैशम्पायन उवाच &#x9;034&lt;br&gt;&#xA;अभिमन्युं हतं श्रुत्वा धृतराष्ट्रो जनाधिपः ।&#x9;034a&lt;br&gt;&#xA;विस्तरेण महाराज पर्यपृच्छत्स सञ्जयम् ॥&#39;&#x9;034c&lt;br&gt;&#xA;धृतराष्ट्र उवाच &#x9;035&lt;br&gt;&#xA;पुत्रं पुरुषसिंहस्य सञ्जयाप्राप्तयौवनम् ।&#x9;035a&lt;br&gt;&#xA;रणे विनिहतं श्रुत्वा भृशं मे दीर्यते मनः ॥&#x9;035c&lt;br&gt;&#xA;दारुणः क्षत्रधर्मोऽयं विहितो धर्मकर्तृभिः ।&#x9;036a&lt;br&gt;&#xA;यत्र राज्येप्सवः शूरा बाले शस्त्रमपातयन् ॥&#x9;036c&lt;br&gt;&#xA;बालमत्यन्तसुखिनं विचरन्तमभीतवत् ।&#x9;037a&lt;br&gt;&#xA;कृतास्त्रा बहवो जघ्नुर्ब्रूहि गावल्गणे कथम् ॥&#x9;037c&lt;br&gt;&#xA;बिभित्सता रथानीकं सौभद्रेणामितौजसा ।&#x9;038a&lt;br&gt;&#xA;विक्रीडितं यथा सङ्ख्ये तन्ममाचक्ष्व सञ्जय ॥&#x9;038c&lt;br&gt;&#xA;सञ्जय उवाच &#x9;039&lt;br&gt;&#xA;यन्मां पृच्छसि राजेन्द्र सौभद्रस्य निपातनम् ।&#x9;039a&lt;br&gt;&#xA;तत्ते कार्त्स्न्येन वक्ष्यामि शृणु राजन्समाहितः ॥&#x9;039c&lt;br&gt;&#xA;विक्रीडितं कुमारेण यथानीकं बिभित्सता ।&#x9;040a&lt;br&gt;&#xA;आरुग्णाश्च यथा वीरा दुःसाध्याश्चापि विप्लवे ॥&#x9;040c&lt;br&gt;&#xA;दावाग्न्यभिपरीतानां भूरिगुल्मतृणद्रुमे ।&#x9;041a&lt;br&gt;&#xA;वनौकसामिवारण्ये त्वदीयानामभूद्भयम् ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/034/</guid>
      <description>&lt;p&gt;श्रीः&#xA;अध्यायः 034&#xA;द्रोणेन पद्मव्यूहरचना ॥ 1 ॥&#xA;सञ्जय उवाच &#x9;001&lt;br&gt;&#xA;स्थिरो भव महाराज शोकं धारय दुर्धरम् ।&#x9;001a&lt;br&gt;&#xA;महान्तं बन्धुनाशं ते कथयिष्यामि तच्छृणु ॥&#x9;001c&lt;br&gt;&#xA;पद्मव्यूहो महाराज आचार्येणाभिकल्पितः ।&#x9;002a&lt;br&gt;&#xA;तत्र पद्मोपमाः सर्वे राजानो विनिवेशिताः ॥&#x9;002c&lt;br&gt;&#xA;कुमारा राजलोकस्य निक्षिप्ताः केसरोपमाः ।&#x9;003a&lt;br&gt;&#xA;कर्णिकास्थो महाराज तस्य दुर्योधनोऽभवत् ॥&#x9;003c&lt;br&gt;&#xA;कृताभिसमयाः सर्वे सुवर्णविकृतध्वजाः ।&#x9;004a&lt;br&gt;&#xA;रक्ताम्बरधराः सर्वे सर्वे रक्तविभूषणाः ॥&#x9;004c&lt;br&gt;&#xA;सर्वे रक्तपताकाश्च सर्वे वै हेममालिनः ।&#x9;005a&lt;br&gt;&#xA;चन्दनागुरुदिग्धाङ्गाः स्रग्विणः सूक्ष्मवाससः ॥&#x9;005c&lt;br&gt;&#xA;सहिताः पर्यधावन्त कार्ष्णिं प्रतियुयुत्सवः ।&#x9;006a&lt;br&gt;&#xA;तेषां दशसहस्राणि बभूवुर्दृढधन्विनाम् ॥&#x9;006c&lt;br&gt;&#xA;पौत्रं तव पुरस्कृत्य लक्ष्मणं प्रियदर्शनम् ।&#x9;007a&lt;br&gt;&#xA;अन्योन्यसमदुःखास्ते अन्योन्यसमसाहसाः ॥&#x9;007c&lt;br&gt;&#xA;अन्योन्यं स्पर्धमानाश्च अन्योन्यस्य हिते रताः ।&#x9;008a&lt;br&gt;&#xA;दुर्योधनस्तु राजेन्द्र सैन्यमध्ये व्यवस्थितः ॥&#x9;008c&lt;br&gt;&#xA;कर्णदुःशासनकृपैर्वृतो राजा महारथैः ।&#x9;009a&lt;br&gt;&#xA;देवराजोपमः श्रीमाञ्श्वेतच्छत्राभिसंवृतः ॥&#x9;009c&lt;br&gt;&#xA;चामरव्यजनाक्षेपैरुदयन्निव भास्करः ।&#x9;010a&lt;br&gt;&#xA;प्रमुखे तस्य सैन्यस्य द्रोणोऽवस्थित नायकः ॥&#x9;010c&lt;br&gt;&#xA;सिन्धुराजस्तथाऽतिष्ठच्छ्रीमान्मेरुरिवाचलः ।&#x9;011a&lt;br&gt;&#xA;सिन्धुराजस्य पार्श्वस्था अश्वत्थामपुरोगमाः ॥&#x9;011c&lt;br&gt;&#xA;सुतास्तव महाराज त्रिंशत्त्रिदशसन्निभाः ।&#x9;012a&lt;br&gt;&#xA;गान्धारराजः कितवः शल्यो भूरिश्रवास्तथा ॥&#x9;012c&lt;br&gt;&#xA;पार्श्वतः सिन्धुराजस्य व्यराजन्त महारथाः ।&#x9;013a&lt;br&gt;&#xA;ततः प्रववृते युद्धं तुमुलं लोमहर्षणम् ।&#x9;013c&lt;br&gt;&#xA;तावकानां परेषां च मृत्युं कृत्वा निवर्तनम् ॥ ॥&#x9;013e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/035/</guid>
      <description>&lt;p&gt;श्रीः&#xA;अध्यायः 035&#xA;युधिष्ठिरेणाभिमन्युम् प्रति पद्मव्यूहभेदनचोदना ॥ 1 ॥&#xA;सञ्जय उवाच &#x9;001&lt;br&gt;&#xA;तदनीकमनाधृष्यं भारद्वाजेन रक्षितम् ।&#x9;001a&lt;br&gt;&#xA;पार्थाः समभ्यवर्तन्त भीमसेनपुरोगमाः ॥&#x9;001c&lt;br&gt;&#xA;सात्यकिश्चेकितानश्च धृष्टद्युम्नश्च पार्षतः ।&#x9;002a&lt;br&gt;&#xA;कुन्तिभोजश्च विक्रान्तो द्रुपदश्च महारथः ॥&#x9;002c&lt;br&gt;&#xA;आर्जुनिः क्षत्रधर्मा च बृहत्क्षत्रश्च वीर्यवान् ।&#x9;003a&lt;br&gt;&#xA;चेदिपो धृष्टकेतुश्च माद्रीपुत्रौ घटोत्कचः ॥&#x9;003c&lt;br&gt;&#xA;युधामन्युश्च विक्रान्तः शिखण्डी चापराजितः ।&#x9;004a&lt;br&gt;&#xA;उत्तमौजाश्च दुर्धर्षो विराटश्च महारथः ॥&#x9;004c&lt;br&gt;&#xA;द्रौपदेयाश्च संरब्धाः शैशुपालिश्च वीर्यवान् ।&#x9;005a&lt;br&gt;&#xA;केकयाश्च महावीर्याः सृञ्जयाश्च सहस्रशः ॥&#x9;005c&lt;br&gt;&#xA;एते चान्ये च सगणाः कृतास्त्रा युद्धदुर्मदाः ।&#x9;006a&lt;br&gt;&#xA;समभ्यधावन्सहसा भारद्वाजं युयुत्सवः ॥&#x9;006c&lt;br&gt;&#xA;समीपे वर्तमानांस्तान्भारद्वाजोऽतिवीर्यवान् ।&#x9;007a&lt;br&gt;&#xA;असम्भ्रान्तः शरौघेण महता समवारयत् ॥&#x9;007c&lt;br&gt;&#xA;महौघः सलिलस्येव गिरिमासाद्य दुर्भिदम् ।&#x9;008a&lt;br&gt;&#xA;द्रोणं ते नाभ्यवर्तन्त वेलामिव जलाशयाः ॥&#x9;008c&lt;br&gt;&#xA;पीड्यमानाः शरै राजन्द्रोणचापविनिःसृतैः ।&#x9;009a&lt;br&gt;&#xA;न शेकुः प्रमुखे स्थातुं भारद्वाजस्य पाण्डवाः ॥&#x9;009c&lt;br&gt;&#xA;तदद्भुतमपश्याम द्रोणस्य भुजयोर्बलम् ।&#x9;010a&lt;br&gt;&#xA;यदेनं नाभ्यवर्तन्त पाञ्चालाः सृञ्जयैः सह ॥&#x9;010c&lt;br&gt;&#xA;तमायान्तमभिक्रुद्धं द्रोणं दृष्ट्वा युधिष्ठिरः ।&#x9;011a&lt;br&gt;&#xA;बहुधा चिन्तयामास द्रोणस्य प्रतिवारणम् ॥&#x9;011c&lt;br&gt;&#xA;अशक्यं तु तमन्येन द्रोणं मत्त्वा युधिष्ठिरः ।&#x9;012a&lt;br&gt;&#xA;अविषह्यं गुरुं भारं सौभद्रे समवासृजत् ॥&#x9;012c&lt;br&gt;&#xA;वासुदेवादनवरं फल्गुनाच्चामितौजसम् ।&#x9;013a&lt;br&gt;&#xA;अब्रवीत्परवीरघ्नमभिमन्युमिदं वचः ॥&#x9;013c&lt;br&gt;&#xA;युधिष्ठिर उवाच &#x9;014&lt;br&gt;&#xA;एत्य नो नार्जुनो गर्हेद्यथा तात तथा कुरु ।&#x9;014a&lt;br&gt;&#xA;द्रोणानीकस्य न वयं विद्मो भेदं कथञ्चन ॥&#x9;014c&lt;br&gt;&#xA;त्वं वाऽर्जुनो वा कृष्णो वा भिन्द्यात्प्रद्युम्न एव वा ।&#x9;015a&lt;br&gt;&#xA;द्रोणानीकं महाबाहो पञ्चमो नोपपद्यते ॥&#x9;015c&lt;br&gt;&#xA;अभिमन्यो वरं तात याचे त्वां दातुमर्हसि ।&#x9;016a&lt;br&gt;&#xA;पितॄणां मातुलानां च सैन्यानां चैव सर्वशः ॥&#x9;016c&lt;br&gt;&#xA;धनञ्जयो हि नस्तात गर्हयेदेत्य संयुगात् ।&#x9;017a&lt;br&gt;&#xA;क्षिप्रमस्त्रं समादाय द्रोणानीकं विशातय ॥&#x9;017c&lt;br&gt;&#xA;अभिमन्युरुवाच &#x9;018&lt;br&gt;&#xA;द्रोणस्य दृढमत्युग्रमनीकप्रवरं युधि ।&#x9;018a&lt;br&gt;&#xA;पितॄणां जयमाकाङ्क्षन्नवगाहेऽविलम्बितम् ॥&#x9;018c&lt;br&gt;&#xA;उपदिष्टो हि मे पित्रा योगोऽनीकविशातने ।&#x9;019a&lt;br&gt;&#xA;नोत्सहे हि विनिर्गन्तुमहं कस्याञ्चिदापदि ॥&#x9;019c&lt;br&gt;&#xA;युधिष्ठिर उवाच &#x9;020&lt;br&gt;&#xA;भिन्ध्यनीकं युधांश्चेष्ठ द्वारं सञ्जनयस्व नः ।&#x9;020a&lt;br&gt;&#xA;वयं त्वाऽनुगमिष्यामो येन त्वं तात यास्यसि ॥&#x9;020c&lt;br&gt;&#xA;धनञ्जयसमं युद्धे त्वां वयं तात संयुगे ।&#x9;021a&lt;br&gt;&#xA;प्रणिधायानुयास्यामो रक्षन्तः सर्वतोमुखाः ॥&#x9;021c&lt;br&gt;&#xA;भीम उवाच &#x9;022&lt;br&gt;&#xA;अहं त्वाऽनुगमिष्यामि धृष्टद्युम्नोऽथ सात्यकिः ।&#x9;022a&lt;br&gt;&#xA;पाञ्चलाः केकया मात्स्यास्तथा सर्वे प्रभद्रकाः ॥&#x9;022c&lt;br&gt;&#xA;सकृद्भिन्नं त्वया व्यूहं तत्र तत्र पुनः पुनः ।&#x9;023a&lt;br&gt;&#xA;वयं प्रध्वंसयिष्यामो निघ्नामाना वरान्वरान् ॥&#x9;023c&lt;br&gt;&#xA;अभिमन्युरुवाच &#x9;024&lt;br&gt;&#xA;अहमेतत्प्रवेक्ष्यामि द्रोणानीकं दुरासदम् ।&#x9;024a&lt;br&gt;&#xA;पतङ्ग इव सङ्क्रुद्धो ज्वलितं जातवेदसम् ॥&#x9;024c&lt;br&gt;&#xA;तत्कर्माद्य करिष्यामि हितं यद्वंशयोर्द्वयोः ।&#x9;025a&lt;br&gt;&#xA;मातुलस्य च यत्प्रीतिं करिष्यति पितुश्च मे ॥&#x9;025c&lt;br&gt;&#xA;शिशुनैकेन सङ्ग्रामे काल्यमानानि सङ्घशः ।&#x9;026a&lt;br&gt;&#xA;द्रक्ष्यन्ति सर्वभूतानि द्विषत्सैन्यानि वै मया ॥&#x9;026c&lt;br&gt;&#xA;नाहं पार्थेन जातः स्यां न च जातः सुभद्रया ।&#x9;027a&lt;br&gt;&#xA;यदि मे संयुगे कश्चिज्जीवितो नाद्य मुच्यते ॥&#x9;027c&lt;br&gt;&#xA;यदि चैकरथेनाहं समग्रं क्षत्रमण्डलम् ।&#x9;028a&lt;br&gt;&#xA;न करोम्यष्टधा युद्धे न भवाम्यर्जुनात्मजः ॥&#x9;028c&lt;br&gt;&#xA;युधिष्ठिर उवाच &#x9;029&lt;br&gt;&#xA;एवं ते भाषमाणस्य बलं सौभद्र वर्धताम् ।&#x9;029a&lt;br&gt;&#xA;यत्समुत्सहसे भेत्तुं द्रोणानीकं दुरासदम् ॥&#x9;029c&lt;br&gt;&#xA;रक्षितं पुरुषव्याघ्रैर्महेष्वासैर्महाबलैः ।&#x9;030a&lt;br&gt;&#xA;साध्यरुद्रमरुत्तुल्यैर्वस्वग्न्यादित्यविक्रमैः ॥&#x9;030c&lt;br&gt;&#xA;सञ्जय उवाच &#x9;031&lt;br&gt;&#xA;तस्य तद्वचनं श्रुत्वा स यन्तारमचोदयत् ॥&#x9;031a&lt;br&gt;&#xA;सुमित्राश्वान्रणे क्षिप्रं द्रोणानीकाय चोदय ॥ ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/036/</guid>
      <description>&lt;p&gt;श्रीः&#xA;अध्यायः 036&#xA;अभिमन्युयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;सौभद्रस्तद्वचः श्रुत्वा धर्मराजस्य धीमतः ।&#x9;001a&lt;br&gt;&#xA;अचोदयत यन्तारं द्रोणानीकाय भारत ॥&#x9;001c&lt;br&gt;&#xA;तेन सञ्चोद्यमानस्तु याहियाहीति सारथिः ।&#x9;002a&lt;br&gt;&#xA;प्रत्युवाच ततो राजन्नभिमन्युमिदं वचः ॥&#x9;002c&lt;br&gt;&#xA;अतिभारोऽयमायुष्मन्नाहितस्त्वयि पाण्डवैः ।&#x9;003a&lt;br&gt;&#xA;सम्प्रधार्य क्षणं बुद्ध्या ततस्त्वं योद्धुमर्हसि ॥&#x9;003c&lt;br&gt;&#xA;आचार्यो हि कृती द्रोणः परमास्त्रे कृतश्रमः ।&#x9;004a&lt;br&gt;&#xA;त्वं तु बालः स बलवान्सङ्ग्रामाणामकोविदः ॥&#x9;004c&lt;br&gt;&#xA;ततोऽभिमन्युः प्रहसन्सारथिं वाक्यमब्रवीत् ।&#x9;005a&lt;br&gt;&#xA;सारथे कोन्वयं द्रोणः समग्रं क्षत्रमेव वा ॥&#x9;005c&lt;br&gt;&#xA;&#39;व्यवसायो हि मे योद्धुं रणोत्सवसमुद्यतः ।&#39;&#x9;006a&lt;br&gt;&#xA;ऐरावतगतं शक्रं सहामरगणैरहम् ॥&#x9;006c&lt;br&gt;&#xA;अथवा रुद्रमीशानं सर्वभूतगणार्चितम् ।&#x9;007a&lt;br&gt;&#xA;योधयेयं रणमुखे न मे क्षत्रेऽद्य विस्मयः ॥&#x9;007c&lt;br&gt;&#xA;&#39;यच्चैतत्पश्यसे सूत सयोधाश्वरथद्विपम् ।&#39;&#x9;008a&lt;br&gt;&#xA;तन्ममाद्य द्विषत्सैन्यं कलामर्हति षोडशीम् ॥&#x9;008c&lt;br&gt;&#xA;अपि विश्वजितं विष्णुं मातुलं प्राप्य सूतज ।&#x9;009a&lt;br&gt;&#xA;पितरं चार्जुनं युद्धे न भीर्मामुपयास्यति ॥&#x9;009c&lt;br&gt;&#xA;&#39;सञ्जय उवाच &#x9;010&lt;br&gt;&#xA;एवमप्युच्यमानः स सारथिस्तं पुनः पुनः ।&#x9;010a&lt;br&gt;&#xA;वीर ते तेन मा युद्धमिति सौभद्रमब्रवीत् ॥&#39;&#x9;010c&lt;br&gt;&#xA;अभिमन्युश्च तां वाचं कदर्थीकृत्य सारथेः ।&#x9;011a&lt;br&gt;&#xA;याहीत्येवाब्रवीदेनं द्रोणानीकाय माचिरम् ॥&#x9;011c&lt;br&gt;&#xA;ततः सन्नोदयामास हयानाशु त्रिहायनान् ।&#x9;012a&lt;br&gt;&#xA;नातिहृष्टमनाः सूतो हेमभाण्डपरिच्छदान् ॥&#x9;012c&lt;br&gt;&#xA;ते प्रेषिताः सुमित्रेण द्रोणानीकाय वाजिनः ।&#x9;013a&lt;br&gt;&#xA;द्रोणमभ्यद्रवन्राजन्महावेगा महाबलाः ॥&#x9;013c&lt;br&gt;&#xA;तमुदीक्ष्य तथायान्तं सर्वे द्रोणपुरोगमाः ।&#x9;014a&lt;br&gt;&#xA;अभ्यवर्तन्त कौरव्याः पाण्डवाश्च तमन्वयुः ॥&#x9;014c&lt;br&gt;&#xA;सकर्णिकारप्रवरोच्छ्रितध्वजः सुवर्णवर्माऽऽर्जुनिरर्जुनाद्वरः ।&#x9;015a&lt;br&gt;&#xA;युयुत्सया द्रोणमुखान्महारथान्समासदत्सिंहशिशुर्यथा द्विपान् ॥&#x9;015c&lt;br&gt;&#xA;ते विंशतिपदे यत्ताः सम्प्रहारं प्रचक्रिरे ।&#x9;016a&lt;br&gt;&#xA;आसीद्गाङ्ग इवावर्तो मुहूर्तमुदधाविव ॥&#x9;016c&lt;br&gt;&#xA;शूराणां युध्यमानानां निघ्नतामितरेतरम् ।&#x9;017a&lt;br&gt;&#xA;सङ्ग्रामस्तुमुलो राजन्प्रावर्तत सुदारुणः ॥&#x9;017c&lt;br&gt;&#xA;प्रवर्तमाने सङ्ग्रामे तस्मिन्नतिभयङ्करे ।&#x9;018a&lt;br&gt;&#xA;द्रोणस्य मिषतो व्यूहं भित्त्वा व्यचरदार्जुनिः ॥&#x9;018c&lt;br&gt;&#xA;&#39;तदभेद्यमनाधृष्यं द्रोणानीकं सुदुर्जयम् ।&#x9;019a&lt;br&gt;&#xA;भित्त्वार्जुनिरसम्भ्रान्तो विवेशाचिन्त्यविक्रमः ॥&#39;&#x9;019c&lt;br&gt;&#xA;तं प्रविष्टं विनिघ्नन्तं शत्रुसङ्घान्महाबलम् ।&#x9;020a&lt;br&gt;&#xA;हस्त्यश्वरथपत्त्यौघाः परिवव्रुरुदायुधाः ॥&#x9;020c&lt;br&gt;&#xA;नानावादित्रनिनदैः क्ष्वेडितोत्क्रुष्टगर्जितैः ।&#x9;021a&lt;br&gt;&#xA;हुङ्कारैः सिंहनादैश्च तिष्ठ तिष्ठेति निःस्वनैः ॥&#x9;021c&lt;br&gt;&#xA;घोरैर्हलहलाशब्दैर्मागास्तिष्ठैहि मामिति ।&#x9;022a&lt;br&gt;&#xA;असावहममित्रेति प्रवदन्तो मुहुर्मुहुः ॥&#x9;022c&lt;br&gt;&#xA;बृंहितैः शिञ्जितैर्हासैः करनेमिस्वनैरपि ।&#x9;023a&lt;br&gt;&#xA;सन्नादयन्तो वसुधामभिदुद्रुवुरार्जुनिम् ॥&#x9;023c&lt;br&gt;&#xA;तेषामापततां वीरः शीघ्रयोधी महाबलः ।&#x9;024a&lt;br&gt;&#xA;क्षिप्रास्त्रो न्यवधीद्राजन्मर्मज्ञो मर्मभेदिभिः ॥&#x9;024c&lt;br&gt;&#xA;ते हन्यमाना विवशा नानालिङ्गैः शितैः शरैः ।&#x9;025a&lt;br&gt;&#xA;अभिपेतुः सुबहुशः शलभा इव पावकम् ॥&#x9;025c&lt;br&gt;&#xA;ततस्तेषां शरीरैश्च शरीरावयवैश्च सः ।&#x9;026a&lt;br&gt;&#xA;सन्तस्तार क्षितिं क्षिप्रं कुशैर्वेदिमिवाध्वरे ॥&#x9;026c&lt;br&gt;&#xA;बद्धगोधाङ्गुलित्राणान्सशरासनसायकान् ।&#x9;027a&lt;br&gt;&#xA;सासिचर्माङ्कुशाभीषून्सतोमरपरश्वथान् ॥&#x9;027c&lt;br&gt;&#xA;सगदायोगुडप्रासान्सर्ष्टितोमरपट्टसान् ।&#x9;028a&lt;br&gt;&#xA;सभिण्डिपालपरिघान्यशक्तिवरकम्पनान् ॥&#x9;028c&lt;br&gt;&#xA;सप्रतोदमहाशङ्खान्सकुन्तान्सकचग्रहान् ।&#x9;029a&lt;br&gt;&#xA;समुद्गरक्षेपणीयान्सपाशपरिघोपलान् ॥&#x9;029c&lt;br&gt;&#xA;सकेयूराङ्गदान्बाहून्हृद्यगन्धानुलेपनान् ।&#x9;030a&lt;br&gt;&#xA;सञ्चिच्छेदार्जुनिर्वृत्तांस्त्वदीयानां सहस्रशः ॥&#x9;030c&lt;br&gt;&#xA;तैः स्फुरद्भिर्महाराज शुशुभे भूः सुलोहितैः ।&#x9;031a&lt;br&gt;&#xA;पञ्चास्यैः पन्नगैश्छिन्नैर्गरुडेनेव मारिष ॥&#x9;031c&lt;br&gt;&#xA;सुनासाननकेशान्तैरव्रणैश्चारुकुण्डलैः ।&#x9;032a&lt;br&gt;&#xA;सन्दष्टौष्ठपुटैः क्रोधात्क्षरद्भिः शोणितं बहु ॥&#x9;032c&lt;br&gt;&#xA;सचारुमुकुटोष्णीषैर्मणिरत्नविभूषितैः ।&#x9;033a&lt;br&gt;&#xA;विनालनलिनाकारैर्दिवाकरशशिप्रभैः ॥&#x9;033c&lt;br&gt;&#xA;हितप्रियंवदैः काले बहुभिः पुण्यगन्धिभिः ।&#x9;034a&lt;br&gt;&#xA;द्विषच्छिरोभिः पृथिवीं स वै तस्तार फाल्गुनिः ॥&#x9;034c&lt;br&gt;&#xA;गन्धर्वनगराकारान्विधिवत्कल्पितान्रथान् ।&#x9;035a&lt;br&gt;&#xA;वीषामुखान्वित्रिवेणून्न्यस्तदण्डकबन्धुरान् ॥&#x9;035c&lt;br&gt;&#xA;विजङ्घाकूबरांस्तत्र विनेमींश्च व्यरानपि ।&#x9;036a&lt;br&gt;&#xA;विचक्रोपस्करोपस्थान्भग्नोपकरणानपि ॥&#x9;036c&lt;br&gt;&#xA;&#39;समास्थितान्योधवरैर्दान्ताश्वान्साधुसारथीन् ।&#x9;037a&lt;br&gt;&#xA;विपताकाध्वजच्छत्रान्वितूणीरायुधानपि ॥&#x9;037c&lt;br&gt;&#xA;प्रपातितोपस्तरणान्हतयोधान्सहस्रशः ।&#x9;038a&lt;br&gt;&#xA;शरैर्विशकलीकुर्वन्दिक्षु सर्वास्वदृश्यत ॥&#x9;038c&lt;br&gt;&#xA;पुनर्द्विपान्द्विपारोहान्वैजयन्त्यङ्कुशध्वजान् ।&#x9;039a&lt;br&gt;&#xA;तूणान्वर्माण्यथो कक्ष्या ग्रैवेयांश्च सकम्बलान् ॥&#x9;039c&lt;br&gt;&#xA;घण्टाः शुण्डाविषाणाग्राञ्छत्रमालाः पदानुगान् ।&#x9;040a&lt;br&gt;&#xA;शरैर्निशितधाराग्रैः शात्रवाणामशातयत् ॥&#x9;040c&lt;br&gt;&#xA;वनायुजान्पार्वतीयान्काम्भोजानथ बाह्लिकान् ।&#x9;041a&lt;br&gt;&#xA;स्थिरवालधिकर्णाक्षाञ्जवनान्साधुवाहिनः ॥&#x9;041c&lt;br&gt;&#xA;आरूढाञ्शिक्षितैर्योधैः शक्त्यृष्टिप्रासयोधिभिः ।&#x9;042a&lt;br&gt;&#xA;विध्वस्तचामरमुखान्विप्रविद्धप्रकीर्णकान् ॥&#x9;042c&lt;br&gt;&#xA;निरस्तजिह्वानयनान्निष्कीर्णान्त्रयकृद्धनान् ।&#x9;043a&lt;br&gt;&#xA;हतारोहांश्छिन्नघण्टान्क्रव्यादगणमोदकान् ॥&#x9;043c&lt;br&gt;&#xA;निकृत्तचर्मकवचाञ्शकृन्मूत्रासृगाप्लुतान् ।&#x9;044a&lt;br&gt;&#xA;निपातयन्नश्ववरांस्तावकान्स व्यरोचत ।&#x9;044c&lt;br&gt;&#xA;एको विष्णुरिवाचिन्त्यं कृत्वा कर्म सुदुष्करम् ॥&#x9;044e&lt;br&gt;&#xA;तथा निर्मथितं तेन चतुरङ्गबलं महत् ।&#x9;045a&lt;br&gt;&#xA;यथाऽसुरबलं घोरं त्र्यम्बकेन महौजसा ॥&#x9;045c&lt;br&gt;&#xA;कृत्वा कर्म रणेऽसह्यं परैरार्जुनिराहवे ।&#x9;046a&lt;br&gt;&#xA;अभिनच्च पदात्योघांस्त्वदीयानेव सर्वशः ॥&#x9;046c&lt;br&gt;&#xA;एवमेकेन तां सेनां सौभद्रेण सितैः शरैः ।&#x9;047a&lt;br&gt;&#xA;भृशं विप्रहतां दृष्ट्वा स्कन्देनेवासुरीं चमूम् ॥&#x9;047c&lt;br&gt;&#xA;त्वदीयास्तव पुत्राश्च वीक्षमाणा दिशो दश ।&#x9;048a&lt;br&gt;&#xA;संशुष्कास्याश्चलन्नेत्राः प्रस्विन्ना रोमहर्षिणः ॥&#x9;048c&lt;br&gt;&#xA;पलायनकृतोत्साहा निरुत्साहा द्विषज्जये ।&#x9;049a&lt;br&gt;&#xA;गोत्रनामभिरन्योन्यं क्रन्दन्तो जीवितैषिणः ॥&#x9;049c&lt;br&gt;&#xA;हतान्पुत्रान्पितॄन्भ्रातॄन्बन्धून्सम्बन्धिनस्तथा ।&#x9;050a&lt;br&gt;&#xA;प्रातिष्ठन्त समुत्सृज्य त्वरयन्तो हयद्विपान् ॥ ॥&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/037/</guid>
      <description>&lt;p&gt;श्रीः&#xA;अध्यायः 037&#xA;अभिमन्युपराक्रमवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;तां प्रभग्नां चमूं दृष्ट्वा सौभद्रेणामितौजसा ।&#x9;001a&lt;br&gt;&#xA;दुर्योधनो भृशं क्रुद्धः स्वयं सौभद्रमभ्ययात् ॥&#x9;001c&lt;br&gt;&#xA;ततो राजानमावृत्तं सौभद्रं प्रति संयुगे ।&#x9;002a&lt;br&gt;&#xA;दृष्ट्वा द्रोणोऽब्रवीद्योधान्परीप्सध्वं नराधिपम् ॥&#x9;002c&lt;br&gt;&#xA;पुराऽभिमन्युर्लक्षं नः पश्यतां हन्ति वीर्यवान् ।&#x9;003a&lt;br&gt;&#xA;तमाद्रवत माभैष्ट क्षिप्रं रक्षत कौरवम् ||&#x9;003c&lt;br&gt;&#xA;सञ्जय उवाच &#x9;004&lt;br&gt;&#xA;&#39;एवमुक्तास्ततस्तेन भारद्वाजेन धीमता ।&#39;&#x9;004a&lt;br&gt;&#xA;कृतज्ञानबलोत्सेधाः सुहृदो जितकाशिनः ।&#x9;004c&lt;br&gt;&#xA;त्रास्यमाना भयाद्वीरं परिवव्रुस्तवात्मजम् ॥&#x9;004e&lt;br&gt;&#xA;द्रोणो द्रौणिः कृपः कर्णः कृतवर्मा च सौबलः ।&#x9;005a&lt;br&gt;&#xA;बृहद्बलो मद्रराजो भूरिर्भूरिश्रवाः शलः ॥&#x9;005c&lt;br&gt;&#xA;पौरवो वृषसेनश्च विसृजन्तः शिताञ्शरान् ।&#x9;006a&lt;br&gt;&#xA;सौभद्रं शरवर्षेण महता समवाकिरन् ॥&#x9;006c&lt;br&gt;&#xA;सम्मोहयित्वा तमथ दुर्योधनममोचयन् ।&#x9;007a&lt;br&gt;&#xA;आस्याद्ग्रासमिवाक्षिप्तं ममृषे नार्जुनात्मजः ॥&#x9;007c&lt;br&gt;&#xA;ताञ्शरौघेण महता साश्वसूतान्महारथान् ।&#x9;008a&lt;br&gt;&#xA;विमुखीकृत्य सौभद्रः सिंहनादमथानदत् ॥&#x9;008c&lt;br&gt;&#xA;तस्य नादं ततः श्रुत्वा सिंहस्येवामिषैषिणः ।&#x9;009a&lt;br&gt;&#xA;नामृष्यन्त सुसंरब्धाः पुनर्द्रोणमुखा रथाः ॥&#x9;009c&lt;br&gt;&#xA;त एनं कोष्ठकीकृत्य रथवंशेन मारिष ।&#x9;010a&lt;br&gt;&#xA;व्यसृजन्निषुजालानि नानालिङ्गानि सङ्घशः ॥&#x9;010c&lt;br&gt;&#xA;तान्यन्तरिक्षे चिच्छेद पौत्रस्ते निशितैः शरैः ।&#x9;011a&lt;br&gt;&#xA;तांश्चैव प्रतिविव्याध तदद्भुतमिवाभवत् ॥&#x9;011c&lt;br&gt;&#xA;&#39;ततो रथपदात्योघाः कुञ्जराः सादिनश्च ह ।&#39;&#x9;012a&lt;br&gt;&#xA;कोपितास्तेन शूरेण शरैराशीविषोपमैः ।&#x9;012c&lt;br&gt;&#xA;परिवव्रुर्जिघांसन्तः सौभद्रमपराजितम् ॥&#x9;012e&lt;br&gt;&#xA;समुद्रमिव पर्यस्तं त्वदीयं तं बलार्णवम् ।&#x9;013a&lt;br&gt;&#xA;दधारैकोऽर्जुनिर्बाणैर्वेलेवोद्वृत्तमर्णवम् ॥&#x9;013c&lt;br&gt;&#xA;शूराणां युध्यमानानां निघ्नतामितरेतरम् ।&#x9;014a&lt;br&gt;&#xA;अभिमन्योः परेषां च नासीत्कश्चित्पराङ्मुखः ॥&#x9;014c&lt;br&gt;&#xA;तस्मिंस्तु घोरे सङ्ग्रामे वर्तमाने भयङ्करे ।&#x9;015a&lt;br&gt;&#xA;दुःसहो नवभिर्बाणैरभिमन्युमविध्यत ॥&#x9;015c&lt;br&gt;&#xA;दुःशानो द्वादशभिः कृपः शारद्वतस्त्रिभिः ।&#x9;016a&lt;br&gt;&#xA;द्रोणस्तु सप्तदशभिः शरैराशीविषोपमैः ॥&#x9;016c&lt;br&gt;&#xA;विविंशतिस्तु सप्तत्या कृतवर्मा च सप्तभिः ।&#x9;017a&lt;br&gt;&#xA;बृहद्बलस्तथाऽष्टाभिरश्वत्थामा च सप्तभिः ॥&#x9;017c&lt;br&gt;&#xA;भूरिश्रवास्त्रिभिर्बाणैर्मद्रेशः षड्भिराशुगैः ।&#x9;018a&lt;br&gt;&#xA;द्वाभ्यां शराभ्यां शकुनिस्त्रिभिर्दुर्योधनो नृपः ॥&#x9;018c&lt;br&gt;&#xA;स तु तान्प्रतिविव्याध त्रिभिस्त्रिभिरजिह्मगैः ।&#x9;019a&lt;br&gt;&#xA;नृत्यन्निव महाराज चापहस्तः प्रतापवान् ॥&#x9;019c&lt;br&gt;&#xA;ततोऽभिमन्युः सङ्क्रुद्धस्त्रास्यमानस्तवात्मजैः ।&#x9;020a&lt;br&gt;&#xA;विदर्शयन्वै सुमहच्छिक्षौरसकृतं बलम् ॥&#x9;020c&lt;br&gt;&#xA;गरुडानिलरंहोभिर्यन्तुर्वाक्यकरैर्हयैः ।&#x9;021a&lt;br&gt;&#xA;अभ्यद्रवत तं कार्ष्णिमश्मकेन्द्रः कृतत्वरः ॥&#x9;021c&lt;br&gt;&#xA;अश्वाश्चाश्मकमादाय त्वरमाणाऽभ्यहारयन् ।&#x9;022a&lt;br&gt;&#xA;विव्याध दशभिर्बाणैस्तिष्ठतिष्ठेति चाब्रवीत् ॥&#x9;022c&lt;br&gt;&#xA;तस्याभिमन्युर्दशभिर्हयान्सूतं ध्वजं शरैः ।&#x9;023a&lt;br&gt;&#xA;बाहू धनुः शिरश्चोर्व्यां स्मयमानोऽभ्यपातयत् ॥&#x9;023c&lt;br&gt;&#xA;ततस्तस्मिन्हते वीरे सौभद्रेणाश्मकेश्वरे ।&#x9;024a&lt;br&gt;&#xA;सञ्चचाल बलं सर्वं पलायनपरायणम् ॥&#x9;024c&lt;br&gt;&#xA;ततः कर्णः कृपो द्रोणो द्रौणिर्गान्धारराट् शलः ।&#x9;025a&lt;br&gt;&#xA;शल्यो भूरिश्रवाः क्राथः सोमदत्तो विविंशतिः ।&#x9;025c&lt;br&gt;&#xA;वृषसेनः सुषेणश्च कुण्डभेदी प्रतर्दनः ॥&#x9;025e&lt;br&gt;&#xA;वृन्दारको ललित्थश्च प्रबाहुर्दीर्घलोचनः ।&#x9;026a&lt;br&gt;&#xA;दुर्योधनश्च सङ्क्रुद्धः शरवर्षैरवाकिरन् ॥&#x9;026c&lt;br&gt;&#xA;सोऽतिविद्धो महेष्वासैरभिमन्युरजिह्मगैः ।&#x9;027a&lt;br&gt;&#xA;शरमादत्त कर्णाय वर्मकायावभेदिनम् ॥&#x9;027c&lt;br&gt;&#xA;तस्य भित्त्वा तनुत्राणं देहं निर्भिद्य चाशुगः ।&#x9;028a&lt;br&gt;&#xA;प्राविशद्धरणीं वेगाद्वल्मीकमिव पन्नगः ॥&#x9;028c&lt;br&gt;&#xA;स तेनातिप्रहारेण व्यथितो विह्वलन्निव ।&#x9;029a&lt;br&gt;&#xA;सञ्चचाल रणे कर्णः क्षितिकम्पे यथाऽचलः ॥&#x9;029c&lt;br&gt;&#xA;तथान्यैर्निशितैर्बाणैः सुषेणं दीर्घलोचनम् ।&#x9;030a&lt;br&gt;&#xA;कुण्डभेदिं च सङ्क्रुद्धस्त्रिभिस्त्रीनवधीद्बली ॥&#x9;030c&lt;br&gt;&#xA;कर्णस्तं पञ्चविंशत्या नाराचानां समार्पयत् ।&#x9;031a&lt;br&gt;&#xA;अश्वत्थामा च विंशत्या कृतवर्मा च सप्तभिः ॥&#x9;031c&lt;br&gt;&#xA;स शराचितसर्वाङ्गः क्रुद्धः शक्रात्मजात्मजः ।&#x9;032a&lt;br&gt;&#xA;विचरन्ददृशे सैन्ये पाशहस्त इवान्तकः ॥&#x9;032c&lt;br&gt;&#xA;शल्यं च शरवर्षेण समीपस्थामवाकिरत् ।&#x9;033a&lt;br&gt;&#xA;उदक्रोशन्महाबाहुस्तव सैन्यानि भीषयन् ॥&#x9;033c&lt;br&gt;&#xA;ततः स विद्धोऽस्त्रविदा मर्मभिद्भिरजिह्मगैः ।&#x9;034a&lt;br&gt;&#xA;शल्यो राजन्रथोपस्थे निषसाद मुमोह च ॥&#x9;034c&lt;br&gt;&#xA;तं हि दृष्ट्वा तथा विद्धं सौभद्रेण यशस्विना ।&#x9;035a&lt;br&gt;&#xA;सम्प्राद्रवच्चमूः सर्वा भारद्वाजस्य पश्यतः ॥&#x9;035c&lt;br&gt;&#xA;सम्प्रेक्ष्य तं महाबाहुं रुक्मपुङ्खैः समावृतम् ।&#x9;036a&lt;br&gt;&#xA;त्वदीयाः प्रपलायन्ते मृगाः सिंहार्दिता इव ॥&#x9;036c&lt;br&gt;&#xA;&#39;सौभद्रशरनिर्भग्नाः समरेऽमरविक्रमाः ।&#x9;037a&lt;br&gt;&#xA;एवं शल्यो विमृदितस्तव पौत्रेण भारत ॥&#39;&#x9;037c&lt;br&gt;&#xA;स तु रणयशसाऽभिपूज्यमानः पितृसुरचारणसिद्धयक्षसङ्घैः |&#x9;038a&lt;br&gt;&#xA;अवनितलगतैश्च भूतसङ्घैरतिविबभौ हुतभुग्यथाऽऽज्यसिक्तः ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/038/</guid>
      <description>&lt;p&gt;श्रीः&#xA;अध्यायः 038&#xA;अभिमन्युपराक्रमवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;तथा प्रमथमानं तं महेष्वासानजिह्मगैः ।&#x9;001a&lt;br&gt;&#xA;आर्जुनिं मामकाः सङ्ख्ये के त्वेनं समवारयन् ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;शृणु राजन्कुमारस्य रणे विक्रीडितं महत् ।&#x9;002a&lt;br&gt;&#xA;बिभित्सतो रथानीकं भारद्वाजेन रक्षितम् ॥&#x9;002c&lt;br&gt;&#xA;मद्रेशं सादितं दृष्ट्वा सौभद्रेणाशुगै रणे ।&#x9;003a&lt;br&gt;&#xA;शल्यादवरजः क्रुद्ध किरन्बाणान्समभ्ययात् ॥&#x9;003c&lt;br&gt;&#xA;स विद्ध्वा दशभिर्बाणैः साश्वयन्तारमार्जुनिम् ।&#x9;004a&lt;br&gt;&#xA;उदक्रोशन्महाशब्दं तिष्ठतिष्ठेति चाब्रवीत् ॥&#x9;004c&lt;br&gt;&#xA;तस्यार्जुनिः शिरोग्रीवं पाणिपादं धनुर्हयान् ।&#x9;005a&lt;br&gt;&#xA;छत्रं ध्वजं नियन्तारं त्रिवेणुं चाप्युपस्करम् ॥&#x9;005c&lt;br&gt;&#xA;चक्रं युगं च तूणीरं ह्यनुकर्षं सायकैः ।&#x9;006a&lt;br&gt;&#xA;पताकां चक्रगोप्तारौ सर्वोपकरणानि च ॥&#x9;006c&lt;br&gt;&#xA;लघुहस्तः प्रचिच्छेद ददृशे तं न कश्चन ।&#x9;007a&lt;br&gt;&#xA;स पपात क्षितौ क्षीणः प्रविद्धाभरणाम्बरः ॥&#x9;007c&lt;br&gt;&#xA;वायुनेव महाचैत्यः समूलं चित्रवेदिकः ।&#x9;008a&lt;br&gt;&#xA;अनुगास्तस्य वित्रस्ताः प्राद्रवन्सर्वतो दिशः ॥&#x9;008c&lt;br&gt;&#xA;आर्जुनेः कर्म तद्दृष्ट्वा सम्प्रणेदुः समन्ततः ।&#x9;009a&lt;br&gt;&#xA;नादेन सर्वभूतानि साधुसाध्विति भारत ॥&#x9;009c&lt;br&gt;&#xA;शल्यभ्रातर्यथारुग्णे बहुशस्तस्य सैनिकाः ।&#x9;010a&lt;br&gt;&#xA;कुलाधिवासनामानि श्रावयन्तोऽर्जुनात्मजम् ॥&#x9;010c&lt;br&gt;&#xA;अभ्यधावन्त सङ्क्रुद्धा विविधायुधपाणयः ।&#x9;011a&lt;br&gt;&#xA;रथैरश्वैर्गजैश्चान्ये पद्भिश्चान्ये बलोत्कटाः ॥&#x9;011c&lt;br&gt;&#xA;बाणशब्देन महता रथनेमिस्वनेन च ।&#x9;012a&lt;br&gt;&#xA;हुङ्कारैः क्ष्वेडितोत्कृष्टैः सिंहनादैः सगर्जितैः ॥&#x9;012c&lt;br&gt;&#xA;ज्यातलत्रस्वनैरन्ये गर्जन्तोऽर्जुननन्दनम् ।&#x9;013a&lt;br&gt;&#xA;ब्रुवन्तश्च न नो जीवन्मोक्ष्यसे जीवितादिति ॥&#x9;013c&lt;br&gt;&#xA;तांस्तथा ब्रुवतो दृष्ट्वा सौभद्रः प्रहसन्निव ।&#x9;014a&lt;br&gt;&#xA;यो योस्मै प्राहरत्पूर्वं तं तं विव्याध पत्रिभिः ॥&#x9;014c&lt;br&gt;&#xA;सन्दर्शयिष्यन्नस्त्राणि विचित्राणि लघूनि च ।&#x9;015a&lt;br&gt;&#xA;आर्जुनिः समरे शूरो मृदुपूर्वमयुध्यत ॥&#x9;015c&lt;br&gt;&#xA;वासुदेवादुपात्तं यदस्त्रं यच्च धनञ्जयात् ।&#x9;016a&lt;br&gt;&#xA;अदर्शयत तत्कार्ष्णिः कृष्णाभ्यामविशेषवत् ॥&#x9;016c&lt;br&gt;&#xA;दूरमस्य गुरुं भारं साध्वसं च पुनः पुनः ।&#x9;017a&lt;br&gt;&#xA;सन्दधद्विसृजंश्चेषून्निर्विशेषमदृश्यत ॥&#x9;017c&lt;br&gt;&#xA;चापमण्डलमेवास्य विस्फुरद्दिक्ष्वदृश्यत ।&#x9;018a&lt;br&gt;&#xA;सुदीप्तस्य शरत्काले सवितुर्मण्डलं यथा ॥&#x9;018c&lt;br&gt;&#xA;ज्याशब्दः शुश्रुवे तस्य तलशब्दश्च दारुणः ।&#x9;019a&lt;br&gt;&#xA;महाशनिमुचः काले पयोदस्येव निःस्वनः ॥&#x9;019c&lt;br&gt;&#xA;ह्रीमानमर्षी सौभद्रो मानकृत्प्रियदर्शनः ।&#x9;020a&lt;br&gt;&#xA;सम्मिमानयिषुर्वीरानिष्वस्त्रैश्चाप्ययुध्यत ॥&#x9;020c&lt;br&gt;&#xA;मृदुर्भूत्वा महाराज दारुणः समपद्यत ।&#x9;021a&lt;br&gt;&#xA;वर्षाभ्यतीतो भगवाञ्शरदीव दिवाकरः ॥&#x9;021c&lt;br&gt;&#xA;शरान्विचित्रान्सुबहून्रुक्मपुङ्खाञ्शिलाशितान् ।&#x9;022a&lt;br&gt;&#xA;मुमोच शतशः क्रुद्धो गभस्तीनिव भास्करः ॥&#x9;022c&lt;br&gt;&#xA;क्षुरप्रैर्वत्सदन्तैश्च विपाठैश्च महायशाः ।&#x9;023a&lt;br&gt;&#xA;नाराचैरर्धचन्द्राभैर्भल्लैरञ्जलिकैरपि ॥&#x9;023c&lt;br&gt;&#xA;अवाकिरद्रथानीकं भारद्वाजस्य पश्यतः ।&#x9;024a&lt;br&gt;&#xA;ततस्तत्सैन्यमभवद्विमुखं शरपीडितम् ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/039/</guid>
      <description>&lt;p&gt;श्रीः&#xA;अध्यायः 039&#xA;दुश्शासनाभिमन्युसमागमः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;द्वैधीभवति मे चित्तं शुचा तुष्ट्या च सञ्जय ।&#x9;001a&lt;br&gt;&#xA;मम पुत्रस्य यत्सैन्यं सौभद्रः समवारयत् ॥&#x9;001c&lt;br&gt;&#xA;विस्तरेणैव मे शंस सर्वं गावल्गणे पुनः ।&#x9;002a&lt;br&gt;&#xA;विक्रीडितं कुमारस्य स्कन्दस्येवासुरैः सह ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;हन्त ते सम्प्रवक्ष्यामि विमर्दमतिदारुणम् ।&#x9;003a&lt;br&gt;&#xA;एकस्य च बहूनां च यथासीत्तुमुलो रणः ॥&#x9;003c&lt;br&gt;&#xA;अभिमन्युः कृतोत्साहः कृतोत्साहानरिन्दमान् ।&#x9;004a&lt;br&gt;&#xA;रथस्थो रथिनः सर्वांस्तावकानभ्यवर्षयत् ॥&#x9;004c&lt;br&gt;&#xA;द्रोणं कर्णं कृपं शल्यं द्रौणिं भोजं बृहद्बलम् ॥&#x9;005a&lt;br&gt;&#xA;दुर्योधनं सौमदत्तिं शकुनिं च महाबलम् ॥&#x9;005c&lt;br&gt;&#xA;नानानृपान्नृपसुतान्सैन्यानि विविधानि च ।&#x9;006a&lt;br&gt;&#xA;अलातचक्रवत्सर्वांश्चरन्बाणैः समार्पयत् ॥&#x9;006c&lt;br&gt;&#xA;निघ्नन्नमित्रान्सौभद्रः परमास्त्रैः प्रतापवान् ।&#x9;007a&lt;br&gt;&#xA;अदर्शयत तेजस्वी दिक्षु सर्वासु भारत ॥&#x9;007c&lt;br&gt;&#xA;तद्दृष्ट्वा चरितं तस्य सौभद्रस्यामितौजसः ।&#x9;008a&lt;br&gt;&#xA;समकम्पन्त सैन्यानि त्वदीयानि सहस्रशः ॥&#x9;008c&lt;br&gt;&#xA;अथाब्रवीन्महाप्राज्ञो भारद्वाजः प्रतापवान् ।&#x9;009a&lt;br&gt;&#xA;हर्षेणोत्फुल्लनयनः कृपमाभाष्य सत्वरम् ॥&#x9;009c&lt;br&gt;&#xA;घटयन्निव मर्माणि पुत्रस्य तव भारत ।&#x9;010a&lt;br&gt;&#xA;अभिमन्युं रणे दृष्ट्वा तदा रणविशारदम् ॥&#x9;010c&lt;br&gt;&#xA;द्रोण उवाच &#x9;011&lt;br&gt;&#xA;एष गच्छति सौभद्रः पार्थानां प्रथितो युवा ।&#x9;011a&lt;br&gt;&#xA;नन्दयन्सुहृदः सर्वान्राजानं च युधिष्ठिरम् ॥&#x9;011c&lt;br&gt;&#xA;नकुलं सहदेवं च भीमसेनं च पाण्डवम् ।&#x9;012a&lt;br&gt;&#xA;बन्धून्सम्बन्धिनश्चान्यान्मध्यस्थान्सुहृदस्तथा ॥&#x9;012c&lt;br&gt;&#xA;नास्य युद्धे समं मन्ये कञ्चिदन्यं धनुर्धरम् ।&#x9;013a&lt;br&gt;&#xA;इच्छन्हन्यादिमां सेनां किमर्थमपि नेच्छति ॥&#x9;013c&lt;br&gt;&#xA;सञ्जय उवाच &#x9;014&lt;br&gt;&#xA;द्रोणस्य प्रीतिसंयुक्तं श्रुत्वा वाक्यं तवात्मजः ।&#x9;014a&lt;br&gt;&#xA;आर्जुनिं प्रति सङ्क्रुद्धो द्रोणं दृष्ट्वा स्मयन्निव ॥&#x9;014c&lt;br&gt;&#xA;अथ दुर्योधनः कर्णमब्रवीद्बाह्लिकं नृपः ।&#x9;015a&lt;br&gt;&#xA;दुःशासनं मद्रराजं तांस्तथाऽन्यान्महारथान् ॥&#x9;015c&lt;br&gt;&#xA;सर्वमूर्धाभिषिक्तानामाचार्यो ब्रह्मवित्तमः ।&#x9;016a&lt;br&gt;&#xA;अर्जुनस्य सुतं मूढं नायं हन्तुमिहेच्छति ॥&#x9;016c&lt;br&gt;&#xA;न ह्यस्य समरे युद्ध्येदन्तकोऽप्याततायिनः ।&#x9;017a&lt;br&gt;&#xA;किमङ्ग पुनरेवान्यो मर्त्यः सत्यं ब्रवीमि वः ॥&#x9;017c&lt;br&gt;&#xA;अर्जुनस्य सुतं त्वेष शिष्यत्वादभिरक्षति ।&#x9;018a&lt;br&gt;&#xA;शिष्याः पुत्राश्च दयितास्तदपत्यं च धर्मिणाम् ॥&#x9;018c&lt;br&gt;&#xA;संरक्ष्यमाणो द्रोणेन मन्यते वीर्यमात्मनः ।&#x9;019a&lt;br&gt;&#xA;आत्मसम्भावितो मूढस्तं प्रमथ्नीत माचिरम् ॥&#x9;019c&lt;br&gt;&#xA;एवमुक्तास्तु ते राज्ञा सात्वतीपुत्रमभ्ययुः ।&#x9;020a&lt;br&gt;&#xA;संरब्धास्ते जिघांसन्तो भारद्वाजस्य पश्यतः ॥&#x9;020c&lt;br&gt;&#xA;दुःशासनस्तु तच्छ्रुत्वा दुर्योधनवचस्तदा ।&#x9;021a&lt;br&gt;&#xA;अब्रवीत्कुरुशार्दूल दुर्योधनमिदं वचः ॥&#x9;021c&lt;br&gt;&#xA;अहमेनं हनिष्यामि महाराज ब्रवीमि ते ।&#x9;022a&lt;br&gt;&#xA;मिषतां पाण्डुपुत्राणां पाञ्चालानां च पश्यताम् ॥&#x9;022c&lt;br&gt;&#xA;ग्रसिष्याम्यद्य सौभद्रं यथा राहुर्दिवाकरम् ।&#x9;023a&lt;br&gt;&#xA;उत्क्रुश्य चाब्रवीद्वाक्यं कुरुराजमिदं पुनः ॥&#x9;023c&lt;br&gt;&#xA;श्रुत्वा कृष्णौ मया ग्रस्तं सौभद्रमतिमानिनौ ।&#x9;024a&lt;br&gt;&#xA;गमिष्यतः प्रेतलोकं जीवलोकान्न संशयः ॥&#x9;024c&lt;br&gt;&#xA;तौ च श्रुत्वा मृतौ व्यक्तं पाण्डोः क्षेत्रोद्भवाः सुताः ।&#x9;025a&lt;br&gt;&#xA;एकाह्ना ससुहृद्वर्गाः क्लैब्याद्धास्यन्ति जीवितम् ॥&#x9;025c&lt;br&gt;&#xA;तस्मादस्मिन्हते शत्रौ हताः सर्वेऽहितास्तव ।&#x9;026a&lt;br&gt;&#xA;शिवेन मां ध्याहि राजन्नेष हन्मि रिपूंस्तव ॥&#x9;026c&lt;br&gt;&#xA;सञ्जय उवाच &#x9;027&lt;br&gt;&#xA;एवमुक्त्वाऽनदद्राजन्पुत्रो दुःशासनस्तव ।&#x9;027a&lt;br&gt;&#xA;सौभद्रमभ्ययात्क्रुद्धः शरवर्षैरवाकिरन् ॥&#x9;027c&lt;br&gt;&#xA;तमतिक्रुद्धमायान्तं तव पुत्रमरिन्दमः ।&#x9;028a&lt;br&gt;&#xA;अभिमन्युः शरैस्तीक्ष्णैः षड्विंशत्या समार्पयत् ॥&#x9;028c&lt;br&gt;&#xA;दुःशासनस्तु सङ्क्रुद्धः प्रभिन्न इव कुञ्जरः ।&#x9;029a&lt;br&gt;&#xA;अयोधयत सौभद्रमभिमन्युश्च तं रणे ॥&#x9;029c&lt;br&gt;&#xA;तौ मण्डलानि चित्राणि रथाभ्यां सव्यदक्षिणम् ।&#x9;030a&lt;br&gt;&#xA;चरमाणावयुध्येतां रथशिक्षाविशारदौ ॥&#x9;030c&lt;br&gt;&#xA;अथ पणवमृदङ्गदुन्दुभीनां क्रकचमहानकभेरिझर्झराणाम् ।&#x9;031a&lt;br&gt;&#xA;निनदमतिभृशं नराः प्रचक्रुर्लवणजलोद्भवसिंहनादमिश्रम् ॥ ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/040/</guid>
      <description>&lt;p&gt;श्रीः&#xA;अध्यायः 040&#xA;अभिमन्युना कर्णदुःशासनपराजयः ॥ 1 ॥&#xA;सञ्जय उवाच &#x9;001&lt;br&gt;&#xA;&#39;ततः समभवद्युद्धं तयोः पुरुषसिंहयोः ।&#x9;001a&lt;br&gt;&#xA;तस्मिन्काले महाबाहुः सौभद्रः परवीरहा ॥&#x9;001c&lt;br&gt;&#xA;सशरं कार्मुकं छित्त्वा लाघवेन व्यपातयत् ।&#x9;002a&lt;br&gt;&#xA;दुःशासनं शरैस्तीक्ष्णैः सन्ततक्ष समन्ततः ॥&#39;&#x9;002c&lt;br&gt;&#xA;शरविक्षतगात्रं तु प्रत्यमित्रमवस्थितम् ।&#x9;003a&lt;br&gt;&#xA;अभिमन्युः स्मयन्धीमान्दुःशासनमथाब्रवीत् ॥&#x9;003c&lt;br&gt;&#xA;दिष्ट्या पश्यामि सङ्ग्रामे मानिनं शूरमागतम् ।&#x9;004a&lt;br&gt;&#xA;निष्ठुरं त्यक्तधर्माणमाक्रोशनपरायणम् ॥&#x9;004c&lt;br&gt;&#xA;यत्सभायां त्वया राज्ञो धृतराष्ट्रस्य शृण्वतः ।&#x9;005a&lt;br&gt;&#xA;कोपितः परुषैर्वाक्यैर्धर्मराजो युधिष्ठिरः ॥&#x9;005c&lt;br&gt;&#xA;जयोन्मत्तेन भीमश्च बह्वबद्धं प्रभाषितः ।&#x9;006a&lt;br&gt;&#xA;अक्षकूटं समाश्रित्य सौबलस्यात्मनो बलम् ॥&#x9;006c&lt;br&gt;&#xA;तत्त्वयेदमनुप्राप्तं तस्य कोपान्महात्मनः ।&#x9;007a&lt;br&gt;&#xA;परवित्तापहारस्य कोधस्याप्रशमस्य च ॥&#x9;007c&lt;br&gt;&#xA;लोभस्य ज्ञाननाशस्य द्रोहस्यात्याहितस्य च ।&#x9;008a&lt;br&gt;&#xA;पितॄणां मम राज्यस्य हरणस्योग्रधन्विनाम् ॥&#x9;008c&lt;br&gt;&#xA;तत्त्वयेदमनुप्राप्तं प्रकोपाद्वै महात्मनाम् ।&#x9;009a&lt;br&gt;&#xA;स तस्योग्रमधर्मस्य फलं प्राप्नुहि दुर्मते ॥&#x9;009c&lt;br&gt;&#xA;शासिताऽस्म्यद्य ते बाणैः सर्वसैन्यस्य पश्यतः ।&#x9;010a&lt;br&gt;&#xA;अद्याहमनृणस्तस्य कोपस्य भविता रणे ॥&#x9;010c&lt;br&gt;&#xA;अमर्षितायाः कृष्णायाः काङ्क्षितस्य च मे पितुः ।&#x9;011a&lt;br&gt;&#xA;अद्य कौरव्य भीमस्य भवितास्म्यनृणो युधि ।&#x9;011c&lt;br&gt;&#xA;न हि मे मोक्ष्यसे जीवन्यदि नोत्सृजसे रणम् ॥&#x9;011e&lt;br&gt;&#xA;सञ्जय उवाच &#x9;012&lt;br&gt;&#xA;एवमुक्त्वा महाबाहुर्बाणं दुःशासनान्तकम् ।&#x9;012a&lt;br&gt;&#xA;सन्दधे परवीरघ्नः कालाग्न्यनिलवर्चसम् ॥&#x9;012c&lt;br&gt;&#xA;तस्योरस्तूर्णमासाद्य जत्रुदेशे विभिद्य तम् ।&#x9;013a&lt;br&gt;&#xA;जगाम सह पुङ्खेन वल्मीकमिव पन्नगः |&#x9;013c&lt;br&gt;&#xA;अथैनं पञ्चविंशत्या पुनरेव समार्पयत् ॥&#x9;013e&lt;br&gt;&#xA;शरैरग्निसमस्पर्शैराकर्णसमचोदितैः ।&#x9;014a&lt;br&gt;&#xA;स गाढविद्धो व्यथितो रथोपस्थ उपाविशत् ।&#x9;014c&lt;br&gt;&#xA;दुःशासनो महाराज कश्मलं चाविशन्महत् ॥&#x9;014e&lt;br&gt;&#xA;सारथिस्त्वरमाणस्तु दुःशासनमचेतनम् ।&#x9;015a&lt;br&gt;&#xA;रणमध्यादपोवाह सौभद्रशरपीडितम् ॥&#x9;015c&lt;br&gt;&#xA;पाण्डवा द्रौपदेयाश्च विराटश्च समीक्ष्य तम् ।&#x9;016a&lt;br&gt;&#xA;पाञ्चालाः केकयाश्चैव सिंहनादमथानदन् ॥&#x9;016c&lt;br&gt;&#xA;वादित्राणि च सर्वाणि नानालिङ्गानि सर्वशः ।&#x9;017a&lt;br&gt;&#xA;प्रावादयन्त संहृष्टाः पाण्डूनां तत्र सैनिकाः ॥&#x9;017c&lt;br&gt;&#xA;अपश्यन्स्मयमानाश्च सौभद्रस्य विचेष्टितम् ।&#x9;018a&lt;br&gt;&#xA;अत्यन्तवैरिणं दृप्तं दृष्ट्वा शत्रुं पराजितम् ॥&#x9;018c&lt;br&gt;&#xA;धर्ममारुतशक्राणामश्विनोः प्रतिमास्तथा ।&#x9;019a&lt;br&gt;&#xA;धारयन्तो ध्वजाग्रेषु द्रौपदेया महारथाः ॥&#x9;019c&lt;br&gt;&#xA;सात्यकिश्चेकितानश्च धृष्टद्युम्नशिखण्डिनौ ।&#x9;020a&lt;br&gt;&#xA;केकया धृष्टकेतुश्च मात्स्याः पाञ्चालसृञ्जयाः ॥&#x9;020c&lt;br&gt;&#xA;पाण्डवाश्च मुदा युक्ता युधिष्ठिरपुरोगमाः ।&#x9;021a&lt;br&gt;&#xA;अभ्यद्रवन्त त्वरिता द्रोणानीकं बिभित्सवः ॥&#x9;021c&lt;br&gt;&#xA;ततोऽभवन्महायुद्धं त्वदीयानां परैः सह ।&#x9;022a&lt;br&gt;&#xA;जयमाकाङ्क्षमाणानां शूराणामनिवर्तिनाम् ॥&#x9;022c&lt;br&gt;&#xA;तथा तु वर्तमाने वै सङ्ग्रामेऽतिभयङ्करे ।&#x9;023a&lt;br&gt;&#xA;दुर्योधनो महाराज राधेयमिदमब्रवीत् ॥&#x9;023c&lt;br&gt;&#xA;पश्य दुःशासनं वीरमभिमन्युवशङ्गतम् ।&#x9;024a&lt;br&gt;&#xA;प्रतपन्तमिवादित्यं निघ्नन्तं शात्रवान्रणे ||&#x9;024c&lt;br&gt;&#xA;अथ चैते सुसंरब्धाः सिंहा इव बलोत्कटाः ।&#x9;025a&lt;br&gt;&#xA;सौभद्रमुद्यतास्त्रातुमभ्यधावन्त पाण्डवाः ॥&#x9;035c&lt;br&gt;&#xA;सञ्जय उवाच &#x9;026&lt;br&gt;&#xA;ततः कर्णः शरैस्तीक्ष्णैरभिमन्युं दुरासदम् ।&#x9;026a&lt;br&gt;&#xA;अभ्यवर्षत सङ्क्रुद्धः पुत्रस्य हितकृत्तव ॥&#x9;026c&lt;br&gt;&#xA;तस्य चानुचरांस्तीक्ष्णैर्विव्याध परमेषुभिः ।&#x9;027a&lt;br&gt;&#xA;अवज्ञापूर्वकं शूरः सौभद्रस्य रणाजिरे ॥&#x9;027c&lt;br&gt;&#xA;अभिमन्युस्तु राधेयं त्रिसप्तत्या शिलीमुखैः ।&#x9;028a&lt;br&gt;&#xA;अविध्यत्त्वरितो राजन्द्रोणं प्रेप्सुर्महामनाः ॥&#x9;028c&lt;br&gt;&#xA;तं तथा नाशकत्कश्चिद्द्रोणाद्वारयितुं रथी ।&#x9;029a&lt;br&gt;&#xA;आरुजन्तं रथव्रातान्वज्रहस्तात्मजात्मजम् ॥&#x9;029c&lt;br&gt;&#xA;ततः कर्णो जयप्रेप्सुर्मानी सर्वधनुष्मताम् ।&#x9;030a&lt;br&gt;&#xA;सौभद्रं शतशोऽविध्यदुत्तमास्त्राणि दर्शयन् ॥&#x9;030c&lt;br&gt;&#xA;सोऽस्त्रैरस्त्रविदां श्रेष्ठो रामशिष्यः प्रतापवान् ।&#x9;031a&lt;br&gt;&#xA;समरे शत्रुदुर्धर्षमभिमन्युमपीडयत् ॥&#x9;031c&lt;br&gt;&#xA;स तथा पीड्यमानस्तु राधेयेनास्त्रवृष्टिभिः ।&#x9;032a&lt;br&gt;&#xA;समरेऽमरसङ्काशः सौभद्रो न व्यशीर्यत ॥&#x9;032c&lt;br&gt;&#xA;ततः शिलाशितैस्तीक्ष्णैर्भल्लैरानतपर्वभिः ।&#x9;033a&lt;br&gt;&#xA;छित्त्वा धनूंषि शूराणामार्जुनिः कर्णमार्दयत् ॥&#x9;033c&lt;br&gt;&#xA;धनुर्मण्डलनिर्मुक्तैः शरैराशीविषोपमैः ।&#x9;034a&lt;br&gt;&#xA;सच्छत्रध्वजयन्तारं साश्वमाशु स्मयन्निव ॥&#x9;034c&lt;br&gt;&#xA;कर्णोऽपि चास्य चिक्षेप बाणान्सन्नतपर्वणः ।&#x9;035a&lt;br&gt;&#xA;असम्भ्रान्तश्च तान्सर्वानगृह्णात्फल्गुनात्मजः ॥&#x9;035c&lt;br&gt;&#xA;ततो मुहूर्तात्कर्णस्य बाणेनैकेन वीर्यवान् ।&#x9;036a&lt;br&gt;&#xA;सध्वजं कार्मुकं वीरश्छित्त्वा भूमावपातयत् ॥&#x9;036c&lt;br&gt;&#xA;ततः कृच्छ्रगतं कर्णं दृष्ट्वा कर्णादनन्तरः ।&#x9;037a&lt;br&gt;&#xA;सौभद्रमभ्ययात्तूर्णं दृढमुद्यम्य कार्मुकम् ॥&#x9;037c&lt;br&gt;&#xA;तत उच्चुक्रुशुः पार्थास्तेषां चानुचरा जनाः ।&#x9;038a&lt;br&gt;&#xA;वादित्राणि च सञ्जघ्नुः सौभद्रं चापि तुष्टुवुः ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/041/</guid>
      <description>&lt;p&gt;श्रीः&#xA;अध्यायः 041&#xA;अभिमन्युपराक्रमवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;सोऽभ्यगच्छद्धनुष्पाणिर्ज्यां विकर्षन्पुनः पुनः ।&#x9;001a&lt;br&gt;&#xA;सच्छत्रध्वजयन्तारं साश्वमाशु स्मयन्निव ॥&#x9;001c&lt;br&gt;&#xA;सोऽपिध्यद्दशभिर्बाणैरभिमन्युं दुरासदम् ।&#x9;002a&lt;br&gt;&#xA;सच्छत्रध्वजयन्तारं साश्वमाशु स्मयन्निव ॥&#x9;002c&lt;br&gt;&#xA;पितृपैतामहं कर्म कुर्वाणमतिमानुषम् ।&#x9;003a&lt;br&gt;&#xA;दृष्ट्वार्दितं शरैः कार्ष्णिं त्वदीया हृषिताऽभवन् ॥&#x9;003c&lt;br&gt;&#xA;तस्याभिमन्युरायम्य स्मयन्नेकेन पत्रिणा ।&#x9;004a&lt;br&gt;&#xA;शिरः प्रच्यावयामास तद्रथात्प्रापतद्भुवि ॥&#x9;004c&lt;br&gt;&#xA;कर्णिकारमिवाधूतं वातेनापतितं नगात् ।&#x9;005a&lt;br&gt;&#xA;&#39;कर्णानुजं च सम्प्रेक्ष्य तावका व्यथिताऽभवन् ।&#39;&#x9;005c&lt;br&gt;&#xA;भ्रातरं निहतं दृष्ट्वा कर्णश्चासीत्पराङ्मुखः ॥&#x9;005e&lt;br&gt;&#xA;विमुखीकृत्य कर्णं तु सौभद्रः कङ्कपत्रिभिः ।&#x9;006a&lt;br&gt;&#xA;अन्यानपि महेष्वासांस्तूर्णमेवाभिदुद्रुवे ॥&#x9;006c&lt;br&gt;&#xA;ततस्तद्विततं सैन्यं हस्त्यश्वरथपत्तिमत् ।&#x9;007a&lt;br&gt;&#xA;क्रुद्धोऽभिमन्युरभिनत्तिग्मतेजा महारथः ॥&#x9;007c&lt;br&gt;&#xA;कर्णस्तु बहुभिर्बाणैरर्द्यमानोऽभिमन्युना ।&#x9;008a&lt;br&gt;&#xA;अपायाज्जवनैरश्वैस्ततोऽनीकमभिद्रवत् ॥&#x9;008c&lt;br&gt;&#xA;&#39;तिष्ठ कर्ण महेष्वास कृप दुर्योधनेति च ।&#x9;009a&lt;br&gt;&#xA;द्रोणस्य क्रोशतो राजंस्तदनीकमभज्यत ॥&#39;&#x9;009c&lt;br&gt;&#xA;शलभैरिव चाकाशं धाराभिरिव पर्वतः ।&#x9;010a&lt;br&gt;&#xA;अभिमन्योः शरैश्छन्नं न प्राज्ञायत किञ्चन ॥&#x9;010c&lt;br&gt;&#xA;तावकानां तु योधानां वध्यतां निशितैः शरैः ।&#x9;011a&lt;br&gt;&#xA;अन्यत्र सैन्धवाद्राजन्न स्म कश्चिदतिष्ठत ॥&#x9;011c&lt;br&gt;&#xA;सौभद्रस्तु ततः शङ्खं प्रध्माय पुरुषर्षभः ।&#x9;012a&lt;br&gt;&#xA;शीघ्रमभ्यपतत्सेनां भारतीं भरतर्षभ ॥&#x9;012c&lt;br&gt;&#xA;स कक्षेऽग्निरिवोत्सृष्टो निर्दहंस्तरसा रिपून् ।&#x9;013a&lt;br&gt;&#xA;मध्ये भारतसैन्यानामार्जुनिः पर्यवर्तत ॥&#x9;013c&lt;br&gt;&#xA;रथनागाश्वमनुजानर्दयन्निशितैः शरैः ।&#x9;014a&lt;br&gt;&#xA;सम्प्रविश्याकरोद्भूमिं कबन्धगणसङ्कुलाम् ॥&#x9;014c&lt;br&gt;&#xA;सौभद्रचापप्रभवैर्निकृत्ताः परमेषुभिः ।&#x9;015a&lt;br&gt;&#xA;स्वानेवाभिमुखान्घ्नन्तः प्राद्रवञ्जीवितार्थिनः ॥&#x9;015c&lt;br&gt;&#xA;ते घोरा रौद्रकर्माणो विपाठा बहवः शिताः ।&#x9;016a&lt;br&gt;&#xA;निघ्नन्तो रथनागाश्वाञ्जग्मुराशु वसुन्धराम् ॥&#x9;016c&lt;br&gt;&#xA;सायुधाः साङ्गुलित्राणाः सगदाः साङ्गदा रणे ।&#x9;017a&lt;br&gt;&#xA;दृश्यन्ते बाहवश्छिन्ना हेमाभरणभूषिताः ॥&#x9;017c&lt;br&gt;&#xA;शराश्चापानि खड्गाश्च शरीराणि शिरांसि च ।&#x9;018a&lt;br&gt;&#xA;सकुण्डलानि स्रग्वीणि भूमावासन्सहस्रशः ॥&#x9;018c&lt;br&gt;&#xA;सोपस्करैरधिष्ठानैरीषादण्डकबन्धुरैः ।&#x9;019a&lt;br&gt;&#xA;अक्षैर्विमथितैश्चक्रैर्बहुधा पतितैर्युगैः ॥&#x9;019c&lt;br&gt;&#xA;शक्तिचापासिभिश्चैव पतितैश्च महाध्वजैः ।&#x9;020a&lt;br&gt;&#xA;चर्मचापशरैश्चैव व्यवकीर्णैः समन्ततः ॥&#x9;020c&lt;br&gt;&#xA;निहतैः क्षत्रियैरश्वैर्वारणैश्च विशाम्पते ।&#x9;021a&lt;br&gt;&#xA;अगम्यरूपा पृथिवी क्षणेनासीत्सुदारुणा ॥&#x9;021c&lt;br&gt;&#xA;वध्यतां राजपुत्राणां क्रन्दतामितरेतरम् ।&#x9;022a&lt;br&gt;&#xA;प्रादुरासीन्महाशब्दो भीरूणां भयवर्धनः ॥&#x9;022c&lt;br&gt;&#xA;स शब्दो भरतश्रेष्ठ दिशः सर्वा व्यनादयत् ।&#x9;023a&lt;br&gt;&#xA;सौभद्रश्चाद्रवत्सेनां घ्नन्वराश्वरथद्विपान् ॥&#x9;023c&lt;br&gt;&#xA;कक्षमग्निरिवोत्सृष्टो निर्दहंस्तरसा रिपून् ।&#x9;024a&lt;br&gt;&#xA;मध्ये भारतसैन्यानामार्जुनिः प्रत्यदृश्यत ॥&#x9;024c&lt;br&gt;&#xA;विचरन्तं दिशः सर्वाः प्रदिशश्चापि भारत ।&#x9;025a&lt;br&gt;&#xA;तं तदा नानुपश्यामः सैन्ये च रजसाऽऽवृते ॥&#x9;025c&lt;br&gt;&#xA;आददानं गजाश्वानां णां चायूंषि भारत ।&#x9;026a&lt;br&gt;&#xA;क्षणेन भूयः पश्यामः सूर्यं मध्यन्दिने यथा ॥&#x9;026c&lt;br&gt;&#xA;अभिमन्युं महाराज प्रतपन्तं द्विषद्गणान् ।&#x9;027a&lt;br&gt;&#xA;स वासवसमः सङ्ख्ये वासवस्यात्मजात्मजः ॥&#x9;027c&lt;br&gt;&#xA;अभिमन्युर्महाराज सैन्यमध्ये व्यरोचत ।&#x9;028a&lt;br&gt;&#xA;&#39;यथा पुरा वह्निसुतः सुरसैन्येषु वीर्यवान् ॥&#39;&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/042/</guid>
      <description>&lt;p&gt;श्रीः&#xA;अध्यायः 042&#xA;सञ्जयेन धृतराष्ट्रम् प्रति अभिमन्युमनुगतानां जयद्रथेन निरोधकथनम् ॥ 1 ॥ तथा जयद्रथस्य रुद्रात् पाण्डवनिरोधरूपवरलाभकथनम् ॥ 2 ॥&#xA;धृतराष्ट्र उवाच &#x9;001&lt;br&gt;&#xA;बालमत्यन्तसुखिनं स्वबाहुबलदर्पितम् ।&#x9;001a&lt;br&gt;&#xA;युद्धेष्वकुशलं वीरं कुलपुत्रं तनुत्यजम् ॥&#x9;001c&lt;br&gt;&#xA;गाहमानमनीकानि सदश्वैश्च त्रिहायनैः ।&#x9;002a&lt;br&gt;&#xA;अपि यौधिष्ठिरात्सैन्यात्कश्चिदन्वपतद्बली ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;युधिष्ठिरो भीमसेनः शिखण्डी सात्यकिर्यमौ ।&#x9;003a&lt;br&gt;&#xA;धृष्टद्युम्नो विराटश्च द्रुपदश्च सकेकयः ॥&#x9;003c&lt;br&gt;&#xA;धृष्टकेतुश्च संरब्धो मात्स्याश्चाभ्यपतन्रणे ।&#x9;004a&lt;br&gt;&#xA;तेनैव तु पथा यान्तः पितरो मातुलैः सह ॥&#x9;004c&lt;br&gt;&#xA;अभ्यद्रवन्परीप्सन्तो व्यूढानीकाः प्रहारिणः ।&#x9;005a&lt;br&gt;&#xA;तान्दृष्ट्वा द्रवतः शूरांस्त्वदीया विमुखाऽभवन् ॥&#x9;005c&lt;br&gt;&#xA;ततस्तद्विमुखं दृष्ट्वा तव सूनोर्महद्बलम् ।&#x9;006a&lt;br&gt;&#xA;जामाता तव तेजस्वी संस्तम्भयिषुराद्रवत् ॥&#x9;006c&lt;br&gt;&#xA;सैन्धवस्य महाराज पुत्रो राजा जयद्रथः ।&#x9;007a&lt;br&gt;&#xA;स पुत्रगृद्धिनः पार्थान्सहसैन्यानवारयत् ॥&#x9;007c&lt;br&gt;&#xA;उग्रधन्वा महेष्वासो दिव्यमस्त्रमुदीरयन् ।&#x9;008a&lt;br&gt;&#xA;वार्धक्षत्रिरुपासेधत्प्रवणादिव कुञ्जरः ॥&#x9;008c&lt;br&gt;&#xA;धृतराष्ट्र उवाच &#x9;009&lt;br&gt;&#xA;कतिभारमहं मन्ये सैन्धवे सञ्जयाहितम् ।&#x9;009a&lt;br&gt;&#xA;यदेकः पाण्डवान्क्रुद्धान्पुत्रप्रेप्सूनवारयत् ॥&#x9;009c&lt;br&gt;&#xA;अत्यद्भुतमहं मन्ये बलं शौर्यं च सैन्धवे ।&#x9;010a&lt;br&gt;&#xA;तस्य प्रब्रूहि मे वीर्यं कर्म चाग्र्यं महात्मनः ॥&#x9;010c&lt;br&gt;&#xA;किं जप्तं हुतमिष्टं वा किं सुतप्तमथो तपः ।&#x9;011a&lt;br&gt;&#xA;&#39;दमो वा ब्रह्मचर्यं वा सूत यच्चास्य सत्तम ॥&#x9;011c&lt;br&gt;&#xA;देवं कतममाराध्य विष्णुमीशानमब्जजम् ।&#x9;012a&lt;br&gt;&#xA;सिन्धुराट् तनये सक्तान्क्रुद्धान्पार्थानवारयत् ॥&#x9;012c&lt;br&gt;&#xA;नैवं कृतं महत्कर्म भीष्मेणाज्ञासिषं तथा ।&#39;&#x9;013a&lt;br&gt;&#xA;सिन्धुराजो हि येनैकः पाण्डवान्समवारयत् ॥&#x9;013c&lt;br&gt;&#xA;सञ्जय उवाच &#x9;014&lt;br&gt;&#xA;द्वीपदीहरणे यत्तद्भीमसेनेन निर्जितः ।&#x9;014a&lt;br&gt;&#xA;मानात्स तप्तवान्राजा वरार्थी सुमहत्तपः ॥&#x9;014c&lt;br&gt;&#xA;इन्द्रियाणीन्द्रियार्थेभ्यः प्रियेभ्यः सन्निवर्त्य सः ।&#x9;015a&lt;br&gt;&#xA;क्षुत्पिपासातपसहः कृशो धमनिसन्ततः ॥&#x9;015c&lt;br&gt;&#xA;देवमाराधयच्छर्वं गृणन्ब्रह्म सनातनम् ।&#x9;016a&lt;br&gt;&#xA;भक्तानुकम्पी भगवांस्तस्य चक्रे ततो दयाम् ॥&#x9;016c&lt;br&gt;&#xA;स्वप्नान्तेऽप्यथ चैवाह हरः सिन्धुपतेः सुतम् ।&#x9;017a&lt;br&gt;&#xA;वरं वृणीष्व प्रीतोऽस्मि जयद्रथ किमिच्छसि ॥&#x9;017c&lt;br&gt;&#xA;एवमुक्तस्तु शर्वेण सिन्धुराजो जयद्रथः ।&#x9;018a&lt;br&gt;&#xA;उवाच प्रणतो रुद्रं प्राञ्जलिर्नियतात्मवान् ॥&#x9;018c&lt;br&gt;&#xA;पाण्डवेयानहं सङ्ख्ये भीमवीर्यपराक्रमान् ।&#x9;019a&lt;br&gt;&#xA;वारयेयं रथेनैकः समस्तानिति भारत ॥&#x9;019c&lt;br&gt;&#xA;एवमुक्तस्तु देवेशो जयद्रथमथाब्रवीत् ।&#x9;020a&lt;br&gt;&#xA;ददामि ते वरं सौम्य विना पार्थं धनञ्जयम् ।&#x9;020c&lt;br&gt;&#xA;वारयिष्यसि सङ्ग्रामे चतुरः पाण्डुनन्दनान् ॥&#x9;020e&lt;br&gt;&#xA;&#39;एकाहमिति राजेन्द्र तत्रैवान्तरधीयत ।&#39;&#x9;021a&lt;br&gt;&#xA;एवमस्त्विति देवेशमुक्त्वाबुद्ध्यत पार्थिवः ॥&#x9;021c&lt;br&gt;&#xA;स तेन वरदानेन दिव्येनास्त्रबलेन च ।&#x9;022a&lt;br&gt;&#xA;एकः संवारयामास पाण्डवानामनीकिनीम् ॥&#x9;022c&lt;br&gt;&#xA;तस्य ज्यातलघोषेण क्षत्रियान्भयमाविशत् ।&#x9;023a&lt;br&gt;&#xA;परांस्तु तव सैन्यस्य हर्षः परमकोऽभवत् ॥&#x9;023c&lt;br&gt;&#xA;दृष्ट्वा तु क्षत्रिया भारं सैन्धवे सर्वमाहितम् ।&#x9;024a&lt;br&gt;&#xA;उत्क्रुश्याभ्यद्रवन्राजन्येन यौधिष्ठिरं बलम् ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/043/</guid>
      <description>&lt;p&gt;श्रीः&#xA;अध्यायः 043&#xA;जयद्रथेन रुद्रवरात् व्यूहपथं पिधाय पाण्डवादिनिरोधः ॥ 1 ॥&#xA;सञ्जय उवाच &#x9;001&lt;br&gt;&#xA;यन्मां पृच्छसि राजेन्द्र सिन्धुराजस्य विक्रमम् ।&#x9;001a&lt;br&gt;&#xA;शृणु तत्सर्वमाख्यास्ये यथा पाण्डूनयोधयत् ॥&#x9;001c&lt;br&gt;&#xA;तमूहुर्वाजिनो वश्याः सैन्धवाः साधुवाहिनः ।&#x9;002a&lt;br&gt;&#xA;विकुर्वाणा बृहन्तोऽश्वाः श्वसनोपमरंहसः ॥&#x9;002c&lt;br&gt;&#xA;गन्धर्वनगराकारं विधिवत्कल्पितं रथम् ।&#x9;003a&lt;br&gt;&#xA;तस्याभ्यशोभयत्केतुर्वाराहो राजतो महान् ॥&#x9;003c&lt;br&gt;&#xA;श्वेतश्छत्रपताकाभिश्चामरव्यजनेन च ।&#x9;004a&lt;br&gt;&#xA;स बभौ राजलिङ्गैस्तैस्तारापतिरिवाम्बरे ॥&#x9;004c&lt;br&gt;&#xA;मुक्तावज्रमणिस्वर्णैर्भूषितं तदयस्मयम् ।&#x9;005a&lt;br&gt;&#xA;वरूथं विबभौ तस्य ज्योतिर्भिः खमिवावृतम् ॥&#x9;005c&lt;br&gt;&#xA;स विष्फार्य महच्चापं किरन्निषुगणान्बहून् ।&#x9;006a&lt;br&gt;&#xA;तत्खण्डं पूरयामास यदार्जुनिरदारयत् ॥&#x9;006c&lt;br&gt;&#xA;स सात्यकिं त्रिभिर्बाणैरष्टभिश्च वृकोदरम् ।&#x9;007a&lt;br&gt;&#xA;धृष्टद्युम्नं तथा षष्ट्या विराटं दशभिः शरैः ॥&#x9;007c&lt;br&gt;&#xA;द्रुपदं पञ्चभिस्तीक्ष्णैः सप्तभिश्च शिखण्डिनम् ।&#x9;008a&lt;br&gt;&#xA;केकयान्पञ्चविंशत्या द्रौपदेयांस्त्रिभिस्त्रिभिः ॥&#x9;008c&lt;br&gt;&#xA;युधिष्ठिरं तु सप्तत्या ततः शेषानपानुदत् ।&#x9;009a&lt;br&gt;&#xA;इषुजालेन महता तदद्भुतमिवाभवत् ॥&#x9;009c&lt;br&gt;&#xA;अथास्य शितपीतेन भल्लेनादिश्य कार्मुकम् ।&#x9;010a&lt;br&gt;&#xA;चिच्छेद प्रहसन्राजा धर्मपुत्रः प्रतापवान् ॥&#x9;010c&lt;br&gt;&#xA;अक्ष्णोर्निमेषमात्रेण सोऽन्यदादाय कार्मुकम् ।&#x9;011a&lt;br&gt;&#xA;विव्याध दशभिः पार्थं तांश्चैवान्यांस्त्रिभिस्त्रिभिः ॥&#x9;011c&lt;br&gt;&#xA;तत्तस्य लाघवं ज्ञात्वा भीमो भल्लैस्त्रिभिस्त्रिभिः ।&#x9;012a&lt;br&gt;&#xA;धनुर्ध्वजं च च्छत्रं च क्षितौ क्षिप्रमपातयत् ॥&#x9;012c&lt;br&gt;&#xA;सोऽन्यदादाय बलवान्सज्जं कृत्वा च कार्मुकम् ।&#x9;013a&lt;br&gt;&#xA;भीमस्यापातयत्केतुं धनुरश्वांश्च मारिष ॥&#x9;013c&lt;br&gt;&#xA;स हताश्वादवप्लुत्य च्छिन्नधन्वा रथोत्तमात् ।&#x9;014a&lt;br&gt;&#xA;सोत्यकेराप्लुतो यानं गिर्यग्रमिव केसरी ॥&#x9;014c&lt;br&gt;&#xA;ततस्त्वदीयाः संहृष्टाः साधुसाध्विति वादिनः ।&#x9;015a&lt;br&gt;&#xA;सिन्धुराजस्य तत्कर्म प्रेक्ष्याश्रद्धेयमद्भुतम् ॥&#x9;015c&lt;br&gt;&#xA;सङ्क्रुद्धान्पाण्डवानेको यद्दधारास्त्रतेजसा ।&#x9;016a&lt;br&gt;&#xA;तत्तस्य कर्म भूतानि सर्वाण्येवाभ्यपूजयन् ॥&#x9;016c&lt;br&gt;&#xA;सौभद्रेण हतैः पूर्वं सोत्तरायोधिभिर्द्विपैः ।&#x9;017a&lt;br&gt;&#xA;पाण्डूनां दर्शितः पन्थाः सैन्धवेन निवारितः ॥&#x9;017c&lt;br&gt;&#xA;यतमानास्तु ते वीरा मात्स्यपाञ्चालकेकयाः ।&#x9;018a&lt;br&gt;&#xA;पाण्डवाश्चान्वपद्यन्त प्रतिशेकुर्न सैन्धवम् ॥&#x9;018c&lt;br&gt;&#xA;यो यो हि यतते भेत्तुं द्रोणानीकं तवाहितः ।&#x9;019a&lt;br&gt;&#xA;तन्तमेव वरं प्राप्य सैन्धवः प्रत्यवारयत् ॥ ॥&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/044/</guid>
      <description>&lt;p&gt;श्रीः&#xA;अध्यायः 044&#xA;अभिमन्युपराक्रमवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;सैन्धवेन निरुद्धेषु जयगृद्धिषु पाणडुषु ।&#x9;001a&lt;br&gt;&#xA;सुघोरमभवद्युद्धं त्वदीयानां परैः सह ॥&#x9;001c&lt;br&gt;&#xA;प्रविश्याथार्जुनिः सेनां सत्यसन्धो दुरासदः ।&#x9;002a&lt;br&gt;&#xA;व्यक्षोभयत तेजस्वी मकरः सागरं यथा ॥&#x9;002c&lt;br&gt;&#xA;तं तथा शरवर्षेण छादयन्तमरिन्दमम् ।&#x9;003a&lt;br&gt;&#xA;यथा प्रधानाः सौभद्रमभ्ययुः कुरुसत्तमाः ॥&#x9;003c&lt;br&gt;&#xA;तेषां तस्य च सम्मर्दो दारुणः समपद्यत ।&#x9;004a&lt;br&gt;&#xA;सृजतां शरवर्षाणि प्रसक्तममितौजसाम् ॥&#x9;004c&lt;br&gt;&#xA;रथव्रजेन संरुद्धस्तैरमित्रैस्तथाऽऽर्जुनिः ।&#x9;005a&lt;br&gt;&#xA;वृषसेनस्य यन्तारं हत्वा चिच्छेद कार्मुकम् ॥&#x9;005c&lt;br&gt;&#xA;तं च विव्याध बलवांस्तस्य चाश्वानजिह्मगैः ।&#x9;006a&lt;br&gt;&#xA;वातायमानैस्तैरश्वैर्विसञ्ज्ञोऽपहृतो रणात् ॥&#x9;006c&lt;br&gt;&#xA;तेनान्तरेणाभिमन्योर्यन्तापासारयद्रथम् ।&#x9;007a&lt;br&gt;&#xA;रथव्रजास्ततो हृष्टाः साधुसाध्विति चुक्रुशुः ॥&#x9;007c&lt;br&gt;&#xA;तं सिंहमिव सङ्क्रुद्धं प्रमथ्नन्तं शरैररीन् ।&#x9;008a&lt;br&gt;&#xA;आरादायान्तमभ्येत्य वसातीयोऽभ्ययाद्द्रुतम् ॥&#x9;008c&lt;br&gt;&#xA;सोऽभिमन्युं शरैः षष्ट्या रुक्मपुङ्खैरवाकिरत् ।&#x9;009a&lt;br&gt;&#xA;अब्रवीच्च न मे जीवञ्जीवतो युधि मोक्ष्यसे ॥&#x9;009c&lt;br&gt;&#xA;तमयस्मयवर्माणमिषुणा दूरपातिना ।&#x9;010a&lt;br&gt;&#xA;विव्याध हृदि सौभद्रः स पपात व्यसुः क्षितौ ॥&#x9;010c&lt;br&gt;&#xA;वसातीयं हतं दृष्ट्वा क्रुद्धाः क्षत्रियपुङ्गवाः ।&#x9;011a&lt;br&gt;&#xA;परिवव्रुस्तदा राजंस्तव पौत्रं जिघांसवः ॥&#x9;011c&lt;br&gt;&#xA;विष्फारयन्तश्चापानि नानारूपाण्यनेकशः ।&#x9;012a&lt;br&gt;&#xA;तद्युद्धमभवद्रौद्रं सौभद्रस्यारिभिः सह ॥&#x9;012c&lt;br&gt;&#xA;तेषां शरान्सेष्वसनाञ्शरीराणि शिरांसि च ।&#x9;013a&lt;br&gt;&#xA;सकुण्डलानि स्रग्वीणि क्रुद्धश्चिच्छेद फाल्गुनिः ॥&#x9;013c&lt;br&gt;&#xA;सखड्गाः साङ्गुलित्राणाः सपट्टसपरश्वथाः ।&#x9;014a&lt;br&gt;&#xA;अदृश्यन्त भुजाश्छिन्ना हेमाभरणभूषिताः ॥&#x9;014c&lt;br&gt;&#xA;स्रग्भिराभरणैर्वस्त्रैः पतितैर्विविधैर्ध्वजैः ।&#x9;015a&lt;br&gt;&#xA;वर्मभिश्चर्मभिर्हारैर्मुकुटैश्छत्रचामरैः ॥&#x9;015c&lt;br&gt;&#xA;उपस्करैरधिष्ठानैरीषादण्डकबन्धुरैः ।&#x9;016a&lt;br&gt;&#xA;अक्षैर्विमथितैश्चक्रैर्भग्नैश्च बहुधा युगैः ॥&#x9;016c&lt;br&gt;&#xA;अनुकर्षैः पताकाभिस्तथा सारथिवाजिभिः ।&#x9;017a&lt;br&gt;&#xA;रथैश्च भग्नैर्नागैश्च हतैः कीर्णाभवन्मही ॥&#x9;017c&lt;br&gt;&#xA;निहतैः क्षत्रियैः शूरैर्नानाजनपदेश्वरैः ।&#x9;018a&lt;br&gt;&#xA;जयगृद्धैर्वृता भूमिर्दारुणा समपद्यत ॥&#x9;018c&lt;br&gt;&#xA;दिशो विचरतस्तस्य सर्वाश्च प्रदिशस्तथा ।&#x9;019a&lt;br&gt;&#xA;रणेऽभिमन्योः क्रुद्धस्य रूपमन्तरधीयत ॥&#x9;019c&lt;br&gt;&#xA;काञ्चनं यद्यदस्यासीद्वर्म चाभरणानि च ।&#x9;020a&lt;br&gt;&#xA;धनुषश्च शराणां च तदपश्याम केवलम् ॥&#x9;020c&lt;br&gt;&#xA;तं तदा नाशकत्कश्चिच्चक्षुर्भ्यामभिवीक्षितुम् ।&#x9;021a&lt;br&gt;&#xA;आददानं शरैर्योधान्मध्ये सूर्यमिव स्थितम् ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/045/</guid>
      <description>&lt;p&gt;श्रीः&#xA;अध्यायः 045&#xA;अभिमन्योः पराक्रमः तेन दुर्योधनपराजयः ॥ 1 ॥&#xA;सञ्जय उवाच &#x9;001&lt;br&gt;&#xA;आददानस्तु शूराणामायूंष्यभवदार्जुनिः ।&#x9;001a&lt;br&gt;&#xA;अन्तकः सर्वभूतानां प्राणान्काल इवागते ॥&#x9;001c&lt;br&gt;&#xA;स शक्र इव विक्रान्तः शक्रसूनोः सुतो बली ।&#x9;002a&lt;br&gt;&#xA;अभिमन्युस्तदानीकं लोडयन्समदृश्यत ॥&#x9;002c&lt;br&gt;&#xA;प्रविश्यैव तु राजेन्द्र क्षत्रियेन्द्रान्तकोपमः ।&#x9;003a&lt;br&gt;&#xA;सत्यश्रवसमादत्त व्याघ्रो मृगमिवोल्बणः ॥&#x9;003c&lt;br&gt;&#xA;सत्यश्रवसि चाक्षिप्ते त्वरमाणा महारथाः ।&#x9;004a&lt;br&gt;&#xA;प्रगृह्य विपुलं शस्त्रमभिमन्युमुपाद्रवन् ॥&#x9;004c&lt;br&gt;&#xA;अहम्पूर्वमहम्पूर्वमिति क्षत्रियपुङ्गवाः ।&#x9;005a&lt;br&gt;&#xA;स्पर्धमानाः समाजग्मुर्जिघांसन्तोऽर्जुनात्मजम् ॥&#x9;005c&lt;br&gt;&#xA;क्षत्रियाणामनीकानि प्रद्रुतान्यभिधावताम् ।&#x9;006a&lt;br&gt;&#xA;जग्राह तिमिरासाद्य क्षुद्रमत्स्यानिवार्णवे ॥&#x9;006c&lt;br&gt;&#xA;ये केचन गतास्तस्य समीपमपलायिनः ।&#x9;007a&lt;br&gt;&#xA;न ते प्रतिन्यवर्तन्त समुद्रादिव सिन्धवः ॥&#x9;007c&lt;br&gt;&#xA;महाग्रहगृहीतेव वातवेगभयार्दिता ।&#x9;008a&lt;br&gt;&#xA;समकम्पत सा सेना विभ्रष्टा नौरिवार्णवे ॥&#x9;008c&lt;br&gt;&#xA;अथ रुक्मरथो नाम मद्रेश्वरसुतो बली ।&#x9;009a&lt;br&gt;&#xA;त्रस्तामाश्वासयन्सेनामत्रस्तो वाक्यमब्रवीत् ॥&#x9;009c&lt;br&gt;&#xA;अलं त्रासेन वः शूरा नैष कश्चिन्मयि स्थिते ।&#x9;010a&lt;br&gt;&#xA;अहमेनं ग्रहीष्यामि जीवग्राहं न संशयः ॥&#x9;010c&lt;br&gt;&#xA;एवमुक्त्वा तु सौभद्रमभिदुद्राव वीर्यवान् ।&#x9;011a&lt;br&gt;&#xA;सुकल्पितेनोह्यमानः स्यन्दनेन विराजता ॥&#x9;011c&lt;br&gt;&#xA;सोऽभिमन्युं त्रिभिर्बाणैर्विद्ध्वा वक्षस्यथानदत् ।&#x9;012a&lt;br&gt;&#xA;त्रिभिश्च दक्षिणे बाहौ सव्ये च निशितैस्त्रिभिः ॥&#x9;012c&lt;br&gt;&#xA;स तस्येष्वसनं छित्त्वा फाल्गुनिः सव्यदक्षिणौ ।&#x9;013a&lt;br&gt;&#xA;भुजौ शिरश्च स्वक्षिभ्रु क्षितौ क्षिप्रमपातयत् ॥&#x9;013c&lt;br&gt;&#xA;दृष्ट्वा रुक्मरथं रुग्णं पुत्रं शल्यस्य मानिनम् ।&#x9;014a&lt;br&gt;&#xA;जीवग्राहं जिघृक्षन्तं सौभद्रेण यशस्विना ॥&#x9;014c&lt;br&gt;&#xA;सङ्ग्रामदुर्मदा राजन्राजपुत्राः प्रहारिणः ।&#x9;015a&lt;br&gt;&#xA;वयस्याः शल्यपुत्रस्य सुवर्णविकृतध्वजाः ॥&#x9;015c&lt;br&gt;&#xA;तालमात्राणि चापानि विकर्षन्तो महाबलाः ।&#x9;016a&lt;br&gt;&#xA;आर्जुनिं शरवर्षेण समन्तात्पर्यवारयन् ॥&#x9;016c&lt;br&gt;&#xA;शूरैः शिक्षाबलोपेतैस्तरुणैरत्यमर्षणैः ।&#x9;017a&lt;br&gt;&#xA;दृष्ट्वैकं समरे शूरं सौभद्रमपराजितम् ॥&#x9;017c&lt;br&gt;&#xA;छाद्यमानं शरव्रातैर्हृष्टो दुर्योधनोऽभवत् ।&#x9;018a&lt;br&gt;&#xA;वैवस्वतस्य भवनं गतं ह्येनममन्यत ॥&#x9;018c&lt;br&gt;&#xA;सुवर्णपुङ्खैरिषुभिर्नानालिङ्गैः सुतेजनैः ।&#x9;019a&lt;br&gt;&#xA;अदृश्यमार्जुनिं चक्रुर्निमेषात्ते नृपात्मजाः ॥&#x9;019c&lt;br&gt;&#xA;ससूताश्वध्वजं तस्य स्यन्दनं तं च मारिष ।&#x9;020a&lt;br&gt;&#xA;आचितं समपश्याम श्वाविधं शललैरिव ॥&#x9;020c&lt;br&gt;&#xA;स गाढविद्धः क्रुद्धश्च तोत्रैर्गज इवार्दितः ।&#x9;021a&lt;br&gt;&#xA;गान्धर्वमस्त्रमायच्छद्रथमायां च भारत ॥&#x9;021c&lt;br&gt;&#xA;अर्जुनो तपस्तप्त्वा गन्धर्वेभ्यो यदाहृतम् ।&#x9;022a&lt;br&gt;&#xA;तुम्बुरुप्रमुखेभ्यो वै तेनामोहयताहितान् ॥&#x9;022c&lt;br&gt;&#xA;एकधा शतधा राजन्दृश्यते स्म सहस्रधा ।&#x9;023a&lt;br&gt;&#xA;अलातचक्रवत्सङ्ख्ये क्षिप्रमस्त्राणि दर्शयन् ॥&#x9;023c&lt;br&gt;&#xA;रथचर्यास्त्रमायाभिर्मोहयित्वा परन्तपः ।&#x9;024a&lt;br&gt;&#xA;बिभेद शतधा राजञ्शरीराणि महीक्षिताम् ॥&#x9;024c&lt;br&gt;&#xA;प्राणाः प्राणभृतां सङ्ख्ये प्रेषिता निशितैः शरैः ।&#x9;025a&lt;br&gt;&#xA;राजन्प्रापुरमुं लोकं शरीराण्यवनिं ययुः ॥&#x9;025c&lt;br&gt;&#xA;धनूंष्यश्वान्नियन्तॄंश्च ध्वजान्बाहूंश्च साङ्गदान् ।&#x9;026a&lt;br&gt;&#xA;शिरांसि च शितैर्बाणैस्तेषां चिच्छेद फाल्गुनिः ॥&#x9;026c&lt;br&gt;&#xA;चूतारामो यथा भग्नः पञ्चवर्षः फलोपगः ।&#x9;027a&lt;br&gt;&#xA;राजपुत्रशतं तद्वत्सौभद्रेण निपातितम् ॥&#x9;027c&lt;br&gt;&#xA;क्रुद्धाशीविषसङ्काशान्सुकुमारान्सुखोचितान् ।&#x9;028a&lt;br&gt;&#xA;एकेन निहतान्दृष्ट्वा भीतो दुर्योधनोऽभवत् ॥&#x9;028c&lt;br&gt;&#xA;रथिनः कुञ्जरानश्वान्पदातींश्चावमर्दितान् ।&#x9;029a&lt;br&gt;&#xA;दृष्ट्वा दुर्योधनः क्षिप्रमुपायात्तममर्षितः ॥&#x9;029c&lt;br&gt;&#xA;तयोः क्षणमिवापूर्वः सङ्ग्रामः समपद्यत ।&#x9;030a&lt;br&gt;&#xA;अथाभवत्ते विमुखः पुत्रः शरशताहतः ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/046/</guid>
      <description>&lt;p&gt;श्रीः&#xA;अध्यायः 046&#xA;अभिमन्युना दुर्योधनसूनोर्लक्ष्मणस्य वधः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;यथा वदसि मे सूत एकस्य बहुभिः सह ।&#x9;001a&lt;br&gt;&#xA;सङ्ग्रामं तुमुलं घोरं जयं चैव महात्मनः ॥&#x9;001c&lt;br&gt;&#xA;अश्रद्धेयमिवाश्चर्यं सौभद्रस्याथ विक्रमम् ।&#x9;002a&lt;br&gt;&#xA;किन्तु नात्यद्भुतं तेषां येषां धर्मो व्यपाश्रयः ॥&#x9;002c&lt;br&gt;&#xA;दुर्योधने च विमुखे राजपुत्रशते हते ।&#x9;003a&lt;br&gt;&#xA;सौभद्रे प्रतिपत्तिं कां प्रत्यपद्यन्त मामकाः ॥&#x9;003c&lt;br&gt;&#xA;सञ्जय उवाच &#x9;004&lt;br&gt;&#xA;संशुष्कास्याश्चलन्नेत्राः प्रस्विन्ना रोमहर्षणाः ।&#x9;004a&lt;br&gt;&#xA;पलायनकृतोत्साहा निरुत्साहा द्विषज्जये ॥&#x9;004c&lt;br&gt;&#xA;हतान्भ्रातॄन्पितॄन्पुत्रान्सुहृत्सम्बन्धिबान्धवान् ।&#x9;005a&lt;br&gt;&#xA;उत्सृज्योत्सृज्य सञ्जग्मुस्त्वरयन्तो हयद्विपान् ॥&#x9;005c&lt;br&gt;&#xA;तान्प्रभग्नांस्तथा दृष्ट्वा द्रोणो द्रौणिर्बृहद्बलः ।&#x9;006a&lt;br&gt;&#xA;कृपो दुर्योधनः कर्णः कृतवर्माथ सौबलः ॥&#x9;006c&lt;br&gt;&#xA;अभ्यधावन्सुसङ्क्रुद्धाः सौभद्रमपराजितम् ।&#x9;007a&lt;br&gt;&#xA;ते तु पौत्रेण ते राजन्प्रायशो विमुखीकृताः ।&#x9;007c&lt;br&gt;&#xA;&#39;सौभद्रेण महाराज शक्रप्रतिमतेजसा ॥&#39;&#x9;007e&lt;br&gt;&#xA;एकस्तु सुखसंवृद्धो बाल्याद्दर्पाच्च निर्भयः ।&#x9;008a&lt;br&gt;&#xA;इष्वस्त्रविन्महातेजा लक्ष्मणोऽर्जुनिमभ्ययात् ॥&#x9;008c&lt;br&gt;&#xA;तमन्वगेवास्य पिता पुत्रगृद्धी न्यवर्तत ।&#x9;009a&lt;br&gt;&#xA;अनुदुर्योधनं चान्ये न्यवर्तन्त महारथाः ॥&#x9;009c&lt;br&gt;&#xA;तं तेऽभिषिषिचुर्बाणैर्मेघा गिरिमिवाम्बुभिः ।&#x9;010a&lt;br&gt;&#xA;स तु तान्प्रममाथैको विष्वग्वातो यथाम्बुदान् ॥&#x9;010c&lt;br&gt;&#xA;पौत्रं तव च दुर्धर्षं लक्ष्मणं प्रियदर्शनम् ।&#x9;011a&lt;br&gt;&#xA;पितुः समीपे तिष्ठन्तं शूरमुद्यतकार्मुकम् ॥&#x9;011c&lt;br&gt;&#xA;अत्यन्तसुखसंवृद्धं धनेश्वरसुतोपमम् ।&#x9;012a&lt;br&gt;&#xA;आससाद रणे कार्ष्णिर्मत्तो मत्तमिव द्विपम् ।&#x9;012c&lt;br&gt;&#xA;&#39;सिंहशाबो वने शश्वत्पुण्डरीकशिशुं यथा ॥&#39;&#x9;012e&lt;br&gt;&#xA;लक्ष्मणेन तु सङ्गम्य सौभद्रः परवीरहा ।&#x9;013a&lt;br&gt;&#xA;शरैः सुनिशितैस्तीक्ष्णैर्बाह्वोरुरसि चार्पयत् ॥&#x9;013c&lt;br&gt;&#xA;सङ्क्रुद्धो वै महाराज दण्डाहत इवोरगः ।&#x9;014a&lt;br&gt;&#xA;पौत्रस्तव महाराज तव पौत्रमभाषत ॥&#x9;014c&lt;br&gt;&#xA;सुदृष्टः क्रियतां लोको ह्यमुं लोकं गमिष्यसि ।&#x9;015a&lt;br&gt;&#xA;पश्यतां बान्धवानां त्वां नयामि यमसादनम् ॥&#x9;015c&lt;br&gt;&#xA;एवमुक्त्वा ततो भल्लं सौभद्रः परवीरहा ।&#x9;016a&lt;br&gt;&#xA;उद्बबर्ह महाबाहुर्निर्मुक्तोरगसन्निभम् ॥&#x9;016c&lt;br&gt;&#xA;स तस्य भुजनिर्मुक्तो लक्ष्मणस्य सुदर्शनम् ।&#x9;017a&lt;br&gt;&#xA;सुनसं सुभ्रु केशान्तं शिरोऽहार्षीत्सकुण्डलम् ॥&#x9;017c&lt;br&gt;&#xA;&#39;पौत्रस्तु तव दुर्धर्षं लक्ष्मणं प्रियदर्शनम् ।&#x9;018a&lt;br&gt;&#xA;पितुः समीपे तिष्ठन्तं प्राहिणोद्यमसादनम् ॥&#x9;018c&lt;br&gt;&#xA;अत्यन्तसुखसंवृद्धं धनेश्वरसुतोपमम् ।&#39;&#x9;019a&lt;br&gt;&#xA;लक्ष्मणं निहतं दृष्ट्वा हाहेत्युच्चुक्रुशुर्जनाः ॥&#x9;019c&lt;br&gt;&#xA;ततो दुर्योधनः क्रुद्धः प्रिये पुत्रे निपातिते ।&#x9;020a&lt;br&gt;&#xA;हतैनमिति चुक्रोश क्षत्रियान्क्षत्रियर्षभः ॥&#x9;020c&lt;br&gt;&#xA;ततो द्रोणः कृपः कर्णो द्रोणपुत्रो बृहद्बलः ।&#x9;021a&lt;br&gt;&#xA;कृतवर्मा च हार्दिक्यः षड्रथाः पर्यवारयन् ॥&#x9;021c&lt;br&gt;&#xA;तांस्तु विद्ध्वा शितैर्बाणैर्विमुखीकृत्य चार्जुनिः ।&#x9;022a&lt;br&gt;&#xA;वेगेनाभ्यपतत्क्रुद्धः सैन्धवस्य महद्बलम् ॥&#x9;022c&lt;br&gt;&#xA;आवव्रुस्तस्य पन्थानं गजानीकेन दंशिताः ।&#x9;023a&lt;br&gt;&#xA;कलिङ्गाश्च निषादाश्च क्राथपुत्रश्च वीर्यवान् ।&#x9;023c&lt;br&gt;&#xA;तत्प्रसक्तमिवात्यर्थं युद्धमासीद्विशाम्पते ॥&#x9;023e&lt;br&gt;&#xA;ततस्तत्कुञ्जरानीकं व्यधमद्धृष्टमार्जुनिः ।&#x9;024a&lt;br&gt;&#xA;यथा वायुर्नित्यगतिर्जलदाञ्शतशोऽम्बरे ॥&#x9;024c&lt;br&gt;&#xA;ततः क्रुद्धाः शरव्रातै राजानः समवारयन् ।&#x9;025a&lt;br&gt;&#xA;अथेतरे सन्निवृत्ताः पुनर्द्रोणमुखा रथाः ।&#x9;025c&lt;br&gt;&#xA;परमास्त्राणि धुन्वानाः सौभद्रमभिदुद्रुवुः ॥&#x9;025e&lt;br&gt;&#xA;तान्निवार्यार्जुनिर्बाणैः क्राथपुत्रमयोधयत् ।&#x9;026a&lt;br&gt;&#xA;शरौघेणाप्रमेयेण त्वरमाणो जिघांसया ॥&#x9;026c&lt;br&gt;&#xA;सधनुर्बाणकेयूरौ बाहू समुकुटं शिरः ।&#x9;027a&lt;br&gt;&#xA;सच्छत्रध्वजयन्तारं रथं चाश्वान्न्यपातयत् ॥&#x9;027c&lt;br&gt;&#xA;कुलशीलश्रुतिबलैः कीर्त्या चास्त्रबलेन च ।&#x9;028a&lt;br&gt;&#xA;युक्ते तस्मिन्हते वीराः प्रायशो विमुखाऽभवन् ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/047/</guid>
      <description>&lt;p&gt;श्रीः&#xA;अध्यायः 047&#xA;अभिमन्युपराक्रमवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;तथा प्रविष्टं तरुणं सौभद्रमपराजितम् ।&#x9;001a&lt;br&gt;&#xA;कुलानुरूपं कुर्वाणं सङ्ग्रामेष्वपराजितम् ॥&#x9;001c&lt;br&gt;&#xA;आजानेयैः सुबलिभिर्यान्तमश्वैस्त्रिहायनैः ।&#x9;002a&lt;br&gt;&#xA;प्लवमानमिवाकाशे के शूराः समवारयन् ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;अभिमन्युः प्रविश्यैतांस्तावकान्निशितैः शरैः ।&#x9;003a&lt;br&gt;&#xA;अकरोत्पार्थिवान्सर्वान्विमुखान्पाण्डुनन्दनः ॥&#x9;003c&lt;br&gt;&#xA;तं तु द्रोणः कृपः कर्णो द्रौणिश्च सबृहद्बलः ।&#x9;004a&lt;br&gt;&#xA;कृतवर्मा च हार्दिक्यः षड्रथाः पर्यवारयन् ॥&#x9;004c&lt;br&gt;&#xA;दृष्ट्वा तु सैन्धवे भारमतिमात्रं समाहितम् ।&#x9;005a&lt;br&gt;&#xA;सैन्यं तव महाराज युधिष्ठिरमुपाद्रवत् ॥&#x9;005c&lt;br&gt;&#xA;सौभद्रमितरे वीरमभ्यवर्षञ्शराम्बुभिः ।&#x9;006a&lt;br&gt;&#xA;तालमात्राणि चापानि विकर्षन्तो महाबलाः ॥&#x9;006c&lt;br&gt;&#xA;तांस्तु सर्वान्महेष्वासान्सर्वविद्यासु निष्ठितान् ।&#x9;007a&lt;br&gt;&#xA;व्यष्टम्भयद्रणे बाणैः सौभद्रः परवीरहा ॥&#x9;007c&lt;br&gt;&#xA;द्रोणं पञ्चाशताविध्यद्विंशत्या च बृहद्बलम् ।&#x9;008a&lt;br&gt;&#xA;अशीत्या कृतवर्माणं कृपं षष्ट्या शिलीमुखैः ॥&#x9;008c&lt;br&gt;&#xA;रुक्मपुङ्खैर्महावेगैराकर्णसमचोदितैः ।&#x9;009a&lt;br&gt;&#xA;अविध्यद्दशभिर्बाणैरश्वत्थामानमार्जुनिः ॥&#x9;009c&lt;br&gt;&#xA;कर्णं च कर्णिना कर्णे पीतेन च शितेन च ।&#x9;010a&lt;br&gt;&#xA;फाल्गुनिर्द्विषतां मध्ये विव्याध परमेषुणा ॥&#x9;010c&lt;br&gt;&#xA;पातयित्वा कृपस्याश्वांस्तथोभौ पार्ष्णिसारथी ।&#x9;011a&lt;br&gt;&#xA;अथैनं दशभिर्बाणैः प्रत्यविध्यत्स्तनान्तरे ॥&#x9;011c&lt;br&gt;&#xA;ततो बृन्दारकं वीरं कुरूणां कीर्तिवर्धनम् ।&#x9;012a&lt;br&gt;&#xA;पुत्राणां तव वीराणां पश्यतामवधीद्बली ॥&#x9;012c&lt;br&gt;&#xA;तं द्रौणिः पञ्चविंशत्या क्षुद्रकाणां समार्पयत् ।&#x9;013a&lt;br&gt;&#xA;वरंवरममित्राणामारुजन्तमभीतवत् ॥&#x9;013c&lt;br&gt;&#xA;स तु बाणैः शितैस्तूर्णं प्रत्यविध्यत मारिष ।&#x9;014a&lt;br&gt;&#xA;पश्यतां धार्तराष्ट्राणामश्वत्थामानमार्जुनिः ॥&#x9;014c&lt;br&gt;&#xA;षष्ट्या शराणां तं द्रौणिस्तिग्मधारैः सुतेजनैः ।&#x9;015a&lt;br&gt;&#xA;उग्रैर्नाकम्पयद्विद्ध्वा मैनाकमिव पर्वतम् ॥&#x9;015c&lt;br&gt;&#xA;स तु द्रौणिं त्रिसप्तत्या हेमपुङ्घैरजिह्मगैः ।&#x9;016a&lt;br&gt;&#xA;प्रत्यविध्यन्महातेजा बलवानपकारिणम् ॥&#x9;016c&lt;br&gt;&#xA;तस्मिन्द्रोणो बाणशतं पुत्रगृद्धी न्यपातयत् ।&#x9;017a&lt;br&gt;&#xA;अश्वत्थामा तथाऽष्टौ च परीप्सन्पितरं रणे ॥&#x9;017c&lt;br&gt;&#xA;कर्णो द्वाविंशतिं भल्लान्कृतवर्मा च विंशतिम् ।&#x9;018a&lt;br&gt;&#xA;बृहद्बलस्तु पञ्चाशत्कृपः शारद्वतो दश ॥&#x9;018c&lt;br&gt;&#xA;तांस्तु प्रत्यवधीत्सर्वान्दशभिर्दशभिः शरैः ।&#x9;019a&lt;br&gt;&#xA;तैरर्द्यमानः सौभद्रः सर्वतो निशितैः शरैः ॥&#x9;019c&lt;br&gt;&#xA;तं कोसलानामधिपः कर्णिनाऽताडयद्धृदि ।&#x9;020a&lt;br&gt;&#xA;स तस्याश्वान्ध्वजं चापं सूतं चापातयत्क्षितौ ॥&#x9;020c&lt;br&gt;&#xA;अथ कोसलराजस्तु विरथः खड्गचर्मधृत् ।&#x9;021a&lt;br&gt;&#xA;इयेष फाल्गुनेः कायाच्छिरो हर्तुं सकुण्डलम् ॥&#x9;021c&lt;br&gt;&#xA;स कोसलानामधिपं राजपुत्रं बृहद्बलम् ।&#x9;022a&lt;br&gt;&#xA;हृदि विव्याध बाणेन स भिन्नहृदयोऽपतत् ॥&#x9;022c&lt;br&gt;&#xA;बभञ्ज च सहस्राणि दश राज्ञां महात्मनाम् ।&#x9;023a&lt;br&gt;&#xA;सृजतामशिवा वाचः खड्गकार्मुकधारिणाम् ॥&#x9;023c&lt;br&gt;&#xA;तथा बृहद्बलं हत्वा सौभद्रो व्यचरद्रणे ।&#x9;024a&lt;br&gt;&#xA;व्यष्टम्भयन्महेष्वासो योधांस्तव शराम्बुभिः ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/048/</guid>
      <description>&lt;p&gt;श्रीः&#xA;अध्यायः 048&#xA;द्रोणादिभिः षड्भिरभिमन्योर्विरथीकरणम् ॥ 1 ॥&#xA;सञ्जय उवाच &#x9;001&lt;br&gt;&#xA;स कर्णं कर्णिना कर्णे पुनर्विव्याध फाल्गुनिः ।&#x9;001a&lt;br&gt;&#xA;शरैः पञ्चाशता चैनमविध्यत्कोपयन्भृशम् ॥&#x9;001c&lt;br&gt;&#xA;प्रतिविव्याध राधेयस्तावद्भिरथ तं पुनः ।&#x9;002a&lt;br&gt;&#xA;शरैराचितसर्वाङ्गो बह्वशोभत भारत ॥&#x9;002c&lt;br&gt;&#xA;कर्णं चाप्यकरोत्क्रुद्धो रुधिरोत्पीडवाहिनम् ।&#x9;003a&lt;br&gt;&#xA;कर्णोऽपि विबभौ शूरः शरैश्छिन्नोऽसृगातप्लुः ।&#x9;003c&lt;br&gt;&#xA;&#39;सन्ध्यानुगतपर्यन्तः शरदीव दिवाकरः ॥&#39;&#x9;003e&lt;br&gt;&#xA;तावुभौ शरचित्राङ्गौ रुधिरेण समुक्षितौ ।&#x9;004a&lt;br&gt;&#xA;बभूवतुर्महात्मानौ पुष्पिताविव किंशुकौ ॥&#x9;004c&lt;br&gt;&#xA;अथ कर्णस्य सचिवान्षट् शूरांश्चित्रयोधिनः ।&#x9;005a&lt;br&gt;&#xA;साश्वसूतध्वजरथान्सौभद्रो निजघान ह ॥&#x9;005c&lt;br&gt;&#xA;तथेतरान्महेष्वासान्दशभिर्दशभिः शरैः ।&#x9;006a&lt;br&gt;&#xA;प्रत्यविध्यदसम्भ्रान्तस्तदद्भुतमिवाभवत् ॥&#x9;006c&lt;br&gt;&#xA;मागधस्य तथा पुत्रं हत्वा षड्भिरजिह्मगैः ।&#x9;007a&lt;br&gt;&#xA;साश्वं ससूतं तरुणमश्वकेतुमपातयत् ॥&#x9;007c&lt;br&gt;&#xA;मार्तिकावतकं भोजं ततः कुञ्जरकेतनम् ।&#x9;008a&lt;br&gt;&#xA;क्षुरप्रेण समुन्मथ्य ननाद विसृजन्शरान् ॥&#x9;008c&lt;br&gt;&#xA;तस्य दौःशासनिर्विद्ध्वा चतुर्भिश्चतुरो हयान् ।&#x9;009a&lt;br&gt;&#xA;सूतमेकेन विव्याध दशभिश्चार्जुनात्मजम् ॥&#x9;009c&lt;br&gt;&#xA;ततो दौःशासनिं कार्ष्णिर्विद्ध्वा सप्तभिराशुगैः ।&#x9;010a&lt;br&gt;&#xA;संरम्भाद्रक्तनयनो वाक्यमुच्चैरथाब्रवीत् ॥&#x9;010c&lt;br&gt;&#xA;पिता तवाहवं त्यक्त्वा गतः कापुरुषो यथा ।&#x9;011a&lt;br&gt;&#xA;दिष्ट्या त्वमपि जानीषे योद्धुं न त्वद्य मोक्ष्यसे ॥&#x9;011c&lt;br&gt;&#xA;एतावदुक्त्वा वचनं कर्मारपरिमार्जितम् ।&#x9;012a&lt;br&gt;&#xA;नाराचं विससर्जास्मै तं द्रौणिस्त्रिभिराच्छिनत् ॥&#x9;012c&lt;br&gt;&#xA;तस्यार्जुनिर्ध्वजं छित्त्वा शल्यं त्रिभिरताडयत् ।&#x9;013a&lt;br&gt;&#xA;तं शल्यो नवभिर्बाणैर्गार्ध्रपत्रैरताडयत् ॥&#x9;013c&lt;br&gt;&#xA;हृद्यसम्भ्रान्तवद्राजंस्तदद्भुतमिवाभवत् ।&#x9;014a&lt;br&gt;&#xA;तस्यार्जुनिर्ध्वजं छित्त्वा हत्वोभौ पार्ष्णिसारथी ॥&#x9;014c&lt;br&gt;&#xA;तं विव्याधायसैः षड्भिः सोपाक्रामद्रथान्तरम् ।&#x9;015a&lt;br&gt;&#xA;शत्रुञ्जयं चन्द्रकेतुं मेघवेगं सुवर्चसम् ॥&#x9;015c&lt;br&gt;&#xA;सूर्यभासं च पञ्चैतान्हत्वा विव्याध सौबलम् ।&#x9;016a&lt;br&gt;&#xA;तं सौबलस्त्रिभिर्विद्ध्वा दुर्योधनमथाब्रवीत् ॥&#x9;016c&lt;br&gt;&#xA;सर्व एनं विमथ्नीमः पुरैकैकं हिनस्ति नः ।&#x9;017a&lt;br&gt;&#xA;अथाब्रवीत्पुनर्द्रोणं कर्णो वैकर्तनो रणे ॥&#x9;017c&lt;br&gt;&#xA;पुरा सर्वान्प्रमथ्नाति ब्रूह्यस्य वधमाशु नः ।&#x9;018a&lt;br&gt;&#xA;ततो द्रोणो महेष्वासः सर्वांस्तान्प्रत्यभाषत ॥&#x9;018c&lt;br&gt;&#xA;अस्ति वाऽस्यान्तरं किञ्चित्कुमारस्याथ पश्यत ।&#x9;019a&lt;br&gt;&#xA;अन्वस्य पितरं चाद्य चरतः सर्वतो दिशम् ॥&#x9;019c&lt;br&gt;&#xA;शीघ्रतां नरसिंहस्य पाण्डवेयस्य पश्यत ।&#x9;020a&lt;br&gt;&#xA;धनुर्मण्डलमेवास्य रथमार्गेषु दृश्यते ॥&#x9;020c&lt;br&gt;&#xA;सन्दधानस्य विशिखाञ्शीघ्रं चैव विमुञ्चतः ।&#x9;021a&lt;br&gt;&#xA;आरुजन्नपि मे प्राणान्मोहयन्नपि सायकैः ॥&#x9;021c&lt;br&gt;&#xA;प्रहर्षयति मां भूयः सौभद्रः परवीरहा ।&#x9;022a&lt;br&gt;&#xA;अतिमानं दधात्येष सौभद्रो विचरन्रणे ॥&#x9;022c&lt;br&gt;&#xA;अन्तरं यस्य संरब्धा न पश्यन्ति महारथाः ।&#x9;023a&lt;br&gt;&#xA;अस्यतो लघुहस्तस्य दिशः सर्वा महेषुभिः ।&#x9;023c&lt;br&gt;&#xA;न विशेषं प्रपश्यामि रणे गाण्डीवधन्वनः ॥&#x9;023e&lt;br&gt;&#xA;सञ्जय उवाच &#x9;024&lt;br&gt;&#xA;अथ कर्णः पुनर्द्रोणमाहार्जुनिशराहतः ।&#x9;024a&lt;br&gt;&#xA;स्थातव्यमिति तिष्ठामि पीड्यमानोऽभिमन्युना ॥&#x9;024c&lt;br&gt;&#xA;तेजस्विनः कुमारस्य शराः परमदारुणाः ।&#x9;025a&lt;br&gt;&#xA;क्षिण्वन्ति हृदयं मेऽद्य घोराः पावकतेजसः ॥&#x9;025c&lt;br&gt;&#xA;तमाचार्योऽब्रवीत्कर्णं शनकैः प्रहसन्निव ।&#x9;026a&lt;br&gt;&#xA;अभेद्यमस्य कवचं युवा चाशुपराक्रमः ॥&#x9;026c&lt;br&gt;&#xA;उपदिष्टा मया चास्य पितुः कवचधारणा ।&#x9;027a&lt;br&gt;&#xA;तामेष निखिलां वेत्ति ध्रुवं परपुरञ्जयः ॥&#x9;027c&lt;br&gt;&#xA;शक्यं त्वस्य धनुश्छेत्तुं ज्यां च बाणैः समाहितैः ।&#x9;028a&lt;br&gt;&#xA;अभीषूंश्च हयांश्चैव तथोभौ पार्ष्णिसारथी ॥&#x9;028c&lt;br&gt;&#xA;एतत्कुरु महेष्वास राधेय यदि शक्यते ।&#x9;029a&lt;br&gt;&#xA;अथैनं विमुखीकृत्य पश्चात्प्रहरणं कुरु ॥&#x9;029c&lt;br&gt;&#xA;सधनुष्को न शक्योऽयमपि जेतुं सुरासुरैः ।&#x9;030a&lt;br&gt;&#xA;विरथं विधनुष्कं च कुरुष्वैनं यदीच्छसि ॥&#x9;030c&lt;br&gt;&#xA;&#39;पुरःस्थितेन केनापि दुःशको जेतुमार्जुनिः ॥&#39;&#x9;031ac&lt;br&gt;&#xA;सञ्जय उवाच &#x9;032&lt;br&gt;&#xA;तदाचार्यवचः श्रुत्वा कर्णो वैकर्तनस्त्वरन् ।&#x9;032a&lt;br&gt;&#xA;अस्यतो लघुहस्तस्य पृष्ठतो धनुराच्छिनत् ॥&#x9;032c&lt;br&gt;&#xA;अश्वानस्यावधीद्द्रोणो गौतमः पार्ष्णिसारथी ।&#x9;033a&lt;br&gt;&#xA;शेषास्तु च्छिन्नधन्वानं शरवर्षैरवाकिरन् ॥&#x9;033c&lt;br&gt;&#xA;त्वरमाणास्त्वराकाले विरथं षण्महारथाः ।&#x9;034a&lt;br&gt;&#xA;शरवर्षैरकरुणा बालमेकमवाकिरन् ॥&#x9;034c&lt;br&gt;&#xA;स च्छिन्नधन्वा विरथः स्वधर्ममनुपालयन् ।&#x9;035a&lt;br&gt;&#xA;खड्गचर्मधरः श्रीमानुत्पपात विहायसा ॥&#x9;035c&lt;br&gt;&#xA;मार्गैः सकौशिकाद्यैश्च लाघवेन बलेन च ।&#x9;036a&lt;br&gt;&#xA;आर्जुनिर्व्यचरद्व्योम्नि भृशं वै पक्षिराडिव ॥&#x9;036c&lt;br&gt;&#xA;मय्येव निपतत्येष सासिरित्यूर्ध्वदृष्टयः ।&#x9;037a&lt;br&gt;&#xA;विव्यधुस्तं महेष्वासं समरे छिद्रदर्शिनः ॥&#x9;037c&lt;br&gt;&#xA;क्षुरप्रेण महातेजास्त्वरमाणः सपत्नजित् |&#x9;038a&lt;br&gt;&#xA;राधेयो निशितैर्बाणैर्व्यधमच्चर्म चोत्तमम् ॥&#x9;038c&lt;br&gt;&#xA;व्यसिचर्मेषुपूर्णाङ्गः सोऽन्तरिक्षात्पुनः क्षितिम् ।&#x9;039a&lt;br&gt;&#xA;आस्थितश्चक्रमुद्यम्य द्रोणं क्रुद्धोऽभ्यधावत ॥&#x9;039c&lt;br&gt;&#xA;स चक्ररेणूकज्ज्वलशोभिताङ्गो बभावतीवोज्ज्वलचक्रपाणिः ।&#x9;040a&lt;br&gt;&#xA;रणेऽभिमन्युः क्षणमास रौद्रः स वासुदेवानुकृतिं प्रकुर्वन् ॥&#x9;040c&lt;br&gt;&#xA;स्रुतरुधिरकृतैकरागवस्त्रो भ्रुकुटिपुटाकुलितोऽतिसिंहनादः ।&#x9;041a&lt;br&gt;&#xA;प्रभुरमितबलो रणेऽभिमन्युर्नृपवरमध्यगतो भृशं व्यराजत् ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/049/</guid>
      <description>&lt;p&gt;श्रीः&#xA;अध्यायः 049&#xA;अभिमन्युवधः ॥ 1 ॥&#xA;सञ्जय उवाच &#x9;001&lt;br&gt;&#xA;विष्णोः स्वसुर्नन्दकरः स विष्ण्वायुधभूषणः ।&#x9;001a&lt;br&gt;&#xA;रराजातिरथः सङ्ख्ये जनार्दन इवापरः ॥&#x9;001c&lt;br&gt;&#xA;मारुतोद्धूतकेशान्तमुद्यतारिवरायुधम् ।&#x9;002a&lt;br&gt;&#xA;वपुः समीक्ष्य पृथ्वीशा दुःसमीक्ष्यं सुरैरपि ॥&#x9;002c&lt;br&gt;&#xA;&#39;यदि पाणितलादेतच्चक्रं मुञ्चेत फाल्गुनिः ।&#x9;003a&lt;br&gt;&#xA;वरदानान्मातुलस्य विष्णोश्चक्रमिवापतेत् ॥&#39;&#x9;003c&lt;br&gt;&#xA;तच्चक्रं भृशमुद्विग्नाः सञ्चिच्छिदुरनेकधा ।&#x9;004a&lt;br&gt;&#xA;महारथस्ततः कार्ष्णिः स जग्राह महागदाम् ॥&#x9;004c&lt;br&gt;&#xA;विधनुःस्यन्दनासिस्तैर्विचक्रश्चारिभिः कृतः ।&#x9;005a&lt;br&gt;&#xA;अभिमन्युर्गदापाणिरश्वत्थामानमार्दयत् ॥&#x9;005c&lt;br&gt;&#xA;स गदामुद्यतां दृष्ट्वा ज्वलन्तीमशनीमिव ।&#x9;006a&lt;br&gt;&#xA;अपाक्रामद्रथोपस्थाद्विक्रमांस्त्रीन्नरर्षभः ॥&#x9;006c&lt;br&gt;&#xA;तस्याश्वान्गदया हत्वा तथोभौ पार्ष्णिसारथी ।&#x9;007a&lt;br&gt;&#xA;शराचिताङ्गः सौभद्रः श्वाविद्वत्समदृश्यत ॥&#x9;007c&lt;br&gt;&#xA;ततः सुबलदायादं कालिकेयमपोथयत् ।&#x9;008a&lt;br&gt;&#xA;जघान चास्यानुचरान्गान्धारान्सप्तसप्ततिम् ॥&#x9;008c&lt;br&gt;&#xA;पुनश्चैव वसातीयाञ्जघान रथिनो दश ।&#x9;009a&lt;br&gt;&#xA;केकयानां रथान्सप्त हत्वा च दश कुञ्जरान् ||&#x9;009c&lt;br&gt;&#xA;दौःशासनिरथं साश्वं गदया समपोथयत् ॥&#x9;009e&lt;br&gt;&#xA;ततो दौःशासनिः क्रुद्धो गदामुद्यम्य मारिष ।&#x9;010a&lt;br&gt;&#xA;अभिदुद्राव सौभद्रं तिष्ठतिष्ठेति चाब्रवीत् ॥&#x9;010c&lt;br&gt;&#xA;तावुद्यतगदौ वीरावन्योन्यवधकाङ्क्षिणौ ।&#x9;011a&lt;br&gt;&#xA;भ्रातृव्यौ सम्प्रजह्राते पुरेव त्र्यम्बकान्धकौ ॥&#x9;011c&lt;br&gt;&#xA;तावन्योन्यं गदाग्राभ्यामाहत्य पतितौ क्षितौ ।&#x9;012a&lt;br&gt;&#xA;इन्द्रध्वजाविवोत्सृष्टौ रणमध्ये परन्तपौ ॥&#x9;012c&lt;br&gt;&#xA;दौःशासनिरथोत्थाय कुरूणां कीर्तिवर्धनः ।&#x9;013a&lt;br&gt;&#xA;उत्तिष्ठमानं सौभद्रं गदया मूर्ध्न्यताडयत् ॥&#x9;013c&lt;br&gt;&#xA;गदावेगेन महता व्यायामेन च मोहितः ।&#x9;014a&lt;br&gt;&#xA;विचेता न्यपतद्भूमौ सौभद्रः परवीरहा ॥&#x9;014c&lt;br&gt;&#xA;एवं विनिहतो राजन्नेको बहुभिराहवे ।&#x9;015a&lt;br&gt;&#xA;क्षोभयित्वा चमूं सर्वां नलिनीमिव कुञ्जरः ॥&#x9;015c&lt;br&gt;&#xA;अशोभत हतो वीरो व्याधैर्वनगजो यथा ।&#x9;016a&lt;br&gt;&#xA;तं तथा पतितं शूरं तावकाः पर्यवारयन् ॥&#x9;016c&lt;br&gt;&#xA;दावं दग्ध्वा यथा शान्तं पावकं शिशिरात्यये ।&#x9;017a&lt;br&gt;&#xA;विमृद्य नगशृङ्गाणि सन्निवृत्तमिवानिलम् ॥&#x9;017c&lt;br&gt;&#xA;अस्तं गतमिवादित्यं तप्त्वा भारत वाहिनीम् ।&#x9;018a&lt;br&gt;&#xA;उपप्लुतं यथा सोमं संशुष्कमिव सागरम् ॥&#x9;018c&lt;br&gt;&#xA;पूर्णचन्द्राभवदनं काकपक्षवृतालिकम् ।&#x9;019a&lt;br&gt;&#xA;तं भूमौ पतितं दृष्ट्वा तावकास्ते महारथाः |&#x9;019c&lt;br&gt;&#xA;मुदा परमया युक्ताश्चुक्रुशुः सिंहवन्मुहुः ॥&#x9;019e&lt;br&gt;&#xA;आसीत्परमको हर्षस्तावकानां विशाम्पते ।&#x9;020a&lt;br&gt;&#xA;इतरेषां तु वीराणां नेत्रेभ्यः प्रापतज्जलम् ॥&#x9;020c&lt;br&gt;&#xA;अन्तरिक्षे च भूतानि प्राक्रोशन्त विशाम्पते ।&#x9;021a&lt;br&gt;&#xA;दृष्ट्वा निपतितं वीरं च्युतं चन्द्रमिवाम्बरात् ॥&#x9;021c&lt;br&gt;&#xA;द्रोणकर्णमुखैः षड्भिर्धार्तराष्ट्रैर्महारथैः ।&#x9;022a&lt;br&gt;&#xA;एकोऽयं निहतः शेते नैष धर्मो मतो हि नः ॥&#x9;022c&lt;br&gt;&#xA;तस्मिन्विनिहते वीरे बह्वशोभत मेदिनी ।&#x9;023a&lt;br&gt;&#xA;द्यौर्यथा पूर्णचन्द्रेण नक्षत्रगणमालिनी ॥&#x9;023c&lt;br&gt;&#xA;रुक्मपुङ्खैश्च सम्पूर्णा रुधिरौघपरिप्लुता ।&#x9;024a&lt;br&gt;&#xA;उत्तमाङ्गैश्च शूराणां भ्राजमानैः सकुण्डलैः ॥&#x9;024c&lt;br&gt;&#xA;विचित्रैश्च परिस्तोमैः पताकाभिश्च संवृता ।&#x9;025a&lt;br&gt;&#xA;चामरैश्च कुथाभिश्च प्रविद्धैश्चाम्बरोत्तमैः ॥&#x9;025c&lt;br&gt;&#xA;रथाश्वनरनागानामलङ्कारैश्च सुप्रभैः ।&#x9;026a&lt;br&gt;&#xA;खड्गैः सुनिशितैः पीतैर्निर्मुक्तैर्भुजगैरिव ॥&#x9;026c&lt;br&gt;&#xA;चापैश्च विविधैश्छिन्नैः शक्त्यृष्टिप्रासकम्पनैः ।&#x9;027a&lt;br&gt;&#xA;विविधैश्चायुधैश्चान्यैः संवृता भूरशोभत ॥&#x9;027c&lt;br&gt;&#xA;&#39;निष्टनद्भिरतीवान्यैरुद्वहद्रुधिरस्रवैः ।&#x9;028a&lt;br&gt;&#xA;नरैः पतद्भिः पतितैरवनी स्वधिकं बभौ ॥&#x9;028c&lt;br&gt;&#xA;वाजिभिश्चापि निर्जीवैः श्वसद्भिः शोणितोक्षितैः ।&#x9;029a&lt;br&gt;&#xA;सारोहैर्विषमा भूमिः सौभद्रेण निपातितैः ॥&#x9;029c&lt;br&gt;&#xA;साङ्कुशैः समहामात्रैः सर्वमायुधकेतुभिः ।&#x9;030a&lt;br&gt;&#xA;पर्वतैरिव विध्वस्तैर्विशिखैर्मथितैर्गजैः ॥&#x9;030c&lt;br&gt;&#xA;पृथिव्यानुकीर्णैश्च अश्वसारथियोधिभिः ।&#x9;031a&lt;br&gt;&#xA;ह्रदैरिव प्रक्षुभितैर्हृतनागै रथोत्तमैः ॥&#x9;031c&lt;br&gt;&#xA;पदातिसङ्घैश्च हतैर्विविधायुधभूषणैः ।&#x9;032a&lt;br&gt;&#xA;भीरूणां त्रासजननी घोररूपाऽभवन्मही ॥&#x9;032c&lt;br&gt;&#xA;तं दृष्ट्वा पतितं भूमौ चन्द्रार्कसदृशद्युतिम् ।&#x9;033a&lt;br&gt;&#xA;तावकानां परा प्रीतिः पाण्डूनां चाभवद्व्यथा ॥&#x9;033c&lt;br&gt;&#xA;अभिमन्यौ हते राजञ्शिशुकेऽप्राप्तयौवने ।&#x9;034a&lt;br&gt;&#xA;सम्प्राद्रवच्चमूः सर्वा धर्मराजस्य पश्यतः ॥&#x9;034c&lt;br&gt;&#xA;दीर्यमाणं बलं दृष्ट्वा सौभद्रे विनिपातिते ।&#x9;035a&lt;br&gt;&#xA;अजातशत्रुस्तान्वीरानिदं वचनमब्रवीत् ॥&#x9;035c&lt;br&gt;&#xA;स्वर्गमेष गतः शूरो यो हतो न पराङ्मुखः ।&#x9;036a&lt;br&gt;&#xA;संस्तम्भयत माभैष्ट विजेष्यामो रणे रिपून् ॥&#x9;036c&lt;br&gt;&#xA;इत्येवं स महातेजा दुःखितेभ्यो महाद्युतिः ।&#x9;037a&lt;br&gt;&#xA;धर्मराजो युधां श्रेष्ठो ब्रुवन्दुःखमपानुदत् ॥&#x9;037c&lt;br&gt;&#xA;युद्धे ह्याशीविषाकारान्राजपुत्रान्रणे रिपून् ।&#x9;038a&lt;br&gt;&#xA;पूर्वं निहत्य सङ्ग्रामे पश्चादार्जुनिरभ्ययात् ॥&#x9;038c&lt;br&gt;&#xA;हत्वा दशसहस्राणि कौसल्यं च महारथम् ।&#x9;039a&lt;br&gt;&#xA;कृष्णार्जुनसमः कार्ष्णिः शक्रलोकं गतो ध्रुवम् ॥&#x9;039c&lt;br&gt;&#xA;रथाश्वनरमातङ्गान्विनिहत्य सहस्रशः ।&#x9;040a&lt;br&gt;&#xA;अवितृप्तः स सङ्ग्रामादशोच्यः पुण्यकर्मकृत् ।&#x9;040c&lt;br&gt;&#xA;गतः पुण्यकृतां लोकाञ्शाश्वतान्पुण्यनिर्जितान् ॥ ॥&#x9;040e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/050/</guid>
      <description>&lt;p&gt;श्रीः&#xA;अध्यायः 050&#xA;युद्धभूमिवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;वयं तु प्रवरं हत्वा तेषां तैः शरपीडिताः ।&#x9;001a&lt;br&gt;&#xA;निवेशायाभ्युपायामः सायाह्ने रुधिरोक्षिताः ॥&#x9;001c&lt;br&gt;&#xA;निरीक्षमाणास्तु वयं परे चायोधनं शनैः ।&#x9;002a&lt;br&gt;&#xA;अपयाता महाराज ग्लानिं प्राप्ता विचेतसः ॥&#x9;002c&lt;br&gt;&#xA;ततो निशाया दिवसस्य चाशिवः शिवारुतैः सन्धिरवर्तताद्भुतः ।&#x9;003a&lt;br&gt;&#xA;कुशेशयापीडनिभे दिवाकरे विलम्बमानेऽस्तमुपेत्य पर्वतम् ॥&#x9;003c&lt;br&gt;&#xA;वरासिशक्त्यृष्टिवरूथचर्मणां विभूषणानां च समाक्षिपन्प्रभाः ।&#x9;004a&lt;br&gt;&#xA;दिवं च भूमिं च समानयन्निव प्रियां तनुं भानुरुपैति पावकम् ॥&#x9;004c&lt;br&gt;&#xA;महाभ्रकूटाचलशृङ्गसन्निभैर्गजैरनेकैरिव वज्रपातितैः ।&#x9;005a&lt;br&gt;&#xA;सवैजयन्त्यङ्कुशवर्मयन्तृभिर्निपातितैर्नष्टगतिश्चिता क्षितिः ॥&#x9;005c&lt;br&gt;&#xA;हतेश्वरैश्चूर्णितचक्रकूबरैर्हताश्वसूतैर्विपताककेतुभिः ।&#x9;006a&lt;br&gt;&#xA;महारथैर्भूः शुशुभे विचूर्णितैः पुरैरिवामित्रहतैर्नराधिप ॥&#x9;006c&lt;br&gt;&#xA;रथाश्वबृन्दैः सहसादिभिर्हतैः प्रविद्धभाण्डाभरणैः पृथग्विधैः ।&#x9;007a&lt;br&gt;&#xA;निरस्तजिह्वादशनान्त्रलोचनैर्धरा बभौ घोरविरूपदर्शना ॥&#x9;007c&lt;br&gt;&#xA;प्रविद्धवर्माभणाम्बरायुधा विपन्नहस्त्यश्वरथानुगा नराः ।&#x9;008a&lt;br&gt;&#xA;महार्हशय्यास्तरणोचितास्तदा क्षितावनाथा इव शेरते हताः ॥&#x9;008c&lt;br&gt;&#xA;अतीव हृष्टाः श्वशृगालवायसा बकाः सुपर्णाश्च वृकास्तरक्षवः ।&#x9;009a&lt;br&gt;&#xA;वयांस्यसृक्पान्यथ रक्षसां गणाः पिशाचसङ्घाश्च सुदारुणा रणे ॥&#x9;009c&lt;br&gt;&#xA;त्वचो विनिर्भिद्य पिबन्वसामसृक्तथैव मज्जाः पिशितानि चाश्नुवन् ।&#x9;010a&lt;br&gt;&#xA;वपां विलुम्पन्ति हसन्ति गान्ति च प्रकर्षमाणाः कुणपान्यनेकशः ॥&#x9;010c&lt;br&gt;&#xA;शरीरसङ्घाटवहा ह्यसृग्जला रथोडुपा कुञ्जरशैलसङ्कटा ।&#x9;011a&lt;br&gt;&#xA;मनुष्यशीर्षोपलमांसकर्दमा प्रविद्धनानाविधशस्त्रमालिनी ॥&#x9;011c&lt;br&gt;&#xA;भयावहा वैतरणीव दुस्तरा प्रवर्तिता योधवरैस्तदा नदी ।&#x9;012a&lt;br&gt;&#xA;उवाह मध्येन रणाजिरे भृशं भयावहा दीनमृतप्रवाहिनी ॥&#x9;012c&lt;br&gt;&#xA;पिबन्ति च स्नान्ति च यत्र दुर्दृशाः पिशाचसङ्घास्तु नदन्ति भैरवाः ।&#x9;013a&lt;br&gt;&#xA;सुनन्दिताः प्रणभृतां क्षयङ्कराः समानभक्षाः श्वसृगालपक्षिणः ॥&#x9;013c&lt;br&gt;&#xA;तथा तदायोधनमुग्रदर्शनं निशामुखे पितृपतिराष्ट्रवर्धनम् ।&#x9;014a&lt;br&gt;&#xA;निरीक्षमाणः शनकैर्जहुर्नराः समुत्थिता नृत्तकबन्धसङ्कुलम् ॥&#x9;014c&lt;br&gt;&#xA;अपेतविध्वस्तमहार्हभूषणं निपातितं शक्रसमं महाबलम् ।&#x9;015a&lt;br&gt;&#xA;रणेऽभिमन्युं ददृशुस्तदा जना व्यपोढहव्यं सदसीव पावकम् ॥ ॥&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/051/</guid>
      <description>&lt;p&gt;श्रीः&#xA;अध्यायः 051&#xA;युधिष्ठिरस्याभिमन्युमनुशोच्य विलापः ॥ 1 ॥&#xA;सञ्जय उवाच &#x9;001&lt;br&gt;&#xA;हते तस्मिन्महावीर्ये सौभद्रे रथयूथपे ।&#x9;001a&lt;br&gt;&#xA;विमुक्तरथसन्नाहाः सर्वे निक्षिप्तकार्मुकाः ॥&#x9;001c&lt;br&gt;&#xA;उपोपविष्टा राजानं परिवार्य युधिष्ठिरम् ।&#x9;002a&lt;br&gt;&#xA;तदेव युद्धं ध्यायन्तः सौभद्रगतमानसाः ॥&#x9;002c&lt;br&gt;&#xA;ततो युधिष्ठिरो राजा विललाप सुदुःखितः ।&#x9;003a&lt;br&gt;&#xA;अभिमन्यौ हते वीरे भ्रातुः पुत्रे महारथे ॥&#x9;003c&lt;br&gt;&#xA;युधिष्ठिर उवाच &#x9;004&lt;br&gt;&#xA;एष जित्वा कृपं शल्यं राजानं च सुयोधनम् ।&#x9;004a&lt;br&gt;&#xA;द्रोणं द्रौणिं महेष्वासं तथैवान्यान्महारथान् ॥&#x9;004c&lt;br&gt;&#xA;द्रोणानीकमसम्बाधं मम प्रियचिकीर्षया ।&#x9;005a&lt;br&gt;&#xA;&#39;हत्वा शत्रुगणान्वीरानेष शेते महारथः ॥&#x9;005c&lt;br&gt;&#xA;कृतास्त्रान्युद्धकुशलान्महेष्वासान्महाबलान् ।&#x9;006a&lt;br&gt;&#xA;कुलशीलगुणैर्युक्ताञ्छूरान्विख्यातपौरुषान् ॥&#x9;006c&lt;br&gt;&#xA;द्रोणेन विहितं व्यूहमभेद्यममरैरपि ।&#x9;007a&lt;br&gt;&#xA;अदृष्टपूर्वमस्माभिः पद्मं चक्रायुधप्रियः ॥&#39;&#x9;007c&lt;br&gt;&#xA;भित्त्वा मध्यं प्रविष्टोऽसौ गोमध्यमिव केसरी ।&#x9;008a&lt;br&gt;&#xA;&#39;विक्रीडितं रणे तेन निघ्नता वै परान्वरान् ॥&#39;&#x9;008c&lt;br&gt;&#xA;यस्य शूरा महेष्वासाः प्रत्यनीकगता रणे ।&#x9;009a&lt;br&gt;&#xA;प्रभग्ना विनिवर्तन्ते कृतास्त्रा युद्धदुर्मदाः ॥&#x9;009c&lt;br&gt;&#xA;अत्यन्तशत्रुरस्माकं येन दुःशासनः शरैः ।&#x9;010a&lt;br&gt;&#xA;क्षिप्रं ह्यभिमुखः सङ्ख्ये विसञ्ज्ञो विमुखीकृतः ॥&#x9;010c&lt;br&gt;&#xA;स तीर्त्वा दुस्तरं वीरो द्रोणानीकमहार्णवम् ।&#x9;011a&lt;br&gt;&#xA;प्राप्य दौःशासनिं कार्ष्णिः प्राप्तो वैवस्वतक्षयम् ॥&#x9;011c&lt;br&gt;&#xA;कथं द्रक्ष्यामि कौन्तेयं सौभद्रे निहतेऽर्जुनम् ।&#x9;012a&lt;br&gt;&#xA;सुभद्रां वा महाभागां प्रियं पुत्रमपश्यतीम् ॥&#x9;012c&lt;br&gt;&#xA;&#39;हतवत्सां यथा धेनुं तद्दर्शनकृतोन्मुखीम् ।&#39;&#x9;013a&lt;br&gt;&#xA;किंस्विद्वक्ष्याम्यपेतार्थमक्लिष्टमसमञ्जसम् ।&#x9;013c&lt;br&gt;&#xA;तावुभौ प्रतिवक्ष्यामि हृषीकेशधनञ्जयौ ॥&#x9;013e&lt;br&gt;&#xA;अहमेव सुभद्रायाः केशवार्जुनयोरपि ।&#x9;014a&lt;br&gt;&#xA;प्रियकामो जयाकाङ्क्षी कृतवानिदमप्रियम् ॥&#x9;014c&lt;br&gt;&#xA;न लुब्धो बुध्यते दोषाल्ँलोभान्मोहात्प्रवर्तते ।&#x9;015a&lt;br&gt;&#xA;मधुलिप्सुर्हि नापश्यं प्रपातमहमीदृशम् ॥&#x9;015c&lt;br&gt;&#xA;यो हि भोज्ये पुरस्कार्यो यानेषु शयनेषु च ।&#x9;016a&lt;br&gt;&#xA;भूषणेषु च सोऽस्माभिर्बालो युधि पुरस्कृतः ॥&#x9;016c&lt;br&gt;&#xA;कथं हि बालस्तरुणो युद्धानामविशारदः ।&#x9;017a&lt;br&gt;&#xA;सदश्व इव सम्बाधे विषमे क्षेममर्हति ॥&#x9;017c&lt;br&gt;&#xA;नो चेद्धि वयमप्येनं महीमनुशयीमहि ।&#x9;018a&lt;br&gt;&#xA;बीभत्सोः कोपदीप्तस्य दग्धाः कृपणचक्षुषा ॥&#x9;018c&lt;br&gt;&#xA;अलुब्धो मतिमान्ह्रीमान्क्षमावान्रूपवान्बली ।&#x9;019a&lt;br&gt;&#xA;वपुष्मान्मानकृद्वीरः प्रियः सत्यपराक्रमः ॥&#x9;019c&lt;br&gt;&#xA;यस्य श्लाघन्ति विबुधाः कर्माण्यूर्जितकर्मणः ।&#x9;020a&lt;br&gt;&#xA;निवातकवचाञ्जघ्ने कालकेयांश्च वीर्यवान् ॥&#x9;020c&lt;br&gt;&#xA;महेन्द्रशत्रवो येन हिरण्यपुरवासिनः ।&#x9;021a&lt;br&gt;&#xA;अक्ष्णोर्निमेषमात्रेण पौलोमाः सगणा हताः ॥&#x9;021c&lt;br&gt;&#xA;परेभ्योऽप्यभयार्थिभ्यो यो ददात्यभयं विभुः ।&#x9;022a&lt;br&gt;&#xA;तस्यास्माभिर्न शकितस्त्रातुमप्यात्मजो बली ॥&#x9;022c&lt;br&gt;&#xA;भयं तु सुमहत्प्राप्तं धार्तराष्ट्रान्महाबलान् ।&#x9;023a&lt;br&gt;&#xA;पार्थः पुत्रवधात्क्रुद्धः कौरवाञ्शोषयिष्यति ॥&#x9;023c&lt;br&gt;&#xA;क्षुद्रः क्षुद्रसहायश्च स्वपक्षक्षयकारकः ।&#x9;024a&lt;br&gt;&#xA;व्यक्तं दुर्योधनो दृष्ट्वा शोचन्हास्यति जीवितम् ॥&#x9;024c&lt;br&gt;&#xA;न मे जयः प्रीतिकरो न राज्यं न चामरत्वं न सुरैः सलोकता ।&#x9;025a&lt;br&gt;&#xA;इमं समीक्ष्याप्रतिवीर्यपौरुषं निपातितं देववरात्मजात्मजम् ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/052/</guid>
      <description>&lt;p&gt;श्रीः&#xA;अध्यायः 052&#xA;युधिष्ठिराश्वासनाय व्यासेन तम् प्रति अकम्पनोपाख्यानकथनोपक्रमः ॥ 1 ॥&#xA;सञ्जय उवाच &#x9;001&lt;br&gt;&#xA;एवं विलपमाने तु कुन्तीपुत्रे युधिष्ठिरे ।&#x9;001a&lt;br&gt;&#xA;कृष्णद्वैपायनस्तत्र आजगाम महानृषिः ॥&#x9;001c&lt;br&gt;&#xA;अथ दृष्ट्वा महात्मानं पाण्डुपुत्रो युधिष्ठिरः ।&#x9;002a&lt;br&gt;&#xA;युक्तासनो दीनमनाः पूजां चक्रे महात्मनः ॥&#x9;002c&lt;br&gt;&#xA;अर्चयित्वा यथान्यायमुपविष्टं युधिष्ठिरः ।&#x9;003a&lt;br&gt;&#xA;अब्रवीच्छोकसन्तप्तो भ्रातुः पुत्रवधेन च ॥&#x9;003c&lt;br&gt;&#xA;अधर्मयुक्तैर्बहुभिः परिवार्य महारथैः ।&#x9;004a&lt;br&gt;&#xA;युध्यमानो महेष्वासैः सौभद्रो निहतो रणे ॥&#x9;004c&lt;br&gt;&#xA;बालश्च बालबुद्धिश्च वीरश्च परवीरहा ।&#x9;005a&lt;br&gt;&#xA;अनुपायेन सङ्ग्रामे युध्यमानो विनाशितः ॥&#x9;005c&lt;br&gt;&#xA;मया प्रोक्तः स सङ्ग्रामे द्वारं सञ्जनयस्व नः ।&#x9;006a&lt;br&gt;&#xA;प्रविष्टेऽभ्यन्तरे तस्मिन्सैन्धवेन निवारिताः ॥&#x9;006c&lt;br&gt;&#xA;ननु नाम समं युद्धमेष्टव्यं युद्धजीविभिः ।&#x9;007a&lt;br&gt;&#xA;इदं चैवासमं युद्धमीदृशं यत्कृतं परैः ॥&#x9;007c&lt;br&gt;&#xA;तेनास्मि भृशसन्तप्तः शोकबाष्पसमाकुलः ।&#x9;008a&lt;br&gt;&#xA;शमं नैवाधिगच्छामि चिन्तयानः पुनः पुनः ॥&#x9;008c&lt;br&gt;&#xA;सञ्जय उवाच &#x9;009&lt;br&gt;&#xA;तं तथा विलपन्तं वै शोकव्याकुलमानसम् ।&#x9;009a&lt;br&gt;&#xA;उवाच सान्त्वयन्व्यासो युधिष्ठिरमिदं वचः ॥&#x9;009c&lt;br&gt;&#xA;व्यास उवाच &#x9;010&lt;br&gt;&#xA;युधिष्ठिर महाप्राज्ञ सर्वशास्त्रविशारद ।&#x9;010a&lt;br&gt;&#xA;व्यसनेषु न मुह्यन्ति त्वादृशा भरतर्षभ ॥&#x9;010c&lt;br&gt;&#xA;स्वर्गमेष गतः शूरः शत्रून्हत्वा बहून्रणे ।&#x9;011a&lt;br&gt;&#xA;अबालसदृशं कर्म कृत्वा वै पुरुषोत्तमः ॥&#x9;011c&lt;br&gt;&#xA;अनतिक्रमणीयो वै विधिरेष युधिष्ठिर ।&#x9;012a&lt;br&gt;&#xA;देवदानवगन्धर्वान्मृत्युर्हरति भारत ॥&#x9;012c&lt;br&gt;&#xA;युधिष्ठिर उवाच &#x9;013&lt;br&gt;&#xA;इमे वै पृथिवीपालाः शेरते पृथिवीतले ।&#x9;013a&lt;br&gt;&#xA;निहताः पृतनामध्ये मृतसञ्ज्ञा महाबलाः ॥&#x9;013c&lt;br&gt;&#xA;नागायुतबलाश्चान्ये वायुवेगबलास्तथा ।&#x9;014a&lt;br&gt;&#xA;त एते निहताः सङ्ख्ये तुल्यरूपा नरैर्नराः ॥&#x9;014c&lt;br&gt;&#xA;नैषां पश्यामि हन्तारं प्राणिनां संयुगे क्वचित् ।&#x9;015a&lt;br&gt;&#xA;विक्रमेणोपसम्पन्नास्तपोबलसमन्विताः ॥&#x9;015c&lt;br&gt;&#xA;जेतव्यमिति चान्योन्यं येषां नित्यं हृदि स्थितम् ।&#x9;016a&lt;br&gt;&#xA;अथ चेमे हताः प्राज्ञाः शेरते विगतायुषः ॥&#x9;016c&lt;br&gt;&#xA;मृता इति च शब्दोयं वर्तते च ततोऽर्थवत् ।&#x9;017a&lt;br&gt;&#xA;इमे मृता महीपालाः प्रायशो भीमविक्रमाः ॥&#x9;017c&lt;br&gt;&#xA;निश्चेष्टा निरभीमानाः शूराः शत्रुवशङ्गताः ।&#x9;018a&lt;br&gt;&#xA;राजपुत्राश्च संरब्धा वैश्वानरमुखं गताः ॥&#x9;018c&lt;br&gt;&#xA;अत्र मे संशयः प्राप्तः कुतः सञ्ज्ञा मृता इति ।&#x9;019a&lt;br&gt;&#xA;कस्य मृत्युः कुतो मृत्युः केन मृत्युरिमाः प्रजाः ।&#x9;019c&lt;br&gt;&#xA;हरत्यमरसङ्काश तन्मे ब्रूहि पितामह ॥&#x9;019e&lt;br&gt;&#xA;सञ्जय उवाच &#x9;020&lt;br&gt;&#xA;तं तथा परिपृच्छन्तं कुन्तीपुत्रं युधिष्ठिरम् ।&#x9;020a&lt;br&gt;&#xA;आश्वासनमिदं वाक्यमुवाच भगवानृषिः ॥&#x9;020c&lt;br&gt;&#xA;व्यास उवाच &#x9;021&lt;br&gt;&#xA;अत्राप्युदाहरन्तीममितिहासं पुरातनम् ।&#x9;021a&lt;br&gt;&#xA;अकम्पनस्य कथितं नारदेन पुरा नृप ॥&#x9;021c&lt;br&gt;&#xA;स चापि राजा राजेन्द्र पुत्रव्यसनमुत्तमम् ।&#x9;022a&lt;br&gt;&#xA;अप्रसह्यतमं लोके प्राप्तवानिति नः श्रुतम् ॥&#x9;022c&lt;br&gt;&#xA;तदहं सम्प्रवक्ष्यामि मृत्योः प्रभवमुत्तमम् ।&#x9;023a&lt;br&gt;&#xA;ततस्त्वं मोक्ष्यसे दुःखात्स्नेहबन्धनसंश्रयात् ॥&#x9;023c&lt;br&gt;&#xA;समस्तपापराशिघ्नं शृणु कीर्तयतो मम ।&#x9;024a&lt;br&gt;&#xA;धन्यमाख्यानमायुष्यं शोकघ्नं पुष्टिवर्धनम् ॥&#x9;024c&lt;br&gt;&#xA;पवित्रमरिसङ्घघ्नं मङ्गलानां च मङ्गलम् ।&#x9;025a&lt;br&gt;&#xA;यथैव वेदाध्ययनमुपाख्यानमिदं तथा ॥&#x9;025c&lt;br&gt;&#xA;श्रवणीयं महाराज प्रातर्नित्यं नृपोत्तमैः ।&#x9;026a&lt;br&gt;&#xA;पुत्रानायुष्मतो राज्यमीहमानैः श्रियं तथा ॥&#x9;026c&lt;br&gt;&#xA;पुरा कृतयुगे तात आसीद्राजा ह्यकम्पनः ।&#x9;027a&lt;br&gt;&#xA;स शत्रुवशमापन्नो मध्ये सङ्ग्राममूर्धनि ।&#x9;027c&lt;br&gt;&#xA;&#39;योधयामास बलवान्बद्धश्चासीदकम्पनः ॥&#39;&#x9;027e&lt;br&gt;&#xA;तस्य पुत्रो हरिर्नाम नारायणसमो बले ।&#x9;028a&lt;br&gt;&#xA;श्रीमान्कृतास्त्रो मेधावी युधि शक्रोपमो बली ॥&#x9;028c&lt;br&gt;&#xA;&#39;स दृष्ट्वा पितरं युद्धे तदवस्थं महाद्युतिः ।&#x9;029a&lt;br&gt;&#xA;अचिन्तयित्वा मरणं शत्रुमध्यं ततोऽविशत् ॥&#x9;029c&lt;br&gt;&#xA;स शत्रुभिः परिवृतो बहुधा रणमूर्धनि ।&#x9;030a&lt;br&gt;&#xA;योधयामास तान्सर्वान्सर्वास्त्रकुशलो बली ॥&#x9;030c&lt;br&gt;&#xA;वर्षन्बाणसहस्राणि शत्रुष्वमितविक्रमः ।&#x9;031a&lt;br&gt;&#xA;पदातिरथनागाश्वान्प्रममाथ महाबलः ॥&#x9;031c&lt;br&gt;&#xA;स शरैराचितश्चक्रैर्गदाभिर्मुसलैरपि ।&#x9;032a&lt;br&gt;&#xA;मृद्नन्रथसहस्राणि पदातीन्वाजिवारणान् ॥&#x9;032c&lt;br&gt;&#xA;परानीकं विभिद्याजौ मोक्षयित्वा च तं नृपम् ।&#x9;033a&lt;br&gt;&#xA;पुनरेवाकरोद्युद्धं शत्रुमध्यगतो बली ॥&#x9;033c&lt;br&gt;&#xA;ततस्ते रथिनः सर्वे समेत्य पुनराहवे ।&#x9;034a&lt;br&gt;&#xA;जघ्नुस्तं परिवार्यैकं तोमरैरिव कुञ्जरम् ॥&#39;&#x9;034c&lt;br&gt;&#xA;स कर्म दुष्करं कृत्वा सङ्ग्रामे शत्रुतापनः ।&#x9;035a&lt;br&gt;&#xA;शत्रुभिर्निहतः सङ्ख्ये पृतानायां युधिष्ठिर ॥&#x9;035c&lt;br&gt;&#xA;द्विषद्भिर्निहतं दृष्ट्वा प्रियं पुत्रमकम्पनः ।&#x9;036a&lt;br&gt;&#xA;अमर्षजनितक्रोध आहवात्सहसाऽऽगतः ॥&#x9;036c&lt;br&gt;&#xA;स राजा प्रेतकृत्यानि तस्य कृत्वा शुचान्वितः ।&#x9;037a&lt;br&gt;&#xA;शोचन्नहनि रात्रौ च नालभत्सुखमात्मनः ॥&#x9;037c&lt;br&gt;&#xA;तस्य शोकं विदित्वा तु पुत्रव्यसनसम्भवम् ।&#x9;038a&lt;br&gt;&#xA;आजगामाथ देवर्षिर्नारदोऽस्य समीपतः ॥&#x9;038c&lt;br&gt;&#xA;स तु राजा महाभागो दृष्ट्वा देवर्षिसत्तमम् ।&#x9;039a&lt;br&gt;&#xA;पूजयित्वा यथान्यायं कथामकथयत्तदा ॥&#x9;039c&lt;br&gt;&#xA;तस्य सर्वं समाचष्ट यथावृत्तं युधिष्ठिर ।&#x9;040a&lt;br&gt;&#xA;शत्रुभिर्विजयं सङ्ख्ये पुत्रस्य च वधं तथा ॥&#x9;040c&lt;br&gt;&#xA;अकम्पन उवाच &#x9;041&lt;br&gt;&#xA;मम पुत्रो महावीर्य इन्द्रविष्णुसमद्युतिः ।&#x9;041a&lt;br&gt;&#xA;शत्रुभिर्बहुभिः सङ्ख्ये पराक्रम्य हतो बली ॥&#x9;041c&lt;br&gt;&#xA;शृणु मे प्राणिनां चापि मृत्युः प्रभवते किल ।&#x9;042a&lt;br&gt;&#xA;क एष मृत्युर्भगवन्किंवीर्यबलपौरुषः ।&#x9;042c&lt;br&gt;&#xA;एतदिच्छामि तत्त्वेन श्रोतुं मतिमतां वर ॥&#x9;042e&lt;br&gt;&#xA;व्यास उवाच &#x9;043&lt;br&gt;&#xA;तस्य तद्वचनं श्रुत्वा नारदो वरदः प्रभुः ।&#x9;043a&lt;br&gt;&#xA;आख्यानमिदमाचष्ट पुत्रशोकापहं महत् ॥&#x9;043c&lt;br&gt;&#xA;नारद उवाच &#x9;044&lt;br&gt;&#xA;शृणु राजन्महाबाहो आख्यानं बहुविस्तरम् ।&#x9;044a&lt;br&gt;&#xA;यथावृत्तं श्रुतं चैव मयाऽपि वसुधाधिप ॥&#x9;044c&lt;br&gt;&#xA;प्रजाः सृष्ट्वा तदा ब्रह्मा आदिसर्गे पितामहः ।&#x9;045a&lt;br&gt;&#xA;असंहृतं महातेजा दृष्ट्वा जगदिदं प्रभुः ॥&#x9;045c&lt;br&gt;&#xA;तस्य चिन्ता समुत्पन्ना संहारं प्रति पार्थिव ।&#x9;046a&lt;br&gt;&#xA;चिन्तयन्न ह्यसौ वेद संहारं वसुधाधिप ॥&#x9;046c&lt;br&gt;&#xA;तस्य रोषान्महाराज मुखेभ्योऽग्निरजायत ।&#x9;047a&lt;br&gt;&#xA;तेन सर्वा दिशो व्याप्ताः सान्तर्देशा दिधक्षता ॥&#x9;047c&lt;br&gt;&#xA;ततो दिवं भुवं चैव ज्वालामालासमाकुलम् ।&#x9;048a&lt;br&gt;&#xA;चराचरं जगत्सर्वं ददाह भगवान्प्रभुः ॥&#x9;048c&lt;br&gt;&#xA;ततो हतानि भूतानि चराणि स्थावराणि च ।&#x9;049a&lt;br&gt;&#xA;महता क्रोधवेगेन त्रासयन्निव वीर्यवान् ||&#x9;049c&lt;br&gt;&#xA;ततो रुद्रो जटी स्थाणुर्निशाचरपतिर्हरः ।&#x9;050a&lt;br&gt;&#xA;जगाम शरणं देवं ब्रह्माणं परमेष्ठिनम् ॥&#x9;050c&lt;br&gt;&#xA;तस्मिन्नापतिते स्थाणौ प्रजानां हितकाम्यया ।&#x9;051a&lt;br&gt;&#xA;अब्रवीत्परमो देवो ज्वलन्निव महामुनिः ॥&#x9;051c&lt;br&gt;&#xA;किं कर्म कामं कामार्ह कामाज्जातोऽसि पुत्रक ।&#x9;052a&lt;br&gt;&#xA;करिष्यामि प्रियं सर्वं ब्रूहि स्थाणो यदिच्छसि ॥ ॥&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/053/</guid>
      <description>&lt;p&gt;श्रीः&#xA;अध्यायः 053&#xA;ब्रह्मरुद्रसंवादः ॥ 1 ॥ ब्रह्मणा प्रजासंहाराय मृत्युदेवीसर्जनम् ॥ 2 ॥&#xA;स्थाणुरुवाच &#x9;001&lt;br&gt;&#xA;प्रजासर्गनिमित्तं हि कृतो यत्नस्त्वया विभो ।&#x9;001a&lt;br&gt;&#xA;त्वया सृष्टाश्च वृद्धाश्च भूतग्रामाः पृथग्विधाः ॥&#x9;001c&lt;br&gt;&#xA;तास्तवेह पुनः क्रोधात्प्रजा नश्यन्ति सर्वशः ।&#x9;002a&lt;br&gt;&#xA;ता दृष्ट्वा मम कारुण्यं प्रसीद भगवन्प्रभो ॥&#x9;002c&lt;br&gt;&#xA;ब्रह्मोवाच &#x9;003&lt;br&gt;&#xA;संहर्तुं न च मे काम एतदेवं भवेदिति ।&#x9;003a&lt;br&gt;&#xA;पृथिव्या हितकामं तु ततो मां मन्युराविशत् ॥&#x9;003c&lt;br&gt;&#xA;इयं सन्ना तदा देवी भारार्ता समचूचुदत् ।&#x9;004a&lt;br&gt;&#xA;संहारार्थं महादेव भारेणाभिहता सती ॥&#x9;004c&lt;br&gt;&#xA;ततोऽहं नाधिगच्छामि बुद्ध्या बहु विचारयन् ।&#x9;005a&lt;br&gt;&#xA;संहारमप्रमेयस्य ततो मां मन्युराविशत् ॥&#x9;005c&lt;br&gt;&#xA;रुद्र उवाच &#x9;006&lt;br&gt;&#xA;संहारार्थं प्रसीदस्व मारुषो वसुधाधिप ।&#x9;006a&lt;br&gt;&#xA;मा प्रजाः स्थावराश्चैव जङ्गमाश्च व्यनीनशः ॥&#x9;006c&lt;br&gt;&#xA;तव प्रसादाद्भगवन्निदं वर्तेत्त्रिधा जगत् ।&#x9;007a&lt;br&gt;&#xA;अनागतमतीतं च यच्च सम्प्रति वर्तते ॥&#x9;007c&lt;br&gt;&#xA;भगवन्क्रोधसन्दीप्तः क्रोधादग्निमवासृजत् ।&#x9;008a&lt;br&gt;&#xA;स दहत्यश्मकूटानि द्रुमांश्च सरितस्तथा ॥&#x9;008c&lt;br&gt;&#xA;पल्वलानि च सर्वाणि सर्वे चैव तृणोलपाः ।&#x9;009a&lt;br&gt;&#xA;स्थावरं जङ्गमं चैव निःशेषं कुरुते जगत् ॥&#x9;009c&lt;br&gt;&#xA;तदेतद्भस्मसाद्भूतं जगत्स्थावरजङ्गमम् ।&#x9;010a&lt;br&gt;&#xA;प्रसीद भगवन्स त्वं रोषो न स्याद्वरो मम ॥&#x9;010c&lt;br&gt;&#xA;सर्वे हि सृष्टा नश्यन्ति तव देव कथञ्चन ।&#x9;011a&lt;br&gt;&#xA;तस्मान्निवर्ततां तेजस्त्वय्येवेदं प्रलीयताम् ॥&#x9;011c&lt;br&gt;&#xA;उपायमन्यं सम्पश्य प्रजानां हितकाम्यया ।&#x9;012a&lt;br&gt;&#xA;यथेमे प्राणिनः सर्वे निर्वर्तेरंस्तथा कुरु ॥&#x9;012c&lt;br&gt;&#xA;अभावं नेह गच्छेयुरुत्सन्नजननाः प्रजाः ।&#x9;013a&lt;br&gt;&#xA;भवता हि नियुक्तोऽहं प्रजानां पालने विभो ।&#x9;013c&lt;br&gt;&#xA;दया ते न समुत्पन्ना प्रजासु विबुधेश्वर ॥&#x9;013e&lt;br&gt;&#xA;मा विनश्येज्जगन्नाथ जगत्स्थावरजङ्गमम् ।&#x9;014a&lt;br&gt;&#xA;प्रसादाभिमुखं देवं तस्मादेवं ब्रवीम्यहम् ॥&#x9;014c&lt;br&gt;&#xA;नारद उवाच &#x9;015&lt;br&gt;&#xA;श्रुत्वा हि वचनं देवः प्रजानां हितकारणे ।&#x9;015a&lt;br&gt;&#xA;तेजः सन्धारयामास पुनरेवान्तरात्मनि ॥&#x9;015c&lt;br&gt;&#xA;ततोऽग्निमुपसंहृत्य भगवाल्ँलोकसत्कृतः ।&#x9;016a&lt;br&gt;&#xA;प्रवृत्तं च निवृत्तं च कल्पयामास वै प्रभुः ॥&#x9;016c&lt;br&gt;&#xA;उपसंहरतस्तस्य तमग्निं रोषजं तथा ।&#x9;017a&lt;br&gt;&#xA;प्रादुर्बभूव विश्वेभ्यो गोभ्यो नारी महात्मनः ॥&#x9;017c&lt;br&gt;&#xA;कृष्णरक्ता तथा पिङ्गा रक्तजिह्वास्यलोचना ।&#x9;018a&lt;br&gt;&#xA;कुण्डलाभ्यां च राजेन्द्र तप्ताभ्यां तप्तभूषणा ॥&#x9;018c&lt;br&gt;&#xA;सा निःसृत्य तथा खेभ्यो दक्षिणां दिशमाश्रिता ।&#x9;019a&lt;br&gt;&#xA;स्मयमाना च साऽवेक्ष्य देवौ विश्वेश्वरावुभौ ॥&#x9;019c&lt;br&gt;&#xA;&#39;तां तु तत्र तदा देवीं ब्रह्मा लोकपितामहः ।&#x9;020a&lt;br&gt;&#xA;उक्तवान्मधुरं वाक्यं सान्त्वयित्वा पुनः पुनः ।&#39;&#x9;020c&lt;br&gt;&#xA;मृत्यो इति महीपाल जहि चेमाः प्रजा इति ॥&#x9;020e&lt;br&gt;&#xA;त्वं हि संहारबुद्ध्याऽथ प्रादुर्भूता रुषो मम ।&#x9;021a&lt;br&gt;&#xA;तस्मात्संहर सर्वास्त्वं प्रजाः सजडपण्डिताः ॥&#x9;021c&lt;br&gt;&#xA;अविशेषेण चैव त्वं प्रजाः संहर भामिनि ।&#x9;022a&lt;br&gt;&#xA;मम त्वं हि नियोगेन ततः श्रेयो ह्यवाप्स्यसि ॥&#x9;022c&lt;br&gt;&#xA;नारद उवाच &#x9;023&lt;br&gt;&#xA;एवमुक्ता तु सा तेन मृत्युः कमललोचना ।&#x9;023a&lt;br&gt;&#xA;प्रारुदद्भृशसंविग्ना प्रापतन्नश्रुबिन्दवः ॥&#x9;023c&lt;br&gt;&#xA;पाणिभ्यां प्रतिजग्राह तान्यश्रूणि पितामहः ।&#x9;024a&lt;br&gt;&#xA;सर्वभूतहितार्थाय तां चाप्यनुनयत्तदा ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/054/</guid>
      <description>&lt;p&gt;श्रीः&#xA;अध्यायः 054&#xA;नारदेन मृत्युब्रह्मसंवादकथनेन अकम्पनस्य शोकपरिहरणम् ॥ 1 ॥ व्यासेनाकम्पनोपाख्यानकथनात् युधिष्ठिरस्य शोकापनोदनम् ॥ 2 ॥&#xA;001  &#x9;नारद उवाच&lt;br&gt;&#xA;001a  &#x9;विनीय दुःखमबला आत्मन्येव प्रजापतिम् ।&lt;br&gt;&#xA;001c  &#x9;उवाच प्राञ्जलिर्भूत्वा लतेवावर्जिता पुनः ॥&lt;br&gt;&#xA;002  &#x9;मृत्युरुवाच&lt;br&gt;&#xA;002a  &#x9;त्वया सृष्टा कथं नारी ईदृशी वदतां वर ।&lt;br&gt;&#xA;002c  &#x9;क्रूरं कर्माहितं कुर्यां मूढेव परिजानती ॥&lt;br&gt;&#xA;003a  &#x9;बिभेम्यहमधर्माद्धि प्रसीद भगवन्प्रभो ।&lt;br&gt;&#xA;003c  &#x9;प्रियान्पुत्रान्वयस्यांश्च भ्रातॄन्मातॄः पितॄन्पतीन् ॥&lt;br&gt;&#xA;004a  &#x9;अपध्यास्यन्ति ये देव मृतांस्तेभ्यो बिभेम्यहम् ।&lt;br&gt;&#xA;004c  &#x9;कृपणानां हि रुदतां ये पतन्त्यश्रुबिन्दवः ॥&lt;br&gt;&#xA;005a  &#x9;तेभ्योऽहं भगवन्भीता शरणं त्वाऽहमागता ।&lt;br&gt;&#xA;005c  &#x9;यमस्य भवनं देव गच्छेयं न सुरोत्तम ॥&lt;br&gt;&#xA;006a  &#x9;कायेन विनयोपेता मूर्ध्नोदग्रनखेन च ।&lt;br&gt;&#xA;006c  &#x9;एतदिच्छाम्यहं कामं त्वत्तो लोकपितामह ॥&lt;br&gt;&#xA;007a  &#x9;इच्छेयं त्वत्प्रसादाद्धि तपस्तप्तुं प्रजेश्वर ।&lt;br&gt;&#xA;007c  &#x9;प्रदिशेमं वरं देव त्वं मह्यं भगवन्प्रभो ॥&lt;br&gt;&#xA;008a  &#x9;त्वया ह्युक्ता गमिष्यामि धेनुकाश्रममुत्तमम् ।&lt;br&gt;&#xA;008c  &#x9;तत्र तप्स्ये तपस्तीव्रं तवैवाराधने रता ॥&lt;br&gt;&#xA;009a  &#x9;न हि शक्ष्यामि देवेश प्राणान्प्राणभृतां प्रियान् ।&lt;br&gt;&#xA;009c  &#x9;हर्तुं विलपमानानामधर्मादभिरक्ष माम् ॥&lt;br&gt;&#xA;010  &#x9;ब्रह्मोवाच&lt;br&gt;&#xA;010a  &#x9;मृत्यो सङ्कल्पिताऽसि त्वं प्रजासंहारहेतुना ।&lt;br&gt;&#xA;010c  &#x9;गच्छ संहर सर्वास्त्वं प्रजा मा ते विचारणा ॥&lt;br&gt;&#xA;011a  &#x9;भविता त्वेतदेवं हि नैतज्जात्वन्यथा भवेत् ।&lt;br&gt;&#xA;011c  &#x9;भव त्वनिन्दिता लोके कुरुष्व वचनं मम ॥&lt;br&gt;&#xA;012  &#x9;नारद उवाच&lt;br&gt;&#xA;012a  &#x9;एवमुक्ता भगवता प्राञ्जलिश्चाप्यवाङ्मुखी ।&lt;br&gt;&#xA;012c  &#x9;संहारे नाकरोद्बुद्धिं प्रजानां हितकाम्यया ॥&lt;br&gt;&#xA;013a  &#x9;तूष्णीमासीत्तदा देवः प्रजानामीश्वरेश्वरः ।&lt;br&gt;&#xA;013c  &#x9;प्रसादं चागमत्क्षिप्रमात्मनैव प्रजापतिः ॥&lt;br&gt;&#xA;014a  &#x9;स्मयमानश्च देवेशो लोकान्सर्वानवेक्ष्य च ।&lt;br&gt;&#xA;014c  &#x9;लोकास्त्वासन्यथापूर्वं दृष्टास्तेनापमन्युना ॥&lt;br&gt;&#xA;015a  &#x9;निवृत्तरोषे तस्मिंस्तु भगवत्यपराजिते ।&lt;br&gt;&#xA;015c  &#x9;सा कन्याऽपि जगामाऽथ समीपात्तस्य धीमतः ॥&lt;br&gt;&#xA;016a  &#x9;अपसृत्याप्रतिश्रुत्य प्रजासंहरणं तदा ।&lt;br&gt;&#xA;016c  &#x9;त्वरमाणा च राजेन्द्र मृत्युर्धेनुकमभ्यगात् ॥&lt;br&gt;&#xA;017a  &#x9;सा तत्र परमं तीव्रं चचार व्रतमुत्तमम् ।&lt;br&gt;&#xA;017c  &#x9;सा तदा ह्येकपादेन तस्थौ पद्मानि षोडश ॥&lt;br&gt;&#xA;018a  &#x9;पञ्च चाब्दानि कारुण्यात्प्रजानां तु हितैषिणी ।&lt;br&gt;&#xA;018c  &#x9;इन्द्रियाणीन्द्रियार्थेभ्यः प्रियेभ्यः सन्निवर्त्य सा ॥&lt;br&gt;&#xA;019a  &#x9;ततस्त्वेकेन पादेन पुनरन्यानि सप्त वै ।&lt;br&gt;&#xA;019c  &#x9;तस्थौ पद्मानि षट् चैव सप्त चैकं च पार्थिव ॥&lt;br&gt;&#xA;020a  &#x9;ततः पद्मायुतं तात मृगैः सह चचार सा ।&lt;br&gt;&#xA;020c  &#x9;पुनर्गत्वा ततो नन्दां पुण्यां शीतामलोदकाम् ॥&lt;br&gt;&#xA;021a  &#x9;अप्सु वर्षसहस्राणि सप्त चैकं च साऽनयत् ।&lt;br&gt;&#xA;021c  &#x9;धारयित्वा तु नियमं नन्दायां वीतकल्मषा ॥&lt;br&gt;&#xA;022a  &#x9;सा पूर्वं कौशिकीं पुण्यां जगाम नियमैधिता ।&lt;br&gt;&#xA;022c  &#x9;तत्र वायुजलाहारा चचार नियमं पुनः ॥&lt;br&gt;&#xA;023a  &#x9;सप्तगङ्गासु सा पुण्या कन्या वेतसकेषु च ।&lt;br&gt;&#xA;023c  &#x9;तपोविशेषैर्बहुभिः कर्षयद्देहमात्मनः ॥&lt;br&gt;&#xA;024a  &#x9;ततो गत्वा तु सा गङ्गां महामेरुं च केवलम् ।&lt;br&gt;&#xA;024c  &#x9;तस्थौ चाश्मेव निश्चेष्टा प्राणायामपरायणा ॥&lt;br&gt;&#xA;025a  &#x9;पुनर्हिमवतो मूर्ध्नि यत्र देवाः पुराऽयजन् ।&lt;br&gt;&#xA;025c  &#x9;तत्राङ्गुष्ठेन सा तस्थौ निखर्वं परमा शुभा ॥&lt;br&gt;&#xA;026a  &#x9;पुष्करेष्वथ गोकर्णे नैमिषे मलये तथा ।&lt;br&gt;&#xA;026c  &#x9;अकर्शयत्स्वकं देहं नियमैर्मानसप्रियैः ॥&lt;br&gt;&#xA;027a  &#x9;अनन्यदेवता नित्यं दृढभक्ता पितामहे ।&lt;br&gt;&#xA;027c  &#x9;तस्थौ पितामहं चैव तोषयामास धर्मतः ॥&lt;br&gt;&#xA;028a  &#x9;ततस्तामब्रवीत्प्रीतो लोकानां प्रभवोऽव्ययः ।&lt;br&gt;&#xA;028c  &#x9;सौम्येन मनसा राजन्प्रीतः प्रीतमनास्तदा ॥&lt;br&gt;&#xA;029a  &#x9;मृत्यो किमिदमत्यन्तं तपांसि चरसीति ह ।&lt;br&gt;&#xA;029c  &#x9;ततोऽब्रवीत्पुनर्मृत्युर्भगवन्तं पितामहम् ॥&lt;br&gt;&#xA;030a  &#x9;नाऽहं हन्यां प्रजा देव स्वस्थाश्चाक्रोशतीस्तथा ।&lt;br&gt;&#xA;030c  &#x9;एतदिच्छामि सर्वेश त्वत्तो वरमहं प्रभो ॥&lt;br&gt;&#xA;031a  &#x9;अधर्मभयभीताऽस्मि ततोऽहं तप आस्थिता ।&lt;br&gt;&#xA;031c  &#x9;भीतायास्तु महाभाग प्रयच्छाभयमव्यय ॥&lt;br&gt;&#xA;032a  &#x9;आर्ता चानागसी नारी याचामि भव मे गतिः ।&lt;br&gt;&#xA;032c  &#x9;तामब्रवीत्ततो देवो भूतभव्यभविष्यवित् ॥&lt;br&gt;&#xA;033a  &#x9;अधर्मो नास्ति ते मृत्यो संहरन्त्या इमाः प्रजाः ।&lt;br&gt;&#xA;033c  &#x9;मया चोक्तं मृषा भद्रे भविता न कथञ्चन ॥&lt;br&gt;&#xA;034a  &#x9;तस्मात्संहर कल्याणि प्रजाः सर्वाश्चतुर्विधाः ।&lt;br&gt;&#xA;034c  &#x9;धर्मः सनातनश्च त्वां सर्वथा पावयिष्यति ॥&lt;br&gt;&#xA;035a  &#x9;लोकपालो यमश्चैव सहाया व्याधयश्च ते ।&lt;br&gt;&#xA;035c  &#x9;अहं च विबुधाश्चैव पुनर्दास्याम ते वरम् ॥&lt;br&gt;&#xA;036a  &#x9;यथा त्वमेनसा मुक्ता विरजाः ख्यातिमेष्यसि ।&lt;br&gt;&#xA;036  &#x9;नारद उवाच&lt;br&gt;&#xA;036c  &#x9;सैवमुक्ता महाराज कृताञ्जलिरिदं विभुम् ||&lt;br&gt;&#xA;037a  &#x9;पुनरेवाब्रवीद्वाक्यं प्रसाद्य शिरसा तदा ।&lt;br&gt;&#xA;037c  &#x9;यद्येवमेतत्कर्तव्यं धर्मतो नास्त्यतो भयम् ॥&lt;br&gt;&#xA;038a  &#x9;तवाज्ञा मूर्ध्नि मे न्यस्ता यत्ते वक्ष्यामि तच्छृणु ।&lt;br&gt;&#xA;038c  &#x9;लोभः क्रोधोऽभ्यसूयेर्ष्या द्रोहो मोहश्च देहिनाम् ॥&lt;br&gt;&#xA;039a  &#x9;अह्रीश्चान्योन्यपरुषा देहं भिन्द्युः पृथिग्वधाः ।&lt;br&gt;&#xA;039  &#x9;ब्रह्मोवाच&lt;br&gt;&#xA;तथा भविष्यते मृत्यो साधु संहर भोः प्रजाः ।&#x9;039c&lt;br&gt;&#xA;अधर्मस्ते न भविता नापध्यास्याम्यहं शुभे ॥&#x9;039e&lt;br&gt;&#xA;यान्यश्रुबिन्दूनि करे ममासंस्ते व्याधयः प्राणिनामात्मजाताः ।&#x9;040a&lt;br&gt;&#xA;ते मारयिष्यन्ति नरान्गतासून्नाधर्मस्ते भविता मा स्म भैषीः ॥&#x9;040c&lt;br&gt;&#xA;नाधर्मस्ते भविता प्राणिनां वै त्वं वै धर्मस्त्वं हि धर्मस्य चेशा ।&#x9;041a&lt;br&gt;&#xA;धर्म्या भूत्वा धर्मनित्या धरित्री तस्मात्प्राणान्सर्वथेमान्नियच्छ ॥&#x9;041c&lt;br&gt;&#xA;&#39;प्राप्ता तथा नो भविता कदाचिदेवं मयाद्यैव नियोज्यसे त्वम् ।&#39;&#x9;042a&lt;br&gt;&#xA;सर्वेषां वै प्राणिनां कामरोषौ सन्त्यज्य त्वं संहरस्वेह जीवान् ।&#x9;042c&lt;br&gt;&#xA;येषां धर्मास्ते भविष्यन्त्यनन्ता मिथ्यावृत्तं मारयिष्यत्यधर्मः ॥&#x9;042e&lt;br&gt;&#xA;तेनात्मानं पावयस्वात्मना त्वं पापेऽऽत्मानं मज्जयिष्यन्त्यसत्यात् ।&#x9;043a&lt;br&gt;&#xA;तस्मात्कामं रोषमप्यागतं त्वं सन्त्यज्यान्तः संहरस्वेति जीवान् ॥&#x9;043c&lt;br&gt;&#xA;नारद उवाच &#x9;044&lt;br&gt;&#xA;सा वै भीमा मृत्युसञ्ज्ञोपदेशाच्छापाद्भीता बाढमित्यब्रवीत्तम् ।&#x9;044a&lt;br&gt;&#xA;सा च प्राणं प्राणिनामन्तकाले कामक्रोधौ त्यज्य हरत्यसक्ता ॥&#x9;044c&lt;br&gt;&#xA;मृत्युस्त्वेषां व्याधयस्तत्प्रसूता व्याधी रोगो रुज्यते येन जन्तुः ।&#x9;045a&lt;br&gt;&#xA;सर्वेषां च प्राणिनां प्रायणान्ते तस्माच्छोकं माकृथा निष्फलं त्वम् ॥&#x9;045c&lt;br&gt;&#xA;सर्वे देवाः प्राणिभिः प्रायणान्ते गत्वा वृत्ताः सन्निवृत्तास्तथैव ।&#x9;046a&lt;br&gt;&#xA;एवं सर्वे प्राणिनस्तत्र गत्वा वृत्ता देवा मर्त्यवद्राजसिंह ॥&#x9;046c&lt;br&gt;&#xA;वायुर्भीमो भीमनादो महौजा भेत्ता देहान्प्राणिनां सर्वगोऽसौ ।&#x9;047a&lt;br&gt;&#xA;नो वा वृत्तिं नैव वृत्तिं कदाचित्प्राप्नोत्युग्रोऽनन्ततेजोविशिष्टः ॥&#x9;047c&lt;br&gt;&#xA;सर्वे देवा मर्त्यसञ्ज्ञाविशिष्टास्तस्मात्पुत्रं माशुचो राजसिंह ।&#x9;048a&lt;br&gt;&#xA;स्वर्गं प्राप्तो मोदते ते तनूजो नित्यं रम्यान्वीरलोकानवाप्य ॥&#x9;048c&lt;br&gt;&#xA;त्यक्त्वा दुःखं सङ्गतः पुण्यकृद्भिरेषा मृत्युर्देवदिष्टा प्रजानाम् ।&#x9;049a&lt;br&gt;&#xA;प्राप्ते काले संहरन्ती यथावत्स्वयं कृता प्राणहरा प्रजानाम् ॥&#x9;049c&lt;br&gt;&#xA;आत्मानं वै प्राणिनो घ्नन्ति सर्वे नैतान्मृत्युर्दण्डपाणिर्हिनस्ति ।&#x9;050a&lt;br&gt;&#xA;तस्मान्मृतान्नानुशोचन्ति धीरा मृत्युं ज्ञात्वा निश्चयं ब्रह्मसृष्टम् ।&#x9;050c&lt;br&gt;&#xA;इत्थं सृष्टिं देवक्लृप्तां विदित्वा पुत्रान्नष्टाच्छोकमाशु त्यजस्व ॥&#x9;050e&lt;br&gt;&#xA;द्वैपायन उवाच &#x9;051&lt;br&gt;&#xA;एतच्छ्रुत्वार्थवद्वाक्यं नारदेन प्रकाशितम् ।&#x9;051a&lt;br&gt;&#xA;उवाचाकम्पनो राजा सखायं नारदं तथा ॥&#x9;051c&lt;br&gt;&#xA;व्यपेतशोकः प्रीतोऽस्मि भगवन्नृषिसत्तम ।&#x9;052a&lt;br&gt;&#xA;श्रुत्वेतिहासं त्वत्तस्तु कृतार्थोऽस्म्यभिवादये ॥&#x9;052c&lt;br&gt;&#xA;तथोक्तो नारदस्तेन राज्ञा देवर्षिसत्तमः ।&#x9;053a&lt;br&gt;&#xA;जगाम नन्दनं शीघ्रमशोकवनमात्मनः ॥&#x9;053c&lt;br&gt;&#xA;पुण्यं यशस्यं स्वर्ग्यं च धन्यमायुष्यमेव च ।&#x9;054a&lt;br&gt;&#xA;अस्येतिहासस्य सदा श्रवणं श्रावणं तथा ॥&#x9;054c&lt;br&gt;&#xA;एतदर्थपदं श्रुत्वा तदा राजा युधिष्ठिर ।&#x9;055a&lt;br&gt;&#xA;क्षत्रधर्मं च विज्ञाय शूराणां च परां गतिम् ।&#x9;055c&lt;br&gt;&#xA;सम्प्राप्तोऽसौ महावीर्यः स्वर्गलोकं महारथः ॥&#x9;055e&lt;br&gt;&#xA;अभिमन्युः परान्हत्वा प्रमुखे सर्वधन्विनाम् ।&#x9;056a&lt;br&gt;&#xA;युध्यमानो महेष्वासो हतः सोऽभिमुखो रणे ॥&#x9;056c&lt;br&gt;&#xA;असिना गदया शक्त्या धनुषा च महारथः ।&#x9;057a&lt;br&gt;&#xA;विरजाः सोमसूनुः स पुनस्तत्र प्रलीयते ॥&#x9;057c&lt;br&gt;&#xA;तस्मात्परां धृतिं कृत्वा भ्रातृभिः सह पाण्डव ।&#x9;058a&lt;br&gt;&#xA;अप्रमत्तः सुसन्नद्धः शीघ्रं योद्धुमुपाक्रम ॥ ॥&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/055/</guid>
      <description>&lt;p&gt;श्रीः&#xA;अध्यायः 055&#xA;व्यासेन युधिष्ठिरम् प्रति षोडशराजकीयाख्यानकथनप्रारम्भः ॥ 1 ॥ नारदेन सृञ्जयम् प्रति मरुत्तराजचरितकथनम् ॥ 2 ॥&#xA;सञ्जय उवाच &#x9;001&lt;br&gt;&#xA;श्रुत्वा मृत्युसमुत्पत्तिं कर्माण्यनुपमानि च ।&#x9;001a&lt;br&gt;&#xA;धर्मराजः पुनर्वाक्यं प्रसाद्यैनमथाब्रवीत् ॥&#x9;001c&lt;br&gt;&#xA;युधिष्ठिर उवाच &#x9;002&lt;br&gt;&#xA;गुरवः पुण्यकर्माणः शक्रप्रतिमविक्रमाः ।&#x9;002a&lt;br&gt;&#xA;पूर्वं राजर्षयो ब्रह्मन्कियन्तो मृत्युना हताः ॥&#x9;002c&lt;br&gt;&#xA;भूय एव तु मां तथ्यैर्वचोभिरभिबृंहय ।&#x9;003a&lt;br&gt;&#xA;राजर्षीणां पुराणानां समाश्वासय कर्मभिः ॥&#x9;003c&lt;br&gt;&#xA;कियन्त्यो दक्षिणा दत्ताः काश्च दत्ता महात्मभिः ।&#x9;004a&lt;br&gt;&#xA;राजर्षिभिः पुण्यकृद्भिस्तद्भवान्प्रब्रवीतु मे ॥&#x9;004c&lt;br&gt;&#xA;&#39;व्यास उवाच &#x9;005&lt;br&gt;&#xA;अन्येपि यज्वनां लोका अन्ये चापि तपस्विनाम् ।&#x9;005a&lt;br&gt;&#xA;क्षमावतां च त्रींल्लोकाञ्शूरा गच्छन्ति भारत ॥&#x9;005c&lt;br&gt;&#xA;क्षत्रियस्य तुं सङ्ग्रामे शत्रून्हत्वा हतस्य वा ।&#x9;006a&lt;br&gt;&#xA;फलमत्यन्तमित्याहुर्धर्मशास्त्रविदो जनाः ॥&#x9;006c&lt;br&gt;&#xA;वेदविद्याव्रतस्नाता यज्वानः पुत्रिणश्च ये ।&#x9;007a&lt;br&gt;&#xA;तेभ्यः परार्थ्या यज्वानो यज्वभ्यश्च तनुत्यजः ॥&#x9;007c&lt;br&gt;&#xA;स वीरो यज्वनो नित्यं क्षत्रियानार्जुनिर्गतः ।&#x9;008a&lt;br&gt;&#xA;लोकान्पुण्यतमानिष्टानिति विद्धि विशाम्पते ॥&#x9;008c&lt;br&gt;&#xA;सर्वेषां नृपसिंहानां शृणु यज्ञान्नृपोत्तम ।&#x9;009a&lt;br&gt;&#xA;तानतिक्रम्य गच्छन्ति स्वर्गकामास्तनुत्यजः ॥&#x9;009c&lt;br&gt;&#xA;युधिष्ठिर उवाच &#x9;010&lt;br&gt;&#xA;सर्वेषां यज्वनां यज्ञं श्रोतुमिच्छामि सुव्रत ।&#x9;010a&lt;br&gt;&#xA;दक्षिणाश्चानुरूपेभ्यो दत्ता राजर्षिसत्तमैः ॥&#39;&#x9;010c&lt;br&gt;&#xA;व्यास उवाच &#x9;011&lt;br&gt;&#xA;शैब्यस्य नृपतेः पुत्रः सृञ्जयो नाम नामतः ।&#x9;011a&lt;br&gt;&#xA;सखायौ तस्य चैवोभौ ऋषी पर्वतनारदौ ॥&#x9;011c&lt;br&gt;&#xA;तौ कदाचिद्गृहं तस्य प्रविष्टौ तद्दिदृक्षया ।&#x9;012a&lt;br&gt;&#xA;विधिवच्चार्चितौ तेन प्रीतौ तत्रोषतुः सुखम् ॥&#x9;012c&lt;br&gt;&#xA;तं कदाचित्सुखासीनं ताभ्यां सह शुचिस्मिता ।&#x9;013a&lt;br&gt;&#xA;दुहिताऽभ्यागमत्कन्या सृञ्जयं वरवर्णिनी ॥&#x9;013c&lt;br&gt;&#xA;तयाऽभिवादितः कन्यामभ्यनन्दद्यथाविधि ।&#x9;014a&lt;br&gt;&#xA;तत्सलिङ्गाभिराशीर्भिरिष्टाभिरभितः स्थिताम् ॥&#x9;014c&lt;br&gt;&#xA;तां निरीक्ष्याब्रवीद्वाक्यं पर्वतः प्रहसन्निव ।&#x9;015a&lt;br&gt;&#xA;कस्येयं चञ्चलापाङ्गी सर्वलक्षणसम्मता ॥&#x9;015c&lt;br&gt;&#xA;उषा स्विद्भाः स्विदर्कस्य ज्वलनस्य शिखापि वा ।&#x9;016a&lt;br&gt;&#xA;श्रीर्ह्रिः कीर्तिर्धृतिः पुष्टिः सिद्धिश्चन्द्रमसः प्रभा ॥&#x9;016c&lt;br&gt;&#xA;सञ्जय उवाच &#x9;017&lt;br&gt;&#xA;एवं ब्रुवाणं देवर्षिं नृपतिः सृञ्जयोऽब्रवीत् ।&#x9;017a&lt;br&gt;&#xA;ममेयं भगवन्कन्या वर्या वरमभीप्सति ॥&#x9;017c&lt;br&gt;&#xA;नारदस्त्वब्रवीदेनं देहि मह्यमिमां नृप ।&#x9;018a&lt;br&gt;&#xA;भार्यार्थं सुमहच्छ्रेयः प्राप्तुं चेदिच्छसे नृप ॥&#x9;018c&lt;br&gt;&#xA;ददानीत्येव संहृष्टः सृञ्जयः प्राह नारदम् ।&#x9;019a&lt;br&gt;&#xA;व्यास उवाच &#x9;019&lt;br&gt;&#xA;&#39;एवमुक्ते नृपतिना क्रोधपर्याकुलेक्षणः ।&#39;&#x9;019a&lt;br&gt;&#xA;पर्वतस्तु सुसङ्क्रुद्धो नारदं वाक्यमब्रवीत् ॥&#x9;019c&lt;br&gt;&#xA;पूर्वं ममैव मनसा विद्धि भार्यां वृतामृषे ।&#x9;020a&lt;br&gt;&#xA;यस्मादपाचरस्तस्मात्स्वर्गं न गच्छसि ॥&#x9;020c&lt;br&gt;&#xA;एवमुक्तो नारदस्तं प्रत्युवाचोत्तरं वचः ।&#x9;021a&lt;br&gt;&#xA;मनोवाग्बुद्धिसम्भाषा सत्यं तोयमथाग्नयः ॥&#x9;021c&lt;br&gt;&#xA;पाणिग्रहणमन्त्राश्च प्रथितं दारलक्षणम् ।&#x9;022a&lt;br&gt;&#xA;न त्वेषां निश्चिता निष्ठा त्वया सा मनसा स्मृता ॥&#x9;022c&lt;br&gt;&#xA;&#39;एवं विद्वांस्तु मां यस्मादनुव्याहृतवानसि ।&#39;&#x9;023a&lt;br&gt;&#xA;तस्मात्त्वमपि न स्वर्गं गमिष्यसि मया विना ।&#x9;023c&lt;br&gt;&#xA;अन्योन्यमेवं शप्त्वा वै तस्थतुस्तत्र तौ तदा ॥&#x9;023e&lt;br&gt;&#xA;अथ सोऽपि नृपो विप्रान्पानाच्छादनभोजनैः ।&#x9;024a&lt;br&gt;&#xA;पुत्रकामः परं शक्त्या यत्नाच्चोपाचरच्छुचिः ॥&#x9;024c&lt;br&gt;&#xA;तस्य प्रसन्ना विप्रेन्द्राः कदाचित्पुत्रदर्शिनः ।&#x9;025a&lt;br&gt;&#xA;तपःस्वाध्यायनिरता वेदवेदाङ्गपारगाः ॥&#x9;025c&lt;br&gt;&#xA;सहिता नारदं प्राहुर्देह्यस्मै पुत्रमीप्सितम् ।&#x9;026a&lt;br&gt;&#xA;तथेत्युक्त्वा द्विजैरुक्तः सृञ्जयं नारदोऽब्रवीत् ॥&#x9;026c&lt;br&gt;&#xA;तुभ्यं प्रसन्ना राजर्षे पुत्रमीप्सन्ति ब्राह्मणाः ।&#x9;027a&lt;br&gt;&#xA;वरं वृणीष्व भद्रं ते यादृशं पुत्रमीप्सितम् ॥&#x9;027c&lt;br&gt;&#xA;तथोक्तः प्राञ्जली राजा पुत्रं वव्रे गुणान्वितम् ।&#x9;028a&lt;br&gt;&#xA;यशस्विनं कीर्तिमन्तं तेजस्विनमरिन्दमम् ॥&#x9;028c&lt;br&gt;&#xA;यस्य मूत्रं पुरीषं च क्लेदः स्वेदश्च काञ्चनम् ।&#x9;029a&lt;br&gt;&#xA;&#39;सर्वं भवेत्प्रसादाद्वै तादृशं तनयं वृणे ॥&#x9;029c&lt;br&gt;&#xA;व्यास उवाच &#x9;030&lt;br&gt;&#xA;तथा भविष्यतीत्युक्ते जज्ञे तस्येप्सितः सुतः ।&#x9;030a&lt;br&gt;&#xA;काञ्चनस्याकरः श्रीमान्प्रसादाद्वै सुकाङ्क्षितः ॥&#x9;030c&lt;br&gt;&#xA;रुदितस्य च नेत्राभ्यामपतत्तस्य नेत्रजम् ।&#x9;031a&lt;br&gt;&#xA;मूत्रं पुरीषं स्वेदश्च सर्वं भवति काञ्चनम् ।&#39;&#x9;031c&lt;br&gt;&#xA;सुवर्णष्ठीविरित्येव तस्य नामाभवत्कृतम् ॥&#x9;031e&lt;br&gt;&#xA;तस्मिन्वरप्रदानेन वर्धयत्यमितं धनम् ।&#x9;032a&lt;br&gt;&#xA;कारयामास नृपतिः सौवर्णं सर्वमीप्सितम् ॥&#x9;032c&lt;br&gt;&#xA;गृहप्राकारदुर्गाणि ब्राह्मणावसथान्यपि ।&#x9;033a&lt;br&gt;&#xA;शय्यासनानि यानानि स्थालीपिठरभाजनम् ॥&#x9;033c&lt;br&gt;&#xA;तस्य राज्ञोऽपि यद्वेश्म बाह्याश्चोपस्कराश्च ये ।&#x9;034a&lt;br&gt;&#xA;सर्वं तत्काञ्चनमयं कालेन परिवर्धितम् ॥&#x9;034c&lt;br&gt;&#xA;अथ दस्युगणाः श्रुत्वा दृष्ट्वा चैनं तथाविधम् ।&#x9;035a&lt;br&gt;&#xA;सम्भूय तस्य नृपतेः समारब्धाश्चिकीर्षितुम् ॥&#x9;035c&lt;br&gt;&#xA;केचित्तत्राब्रुवन्राज्ञः पुत्रं गृह्णीम वै स्वयम् ।&#x9;036a&lt;br&gt;&#xA;सोऽस्याकरः काञ्चनस्य तस्य यत्नं चरामहे ॥&#x9;036c&lt;br&gt;&#xA;ततस्ते दस्यवो लुब्धाः प्रविश्य नृपतेर्गृहम् ।&#x9;037a&lt;br&gt;&#xA;राजपुत्रं तथाऽऽजह्रुः सुवर्णष्ठीविनं बलात् ॥&#x9;037c&lt;br&gt;&#xA;गृह्यैनमनुपायज्ञा नीत्वाऽरण्यमचेतसः ।&#x9;038a&lt;br&gt;&#xA;हत्वा विशस्य चापश्यल्ँलुब्धा वसु न किञ्चन ॥&#x9;038c&lt;br&gt;&#xA;तस्य प्राणैर्विमुक्तस्य नष्टं तत्काञ्चनं वरम् ।&#x9;039a&lt;br&gt;&#xA;दस्यवश्च तदाऽन्योन्यं जघ्नुर्मूर्खा विचेतसः ॥&#x9;039c&lt;br&gt;&#xA;हत्वा परस्परं नष्टाः कुमारं चाद्भुतं भुवि ।&#x9;040a&lt;br&gt;&#xA;असम्भाव्यं गता घोरं नरकं दुष्टकारिणः ॥&#x9;040c&lt;br&gt;&#xA;तं दृष्ट्वा निहतं पुत्रं वरदत्तं महातपाः ।&#x9;041a&lt;br&gt;&#xA;विललाप सुदुःखार्तो बहुधा करुणं नृपः ॥&#x9;041c&lt;br&gt;&#xA;विलपन्तं निशम्याथ पुत्रशोकहतं नृपम् ।&#x9;042a&lt;br&gt;&#xA;प्रत्यदृश्यत देवर्षिर्नारदस्तस्य सन्निधौ ॥&#x9;042c&lt;br&gt;&#xA;उवाच चैनं दुःखार्तं विलपन्तमचेतसम् ।&#x9;043a&lt;br&gt;&#xA;सृञ्जयं नारदो यद्यत्तन्निबोध युधिष्ठिर ॥&#x9;043c&lt;br&gt;&#xA;नारद उवाच &#x9;044&lt;br&gt;&#xA;&#39;त्यज शोकं महाराज वैक्लव्यं त्यज बुद्धिमन् ।&#x9;044a&lt;br&gt;&#xA;न मृतः शोचतो जीवेन्मुह्यतो वा नराधिप ॥&#x9;044c&lt;br&gt;&#xA;त्यज शोकं नृपश्रेष्ठ न शोचन्ति भवद्विधाः ।&#x9;045a&lt;br&gt;&#xA;वीरो भवान्महाराज ज्ञानवृद्धोऽपि मे मतः ।&#39;&#x9;045c&lt;br&gt;&#xA;कामानामवितृप्तस्त्वं सृञ्जयेह मरिष्यसि ॥&#x9;045e&lt;br&gt;&#xA;यस्य चैते वयं गेहे उषिता ब्रह्मवादिनः ।&#x9;046a&lt;br&gt;&#xA;आविक्षितं मरुत्तं च मृतं सृञ्जय शुश्रुम ॥&#x9;046c&lt;br&gt;&#xA;संवर्तो याजयामास स्पर्धया वै बृहस्पतेः ।&#x9;047a&lt;br&gt;&#xA;यस्मै राजर्षये प्रादाद्धनं स भगवान्प्रभुः ।&#x9;047c&lt;br&gt;&#xA;हैमं हिमवतः पादं यियक्षोर्विविधैः सवैः ॥&#x9;047e&lt;br&gt;&#xA;यस्य सेन्द्रामरगणा बृहस्पतिपुरोगमाः ।&#x9;048a&lt;br&gt;&#xA;देवा विश्वसृजः सर्वे यजनान्ते समासते ।&#x9;048c&lt;br&gt;&#xA;यज्ञवाटस्य सौवर्णाः सर्वे चासन्परिच्छदाः ॥&#x9;048e&lt;br&gt;&#xA;यस्य सर्वं तदा ह्यन्नं मनोभिप्रायगं शुचि ।&#x9;049a&lt;br&gt;&#xA;कामतो बुभुजुर्विप्राः सर्वे चान्नार्थिनो द्विजाः ।&#x9;049c&lt;br&gt;&#xA;पयो दधि घृतं क्षौद्रं भक्ष्यं भोज्यं च शोभनम् ॥&#x9;049e&lt;br&gt;&#xA;यस्य यज्ञेषु सर्वेषु वासांस्याभरणानि च ।&#x9;050a&lt;br&gt;&#xA;ईप्सितान्युपतिष्ठन्ते प्रहृष्टान्वेदपारगान् ॥&#x9;050c&lt;br&gt;&#xA;मरुतः परिवेष्टारो मरुत्तस्याभवन्गृहे ।&#x9;051a&lt;br&gt;&#xA;आविक्षितस्य राजर्षेर्विश्वेदेवाः सभासदः ॥&#x9;051c&lt;br&gt;&#xA;यस्य वीर्यवतो राज्ञः सुवृष्ट्या सस्यसम्पदः ।&#x9;052a&lt;br&gt;&#xA;हविर्भिस्तर्पिता येन सम्यक्क्लृप्तैर्दिवौकसः ॥&#x9;052c&lt;br&gt;&#xA;ऋषीणां च पितॄणां च देवानां सुखजीविनाम् ।&#x9;053a&lt;br&gt;&#xA;ब्रह्मचर्यश्रुतिमुखैः सर्वैर्दानैश्च सर्वदा ॥&#x9;053c&lt;br&gt;&#xA;शयनासनपानानि स्वर्णराशीश्च दुस्त्यजाः ।&#x9;054a&lt;br&gt;&#xA;तत्सर्वममितं वित्तं दत्तं विप्रेभ्य इच्छया ॥&#x9;054c&lt;br&gt;&#xA;सोनुध्यातस्तु शक्रेण प्रजाः कृत्वा निरामयाः ।&#x9;055a&lt;br&gt;&#xA;श्रद्दधानो जिताल्ँलोकान्गतः पुण्यदुहोऽक्षयान् ॥&#x9;055c&lt;br&gt;&#xA;सप्रजः सनृपामात्यः सदारापत्यबान्धवः ।&#x9;056a&lt;br&gt;&#xA;यौवनेन सहस्राब्दं मरुत्तो राज्यमन्वशात् ॥&#x9;056c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;057a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;057c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;057e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/056/</guid>
      <description>&lt;p&gt;श्रीः&#xA;अध्यायः 056&#xA;नारदेन सृञ्जयम् प्रति सुहोत्रचरित्रकीर्तनम् ॥ 1 ॥&#xA;नारद उवाच &#x9;001&lt;br&gt;&#xA;सुहोत्रं नाम राजानं मृतं सृञ्जय शुश्रुम ।&#x9;001a&lt;br&gt;&#xA;एकवीरमशक्यं तममरैरभिवीक्षितुम् ॥&#x9;001c&lt;br&gt;&#xA;यः प्राप्य राज्यं धर्मेण ऋत्विङ्मन्त्रिपुरोहितान् ।&#x9;002a&lt;br&gt;&#xA;सम्मान्य चात्मनः श्रेयः पृष्ट्वा तेषां मते स्थितः ॥&#x9;002c&lt;br&gt;&#xA;प्रजानां पालनं धर्मो दानमिज्या द्विषज्जयः ।&#x9;003a&lt;br&gt;&#xA;एतत्सुहोत्रो विज्ञाय धर्म्यमैच्छद्धनागमम् ॥&#x9;003c&lt;br&gt;&#xA;धर्मेणाराधयन्देवान्बाणैः शत्रूञ्जयंस्तथा ।&#x9;004a&lt;br&gt;&#xA;सर्वाण्यपि च भूतानि स्वगुणैरन्वरञ्जयत् ॥&#x9;004c&lt;br&gt;&#xA;यो भुक्त्वेमां वसुमतीं म्लेच्छाटविकवर्जिताम् ।&#x9;005a&lt;br&gt;&#xA;यस्मै ववर्ष पर्जन्यो हिरण्यं परिवत्सरान् ॥&#x9;005c&lt;br&gt;&#xA;हैरण्यास्तत्र वाहिन्यः स्वैरिण्यो व्यवहन्पुरा ।&#x9;006a&lt;br&gt;&#xA;ग्राहान्कर्कटकांश्चैव मत्स्यांश्च विविधान्बहून् ॥&#x9;006c&lt;br&gt;&#xA;कामान्वर्षति पर्जन्यो रूप्याणि विविधानि च ।&#x9;007a&lt;br&gt;&#xA;सौवर्णान्यप्रमेयाणि वाप्यश्च क्रोशसम्मिताः ॥&#x9;007c&lt;br&gt;&#xA;सहस्रं वामनान्कुब्जान्नक्रान्मकरकच्छपान् ।&#x9;008a&lt;br&gt;&#xA;सौवर्णान्विहितान्दृष्ट्वा ततोऽस्मयत वै तदा ॥&#x9;008c&lt;br&gt;&#xA;तत्सुवर्णमपर्यन्तं राजर्षिः कुरुजाङ्गले ।&#x9;009a&lt;br&gt;&#xA;ईजानो वितते यज्ञे ब्राह्मणेभ्यो ह्यमन्यत ॥&#x9;009c&lt;br&gt;&#xA;सोऽश्वमेधसहस्रेण राजसूयशतेन च ।&#x9;010a&lt;br&gt;&#xA;पुण्यैः क्षत्रिययज्ञैश्च प्रभूतवरदक्षिणैः ॥&#x9;010c&lt;br&gt;&#xA;काम्यनैमित्तिकाजस्रैरिष्ट्वेष्टां गतिमाप्तवान् ।&#x9;011a&lt;br&gt;&#xA;स चेन्ममार सृञ्जय चतुर्भद्रतरस्त्वया ॥&#x9;011c&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;012a&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/057/</guid>
      <description>&lt;p&gt;श्रीः&#xA;अध्यायः 057&#xA;नारदेन सृञ्जयम् प्रति अङ्गराजगुणवर्णनम् ॥ 1 ॥&#xA;नारद उवाच &#x9;001&lt;br&gt;&#xA;अङ्गं च पौरवं वीरं मृतं सृञ्जय शुश्रुम ।&#x9;001a&lt;br&gt;&#xA;सहस्रं यः सहस्राणां श्वेतानश्वानवासृजत् ॥&#x9;001c&lt;br&gt;&#xA;तस्याश्वमेधे राजर्षेर्देशाद्देशात्समीयुषाम् ।&#x9;002a&lt;br&gt;&#xA;शिक्षाक्षरविधिज्ञानां नासीत्सङ्ख्या विपश्चिताम् ॥&#x9;002c&lt;br&gt;&#xA;वेदविद्याव्रतस्नाता वदान्याः प्रियदर्शनाः ।&#x9;003a&lt;br&gt;&#xA;सुभिक्षाच्छादनगृहाः सुशय्यासनभोजनाः ॥&#x9;003c&lt;br&gt;&#xA;नटनर्तकगन्धर्वैः पूर्णकैर्वर्धमानकैः ।&#x9;004a&lt;br&gt;&#xA;नित्योद्योगैश्च क्रीडद्भिस्तत्र स्म परिहर्षिताः ॥&#x9;004c&lt;br&gt;&#xA;यज्ञे यज्ञे यथाकालं दक्षिणाः सोऽत्यकालयत् ।&#x9;005a&lt;br&gt;&#xA;द्विपान्दशसहस्राख्यानदात्काञ्चनसंवृतान् ॥&#x9;005c&lt;br&gt;&#xA;सध्वजान्सपताकांश्च रथान्हेममयांस्तथा |&#x9;006a&lt;br&gt;&#xA;यः सहस्रं सहस्राणि कन्या हेमविभूषिताः ॥&#x9;006c&lt;br&gt;&#xA;धूर्युजाश्वगजारूढाः सगृहक्षेत्रगोशताः ।&#x9;007a&lt;br&gt;&#xA;शतं शतसहस्राणि स्वर्णमालानथर्षभान् ॥&#x9;007c&lt;br&gt;&#xA;गवां सहस्रानुचरान्दक्षिणामत्यकालयत् ।&#x9;008a&lt;br&gt;&#xA;हेमशृङ्ग्यो रौप्यखुराः सवत्साः कांस्यदोहनाः ॥&#x9;008c&lt;br&gt;&#xA;दासीदासखरोष्ट्रांश्च प्रादादाजाविकं बहु ।&#x9;009a&lt;br&gt;&#xA;रत्नानां विविधानां च विविधांश्चान्नपर्वतान् ॥&#x9;009c&lt;br&gt;&#xA;तस्मिन्संवितते यज्ञे दक्षिणामत्यकालयत् ।&#x9;010a&lt;br&gt;&#xA;तत्रास्य गाथा गायन्ति ये पुराणविदो जनाः ॥&#x9;010c&lt;br&gt;&#xA;&#39;अङ्गस्य यजमानस्य अपि विष्णुपदे वयम् ।&#x9;011a&lt;br&gt;&#xA;अमाद्यदिन्द्रः सोमेन दक्षिणाभिर्द्विजातयः ।&#x9;011c&lt;br&gt;&#xA;देवमानुषगन्धर्वांश्चात्यरोचन्त दक्षिणाः ॥&#39;&#x9;011e&lt;br&gt;&#xA;अङ्गस्य यजमानस्य स्वधर्माधिगताः शुभाः ।&#x9;012a&lt;br&gt;&#xA;गुणोत्तरास्तु क्रतवस्तस्यासन्सार्वकामिकाः ॥&#x9;012c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;013a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;013c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;013e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/058/</guid>
      <description>&lt;p&gt;श्रीः&#xA;अध्यायः 058&#xA;नारदेन सृञ्जयम् प्रति शिबिवैभवशंसनम् ॥ 1 ॥&#xA;नारद उवाच &#x9;001&lt;br&gt;&#xA;शिबिमौशीनरं चापि मृतं सृञ्जय शुश्रुम ।&#x9;001a&lt;br&gt;&#xA;य इमां पृथिवीं सर्वां चर्मवत्पर्यवेष्टयत् ॥&#x9;001c&lt;br&gt;&#xA;साद्रिद्वीपार्णववनां रथघोषेण नादयन् ।&#x9;002a&lt;br&gt;&#xA;स शिबिर्यष्टुमन्विच्छन्मुख्यः सर्वसपत्नजित् ॥&#x9;002c&lt;br&gt;&#xA;तेन यज्ञैर्बहुविधैरिष्टं पर्याप्तदक्षिणैः ।&#x9;003a&lt;br&gt;&#xA;अविहिंस्य जनानन्यानवाप वसु पुष्कलम् ॥&#x9;003c&lt;br&gt;&#xA;सर्वमूर्धाभिषिक्तानां सम्मतः सोऽभवद्युधि ।&#x9;004a&lt;br&gt;&#xA;अजयच्चाश्वमेधैर्यो विजित्य पृथिवीमिमाम् ॥&#x9;004c&lt;br&gt;&#xA;निरर्गलैर्बहुफलैर्निष्ककोटिसहस्रदः ।&#x9;005a&lt;br&gt;&#xA;&#39;बिभर्ति दक्षिणा यस्य गङ्गायाः स्रोत आवृणोत् ॥&#39;&#x9;005c&lt;br&gt;&#xA;हस्त्यश्वपशुभिर्धान्यैर्मृगैर्गोजाविभिस्तथा ।&#x9;006a&lt;br&gt;&#xA;विविधैः पृथिवीं पुण्यां शिबिर्ब्राह्मणसात्करोत् ॥&#x9;006c&lt;br&gt;&#xA;यावत्यो वर्षतो धारा यावत्यो दिवि तारकाः ।&#x9;007a&lt;br&gt;&#xA;यावत्यः सिकता गाङ्ग्यो यावन्मेरोर्महोपलाः ॥&#x9;007c&lt;br&gt;&#xA;उदन्वति च यावन्ति रत्नानि प्राणिनोऽपि च ।&#x9;008a&lt;br&gt;&#xA;तावतीरददद्गा वै शिबिरौशीनरोऽध्वरे ॥&#x9;008c&lt;br&gt;&#xA;नोद्यन्तारं धुरस्तस्य कञ्चिदन्यं प्रजापतिः ।&#x9;009a&lt;br&gt;&#xA;भूतं भव्यं भवन्तं वा नाध्यगच्छन्नरोत्तमम् ॥&#x9;009c&lt;br&gt;&#xA;तस्यासन्विविधा यज्ञाः सर्वकामैः समन्विताः ।&#x9;010a&lt;br&gt;&#xA;हेमयूपासनगृहा हेमप्राकारतोरणाः ॥&#x9;010c&lt;br&gt;&#xA;शुचिस्वाद्वन्नपानं च ब्राह्मणाः प्रयुतायुताः ।&#x9;011a&lt;br&gt;&#xA;नानाभक्ष्यैः प्रियकथाः पयोदधिमहाह्रदाः ॥&#x9;011c&lt;br&gt;&#xA;तस्यासन्यज्ञवाटेषु नद्यः शुभ्रान्नपर्वताः ।&#x9;012a&lt;br&gt;&#xA;पिबत स्नात खादध्वमिति यत्रोच्यते जनैः ॥&#x9;012c&lt;br&gt;&#xA;यस्मै प्रादाद्वरं रुद्रस्तुष्टः पुण्येन कर्मणा ।&#x9;013a&lt;br&gt;&#xA;अक्षयं ददतो वित्तं श्रद्धा कीर्तिस्तथा क्रियाः ॥&#x9;013c&lt;br&gt;&#xA;यथोक्तमेव भूतानां प्रियत्वं स्वर्गमुत्तमम् ।&#x9;014a&lt;br&gt;&#xA;एताल्ँलब्ध्वा वरानिष्टाञ्शिबिः काले दिवं गतः ॥&#x9;014c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;015a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;015c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;015e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/059/</guid>
      <description>&lt;p&gt;श्रीः&#xA;अध्यायः 059&#xA;सृञ्जयम् प्रति नारदेन राममहिमानुवर्णनम् ॥ 1 ॥&#xA;नारद उवाच &#x9;001&lt;br&gt;&#xA;रामं दाशरथिं चैव मृतं सृञ्जय शुश्रुम ।&#x9;001a&lt;br&gt;&#xA;यं प्रजा अन्वमोदन्त पिता पुत्रमिवौरसम् ।&#x9;001c&lt;br&gt;&#xA;असङ्ख्येया गुणा यस्मिन्नासन्नमिततेजसि ॥&#x9;001e&lt;br&gt;&#xA;यश्चतुर्दशवर्षाणि निदेशात्पितुरच्युतः ।&#x9;002a&lt;br&gt;&#xA;वने वनितया सार्धमवसल्लक्ष्मणाग्रजः ॥&#x9;002c&lt;br&gt;&#xA;जघान च जनस्थाने राक्षसान्मनुजर्षभः ।&#x9;003a&lt;br&gt;&#xA;तपस्विनां रक्षणार्थं सहस्राणि चतुर्दश ॥&#x9;003c&lt;br&gt;&#xA;तत्रैव वसतस्तस्य रावणो नाम राक्षसः ।&#x9;004a&lt;br&gt;&#xA;जहार भार्यां वैदेहीं सम्मोह्यैनं सहानुजम् ॥&#x9;004c&lt;br&gt;&#xA;&#39;रामो हृतां राक्षसेन भार्यां श्रुत्वा जटायुषः ।&#x9;005a&lt;br&gt;&#xA;आतुरः शोकसन्तप्तो रामोऽगच्छद्धरीश्वरम् ॥&#x9;005c&lt;br&gt;&#xA;तेन रामः सुसङ्गम्य वानरैश्च महाबलैः ।&#x9;006a&lt;br&gt;&#xA;आजगामोदधेः पारं सेतुं कृत्वा महार्णवे ॥&#x9;006c&lt;br&gt;&#xA;तत्र हत्वा तु पौलस्त्यान्ससुहृद्गणबान्धवान् ।&#x9;007a&lt;br&gt;&#xA;मायाविनं महाघोरं रावणं लोककण्टकम् ॥&#39;&#x9;007c&lt;br&gt;&#xA;सुरासुरैरवध्यं तं देवब्राह्मणकण्टकम् ।&#x9;008a&lt;br&gt;&#xA;जघान स महाबाहुः पौलस्त्यं सगणं रणे ॥&#x9;008c&lt;br&gt;&#xA;&#39;हत्वा तत्र रिपुं सङ्ख्ये भार्यया सह सङ्गतः ।&#x9;009a&lt;br&gt;&#xA;स च लङ्केश्वरं चक्रे धर्मात्मानं विभीषणम् ॥&#x9;009c&lt;br&gt;&#xA;भार्यया सह संयुक्तस्ततो वानरसेनया ।&#x9;010a&lt;br&gt;&#xA;अयोध्यामागतो वीरः पुष्पकेण विराजता ॥&#x9;010c&lt;br&gt;&#xA;तत्र राजन्प्रविष्टः सन्नयोध्यायां महायशाः ।&#x9;011a&lt;br&gt;&#xA;मातॄर्वयस्यान्सचिवानृत्विजः सपुरोहितान् ॥&#x9;011c&lt;br&gt;&#xA;शुश्रूषमाणः सततं मन्त्रिभिश्चाभिषेचितः ।&#x9;012a&lt;br&gt;&#xA;विसृज्य हरिराजानं हनुमन्तं सहाङ्गदम् ॥&#x9;012c&lt;br&gt;&#xA;भ्रातरं भरतं वीरं शत्रुघ्नं चैव लक्ष्मणम् ।&#x9;013a&lt;br&gt;&#xA;पूजयन्परया प्रीत्या वैदेह्या चाभिपूजितः ॥&#x9;013c&lt;br&gt;&#xA;दशवर्षसहस्राणि दशवर्षशतानि च ।&#x9;014a&lt;br&gt;&#xA;चतुःसागरपर्यन्तां पृथिवीमन्वशासत ॥&#x9;014c&lt;br&gt;&#xA;अश्वमेधशतैरीजे क्रतुभिर्भूरिदक्षिणैः ।&#x9;015a&lt;br&gt;&#xA;यश्च विप्रप्रसादेन सर्वकामानवाप्य च ॥&#39;&#x9;015c&lt;br&gt;&#xA;सम्प्राप्य विधिवद्राज्यं सर्वभूतानुकम्पनः ।&#x9;016a&lt;br&gt;&#xA;&#39;सर्वद्वीपानवष्टभ्य प्रजा धर्मेण पालयन् ॥&#39;&#x9;016c&lt;br&gt;&#xA;स निर्गलं मुख्यतममश्वमेधशतं प्रभुः ।&#x9;017a&lt;br&gt;&#xA;आजहार सुरेशस्य हविषा मुदमाहरन् ।&#x9;017c&lt;br&gt;&#xA;अन्यैश्च विविधैर्यज्ञैरीजे बहुगुणैर्नृपः ॥&#x9;017e&lt;br&gt;&#xA;क्षुत्पिपासेऽजयद्रामः सर्वरोगांश्च देहिनाम् ।&#x9;018a&lt;br&gt;&#xA;सततं गुणसम्पन्नो दीप्यमानः स्वतेजसा ॥&#x9;018c&lt;br&gt;&#xA;अतिसर्वाणि भूतानि रामो दाशरथिर्बभौ ।&#x9;019a&lt;br&gt;&#xA;ऋषीणां देवतानां च मानुषाणां च सर्वशः ।&#x9;019c&lt;br&gt;&#xA;पृथिव्यां सह वासोऽभूद्रामे राज्यं प्रशासति ॥&#x9;019e&lt;br&gt;&#xA;नाहीयत तदा प्राणः प्राणिनां न तदा व्यथा ।&#x9;020a&lt;br&gt;&#xA;प्राणापानौ समावास्तां रामे राज्यं प्रशासति ॥&#x9;020c&lt;br&gt;&#xA;पर्यदीप्यन्त तेजांसि तदाऽनर्थाश्च नाभवन् ।&#x9;021a&lt;br&gt;&#xA;दीर्घायुषः प्रजाः सर्वा युवा न म्रियते तदा ॥&#x9;021c&lt;br&gt;&#xA;वेदैश्चतुर्भिः सुप्रीताः प्राप्नुवन्ति दिवौकसः ।&#x9;022a&lt;br&gt;&#xA;हव्यं कव्यं च विविधं निष्पूर्तं हुतमेव च ॥&#x9;022c&lt;br&gt;&#xA;अदंशमशका देशा नष्टव्यालसरीसृपाः ।&#x9;023a&lt;br&gt;&#xA;नाप्सु प्राणभृतां मृत्युर्नाकाले ज्वलनोऽदहत् ॥&#x9;023c&lt;br&gt;&#xA;अधर्मरुचयो लुब्धा मूर्खा वा नाभवंस्तदा ।&#x9;024a&lt;br&gt;&#xA;शिष्टेष्टप्राज्ञकर्माणः सर्वे वर्णास्तदाऽभवन् ॥&#x9;024c&lt;br&gt;&#xA;स्वधां पूजां च रक्षोभिर्जनस्थाने प्रणाशिताम् ।&#x9;025a&lt;br&gt;&#xA;प्रादान्निहत्य रक्षांसि पितृदेवेभ्य ईश्वरः ॥&#x9;025c&lt;br&gt;&#xA;सहस्रपुत्राः पुरुषा दशवर्षशतायुषः ।&#x9;026a&lt;br&gt;&#xA;न च ज्येष्ठाः कनिष्ठेभ्यस्तदा श्राद्धानि कुर्वते ॥&#x9;026c&lt;br&gt;&#xA;श्यामो युवा लोहिताक्षो मत्तमातङ्गविक्रमः ।&#x9;027a&lt;br&gt;&#xA;आजानुबाहुः सुभुजः सिंहस्कन्धो महाबलः ॥&#x9;027c&lt;br&gt;&#xA;दशवर्षसहस्राणि दशवर्षशतानि च ।&#x9;028a&lt;br&gt;&#xA;सर्वभूतमनःकान्तो रामो राज्यमकारयत् ॥&#x9;028c&lt;br&gt;&#xA;रामो रामो राम इति प्रजानामभवत्कथा ।&#x9;029a&lt;br&gt;&#xA;रामभूतं जगदभूद्रामे राज्यं प्रशासति ॥&#x9;029c&lt;br&gt;&#xA;चतुर्विधाः प्रजा रामः स्वर्गं नीत्वा दिवं गतः ।&#x9;030a&lt;br&gt;&#xA;आत्मेच्छया प्रतिष्ठाप्य राजवंशमिहाष्टधा ॥&#x9;030c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;031a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;031c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;031e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/060/</guid>
      <description>&lt;p&gt;श्रीः&#xA;अध्यायः 060&#xA;नारदेन सृञ्जयम् प्रति भगीरथचरित्रकथनम् ॥ 1 ॥&#xA;नारद उवाच &#x9;001&lt;br&gt;&#xA;भगीरथं च राजानं मृतं सृञ्जय शुश्रुम ।&#x9;001a&lt;br&gt;&#xA;&#39;परित्राणाय पूर्वेषां येन गङ्गाऽवतारिता ॥&#x9;001c&lt;br&gt;&#xA;यस्येन्द्रो बाहुवीर्येण प्रीतो राज्ञो महात्मनः ।&#x9;002a&lt;br&gt;&#xA;सोऽश्वमेधशतैरीजे समाप्तवरदक्षिणैः ॥&#x9;002c&lt;br&gt;&#xA;हविर्मन्त्रान्नसम्पन्नैर्देवानामादधौ मुदम् ।&#39;&#x9;003a&lt;br&gt;&#xA;येन भागीरथी गङ्गा चयनैः काञ्चनैश्चिता ॥&#x9;003c&lt;br&gt;&#xA;यः सहस्रं सहस्राणां कन्या हेमविभूषिताः ।&#x9;004a&lt;br&gt;&#xA;राज्ञश्च राजपुत्रांश्च ब्राह्मणेभ्यो ह्यमन्यत ॥&#x9;004c&lt;br&gt;&#xA;सर्वा रथगताः कन्या रथाः सर्वे चतुर्युजः ।&#x9;005a&lt;br&gt;&#xA;रथेरथे शतं नागाः सर्वे वै हेममालिनः ॥&#x9;005c&lt;br&gt;&#xA;सहस्रमश्वाश्चैकैकं गजानां पृष्ठतोऽन्वयुः ।&#x9;006a&lt;br&gt;&#xA;अश्वेअश्वे शतं गावो गवां पश्चादजाविकम् ॥&#x9;006c&lt;br&gt;&#xA;तेनाक्रान्ता जनौघेन दक्षिणा भूयसीर्ददत् ।&#x9;007a&lt;br&gt;&#xA;उपह्वरेऽतिव्यथिता तस्याङ्के निषसाद ह ॥&#x9;007c&lt;br&gt;&#xA;तथा भागीरथी गङ्गा ह्यूर्ध्वगा ह्यभवत्पुरा ।&#x9;008a&lt;br&gt;&#xA;दुहितृत्वं गता राज्ञः पुत्रत्वमगमत्तदा ॥&#x9;008c&lt;br&gt;&#xA;तां तु गाथां जगुः प्रीता गन्धर्वाः सूर्यवर्चसः ।&#x9;009a&lt;br&gt;&#xA;पितृदेवमनुष्याणां शृण्वतां वल्गुवादिनः ॥&#x9;009c&lt;br&gt;&#xA;भगीरथं यजमानमैक्ष्वाकुं भूरिदक्षिणम् ।&#x9;010a&lt;br&gt;&#xA;गङ्गा समुद्रगा देवी वव्रे पितरमीश्वरम् ॥&#x9;010c&lt;br&gt;&#xA;तस्य सेन्द्रैः सुरगणैर्देवैर्यज्ञः स्वलङ्कृतः ।&#x9;011a&lt;br&gt;&#xA;सम्यक्परिगृहीतश्च शान्तविघ्नो निरामयः ॥&#x9;011c&lt;br&gt;&#xA;यो य इच्छेत विप्रो वै यत्रयत्रात्मनः प्रियम् ।&#x9;012a&lt;br&gt;&#xA;भगीरथस्तदा प्रीतस्तत्रतत्राददद्वशी ॥&#x9;012c&lt;br&gt;&#xA;नादेयं ब्राह्मणस्यासीद्यस्य यत्स्यात्प्रियं धनम् ।&#x9;013a&lt;br&gt;&#xA;सोऽपि विप्रप्रसादेन ब्रह्मलोकं गतो नृपः ॥&#x9;013c&lt;br&gt;&#xA;येन यातौ मखमुखौ दिशाशाविह पादपाः ।&#x9;014a&lt;br&gt;&#xA;तेनावस्थातुमिच्छन्ति तं गत्वा राजमीश्वरम् ॥&#x9;014c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;015a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;015c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;015e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/061/</guid>
      <description>&lt;p&gt;श्रीः&#xA;अध्यायः 061&#xA;नारदेन सृञ्जयम् प्रति दिलीपप्रभाववर्णनम् ॥ 1 ॥&#xA;नारद उवाच &#x9;001&lt;br&gt;&#xA;दिलीपं चापि राजेन्द्र मृतं सृञ्जय शुश्रुम ।&#x9;001a&lt;br&gt;&#xA;यस्य यज्ञशतेष्वासन्प्रयुतायुतशो द्विजाः ॥&#x9;001c&lt;br&gt;&#xA;तन्त्रज्ञानार्थसम्पन्ना यज्वानः पुत्रपौत्रिणः ।&#x9;002a&lt;br&gt;&#xA;&#39;स्वच्छन्दाः पुण्यगन्धाश्च सुभक्षा हेममालिनः ।&#x9;002c&lt;br&gt;&#xA;यस्य कर्माणि भूरीणि कथयन्ति मनीषिणः ॥&#39;&#x9;002e&lt;br&gt;&#xA;य इमां वसुसम्पूर्णां वसुधां वसुधाधिपः ।&#x9;003a&lt;br&gt;&#xA;ईजानो वितते यज्ञे ब्राह्मणेभ्यो ह्यमन्यत ॥&#x9;003c&lt;br&gt;&#xA;&#39;राजानो वितते यज्ञे उपहारानुपाहरन् ।&#39;&#x9;004a&lt;br&gt;&#xA;दिलीपस्य तु यज्ञेषु कृतः पन्था हिरण्मयः ।&#x9;004c&lt;br&gt;&#xA;तं धर्म इव कुर्वाणाः सेन्द्रा देवाः समागमन् ॥&#x9;004e&lt;br&gt;&#xA;सहस्रं यत्र मातङ्गा अगच्छन्पर्वतोपमाः ।&#x9;005a&lt;br&gt;&#xA;सौवर्णं चाभवत्सर्वं सदः परमभास्वरम् ॥&#x9;005c&lt;br&gt;&#xA;रसानां चाभवन्कुल्या भक्ष्याणां चापि पर्वताः ।&#x9;006a&lt;br&gt;&#xA;सहस्रव्यामा नृपते यूपाश्चासन्हिरण्मयाः ॥&#x9;006c&lt;br&gt;&#xA;चषालप्रचषालौ च यस्य यूपे हिरण्मयौ ।&#x9;007a&lt;br&gt;&#xA;नृत्यन्त्यप्सरसो यत्र षट्सहस्राणि सप्त च ॥&#x9;007c&lt;br&gt;&#xA;यत्र वीणां वादयति प्रीत्या विश्वावसुः स्वयम् ।&#x9;008a&lt;br&gt;&#xA;सर्वभूतान्यमन्यन्त मम वादयतीति तम् ॥&#x9;008c&lt;br&gt;&#xA;रागखाण्डवभोज्यैश्च मत्ताः पतिषु शेरते ॥&#x9;009ac&lt;br&gt;&#xA;तदेतदद्भुतं मन्ये अन्यैर्न सदृशं नृपैः ।&#x9;010a&lt;br&gt;&#xA;यदप्सु युध्यमानस्य चक्रे न परिपेततुः ॥&#x9;010c&lt;br&gt;&#xA;राजानं दृढधन्वानं दिलीपं सत्यवादिनम् ।&#x9;011a&lt;br&gt;&#xA;येऽपश्यन्भूरिदक्षिण्यं तेऽपि स्वर्गजितो नराः ॥&#x9;011c&lt;br&gt;&#xA;पञ्च शब्दा न जीर्यन्ति दिलीपस्य निवेशने ।&#x9;012a&lt;br&gt;&#xA;स्वाध्यायघोषो ज्याघोषः पिबताश्नीत खादत ॥&#x9;012c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;013a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;013c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;013e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/062/</guid>
      <description>&lt;p&gt;श्रीः&#xA;अध्यायः 062&#xA;नारदेन सृञ्जयम् प्रति मान्धातृचरिताभिधानम् ॥ 1 ॥&#xA;नारद उवाच &#x9;001&lt;br&gt;&#xA;मान्धातारं यौवनाश्वं मृतं सृञ्जय शुश्रुम ।&#x9;001a&lt;br&gt;&#xA;यं देवावश्विनौ गर्भे पितुः पार्श्वे चकर्षतुः ॥&#x9;001c&lt;br&gt;&#xA;मृगयां विचरन्राजा तृषितः क्लान्तवाहनः ।&#x9;002a&lt;br&gt;&#xA;धूमं दृष्ट्वाऽगमत्सत्रं पृषदाज्यमवाप सः ॥&#x9;002c&lt;br&gt;&#xA;तं दृष्ट्वा युवनाश्वस्य जठरे रविसन्निभम् ।&#x9;003a&lt;br&gt;&#xA;गर्भं निरूहतुर्देवावश्विनौ भिषजां वरौ ॥&#x9;003c&lt;br&gt;&#xA;तं दृष्ट्वा पितुरुत्सङ्गे शयानं देववर्चसम् ।&#x9;004a&lt;br&gt;&#xA;अन्योन्यमब्रुवन्देवाः कमयं धास्यतीति वै ॥&#x9;004c&lt;br&gt;&#xA;मामेवायं धयत्वङ्ग इति ह स्माह वासवः ।&#x9;005a&lt;br&gt;&#xA;ततोङ्गुलिभ्यो हीन्द्रस्य प्रादुरासीत्पयोऽमृतम् ॥&#x9;005c&lt;br&gt;&#xA;मां धास्यतीति कारुण्याद्यदिन्द्रो ह्यन्वकम्पयत् ।&#x9;006a&lt;br&gt;&#xA;तस्मात्तु मान्धातेत्येवं नाम तस्याद्भुतं कृतम् ॥&#x9;006c&lt;br&gt;&#xA;ततस्तु धारां पयसो घृतस्य च महात्मनः ।&#x9;007a&lt;br&gt;&#xA;तस्यास्ये यौवनाश्वस्य पाणिरिन्द्रस्य चास्रवत् ॥&#x9;007c&lt;br&gt;&#xA;अपिबत्पाणिमिन्द्रस्य स चाप्यह्नाऽभ्यवर्धत ।&#x9;008a&lt;br&gt;&#xA;सोऽभवद्द्वादशसमो द्वादशाहेन वीर्यवान् ॥&#x9;008c&lt;br&gt;&#xA;इमां च पृथिवीं कृत्स्नामेकाह्ना स व्यजीजयत् ।&#x9;009a&lt;br&gt;&#xA;धर्मात्मा धृतिमान्वीरः सत्यसन्धो जितेन्द्रियः ॥&#x9;009c&lt;br&gt;&#xA;जनमेजयं सुधन्वानं गयं पूरुं बृहद्रथम् ।&#x9;010a&lt;br&gt;&#xA;असितं च नृगं चैव मान्धाता मानवोऽजयत् ॥&#x9;010c&lt;br&gt;&#xA;उदेति च यतः सूर्यो यत्र च प्रतितिष्ठति ।&#x9;011a&lt;br&gt;&#xA;तत्सर्वं यौवनाश्वस्य मान्धातुः क्षेत्रमुच्यते ॥&#x9;011c&lt;br&gt;&#xA;सोऽश्वमेधशतैरिष्ट्वा राजसूयशतेन च ।&#x9;012a&lt;br&gt;&#xA;अददद्रोहितान्मत्स्यान्ब्राह्मणेभ्यो विशाम्पते ॥&#x9;012c&lt;br&gt;&#xA;हैरण्यान्योजनोत्सेधानायताञ्शतयोजनम् ।&#x9;013a&lt;br&gt;&#xA;बहुप्रकारान्सुस्वादून्भक्ष्यभोज्यान्नपर्वतान् ॥&#x9;013c&lt;br&gt;&#xA;अतिरिक्तं ब्राह्मणेभ्यो भुञ्जानो हीयते जनः ॥&#x9;014ac&lt;br&gt;&#xA;भक्ष्यान्नपाननिचयाः शुशुभुस्त्वन्नपर्वताः ।&#x9;015a&lt;br&gt;&#xA;घृतह्रदाः सूपपङ्का दधिफेना गुडोदकाः ॥&#x9;015c&lt;br&gt;&#xA;रुरुधुः पर्वतान्नद्यो मधुक्षीरवहाः शुभाः ।&#x9;016a&lt;br&gt;&#xA;देवासुरा नरा यक्षा गन्धर्वोरगपक्षिणः ॥&#x9;016c&lt;br&gt;&#xA;विप्रास्तत्रागताश्चासन्वेदवेदाङ्गपारगाः ।&#x9;017a&lt;br&gt;&#xA;ब्राह्मणा ऋषयश्चापि नासंस्तत्राविपश्चितः ॥&#x9;017c&lt;br&gt;&#xA;समुद्रान्तां वसुमतीं वसुपूर्णां तु सर्वतः ।&#x9;018a&lt;br&gt;&#xA;स तां ब्राह्मणसात्कृत्वा जगाम स्वान्गृहान्प्रति ॥&#x9;018c&lt;br&gt;&#xA;&#39;राजाऽपि विविधैरिष्ट्वा यज्ञैर्विविधदक्षिणैः ।&#39;&#x9;019a&lt;br&gt;&#xA;गतः पुण्यकृतां लोकान्व्याप्य स्वयशसा दिशः ॥&#x9;019c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;020a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;020c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;020e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/063/</guid>
      <description>&lt;p&gt;श्रीः&#xA;अध्यायः 063&#xA;नारदेन सृञ्जयम् प्रति ययातिचरितकथनम् || 1 ||&#xA;नारद उवाच &#x9;001&lt;br&gt;&#xA;ययातिं नाहुषं चैव मृतं सृञ्जय शुश्रुम ।&#x9;001a&lt;br&gt;&#xA;&#39;य इमां पृथिवीं जित्वा ससमुद्रां सपर्वताम् ॥&#x9;001c&lt;br&gt;&#xA;शम्याप्रासेन निर्माय वेदीः सन्नतदक्षिणाः ।&#x9;002a&lt;br&gt;&#xA;ईजानः क्रतुभिः पुण्यैः पर्यगच्छत्प्रदक्षिणम् ॥&#39;&#x9;002c&lt;br&gt;&#xA;राजसूयशतैरिष्ट्वा सोऽश्वमेधशतेन च ।&#x9;003a&lt;br&gt;&#xA;पुण्डरीकसहस्रेण वाजपेयशतैस्तथा ॥&#x9;003c&lt;br&gt;&#xA;अतिरात्रसहस्रेण चातुर्मास्यैश्च कामतः ।&#x9;004a&lt;br&gt;&#xA;अग्निष्टोमैश्च विविधैः सत्रैश्च प्राज्यदक्षिणैः ॥&#x9;004c&lt;br&gt;&#xA;अब्राह्मणानां यद्वित्तं पृथिव्यामस्ति किञ्चन ।&#x9;005a&lt;br&gt;&#xA;तत्सर्वं परिसङ्ख्याय ततो ब्राह्मणसात्करोत् ॥&#x9;005c&lt;br&gt;&#xA;सरस्वती पुण्यतमा नदीनां तथा समुद्राः सरितः साद्रयश्च ।&#x9;006a&lt;br&gt;&#xA;ईजानाय पुण्यतमाय राज्ञे घृतं पयो दुदुहुर्नाहुषाय ॥&#x9;006c&lt;br&gt;&#xA;व्यूढे देवासुरे युद्धे कृत्वा देवसहायताम् ।&#x9;007a&lt;br&gt;&#xA;चतुर्धा व्यभजत्सर्वां चतुर्भ्यः पृथिवीमिमाम् ॥&#x9;007c&lt;br&gt;&#xA;यज्ञैर्नानाविधैरिष्ट्वा प्रजामुत्पाद्य चोत्तमाम् ।&#x9;008a&lt;br&gt;&#xA;देवयान्यां चौशनस्यां शर्मिष्ठायां च धर्मतः ॥&#x9;008c&lt;br&gt;&#xA;देवारण्येषु सर्वेषु विजहारामरोपमः ।&#x9;009a&lt;br&gt;&#xA;आत्मनः कामचारेण द्वितीय इव वासवः ॥&#x9;009c&lt;br&gt;&#xA;यदा नाभ्यगमच्छान्तिं कामानां सर्ववेदवित् ।&#x9;010a&lt;br&gt;&#xA;ततो गाथामिमां गीत्वा सदारः प्राविशद्वनम् ॥&#x9;010c&lt;br&gt;&#xA;यत्पृथिव्यां व्रीहियवं हिरण्यं पशवः स्त्रियः ।&#x9;011a&lt;br&gt;&#xA;नालमेकस्य तत्सर्वमिति मत्वा शमं व्रजेत् ॥&#x9;011c&lt;br&gt;&#xA;एवं कामान्परित्यज्य ययातिर्धृतिमेत्य च ।&#x9;012a&lt;br&gt;&#xA;पूरुं राज्ये प्रतिष्ठाप्य प्रयातो वनमीश्वरः ॥&#x9;012c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;013a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;013c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;013e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/064/</guid>
      <description>&lt;p&gt;श्रीः&#xA;अध्यायः 064&#xA;नारदेन सृञ्जयम् प्रत्यम्बरीषविभवाभिधानम् ॥ 1 ॥&#xA;नारद उवाच &#x9;001&lt;br&gt;&#xA;नाभागमम्बरीषं च मृतं सृञ्जय शुश्रुम ।&#x9;001a&lt;br&gt;&#xA;यः सहस्रं सहस्राणां राज्ञां चैकस्त्वयोधयत् ॥&#x9;001c&lt;br&gt;&#xA;जिगीषमाणाः सङ्ग्रामे समन्ताद्वैरिणोऽभ्ययुः ।&#x9;002a&lt;br&gt;&#xA;अस्त्रयुद्धविदो घोराः सृजन्तश्चाशिवा गिरः ॥&#x9;002c&lt;br&gt;&#xA;बललाघवशिक्षाभिस्तेषां सोऽस्त्रबलेन च ।&#x9;003a&lt;br&gt;&#xA;छत्रायुधध्वजरथांश्छित्त्वा प्रासान्गतव्यथः ॥&#x9;003c&lt;br&gt;&#xA;त एनं मुक्तसन्नाहाः प्रार्थयञ्जीवितैषिणः ।&#x9;004a&lt;br&gt;&#xA;शरण्यमीयुः शरणं तव स्म इति वादिनः ॥&#x9;004c&lt;br&gt;&#xA;स तु तान्वशगान्कृत्वा जित्वा चेमां वसुन्धराम् ।&#x9;005a&lt;br&gt;&#xA;ईजे यज्ञशतैरिष्टैर्यथा शक्रस्तथाऽनघः ॥&#x9;005c&lt;br&gt;&#xA;बुभुजुः सर्वसम्पन्नमन्नमन्ये जनाः सदा ।&#x9;006a&lt;br&gt;&#xA;तस्मिन्यज्ञे तु विप्रेन्द्राः सन्तृप्ताः परमार्चिताः ॥&#x9;006c&lt;br&gt;&#xA;मोदकान्पूरिकापूपान्स्वादुपूर्णाश्च शष्कुलीः ।&#x9;007a&lt;br&gt;&#xA;करम्भान्पृथुमृद्वीका अन्नानि सुकृतानि च ॥&#x9;007c&lt;br&gt;&#xA;सूपान्मैरेयकापूपान्रागषाडवपानकान् ।&#x9;008a&lt;br&gt;&#xA;मृष्टान्नानि सुयुक्तानि मृदूनि सुरभीणि च ॥&#x9;008c&lt;br&gt;&#xA;घृतं मधु पयस्तोयं दधीनि रसवन्ति च ।&#x9;009a&lt;br&gt;&#xA;फलं मूलं सुस्वादु द्विजास्तत्रोपभुञ्जते ॥&#x9;009c&lt;br&gt;&#xA;मदनीयानि पापानि विदित्वा चात्मनः सुखम् ।&#x9;010a&lt;br&gt;&#xA;अपिबन्त यथाकामं पानपा गीतवादितैः ॥&#x9;010c&lt;br&gt;&#xA;तत्र स्म गाथा गायन्ति क्षीबा हृष्टाः पठन्ति च ।&#x9;011a&lt;br&gt;&#xA;नाभागस्तुतिसंयुक्ता ननृतुश्च सहस्रशः ॥&#x9;011c&lt;br&gt;&#xA;तेषु यज्ञेष्वम्बरीषो दक्षिणामत्यकालयत् ।&#x9;012a&lt;br&gt;&#xA;राज्ञां शतसहस्राणि दशप्रयुतयाजिनाम् ॥&#x9;012c&lt;br&gt;&#xA;हिरण्यकवचान्सर्वाञ्श्वेतच्छत्रप्रकीर्णकान् ।&#x9;013a&lt;br&gt;&#xA;हिरण्यस्यन्दनारूढान्सानुयात्रपरिच्छादान् ॥&#x9;013c&lt;br&gt;&#xA;ईजानो वितते यज्ञे दक्षिणामत्यकालयत् ।&#x9;014a&lt;br&gt;&#xA;मूर्धाभिषिक्तांश्च नृपान्राजपुत्रशतानि च ॥&#x9;014c&lt;br&gt;&#xA;स दण्डकोशनिचयान्ब्राह्मणेभ्यो ह्यमन्यत ।&#x9;015a&lt;br&gt;&#xA;नैवं पूर्वे जनाश्चक्रुर्न करिष्यन्ति चापरे ॥&#x9;015c&lt;br&gt;&#xA;यदम्बरीषो नृपतिः करोत्यमितदक्षिणः ।&#x9;016a&lt;br&gt;&#xA;इत्येवमनुमोदन्ते प्रीता यस्य महर्षयः ॥&#x9;016c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;017a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;017c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;017e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/065/</guid>
      <description>&lt;p&gt;श्रीः&#xA;अध्यायः 065&#xA;नारदेन सृञ्जयम् प्रति शशिबिन्दुयशोनुवर्णनम् ॥ 1 ॥&#xA;नारद उवाच &#x9;001&lt;br&gt;&#xA;शशिबिन्दुं च राजानं मृतं सृञ्जय शुश्रुम ।&#x9;001a&lt;br&gt;&#xA;य ईजे विविधैर्यज्ञैः श्रीमान्सत्यपराक्रमः ॥&#x9;001c&lt;br&gt;&#xA;तस्य भार्यासहस्राणां शतमासीन्महात्मनः ।&#x9;002a&lt;br&gt;&#xA;एकैकस्यां च भार्यायां सहस्रं तनयाभवन् ॥&#x9;002c&lt;br&gt;&#xA;ते कुमाराः पराक्रान्ताः सर्वे नियुतयाजिनः ।&#x9;003a&lt;br&gt;&#xA;राजानः क्रतुभिर्मुख्यैरीजाना वेदपारगाः ॥&#x9;003c&lt;br&gt;&#xA;हिरण्यकवचाः सर्वे सर्वे चोत्तमधन्विनः ।&#x9;004a&lt;br&gt;&#xA;सर्वेऽश्वमेधैरीजानाः कुमाराः शशिबिन्दवाः ॥&#x9;004c&lt;br&gt;&#xA;तानश्वमेधे राजेन्द्रो ब्राह्मणेभ्योऽददत्पिता ।&#x9;005a&lt;br&gt;&#xA;शतंशतं रथगजा एकैकं पृष्ठतोऽन्वयुः ॥&#x9;005c&lt;br&gt;&#xA;राजपुत्रं तदा कन्यास्तपनीयस्वलङ्कृताः ।&#x9;006a&lt;br&gt;&#xA;कन्याङ्कन्यां शतं नागा नागेनागे शतं रथाः ॥&#x9;006c&lt;br&gt;&#xA;रथेरथे शतं चाश्वा बलिनो हेममालिनः ।&#x9;007a&lt;br&gt;&#xA;अश्वेअश्वे गोसहस्रं गवां पञ्चाशदाविकाः ॥&#x9;007c&lt;br&gt;&#xA;एतद्धनमपर्याप्तमश्वमेधे महामखे ।&#x9;008a&lt;br&gt;&#xA;शशिबिन्दुर्महाभागो ब्राह्मणेभ्यो ह्यमन्यत ॥&#x9;008c&lt;br&gt;&#xA;वार्क्षाश्च यूपा यावन्त अश्वमेधे महामखे ।&#x9;009a&lt;br&gt;&#xA;ते तथैव पुनश्चान्ये तावन्तः काञ्चनाभवन् ॥&#x9;009c&lt;br&gt;&#xA;भक्ष्यान्नपाननिचयाः पर्वताः क्रोशमुच्छ्रिताः ।&#x9;010a&lt;br&gt;&#xA;तस्याश्वमेधे निर्वृत्ते राज्ञः शिष्टास्त्रयोदश ॥&#x9;010c&lt;br&gt;&#xA;तुष्टपुष्टजनाकीर्णां शान्तविघ्नामनामयाम् ।&#x9;011a&lt;br&gt;&#xA;शशिबिन्दुरिमां भूमिं चिरं भुक्त्वा दिवं गतः ॥&#x9;011c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;012a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;012c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;012e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/066/</guid>
      <description>&lt;p&gt;श्रीः&#xA;अध्यायः 066&#xA;नारदेन सृञ्जयम् प्रति गयगुणानुवर्णनम् ॥ 1 ॥&#xA;नारद उवाच &#x9;001&lt;br&gt;&#xA;गयं चाधूर्तरजसं मृतं सृञ्जय शुश्रुम ।&#x9;001a&lt;br&gt;&#xA;ये वै वर्षशतं राजा हुतशिष्टाशनोऽभवत् ॥&#x9;001c&lt;br&gt;&#xA;तस्मै ह्यग्निर्वरं प्रादात्ततो वव्रे वरं गयः ।&#x9;002a&lt;br&gt;&#xA;तपसा ब्रह्मचर्येण व्रतेन नियमेन च ॥&#x9;002c&lt;br&gt;&#xA;गुरूणां च प्रसादेन वेदानिच्छामि वेदितुम् ।&#x9;003a&lt;br&gt;&#xA;स्वधर्मेणाविहिंस्यान्यान्धनमिच्छामि चाक्षयम् ॥&#x9;003c&lt;br&gt;&#xA;विप्रेषु ददतश्चैव श्रद्धा भवतु नित्यशः ।&#x9;004a&lt;br&gt;&#xA;कन्यासु च सवर्णासु सुप्रजस्त्वं च मे भवेत् ॥&#x9;004c&lt;br&gt;&#xA;अन्नमोजो महो मह्यं धर्मे मे रमतां मनः ।&#x9;005a&lt;br&gt;&#xA;अविघ्नं चास्तु मे नित्यं धर्मकार्येषु पावक ॥&#x9;005c&lt;br&gt;&#xA;तथा भविष्यतीत्युक्त्वा तत्रैवान्तरधीयत ।&#x9;006a&lt;br&gt;&#xA;गयो ह्यवाप्य तत्सर्वं धर्मेणाराधयञ्जगत् ॥&#x9;006c&lt;br&gt;&#xA;स दर्शपूर्णमासाभ्यां कालेष्वाग्रयणेन च ।&#x9;007a&lt;br&gt;&#xA;चातुर्मास्यैश्च विविधैर्यज्ञैश्चावाप्तदक्षिणैः ॥&#x9;007c&lt;br&gt;&#xA;अयजच्छ्रद्धया राजा परिसंवत्सराञ्शतम् ।&#x9;008a&lt;br&gt;&#xA;गवां शतसहस्राणि शतमश्वशतानि च ॥&#x9;008c&lt;br&gt;&#xA;शतं निष्कसहस्राणि गवां चाप्ययुतानि षट् ।&#x9;009a&lt;br&gt;&#xA;उत्थायोत्थाय सम्प्रादात्परिसंवत्सराञ्शतम् ॥&#x9;009c&lt;br&gt;&#xA;नक्षत्रेषु च सर्वेषु ददन्नक्षत्रदक्षिणाः ।&#x9;010a&lt;br&gt;&#xA;ईजे च विविधैर्यज्ञैर्यथा सोमोऽङ्गिरा यथा ॥&#x9;010c&lt;br&gt;&#xA;सौवर्णां पृथिवीं कृत्वा य इमां मणिशर्कराम् ।&#x9;011a&lt;br&gt;&#xA;विप्रेभ्यः प्राददद्राजा सोऽश्वमेधे महामखे ॥&#x9;011c&lt;br&gt;&#xA;जाम्बूनदमया यूपाः सर्वे रत्नपरिच्छदाः ।&#x9;012a&lt;br&gt;&#xA;गयस्यासन्समृद्धास्तु सर्वभूतमनोहराः ॥&#x9;012c&lt;br&gt;&#xA;सर्वकामसमृद्धं च प्रादादन्नं गयस्तदा ।&#x9;013a&lt;br&gt;&#xA;ब्राह्मणेभ्यः प्रहृष्टेभ्यः सर्वभूतेभ्य एव च ॥&#x9;013c&lt;br&gt;&#xA;ससमुद्रवनद्वीपनदीनदवनेषु च ।&#x9;014a&lt;br&gt;&#xA;नगरेषु च राष्ट्रेषु दिवि व्योम्नि च येऽवसन् ॥&#x9;014c&lt;br&gt;&#xA;भूतग्रामाश्च विविधाः सन्तृप्ता यज्ञसम्पदा ।&#x9;015a&lt;br&gt;&#xA;गयस्य सदृशो यज्ञो नास्त्यन्य इति तेऽब्रुवन् ॥&#x9;015c&lt;br&gt;&#xA;षट्त्रिंशद्योजनायामा त्रिंशद्योजनमायता ।&#x9;016a&lt;br&gt;&#xA;पश्चात्पुरश्चतुर्विंशद्वेदी ह्यासीद्धिरण्मयी ॥&#x9;016c&lt;br&gt;&#xA;गयस्य यजमानस्य मुक्तावज्रमणिस्तृता ।&#x9;017a&lt;br&gt;&#xA;प्रादात्स ब्राह्मणेभ्योऽथ वासांस्याभरणानि च ॥&#x9;017c&lt;br&gt;&#xA;यथोक्ता दक्षिणाश्चान्या विप्रेभ्यो भूरिदक्षिणः ।&#x9;018a&lt;br&gt;&#xA;यत्र भोजनशिष्टस्य पर्वताः पञ्चविंशतिः ॥&#x9;018c&lt;br&gt;&#xA;कुल्याश्च क्षीरवाहिन्यो रसानां चाभवंस्तदा ।&#x9;019a&lt;br&gt;&#xA;वस्त्राभरणगन्धानां राशयश्च पृथग्विधाः ॥&#x9;019c&lt;br&gt;&#xA;यस्य प्रभावाच्च गयस्त्रिषु लोकेषु विश्रुतः ।&#x9;020a&lt;br&gt;&#xA;वटश्चाक्षय्यकरणः पुण्यं ब्रह्मसरश्च तत् ॥&#x9;020c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;021a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;021c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;021e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/067/</guid>
      <description>&lt;p&gt;श्रीः&#xA;अध्यायः 067&#xA;नारदेन सृञ्जयम् प्रति रन्तिदेवचरित्रकीर्तनम् ॥ 1 ॥&#xA;नारद उवाच &#x9;001&lt;br&gt;&#xA;साङ्कृतिं रन्तिदेवं च मृतं सृञ्जय शुश्रुम ।&#x9;001a&lt;br&gt;&#xA;यस्य द्विशतसाहस्रा आसन्सूदा महात्मनः ॥&#x9;001c&lt;br&gt;&#xA;गृहानभ्यागतान्विप्रानतिथीन्परिवेषकाः ।&#x9;002a&lt;br&gt;&#xA;पक्वम्पक्वं दिवारात्रं वरान्नममृतोपमम् ॥&#x9;002c&lt;br&gt;&#xA;न्यायेनाधिगतं वित्तं ब्राह्मणेभ्यो ह्यमन्यत ।&#x9;003a&lt;br&gt;&#xA;वेदानधीत्य धर्मेण यश्चक्रे द्विषतो वशे ॥&#x9;003c&lt;br&gt;&#xA;उपस्थिताश्च पशवः स्वयं यं शंसितव्रतम् ।&#x9;004a&lt;br&gt;&#xA;बहवः स्वर्गमिच्छन्तो विधिवत्सत्रयाजिनम् ॥&#x9;004c&lt;br&gt;&#xA;नदी महानसाद्यस्य प्रवृत्ता चर्मराशितः ।&#x9;005a&lt;br&gt;&#xA;तस्माच्चर्मण्वती नाम ख्याता पुण्या सरिद्वरा ॥&#x9;005c&lt;br&gt;&#xA;ब्राह्मणेभ्यो ददन्निष्कान्सौवर्णान्स प्रभावतः ।&#x9;006a&lt;br&gt;&#xA;तुभ्यं निष्कं तुभ्यं निष्कमिति ह स्म प्रभाषते ॥&#x9;006c&lt;br&gt;&#xA;तुभ्यन्तुभ्यमिति प्रादान्निष्कान्निष्कान्सहस्रशः ।&#x9;007a&lt;br&gt;&#xA;ततः पुनः समाश्वास्य निष्कानेव प्रयच्छति ॥&#x9;007c&lt;br&gt;&#xA;अल्पं दत्तं मयाऽद्येति निष्ककोटिं सहस्रशः ।&#x9;008a&lt;br&gt;&#xA;एकाह्ना ताम्यति ततः क्वाद्य विप्रा इति ब्रुवन् ॥&#x9;008c&lt;br&gt;&#xA;द्विजपाणिवियोगेन दुःखं मे शाश्वतं महत् ।&#x9;009a&lt;br&gt;&#xA;भविष्यति न सन्देह एवं राजाऽददद्वसु ॥&#x9;009c&lt;br&gt;&#xA;सहस्रशश्च सौवर्णान्वृषभान्गोशतानुगान् ।&#x9;010a&lt;br&gt;&#xA;साष्टं शतं सुवर्णानां निष्कमाहुर्धनं तथा ॥&#x9;010c&lt;br&gt;&#xA;अध्यर्धमासमददद्ब्राह्मणेभ्यः शतं समाः ।&#x9;011a&lt;br&gt;&#xA;अग्निहोत्रोपकरणं यज्ञोपकरणं च यत् ॥&#x9;011c&lt;br&gt;&#xA;ऋषिभ्यः करकान्कुम्भान्स्थालीः पिठरमेव च ।&#x9;012a&lt;br&gt;&#xA;शयनासनयानानि प्रासादांश्च गृहाणि च ॥&#x9;012c&lt;br&gt;&#xA;वृक्षांश्च विविधान्दद्यादन्नानि च धनानि च ।&#x9;013a&lt;br&gt;&#xA;सर्वं सौवर्णमेवासीद्रन्तिदेवस्य धीमतः ॥&#x9;013c&lt;br&gt;&#xA;तत्रास्य गाथा गायन्ति ये पुराणविदो जनाः ।&#x9;014a&lt;br&gt;&#xA;रन्तिदेवस्य तां दृष्ट्वा समृद्धिमतिमानुषीम् ॥&#x9;014c&lt;br&gt;&#xA;नैतादृशं दृष्टपूर्वं कुबेरसदनेष्वपि ।&#x9;015a&lt;br&gt;&#xA;धनं च पूर्यमाणं नः किं पुनर्मनुजेष्विति ॥&#x9;015c&lt;br&gt;&#xA;व्यक्तं वस्वोकसारेयमित्यूचुस्तत्र विस्मिताः ।&#x9;016a&lt;br&gt;&#xA;साङ्कृते रन्तिदेवस्य यां रात्रिमतिथिर्वसेत् ॥&#x9;016c&lt;br&gt;&#xA;आलभ्यन्त तदा गावः सहस्राण्येकविंशतिः ।&#x9;017a&lt;br&gt;&#xA;तत्र स्म सूदाः क्रोशन्ति सुमृष्टमणिकुण्डलाः ॥&#x9;017c&lt;br&gt;&#xA;सूपं भूयिष्ठमश्नीध्वं नाद्य मांसं यथा पुरा ।&#x9;018a&lt;br&gt;&#xA;रन्तिदेवस्य यत्किञ्चित्सौवर्णमभवत्तदा ॥&#x9;018c&lt;br&gt;&#xA;तत्सर्वं वितते यज्ञे ब्राह्मणेभ्यो ह्यमन्यत ।&#x9;019a&lt;br&gt;&#xA;प्रत्यक्षं तस्य हव्यानि प्रतिगृह्णन्ति देवताः ॥&#x9;019c&lt;br&gt;&#xA;कव्यानि पितरः काले सर्वकामान्द्विजोत्तमाः ।&#x9;020a&lt;br&gt;&#xA;स चेन्ममार सृञ्जय चतुर्भद्रतरस्त्वया ॥&#x9;020c&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;021a&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/068/</guid>
      <description>&lt;p&gt;श्रीः&#xA;अध्यायः 068&#xA;नारदेन सृञ्जयम् प्रति भरतचरितकथनम् ॥ 1 ॥&#xA;नारद उवाच &#x9;001&lt;br&gt;&#xA;दौष्यन्ति भरतं चापि मृतं सृञ्जय शुश्रुम ।&#x9;001a&lt;br&gt;&#xA;कर्माण्यसुकराण्यन्यैः कृतवान्यः शिशुर्वने ॥&#x9;001c&lt;br&gt;&#xA;हिमावदातान्यः सिंहान्नखदंष्ट्रायुधान्बली ।&#x9;002a&lt;br&gt;&#xA;निर्वीर्यांस्तरसा कृत्वा विचकर्ष बबन्ध च ॥&#x9;002c&lt;br&gt;&#xA;क्रूरांश्चोग्रतरान्व्याघ्रान्दमित्वा चाकरोद्वशे ।&#x9;003a&lt;br&gt;&#xA;मनःशिला इव शिलाः संयुक्ता जतुराशिभिः ॥&#x9;003c&lt;br&gt;&#xA;व्यालादींश्चातिबलवान्सुप्रतीकान्गजानपि ।&#x9;004a&lt;br&gt;&#xA;दंष्ट्रासु गृह्य विमुखाञ्शुष्कास्यानकरोद्वशे ॥&#x9;004c&lt;br&gt;&#xA;महिषानप्यतिबलो बलिनो विचकर्ष ह ।&#x9;005a&lt;br&gt;&#xA;सिंहानां च सुदृप्तानां शतान्याकर्षयद्बलात् ॥&#x9;005c&lt;br&gt;&#xA;बलिनः सृमरान्खड्गान्नानासत्त्वानि चाप्युत ।&#x9;006a&lt;br&gt;&#xA;कृच्छ्रप्राणान्वने बद्ध्वा दमयित्वाप्यवासृजत् ॥&#x9;006c&lt;br&gt;&#xA;तं सर्वदमनेत्याहुर्द्विजास्तेनास्य कर्मणा ।&#x9;007a&lt;br&gt;&#xA;तं प्रत्यषेधज्जननी मा सत्वानि व्यनीनशः ॥&#x9;007c&lt;br&gt;&#xA;सोऽश्वमेधशतेनेजे यमुनामनु वीर्यवान् ।&#x9;008a&lt;br&gt;&#xA;त्रिशतैश्च सरस्वत्यां गङ्गामनु चतुःशतैः ॥&#x9;008c&lt;br&gt;&#xA;सोऽश्वमेधसहस्रेण राजसूयशतेन च ।&#x9;009a&lt;br&gt;&#xA;पुनरीजे महायज्ञैः समाप्तवरदक्षिणैः ॥&#x9;009c&lt;br&gt;&#xA;अग्निष्टोमातिरात्राणामुक्थ्यविश्वजितां च सः ।&#x9;010a&lt;br&gt;&#xA;वाजपेयसहस्राणां सहस्रैश्च सुसंवृतैः ॥&#x9;010c&lt;br&gt;&#xA;इष्ट्वा शाकुन्तलो राजा तर्पयित्वा द्विजान्धनैः ।&#x9;011a&lt;br&gt;&#xA;सहस्रं यत्र पद्मानां कण्वाय भरतो ददौ ।&#x9;011c&lt;br&gt;&#xA;जाम्बूनदस्य शुद्धस्य कनकस्य महायशाः ॥&#x9;011e&lt;br&gt;&#xA;यस्य यूपाः शतव्यामाः परिणाहेन काञ्चनाः ।&#x9;012a&lt;br&gt;&#xA;समागम्य द्विजैः सार्धं सेन्द्रैर्देवैः समुच्छ्रिताः ॥&#x9;012c&lt;br&gt;&#xA;अलङ्कृतान्राजमानान्सर्वरत्नैर्मनोहरैः ।&#x9;013a&lt;br&gt;&#xA;हैरण्यान्द्विरदानश्वान्रथानुष्ट्रानजाविकान् ॥&#x9;013c&lt;br&gt;&#xA;दासी दासं धनं धान्यं गाः सवत्साः पयस्विनीः ।&#x9;014a&lt;br&gt;&#xA;ग्रामान्गृहांश्च क्षेत्राणि विविधांश्च परिच्छदान् ॥&#x9;014c&lt;br&gt;&#xA;कोटीशतायुतांश्चैव ब्राह्मणेभ्यो ह्यमन्यत ।&#x9;015a&lt;br&gt;&#xA;चक्रवर्ती ह्यदीनात्मा जितारिर्ह्यजितः परैः ॥&#x9;015c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;016a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;016c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;016e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/069/</guid>
      <description>&lt;p&gt;श्रीः&#xA;अध्यायः 069&#xA;नारदेन सृञ्जयम् प्रति पृथुचरित्रकथनम् ॥ 1 ॥&#xA;नारद उवाच &#x9;001&lt;br&gt;&#xA;पुथुं वैन्यं च राजानं मृतं सृञ्जय शुश्रुम ।&#x9;001a&lt;br&gt;&#xA;यमभ्यषिञ्चत्सम्मन्त्र्य राजसूये महर्षयः ॥&#x9;001c&lt;br&gt;&#xA;अयं नः प्रथयिष्येत सर्वानित्यभवत्पृथुः ।&#x9;002a&lt;br&gt;&#xA;क्षतान्नस्त्रास्यते सर्वानित्येवं क्षत्रियोऽभवत् ॥&#x9;002c&lt;br&gt;&#xA;पृथुं वैन्यं प्रजा दृष्ट्वा रक्ताः स्मेति यदब्रुवन् ।&#x9;003a&lt;br&gt;&#xA;ततो राजेति नामास्य अनुरागादजायत ॥&#x9;003c&lt;br&gt;&#xA;अकृष्टपच्या पृथिवी आसीद्वैन्यस्य कामधुक् ।&#x9;004a&lt;br&gt;&#xA;सर्वाः कामदुघा गावः पुटकेपुटके मधु ॥&#x9;004c&lt;br&gt;&#xA;आसन्हिरण्मया वृक्षाः सुखस्पर्शाः सुखावहाः ।&#x9;005a&lt;br&gt;&#xA;तेषां चीराणि संवीताः प्रजास्तेष्वेव शेरते ॥&#x9;005c&lt;br&gt;&#xA;फलान्यमृतकल्पानि स्वादूनि च मधूनि च ।&#x9;006a&lt;br&gt;&#xA;तेषामासीत्तदाऽऽहारो निराहाराश्च नाभवन् ॥&#x9;006c&lt;br&gt;&#xA;अरोगाः सर्वसिद्धार्था मनुष्या ह्यकुतोभयाः ।&#x9;007a&lt;br&gt;&#xA;न्यवसन्त यथाकामं वृक्षेषु च गुहासु च ॥&#x9;007c&lt;br&gt;&#xA;प्रविभागो न राष्ट्राणां पुराणां चाभवत्तदा ।&#x9;008a&lt;br&gt;&#xA;यथासुखं यथाकामं तथैता मुदिताः प्रजाः ॥&#x9;008c&lt;br&gt;&#xA;तस्य संस्तम्भिता ह्यापः समुद्रमभियास्यतः ।&#x9;009a&lt;br&gt;&#xA;पर्वताश्च ददुर्मार्गं ध्वजभङ्गश्च नाभवत् ॥&#x9;009c&lt;br&gt;&#xA;तं वनस्पतयः शैला देवासुरनरोरगाः ।&#x9;010a&lt;br&gt;&#xA;सप्तर्षयः पुण्यजना गन्धर्वाप्सरसोऽपि च ।&#x9;010c&lt;br&gt;&#xA;पितरश्च सुखासीनमभिगम्येदमब्रुवन् ॥&#x9;010e&lt;br&gt;&#xA;सम्राडसि क्षत्रियोऽसि राजा गोप्ता पिताऽसि नः ।&#x9;011a&lt;br&gt;&#xA;देह्यस्मभ्यं महाराज प्रभुः सन्नीप्सितान्वरान् ।&#x9;011c&lt;br&gt;&#xA;यैर्वयं शाश्वतं तृप्ता वर्तयिष्यामहे सुखम् ॥&#x9;011e&lt;br&gt;&#xA;&#39;विज्ञापितः प्रजाभिस्तु प्रजानां हितकाम्यया ।&#x9;012a&lt;br&gt;&#xA;धनुर्गृह्य पृषत्कांश्च वसुधामाद्रवद्बली ॥&#x9;012c&lt;br&gt;&#xA;ततो वैन्यभयाद्राजन्गौर्भूत्वा प्राद्रवन्मही ।&#x9;013a&lt;br&gt;&#xA;तां पृथुर्धनुरादाय द्रवन्तीमन्वसारयत् ॥&#x9;013c&lt;br&gt;&#xA;सा लोकान्ब्रह्मलोकादीन्गत्वा वैन्यभयार्दिता ।&#x9;014a&lt;br&gt;&#xA;सा ददर्शाग्रतो वैन्यं कार्मुकोद्यतपाणिकम् ॥&#x9;014c&lt;br&gt;&#xA;ज्वलद्भिर्विशिखैर्बाणैर्दीप्ततेजःसमद्युतिम् ।&#x9;015a&lt;br&gt;&#xA;महायोगं महात्मानं दुर्धर्षममरैरपि ॥&#x9;015c&lt;br&gt;&#xA;अलभन्ती परित्राणं वैन्यमेवाभ्यपद्यत ।&#x9;016a&lt;br&gt;&#xA;कृताञ्जलिपुटा राजन्पूज्यं लोकैस्त्रिभिस्तदा ॥&#x9;016c&lt;br&gt;&#xA;उवाच चैनं नाधर्म्यं स्त्रीवधं कर्तुमर्हसि ।&#x9;017a&lt;br&gt;&#xA;कथं धारयिता चासि प्रजा राजन्मया विना ॥&#x9;017c&lt;br&gt;&#xA;पृथुरुवाच &#x9;018&lt;br&gt;&#xA;एकस्यार्थाय यो हन्यादात्मनो वा परस्य वा ।&#x9;018a&lt;br&gt;&#xA;एकं प्राणान्बहून्वापि प्राणिनां नास्ति पातकम् ॥&#x9;018c&lt;br&gt;&#xA;यस्मिंस्तु निहते भद्रे बहवः सुखमेधते ।&#x9;019a&lt;br&gt;&#xA;तस्मिन्हते त्वघं नास्ति पातकं नोपभुज्यते ॥&#x9;019c&lt;br&gt;&#xA;सोऽहं पालनिमित्तं त्वां वधिष्यामि वसुन्धरे ।&#x9;020a&lt;br&gt;&#xA;यदि चेद्वचनादद्य न करिष्यसि मे प्रियम् ॥&#x9;020c&lt;br&gt;&#xA;त्वां निहत्य तु बाणेन मच्छासनपराङ्मुखीम् ।&#x9;021a&lt;br&gt;&#xA;आत्मानं प्रथयित्वाऽहं प्रजा धारयिता स्वयम् ॥&#x9;021c&lt;br&gt;&#xA;सुखं वचनमास्थाय मम धर्मभृतां वरे ।&#x9;022a&lt;br&gt;&#xA;सञ्जीवय प्रजा नित्यं शक्ता ह्यसि वसुन्धरे ॥&#x9;022c&lt;br&gt;&#xA;दुहितृत्वं च मे गच्छ एवमेतन्महाशरम् ।&#x9;023a&lt;br&gt;&#xA;नियच्छेयं त्वदर्थाय उद्यतं घोरदर्शनम् ॥&#x9;023c&lt;br&gt;&#xA;भूमिरुवाच &#x9;024&lt;br&gt;&#xA;सर्वमेतन्महाराज विधास्यामि परन्तप ।&#x9;024a&lt;br&gt;&#xA;वत्सं त्वं पश्य राजन्वै क्षरेयं येन वत्सला ॥&#x9;024c&lt;br&gt;&#xA;समां तु कुरु सर्वज्ञ मां तु धर्मभृतां वर ।&#x9;025a&lt;br&gt;&#xA;यथा विष्यन्दमानं वै क्षीरं सर्वत्र भावये ॥&#x9;025c&lt;br&gt;&#xA;नारद उवाच &#x9;026&lt;br&gt;&#xA;तत उत्सारयामास शिलाजालानि सर्वशः ।&#x9;026a&lt;br&gt;&#xA;पृथुर्वैन्यस्तदा राजा तेन शैला विवर्धिताः ॥&#x9;026c&lt;br&gt;&#xA;न हि पूर्वनिसर्गे वै विषमे वसुधातले ।&#x9;027a&lt;br&gt;&#xA;प्रविभागः पुराणां वा ग्रामाणां वा महीपते ॥&#x9;027c&lt;br&gt;&#xA;न सस्यानि न गोरक्ष्यं न कृषिर्न वणिक्पथः ।&#x9;028a&lt;br&gt;&#xA;वैन्यात्प्रभृति राजेन्दर सर्वस्यैतस्य सम्भवः ॥&#x9;028c&lt;br&gt;&#xA;यत्रयत्र च साम्यं तु भूमावासीत्किलानघ ।&#x9;029a&lt;br&gt;&#xA;तत्रतत्र प्रजास्तात निवासमभिरोचयन् ।&#x9;029c&lt;br&gt;&#xA;कृच्छ्रेण च महाराज इत्येवमनुशुश्रुम ॥&#x9;029e&lt;br&gt;&#xA;तथेत्युक्त्वा पुनर्वैन्यो गृहीत्वाऽऽजगवं धनुः ।&#x9;030a&lt;br&gt;&#xA;शरांश्चाप्रतिमान्घोरांश्चिन्तयित्वाऽब्रवीन्महीम् ॥&#x9;030c&lt;br&gt;&#xA;पृथुरुवाच &#x9;031&lt;br&gt;&#xA;एह्येहि वसुधे क्षिप्रं क्षरैभ्यः काङ्क्षितं पयः ।&#x9;031a&lt;br&gt;&#xA;मच्छासनातिगां वै त्वां प्रमथिष्याम्यहं शरैः ॥&#x9;031c&lt;br&gt;&#xA;नारद उवाच &#x9;032&lt;br&gt;&#xA;तथोक्ता साऽत्मनः श्रेयश्चिन्तयित्वाऽब्रवीत्पृथुम् ।&#x9;032a&lt;br&gt;&#xA;भूमिरुवाच &#x9;032&lt;br&gt;&#xA;वत्सं पात्राणि दोग्धॄंश्च क्षीराणि च समादिश ॥&#x9;032c&lt;br&gt;&#xA;ततो दास्याम्यहं भद्र सर्वं यस्य यथेप्सितम् ।&#x9;033a&lt;br&gt;&#xA;दुहितृत्वे च मां वीर सङ्कल्पयितुमर्हसि ॥&#x9;033c&lt;br&gt;&#xA;नारद उवाच &#39;&#x9;034&lt;br&gt;&#xA;तथेत्युक्त्वा पृथुः सर्वं विधानमकरोद्वशी ।&#x9;034a&lt;br&gt;&#xA;ततो भूतनिकायास्तां वसुधां दुदुहुस्तदा ॥&#x9;034c&lt;br&gt;&#xA;तां वनस्पतयः पूर्वं समुत्तस्थुर्दुधुक्षवः ।&#x9;035a&lt;br&gt;&#xA;साऽतिष्ठद्वत्सला वत्सं दोग्धृपात्राणि चेच्छती ॥&#x9;035c&lt;br&gt;&#xA;वत्सोऽभूत्पुष्पितः सालः प्लक्षो दोग्धाऽभवत्तदा ।&#x9;036a&lt;br&gt;&#xA;छिन्नप्ररोहणं दुग्धं पात्रमौदुम्बरं शुभम् ॥&#x9;036c&lt;br&gt;&#xA;उदयः पर्वतो वत्सो मेरुर्दोग्धा महागिरिः ।&#x9;037a&lt;br&gt;&#xA;रत्नान्योषधयो दुग्धं पात्रमस्तमयं तथा ॥&#x9;037c&lt;br&gt;&#xA;&#39;देवानां वत्स इन्द्रोऽभूत्पात्रं दारुमयं तथा ।&#39;&#x9;038a&lt;br&gt;&#xA;दोग्धा च सविता देवो दुग्धमूर्जस्करं प्रियम् ॥&#x9;038c&lt;br&gt;&#xA;असुरा दुदुहुर्मायामयःपात्रे तु तां तदा ।&#x9;039a&lt;br&gt;&#xA;दोग्धा द्विमूर्धा तत्रासीद्वत्सश्चासीद्विरोचनः ॥&#x9;039c&lt;br&gt;&#xA;कृषिं च सस्यं च नरा दुदुहुः पृथिवीतले ।&#x9;040a&lt;br&gt;&#xA;स्वायम्भुवो मनुर्वत्सस्तेषां दोग्धाऽभवत्पृथुः ॥&#x9;040c&lt;br&gt;&#xA;अलाबुपात्रे च तथा विषं दुग्धा वसुन्धरा ।&#x9;041a&lt;br&gt;&#xA;धृतराष्ट्रोऽभवद्दोग्धा तेषां वत्सस्तु तक्षकः ॥&#x9;041c&lt;br&gt;&#xA;सप्तर्षिभिर्ब्रह्म दुग्धा तथा चाक्लिष्टकर्मभिः ।&#x9;042a&lt;br&gt;&#xA;दोग्धा बृहस्पतिः पात्रं छन्दो वत्सश्च सोमराट् ॥&#x9;042c&lt;br&gt;&#xA;अन्तर्धानं चामपात्रे दुग्धा पुण्यजनैर्विराट् ।&#x9;043a&lt;br&gt;&#xA;दोग्धा वैश्रवणस्तेषां वत्सश्चासीद्वृषध्वजः ॥&#x9;043c&lt;br&gt;&#xA;पुण्यगन्धान्पद्मपात्रे गन्धर्वाप्सरसोऽदुहन् ।&#x9;044a&lt;br&gt;&#xA;वत्सश्चित्ररथस्तेषां दोग्धा विश्वरुचिः प्रभुः ॥&#x9;044c&lt;br&gt;&#xA;स्वधां रजतपात्रेषु दुदुहुः पितरश्च ताम् ।&#x9;045a&lt;br&gt;&#xA;वत्सो वैवस्वतस्तेषां यमो दोग्धान्तकस्तदा ॥&#x9;045c&lt;br&gt;&#xA;एवं निकायैस्तैर्दुग्धा पयोऽभीष्टं हि सा विराट् ।&#x9;046a&lt;br&gt;&#xA;यैर्वर्तयन्ति ते ह्यद्य पात्रैर्वत्सैश्च नित्यशः ॥&#x9;046c&lt;br&gt;&#xA;यज्ञैश्च विविधैरिष्ट्वा पृथुर्वैन्यः प्रतापवान् ।&#x9;047a&lt;br&gt;&#xA;सन्तर्पयित्वा भूतानि सर्वैः कामैर्मनःप्रियैः ॥&#x9;047c&lt;br&gt;&#xA;हैरण्यानकरोद्राजा ये केचित्पार्थिवा भुवि ।&#x9;048a&lt;br&gt;&#xA;तान्ब्राह्मणेभ्यः प्रायच्छदश्वमेधे महामखे ॥&#x9;048c&lt;br&gt;&#xA;स षष्टिं गोसहस्राणि षष्टिं नागशतानि च ।&#x9;049a&lt;br&gt;&#xA;सौवर्णानकरोद्राजा ब्राह्मणेभ्यश्च तान्ददौ ॥&#x9;049c&lt;br&gt;&#xA;इमां च पृथिवीं सर्वां मणिरत्नविभूषिताम् ।&#x9;050a&lt;br&gt;&#xA;सौवर्णीमकरोद्राजा ब्राह्मणेभ्यश्च तां ददौ ॥&#x9;050c&lt;br&gt;&#xA;स चेन्ममार सृञ्जय चतुर्भद्रतरस्त्वया ।&#x9;051a&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः ।&#x9;051c&lt;br&gt;&#xA;अयज्वानमदक्षिण्यमभि श्वैत्येत्युदाहरत् ॥ ॥&#x9;051e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/070/</guid>
      <description>&lt;p&gt;श्रीः&#xA;अध्यायः 070&#xA;सृञ्जयम् प्रति नारदेन परशुरामप्रभाववर्णनम् ॥ 1 ॥&#xA;नारद उवाच &#x9;001&lt;br&gt;&#xA;रामो महातपाः शूरो वीरो लोकनमस्कृतः ।&#x9;001a&lt;br&gt;&#xA;जामदग्न्योऽप्यतियशा अवितृप्तो मरिष्यति ॥&#x9;001c&lt;br&gt;&#xA;यश्चास्त्रमनुपर्येति भूमिं कुर्वन्विपांसुलाम् ।&#x9;002a&lt;br&gt;&#xA;न चासीद्विक्रिया यस्य प्राप्य श्रियमनुत्तमाम् ॥&#x9;002c&lt;br&gt;&#xA;&#39;जामदग्न्यो न ते राजन्कच्चिच्छ्रोत्रमुपागतः ।&#x9;003a&lt;br&gt;&#xA;येनैकेन पुरा राजन्क्रुद्धेन हतबन्धुना ॥&#x9;003c&lt;br&gt;&#xA;भृगुभिस्ताम्यमानेन त्राहि रामेति विस्वरम् ।&#x9;004a&lt;br&gt;&#xA;त्रिःसप्तकृत्वो भूमिर्यत्कृता निःक्षत्रिया पुरा ॥&#39;&#x9;004c&lt;br&gt;&#xA;यः क्षत्रियैः परामृष्टे वत्से पितरि चाब्रुवन् ।&#x9;005a&lt;br&gt;&#xA;ततोऽवधीत्कार्तवीर्यमजितं समरे परैः ॥&#x9;005c&lt;br&gt;&#xA;क्षत्रियाणां चतुःषष्टिमयुतानि सहस्रशः ।&#x9;006a&lt;br&gt;&#xA;तदा मृत्योः समेतानि एकेन धनुषाऽजयत् ॥&#x9;006c&lt;br&gt;&#xA;ब्रह्मद्विषां चाथ तस्मिन्सहस्राणि चतुर्दश ।&#x9;007a&lt;br&gt;&#xA;पुनरन्यान्निजग्राह दन्तकूरे जघान ह ॥&#x9;007c&lt;br&gt;&#xA;सहस्रं मुसलेनाहन्सहस्रमसिनाऽवधीत् ।&#x9;008a&lt;br&gt;&#xA;उद्बन्धनात्सहस्रं च सहस्रमुदके कृतम् ॥&#x9;008c&lt;br&gt;&#xA;दन्तान्भङ्क्त्वा सहस्रस्य भिन्नकर्णांस्तथाऽकरोत् ।&#x9;009a&lt;br&gt;&#xA;ततः सप्तसहस्राणां कटुधूपमपाययत् ॥&#x9;009c&lt;br&gt;&#xA;शिष्टान्वध्वा च हत्वा वै तेषां मूर्ध्नि विभिद्य च ।&#x9;010a&lt;br&gt;&#xA;गुणावतीमुत्तरेण खाण्डवाद्दक्षिणेन च ।&#x9;010c&lt;br&gt;&#xA;गिर्यन्ते शतसाहस्रा हैहयाः समरे हताः ॥&#x9;010e&lt;br&gt;&#xA;सरथाश्वगजा वीरा निहतास्तत्र शेरते ।&#x9;011a&lt;br&gt;&#xA;पितुर्वधामर्षितेन जामदग्न्येन धीमता ॥&#x9;011c&lt;br&gt;&#xA;निजघ्ने दशसाहस्रान्रामः परशुना तदा ।&#x9;012a&lt;br&gt;&#xA;न ह्यमृष्यत ता वाचो यास्तैर्भृशमुदीरिताः ॥&#x9;012c&lt;br&gt;&#xA;भृगौ रामाभिधावेति यदाक्रन्दन्द्विजोत्तमाः ।&#x9;013a&lt;br&gt;&#xA;ततः काश्मीरदरदान्कुन्तिक्षुद्रकमालवान् ॥&#x9;013c&lt;br&gt;&#xA;अङ्गवङ्गकलिङ्गांश्च विदेहांस्ताम्रलिप्तकान् ।&#x9;014a&lt;br&gt;&#xA;रक्षोवाहान्वीतिहोत्रांस्त्रिगर्तान्मार्तिकावतान् ॥&#x9;014c&lt;br&gt;&#xA;शिबीनन्यांश्च राजन्यान्देशान्देशान्सहस्रशः ।&#x9;015a&lt;br&gt;&#xA;निजघान शितैर्बाणैर्जामदग्न्यः प्रतापवान् ॥&#x9;015c&lt;br&gt;&#xA;कोटीशतसहस्राणि क्षत्रियाणां सहस्रशः ।&#x9;016a&lt;br&gt;&#xA;इन्द्रगोपकवर्णस्य बन्धुजीवनिभस्य च ॥&#x9;016c&lt;br&gt;&#xA;रुधिरस्य परीवाहैः पूरयित्वा सरांसि च ।&#x9;017a&lt;br&gt;&#xA;सर्वानष्टादश द्वीपान्वशमानीय भार्गवः ॥&#x9;017c&lt;br&gt;&#xA;ईजे क्रतुशतैः पुण्यैः समाप्तवरदक्षिणैः ।&#x9;018a&lt;br&gt;&#xA;वेदीमष्टनलोत्सेधां सौवर्णां विधिनिर्मिताम् ॥&#x9;018c&lt;br&gt;&#xA;सर्वरत्नशतैः पूर्णां पताकाशतमालिनीम् ।&#x9;019a&lt;br&gt;&#xA;ग्राम्यारण्यैः पशुगणैः सम्पूर्णां च महीमिमाम् ॥&#x9;019c&lt;br&gt;&#xA;रामस्य जामदग्न्यस्य प्रतिजग्राह कश्यपः ।&#x9;020a&lt;br&gt;&#xA;ततः शतसहस्राणि द्विपेन्द्रान्हेमभूषणान् ॥&#x9;020c&lt;br&gt;&#xA;निर्दस्युं पृथिवीं कृत्वा शिष्टेष्टजनसङ्कुलाम् ।&#x9;021a&lt;br&gt;&#xA;कश्यपाय ददौ रामो हयमेधे महामखे ॥&#x9;021c&lt;br&gt;&#xA;त्रिःसप्तकृत्वः पृथिवीं कृत्वा निःक्षत्रियां प्रभुः ।&#x9;022a&lt;br&gt;&#xA;इष्ट्वा क्रतुशतैर्वीरो ब्राह्मणेभ्यो ह्यमन्यत ॥&#x9;022c&lt;br&gt;&#xA;सप्तद्वीपां वसुमतीं मारीचोऽगृह्णत द्विजः ।&#x9;023a&lt;br&gt;&#xA;रामं प्रोवाच निर्गच्छ वसुधातो ममाज्ञया ॥&#x9;023c&lt;br&gt;&#xA;स कश्यपस्य वचनात्प्रोत्सार्य सरिताम्पतिम् ।&#x9;024a&lt;br&gt;&#xA;इषुपाते युधां श्रेष्ठः कुर्वन्ब्राह्मणशासनम् ॥&#x9;024c&lt;br&gt;&#xA;अध्यावसद्गिरिश्रेष्ठं महेन्द्रं पर्वतोत्तमम् ।&#x9;025a&lt;br&gt;&#xA;एवं गुणशतैर्युक्तो भृगूणां कीर्तिवर्धनः ॥&#x9;025c&lt;br&gt;&#xA;जामदग्न्यो ह्यतियशा मरिष्यति महाद्युतिः ।&#x9;026a&lt;br&gt;&#xA;त्वया चतुर्भद्रतरः पुण्यात्पुण्यतरस्तव ॥&#x9;026c&lt;br&gt;&#xA;अयज्वानमदक्षिण्यं मा पुत्रमनुतप्यथाः ।&#x9;027a&lt;br&gt;&#xA;एते चतुर्भद्रतरास्त्वया भद्रशताधिकाः ।&#x9;027c&lt;br&gt;&#xA;मृता नरवरश्रेष्ठ मरिष्यन्ति च सृञ्जय ॥ ॥&#x9;027e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/071/</guid>
      <description>&lt;p&gt;श्रीः&#xA;अध्यायः 071&#xA;युधिष्ठिरं समाश्वास्य स्वाश्रमगमनम् ॥ 1 ॥&#xA;व्यास उवाच &#x9;001&lt;br&gt;&#xA;पुण्यमाख्यानमायुष्यं श्रुत्वा षोडशराजकम् ।&#x9;001a&lt;br&gt;&#xA;अव्याहरन्नरपतिस्तूष्णीमासीत्स सृञ्जयः ॥&#x9;001c&lt;br&gt;&#xA;तमब्रवीत्तदा दीनं नारदो भगवानृषिः ।&#x9;002a&lt;br&gt;&#xA;कच्चिन्मया व्याहृतं यद्धृदये तत्स्थितं तव ॥&#x9;002c&lt;br&gt;&#xA;आहोस्विदन्ततो नष्टं श्राद्धं शूद्रीपताविव ।&#x9;003a&lt;br&gt;&#xA;स एवमुक्तः प्रत्याह प्राञ्जलिः सृञ्जयस्तदा ॥&#x9;003c&lt;br&gt;&#xA;पुत्रशोकापहं श्रुत्वा धन्यमाख्यानमुत्तमम् ।&#x9;004a&lt;br&gt;&#xA;राजर्षीणां पुराणानां यज्वनां दक्षिणावताम् ॥&#x9;004c&lt;br&gt;&#xA;विस्मयेन हृते शोके तमसीवार्कतेजसा ।&#x9;005a&lt;br&gt;&#xA;विपाप्माऽस्म्यव्यथोपेतो ब्रूहि किं करवाण्यहम् ॥&#x9;005c&lt;br&gt;&#xA;नारद उवाच &#x9;006&lt;br&gt;&#xA;दिष्ट्यापहतशोकस्त्वं वृणीष्वेह यदिच्छसि ।&#x9;006a&lt;br&gt;&#xA;तत्ते सम्पत्स्यते सर्वं न मृषावादिनो वयम् ॥&#x9;006c&lt;br&gt;&#xA;सृञ्जय उवाच &#x9;007&lt;br&gt;&#xA;पावितोऽहमनेनैव प्रसन्नो यद्भवान्मम ।&#x9;007a&lt;br&gt;&#xA;प्रसन्नो यस्य भगवान्न तस्यास्तीह दुर्लभम् ॥&#x9;007c&lt;br&gt;&#xA;नारद उवाच &#x9;008&lt;br&gt;&#xA;पुनर्ददामि ते पुत्रं दस्युभिर्निहतं वृथा ।&#x9;008a&lt;br&gt;&#xA;उद्धृत्य नरकात्कष्टात्पशुवत्प्रोक्षितं यथा ॥&#x9;008c&lt;br&gt;&#xA;व्यास उवाच &#x9;009&lt;br&gt;&#xA;प्रादुरासीत्ततः पुत्रः सृञ्जयस्याद्भुतप्रभः ।&#x9;009a&lt;br&gt;&#xA;प्रसन्नेनर्षिणा दत्तः कुबेरतनयोपमः ॥&#x9;009c&lt;br&gt;&#xA;ततः सङ्गम्य पुत्रेण प्रीतिमानभवन्नृपः ।&#x9;010a&lt;br&gt;&#xA;ईजे च क्रतुभिः पुण्यैः समाप्तवरदक्षिणैः ॥&#x9;010c&lt;br&gt;&#xA;अकृतार्थश्च भीतश्च न च सन्नाहकोविदः ।&#x9;011a&lt;br&gt;&#xA;अयज्वाचानपत्यश्च ततोऽसौ जीवितः पुनः ॥&#x9;011c&lt;br&gt;&#xA;शूरो वीरः कृतार्थश्च प्रमथ्यारीन्सहस्रशः ।&#x9;012a&lt;br&gt;&#xA;अभिमन्युर्गतः स्वर्गं सङ्ग्रामेऽभिमुखाहतः ॥&#x9;012c&lt;br&gt;&#xA;ब्रह्मचर्येण याल्ँलोकान्प्रजया च श्रुतेन च ।&#x9;013a&lt;br&gt;&#xA;इष्टैश्च क्रतुभिर्यान्ति तांस्ते पुत्रोऽक्षयान्गतः ॥&#x9;013c&lt;br&gt;&#xA;विद्वांसः कर्मभिः पुण्यैः स्वर्गमीहन्ति नित्यशः ।&#x9;014a&lt;br&gt;&#xA;न तु स्वर्गादयं लोकः काम्यते स्वर्गवासिभिः ॥&#x9;014c&lt;br&gt;&#xA;तस्मात्स्वर्गगतं पुत्रमर्जुनस्य हतं रणे ।&#x9;015a&lt;br&gt;&#xA;न चेहानयितुं शक्यं किञ्चिदप्राप्यमीहितम् ॥&#x9;015c&lt;br&gt;&#xA;यां योगिनो ध्यानविविक्तदर्शनाः प्रयान्ति यां चोत्तमयज्विनो जनाः ।&#x9;016a&lt;br&gt;&#xA;तपोभिरिद्धैरनुयान्ति यां तथा तामक्षयां ते तनयो गतो गतिम् ॥&#x9;016c&lt;br&gt;&#xA;अन्तात्पुनर्भावगतो विराजते राजेव वीरो ह्यमृतात्मरश्मिभिः ।&#x9;017a&lt;br&gt;&#xA;तामैन्दवीमात्मतनुं द्विजोचितां गतोऽभिमन्युर्न स शोकमर्हति ॥&#x9;017c&lt;br&gt;&#xA;एवं ज्ञात्वा स्थिरो भूत्वा मा शुचो धैर्यमाप्नुहि ।&#x9;018a&lt;br&gt;&#xA;जीवन्हि पुरुषः शोच्यो न तु स्वर्गगतोऽनघ ॥&#x9;018c&lt;br&gt;&#xA;शोचतो हि महाराज अघमेवाभिवर्धते ।&#x9;019a&lt;br&gt;&#xA;तस्माच्छोकं परित्यज्य श्रेयसे प्रयतेद्बुधः ॥&#x9;019c&lt;br&gt;&#xA;प्रहर्षं प्रीतिमानन्दं प्रियमुत्सिक्तचित्तताम् ।&#x9;020a&lt;br&gt;&#xA;एतदाहुर्बुधाः शौचमशौचं शोक उच्यते ॥&#x9;020c&lt;br&gt;&#xA;एवं विद्वन्समुत्तिष्ठ प्रयतो भव मा शुचः ।&#x9;021a&lt;br&gt;&#xA;श्रुतस्ते सम्भवो मृत्योस्तपांस्यनुपमानि च ॥&#x9;021c&lt;br&gt;&#xA;सर्वभूतसमत्वं च ब्रह्मणा चापि चोदितम् ।&#x9;022a&lt;br&gt;&#xA;सृञ्जयस्य तु पुत्रोऽसौ मृतः सञ्जीवितः श्रुतः ॥&#x9;022c&lt;br&gt;&#xA;एवं विद्वन्महाराज मा शुचः साधयाम्यहम् ।&#x9;023a&lt;br&gt;&#xA;एतावदुक्त्वा भगवांस्तत्रैवान्तरधीयत ॥&#x9;023c&lt;br&gt;&#xA;वागीशाने भगवति व्यासे व्यभ्रनभःप्रभे ।&#x9;024a&lt;br&gt;&#xA;गते मतिमतां श्रेष्ठे समाश्वास्य युधिष्ठिरम् ॥&#x9;024c&lt;br&gt;&#xA;पूर्वेषां पार्थिवेन्द्राणां महेन्द्रप्रतिमौजसाम् ।&#x9;025a&lt;br&gt;&#xA;न्यायाधिगतवित्तानां तां श्रुत्वा यज्ञसम्पदम् ॥&#x9;025c&lt;br&gt;&#xA;सम्पूज्य मनसा विद्वान्विशोकोऽभूद्युधिष्ठिरः ।&#x9;026a&lt;br&gt;&#xA;पुनश्चाचिन्तयद्दीनः किंस्विद्वक्ष्ये धनञ्जयम् ॥ ॥&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/072/</guid>
      <description>&lt;p&gt;श्रीः&#xA;अध्यायः 072&#xA;अभिमन्युमनुशोच्यार्जुनस्य विलापः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;अथ संशप्तकैः सार्धं युध्यमाने धनञ्जये ।&#x9;001a&lt;br&gt;&#xA;अभिमन्यौ हते चापि बाले बलवतां वरे ॥&#x9;001c&lt;br&gt;&#xA;महर्षिसत्तमे याते व्यासे स तु युधिष्ठिरः ।&#x9;002a&lt;br&gt;&#xA;पाण्डवाः किमथाऽकार्षुः शोकोपहतचेतसः ॥&#x9;002c&lt;br&gt;&#xA;कथं संशप्तकेभ्यो वा निवृत्तो वानरध्वजः ।&#x9;003a&lt;br&gt;&#xA;केन वा कथितस्तस्य प्रशान्तः सुतपावकः ।&#x9;003c&lt;br&gt;&#xA;एतन्मे शंस तत्त्वेन सर्वमेवेह सञ्जय ॥&#x9;003e&lt;br&gt;&#xA;सञ्जय उवाच &#x9;004&lt;br&gt;&#xA;शृणु राजन्यथा तेभ्यो निवृत्तः कृष्णसारथिः ।&#x9;004a&lt;br&gt;&#xA;ततः सर्वाणि सैन्यानि दहन्कृष्णगतिर्यथा ॥&#x9;004c&lt;br&gt;&#xA;सम्प्रयातेऽस्तमादित्ये सन्ध्याकाल उपस्थिते ।&#x9;005a&lt;br&gt;&#xA;अयातस्यात्मशिबिरं निमित्तैरघशंसिभिः ॥&#x9;005c&lt;br&gt;&#xA;यच्चासीन्मानसं तस्य यच्च कृष्णेन भाषितम् ।&#x9;006a&lt;br&gt;&#xA;यथा च कथितस्तस्य निहतः सुतपावकः ।&#x9;006c&lt;br&gt;&#xA;विस्तरेणैव मे सर्वं ब्रुवतः शृणु मारिष ॥&#39;&#x9;006e&lt;br&gt;&#xA;तस्मिन्नहनि निर्वृत्ते घोरे प्राणभृतां क्षये ।&#x9;007a&lt;br&gt;&#xA;आदित्येऽस्तङ्गते श्रीमान्सन्ध्याकाल उपस्थिते ॥&#x9;007c&lt;br&gt;&#xA;व्यपयातेषु वासाय सर्वेषु भरतर्षभ ।&#x9;008a&lt;br&gt;&#xA;हत्वा संशप्तकव्रातान्दिव्यैरस्त्रैः कपिध्वजः ॥&#x9;008c&lt;br&gt;&#xA;प्रायात्स्वशिबिरं जिष्णुर्जैत्रमास्थाय तं रथम् ।&#x9;009a&lt;br&gt;&#xA;गच्छन्नेव च गोविन्दं साश्रुकण्ठोऽभ्यभाषत ॥&#x9;009c&lt;br&gt;&#xA;किं नु मे हृदयं त्रस्तं वाक्च सज्जति केशव ।&#x9;010a&lt;br&gt;&#xA;स्यन्दने नावतिष्ठामि गात्रैः सीदामि चाच्युत ॥&#x9;010c&lt;br&gt;&#xA;अनिष्टं चैव मे श्लिष्टं हृदयान्नापसर्पति ।&#x9;011a&lt;br&gt;&#xA;भुविये दिक्षु चात्युग्रा उत्पातास्त्रासयन्ति माम् ॥&#x9;011c&lt;br&gt;&#xA;बहुप्रकारा दृश्यन्ते सर्व एवाघशंसिनः ।&#x9;012a&lt;br&gt;&#xA;अपि स्वस्ति भवेद्राज्ञः सामात्यस्य गुरोर्मम ॥&#x9;012c&lt;br&gt;&#xA;वासुदेव उवाच &#x9;013&lt;br&gt;&#xA;व्यक्तं शिवं सहभ्रातुर्धर्मराजस्य पाण्डव ।&#x9;013a&lt;br&gt;&#xA;मा शुचः किञ्चिदेवान्यत्तत्रानिष्टं भविष्यति ॥&#x9;013c&lt;br&gt;&#xA;सञ्जय उवाच &#x9;014&lt;br&gt;&#xA;ततः सन्ध्यामुपास्यैव वीरौ वीरावसादने ।&#x9;014a&lt;br&gt;&#xA;कथयन्तौ रणे वृत्तं प्रयातौ रथमास्थितौ ॥&#x9;014c&lt;br&gt;&#xA;ततः स्वशिबिरं प्राप्तौ हतामित्रौ हतद्विषौ ।&#x9;015a&lt;br&gt;&#xA;वासुदेवोऽर्जुनश्चैव कृत्वा कर्म सुदुष्करम् ॥&#x9;015c&lt;br&gt;&#xA;ध्वस्ताकारमिवालेख्यं संवीक्ष्य शिबिरं स्वकम् ।&#x9;016a&lt;br&gt;&#xA;बीभत्सुरब्रवीत्कृष्णमस्वस्थहृदयस्ततः ॥&#x9;016c&lt;br&gt;&#xA;नदन्ति नाद्य तूर्याणि मङ्गल्यानि जनार्दन ।&#x9;017a&lt;br&gt;&#xA;मिश्रा दुन्दुभिनिर्घोषैः शङ्खाश्चाडम्बरैः सह ॥&#x9;017c&lt;br&gt;&#xA;वीणा नैवाद्य वाद्यन्ते शम्यातालस्वनैः सह ।&#x9;018a&lt;br&gt;&#xA;मङ्गल्यानि च गीतानि न गायन्ति पठन्ति च ॥&#x9;018c&lt;br&gt;&#xA;स्तुतियुक्तानि रम्याणि ममानीकेषु वन्दिनः ।&#x9;019a&lt;br&gt;&#xA;योधाश्चापि हि मां दृष्ट्वा निवर्तन्ते ह्यधोमुखाः ॥&#x9;019c&lt;br&gt;&#xA;कर्माणि च यथापूर्वं कृत्वा नाभिवदन्ति माम् ।&#x9;020a&lt;br&gt;&#xA;अपि स्वस्ति भवेदद्य भ्रातृभ्यो मम माधव ॥&#x9;020c&lt;br&gt;&#xA;न हि शुद्ध्यति मे भावो दृष्ट्वा स्वजनमाकुलम् ।&#x9;021a&lt;br&gt;&#xA;अपि पाञ्चालराजस्य विराटस्य च मानद ॥&#x9;021c&lt;br&gt;&#xA;सर्वेषां चैव योधानां सामग्र्यं स्यान्ममाच्युत ।&#x9;022a&lt;br&gt;&#xA;न च मामद्य सौभद्रः प्रहृष्टो भ्रातृभिः सह ।&#x9;022c&lt;br&gt;&#xA;रणादायान्तमुचितं प्रत्युद्याति हसन्निव ॥&#x9;022e&lt;br&gt;&#xA;सञ्जय उवाच &#x9;023&lt;br&gt;&#xA;एवं सङ्कथयन्तौ तौ प्रविष्टौ शिबिरं स्वकम् ।&#x9;023a&lt;br&gt;&#xA;ददृशाते भृशास्वस्थान्पाण्डवान्नष्टचेतसः ॥&#x9;023c&lt;br&gt;&#xA;दृष्ट्वा भ्रातॄंश्च पुत्रांश्च विमना वानरध्वजः ।&#x9;024a&lt;br&gt;&#xA;अपश्यंश्चैव सौभद्रमिदं वचनमब्रवीत् ॥&#x9;024c&lt;br&gt;&#xA;मुखवर्णोऽप्रसन्नो वः सर्वेषामेव लक्ष्यते ।&#x9;025a&lt;br&gt;&#xA;न चाभिमन्युं पश्यामि न च मां प्रतिनन्दथ ॥&#x9;025c&lt;br&gt;&#xA;मया श्रुतश्च द्रोणेन पद्मव्यूहो विनिर्मितः ।&#x9;026a&lt;br&gt;&#xA;न च वस्तस्य भेत्ताऽस्ति विना सौभद्रमर्भकम् ॥&#x9;026c&lt;br&gt;&#xA;न चोपदिष्टस्तस्यासीन्मयानीकाद्विनिर्गमः ।&#x9;027a&lt;br&gt;&#xA;कच्चिन्न बालो युष्माभिः परानीकं प्रवेशितः ॥&#x9;027c&lt;br&gt;&#xA;भित्त्वाऽनीकं महेष्वासः परेषां बहुभिर्युधि ।&#x9;028a&lt;br&gt;&#xA;कच्चिन्न निहतः सङ्ख्ये सौभद्रः परवीरहा ॥&#x9;028c&lt;br&gt;&#xA;लोहिताक्षं महाबाहुं जातं सिंहमिवाद्रिषु ।&#x9;029a&lt;br&gt;&#xA;उपेन्द्रसदृशं ब्रूत कथमायोधने हतः ॥&#x9;029c&lt;br&gt;&#xA;सुकुमारं महेष्वासं वासवस्यात्मजात्मजम् ।&#x9;030a&lt;br&gt;&#xA;सदा मम प्रियं ब्रूत कथमायोधने हतः ॥&#x9;030c&lt;br&gt;&#xA;सुभद्रायाः प्रियं पुत्रं द्रौपद्याः केशवस्य च ।&#x9;031a&lt;br&gt;&#xA;अम्बायाश्च प्रियं नित्यं कोवधीत्कालमोहितः ॥&#x9;031c&lt;br&gt;&#xA;सदृशो वृष्णिवीरस्य केशवस्य महात्मनः ।&#x9;032a&lt;br&gt;&#xA;विक्रमश्रुतमाहात्म्यैः कथमायोधने हतः ॥&#x9;032c&lt;br&gt;&#xA;वार्ष्णेयीदयितं शूरं मया सततलालितम् ।&#x9;033a&lt;br&gt;&#xA;यदि पुत्रं न पश्यामि यास्यामि यमसादनम् ॥&#x9;033c&lt;br&gt;&#xA;मृदुकुञ्चितकेशान्तं बालं बालमृगेक्षणम् ।&#x9;034a&lt;br&gt;&#xA;मत्तद्विरदविक्रान्तं सिंहपोतमिवोद्गतम् ॥&#x9;034c&lt;br&gt;&#xA;स्मिताभिभाषिणं दान्तं गुरुवाक्यकरं सदा ।&#x9;035a&lt;br&gt;&#xA;बाल्येऽप्यतुलकर्माणं प्रियवाक्यममत्सरम् ॥&#x9;035c&lt;br&gt;&#xA;महोत्साहं महाबाहुं दीर्घराजीवलोचनम् ।&#x9;036a&lt;br&gt;&#xA;भक्तानुकम्पिनं दान्तं न च नीचानुसारिणम् ॥&#x9;036c&lt;br&gt;&#xA;कृतज्ञं ज्ञानसम्पन्नं कृतास्त्रमनिवर्तिनम् ।&#x9;037a&lt;br&gt;&#xA;युद्धाभिनन्दिनं नित्यं द्विषतां भयवर्धनम् ॥&#x9;037c&lt;br&gt;&#xA;स्वेषां प्रियहिते युक्तं पितॄणां जयगृद्धिनम् ।&#x9;038a&lt;br&gt;&#xA;न च पूर्वं प्रहर्तारं सङ्ग्रामे नष्टसम्भ्रमम् ।&#x9;038c&lt;br&gt;&#xA;यदि पुत्रं न पश्यामि यास्यामि यमसादनम् ॥&#x9;038e&lt;br&gt;&#xA;रथेषु गण्यमानेषु गणितं तं महारथम् ।&#x9;039a&lt;br&gt;&#xA;मयाऽध्यर्धगुणं सङ्ख्ये तरुणं बाहुशालिनम् ॥&#x9;039c&lt;br&gt;&#xA;प्रद्युम्नस्य प्रियं नित्यं केशवस्य ममैव च ।&#x9;040a&lt;br&gt;&#xA;यदि पुत्रं न पश्यामि यास्यामि यमसादनम् ॥&#x9;040c&lt;br&gt;&#xA;सुनसं सुललाटान्तं स्वक्षिभ्रूदशनच्छदम् ।&#x9;041a&lt;br&gt;&#xA;अपश्यतस्तद्वदनं का शान्तिर्हृदयस्य मे ॥&#x9;041c&lt;br&gt;&#xA;तन्त्रीस्वनसुखं रम्यं पुंस्कोकिलसमध्वनिम् ।&#x9;042a&lt;br&gt;&#xA;अशृण्वतः स्वनं तस्य का शान्तिर्हृदयस्य मे ॥&#x9;042c&lt;br&gt;&#xA;रूपं चाप्रतिमं तस्य त्रिदशैश्चापि दुर्लभम् ।&#x9;043a&lt;br&gt;&#xA;अपश्यतो हि वीरस्य का शान्तिर्हृदयस्य मे ॥&#x9;043c&lt;br&gt;&#xA;अभिवादनदक्षं तं पितॄणां वचने रतम् ।&#x9;044a&lt;br&gt;&#xA;नाद्याहं यदि पश्यामि का शान्तिर्हृदयस्य मे ॥&#x9;044c&lt;br&gt;&#xA;सुकुमारः सदा वीरो महार्हशयनोचितः ।&#x9;045a&lt;br&gt;&#xA;भूमावनाथवच्छेते नूनं नाथवतां वरः ॥&#x9;045c&lt;br&gt;&#xA;शयानं समुपासन्ति यं पुरा परमस्त्रियः ।&#x9;046a&lt;br&gt;&#xA;तमद्य विप्रविद्धाङ्गमुपासन्त्यशिवाः शिवाः ॥&#x9;046c&lt;br&gt;&#xA;यः पुरा बोध्यते सुप्तः सूतमागधवन्दिभिः ।&#x9;047a&lt;br&gt;&#xA;बोधयन्त्यद्य तं नूनं श्वापदा विकृतैः स्वनैः ॥&#x9;047c&lt;br&gt;&#xA;छत्रच्छायासमुचितं तस्य तद्वदनं शुभम् ।&#x9;048a&lt;br&gt;&#xA;नूनमद्य रजोध्वस्तं रणरेणुः करिष्यति ॥&#x9;048c&lt;br&gt;&#xA;हा पुत्रकावितृप्तस्य सततं पुत्रदर्शने ।&#x9;049a&lt;br&gt;&#xA;भाग्यहीनस्य कालेन यथा मे नीयसे बलात् ॥&#x9;049c&lt;br&gt;&#xA;सा च संयमनी नूनं सदा सुकृतिनां गतिः ।&#x9;050a&lt;br&gt;&#xA;स्वभाभिर्मोहिता रम्या त्वयाऽत्यर्थं विराजते ॥&#x9;050c&lt;br&gt;&#xA;नूनं वैवस्वतश्च त्वां वरुणश्च प्रियातिथिम् ।&#x9;051a&lt;br&gt;&#xA;शतक्रतुर्धनेशश्च प्राप्तमर्चन्त्यभीरुकम् ॥&#x9;051c&lt;br&gt;&#xA;सञ्जय उवाच &#x9;052&lt;br&gt;&#xA;एवं विलप्य बहुधा भिन्नपोतो वणिग्यथा ।&#x9;052a&lt;br&gt;&#xA;दुःखेन महताऽविष्टो युधिष्ठिरमपृच्छत ॥&#x9;052c&lt;br&gt;&#xA;&#39;कथं त्वयि च भीमे च धृष्टद्युम्ने च जीवति ।&#x9;053a&lt;br&gt;&#xA;सात्यके शक्रविक्रान्ते सौभद्रो निहतः परैः ॥&#39;&#x9;053c&lt;br&gt;&#xA;कच्चित्स कदनं कृत्वा परेषां कुरुनन्दन ।&#x9;054a&lt;br&gt;&#xA;स्वर्गतोऽभिमुखः सङ्ख्ये युध्यमानो नरर्षभैः ॥&#x9;054c&lt;br&gt;&#xA;स नूनं बहुभिर्यत्तैर्युध्यमानो नरर्षभैः ।&#x9;055a&lt;br&gt;&#xA;असहायः सहायार्थी मामनुध्यातवान्ध्रुवम् ॥&#x9;055c&lt;br&gt;&#xA;पीड्यमानः शरैर्बालस्तात साध्वभिधाव माम् ।&#x9;056a&lt;br&gt;&#xA;इति विप्रलपन्मन्ये नृशंसैर्भुवि पातितः ॥&#x9;056c&lt;br&gt;&#xA;अथवा मत्प्रसूतः स स्वस्रीयो माधवस्य च ।&#x9;057a&lt;br&gt;&#xA;सुभद्रायां च सम्भूतो न चैवं वक्तुमर्हति ॥&#x9;057c&lt;br&gt;&#xA;वज्रसारमयं नूनं हृदयं सुदृढं मम ।&#x9;058a&lt;br&gt;&#xA;अपश्यतो दीर्घबाहुं रक्ताक्षं यन्न दीर्यते ॥&#x9;058c&lt;br&gt;&#xA;कथं बाले महेष्वासा नृशंसा मर्मभेदिनः ।&#x9;059a&lt;br&gt;&#xA;स्वस्रीये वासुदेवस्य मम पुत्रेऽक्षिपञ्शरान् ॥&#x9;059c&lt;br&gt;&#xA;यो मां नित्यमदीनात्मा प्रत्युद्गम्याभिनन्दति ।&#x9;060a&lt;br&gt;&#xA;उपयान्तं रिपून्हत्वा सोऽद्य मां किं न पश्यति ॥&#x9;060c&lt;br&gt;&#xA;नूनं स पातितः शेते धरण्यां रुधिरोक्षितः ।&#x9;061a&lt;br&gt;&#xA;शोभयन्मेदिनीं गात्रैरादित्य इव पातितः ॥&#x9;061c&lt;br&gt;&#xA;सुभद्रामनुशोचामि या पुत्रमपलायिनम् ।&#x9;062a&lt;br&gt;&#xA;रणे विनिहतं श्रुत्वा शोकार्ता वै विनङ्क्षति ॥&#x9;062c&lt;br&gt;&#xA;सुभद्रा वक्ष्यते किं मामभिमन्युमपश्यती ।&#x9;063a&lt;br&gt;&#xA;द्रौपदीं चैव दुःखार्तां किं वा वक्ष्यामि तामहम् ॥&#x9;063c&lt;br&gt;&#xA;वज्रसारमयं नूनं हृदयं यन्न यास्यति ।&#x9;064a&lt;br&gt;&#xA;सहस्रधा वधूं दृष्ट्वा रुदतीं शोककर्शिताम् ॥&#x9;064c&lt;br&gt;&#xA;हृष्टानां धार्तराष्ट्राणां सिंहनादो मया श्रुतः ।&#x9;065a&lt;br&gt;&#xA;युयुत्सुश्चापि कृष्णेन श्रुतो वीरानुपालभन् ॥&#x9;065c&lt;br&gt;&#xA;अशक्नुवन्तः पार्थस्य बालं हत्वा महाबलम् ।&#x9;066a&lt;br&gt;&#xA;किं न लज्जन्त्यधर्मज्ञाः पार्थिवा दृश्यतां बलम् ॥&#x9;066c&lt;br&gt;&#xA;किं तयोर्विप्रियं कृत्वा केशवार्जुनयोर्मृधे ।&#x9;067a&lt;br&gt;&#xA;सिंहवन्नदथ प्रीताः शोककाल उपस्थिते ॥&#x9;067c&lt;br&gt;&#xA;आगमिष्यति वः क्षिप्रं फलं पापस्य कर्मणः ।&#x9;068a&lt;br&gt;&#xA;अधर्मो हि कृतस्तीव्रः कथं स्यादफलश्चिरम् ॥&#x9;068c&lt;br&gt;&#xA;इति तान्परिभाषन्वै वैश्यापुत्रो महामतिः ।&#x9;069a&lt;br&gt;&#xA;अपायाच्छस्त्रमुत्सृज्य कोपदुःखसमन्वितः ॥&#x9;069c&lt;br&gt;&#xA;किमर्थमेतन्नाख्यातं त्वया कृष्ण रणे मम ।&#x9;070a&lt;br&gt;&#xA;अधक्ष्यं तानहं क्रूरांस्तदा सर्वान्महारथान् ॥&#x9;070c&lt;br&gt;&#xA;सञ्जय उवाच &#x9;071&lt;br&gt;&#xA;पुत्रशोकार्दितं पार्थं ध्यायन्तं साश्रुलोचनम् ।&#x9;071a&lt;br&gt;&#xA;निगृह्य वासुदेवस्तं पुत्राधिभिरभिप्लुतम् ।&#x9;071c&lt;br&gt;&#xA;मैवमित्यब्रवीत्कृष्णस्तीव्रशोकसमन्वितम् ॥&#x9;071e&lt;br&gt;&#xA;सर्वेषामेष वै पन्थाः शूराणामनिवर्तिनाम् ।&#x9;072a&lt;br&gt;&#xA;क्षत्रियाणां विशेषेण येषां नः शस्त्रजीविका ॥&#x9;072c&lt;br&gt;&#xA;एषा वै युध्यमानानां शूराणामनिवर्तिनाम् ।&#x9;073a&lt;br&gt;&#xA;विहिता सर्वशास्त्रज्ञैर्गतिर्मतिमतां वर ॥&#x9;073c&lt;br&gt;&#xA;ध्रुवं हि युद्धे मरणं शूराणामनिवर्तिनाम् ।&#x9;074a&lt;br&gt;&#xA;गतः पुण्यकृतां लोकानभिमन्युर्न संशयः ॥&#x9;074c&lt;br&gt;&#xA;एतच्च सर्ववीराणां काङ्क्षितं भरतर्षभ ।&#x9;075a&lt;br&gt;&#xA;सङ्ग्रामेऽभिमुखा मृत्युं प्राप्नुयामेति मानद ॥&#x9;075c&lt;br&gt;&#xA;स च वीरान्रणे हत्वा राजपुत्रान्महाबलान् ।&#x9;076a&lt;br&gt;&#xA;वीरैराकाङ्क्षितं मृत्युं सम्प्राप्तोऽभिमुखं रणे ॥&#x9;076c&lt;br&gt;&#xA;मा शुचः पुरुषव्याघ्र पूर्वैरेष सनातनः ।&#x9;077a&lt;br&gt;&#xA;धर्मकृद्भिः कृतो धर्मः क्षत्रियाणां रणे क्षयः ॥&#x9;077c&lt;br&gt;&#xA;इमे ते भ्रातरः सर्वे दीना भरतसत्तम ।&#x9;078a&lt;br&gt;&#xA;त्वयि शोकसमाविष्टे नृपाश्च सुहृदस्तव ॥&#x9;078c&lt;br&gt;&#xA;एतांश्च वचसा साम्ना समाश्वासय मानद ।&#x9;079a&lt;br&gt;&#xA;विदितं वेदितव्यं ते न शोकं कर्तुमर्हसि ॥&#x9;079c&lt;br&gt;&#xA;सञ्जय उवाच &#x9;080&lt;br&gt;&#xA;एवमाश्वासितः पार्थः कृष्णेनाद्भुतकर्मणा ।&#x9;080a&lt;br&gt;&#xA;ततोऽब्रवीत्तदा भ्रातॄन्सर्वान्पार्थः सगद्गदम् ॥&#x9;080c&lt;br&gt;&#xA;स दीर्घबाहुः पृथ्वंसो दीर्घराजीवलोचनः ।&#x9;081a&lt;br&gt;&#xA;अभिमन्युर्यथा वृत्तः श्रोतुमिच्छाम्यहं तथा ॥&#x9;081c&lt;br&gt;&#xA;सनागस्यन्दनहयान्सङ्ग्रामे निहतान्मया ।&#x9;082a&lt;br&gt;&#xA;क्षिप्रं द्रक्ष्यन्ति ते नूनं मम पुत्रं निहत्य वै ॥&#x9;082c&lt;br&gt;&#xA;कथं च वः कृतास्त्राणां सर्वेषां शस्त्रपाणिनाम् ।&#x9;083a&lt;br&gt;&#xA;सौभद्रो निधनं गच्छेद्वज्रिणापि समागतः ॥&#x9;083c&lt;br&gt;&#xA;यद्येवमहमज्ञास्यमशक्तान्रक्षणे मम ।&#x9;084a&lt;br&gt;&#xA;सूनोः पाण्डवपाञ्चालानगोप्स्यं तं महारणे ॥&#x9;084c&lt;br&gt;&#xA;कथं च वो रथस्थानां शरवर्षाणि मुञ्चताम् ।&#x9;085a&lt;br&gt;&#xA;नीतोऽभिमन्युर्निधनं कदर्थीकृत्य वः परैः ॥&#x9;085c&lt;br&gt;&#xA;अहो वः पौरुषं नास्ति न च वोऽस्ति पराक्रमः ।&#x9;086a&lt;br&gt;&#xA;यत्राभिमन्युः समरे पश्यतां वो निपातितः ॥&#x9;086c&lt;br&gt;&#xA;आत्मानमेव गर्हेयं यदहं वै सुदुर्बलान् ।&#x9;087a&lt;br&gt;&#xA;युष्मानाज्ञाय निर्यातो भीरूनकृतनिश्चयान् ॥&#x9;087c&lt;br&gt;&#xA;आहोस्विद्भूषणार्थाय वर्मशस्त्रायुधानि वः ।&#x9;088a&lt;br&gt;&#xA;वाचस्तु वक्तुं संसत्सु मम पुत्रमरक्षताम् ॥&#x9;088c&lt;br&gt;&#xA;सञ्जय उवाच &#x9;089&lt;br&gt;&#xA;एवमुक्त्वा ततो वाक्यमतिष्ठद्वै वरासिमान् ।&#x9;089a&lt;br&gt;&#xA;न स्माशक्यत बीभत्सुः केनचित्प्रसमीक्षितुम् ॥&#x9;089c&lt;br&gt;&#xA;तमन्तकमिव क्रुद्धं निःश्वसन्तं मुहुर्मुहुः ।&#x9;090a&lt;br&gt;&#xA;&#39;महेन्द्रमिव तिष्ठन्तं वज्रोद्यतमहाभुजम् ।&#39;&#x9;090c&lt;br&gt;&#xA;पुत्रशोकाभिसन्तप्तमश्रुपूर्णमुखं तदा ॥&#x9;090e&lt;br&gt;&#xA;न भाषितुं शक्नुवन्ति द्रष्टुं वा सुहृदोऽर्जुनम् ।&#x9;091a&lt;br&gt;&#xA;अन्यत्र वासुदेवाद्वा ज्येष्ठाद्वा पाण्डुनन्दनात् ॥&#x9;091c&lt;br&gt;&#xA;सर्वास्ववस्थासु हितावर्जुनस्य मनोनुगौ ।&#x9;092a&lt;br&gt;&#xA;बहुमानात्प्रियत्वाच्च तावेनं वक्तुमर्हतः ॥&#x9;092c&lt;br&gt;&#xA;ततस्तं पुत्रशोकेन भृशं पीडितमानसम् ।&#x9;093a&lt;br&gt;&#xA;राजीवलोचनं क्रुद्धं राजा वचनमब्रवीत् ॥ ॥&#x9;093c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/073/</guid>
      <description>&lt;p&gt;श्रीः&#xA;अध्यायः 073&#xA;युधिष्ठिरेणार्जुनम् प्रत्यभिमन्युनिधनप्रकारकथनम् ॥ 1 ॥ अर्जुनेन सशपथं जयद्रथवधप्रतिज्ञा ॥ 2 ॥&#xA;युधिष्ठिर उवाच &#x9;001&lt;br&gt;&#xA;त्वयि याते महाबाहो संशप्तकबलं प्रति ।&#x9;001a&lt;br&gt;&#xA;प्रयत्नमकरोत्तीव्रमाचार्यो ग्रहणे मम ॥&#x9;001c&lt;br&gt;&#xA;व्यूढानीकं ततो द्रोणं यतमानं महामृधे ।&#x9;002a&lt;br&gt;&#xA;प्रतिव्यूह्य सहानीकाः प्रत्यरुध्म वयं बलात् ॥&#x9;002c&lt;br&gt;&#xA;स वार्यमाणो रथिभिर्मयि चापि सुरक्षिते ।&#x9;003a&lt;br&gt;&#xA;अस्मानभिजगामाशु पीडयन्निशितैः शरैः ॥&#x9;003c&lt;br&gt;&#xA;ते पीड्यमाना द्रोणेन द्रोणानीकं न शक्नुमः ।&#x9;004a&lt;br&gt;&#xA;प्रतिवीक्षितुमप्याजौ भेत्तुं तत्कुत एव तु ॥&#x9;004c&lt;br&gt;&#xA;ततस्तमप्रतिरथमहं सौभद्रमब्रवम् ।&#x9;005a&lt;br&gt;&#xA;द्रोणानीकमिदं भिन्दि द्वारं सञ्जनयस्व नः ॥&#x9;005c&lt;br&gt;&#xA;स तथा चोदितोऽस्माभिः सदश्व इव वीर्यवान् ।&#x9;006a&lt;br&gt;&#xA;असह्यमपि तं भारं वोढुमेवोपचक्रमे ॥&#x9;006c&lt;br&gt;&#xA;स तवास्त्रोपदेशेन वीर्येण च समन्वितः ।&#x9;007a&lt;br&gt;&#xA;प्राविशत्तद्बलं बालः सुपर्ण इव सागरम् ॥&#x9;007c&lt;br&gt;&#xA;तेऽनुयाता वयं वीरं सात्वतीपुत्रमाहवे ।&#x9;008a&lt;br&gt;&#xA;प्रवेष्टुकामास्तेनैव येन स प्राविशच्चमूम् ॥&#x9;008c&lt;br&gt;&#xA;ततः सैन्धवको राजा क्षुद्रस्तात जयद्रथः ।&#x9;009a&lt;br&gt;&#xA;वरदानेन रुद्रस्य सर्वान्नः समवारयत् ॥&#x9;009c&lt;br&gt;&#xA;ततो द्रोणः कृपः कर्णो द्रौणिः कौसल्य एव च ।&#x9;010a&lt;br&gt;&#xA;कृतवर्मा च सौभद्रं षड्रथाः पर्यवारयन् ॥&#x9;010c&lt;br&gt;&#xA;परिवार्य तु तैः सर्वैर्युधि बालो महारथैः ।&#x9;011a&lt;br&gt;&#xA;यतमानः परं शक्त्या बहुभिर्विरथीकृतः ॥&#x9;011c&lt;br&gt;&#xA;ततो दौःशासनिः क्षिप्रं तथा तैर्विरथीकृतम् ।&#x9;012a&lt;br&gt;&#xA;&#39;संशयं परमं प्राप्तं पदातिनमवस्थितम् ।&#x9;012c&lt;br&gt;&#xA;गदाहस्तोऽभ्ययात्तूर्णं जिघांसुरपराजितम् ॥&#x9;012e&lt;br&gt;&#xA;गदिनं त्वथ तं दृष्ट्वा वासवस्यात्मजात्मजः ।&#x9;013a&lt;br&gt;&#xA;स जग्राह गदां वीरो गदायुद्धविशारदः ॥&#x9;013c&lt;br&gt;&#xA;गदामण्डलमार्गस्थौ सर्वक्षत्रस्य पश्यतः ।&#x9;014a&lt;br&gt;&#xA;तौ सम्प्रजग्मतुर्वीरावन्योन्यस्यान्तरैषणौ ॥&#x9;014c&lt;br&gt;&#xA;तावन्योन्यं गदाग्राभ्यां ताडितौ युद्धदुर्मदौ ।&#x9;015a&lt;br&gt;&#xA;इन्द्रध्वजाविवोत्सृष्टौ गतसत्वौ महीङ्गतौ ॥&#x9;015c&lt;br&gt;&#xA;दौःशासनिरथोत्थाय कुरूणां कीर्तिवर्धनः ।&#x9;016a&lt;br&gt;&#xA;उत्तिष्ठमानं सौभद्रं गदया मूर्ध्न्यताडयत् ॥&#x9;016c&lt;br&gt;&#xA;गदावेगेन महता व्यायामेन च मोहितः ।&#x9;017a&lt;br&gt;&#xA;विमना न्यपतद्भूमौ सौभद्रः परवीरहा ॥&#x9;017c&lt;br&gt;&#xA;स तु हत्वा सहस्राणि द्विपाश्वरथपत्तिनाम् ।&#39;&#x9;018a&lt;br&gt;&#xA;राजपुत्रशतं चाग्र्यं वीरांश्चालक्षितान्बहून् ॥&#x9;018c&lt;br&gt;&#xA;बृहद्बलं च राजानं स्वर्गेण समयोजयत् ।&#x9;019a&lt;br&gt;&#xA;&#39;गतः सुकृतिनां लोकान्ये च स्वर्गजितां शुभाः ॥&#x9;019c&lt;br&gt;&#xA;अदीनस्त्रासयञ्छत्रून्नन्दयित्वा च बान्धवान् ।&#x9;020a&lt;br&gt;&#xA;असकृन्नाम विश्राव्य पितॄणां मातुलस्य च ॥&#39;&#x9;020c&lt;br&gt;&#xA;वीरो दिष्टान्तमापन्नः शोचयन्बान्धवान्बहून् ।&#x9;021a&lt;br&gt;&#xA;&#39;ततः स्म शोकसन्तप्ता भवताऽद्य समेयुषः ॥&#39;&#x9;021c&lt;br&gt;&#xA;एतावदेव निर्वृत्तमस्माकं शोकवर्धनम् ।&#x9;022a&lt;br&gt;&#xA;स चैवं पुरुषव्याघ्रः स्वर्गलोकमवाप्तवान् ॥&#x9;022c&lt;br&gt;&#xA;सञ्जय उवाच &#x9;023&lt;br&gt;&#xA;ततोऽर्जुनो वचः श्रुत्वा धर्मराजेन भाषितम् ।&#x9;023a&lt;br&gt;&#xA;हा पुत्र इति निःश्वस्य व्यथितो न्यपतद्भुवि ॥&#x9;023c&lt;br&gt;&#xA;विषण्णवदनाः सर्वे परिवार्य धनञ्जयम् ।&#x9;024a&lt;br&gt;&#xA;नेत्रैरनिमिषैर्दीनाः प्रत्यवैक्षन्परस्परम् ॥&#x9;024c&lt;br&gt;&#xA;प्रतिलभ्य ततः सञ्ज्ञां वासविः क्रोधमूर्च्छितः ।&#x9;025a&lt;br&gt;&#xA;कम्पमानो ज्वरेणेव निःश्वसंश्च मुहुर्मुहुः ॥&#x9;025c&lt;br&gt;&#xA;पाणिं पाणौ विनिष्पिष्य दन्तान्कटकटाय्य च ।&#x9;026a&lt;br&gt;&#xA;&#39;त्रिशिखां भ्रुकुटीं कृत्वा क्रोधसंरक्तलोचनः ।&#39;&#x9;026c&lt;br&gt;&#xA;उन्मत्त इव विप्रेक्षन्निदं वचनमब्रवीत् ॥&#x9;026e&lt;br&gt;&#xA;अर्जुन उवाच &#x9;027&lt;br&gt;&#xA;सत्यं वः प्रतिजानामि श्वोऽस्मि हन्ताऽजयद्रथम् ।&#x9;027a&lt;br&gt;&#xA;न चेद्वधभयाद्भीतो धार्तराष्ट्रान्प्रहास्यति ॥&#x9;027c&lt;br&gt;&#xA;न चास्माञ्शरणं गच्छेत्कृष्णं वा पुरुषोत्तमम् ।&#x9;028a&lt;br&gt;&#xA;भवन्तं वा महाराज श्वोऽस्मि हन्ता जयद्रथम् ॥&#x9;028c&lt;br&gt;&#xA;धार्तराष्ट्रप्रियकरं मयि विस्मृतसौहृदम् ।&#x9;029a&lt;br&gt;&#xA;पापं बालवधे हेतुं श्वोऽस्मि हन्ता जयद्रथम् ॥&#x9;029c&lt;br&gt;&#xA;रक्षमाणाश्च तं सङ्ख्ये ये मां योत्स्यन्ति केचन ।&#x9;030a&lt;br&gt;&#xA;अपि द्रोणकृपौ राजञ्छादयिष्यामि ताञ्छरैः ॥&#x9;030c&lt;br&gt;&#xA;यद्येतदेवं सङ्ग्रामे न कुर्यां पुरुषर्षभाः ।&#x9;031a&lt;br&gt;&#xA;मा स्म पुण्यकृतां लोकान्प्राप्नुयां शूरसम्मतान् ॥&#x9;031c&lt;br&gt;&#xA;ये लोका मातृहन्तॄणां ये चापि पितृघातिनाम् ।&#x9;032a&lt;br&gt;&#xA;गुरुदारगतानां ये पिशुनानां च ये सदा ॥&#x9;032c&lt;br&gt;&#xA;साधूनसूयतां ये च ये चापि परिवादिनाम् ।&#x9;033a&lt;br&gt;&#xA;ये च निक्षेपहन्तॄणां ये च विश्वासघातिनाम् ॥&#x9;033c&lt;br&gt;&#xA;भुक्तपूर्वां स्त्रियं ये च निन्दतामघशंसिनाम् ।&#x9;034a&lt;br&gt;&#xA;ब्रह्मघ्नानां च ये लोका ये च गोघातिनामपि ॥&#x9;034c&lt;br&gt;&#xA;पायसं वा यवान्नं वा शाकं कृसरमेव वा ।&#x9;035a&lt;br&gt;&#xA;संयावापूपमांसानि ये च लोका वृथाश्नताम् ।&#x9;035c&lt;br&gt;&#xA;तानन्हायाधिगच्छेयं न चेद्धन्यां जयद्रथम् ॥&#x9;035e&lt;br&gt;&#xA;वेदाध्यायिनमत्यर्थं संशितं वा द्विजोत्तमम् ।&#x9;036a&lt;br&gt;&#xA;अवमन्यमानो यान्याति वृद्धान्साधून्गुरूंस्तथा ॥&#x9;036c&lt;br&gt;&#xA;स्पृशतो ब्राह्मणं गां च पादेनाग्निं च या भवेत् ।&#x9;037a&lt;br&gt;&#xA;याऽप्सु श्लेष्म पुरीषं च मूत्रं वा मुञ्चतां गतिः ।&#x9;037c&lt;br&gt;&#xA;तां गच्छेयं गतिं कष्टां न चेद्धन्यां जयद्रथम् ॥&#x9;037e&lt;br&gt;&#xA;नग्नस्य स्नायमानस्य या च वन्ध्याऽतिथेर्गतिः ।&#x9;038a&lt;br&gt;&#xA;उत्कोचिनां मृषोक्तीनां वञ्चकानां च या गतिः ॥&#x9;038c&lt;br&gt;&#xA;आत्मापहारिणां या च या च मिथ्याभिशंसिनाम् ।&#x9;039a&lt;br&gt;&#xA;भृत्यैः सन्दृश्यमानानां पुत्रदाराश्रितैस्तथा ॥&#x9;039c&lt;br&gt;&#xA;असंविभज्य क्षुद्राणां या गतिर्मिष्टमश्नताम् ।&#x9;040a&lt;br&gt;&#xA;तां गच्छेयं गतिं घोरां न चेद्धन्यां जयद्रथम् ॥&#x9;040c&lt;br&gt;&#xA;संश्रितं चापि यस्त्यक्त्वा साधुं तद्वचने रतम् ।&#x9;041a&lt;br&gt;&#xA;न बिभर्ति नृसंसात्मा निन्दते चोपकारिणम् ॥&#x9;041c&lt;br&gt;&#xA;अर्हते प्रातिवेश्याय श्राद्धं यो न ददाति च ।&#x9;042a&lt;br&gt;&#xA;अनर्हेभ्यश्च यो दद्याद्वृषलीपतये तथा ॥&#x9;042c&lt;br&gt;&#xA;मद्यपो भिन्नमर्यादः कृतघ्नो भर्तृनिन्दकः ।&#x9;043a&lt;br&gt;&#xA;तेषां गतिमियां क्षिप्रं न चेद्धन्यां जयद्रथम् ॥&#x9;043c&lt;br&gt;&#xA;भुञ्जानानां तु सव्येन उत्सङ्गे चापि खादताम् ।&#x9;044a&lt;br&gt;&#xA;पालाशमासनं चैव तिन्दुकैर्दन्तधावनम् ॥&#x9;044c&lt;br&gt;&#xA;ये चावर्जयतां लोकाः स्वपतां च तथोषसि ।&#x9;045a&lt;br&gt;&#xA;शीतभीताश्च ये विप्रा रणभीताश्च क्षत्रियाः ॥&#x9;045c&lt;br&gt;&#xA;एककूपोदकग्रामे वेदध्वनिविवर्जिते ।&#x9;046a&lt;br&gt;&#xA;षण्मासं तत्र वसतां तथा शास्त्रं विनिन्दताम् ॥&#x9;046c&lt;br&gt;&#xA;दिवामैथुनिनां चापि दिवसेषु च शेरते ।&#x9;047a&lt;br&gt;&#xA;अगारदाहिनां चैव गरदानां च ये मताः ॥&#x9;047c&lt;br&gt;&#xA;अग्न्यातिथ्यविहीनाश्च गोपानेषु च विघ्नदाः ।&#x9;048a&lt;br&gt;&#xA;रजस्वलां सेवयन्तः कन्यां शुल्केन दायिनः ॥&#x9;048c&lt;br&gt;&#xA;या च वै बहुयाजिनां ब्राह्मणानां श्ववृत्तिनाम् ।&#x9;049a&lt;br&gt;&#xA;आस्यमैथुनिकानां च ये दिवामैथुने रताः ॥&#x9;049c&lt;br&gt;&#xA;ब्राह्मणस्य प्रतिश्रुत्य यो वै लोभाद्ददाति न ।&#x9;050a&lt;br&gt;&#xA;तेषां गतिं गमिष्यामि श्वो न हन्यां जयद्रथम् ॥&#x9;050c&lt;br&gt;&#xA;धर्मादपेता ये चान्ये मया नात्रानुकीर्तिताः ।&#x9;051a&lt;br&gt;&#xA;ये चानुकीर्तितास्तेषां गतिं क्षिप्रमवाप्नुयाम् ॥&#x9;051c&lt;br&gt;&#xA;यदि व्युष्टामिमां रात्रिं श्वो न हन्यां जयद्रथम् ।&#x9;052a&lt;br&gt;&#xA;इमां चाप्यपरां भूयः प्रतिज्ञां मे निबोधत ॥&#x9;052c&lt;br&gt;&#xA;यद्यस्मिन्न हते पापे सूर्योऽस्तमुपयास्यति ।&#x9;053a&lt;br&gt;&#xA;इहैव सम्प्रवेष्टाऽहं ज्वलितं जातवेदसम् ॥&#x9;053c&lt;br&gt;&#xA;असुरसुरमनुष्याः पक्षिणो वोरगा वा पितृरजनिचरा वा ब्रह्मदेवर्षयो वा ।&#x9;054a&lt;br&gt;&#xA;चरमचरमपीदं यत्परं चापि तस्मात्तदपि मम रिपुं तं रक्षितुं नैव शक्ताः ॥&#x9;054c&lt;br&gt;&#xA;यदि विशति रसातलं तदग्र्यं वियदपि देवपुरं दितेः पुरं वा ।&#x9;055a&lt;br&gt;&#xA;तदपि शरशतैरहं प्रभाते भृशमभिमन्युरिपोः शिरोऽभिहर्ता ॥&#x9;055c&lt;br&gt;&#xA;सञ्जय उवाच &#x9;056&lt;br&gt;&#xA;एवमुक्त्वा विचिक्षेप गाण्डीवं सव्यदक्षिणम् ।&#x9;056a&lt;br&gt;&#xA;तस्य सर्वमतिक्रम्य धनुःशब्दोऽस्पृशद्दिवम् ॥&#x9;056c&lt;br&gt;&#xA;अर्जुनेन प्रतिज्ञाते पाञ्चजन्यं जनार्दनः ।&#x9;057a&lt;br&gt;&#xA;प्रदध्मौ तत्र सङ्क्रुद्धो देवदत्तं च फल्गुनः ॥&#x9;057c&lt;br&gt;&#xA;स पाञ्चजन्योऽच्युतवक्त्रवायुना भृशं सुपूर्णोदरनिःसृतध्वनिः ।&#x9;058a&lt;br&gt;&#xA;जगत्सपातालवियद्दिगीश्वरं प्रकम्पयामास युगात्यये यथा ॥&#x9;058c&lt;br&gt;&#xA;ततो वादित्रघोषाश्च प्रादुरासन्सहस्रशः ।&#x9;059a&lt;br&gt;&#xA;सिंहनादश्च पाण्डूनां प्रतिज्ञाते महात्मना ॥&#x9;059c&lt;br&gt;&#xA;&#39;प्रानृत्यदिव गाण्डीवं शरास्तूणीगता मुदा ।&#x9;060a&lt;br&gt;&#xA;निराक्रामन्निव तदा स्वयमेव मृधैषिणः ॥&#x9;060c&lt;br&gt;&#xA;भीमसेनः सुसंहृष्टः प्रत्यभाषत भारत ।&#x9;061a&lt;br&gt;&#xA;धनञ्जयमभिप्रेक्ष्य हर्षगद्गदया गिरा ॥&#x9;061c&lt;br&gt;&#xA;प्रतिज्ञोद्भवशब्देन कृष्णशङ्खस्वनेन च ।&#x9;062a&lt;br&gt;&#xA;निहतो धार्तराष्ट्रोऽयं सानुबन्धः सुयोधनः ॥&#x9;062c&lt;br&gt;&#xA;अथ मृदिततमाग्र्यदाममाल्यं तव सुतशोकमयं च रोषजातम् ।&#x9;063a&lt;br&gt;&#xA;व्यपनुदति महाप्रभावमेतन्नरवर वाक्यमिदं महार्थमिष्टम् ॥&#x9;063c&lt;br&gt;&#xA;सञ्जय उवाच &#x9;064&lt;br&gt;&#xA;अथ शङ्ख्यैश्च भेरीभिः पणवैः सैनिकास्तथा ।&#x9;064a&lt;br&gt;&#xA;ससूतमागधा जिष्णुं स्तुतिभिः समपूजयन् ॥&#x9;064c&lt;br&gt;&#xA;तदा भीमं बलं सर्वे तेन नादेन मोहितम् ।&#x9;065a&lt;br&gt;&#xA;तावकं तन्महाराज विषण्णं समपद्यत ॥&#39;&#x9;065c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/074/</guid>
      <description>&lt;p&gt;श्रीः&#xA;अध्यायः 074&#xA;अर्जुनप्रतिज्ञाश्रवणचकितस्य जयद्रथस्य द्रोणदुर्योधनाश्वासनम् ॥ 1 ॥&#xA;सञ्जय उवाच &#x9;001&lt;br&gt;&#xA;श्रुत्वा तु तं महाशब्दं पाण्डूनां पुत्रगृद्धिनाम् ।&#x9;001a&lt;br&gt;&#xA;चारैः प्रवेदितस्त्रस्तः समुत्थाय जयद्रथः ॥&#x9;001c&lt;br&gt;&#xA;शोकसम्मूढहृदयो दुःखेनाभ्याहतो भृशम् ।&#x9;002a&lt;br&gt;&#xA;मज्जमान इवागाधे विपुले शोकसागरे ।&#x9;002c&lt;br&gt;&#xA;जगाम समितिं राज्ञां सैन्धवो विमृशन्बहु ॥&#x9;002e&lt;br&gt;&#xA;स तेषां नरदेवानां सकाशे पर्यदेवयत् ।&#x9;003a&lt;br&gt;&#xA;अभिमन्युपितुर्भीतः सव्रीडो वाक्यमब्रवीत् ॥&#x9;003c&lt;br&gt;&#xA;योऽसौ पाण्डोः किल क्षेत्रे जातः शक्रेण कामिना ।&#x9;004a&lt;br&gt;&#xA;स निनीषति दुर्बुद्धिर्मां किलैकं यमक्षयम् ॥&#x9;004c&lt;br&gt;&#xA;स्वस्ति वोऽस्तु गमिष्यामि स्वगृहं जीवितेप्सया ।&#x9;005a&lt;br&gt;&#xA;अथवास्त्रप्रतिबलास्त्रात मां क्षत्रियर्षभाः ।&#x9;005c&lt;br&gt;&#xA;पार्थेन प्रार्थितं वीरास्ते सन्दत्त ममाभयम् ॥&#x9;005e&lt;br&gt;&#xA;द्रोणदुर्योधनकृपाः कर्णमद्रेशबाह्लिकाः ।&#x9;006a&lt;br&gt;&#xA;दुःशासनादयः शक्तास्त्रातुमप्यन्तकार्दितम् ॥&#x9;006c&lt;br&gt;&#xA;किमङ्ग पुनरेकेन फल्गुनेन जिघांसता ।&#x9;007a&lt;br&gt;&#xA;न त्रास्यन्ति भवन्तो मां समस्ताः पतयः क्षितेः ॥&#x9;007c&lt;br&gt;&#xA;प्रतिज्ञां पाण्डवेयानां श्रुत्वा मम महद्भयम् ।&#x9;008a&lt;br&gt;&#xA;सीदन्ति मम गात्राणि मुमूर्षोरिव पार्थिवाः ॥&#x9;008c&lt;br&gt;&#xA;वधो नूनं प्रतिज्ञातो मम गाण्डीवधन्वना ।&#x9;009a&lt;br&gt;&#xA;तथाहि हृष्टाः क्रोशन्ति शोककालेऽपि पाण्डवाः ॥&#x9;009c&lt;br&gt;&#xA;तन्न देवा न गन्धर्वा नासुरोरगराक्षसाः ।&#x9;010a&lt;br&gt;&#xA;उत्सहन्तेऽन्यथा कर्तुं कुत एव नराधिपाः ॥&#x9;010c&lt;br&gt;&#xA;तस्मान्मामनुजानीत भद्रं वोऽस्तु नरर्षभाः ।&#x9;011a&lt;br&gt;&#xA;अदर्शनं गमिष्यामि न मां द्रक्ष्यन्ति पाण्डवाः ॥&#x9;011c&lt;br&gt;&#xA;सञ्जय उवाच &#x9;012&lt;br&gt;&#xA;एवं विलपमानं तं भयाद्व्याकुलचेतसम् ।&#x9;012a&lt;br&gt;&#xA;आत्मकार्यगरीयस्त्वाद्राजा दुर्योधनोऽब्रवीत् ॥&#x9;012c&lt;br&gt;&#xA;न भेतव्यं नरव्याघ्र को हि त्वां पुरुषर्षभ ।&#x9;013a&lt;br&gt;&#xA;मध्ये क्षत्रियवीराणां तिष्ठन्तं प्रार्थयेद्युधि ॥&#x9;013c&lt;br&gt;&#xA;&#39;एतेषां नरदेवानां मत्तमातङ्गगामिनाम् ।&#x9;014a&lt;br&gt;&#xA;सङ्घातमुपयातानामपि बिभ्येत्पुरन्दरः ॥&#39;&#x9;014c&lt;br&gt;&#xA;अहं वैकर्तनः कर्णश्चित्रसेनो विविंशतिः ।&#x9;015a&lt;br&gt;&#xA;भूरिश्रवाः शलः शल्यो वृषसेनो दुरासदः ॥&#x9;015c&lt;br&gt;&#xA;पुरुमित्रो जयो भोजः काम्भोजश्च सुदक्षिणः ।&#x9;016a&lt;br&gt;&#xA;सत्यव्रतो महाबाहुर्विकर्णो दुर्मुखश्च ह ॥&#x9;016c&lt;br&gt;&#xA;दुःशासनः सुबाहुश्च कालिङ्गश्चाप्युदायुधः ।&#x9;017a&lt;br&gt;&#xA;विन्दानुविन्दावावन्त्यौ द्रोणो द्रौणिश्च सौबलः ॥&#x9;017c&lt;br&gt;&#xA;&#39;मायावी बलवाञ्छूरो राक्षसश्चाप्यलम्बुसः ।&#39;&#x9;018a&lt;br&gt;&#xA;एते चान्ये च बहवो नानाजनपदेश्वराः ।&#x9;018c&lt;br&gt;&#xA;ससैन्यास्त्वाभिगोप्स्यन्ति व्येतु ते मानसो ज्वरः ॥&#x9;018e&lt;br&gt;&#xA;त्वं चापि रथिनां श्रेष्ठः स्वयं शूरोऽमितद्युते ।&#x9;019a&lt;br&gt;&#xA;स कथं पाण्डवेयेभ्यो भयं पश्यसि सैन्धव ॥&#x9;019c&lt;br&gt;&#xA;अक्षौहिण्यो महावीर्य मदीयास्तव रक्षणे ।&#x9;020a&lt;br&gt;&#xA;यत्ता योत्स्यन्ति माभैस्त्वं सैन्धव व्येतु ते भयम् ॥&#x9;020c&lt;br&gt;&#xA;सञ्जय उवाच &#x9;021&lt;br&gt;&#xA;एवमाश्वासितो राजन्पुत्रेण तव सैन्धवः ।&#x9;021a&lt;br&gt;&#xA;दुर्योधनेन सहितो द्रोणं रात्रावुपागमत् ॥&#x9;021c&lt;br&gt;&#xA;उपसङ्गृह्य चरणौ द्रोणाय स विशाम्पतिः ।&#x9;022a&lt;br&gt;&#xA;उपोपविश्य प्रणतः पर्यपृच्छदिदं वचः ॥&#x9;022c&lt;br&gt;&#xA;निमित्ते दूरपातित्वे लघुत्वे दृढवेधने ।&#x9;023a&lt;br&gt;&#xA;मम ब्रवीतु भगवान्विशेषं फल्गुनस्य च ॥&#x9;023c&lt;br&gt;&#xA;विद्याविशेषमिच्छामि ज्ञातुमाचार्य तत्त्वतः ।&#x9;024a&lt;br&gt;&#xA;अर्जुनस्यात्मनश्चैव याथातथ्यं प्रचक्ष्व मे ॥&#x9;024c&lt;br&gt;&#xA;द्रोण उवाच &#x9;025&lt;br&gt;&#xA;सममाचार्यकं तात तव चैवार्जुनस्य च ।&#x9;025a&lt;br&gt;&#xA;योगाद्दुःखोषितत्वाच्च तस्मात्त्वत्तोऽधिकोऽर्जुनः ॥&#x9;025c&lt;br&gt;&#xA;न तु ते युधि सन्त्रासः कार्यः पार्थात्कथञ्चन ।&#x9;026a&lt;br&gt;&#xA;अहं हि रक्षिता तात भयात्त्वां नात्र संशयः ॥&#x9;026c&lt;br&gt;&#xA;न हि मद्बाहुगुप्तस्य प्रभवन्त्यमरा अपि ।&#x9;027a&lt;br&gt;&#xA;व्यूहयिष्यामि तं व्यूहं यं पार्थो न तरिष्यति ॥&#x9;027c&lt;br&gt;&#xA;तस्माद्युध्यस्व माभैस्त्वं स्वधर्ममनुपालय ।&#x9;028a&lt;br&gt;&#xA;पितृपैतामहं मार्गमनुयाहि महारथ ॥&#x9;028c&lt;br&gt;&#xA;अधीता विधिवद्वेदा अग्नयः सुहुतास्त्वया ।&#x9;029a&lt;br&gt;&#xA;इष्टं च बहुभिर्यज्ञैर्न ते मृत्युर्भयङ्करः ॥&#x9;029c&lt;br&gt;&#xA;दुर्लभं मानुषैर्मन्दैर्महाभाग्यमवाप्य तु ।&#x9;030a&lt;br&gt;&#xA;भुजवीर्यार्जिताल्ँलोकान्दिव्यान्प्राप्स्यस्यनुत्तमान् ॥&#x9;030c&lt;br&gt;&#xA;कुरवः पाण्डवाश्चैव वृष्णयोऽन्ये च मानवाः ।&#x9;031a&lt;br&gt;&#xA;अहं च सहपुत्रेण अध्रुवा इति चिन्त्यताम् ॥&#x9;031c&lt;br&gt;&#xA;पर्यायेण वयं सर्वे कालेन बलिना हताः ।&#x9;032a&lt;br&gt;&#xA;परलोकं गमिष्यामः स्वैःस्वैः कर्मभिरन्विताः ॥&#x9;032c&lt;br&gt;&#xA;तपस्तप्त्वा तु याल्ँलोकान्प्राप्नुवन्ति तपस्विनः ।&#x9;033a&lt;br&gt;&#xA;क्षत्रधर्माश्रिताः वीराः क्षत्रियाः प्राप्नुवन्ति तान् ॥&#x9;033c&lt;br&gt;&#xA;एवमाश्वासितो राजा भारद्वाजेन सैन्धवः ।&#x9;034a&lt;br&gt;&#xA;अपानुदद्भयं पार्थाद्युद्धाय च मनो दधे ॥&#x9;034c&lt;br&gt;&#xA;ततः प्रहर्षः सैन्यानां तस्य चासीद्विशाम्पते ।&#x9;035a&lt;br&gt;&#xA;वादित्राणां ध्वनिश्चोग्रः सिंहनादरवैः सह ॥ ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/075/</guid>
      <description>&lt;p&gt;श्रीः&#xA;अध्यायः 075&#xA;श्रीकृष्णेनार्जुनम् प्रति द्रोणादिभिर्जयद्रथरक्षणप्रतिज्ञादिकथनम् ॥ 1 ॥&#xA;सञ्जय उवाच &#x9;001&lt;br&gt;&#xA;प्रतिज्ञाते तु पार्थेन सिन्धुराजवधे तदा ।&#x9;001a&lt;br&gt;&#xA;वासुदेवो महाबाहुर्धनञ्जयमभाषत ॥&#x9;001c&lt;br&gt;&#xA;भ्रातॄणां मतमज्ञाय त्वया वाचा प्रतिश्रुतम् ।&#x9;002a&lt;br&gt;&#xA;सैन्धवं चास्मि हन्तेति तत्साहसमिदं कृतम् ॥&#x9;002c&lt;br&gt;&#xA;असम्मन्त्र्य मया सार्धमतिभारोऽयमुद्यतः ।&#x9;003a&lt;br&gt;&#xA;कथं तु सर्वलोकस्य नावहास्या भवेमहि ॥&#x9;003c&lt;br&gt;&#xA;धार्तराष्ट्रस्य शिबिरे ये तु प्रणिहिताश्चराः ।&#x9;004a&lt;br&gt;&#xA;त इमे शीघ्रमागम्य प्रवृत्तिं वेदयन्ति नः ॥&#x9;004c&lt;br&gt;&#xA;त्वया वै सम्प्रतिज्ञाते सिन्धुराजवधे प्रभो ।&#x9;005a&lt;br&gt;&#xA;सिंहनादः सवादित्रः सुमहानिह तैः श्रुतः ॥&#x9;005c&lt;br&gt;&#xA;तेन शब्देन वित्रस्ता धार्तराष्ट्राः ससैन्धवाः ।&#x9;006a&lt;br&gt;&#xA;नाकस्मात्सिंहनादोऽयमिति मत्वा व्यवस्थिताः ॥&#x9;006c&lt;br&gt;&#xA;सुमहाञ्शब्दसम्पातः कौरवाणां महाभुज ।&#x9;007a&lt;br&gt;&#xA;आसीन्नागाश्वपत्तीनां रथघोषश्च भैरवः ॥&#x9;007c&lt;br&gt;&#xA;अभिमन्योर्वधं श्रुत्वा ध्रुवमार्तो धनञ्जयः ।&#x9;008a&lt;br&gt;&#xA;रात्रौ निर्यास्यति क्रोधादिति मत्त्वा व्यवस्थिताः ॥&#x9;008c&lt;br&gt;&#xA;तैश्चारेभ्य इयं कृत्स्ना श्रुता सत्यवतस्तव ।&#x9;009a&lt;br&gt;&#xA;प्रतिज्ञा सिन्धुराजस्य वधे राजीवलोचन ॥&#x9;009c&lt;br&gt;&#xA;ततो विमनसः सर्वे त्रस्ताः क्षुद्रमृगा इव ।&#x9;010a&lt;br&gt;&#xA;आसन्सुयोधनामात्याः स च राजा जयद्रथः ॥&#x9;010c&lt;br&gt;&#xA;अथोत्थाय सहामात्यैर्दीनः स्वशिबिरात्किल ।&#x9;011a&lt;br&gt;&#xA;अायात्सौवीरसिन्धूनामीश्वरो राजसंसदम् ॥&#x9;011c&lt;br&gt;&#xA;स मन्त्रकाले सम्मन्त्र्य सर्वां नैश्रेयसीं क्रियाम् ।&#x9;012a&lt;br&gt;&#xA;सुयोधनमिदं वाक्यमब्रवीद्राजसंसदि ॥&#x9;012c&lt;br&gt;&#xA;मामसौ पुत्रहन्तेति श्वोऽभियाता धनञ्जयः ।&#x9;013a&lt;br&gt;&#xA;प्रतिज्ञातो हि सेनाया मध्ये तेन वधो मम ॥&#x9;013c&lt;br&gt;&#xA;तां न देवा न गन्धर्वा नासुरोरगराक्षसाः ।&#x9;014a&lt;br&gt;&#xA;उत्सहन्तेऽन्यथा कर्तुं प्रतिज्ञां सव्यसाचिनः ॥&#x9;014c&lt;br&gt;&#xA;ते मां रक्षत सङ्ग्रामे मा वो मूर्ध्नि धनञ्जयः ।&#x9;015a&lt;br&gt;&#xA;पदं कृत्वाऽऽप्नुयाल्लक्ष्यं युक्तं प्रतिविधीयताम् ॥&#x9;015c&lt;br&gt;&#xA;अथ रक्षा न मे सम्यक्क्रियते कुरुनन्दन ।&#x9;016a&lt;br&gt;&#xA;अनुजानीहि मां राजन्गमिष्यामि गृहान्प्रति ॥&#x9;016c&lt;br&gt;&#xA;एवमुक्तस्त्ववाक्शीर्षो विमनाः ससुयोधनः ।&#x9;017a&lt;br&gt;&#xA;श्रुत्वा तं समयं तस्य ध्यानमेवान्वपद्यत ॥&#x9;017c&lt;br&gt;&#xA;तमार्तमभिसम्प्रेक्ष्य राजा किल स सैन्धवः ।&#x9;018a&lt;br&gt;&#xA;मृदु चात्महितं चैव सापेक्षमिदमुक्तवान् ॥&#x9;018c&lt;br&gt;&#xA;नेह पश्यामि भवतां तथावीर्यं धनुर्धरम् ।&#x9;019a&lt;br&gt;&#xA;योऽर्जुनस्यास्त्रमस्त्रेण प्रतिहन्यान्महाहवे ॥&#x9;019c&lt;br&gt;&#xA;वासुदेवसहायस्य गाण्डीवं धुन्वतो धनुः ।&#x9;020a&lt;br&gt;&#xA;कोऽर्जुनस्याग्रतस्तिष्ठेत्साक्षादपि शतक्रतुः ॥&#x9;020c&lt;br&gt;&#xA;महेश्वरोऽपि पार्थेन श्रूयते योधितः पुरा ।&#x9;021a&lt;br&gt;&#xA;पदातिना महावीर्यो गिरौ हिमवति प्रभुः ॥&#x9;021c&lt;br&gt;&#xA;दानवानां सहस्राणि हिरण्यपुरवासिनाम् ।&#x9;022a&lt;br&gt;&#xA;जघानैकरथेनैव देवराजप्रचोदितः ॥&#x9;022c&lt;br&gt;&#xA;समायुक्तो हि कौन्तेयो वासुदेवेन धीमता ।&#x9;023a&lt;br&gt;&#xA;सामरानपि लोकांस्त्रीन्हन्यादिति मतिर्मम ॥&#x9;023c&lt;br&gt;&#xA;सोऽहमिच्छाम्यनुज्ञातुं रक्षितुं वा महात्मना ।&#x9;024a&lt;br&gt;&#xA;द्रोणेन सहपुत्रेण वीरेण यदि मन्यसे ॥&#x9;024c&lt;br&gt;&#xA;श्रीभगवानुवाच &#x9;025&lt;br&gt;&#xA;स राज्ञा स्वयमाचार्यो भृशमत्रार्थितोऽर्जुन ।&#x9;025a&lt;br&gt;&#xA;संविधानं च विहितं रथाश्च किल सज्जिताः ॥&#x9;025c&lt;br&gt;&#xA;कर्णो भूरिश्रवा द्रौणिर्वृषसेनश्च दुर्जयः ।&#x9;026a&lt;br&gt;&#xA;कृपश्च मद्रराजश्च षडेतेऽस्य पुरोगमाः ॥&#x9;026c&lt;br&gt;&#xA;शकटः पद्मकश्चार्धो व्यूहो द्रोणेन निर्मितः ।&#x9;027a&lt;br&gt;&#xA;पद्मकर्णिकमध्यस्थः सूची पार्श्वे जयद्रथः ॥&#x9;027c&lt;br&gt;&#xA;स्थास्यते रक्षितो वीरैः सिन्धुराट् स सुदुर्मदः ।&#x9;028a&lt;br&gt;&#xA;धनुष्यस्त्रे च वीर्ये च प्राणे चैव तथौरसे ॥&#x9;028c&lt;br&gt;&#xA;अविषह्यतमा ह्येते निश्चिताः पार्थ षड्रथाः ।&#x9;029a&lt;br&gt;&#xA;एतानजित्वा सगणान्नैव प्राप्यो जयद्रथः ॥&#x9;029c&lt;br&gt;&#xA;तेषामेकैकशो वीर्यं षण्णां त्वमनुचिन्तय ।&#x9;030a&lt;br&gt;&#xA;सहिता हि नरव्याघ्र न शक्या जेतुमञ्जसा ॥&#x9;030c&lt;br&gt;&#xA;भूयस्तु मन्त्रयिष्यामि नीतिमात्महिताय वै ।&#x9;031a&lt;br&gt;&#xA;मन्त्रज्ञैः सचिवैः सार्धं सुहृद्भिः कार्यसिद्धये ॥ ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/076/</guid>
      <description>&lt;p&gt;श्रीः&#xA;अध्यायः 076&#xA;अर्जुनेन श्रीकृष्णम् प्रति स्वसामर्थ्यकथनम् ॥ 1 ॥&#xA;अर्जुन उवाच &#x9;001&lt;br&gt;&#xA;षड्रथान्धार्तराष्ट्रस्य मन्यसे यान्बलाधिकान् ।&#x9;001a&lt;br&gt;&#xA;तेषां वीर्यं ममार्धेन न तुल्यमिति मे मतिः ॥&#x9;001c&lt;br&gt;&#xA;अस्त्रमस्त्रेण सर्वेषामेतेषां मधुसूदन ।&#x9;002a&lt;br&gt;&#xA;मया द्रक्ष्यसि निर्भिन्नं जयद्रथवधैषिणा ॥&#x9;002c&lt;br&gt;&#xA;द्रोणस्य मिषतश्चाहं सगणस्य विपश्चितः ।&#x9;003a&lt;br&gt;&#xA;मूर्धानं सिन्धुराजस्य पातयिष्यामि भूतले ॥&#x9;003c&lt;br&gt;&#xA;यदि साध्याश्च रुद्राश्च वसवश्च सहाश्विनः ।&#x9;004a&lt;br&gt;&#xA;मरुतश्च सहेन्द्रेण विश्वेदेवाः सहेश्वराः ॥&#x9;004c&lt;br&gt;&#xA;पितरः सहगन्धर्वाः सुपर्णाः सागराद्रयः ।&#x9;005a&lt;br&gt;&#xA;द्यौर्वियत्पृथिवी चेयं दिशश्च सदिगीश्वराः ॥&#x9;005c&lt;br&gt;&#xA;ग्राम्यारण्यानि भूतानि स्थावराणि चराणि च ।&#x9;006a&lt;br&gt;&#xA;त्रातारः सिन्धुराजस्य भवन्ति मधुसूदन ॥&#x9;006c&lt;br&gt;&#xA;तथापि बाणैर्निहतं श्वो द्रष्टासि रणे मया ।&#x9;007a&lt;br&gt;&#xA;सत्येन च शपे कृष्ण तथैवायुधमालभे ॥&#x9;007c&lt;br&gt;&#xA;यस्य गोप्ता महेष्वासो द्रोणः पापस्य दुर्मतेः ।&#x9;008a&lt;br&gt;&#xA;तमेव प्रथमं द्रोणमभियास्यामि केशव ॥&#x9;008c&lt;br&gt;&#xA;तस्मिन्युद्धमिदं बद्धं मन्यते स सुयोधनः ।&#x9;009a&lt;br&gt;&#xA;तस्मात्तस्यैव सेनाग्रं भित्त्वा यास्यामि सैन्धवम् ॥&#x9;009c&lt;br&gt;&#xA;द्रष्टासि श्वो महेष्वासान्नाराचैस्तिग्मतेजितैः ।&#x9;010a&lt;br&gt;&#xA;शृङ्गाणीव गिरेर्वज्रैर्दार्यमाणान्मया युधि ॥&#x9;010c&lt;br&gt;&#xA;नरनागाश्वदेहेभ्यो विस्रविष्यति शोणितम् ।&#x9;011a&lt;br&gt;&#xA;पतद्भ्यः पतितेभ्यश्च विभिन्नेभ्यः शितैः शरैः ॥&#x9;011c&lt;br&gt;&#xA;गाण्डीवप्रेषिता बाणा मनोऽनिलसमा जवे ।&#x9;012a&lt;br&gt;&#xA;नृनागाश्वान्विदेहासून्कर्तारश्च सहस्रशः ॥&#x9;012c&lt;br&gt;&#xA;शक्राद्भीष्मात्कृपाद्द्रोणाद्देवाद्रुद्राच्च यन्मया ।&#x9;013a&lt;br&gt;&#xA;उपात्तमस्त्रं घोरं तद्द्रष्टारोऽत्र नरा युधि ॥&#x9;013c&lt;br&gt;&#xA;ब्राह्मेणास्त्रेण चास्त्राणि हन्यमानानि संयुगे ।&#x9;014a&lt;br&gt;&#xA;मया द्रष्टाऽसि सर्वेषां सैन्धवस्याभिरक्षिणाम् ॥&#x9;014c&lt;br&gt;&#xA;शरवेगसमुत्कृत्तै राज्ञां केशव मूर्धभिः ।&#x9;015a&lt;br&gt;&#xA;आस्तीर्यमाणां पृथिवीं द्रष्टाऽसि श्वो मया युधि ॥&#x9;015c&lt;br&gt;&#xA;क्रव्यादांस्तर्पयिष्यामि द्रावयिष्यामि शात्रवान् ।&#x9;016a&lt;br&gt;&#xA;सुहृदो नन्दयिष्यामि प्रमथिष्यामि सैन्धवम् ॥&#x9;016c&lt;br&gt;&#xA;बह्वागस्कृत्कुसम्बन्धी पापदेशसमुद्भवः ।&#x9;017a&lt;br&gt;&#xA;मया सैन्धवको राजा हतः स्वाञ्शोचयिष्यति ॥&#x9;017c&lt;br&gt;&#xA;सर्वे क्षीरान्नभोक्तारः पापाचारा रणाजिरे ।&#x9;018a&lt;br&gt;&#xA;मया सराजका बाणैर्हता नश्यन्ति सैन्धवाः ॥&#x9;018c&lt;br&gt;&#xA;तथा प्रभाते कर्ताऽस्मि यथा कृष्ण सुयोधनः ।&#x9;019a&lt;br&gt;&#xA;नान्यं धनुर्धरं लोके मंस्यते मत्समं युधि ॥&#x9;019c&lt;br&gt;&#xA;&#39;गाण्डीवं च धनुर्दिव्यं योद्धारं च धनञ्जयम् ।&#x9;020a&lt;br&gt;&#xA;यन्तारं च हृषीकेशं कोऽतिवर्तेत संयुगे ॥&#39;&#x9;020c&lt;br&gt;&#xA;तव प्रसादाद्भगवन्किन्नावाप्तं रणे मम ।&#x9;021a&lt;br&gt;&#xA;अविषह्यं हृषीकेश किं जानन्मां विगर्हसे ॥&#x9;021c&lt;br&gt;&#xA;यथा लक्ष्म स्थिरं चन्द्रे समुद्रे च यथा जलम् ।&#x9;022a&lt;br&gt;&#xA;एवमेतां प्रतिज्ञां मे सत्यां विद्धि जनार्दन ॥&#x9;022c&lt;br&gt;&#xA;मावमंस्था ममास्त्राणि मावमंस्थाश्च गाण्डिवम् ।&#x9;023a&lt;br&gt;&#xA;मावमंस्था बलं बाह्वोर्मावमंस्था धनञ्जयम् ॥&#x9;023c&lt;br&gt;&#xA;गाण्डीवं च धनुर्दिव्यं योद्धा चाहं नरर्षभ ।&#x9;024a&lt;br&gt;&#xA;त्वं च यन्ता हृषीकेश किन्नु स्यादजितं मया ॥&#x9;024c&lt;br&gt;&#xA;यथाभियाय सङ्ग्रामं न जितो वै जयामि च ।&#x9;025a&lt;br&gt;&#xA;तेन सत्येन सङ्ग्रामे हतं विद्धि जयद्रथम् ॥&#x9;025c&lt;br&gt;&#xA;&#39;त्वं च माधव सर्वं तत्तथा प्रतिविधास्यसि ।&#x9;026a&lt;br&gt;&#xA;यथा रिपूणां मिषतां प्रमथिष्यामि सैन्धवम् ॥&#39;&#x9;026c&lt;br&gt;&#xA;ध्रुवं वै ब्राह्मणे सत्यं ध्रुवा साधुषु सन्नतिः ।&#x9;027a&lt;br&gt;&#xA;श्रीर्ध्रुवाऽपि च दक्षेषु ध्रुवो नारायणे जयः ॥&#x9;027c&lt;br&gt;&#xA;सञ्जय उवाच &#x9;028&lt;br&gt;&#xA;एवमुक्त्वा हृषीकेशं स्वयमात्मानमात्मना ।&#x9;028a&lt;br&gt;&#xA;सन्दिदेशार्जुनो नर्दन्वासविः केशवं प्रभुम् ॥&#x9;028c&lt;br&gt;&#xA;यथा प्रभातां रजनीं कल्पितः स्याद्रथोत्तमः ।&#x9;029a&lt;br&gt;&#xA;तथा कार्यं त्वया कृष्ण प्रतिज्ञा स्याद्यथा ध्रुवा ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/077/</guid>
      <description>&lt;p&gt;श्रीः&#xA;अध्यायः 077&#xA;श्रीकृष्णेन सुभद्रासमाश्वासनम् ॥ 1 ॥&#xA;सञ्जय उवाच &#x9;001&lt;br&gt;&#xA;तां निशां दुःखशोकार्तौ निःश्वसन्ताविवोरगौ ।&#x9;001a&lt;br&gt;&#xA;निद्रां नैवोपलेभाते वासुदेवधनञ्जयौ ॥&#x9;001c&lt;br&gt;&#xA;नरनारायणौ क्रुद्धौ ज्ञात्वा देवाः सवासवाः ।&#x9;002a&lt;br&gt;&#xA;व्यथिताश्चिन्तयामासुः किंस्विदेतद्भविष्यति ॥&#x9;002c&lt;br&gt;&#xA;ववुश्च दारुणा वाता रूक्षा घोराभिशंसिनः ।&#x9;003a&lt;br&gt;&#xA;सकबन्धस्तथाऽऽदित्ये परिघः समदृश्यत ॥&#x9;003c&lt;br&gt;&#xA;शुष्काशन्यश्च निष्पेतुः सनिर्घाताः सविद्युतः ।&#x9;004a&lt;br&gt;&#xA;चचाल चापि पृथिवी सशैलवनकानना ॥&#x9;004c&lt;br&gt;&#xA;चुक्षुभुश्च महाराज सागरा मकरालयाः ।&#x9;005a&lt;br&gt;&#xA;प्रतिस्रोतःप्रवृत्ताश्च तथा गन्तुं समुद्रगाः ॥&#x9;005c&lt;br&gt;&#xA;रथाश्वनरनागानां प्रवृत्तमधरोत्तरम् ।&#x9;006a&lt;br&gt;&#xA;क्रव्यादानां प्रमोदार्थं यमराष्ट्रविवृद्धये ॥&#x9;006c&lt;br&gt;&#xA;वाहनानि शकृन्मूत्रे मुमुचू रुरुदुश्च ह ।&#x9;007a&lt;br&gt;&#xA;तान्दृष्ट्वा दारुणान्सर्वानुत्पाताल्ँलोमहर्षणान् ॥&#x9;007c&lt;br&gt;&#xA;सर्वे ते व्यथिताः सैन्यास्त्वदीया भरतर्षभ ।&#x9;008a&lt;br&gt;&#xA;श्रुत्वा महाबलस्योग्रां प्रतिज्ञां सव्यसाचिनः ॥&#x9;008c&lt;br&gt;&#xA;अथ कृष्णं महाबाहुरब्रवीत्पाकशासनिः ।&#x9;009a&lt;br&gt;&#xA;आश्वासय सुभद्रां त्वं भगिनीं स्नुषया सह ॥&#x9;009c&lt;br&gt;&#xA;स्नुषां चास्या वयस्याश्च विशोकाः कुरु माधव ।&#x9;010a&lt;br&gt;&#xA;साम्ना सत्येन युक्तेन वचसाऽऽश्वासय प्रभो ॥&#x9;010c&lt;br&gt;&#xA;ततोऽर्जुनगृहं गत्वा वासुदेवः सुदुर्मनाः ।&#x9;011a&lt;br&gt;&#xA;भगिनीं पुत्रशोकार्तामाश्वासयत दुःखिताम् ॥&#x9;011c&lt;br&gt;&#xA;वासुदेव उवाच &#x9;012&lt;br&gt;&#xA;मा शोकं कुरु वार्ष्णेयि कुमारं प्रति सस्नुषा ।&#x9;012a&lt;br&gt;&#xA;सर्वेषां प्राणिनां भीरु निष्ठैषा कालनिर्मिता ॥&#x9;012c&lt;br&gt;&#xA;कुले जातस्य वीरस्य क्षत्रियस्य विशेषतः ।&#x9;013a&lt;br&gt;&#xA;सदृशं मरणं ह्येतत्तव पुत्रस्य मा शुचः ॥&#x9;013c&lt;br&gt;&#xA;दिष्ट्या महारथो धीरः पितुस्तुल्यपराक्रमः ।&#x9;014a&lt;br&gt;&#xA;क्षात्रेण विधिना प्राप्तो वीराभिलषितां गतिम् ॥&#x9;014c&lt;br&gt;&#xA;जित्वा सुबहुशः शत्रून्प्रेषयित्वा च मृत्यवे ।&#x9;015a&lt;br&gt;&#xA;गतः पुण्यकृतां लोकान्सर्वकामदुहोऽक्षयान् ॥&#x9;015c&lt;br&gt;&#xA;तपसा ब्रह्मचर्येण श्रुतेन प्रज्ञयापि च ।&#x9;016a&lt;br&gt;&#xA;सन्तो यां गतिमिच्छन्ति तां प्राप्तस्तव पुत्रकः ॥&#x9;016c&lt;br&gt;&#xA;वीरसूर्वीरपत्नी त्वं वीरजा वीरबान्धवा ।&#x9;017a&lt;br&gt;&#xA;मा शुचस्तनयं भद्रे गतःस परमां गतिम् ॥&#x9;017c&lt;br&gt;&#xA;&#39;स्वाध्याययुक्तं ब्राह्मणी याचितारं गौर्वोढारं क्षिप्रगन्तारमश्वा ।&#x9;018a&lt;br&gt;&#xA;दासं शूद्रा कर्मकारं तु वैश्या शूरं सूते त्वद्विधा राजपुत्री ॥&#39;&#x9;018c&lt;br&gt;&#xA;प्राप्स्यते चाप्यसौ पापः सैन्धवो बालघातकः ।&#x9;019a&lt;br&gt;&#xA;अधर्मस्यास्य तु फलं ससुहृद्गणबान्धवः ॥&#x9;019c&lt;br&gt;&#xA;व्युष्टायां तु वरारोहे रजन्यां पापकर्मकृत् ।&#x9;020a&lt;br&gt;&#xA;न हि मोक्ष्यति पार्थात्स प्रविष्टोऽप्यमरावतीम् ॥&#x9;020c&lt;br&gt;&#xA;श्वः शिरः पादमूलं ते सैन्धवस्याहृतं ध्रुवम् ।&#x9;021a&lt;br&gt;&#xA;पद्भ्यां प्रमथितासि त्वं विशोका भव मा रुदः ॥&#x9;021c&lt;br&gt;&#xA;क्षत्रधर्मं पुरस्कृत्य गतः शूरः सतां गतिम् ।&#x9;022a&lt;br&gt;&#xA;वयं च प्राप्नुयामेह ये चान्ये शस्त्रजीविनः ॥&#x9;022c&lt;br&gt;&#xA;व्यूढोरस्को महाबाहुरनिवर्ती रिपुव्रजात् ।&#x9;023a&lt;br&gt;&#xA;गतस्तव वरारोहे पुत्रः स्वर्गं ज्वरं जहि ॥&#x9;023c&lt;br&gt;&#xA;अनुयातश्च पितरं मातृपक्षं च वीर्यवान् ।&#x9;024a&lt;br&gt;&#xA;सहस्रशो रिपून्हत्वा हतः शूरो महारथः ॥&#x9;024c&lt;br&gt;&#xA;आश्वासय स्नुषां राज्ञि मा शुचः क्षत्रिये भृशम् ।&#x9;025a&lt;br&gt;&#xA;श्वः प्रियं सुमहच्छ्रुत्वा विशोका भव नन्दिनि ॥&#x9;025c&lt;br&gt;&#xA;यत्पार्थेन प्रतिज्ञातं तत्तथा न तदन्यथा ।&#x9;026a&lt;br&gt;&#xA;चिकीर्षितं हि ते भर्तुर्न भवेज्जातु निष्फलम् ॥&#x9;026c&lt;br&gt;&#xA;यदि च मनुजपन्नगाः पिशाचा रजनिचराः पतगाः सुरासुराश्च ।&#x9;027a&lt;br&gt;&#xA;रणगतमभियान्ति सिन्धुराजं न स भविता सह तैरपि प्रभाते ॥ ॥&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/078/</guid>
      <description>&lt;p&gt;श्रीः&#xA;अध्यायः 078&#xA;अभिमन्युमनुशोच्य विलपन्त्याः सुभद्रायाः कृष्णेनाश्वासनम् ॥ 1 ॥&#xA;सञ्जय उवाच &#x9;001&lt;br&gt;&#xA;एतच्छ्रुत्वा वचस्तस्य केशवस्य महात्मनः ।&#x9;001a&lt;br&gt;&#xA;सुभद्रा पुत्रशोकार्ता विललाप सुदुःखिता ॥&#x9;001c&lt;br&gt;&#xA;हा पुत्रा मम मन्दायाः कथमेत्यासि संयुगम् ।&#x9;002a&lt;br&gt;&#xA;निधनं प्राप्तवांस्तात पितुस्तुल्यपराक्रमः ॥&#x9;002c&lt;br&gt;&#xA;कथमिन्दीवरश्यामं सुदंष्ट्रं चारुलोचनम् ।&#x9;003a&lt;br&gt;&#xA;मुखं ते दृश्यते वत्स गुण्ठितं रणरेणुना ॥&#x9;003c&lt;br&gt;&#xA;नूनं शूरं निपतितं त्वां पश्यन्त्यनिवर्तिनम् ।&#x9;004a&lt;br&gt;&#xA;सुशिरोग्रीवबाह्वंसं व्यूढोरस्कं नतोदरम् ॥&#x9;004c&lt;br&gt;&#xA;चारूपचितसर्वाङ्गं स्वक्षं शस्त्रक्षताचितम् ।&#x9;005a&lt;br&gt;&#xA;भूतानि त्वां निरीक्षन्ते भूमौ चन्द्रमिवोदितम् ॥&#x9;005c&lt;br&gt;&#xA;शयनीयं पुराऽध्युष्य स्पर्ध्यास्तरणसंवृतम् ।&#x9;006a&lt;br&gt;&#xA;भूमावद्य कथं शेषे विप्रविद्धः सुखोचितः ॥&#x9;006c&lt;br&gt;&#xA;योऽन्वास्यत पुरा वीरो वरस्त्रीभिर्महाभुजः ।&#x9;007a&lt;br&gt;&#xA;कथमन्वास्यते सोऽद्य शिवाभिः पतितो मृधे ॥&#x9;007c&lt;br&gt;&#xA;योऽस्तूयत पुरा हृष्टैः सूतमागधवन्दिभिः ।&#x9;008a&lt;br&gt;&#xA;सोऽद्य क्रव्याद्गणैर्घोरैर्विनदद्भिरुपास्येत ॥&#x9;008c&lt;br&gt;&#xA;पाण्डवेषु च नाथेषु वृष्णिवीरेषु वा विभो ।&#x9;009a&lt;br&gt;&#xA;पाञ्चालेषु च वीरेषु हतः केनास्यनाथवत् ॥&#x9;009c&lt;br&gt;&#xA;&#39;यत्र त्वं केशवे नाथे सत्यनाथो यथा हतः ।&#39;&#x9;010a&lt;br&gt;&#xA;अतृप्तदर्शना पुत्र दर्शनस्य तवानघ ।&#x9;010c&lt;br&gt;&#xA;मन्दभाग्या गमिष्यामि व्यक्तमद्य यमक्षयम् ॥&#x9;010e&lt;br&gt;&#xA;विशालाक्षं सुकेशान्तं चारुवाक्यं सुगन्धि च ।&#x9;011a&lt;br&gt;&#xA;तव पुत्र कदा भूयो मुखं द्रक्ष्यामि निर्व्रणम् ॥&#x9;011c&lt;br&gt;&#xA;धिग्बलं भीमसेनस्य धिक्पार्थस्य धनुष्मताम् ।&#x9;012a&lt;br&gt;&#xA;धिग्वीर्यं वृष्णिवीराणां पाञ्चालानां च धिग्बलम् ॥&#x9;012c&lt;br&gt;&#xA;धिक्केकयांस्तथा चेदीन्मत्स्यांश्चैवाथ सृञ्जयान् ।&#x9;013a&lt;br&gt;&#xA;ये त्वां रणगतं वीरं न शेकुरभिरक्षितुम् ॥&#x9;013c&lt;br&gt;&#xA;अद्य पश्यामि पृथिवीं शून्यामिव हतत्विषम् ।&#x9;014a&lt;br&gt;&#xA;अभिमन्युमपश्यन्ती शोकव्याकुललोचना ॥&#x9;014c&lt;br&gt;&#xA;स्वस्रीयं वासुदेवस्य पुत्रं गाण्डवीधन्वनः ।&#x9;015a&lt;br&gt;&#xA;कथं त्वाऽतिरथं वीरं द्रक्ष्याम्यद्य निपातितम् ॥&#x9;015c&lt;br&gt;&#xA;एह्येहि तृषितो वत्स स्तनौ पूर्णौ पिबाशु मे ।&#x9;016a&lt;br&gt;&#xA;अङ्कमारुह्य मन्दाया ह्यतृप्तायाश्च दर्शने ॥&#x9;016c&lt;br&gt;&#xA;हा वीर दृष्टो नष्टश्च धनं स्वप्न इवासि मे ।&#x9;017a&lt;br&gt;&#xA;अहो ह्यनित्यं मानुष्यं जलबुद्बुदचञ्चलम् ॥&#x9;017c&lt;br&gt;&#xA;इमां ते तरुणीं भार्यां तवाधिभिरभिप्लुताम् ।&#x9;018a&lt;br&gt;&#xA;&#39;उत्तरामुत्तमां जात्या सुशीलां प्रिय भाषिणीम् ॥&#x9;018c&lt;br&gt;&#xA;शनकैः परिरभ्यैनां स्नुषां मम यशस्विनीम् ।&#x9;019a&lt;br&gt;&#xA;सुकुमारीं विशालाक्षीं पूर्णचन्द्रनिभाननाम् ॥&#x9;019c&lt;br&gt;&#xA;बालपल्लवतन्वङ्गीं मत्तमातङ्गगामिनीम् ।&#x9;020a&lt;br&gt;&#xA;बिम्बाधरोष्ठीमबलामभिमन्यो प्रहर्षय ॥&#x9;020c&lt;br&gt;&#xA;त्वया विना कथं पुत्र जीर्णां पतितमानसाम् ।&#39;&#x9;021a&lt;br&gt;&#xA;इमां सन्धारयिष्यामि वृषभादिव धेनुकाम् ॥&#x9;021c&lt;br&gt;&#xA;अहो ह्यकाले प्रस्थानं कृतवानसि पुत्रक ।&#x9;022a&lt;br&gt;&#xA;विहाय फलकाले मां सुगृद्धां तव दर्शने ॥&#x9;022c&lt;br&gt;&#xA;नूनं गतिः कृतान्तस्य प्राज्ञैरपि सुदुर्विदा ।&#x9;023a&lt;br&gt;&#xA;यत्र त्वं केशवे नाथे सङ्ग्रामेऽनाथवद्धतः ॥&#x9;023c&lt;br&gt;&#xA;यज्वनां दानशीलानां ब्राह्मणानां कृतात्मनाम् ।&#x9;024a&lt;br&gt;&#xA;चरितब्रह्मचर्याणां पुण्यतीर्थावगाहिनाम् ॥&#x9;024c&lt;br&gt;&#xA;कृतज्ञानां वदान्यानां गुरुशुश्रूषिणामपि ।&#x9;025a&lt;br&gt;&#xA;सहस्रदक्षिणानां च या गतिस्तामवाप्नुहि ॥&#x9;025c&lt;br&gt;&#xA;या गतिर्युध्यमानानां शूराणामनिवर्तिनाम् ।&#x9;026a&lt;br&gt;&#xA;हत्वारीन्निहतानां च सङ्ग्रामे तां गतिं व्रज ॥&#x9;026c&lt;br&gt;&#xA;गोसहस्रप्रदातॄणां क्रतुदानां च या गतिः ।&#x9;027a&lt;br&gt;&#xA;नैवेशिकं चाभिमतं ददतां या गतिः शुभा ॥&#x9;027c&lt;br&gt;&#xA;ब्राह्मणेभ्यः शरण्येभ्यो निधिं निदधतां च या ।&#x9;028a&lt;br&gt;&#xA;या चापि न्यस्तदण्डानां तां गतिं व्रज पुत्रक ॥&#x9;028c&lt;br&gt;&#xA;ब्रह्मचर्येण यां यान्ति मुनयः संशितव्रताः ।&#x9;029a&lt;br&gt;&#xA;एकपत्न्यश्च यां यान्ति तां गतिं व्रज पुत्रक ॥&#x9;029c&lt;br&gt;&#xA;राज्ञा सुचरितैर्या च गतिर्भवति शाश्वती ।&#x9;030a&lt;br&gt;&#xA;चरमाश्रमिणां पुण्यैः सेवितानां पुरःस्थितैः ॥&#x9;030c&lt;br&gt;&#xA;दीनानुकम्पिनां या च सततं संविभागिनाम् ।&#x9;031a&lt;br&gt;&#xA;पैशुन्याच्च निवृत्तानां तां गतिं व्रज पुत्रक ॥&#x9;031c&lt;br&gt;&#xA;व्रतिनां धर्मशीलानां गुरुशुश्रूषिणामपि ।&#x9;032a&lt;br&gt;&#xA;अमोघातिथिनां या च तां गतिं व्रज पुत्रक ॥&#x9;032c&lt;br&gt;&#xA;कृच्छ्रेषु या धारयतामात्मानं व्यसनेषु च ।&#x9;033a&lt;br&gt;&#xA;गतिः शोकाग्निदग्धानां तां गतिं व्रज पुत्रक ॥&#x9;033c&lt;br&gt;&#xA;मातापित्रोश्च शुश्रूषां कल्पयन्तीह ये सदा ।&#x9;034a&lt;br&gt;&#xA;स्वदारनिरतानां च या गतिस्तामवाप्नुहि ॥&#x9;034c&lt;br&gt;&#xA;ऋतुकाले स्वकां भार्यां गच्छतां या मनीषिणाम् ।&#x9;035a&lt;br&gt;&#xA;परस्त्रीभ्यो निवृत्तानां तां गतिं व्रज पुत्रक ॥&#x9;035c&lt;br&gt;&#xA;साम्ना ये सर्वभूतानि पश्यन्ति गतमत्सराः ।&#x9;036a&lt;br&gt;&#xA;नारुन्तुदानां क्षमिणां या गतिस्तामवाप्नुहि ॥&#x9;036c&lt;br&gt;&#xA;मधुमांसान्निवृत्तानां मदाद्दम्भात्तथाऽनृतात् ।&#x9;037a&lt;br&gt;&#xA;परोपतापादन्यायात्तां गतिं व्रज पुत्रक ॥&#x9;037c&lt;br&gt;&#xA;ह्रीमन्तः सर्वशास्त्रज्ञा ज्ञानतृप्ता जितेन्द्रियाः ।&#x9;038a&lt;br&gt;&#xA;यां गतिं साधवो यान्ति तां गतिं व्रज पुत्रक ॥&#x9;038c&lt;br&gt;&#xA;सञ्जय उवाच &#x9;039&lt;br&gt;&#xA;एवं विलपतीं दीनां सुभद्रां शोककर्शिताम् ।&#x9;039a&lt;br&gt;&#xA;अन्वपद्यत पाञ्चाली वैराटिसहितां तदा ॥&#x9;039c&lt;br&gt;&#xA;सा प्रकामं रुदित्वा च विलप्य च सुदुःखिता ।&#x9;040a&lt;br&gt;&#xA;उन्मत्तवत्तदा राजन्विसञ्ज्ञा पतिता क्षितौ ॥&#x9;040c&lt;br&gt;&#xA;सोपचारस्तु कृष्णस्तां दुःखितां भृशदुःखितः ।&#x9;041a&lt;br&gt;&#xA;सिक्त्वाम्भसा समाश्वास्य तत्तदुक्त्वा हितं वचः ॥&#x9;041c&lt;br&gt;&#xA;विसञ्ज्ञकल्पां रुदतीमपविद्धां प्रवेपतीम् ।&#x9;042a&lt;br&gt;&#xA;भगिनीं पुण्डरीकाक्ष इदं वचनमब्रवीत् ॥&#x9;042c&lt;br&gt;&#xA;सुभद्रे मा शुचः पुत्रं पाञ्चाल्याश्वासयोत्तराम् ।&#x9;043a&lt;br&gt;&#xA;गतोऽभिमन्युः प्रथितां गतिं क्षत्रियपुङ्गवः ॥&#x9;043c&lt;br&gt;&#xA;ये चान्येऽपि कुले सन्ति पुरुषा नो वरानने ।&#x9;044a&lt;br&gt;&#xA;सर्वे न ते गतिं यान्ति याऽभिमन्योर्यशस्विनः ॥&#x9;044c&lt;br&gt;&#xA;कुर्याम तद्वयं कर्म कुर्युर्यत्सुहृदश्च नः ।&#x9;045a&lt;br&gt;&#xA;कृतवान्यादृगद्यैकस्तव पुत्रो महारथः ॥&#x9;045c&lt;br&gt;&#xA;सञ्जय उवाच &#x9;046&lt;br&gt;&#xA;एवमाश्वास्य भगिनीं द्रौपदीमपि चोत्तराम् ।&#x9;046a&lt;br&gt;&#xA;पार्थस्यैव महाबाहुः पार्श्वमागादरिन्दमः ॥&#x9;046c&lt;br&gt;&#xA;ततोऽभ्यनुज्ञाय नृपान्कृष्णो बन्धूंस्तथाऽर्जुनम् ।&#x9;047a&lt;br&gt;&#xA;विवेशान्तःपुरे राजंस्ते च जग्मुः स्वमालयम् ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/079/</guid>
      <description>&lt;p&gt;श्रीः&#xA;अध्यायः 079&#xA;श्रीकृष्णेन रात्रावर्जुनेन त्र्यम्बकाय बलिप्रदापनम् ॥ 1 ॥ कृष्णदारुकसम्भाषणम् ॥ 2 ॥&#xA;सञ्जय उवाच &#x9;001&lt;br&gt;&#xA;ततोऽर्जुनस्य भवनं प्रविश्याप्रतिमं विभुः ।&#x9;001a&lt;br&gt;&#xA;स्पृष्ट्वाम्भः पुण्डरीकाक्षः स्थण्डिले शुभलक्षणे ।&#x9;001c&lt;br&gt;&#xA;सन्तस्तार शुभां शय्यां दर्भैर्वैदूर्यसन्निभैः ॥&#x9;001e&lt;br&gt;&#xA;ततो माल्येन विधिवल्लाजैर्गन्धैः सुमङ्गलैः ।&#x9;002a&lt;br&gt;&#xA;अलञ्चकार तां शय्यां परिवार्यायुधोत्तमैः ॥&#x9;002c&lt;br&gt;&#xA;ततः स्पृष्टोदकं पार्थं विनीतपरिचारकम् ।&#x9;003a&lt;br&gt;&#xA;नैत्यकं दर्शयाञ्चक्रे नैशं त्रैयम्बकं बलिम् ॥&#x9;003c&lt;br&gt;&#xA;ततः प्रीतमनाः पार्थो गन्धमाल्यैश्च माधवम् ।&#x9;004a&lt;br&gt;&#xA;अलङ्कृत्योपहारं तं नैशं तस्मै न्यवेदयत् ॥&#x9;004c&lt;br&gt;&#xA;साधुसाध्विति गोविन्दः फल्गुनं प्रत्यभाषत ॥&#x9;005ac&lt;br&gt;&#xA;सुप्यतां पार्थ भद्रं ते कल्याणाय व्रजाम्यहम् ।&#x9;006a&lt;br&gt;&#xA;स्थापयित्वा ततो द्वास्थान्गोप्तॄंश्चात्तायुधान्नरान् ॥&#x9;006c&lt;br&gt;&#xA;दारुकानुगतः श्रीमान्विवेश शिबिरं स्वकम् ।&#x9;007a&lt;br&gt;&#xA;शिश्ये च शयने शुभ्रे बहुकृत्यं विचिन्तयन् ॥&#x9;007c&lt;br&gt;&#xA;पार्थाय सर्वं भगवाञ्शोकदुःखापहं विधिम् ।&#x9;008a&lt;br&gt;&#xA;व्यदधात्पुण्डरीकाक्षस्तेजोद्युतिविवर्धनम् ॥&#x9;008c&lt;br&gt;&#xA;योगमास्थाय युक्तात्मा सर्वेषामीश्वरेश्वरः ।&#x9;009a&lt;br&gt;&#xA;श्रेयस्कामः पृथुयशा विष्णुर्जिष्णुप्रियङ्करः ॥&#x9;009c&lt;br&gt;&#xA;न पाण्डवानां शिबिरे कश्चित्सुष्वाप तां निशाम् ।&#x9;010a&lt;br&gt;&#xA;प्रजागरः सर्वजनं ह्याविवेश विशाम्पते ॥&#x9;010c&lt;br&gt;&#xA;पुत्रशोकाभितप्तेन प्रतिज्ञातो महात्मना ।&#x9;011a&lt;br&gt;&#xA;श्वः सिन्धुराजस्य वधः कार्यो गाण्डीवधन्वना ॥&#x9;011c&lt;br&gt;&#xA;तत्कथं नु महाबाहुर्वासविः परवीरहा ।&#x9;012a&lt;br&gt;&#xA;प्रतिज्ञां सफलां कुर्यादिति ते समचिन्तयन् ॥&#x9;012c&lt;br&gt;&#xA;कष्टं हीदं व्यवसितं पाण्डवेन महात्मना ।&#x9;013a&lt;br&gt;&#xA;पुत्रशोकाभिभूतेन प्रतिज्ञा महती कृता ॥&#x9;013c&lt;br&gt;&#xA;भ्रातरश्चापि विक्रान्ता बहुलानि बलानि च ।&#x9;014a&lt;br&gt;&#xA;धृतराष्ट्रस्य पुत्रेण सर्वतः सन्निवेशिताः ॥&#x9;014c&lt;br&gt;&#xA;स हत्वा सैन्धवं सङ्ख्ये पुनरेतु जयी सुखी ।&#x9;015a&lt;br&gt;&#xA;&#39;हत्वा रिपुगणं सर्वं पारयित्वा महाव्रतम् ॥&#x9;015c&lt;br&gt;&#xA;यद्यस्ति सुकृतं किञ्चिदस्माकं हन्तु सैन्धवम् ।&#x9;016a&lt;br&gt;&#xA;जित्वा सर्वान्रिपून्पार्थस्त्रातु नोऽस्मान्महाभयात् ॥&#x9;016c&lt;br&gt;&#xA;एवमाशंसमानास्ते केचित्तस्थुरुपश्रुतिम् ।&#x9;017a&lt;br&gt;&#xA;श्रुत्वा चेष्टं सुमनसो व्यक्तमाशंसिरे जयम् ॥&#x9;017c&lt;br&gt;&#xA;भविता नु कथं कृत्यमिदमित्यब्रुवञ्जनाः ।&#39;&#x9;018a&lt;br&gt;&#xA;श्वोऽहत्वा सिन्धुराजं वै धूमकेतुं प्रवेक्ष्यति ॥&#x9;018c&lt;br&gt;&#xA;न शक्यमनृतां कर्तुं प्रतिज्ञां विजयेन हि ।&#x9;019a&lt;br&gt;&#xA;&#39;महद्धि साहसं पार्थः कृतवाच्छोकमोहितः ॥&#39;&#x9;019c&lt;br&gt;&#xA;धर्मपुत्रः कथं राजा भविष्यति मृतेऽर्जुने ।&#x9;020a&lt;br&gt;&#xA;तस्मिन्हि विजयः कृत्स्नः पाण्डवेन समाहितः ॥&#x9;020c&lt;br&gt;&#xA;यदि नोऽस्ति कृतं किञ्चिद्यदि दत्तं हुतं यदि ।&#x9;021a&lt;br&gt;&#xA;फलेन तस्य सर्वस्य सव्यसाची जयत्वरीन् ॥&#x9;021c&lt;br&gt;&#xA;सञ्जय उवाच &#x9;022&lt;br&gt;&#xA;एवं कथयतां तेषां जयमाशंसतां प्रभो ।&#x9;022a&lt;br&gt;&#xA;कृच्छ्रेण महता राजन्रजनी व्यत्यवर्तत ॥&#x9;022c&lt;br&gt;&#xA;तस्या रजन्या मध्ये तु प्रतिबुद्धो जनार्दनः ।&#x9;023a&lt;br&gt;&#xA;स्मृत्वा प्रतिज्ञां पार्थस्य दारुकं प्रत्यभाषत ॥&#x9;023c&lt;br&gt;&#xA;अर्जुनेन प्रतिज्ञातमार्तेन हतबन्धुना ।&#x9;024a&lt;br&gt;&#xA;जयद्रथं वधिष्यामि श्वोभूत इति दारुक ॥&#x9;024c&lt;br&gt;&#xA;तत्तु दुर्योधनः श्रुत्वा मन्त्रिभिर्मन्त्रयिष्यति ।&#x9;025a&lt;br&gt;&#xA;यथा जयद्रथं पार्थो न हन्यादिति संयुगे ॥&#x9;025c&lt;br&gt;&#xA;अक्षौहिण्यो हि ताः सर्वा रक्षिष्यन्ति जयद्रथम् ।&#x9;026a&lt;br&gt;&#xA;द्रोणश्च सहपुत्रेण सर्वास्त्रविधिपारगः ॥&#x9;026c&lt;br&gt;&#xA;एको वीरः सहस्राक्षो दैत्यदानवदर्पहा ।&#x9;027a&lt;br&gt;&#xA;सोऽपि तं नोत्सहेताजौ हन्तुं द्रोणेन रक्षितम् ॥&#x9;027c&lt;br&gt;&#xA;सोऽहं श्वस्तत्करिष्यामि यथा कुन्तीसुतोऽर्जुनः ।&#x9;028a&lt;br&gt;&#xA;अप्राप्तेऽस्तं दिनकरे हनिष्यति जयद्रथम् ॥&#x9;028c&lt;br&gt;&#xA;न हि दारा न मित्राणि ज्ञातयो न च बान्धवाः ।&#x9;029a&lt;br&gt;&#xA;कश्चिदन्यः प्रियतरः कुन्तीपुत्रान्ममार्जुनात् ॥&#x9;029c&lt;br&gt;&#xA;अनर्जुनमिमं लोकं मुहूर्तमपि दारुक ।&#x9;030a&lt;br&gt;&#xA;उदीक्षितुं न शक्तोऽहं भविता न च तत्तथा ॥&#x9;030c&lt;br&gt;&#xA;अहं विजित्य तान्सर्वान्सहसा सहयद्विपान् ।&#x9;031a&lt;br&gt;&#xA;अर्जुनार्थे हनिष्यामि सकर्णान्ससुयोधनान् ॥&#x9;031c&lt;br&gt;&#xA;श्वो निरीक्षन्तु मे वीर्यं त्रयो लोका महाहवे ।&#x9;032a&lt;br&gt;&#xA;धनञ्जयार्थे समरे पराक्रान्तस्य दारुक ॥&#x9;032c&lt;br&gt;&#xA;श्वो नरेन्द्रसहस्राणि राजपुत्रशतानि च ।&#x9;033a&lt;br&gt;&#xA;साश्वद्विपरथान्याजौ विद्रविष्यामि दारुक ॥&#x9;033c&lt;br&gt;&#xA;श्वस्तां चक्रप्रमथितां द्रक्ष्यसे नृपवाहिनीम् ।&#x9;034a&lt;br&gt;&#xA;मया क्रुद्धेन समरे पाण्डवार्थे निपातिताम् ॥&#x9;034c&lt;br&gt;&#xA;श्वः सदेवाः सगन्धर्वाः पिशाचोरगराक्षसाः ।&#x9;035a&lt;br&gt;&#xA;ज्ञास्यन्ति लोकाः सर्वे मां सुहृदं सव्यसाचिनः ॥&#x9;035c&lt;br&gt;&#xA;यस्तं द्वेष्टि स मां द्वेष्टि यस्तं चानु स मामनु ।&#x9;036a&lt;br&gt;&#xA;इति सङ्कल्प्यतां बुद्ध्या शरीरार्धं ममार्जुनः ॥&#x9;036c&lt;br&gt;&#xA;यथा त्वं मे प्रभातायामस्यां निशि रथोत्तमम् ।&#x9;037a&lt;br&gt;&#xA;कल्पयित्वा यथाशास्त्रमादाय व्रज संयतः ॥&#x9;037c&lt;br&gt;&#xA;गदां कौमोदकीं दिव्यां शक्तिं चक्रं धनुः शरान् ।&#x9;038a&lt;br&gt;&#xA;आरोप्य वै रथे सूत सर्वोपकरणानि च ॥&#x9;038c&lt;br&gt;&#xA;स्थानं च कल्पयित्वाऽथ रथोपस्थे ध्वजस्य मे ।&#x9;039a&lt;br&gt;&#xA;वैनतेयस्य वीरस्य समरे रथशोभिनः ॥&#x9;039c&lt;br&gt;&#xA;छत्रं जाम्बूनदैर्जालैरर्कज्वलनसप्रभैः |&#x9;040a&lt;br&gt;&#xA;विश्वकर्मकृतैर्दिव्यैरश्वानपि विभूषय ॥&#x9;040c&lt;br&gt;&#xA;बलाहकं मेघपुष्पं शैब्यं सुग्रीवमेव च ।&#x9;041a&lt;br&gt;&#xA;युक्त्वा वाजिवरांस्तत्र कवची तिष्ठ दारुक ॥&#x9;041c&lt;br&gt;&#xA;पाञ्चजन्यस्य निर्घोषं पर्जन्यनिनदोपमम् ।&#x9;042a&lt;br&gt;&#xA;श्रुत्वा च भैरवं नादमुपेयास्त्वं जवेन माम् ॥&#x9;042c&lt;br&gt;&#xA;एकाह्नाऽहममर्षं च सर्वदुःखानि चैव ह ।&#x9;043a&lt;br&gt;&#xA;भ्रातुः पैतृष्वसेयस्य व्यपनेष्यामि दारुक ॥&#x9;043c&lt;br&gt;&#xA;सर्वोपायैर्यतिष्यामि यथा बीभत्सुराहवे ।&#x9;044a&lt;br&gt;&#xA;पश्यतां धार्तराष्ट्राणां हनिष्यति जयद्रथम् ॥&#x9;044c&lt;br&gt;&#xA;यस्ययस्य च बीभत्सुर्वधे यत्नं करिष्यति ।&#x9;045a&lt;br&gt;&#xA;आशंसेऽहं रणे तन्तं तत्रतत्र हनिष्यति ॥&#x9;045c&lt;br&gt;&#xA;दारुक उवाच &#x9;046&lt;br&gt;&#xA;जय एव ध्रुवस्तस्य कुत एव पराजयः ।&#x9;046a&lt;br&gt;&#xA;यस्य त्वं पुरुषव्याघ्र सारथ्यमुपजग्मिवान् ॥&#x9;046c&lt;br&gt;&#xA;एवं चैतत्करिष्यामि यथा मामनुभाषसे ।&#x9;047a&lt;br&gt;&#xA;सुप्रभातामिमां रात्रिं जयाय विजयस्य हि ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/080/</guid>
      <description>&lt;p&gt;श्रीः&#xA;अध्यायः 080&#xA;अर्जुनस्य स्वप्ने कृष्णेन सह कैलासगमनम् ॥ 1 ॥ तथा स्तुत्या रुद्रप्रसादनम् ॥ 2 ॥&#xA;सञ्जय उवाच &#x9;001&lt;br&gt;&#xA;धार्तराष्ट्रस्य तं मन्त्रं स्मरन्नेव धनञ्जयः ।&#x9;001a&lt;br&gt;&#xA;प्रतिज्ञामात्मनो रक्षन्मुमोहाचिन्त्यविक्रमः ॥&#x9;001c&lt;br&gt;&#xA;तं तु शोकेन सन्तप्तं स्वप्ने कपिवरध्वजम् ।&#x9;002a&lt;br&gt;&#xA;आससाद महातेजा ध्यायन्तं गरुडध्वजः ॥&#x9;002c&lt;br&gt;&#xA;प्रत्युत्थानं च कृष्णस्य सर्वावस्थासु फल्गुनः ।&#x9;003a&lt;br&gt;&#xA;न लोपयति धर्मात्मा भक्त्या प्रेम्णा च सर्वदा ॥&#x9;003c&lt;br&gt;&#xA;प्रत्युत्थाय च गोविन्दं स्वं तस्मै चासनं ददौ ।&#x9;004a&lt;br&gt;&#xA;न चासने स्वयं बुद्धिं बीभत्सुर्व्यदधात्तदा ॥&#x9;004c&lt;br&gt;&#xA;ततः कृष्णो महातेजा जानल्ँलोकस्य निश्चयम् ।&#x9;005a&lt;br&gt;&#xA;कुन्तीपुत्रमिदं वाक्यमासीनः स्थितमब्रवीत् ॥&#x9;005c&lt;br&gt;&#xA;मा विषादे मनः पार्थ कृथाः कालो हि दुर्जयः ।&#x9;006a&lt;br&gt;&#xA;कालः सर्वाणि भूतानि नियच्छति भवाभवे ॥&#x9;006c&lt;br&gt;&#xA;किमर्थं च विषादस्ते तद्ब्रूहि द्विपदां वर ।&#x9;007a&lt;br&gt;&#xA;न शोच्यं विदुषां श्रेष्ठ शोकः कार्यविनाशनः ॥&#x9;007c&lt;br&gt;&#xA;यत्तु कार्यं भवेत्कार्यं कर्मणा तत्समाचर ।&#x9;008a&lt;br&gt;&#xA;हीनचेष्टस्य यः शोकः स हि शत्रुर्धनञ्जय ॥&#x9;008c&lt;br&gt;&#xA;शोचन्नन्दयते शत्रून्कर्शयत्यपि बान्धवान् ।&#x9;009a&lt;br&gt;&#xA;क्षीयते च नरस्तस्मान्न त्वं शोचितुमर्हसि ॥&#x9;009c&lt;br&gt;&#xA;सञ्जय उवाच &#x9;010&lt;br&gt;&#xA;इत्युक्तो वासुदेवेन बीभत्सुरपराजितः ।&#x9;010a&lt;br&gt;&#xA;आबभाषे तदा विद्वानिदं वचनमर्थवत् ॥&#x9;010c&lt;br&gt;&#xA;मया प्रतिज्ञा महती जयद्रथवधे कृता ।&#x9;011a&lt;br&gt;&#xA;श्वोऽस्मि हन्ता दुरात्मानं पुत्रघ्नमिति केशव ॥&#x9;011c&lt;br&gt;&#xA;मत्प्रतिज्ञाविघातार्थं धार्तराष्ट्रैः किलाच्युत ।&#x9;012a&lt;br&gt;&#xA;पृष्ठतः सैन्धवः कार्यः सर्वैर्गुप्तो महारथैः ॥&#x9;012c&lt;br&gt;&#xA;दश चैका च ताः कृष्ण अक्षौहिण्यः सुदुर्जयाः ।&#x9;013a&lt;br&gt;&#xA;हतावशेषास्तत्रेमा हन्त माधव सङ्ख्यया ॥&#x9;013c&lt;br&gt;&#xA;ताभिः परिवृतः सङ्ख्ये सर्वैश्चैव महारथैः ।&#x9;014a&lt;br&gt;&#xA;कथं शक्येत सन्द्रष्टुं दुरात्मा कृष्ण सैन्धवः ॥&#x9;014c&lt;br&gt;&#xA;प्रतिज्ञापारणं चापि न भविष्यति केशव ।&#x9;015a&lt;br&gt;&#xA;प्रतिज्ञायां च हीनायां कथं जीवति मद्विधः ॥&#x9;015c&lt;br&gt;&#xA;दुःखापायस्य मे वीर विकाङ्क्षा परिवर्तते ।&#x9;016a&lt;br&gt;&#xA;द्रुतं च याति सविता तत एतद्ब्रवीम्यहम् ॥&#x9;016c&lt;br&gt;&#xA;सञ्जय उवाच &#x9;017&lt;br&gt;&#xA;शोकस्थानं तु तच्छ्रुत्वा पार्थस्य द्विजकेतनः ।&#x9;017a&lt;br&gt;&#xA;संस्पृश्याम्भस्ततः कृष्णः प्राङ्मुखः समवस्थितः ॥&#x9;017c&lt;br&gt;&#xA;इदं वाक्यं महातेजा बभाषे पुष्करेक्षणः ।&#x9;018a&lt;br&gt;&#xA;हितार्थं पाण्डुपुत्रस्य सैन्धवस्य वधे कृती ॥&#x9;018c&lt;br&gt;&#xA;श्रीभगवानुवाच &#x9;019&lt;br&gt;&#xA;पार्थ पाशुपतं नाम परमास्त्रं सनातनम् ।&#x9;019a&lt;br&gt;&#xA;येन सर्वान्मृधे दैत्याञ्जघ्ने देवो महेश्वरः ॥&#x9;019c&lt;br&gt;&#xA;यदि तद्विदितं तेऽद्य श्वो हन्ताऽसि जयद्रथम् ।&#x9;020a&lt;br&gt;&#xA;अथ ज्ञातुं प्रपद्यस्व मनसा वृषभध्वजम् ॥&#x9;020c&lt;br&gt;&#xA;तं देवं मनसा ध्यात्वा जोषमास्स्व धनञ्जय ।&#x9;021a&lt;br&gt;&#xA;ततस्तस्य प्रसादात्त्वं भक्त्या प्राप्स्यसि तन्महत् ॥&#x9;021c&lt;br&gt;&#xA;सञ्जय उवाच &#x9;022&lt;br&gt;&#xA;ततः कृष्णवचः श्रुत्वा संस्पृश्याम्भो धनञ्जयः ।&#x9;022a&lt;br&gt;&#xA;भूमावासीन एकाग्रो जगाम मनसा भवम् ॥&#x9;022c&lt;br&gt;&#xA;ततः प्रणिहितो ब्राह्मे मुहूर्ते शुभलक्षणे ।&#x9;023a&lt;br&gt;&#xA;आत्मानमर्जुनोऽपश्यद्गगने सहकेशवम् ॥&#x9;023c&lt;br&gt;&#xA;पुण्यं हिमवतः पादं मणिमन्तं च पर्वतम् ।&#x9;024a&lt;br&gt;&#xA;ज्योतिर्भिश्च समाकीर्णं सिद्धचारणसेवितम् ॥&#x9;024c&lt;br&gt;&#xA;वायुवेगगतिः पार्थः खं भेजे सहकेशवः ।&#x9;025a&lt;br&gt;&#xA;केशवेन गृहीतः स दक्षिणे विभुना भुजे ॥&#x9;025c&lt;br&gt;&#xA;प्रेक्षमाणो बहून्भावाञ्जगामाद्भुतदर्शनान् ।&#x9;026a&lt;br&gt;&#xA;उदीच्यां दिशि धर्मात्मा सोपश्यच्छ्वेतपर्वतम् ॥&#x9;026c&lt;br&gt;&#xA;कुबेरस्य विहारे च नलिनीं पद्मभूषिताम् ।&#x9;027a&lt;br&gt;&#xA;सरिच्छ्रेष्ठां च तां गङ्गां वीक्षमाणो बहूदकाम् ॥&#x9;027c&lt;br&gt;&#xA;सदा पुष्पफलैर्वृक्षैरुपेतां स्फटिकोपलाम् ।&#x9;028a&lt;br&gt;&#xA;सिंहव्याघ्रसमाकीर्णां नानामृगसमाकुलाम् ॥&#x9;028c&lt;br&gt;&#xA;पुण्याश्रमवतीं रम्यां मनोज्ञाण्डजसेविताम् ।&#x9;029a&lt;br&gt;&#xA;मन्दरस्य प्रदेशांश्च किन्नरोद्गीतनादितान् ॥&#x9;029c&lt;br&gt;&#xA;हेमरूप्यमयैः शृङ्गैर्नानौषधिविदीपितान् ।&#x9;030a&lt;br&gt;&#xA;तथा मन्दारवृक्षैश्च पुष्पितैरुपशोभितान् ||&#x9;030c&lt;br&gt;&#xA;स्निग्धाञ्जनचयाकारं सम्प्राप्तः कालपर्वतम् ।&#x9;031a&lt;br&gt;&#xA;ब्रह्मतुङ्गं नदीश्चान्यास्तथा जनपदानपि ॥&#x9;031c&lt;br&gt;&#xA;स तुङ्गं शतशृङ्गं च शर्यातिवनमेव च ।&#x9;032a&lt;br&gt;&#xA;पुण्यमश्वशिरस्थानं स्थानमाथर्वणस्य च ॥&#x9;032c&lt;br&gt;&#xA;वृषदंशं च शैलेन्द्रं महामन्दरमेव च ।&#x9;033a&lt;br&gt;&#xA;अप्सरोभिः समाकीर्णं किन्नरैश्चोपशोभितम् ॥&#x9;033c&lt;br&gt;&#xA;तस्मिञ्शैले व्रजन्पार्थः सकृष्णः समवैक्षत ।&#x9;034a&lt;br&gt;&#xA;शुभैः प्रस्रवणैर्जुष्टां हेमधातुविभूषिताम् ॥&#x9;034c&lt;br&gt;&#xA;चन्द्ररश्मिप्रकाशाङ्गीं पृथिवीं पुरमालिनीम् ।&#x9;035a&lt;br&gt;&#xA;समुद्रांश्चाद्भुताकारानपश्यद्बहुलाकरान् ॥&#x9;035c&lt;br&gt;&#xA;वियद्द्यां पृथिवीं चैव तथा विष्णुपदं व्रजन् ।&#x9;036a&lt;br&gt;&#xA;विस्मितः सह कृष्णेन क्षिप्तो बाण इवाभ्यगात् ॥&#x9;036c&lt;br&gt;&#xA;ग्रहनक्षत्रसोमानां सूर्याग्न्योश्च समत्विषम् ।&#x9;037a&lt;br&gt;&#xA;अपश्यत तदा पार्थो ज्वलन्तमिव पर्वतम् ॥&#x9;037c&lt;br&gt;&#xA;समासाद्य तु तं शैलं शैलाग्रे समवस्थितम् ।&#x9;038a&lt;br&gt;&#xA;तपोनित्यं महात्मानमपश्यद्वृषभध्वजम् ||&#x9;038c&lt;br&gt;&#xA;सहस्रमिव सूर्याणां दीप्यमानं स्वतेजसा ।&#x9;039a&lt;br&gt;&#xA;शूलिनं जटिलं गौरं वल्कलाजिनवाससम् ॥&#x9;039c&lt;br&gt;&#xA;नयनानां सहस्रैश्च विचित्राङ्गं महौजसम् ।&#x9;040a&lt;br&gt;&#xA;पार्वत्या सहितं देवं भूतसङ्घैश्च भास्वरैः ॥&#x9;040c&lt;br&gt;&#xA;गीतवादित्रसन्नादैर्हास्यलास्यसमन्वितम् ।&#x9;041a&lt;br&gt;&#xA;वग्लितास्फोटितोत्क्रुष्टैः पुण्यैर्गन्धैश्च सेवितम् ॥&#x9;041c&lt;br&gt;&#xA;स्तूयमानं स्तवैर्दिव्यैर्ऋषिभिर्ब्रह्मवादिभिः ।&#x9;042a&lt;br&gt;&#xA;गोप्तारं सर्वभूतानामीशानं वरदं शिवम् ॥&#x9;042c&lt;br&gt;&#xA;वासुदेवस्तु तं दृष्ट्वा जगाम शिरसा क्षितिम् ।&#x9;043a&lt;br&gt;&#xA;पार्थेन सह धर्मात्मा गृणन्ब्रह्म सनातनम् ॥&#x9;043c&lt;br&gt;&#xA;लोकादिं विश्वकर्माणमजमीशानमव्ययम् ।&#x9;044a&lt;br&gt;&#xA;मनसः परमं योनिं खं वायुं ज्योतिषां निधिम् ॥&#x9;044c&lt;br&gt;&#xA;स्रष्टारं वारिधाराणां भुवश्च प्रकृतिं पराम् ।&#x9;045a&lt;br&gt;&#xA;देवदानवयक्षाणां मानवानां च शासकम् ॥&#x9;045c&lt;br&gt;&#xA;योगानां च परं धाम दृष्टं ब्रह्मविदां निधिम् ।&#x9;046a&lt;br&gt;&#xA;चराचरस्य स्रष्टारं प्रतिहर्तारमेव च ॥&#x9;046c&lt;br&gt;&#xA;कालकोपं महात्मानं शक्रसूर्यगुणोदयम् ।&#x9;047a&lt;br&gt;&#xA;ववन्दतुस्तदा कृष्णौ वाङ्मनोबुद्धिकर्मभिः ॥&#x9;047c&lt;br&gt;&#xA;यं प्रपद्यन्ति विद्वांसः सूक्ष्माध्यात्मपदैषिणः ।&#x9;048a&lt;br&gt;&#xA;तमजं कारणात्मानं जग्मतुः शरणं भवम् ॥&#x9;048c&lt;br&gt;&#xA;अर्जुनश्चापि तं देवं भूयो भूयोऽप्यवन्दत ।&#x9;049a&lt;br&gt;&#xA;ज्ञात्वा तं सर्वभूतादिं भूतभव्यभवोद्भवम् ॥&#x9;049c&lt;br&gt;&#xA;&#39;शरण्यं शरणं देवमीशानं परमेश्वरम् ।&#x9;050a&lt;br&gt;&#xA;जगाम जगतां नाथमर्जुनः सजनार्दनः ॥&#39;&#x9;050c&lt;br&gt;&#xA;ततस्तावागतौ दृष्ट्वा नरनारायणावुभौ ।&#x9;051a&lt;br&gt;&#xA;सुप्रसन्नमनाः शर्वः प्रोवाच प्रहसन्निव ॥&#x9;051c&lt;br&gt;&#xA;स्वागतं वां नरश्चेष्ठावुत्तिष्ठेतां गतक्लमौ ।&#x9;052a&lt;br&gt;&#xA;किञ्च वामीप्सितं वीरौ मनसः क्षिप्रमुच्यताम् ॥&#x9;052c&lt;br&gt;&#xA;येन कार्येण सम्प्राप्तौ युवां तत्साधयामि किम् ।&#x9;053a&lt;br&gt;&#xA;व्रियतामात्मनः श्रेयस्तत्सर्वं प्रददानि वाम् ॥&#x9;053c&lt;br&gt;&#xA;सञ्जय उवाच &#x9;054&lt;br&gt;&#xA;ततस्तद्वचनं श्रुत्वा प्रत्युत्थाय कृताञ्जली ।&#x9;054a&lt;br&gt;&#xA;वासुदेवार्जुनौ शर्वं तुष्टुवाते महामती ।&#x9;054c&lt;br&gt;&#xA;भक्त्या स्तवेन दिव्येन महात्मानावनिन्दितौ ॥&#x9;054e&lt;br&gt;&#xA;कृष्णार्जुनावूचतुः &#x9;055&lt;br&gt;&#xA;नमो भवाय शर्वाय रुद्राय वरदाय च ।&#x9;055a&lt;br&gt;&#xA;पशूनां पतये नित्यमुग्राय च कपर्दिने ॥&#x9;055c&lt;br&gt;&#xA;महादेवाय भीमाय त्र्यम्बकाय च शान्तये ।&#x9;056a&lt;br&gt;&#xA;ईशानाय मखघ्नाय नमोऽस्त्वन्धकघातिने ॥&#x9;056c&lt;br&gt;&#xA;कुमारगुरवे तुभ्यं नीलग्रीवाय वेधसे ।&#x9;057a&lt;br&gt;&#xA;पिनाकिने हविष्याय सत्याय विभवे सदा ॥&#x9;057c&lt;br&gt;&#xA;विलोहिताय धूम्राय व्याधायानपराजिते ।&#x9;058a&lt;br&gt;&#xA;नित्यं नीलशिखण्डाय शूलिने दिव्यचक्षुषे ॥&#x9;058c&lt;br&gt;&#xA;होत्रे पोत्रे त्रिनेत्राय व्याधाय वसुरेतसे ।&#x9;059a&lt;br&gt;&#xA;अचिन्त्यायाम्बिकाभर्त्रे सर्वदेवस्तुताय च ॥&#x9;059c&lt;br&gt;&#xA;वृषध्वजाय मुण्डाय जटिने ब्रह्मचारिणे ।&#x9;060a&lt;br&gt;&#xA;तप्यमानाय सलिले ब्रह्मण्यायाजिताय च ॥&#x9;060c&lt;br&gt;&#xA;विश्वात्मने विश्वसृजे विश्वमावृत्य तिष्ठते ।&#x9;061a&lt;br&gt;&#xA;नमोनमस्ते सेव्याय भूतानां प्रभवे सदा ॥&#x9;061c&lt;br&gt;&#xA;ब्रह्मवक्त्राय सर्वाय शङ्कराय शिवाय च ।&#x9;062a&lt;br&gt;&#xA;नमोस्तु वाचस्पतये प्रजानां पतये नमः ॥&#x9;062c&lt;br&gt;&#xA;&#39;अभिगम्याय काम्याय स्तुत्यायार्याय सर्वदा ।&#x9;063a&lt;br&gt;&#xA;नमोऽस्तु देवदेवाय महाभूतधराय च ।&#x9;063c&lt;br&gt;&#xA;नमो विश्वस्य पतये पत्तीनां पतये नमः ॥&#39;&#x9;063e&lt;br&gt;&#xA;नमो विश्वस्य पतये महतां पतये नमः ।&#x9;064a&lt;br&gt;&#xA;नमः सहस्रशिरसे सहस्रभुजमृत्यवे ॥&#x9;064c&lt;br&gt;&#xA;सहस्रनेत्रपादाय नमोऽसङ्ख्येयकर्मणे ।&#x9;065a&lt;br&gt;&#xA;नमो हिरण्यवर्णाय हिरण्यकवचाय च ।&#x9;065c&lt;br&gt;&#xA;भक्तानुकम्पिने नित्यं सिध्यतां नो वरः प्रभो ॥&#x9;065e&lt;br&gt;&#xA;सञ्जय उवाच &#x9;066&lt;br&gt;&#xA;एवं स्तुत्वा महादेवं वासुदेवः सहार्जुनः ।&#x9;066a&lt;br&gt;&#xA;प्रसादयामास भवं तदा ह्यस्त्रोपलब्धये ॥ ॥&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/081/</guid>
      <description>&lt;p&gt;श्रीः&#xA;अध्यायः 081&#xA;अर्जुनेन स्वप्ने शङ्करात्पाशुपतास्त्रमुपलक्ष्य कृष्णेनसह पुनः शिबिरं प्रत्यागमनम् ॥ 1 ॥&#xA;सञ्जय उवाच &#x9;001&lt;br&gt;&#xA;ततः पार्थः प्रसन्नात्मा प्राञ्जलिर्वृषभध्वजम् ।&#x9;001a&lt;br&gt;&#xA;ददर्शोत्फुल्लनयनः समस्तं तेजसां निधिम् ॥&#x9;001c&lt;br&gt;&#xA;तं चोपहारं सुकृतं नैशं नैत्यकमात्मना ।&#x9;002a&lt;br&gt;&#xA;ददर्श त्र्यम्बकाभ्याशे वासुदेवनिवेदितम् ॥&#x9;002c&lt;br&gt;&#xA;ततोऽभिपूज्य मनसा कृष्णं शर्वं च पाण्डवः ।&#x9;003a&lt;br&gt;&#xA;इच्छाम्यहं दिव्यमस्त्रमित्यभाषत शङ्करम् ॥&#x9;003c&lt;br&gt;&#xA;ततः पार्थस्य विज्ञाय वरार्थे वचनं तदा ।&#x9;004a&lt;br&gt;&#xA;वासुदेवार्जुनौ देवः स्मयमानोऽभ्यभाषत ॥&#x9;004c&lt;br&gt;&#xA;स्वागतं वां नरश्रेष्ठौ विज्ञातं मनसेप्सितम् ।&#x9;005a&lt;br&gt;&#xA;येन कामेन सम्प्राप्तौ भवद्भ्यां तं ददाम्यहम् ॥&#x9;005c&lt;br&gt;&#xA;सरोऽमृतमयं दिव्यमभ्याशे शत्रुसूदनौ ।&#x9;006a&lt;br&gt;&#xA;तत्र मे तद्धनुर्दिव्यं शरश्च निहितः पुरा ॥&#x9;006c&lt;br&gt;&#xA;येन देवारयः सर्वे मया युधि निपातिताः ।&#x9;007a&lt;br&gt;&#xA;तत आनीयतां कृष्णौ सशरं धनुरुत्तमम् ॥&#x9;007c&lt;br&gt;&#xA;तथेत्युक्त्वा तु तौ वीरौ सर्वपारिषदैः सह ।&#x9;008a&lt;br&gt;&#xA;प्रस्थितौ तत्सरो दिव्यं दिव्यैश्वर्यशतैर्युतम् ॥&#x9;008c&lt;br&gt;&#xA;निर्दिष्टं यद्वृषाङ्केण पुण्यं सर्वार्थसाधकम् ।&#x9;009a&lt;br&gt;&#xA;तौ जग्मतुरसम्भ्रान्तौ नरनारायणावृषी ॥&#x9;009c&lt;br&gt;&#xA;ततस्तौ तत्सरो गत्वा सूर्यमण्डलसन्निभम् ।&#x9;010a&lt;br&gt;&#xA;नागमन्तर्जले घोरं ददृशातेऽर्जुनाच्युतौ ॥&#x9;010c&lt;br&gt;&#xA;द्वितीयं चापरं नागं सहस्रशिरसं वरम् ।&#x9;011a&lt;br&gt;&#xA;वमन्तं विपुला ज्वाला ददृशातेऽग्निवर्चसम् ॥&#x9;011c&lt;br&gt;&#xA;ततः कृष्णश्च पार्थश्च संस्पृश्याम्भः कृताञ्जली ।&#x9;012a&lt;br&gt;&#xA;तौ नागावुपतस्थाते नमस्यन्तौ वृषध्वजम् ॥&#x9;012c&lt;br&gt;&#xA;गृणन्तौ वेदविद्वांसौ तद्ब्रह्म शतरुद्रियम् ।&#x9;013a&lt;br&gt;&#xA;अप्रमेयप्रमाणं तौ गत्वा सर्वात्मना भवम् ॥&#x9;013c&lt;br&gt;&#xA;ततस्तौ रुद्रमाहात्म्याद्धित्वा रूपं महोरगौ ।&#x9;014a&lt;br&gt;&#xA;धनुर्बाणश्च शत्रुघ्नं तद्द्वन्द्वं समपद्यत ॥&#x9;014c&lt;br&gt;&#xA;तौ तज्जगृहतुः प्रीतौ धनुर्बाणं च सुप्रभम् ।&#x9;015a&lt;br&gt;&#xA;आजह्रतुर्महात्मानौ ददतुश्च महात्मने ॥&#x9;015c&lt;br&gt;&#xA;ततः पार्श्वाद्वॄषाङ्कस्य ब्रह्मचारी न्यवर्तत ।&#x9;016a&lt;br&gt;&#xA;पिङ्गाक्षस्तपसः क्षेत्रं बलवान्नीललोहितः ||&#x9;016c&lt;br&gt;&#xA;स तद्गृह्य धनुःश्रेष्ठं तस्थौ स्थानं समाहितः ।&#x9;017a&lt;br&gt;&#xA;विचकर्षाथ विधिवत्सशरं धनुरुत्तमम् ॥&#x9;017c&lt;br&gt;&#xA;तस्य मौर्वीं च मुष्टिं च स्थानं चालक्ष्य पाण्डवः ।&#x9;018a&lt;br&gt;&#xA;श्रुत्वा मन्त्रं भवप्रोक्तं जग्राहाचिन्त्यविक्रमः ॥&#x9;018c&lt;br&gt;&#xA;स सरस्येव तं बाणं मुमोचातिबलः प्रभुः ।&#x9;019a&lt;br&gt;&#xA;चिक्षेप च पुनर्वीरस्तस्मिन्सरसि तद्धनुः ॥&#x9;019c&lt;br&gt;&#xA;ततः प्रीतं भवं ज्ञात्वा स्मृतिमानर्जुनस्तदा ।&#x9;020a&lt;br&gt;&#xA;वरमारण्यके दत्तं दर्शनं शङ्करस्य च ।&#x9;020c&lt;br&gt;&#xA;मनसा चिन्तयामास तन्मे सम्पद्यतां भव ॥&#x9;020e&lt;br&gt;&#xA;तस्य तन्मतमाज्ञाय प्रीतः प्रादाद्वरं भवः ।&#x9;021a&lt;br&gt;&#xA;तच्च पाशुपतं घोरं प्रतिज्ञायाश्च पारणम् ॥&#x9;021c&lt;br&gt;&#xA;ततः पाशुपतं दिव्यमवाप्य पुनरीश्वरात् ।&#x9;022a&lt;br&gt;&#xA;संहृष्टरोमा दुर्धर्षः कृतं कार्यममन्यत ॥&#x9;022c&lt;br&gt;&#xA;&#39;ततोऽर्जुनहृषीकैशौ पुनः पुनररिन्दमौ ।&#39;&#x9;023a&lt;br&gt;&#xA;ववन्दतुश्च संहृष्टौ शिरोभ्यां तं महेश्वरम् ॥&#x9;023c&lt;br&gt;&#xA;अनुज्ञातौ क्षणे तस्मिन्भवेनार्जुनकेशवौ ।&#x9;024a&lt;br&gt;&#xA;प्राप्तौ स्वशिबिरं वीरौ मुदा परमया युतौ ॥&#x9;024c&lt;br&gt;&#xA;तथा भवेनानुमतौ महासुरनिघातिना ।&#x9;025a&lt;br&gt;&#xA;इन्द्राविष्णू यथा प्रीतौ जम्भस्य वधकाङ्क्षिणौ ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/082/</guid>
      <description>&lt;p&gt;श्रीः&#xA;अध्यायः 082&#xA;श्रीकृष्णस्य कृताह्निकं युधिष्ठिरं प्रत्यागमनम् ॥ 1 ॥&#xA;सञ्जय उवाच &#x9;001&lt;br&gt;&#xA;तयोः संवदतोरेव कृष्णदारुकयोस्तथा ।&#x9;001a&lt;br&gt;&#xA;साऽत्यगाद्रजनी राजन्नथ राजा स्म बोध्यते ॥&#x9;001c&lt;br&gt;&#xA;पठन्ति पाणिध्वनिका मागधाः स्तवगायकाः ।&#x9;002a&lt;br&gt;&#xA;वैतालिकाश्च सूताश्च तुष्टुवुः पुरुषर्षभम् ॥&#x9;002c&lt;br&gt;&#xA;नर्तकाश्चाप्यनृत्यन्त जगुर्गीतानि गायकाः ।&#x9;003a&lt;br&gt;&#xA;कुरुवंशस्तवार्थानि मधुरं रक्तकण्ठिनः ॥&#x9;003c&lt;br&gt;&#xA;मृदङ्गा झर्झरा भेर्यः पणवानकगोमुखाः ।&#x9;004a&lt;br&gt;&#xA;आडम्बराश्च शङ्खाश्च दुन्दुभ्यश्च महास्वनाः ॥&#x9;004c&lt;br&gt;&#xA;एवमेतानि सर्वाणि तथान्यान्यपि भारत ।&#x9;005a&lt;br&gt;&#xA;वादयन्ति स्म संहृष्टाः कुशलाः साधुशिक्षिताः ॥&#x9;005c&lt;br&gt;&#xA;स मेघसमनिर्घोषो महाञ्शब्दोऽस्पृशद्दिवम् ।&#x9;006a&lt;br&gt;&#xA;पार्थिवप्रवरं सुप्तं युधिष्ठिरमबोधयत् ॥&#x9;006c&lt;br&gt;&#xA;प्रतिबुद्धः सुखं सुप्तो महार्हे शयनोत्तमे ।&#x9;007a&lt;br&gt;&#xA;उत्थायावश्यकार्यार्थं ययौ स्नानगृहं नृपः ॥&#x9;007c&lt;br&gt;&#xA;ततः शुक्लाम्बराः स्नातास्तरुणाः शतमष्ट च ।&#x9;008a&lt;br&gt;&#xA;स्नापकाः काञ्चनैः कुम्भैः पूर्णैः समुपतस्थिरे ॥&#x9;008c&lt;br&gt;&#xA;भद्रासने सूपविष्टः परिधायाम्बरं लघु ।&#x9;009a&lt;br&gt;&#xA;सस्नौ चन्दनसंयुक्तैः पानीयैरभिमन्त्रितैः ॥&#x9;009c&lt;br&gt;&#xA;उत्सादितः कषायेण बलवद्भिः सुशिक्षितैः ।&#x9;010a&lt;br&gt;&#xA;आप्लुतः साधिवासेन जलेन ससुगन्धिना ॥&#x9;010c&lt;br&gt;&#xA;राजहंसनिभं प्राप्य उष्णीषं शिथिलार्पितम् ।&#x9;011a&lt;br&gt;&#xA;जलक्षयनिमित्तं वै वेष्टयामास मूर्धनि ॥&#x9;011c&lt;br&gt;&#xA;हरिणा चन्दनेनाङ्गमुपलिप्य महाभुजः ।&#x9;012a&lt;br&gt;&#xA;स्रग्वी चाक्लिष्टवसनः प्राङ्मुखः प्राञ्जलिः स्थितः ॥&#x9;012c&lt;br&gt;&#xA;&#39;कृत्वेन्द्रियाणामैकाग्र्यं मनसश्च महामनाः ।&#39;&#x9;013a&lt;br&gt;&#xA;जजाप जप्यं कौन्तेयः सतां मार्गमनुष्ठितः ।&#x9;013c&lt;br&gt;&#xA;तत्राग्निशरणं दीप्तं प्रविवेश विनीतवत् ॥&#x9;013e&lt;br&gt;&#xA;समिद्भिः स पवित्राभिरग्निमाहुतिभिस्तथा ।&#x9;014a&lt;br&gt;&#xA;मन्त्रपूताभिरर्चित्वा निश्चक्राम गृहात्ततः ॥&#x9;014c&lt;br&gt;&#xA;द्वितीयां पुरुषव्याघ्रः कक्ष्यां निर्गम्य पार्थिवः ।&#x9;015a&lt;br&gt;&#xA;ततो वेदविदो वृद्धानपश्यद्ब्राह्मणर्षभान् ॥&#x9;015c&lt;br&gt;&#xA;दान्तान्वेदव्रतस्नातान्स्नातानवभृथेषु च ।&#x9;016a&lt;br&gt;&#xA;सहस्रानुचरान्सौरान्सहस्रं चाष्ट चापरान् ॥&#x9;016c&lt;br&gt;&#xA;अक्षतैः सुमनोभिश्च वाचयित्वा महाभुजः ।&#x9;017a&lt;br&gt;&#xA;तान्द्विजान्मधुसर्पिर्भ्यां फलैः श्रेष्ठैः सुमङ्गलैः ॥&#x9;017c&lt;br&gt;&#xA;प्रादात्काञ्चनमेकैकं निष्कं विप्राय पाण्डवः ।&#x9;018a&lt;br&gt;&#xA;अलङ्कृतं चाश्वशतं वासांसीष्टाश्च दक्षिणाः ॥&#x9;018c&lt;br&gt;&#xA;तथा गाः कपिला दोग्ध्रीः सवत्साः पाण्डुनन्दनः ।&#x9;019a&lt;br&gt;&#xA;हेमशृङ्गा रौप्यखुरा दत्त्वा तेभ्यः प्रदक्षिणम् ॥&#x9;019c&lt;br&gt;&#xA;स्वस्तिकान्वर्धमानांश्च नन्द्यावर्तांश्च काञ्चनान् ।&#x9;020a&lt;br&gt;&#xA;माल्यं च जलकुम्भांश्च ज्वलितं च हुताशनम् ॥&#x9;020c&lt;br&gt;&#xA;पूर्णान्यक्षतपात्राणि रुचकं रोचनास्तथा ।&#x9;021a&lt;br&gt;&#xA;स्वलङ्कृताः शुभाः कन्या दधिसर्पिर्मधूदकम् ॥&#x9;021c&lt;br&gt;&#xA;मङ्गल्यान्पक्षिणश्चैव यच्चान्यदपि पूजितम् ।&#x9;022a&lt;br&gt;&#xA;दृष्ट्वा स्पृष्ट्वा च कौन्तेयो बाह्यां कक्ष्यां ततोऽगमत् ॥&#x9;022c&lt;br&gt;&#xA;ततस्तस्यां महाबाहोस्तिष्ठतः परिचारकाः ।&#x9;023a&lt;br&gt;&#xA;सौवर्णं सर्वतोभद्रं मुक्तावैदूर्यमण्डितम् ॥&#x9;023c&lt;br&gt;&#xA;परार्ध्यास्तरणास्तीर्णं सोत्तरच्छदमृद्धिमत् ।&#x9;024a&lt;br&gt;&#xA;विश्वकर्मकृतं दिव्यमुपजह्रुर्वरासनम् ॥&#x9;024c&lt;br&gt;&#xA;तत्र तस्योपविष्टस्य भूषणानि महात्मनः ।&#x9;025a&lt;br&gt;&#xA;उपाजह्रुर्महार्हाणि प्रेष्याः शुभ्राणि सर्वशः ॥&#x9;025c&lt;br&gt;&#xA;युक्ताभरणवेषस्य कौन्तेयस्य महात्मनः ।&#x9;026a&lt;br&gt;&#xA;रूपमासीन्महाराज द्विषतां शोकवर्धनम् ॥&#x9;026c&lt;br&gt;&#xA;चामरैश्चन्द्ररश्म्याभैर्हेमदण्डैः सुशोभनैः ।&#x9;027a&lt;br&gt;&#xA;दोधूयमानैः शुशुभे विद्युद्भिरिव तोयदः ॥&#x9;027c&lt;br&gt;&#xA;संस्तूयमानः सूतैश्च वन्द्यमानश्च वन्दिभिः ।&#x9;028a&lt;br&gt;&#xA;उपगीयमानो गन्धर्वैरास्ते स्म कुरुनन्दनः ॥&#x9;028c&lt;br&gt;&#xA;ततो मुहूर्तमासीच्च वन्दिनां निनदो महान् ।&#x9;029a&lt;br&gt;&#xA;रथानां नेमिघोषश्च खुरघोषश्च वाजिनाम् ॥&#x9;029c&lt;br&gt;&#xA;ह्रादेन गजघण्टानां शङ्खानां निनदेन च ।&#x9;030a&lt;br&gt;&#xA;नराणां पदशब्दैश्च कम्पतीव स्म मेदिनी ॥&#x9;030c&lt;br&gt;&#xA;ततः शुद्धान्तमासाद्य जानुभ्यां भूतले स्थितः ।&#x9;031a&lt;br&gt;&#xA;शिरसा वन्दनीयं तमभिवाद्य जनेश्वरम् ॥&#x9;031c&lt;br&gt;&#xA;कुण्डली बद्धनिस्त्रिंशः सन्नद्धकवचो युवा ।&#x9;032a&lt;br&gt;&#xA;अभिप्रणम्य शिरसा द्वास्थो धर्मात्मजाय वै ॥&#x9;032c&lt;br&gt;&#xA;न्यवेदयद्धृषीकेशमुपयान्तं महात्मने ।&#x9;033a&lt;br&gt;&#xA;सोऽब्रवीत्पुरुषव्याघ्रः स्वागतेनैव माधवः ॥&#x9;033c&lt;br&gt;&#xA;&#39;प्रवेश्यतां समीपं मे किमर्थं प्रविलम्बसे ।&#39;&#x9;034a&lt;br&gt;&#xA;आसनं च मधुघ्नाय दीयतां परमार्चितम् ।&#x9;034c&lt;br&gt;&#xA;ततः प्रवेश्य वार्ष्णेयमुपवेश्य वरासने ॥&#x9;034e&lt;br&gt;&#xA;सत्कृत्य सत्कृतस्तेन पर्यपृच्छद्युधिष्ठिरः ॥ ॥&#x9;035ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/083/</guid>
      <description>&lt;p&gt;श्रीः&#xA;अध्यायः 083&#xA;जयद्रथवधस्य दुष्करत्वाशङ्किनो युधिष्ठिरस्य कृष्णेन समाश्वासनम् ॥ 1 ॥&#xA;युधिष्ठिर उवाच &#x9;001&lt;br&gt;&#xA;सुखेन रजनी व्युष्टा कच्चित्ते मधुसूदन ।&#x9;001a&lt;br&gt;&#xA;कच्चिज्ज्ञानानि सर्वाणि प्रसन्नानि तवाच्युत ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;वासुदेवोऽपि तद्युक्तं प्रत्युवाच युधिष्ठिरम् ।&#x9;002a&lt;br&gt;&#xA;दर्शनादेव ते सौम्य न किञ्चिदशुभं मम ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;ततश्च प्रकृतीः क्षत्ता न्यवेदयदुपस्थिताः ।&#x9;003a&lt;br&gt;&#xA;अनुज्ञातश्च राज्ञा स प्रावेशयत तं जनम् ॥&#x9;003c&lt;br&gt;&#xA;विराटं भीमसेनं च धृष्टद्युम्नं च सात्यकिम् ।&#x9;004a&lt;br&gt;&#xA;चेदिपं धृष्टकेतुं च द्रुपदं च महारथम् ॥&#x9;004c&lt;br&gt;&#xA;शिखण्डिनं यमौ चैव चेकितानं सकेकयम् ।&#x9;005a&lt;br&gt;&#xA;युयुप्सुं चैव कौरव्यं पाञ्चाल्यं चोत्तमौजसम् ॥&#x9;005c&lt;br&gt;&#xA;युधामन्यु सुबाहुं च द्रौपदेयांश्च सर्वशः ।&#x9;006a&lt;br&gt;&#xA;एतांश्च सुहृदश्चान्यान्दर्शयामास पाण्डवम् ॥&#x9;006c&lt;br&gt;&#xA;अनुज्ञाताश्च पार्थेन स्वासीना आसनेषु ते ।&#x9;007a&lt;br&gt;&#xA;सर्वेष्वथ परार्ध्येषु यथार्हं वन्द्य पाण्डवम् ॥&#x9;007c&lt;br&gt;&#xA;एकस्मिन्नासने वीरावुपविष्टौ महाबलौ ।&#x9;008a&lt;br&gt;&#xA;कृष्णश्च युयुधानश्च वेद्यामिव हुताशनौ ॥&#x9;008c&lt;br&gt;&#xA;ततो युधिष्ठिरस्तेषां शृण्वतां मधुसूदनम् ।&#x9;009a&lt;br&gt;&#xA;अब्रवीत्पुण्डरीकाक्षमाभाष्य मधुरं वचः ॥&#x9;009c&lt;br&gt;&#xA;एकं त्वां वयमाश्रित्य सहस्राक्षमिवामराः ।&#x9;010a&lt;br&gt;&#xA;प्रार्थयामो जयं युद्धे शाश्वतानि सुखानि च ॥&#x9;010c&lt;br&gt;&#xA;त्वं हि राज्यविनाशं च द्विषद्भिश्च निराक्रियाम् ।&#x9;011a&lt;br&gt;&#xA;क्लेशांश्च विविधान्कृष्ण सर्वांस्तानपि वेत्थ नः ॥&#x9;011c&lt;br&gt;&#xA;त्वयि सर्वेश सर्वेषामस्माकं भक्तवत्सल ।&#x9;012a&lt;br&gt;&#xA;सुखमायत्तमत्यर्थं यात्रा च मधुसूदन ॥&#x9;012c&lt;br&gt;&#xA;स तथा कुरु वार्ष्णेय यथा त्वयि मनो मम ।&#x9;013a&lt;br&gt;&#xA;अर्जुनस्य यथा सत्या प्रतिज्ञा स्याच्चिकीर्षिता ॥&#x9;013c&lt;br&gt;&#xA;स भवांस्तारयत्वस्माद्दुःखामर्षमहार्णवात् ।&#x9;014a&lt;br&gt;&#xA;परां तितीर्षतामद्य प्लवो नो भव माधव ॥&#x9;014c&lt;br&gt;&#xA;नहि तत्कुरुते योधः कार्तवीर्यसमोऽपि यः ।&#x9;015a&lt;br&gt;&#xA;युधि यत्कुरुषे कृष्ण सारथ्यं त्वं समास्थितः ॥&#x9;015c&lt;br&gt;&#xA;यथैव सर्वास्वापत्सु पासि वृष्णीञ्जनार्दन ।&#x9;016a&lt;br&gt;&#xA;तथैवास्मान्महाबाहो वृजिनात्त्रातुमर्हसि ॥&#x9;016c&lt;br&gt;&#xA;त्वमगाधेऽप्लवे मग्नान्पाण्डवान्कुरुसागरे ।&#x9;017a&lt;br&gt;&#xA;समुद्धर प्लवो भूत्वा शङ्खचक्रगदाधर ॥&#x9;017c&lt;br&gt;&#xA;नमस्ते देवदेवेश सनातन विशातन ।&#x9;018a&lt;br&gt;&#xA;विष्णो जिष्णो हरे कृष्ण वैकुण्ठ पुरुषोत्तम ॥&#x9;018c&lt;br&gt;&#xA;नारदस्त्वां समाचख्यौ पुराणमृषिसत्तमम् ।&#x9;019a&lt;br&gt;&#xA;वरदं शार्ङ्गिणं श्रेष्ठं तत्सत्यं कुरु माधव ॥&#x9;019c&lt;br&gt;&#xA;इत्युक्तः पुण्डरीकाक्षो धर्मराजेन संसदि ।&#x9;020a&lt;br&gt;&#xA;तोयमेघस्वनो वाग्मी प्रत्युवाच युधिष्ठिरम् ॥&#x9;020c&lt;br&gt;&#xA;वासुदेव उवाच &#x9;021&lt;br&gt;&#xA;सामरेष्वपि लोकेषु सर्वेषु न तथाविधः ।&#x9;021a&lt;br&gt;&#xA;शरासनधरः कश्चिद्यथा पार्थो धनञ्जयः ॥&#x9;021c&lt;br&gt;&#xA;वीर्यवानस्त्रसम्पन्नः पराक्रान्तो महाबलः ।&#x9;022a&lt;br&gt;&#xA;युद्धशौण्डः सदामर्षी तेजसा परमो नृणाम् ॥&#x9;022c&lt;br&gt;&#xA;स युवा वृषभस्कन्धो दीर्घबाहुर्महाबलः ।&#x9;023a&lt;br&gt;&#xA;सिंहर्षभगतिः श्रीमान्द्विषतस्ते हनिष्यति ॥&#x9;023c&lt;br&gt;&#xA;अहं च तत्करिष्यामि तथा कुन्तीसुतोऽर्जुनः ।&#x9;024a&lt;br&gt;&#xA;धार्तराष्ट्रस्य सैन्यानि धक्ष्यत्यग्निरिवेन्धनम् ॥&#x9;024c&lt;br&gt;&#xA;अद्य तं पापकर्माणं क्षुद्रं सौभद्रघातिनम् ।&#x9;025a&lt;br&gt;&#xA;अपुनर्दर्शनं मार्गमिषुभिः क्षेप्स्यतेऽर्जुनः ॥&#x9;025c&lt;br&gt;&#xA;तस्याद्य गृध्राः श्येनाश्च चण्डगोमायवस्तथा ।&#x9;026a&lt;br&gt;&#xA;भक्षयिष्यन्ति मांसानि ये चान्ये पुरुषादकाः ॥&#x9;026c&lt;br&gt;&#xA;यद्यस्य देवा गोप्तारः सेन्द्राः सर्वे तथाऽप्यसौ ।&#x9;027a&lt;br&gt;&#xA;राजधानीं यमस्याद्य हतः प्राप्स्यति दुर्मतिः ॥&#x9;027c&lt;br&gt;&#xA;निहत्य सैन्धवं जिष्णुरद्य त्वामुपयास्यति ।&#x9;028a&lt;br&gt;&#xA;विशोको विज्वरो राजन्भव शान्ति पुरस्कृतः ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/084/</guid>
      <description>&lt;p&gt;श्रीः&#xA;अध्यायः 084&#xA;जयद्रथम् प्रति गच्छताऽर्जुनेन युधिष्ठिररक्षणाय सात्यकिम् प्रति चोदना ॥ 1 ॥&#xA;सञ्जय उवाच &#x9;001&lt;br&gt;&#xA;तथा तु वदतां तेषां प्रादुरासीद्धनञ्जयः ।&#x9;001a&lt;br&gt;&#xA;दिदृक्षुर्भरतश्रेष्ठं राजानं ससुहृद्गणम् ॥&#x9;001c&lt;br&gt;&#xA;तं प्रविष्टं शुभां कक्ष्यामभिवन्द्याग्रतः स्थितम् ।&#x9;002a&lt;br&gt;&#xA;तमुत्थायार्जुनं प्रेम्णा सस्वजे पाण्डवर्षभः ॥&#x9;002c&lt;br&gt;&#xA;मूर्ध्नि चैनमुपाघ्राय परिष्वज्य च बाहुना ।&#x9;003a&lt;br&gt;&#xA;आशिषः परमाः प्रोच्य स्मयमानोऽभ्यभाषत ॥&#x9;003c&lt;br&gt;&#xA;व्यक्तमर्जुन सङ्ग्रामे ध्रुवस्ते विजयो महान् ।&#x9;004a&lt;br&gt;&#xA;तादृग्रूपा च ते च्छाया प्रसन्नश्च जनार्दनः ॥&#x9;004c&lt;br&gt;&#xA;सञ्जय उवाच &#x9;005&lt;br&gt;&#xA;तमब्रवीत्ततो जिष्णुर्महदाश्चर्यमुत्तमम् ।&#x9;005a&lt;br&gt;&#xA;दृष्टवानस्मि भद्रं ते केशवस्य प्रसादजम् ॥&#x9;005c&lt;br&gt;&#xA;ततस्तत्कथयामास यथादृष्टं धनञ्जयः ।&#x9;006a&lt;br&gt;&#xA;आश्वासनार्थं सुहृदां त्र्यम्बकेण समागमम् ॥&#x9;006c&lt;br&gt;&#xA;ततः शिरोभिरवनिं स्पृष्ट्वा सर्वे च विस्मिताः ।&#x9;007a&lt;br&gt;&#xA;नमस्कृत्य वृषाङ्काय साधुसाध्वित्यथाब्रुवन् ॥&#x9;007c&lt;br&gt;&#xA;अनुज्ञातास्ततः सर्वे सुहृदो धर्मसूनुना ।&#x9;008a&lt;br&gt;&#xA;त्वरमाणाः सुसन्नद्धा हृष्टा युद्धाय निर्ययुः ॥&#x9;008c&lt;br&gt;&#xA;अभिवाद्य तु राजानं युयुधानाच्युतार्जुनाः ।&#x9;009a&lt;br&gt;&#xA;हृष्टा विनिर्ययुस्ते वै युधिष्ठिरनिवेशनात् ॥&#x9;009c&lt;br&gt;&#xA;रथेनैकेन दुर्धर्षौ युयुधानजनार्दनौ ।&#x9;010a&lt;br&gt;&#xA;जग्मतुः सहितौ वीरावर्जुनस्य निवेशनम् ॥&#x9;010c&lt;br&gt;&#xA;तत्र गत्वा हृषीकेशः कल्पयामास शास्त्रवित् ।&#x9;011a&lt;br&gt;&#xA;रथं रथवरस्याजौ वानरर्षभलक्षणम् ॥&#x9;011c&lt;br&gt;&#xA;स मेघसमनिर्घोषस्तप्तकाञ्चनसप्रभः ।&#x9;012a&lt;br&gt;&#xA;बभौ रथवरः क्लृप्तः शिशुर्दिवसकृद्यथा ॥&#x9;012c&lt;br&gt;&#xA;ततः पुरुषशार्दूलः सज्जं सर्वं न्यवेदयत् ।&#x9;013a&lt;br&gt;&#xA;रथं पुरुषसिंहस्य सध्वजं सुपताकिनम् ॥&#x9;013c&lt;br&gt;&#xA;स तु लोकवरः पुंसां किरीटी हेमवर्मभृत् ।&#x9;014a&lt;br&gt;&#xA;चापबाणधरो वाहं प्रदक्षिणमवर्तत ॥&#x9;014c&lt;br&gt;&#xA;तपोविद्यावयोवृद्धैः क्रियावद्भिर्जितेन्द्रियैः ।&#x9;015a&lt;br&gt;&#xA;स्तूयमानो जयाशीर्भिरारुरोह महारथम् ॥&#x9;015c&lt;br&gt;&#xA;जैत्रैः साङ्ग्रामिकैर्मन्त्रैः पूर्वमेव रथोत्तमम् ।&#x9;016a&lt;br&gt;&#xA;अभिमन्त्रितमर्चिष्मानुदयं भास्करो यथा ॥&#x9;016c&lt;br&gt;&#xA;स रथे रथिनां श्रेष्ठः काञ्चने काञ्चनावृतः ।&#x9;017a&lt;br&gt;&#xA;विबभौ विमलोऽर्चिष्मान्मेराविव दिवाकरः ||&#x9;017c&lt;br&gt;&#xA;अन्वारुरुहतुः पार्थं युयुधानजनार्दनौ ।&#x9;018a&lt;br&gt;&#xA;शर्यातेर्यज्ञमायान्तं यथेन्द्रं देवमश्विनौ ॥&#x9;018c&lt;br&gt;&#xA;अथ जग्राह गोविन्दो रश्मीन्रश्मिविदांवरः ।&#x9;019a&lt;br&gt;&#xA;मातलिर्वासवस्येव वृत्रं हन्तुं प्रयास्यतः ॥&#x9;019c&lt;br&gt;&#xA;स ताभ्यां सहितः पार्थो रथप्रवरमास्थितः ।&#x9;020a&lt;br&gt;&#xA;सहितो बुधशुक्राभ्यां तमो निघ्नन्यथा शशी ॥&#x9;020c&lt;br&gt;&#xA;सैन्धवस्य वधप्रेप्सुः प्रयातः शत्रुपूगहा ।&#x9;021a&lt;br&gt;&#xA;सहाम्बुपतिमित्राभ्यां यथेन्द्रस्तारकामये ॥&#x9;021c&lt;br&gt;&#xA;ततो वादित्रनिर्घोषैर्माङ्गल्यैश्च स्तवैः शुभैः ।&#x9;022a&lt;br&gt;&#xA;प्रयान्तमर्जुनं वीरं मागधाश्चैव तुष्टुवुः ॥&#x9;022c&lt;br&gt;&#xA;सजयाशीः सपुण्याहः सूतमागधनिःस्वनः ।&#x9;023a&lt;br&gt;&#xA;युक्तो वादित्रघोषेण तेषां रतिकरोऽभवत् ॥&#x9;023c&lt;br&gt;&#xA;तमनुप्रवणो वायुः पुण्यगन्धवहः शुभः ।&#x9;024a&lt;br&gt;&#xA;ववौ संहर्षयन्पार्थं द्विषतश्चापि शोषयन् ॥&#x9;024c&lt;br&gt;&#xA;ततस्तस्मिन्क्षणे राजन्विविधानि शुभानि च ।&#x9;025a&lt;br&gt;&#xA;प्रादुरासन्निमित्तानि विजयाय बहूनि च ॥&#x9;025c&lt;br&gt;&#xA;पाण्डवानां त्वदीयानां विपरीतानि मारिष ।&#x9;026a&lt;br&gt;&#xA;दृष्ट्वाऽर्जुनो निमित्तानि विजयाय प्रदक्षिणम् ।&#x9;026c&lt;br&gt;&#xA;युयुधानं महेष्वासमिदं वचनमब्रवीत् ॥&#x9;026e&lt;br&gt;&#xA;युयुधानाद्य युद्धे मे दृश्यते विजयो ध्रुवः ।&#x9;027a&lt;br&gt;&#xA;यथाहीमानि लिङ्गानि दृश्यन्ते शिनिपुङ्गव ॥&#x9;027c&lt;br&gt;&#xA;सोऽहं तत्र गमिष्यामि यत्र सैन्धवको नृपः ।&#x9;028a&lt;br&gt;&#xA;यियासुर्यमलोकाय मम वीर्यं प्रतीक्षते ॥&#x9;028c&lt;br&gt;&#xA;यथा परमकं कृत्यं सैन्धवस्य वधो मम ।&#x9;029a&lt;br&gt;&#xA;तथैव सुमहत्कृत्यं धर्मराजस्य रक्षणम् ॥&#x9;029c&lt;br&gt;&#xA;स त्वमद्य महाबाहो राजानं परिपालय ।&#x9;030a&lt;br&gt;&#xA;यथैव हि मया गुप्तस्त्वया गुप्तो भवेत्तथा ॥&#x9;030c&lt;br&gt;&#xA;न पश्यामि च तं लोके यस्त्वां युद्धे पराजयेत् ।&#x9;031a&lt;br&gt;&#xA;वासुदेवसमं युद्धे स्वयमप्यमरेश्वरः ॥&#x9;031c&lt;br&gt;&#xA;त्वयि चाहं पराश्वस्तः प्रद्युम्ने वा महारथे ।&#x9;032a&lt;br&gt;&#xA;शक्नुयां सैन्धवं हन्तुमनपेक्षो नरर्षभ ॥&#x9;032c&lt;br&gt;&#xA;मय्यपेक्षा न कर्तव्या गोप्ताऽयं मम केशवः ।&#x9;033a&lt;br&gt;&#xA;राज्ञ एव परा गुप्तिः कार्या सर्वात्मना त्वया ॥&#x9;033c&lt;br&gt;&#xA;न हि यत्र महाबाहुर्वासुदेवो व्यवस्थितः ।&#x9;034a&lt;br&gt;&#xA;किञ्चिद्व्यापद्यते तत्र यत्राहमपि च ध्रुवम् ॥&#x9;034c&lt;br&gt;&#xA;एवमुक्तस्तु पार्थेन सात्यकिः परवीरहा ।&#x9;035a&lt;br&gt;&#xA;तथेत्युक्त्वाऽगमत्तत्र यत्र राजा युधिष्ठिरः ॥ ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/085/</guid>
      <description>&lt;p&gt;श्रीः&#xA;अध्यायः 085&#xA;धृतराष्ट्रेण पुत्रान्प्रति शोचनपूर्वकं सञ्जयम् प्रत्यभिमन्युनिधनानन्तरीयकयुद्धकथनचोदना ॥ 1 ॥&#xA;धृतराष्ट्र उवाच &#x9;001&lt;br&gt;&#xA;श्वोभूते किमकार्षुस्ते दुःखशोकसमन्विताः ।&#x9;001a&lt;br&gt;&#xA;अभिमन्यौ हते तत्र कैर्वाऽयुध्यन्त पाण्डवाः ॥&#x9;001c&lt;br&gt;&#xA;जानन्तस्तस्य कर्माणि कुरवः सव्यसाचिनः ।&#x9;002a&lt;br&gt;&#xA;कथं तत्किल्बिषं कृत्वा निर्भया ब्रूहि मामकाः ॥&#x9;002c&lt;br&gt;&#xA;पुत्रशोकाभिसन्तप्तं क्रुद्धं मृत्युमिवान्तकम् ।&#x9;003a&lt;br&gt;&#xA;आयान्तं पुरुषव्याघ्रं कथं ददृशुराहवे ॥&#x9;003c&lt;br&gt;&#xA;कपिराजध्वजं सङ्ख्ये विधुन्वानं महद्धनुः ।&#x9;004a&lt;br&gt;&#xA;दृष्ट्वा पुत्रपरिद्यूनं किमकुर्वत मामकाः ॥&#x9;004c&lt;br&gt;&#xA;किन्नु सञ्जय सङ्ग्रामे वृत्तं दुर्योधनं प्रति ।&#x9;005a&lt;br&gt;&#xA;परिदेवो महानद्य श्रूयते हि गृहेगृहे ॥&#x9;005c&lt;br&gt;&#xA;भूयाञ्शब्दानतीत्यान्याञ्शब्दः सैन्धववेश्मनि ।&#x9;006a&lt;br&gt;&#xA;पौराणिकानां तूर्याणां शङ्खदुन्दुभिघोषवान् ॥&#x9;006c&lt;br&gt;&#xA;सूतमागधवन्दीनां नर्तकानां च निःस्वनः ।&#x9;007a&lt;br&gt;&#xA;सोऽद्य न श्रूयते शब्दः सूत पुत्र यथा पुरा ॥&#x9;007c&lt;br&gt;&#xA;शब्दो नानाविधोऽभीष्टमभवद्यत्र मे श्रुतः ।&#x9;008a&lt;br&gt;&#xA;दीनानामद्य तं शब्दं न शृणोमि समीरितम् ॥&#x9;008c&lt;br&gt;&#xA;निवेशने सत्यधृतेः सोमदत्तस्य सञ्जय ।&#x9;009a&lt;br&gt;&#xA;आसीनोऽहं पुरा तात शब्दमश्रौषमुत्तमम् ॥&#x9;009c&lt;br&gt;&#xA;तदद्य पुण्यहीनोऽहमार्तस्वरनिनादितम् ।&#x9;010a&lt;br&gt;&#xA;निवेशनं गतोत्साहं विकृतं तात लक्षये ॥&#x9;010c&lt;br&gt;&#xA;विविंशतेर्दुर्मुखस्य चित्रसेनविकर्णयोः ।&#x9;011a&lt;br&gt;&#xA;अन्येषां च सुतानां मे न तथा श्रूयते ध्वनिः ॥&#x9;011c&lt;br&gt;&#xA;ब्राह्मणाः क्षत्रिया वैश्या यं शिष्याः पर्युपासते ।&#x9;012a&lt;br&gt;&#xA;द्रोणपुत्रं महेष्वासं पुत्राणां मे परायणम् ॥&#x9;012c&lt;br&gt;&#xA;वितण्डालापसंलापैर्द्रुतवादित्रवादितैः ।&#x9;013a&lt;br&gt;&#xA;गीतैश्च विविधैरिष्टै रमते यो दिवानिशम् ॥&#x9;013c&lt;br&gt;&#xA;उपास्यमानो बहुभिः कुरुपाण्डवसात्वतैः ।&#x9;014a&lt;br&gt;&#xA;श्लक्ष्णस्तस्य गृहे शब्दो नाद्य द्रौणेर्यथा पुरा ॥&#x9;014c&lt;br&gt;&#xA;द्रोणपुत्रं महेष्वासं गायना नर्तकाश्च ये ।&#x9;015a&lt;br&gt;&#xA;अत्यर्थमुपतिष्ठन्ति तेषां न श्रूयते ध्वनिः ॥&#x9;015c&lt;br&gt;&#xA;विन्दानुविन्दयोः सायं शिबिरे यो महाध्वनिः ।&#x9;016a&lt;br&gt;&#xA;श्रूयते सोऽद्य न तथा केकयानां च वेश्मसु ॥&#x9;016c&lt;br&gt;&#xA;नित्यं प्रमुदितानां च तालगीतस्वनो महान् ।&#x9;017a&lt;br&gt;&#xA;नृत्यतां श्रूयते तात गणानां सोऽद्य न स्वनः ॥&#x9;017c&lt;br&gt;&#xA;सप्ततन्तून्वितन्वाना याजका यमुपासते ।&#x9;018a&lt;br&gt;&#xA;सौमदत्तिं श्रुतनिधिं तेषां न श्रूयते ध्वनिः ॥&#x9;018c&lt;br&gt;&#xA;ज्याघोषो ब्रह्मघोषश्च तोमरासिरथध्वनिः ।&#x9;019a&lt;br&gt;&#xA;द्रोणस्यासीदविरतो गृहे तं न शृणोम्यहम् ॥&#x9;019c&lt;br&gt;&#xA;नानादेशसमुत्थानां गीतानां योऽभवत्स्वनः ।&#x9;020a&lt;br&gt;&#xA;वादित्रनादितानां च सोऽद्य न श्रूयते महान् ॥&#x9;020c&lt;br&gt;&#xA;यदाप्रभृत्युपप्लव्याच्छान्तिमिच्छञ्जनार्दनः ।&#x9;021a&lt;br&gt;&#xA;आगतः सर्वभूतानामनुकम्पार्थमच्युतः ॥&#x9;021c&lt;br&gt;&#xA;ततोऽहमब्रुवं सूत मन्दं दुर्योधनं तदा ।&#x9;022a&lt;br&gt;&#xA;वासुदेवेन तीर्थेन पुत्र संशाम्य पाण्डवैः ॥&#x9;022c&lt;br&gt;&#xA;कालप्राप्तमहं मन्ये मा त्वं दुर्योधनातिगाः ।&#x9;023a&lt;br&gt;&#xA;&#39;संशाम्य भ्रातृभिस्तैस्तु क्षत्रियानभिपालय ॥&#39;&#x9;023c&lt;br&gt;&#xA;शमं चेद्याचमानं त्वं प्रत्याख्यास्यसि केशवम् ।&#x9;024a&lt;br&gt;&#xA;हितार्थमभिजल्पन्तं न तवास्ति रणे जयः ॥&#x9;024c&lt;br&gt;&#xA;प्रत्याचष्ट स दाशार्हमृषभं सर्वधन्विनाम् ।&#x9;025a&lt;br&gt;&#xA;अनुनेयानि जल्पन्तमनयान्नान्वपद्यत ॥&#x9;025c&lt;br&gt;&#xA;&#39;कर्णदुःशासनमतः सौबलस्य च दुर्मतेः ।&#x9;026a&lt;br&gt;&#xA;प्रत्याख्यातो महाबाहुः कुलान्तकरणेन वै ॥&#39;&#x9;026c&lt;br&gt;&#xA;ततो दुःशासनस्यैव कर्णस्य च मतं द्वयोः ।&#x9;027a&lt;br&gt;&#xA;अन्ववर्तत मां हित्वा कृष्टः कालेन दुर्मतिः ॥&#x9;027c&lt;br&gt;&#xA;न ह्यहं युद्धमिच्छामि विदुरो द्रोण एव वा ।&#x9;028a&lt;br&gt;&#xA;बाह्लीकः सोमदत्तो वा भीष्मो द्रौणायनिस्तथा ॥&#x9;028c&lt;br&gt;&#xA;शलो भूरिश्रवाश्चैव पुरुमित्रो विविंशतिः ।&#x9;029a&lt;br&gt;&#xA;जयः कृपो वा धर्मात्मा ये चान्ये मम बान्धवाः ॥&#x9;029c&lt;br&gt;&#xA;एतेषां मतमास्थाय यदि वत्स्यति पुत्रकः ।&#x9;030a&lt;br&gt;&#xA;एतेभ्यश्च मदूर्ध्वं च अभोक्ष्यद्वसुधामिमाम् ॥&#x9;030c&lt;br&gt;&#xA;श्लक्ष्णा मधुरसम्भाषा ज्ञातिमध्ये प्रियंवदाः ।&#x9;031a&lt;br&gt;&#xA;कुलीनाः सम्मताः प्राज्ञाः सुखं जीवन्ति मानवाः ||&#x9;031c&lt;br&gt;&#xA;धर्मापेक्षी नरो नित्यं सर्वत्र लभते सुखम् ।&#x9;032a&lt;br&gt;&#xA;प्रेत्यभावे च कल्याणं प्रसादं प्रतिपद्यते ॥&#x9;032c&lt;br&gt;&#xA;अर्हास्ते पृथिवीं भोक्तुं समर्थाः साधनेऽपि च ।&#x9;033a&lt;br&gt;&#xA;तेषामपि समुद्रान्ता पितृपैतामही मही ॥&#x9;033c&lt;br&gt;&#xA;&#39;न च त्वाऽभिभविष्यन्ति हित्वा धर्मं पृथात्मजाः ।&#x9;034a&lt;br&gt;&#xA;नियुज्यमानाः स्थास्यन्ति पाण्डवा धर्मवर्त्मनि ॥&#x9;034c&lt;br&gt;&#xA;सन्ति मे ज्ञातयस्तात येषां श्रोष्यन्ति पाण्डवाः ।&#x9;035a&lt;br&gt;&#xA;शल्यस्य सोमदत्तस्य भीष्मस्य च महात्मनः ॥&#x9;035c&lt;br&gt;&#xA;द्रोणस्याथ विकर्णस्य बाह्लीकस्य कृपस्य च ।&#x9;036a&lt;br&gt;&#xA;अन्येषां चैव वृद्धानां भरतानां महात्मनाम् ।&#x9;036c&lt;br&gt;&#xA;त्वदर्थमब्रवं तात न जह्रुर्वचनानि ते ॥&#x9;036e&lt;br&gt;&#xA;कं वा त्वं मन्यसे तेषां यस्त्वां ब्रूयादतोऽन्यथा ।&#x9;037a&lt;br&gt;&#xA;कृष्णो न धर्मं सञ्जह्यात्सर्वे ते हि तदन्वयाः ॥&#x9;037c&lt;br&gt;&#xA;मयाऽपि चोक्तास्ते वीरा वचनं धर्मसंहितम् ।&#x9;038a&lt;br&gt;&#xA;नान्यथा प्रकरिष्यन्ति धर्मात्मानो हि पाण्डवाः ॥&#x9;038c&lt;br&gt;&#xA;इत्यहं विलपन्सूत बहुशः पुत्रमुक्तवान् ।&#x9;039a&lt;br&gt;&#xA;न च मे श्रुतवान्मूढो मन्ये कालस्य पर्ययम् ॥&#x9;039c&lt;br&gt;&#xA;वृकोदरार्जुनौ यत्र वृष्णिवीरश्च सात्यकिः ।&#x9;040a&lt;br&gt;&#xA;उत्तमौजाश्च पाञ्चाल्यो युधामन्युश्च दुर्जयः ॥&#x9;040c&lt;br&gt;&#xA;धृष्टद्युम्नश्च दुर्धर्षः शिखण्डी चापराजितः ।&#x9;041a&lt;br&gt;&#xA;अश्मकाः केकयाश्चैव क्षत्रधर्मा च सौमकिः ॥&#x9;041c&lt;br&gt;&#xA;चैद्यश्च चेकितानश्च पुत्रः काश्यस्य चाभिभूः ।&#x9;042a&lt;br&gt;&#xA;द्रौपदेया विराटश्च द्रुपदश्च महारथः ॥&#x9;042c&lt;br&gt;&#xA;यमौ च पुरुषव्याघ्रौ मन्त्री च मधुसूदनः ।&#x9;043a&lt;br&gt;&#xA;क एताञ्जातु युध्येत लोकेऽस्मिन्वै जिजीविषुः ॥&#x9;043c&lt;br&gt;&#xA;दिव्यमस्त्रं विकुर्वाणान्प्रसहेद्वा परान्मम ।&#x9;044a&lt;br&gt;&#xA;अन्यो दुर्योधनात्कार्णाच्छकुनेश्चापि सौबलात् ।&#x9;044c&lt;br&gt;&#xA;दुःशासनचतुर्थानां नान्यं पश्यामि पञ्चमम् ॥&#x9;044e&lt;br&gt;&#xA;येषां वचनकृत्स स्याद्विष्वक्सेनो रथे स्थितः ।&#x9;045a&lt;br&gt;&#xA;सन्नद्धश्चार्जुनो योद्धा तेषां नास्ति पराजयः ॥&#x9;045c&lt;br&gt;&#xA;तथा मम विलापानां नायं दुर्योधनः स्मरेत् ।&#x9;046a&lt;br&gt;&#xA;हतौ हि पुरुषव्याघ्रौ भीष्मद्रोणौ त्वमात्थ वै ॥&#x9;046c&lt;br&gt;&#xA;तेषां विदुरवाक्यानामुक्तानां दीर्घदर्शनात् ।&#x9;047a&lt;br&gt;&#xA;दृष्ट्वेमां फलनिर्वृत्तिं मन्ये शोचन्ति पुत्रकाः ॥&#x9;047c&lt;br&gt;&#xA;सेनां दृष्ट्वाऽभिभूतां मे शैनेयेनार्जुनेन च ।&#x9;048a&lt;br&gt;&#xA;शून्यान्दृष्ट्वा रथोपस्थान्मन्ये शोचन्ति पुत्रकाः ॥&#x9;048c&lt;br&gt;&#xA;हिमात्यये यथा कक्षं शुष्कं वातेरितो महान् ।&#x9;049a&lt;br&gt;&#xA;अग्निर्दहेत्तथा सेनां मामिकां स धनञ्जयः ॥&#x9;049c&lt;br&gt;&#xA;आचक्ष्व मम तत्सर्वं कुशलो ह्यसि सञ्जय ।&#x9;050a&lt;br&gt;&#xA;यदोपयाताः सायाह्ने कृत्वा पार्थस्य किल्बिषम् ॥&#x9;050c&lt;br&gt;&#xA;अभिमन्यौ हते तात कथमासीन्मनो हि वः ॥&#x9;051ac&lt;br&gt;&#xA;न जातु तस्य कर्माणि युधि गाण्डीवधन्वनः ।&#x9;052a&lt;br&gt;&#xA;अपकृत्य महत्तात सोढुं शक्ष्यन्ति मामकाः ॥&#x9;052c&lt;br&gt;&#xA;किन्नु दुर्योधनः कृत्यं कर्णः कृत्यं किमब्रवीत् ।&#x9;053a&lt;br&gt;&#xA;दुःशासनः सौबलश्च तेषामेवं गते सति ॥&#x9;053c&lt;br&gt;&#xA;सर्वेषां समवेतानां पुत्राणां मम सञ्जय ।&#x9;054a&lt;br&gt;&#xA;यद्वृत्तं तात सङ्ग्रामे मन्दस्यापनयैर्भृशम् ॥&#x9;054c&lt;br&gt;&#xA;लोभानुगस्य दुर्बुद्धेः क्रोधेन विकृतात्मनः ।&#x9;055a&lt;br&gt;&#xA;राज्यकामस्य मूढस्य रागोपहतचेतसः ।&#x9;055c&lt;br&gt;&#xA;दुर्नीतं वा सुनीतं वा तन्ममाचक्ष्व सञ्जय ॥ ॥&#x9;055e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/086/</guid>
      <description>&lt;p&gt;श्रीः&#xA;अध्यायः 086&#xA;सञ्जयेन धृतराष्ट्रोपालम्भपूर्वकं युद्धकथनोपक्रमः ॥ 1 ॥&#xA;सञ्जय उवाच &#x9;001&lt;br&gt;&#xA;हन्त ते सम्प्रवक्ष्यामि सर्वं प्रत्यक्षदर्शिवान् ।&#x9;001a&lt;br&gt;&#xA;शुश्रूषस्व स्थिरो भूत्वा तव ह्यपनयो महान् ॥&#x9;001c&lt;br&gt;&#xA;गतोदके सेतुबन्धो यादृक्तादृगयं तव ।&#x9;002a&lt;br&gt;&#xA;विलापो निष्फलो राजन्मा शुचो भरतर्षभ ॥&#x9;002c&lt;br&gt;&#xA;अनतिक्रमणीयोऽयं कृतान्तस्याद्भुतो विधिः ।&#x9;003a&lt;br&gt;&#xA;मा शुचो भरतश्रेष्ठ दिष्टमेतत्पुरातनम् ॥&#x9;003c&lt;br&gt;&#xA;यदि त्वं हि पुरा द्यूतात्कुन्तीपुत्रं युधिष्ठिरम् ।&#x9;004a&lt;br&gt;&#xA;निवर्तयेथाः पुत्रांश्च न त्वां व्यसनमाव्रजेत् ॥&#x9;004c&lt;br&gt;&#xA;युद्धकाले पुनः प्राप्ते तदैव भवता यदि ।&#x9;005a&lt;br&gt;&#xA;निवर्तिताः स्युः संरब्धा न त्वां व्यसनमाव्रजेत् ॥&#x9;005c&lt;br&gt;&#xA;दुर्योधनं चाविधेयं बध्नीयास्त्वं पुरा यदि ।&#x9;006a&lt;br&gt;&#xA;अवेक्ष्य कौरवान्राजन्प्राप्स्यसे त्वं महद्यशः ॥&#x9;006c&lt;br&gt;&#xA;तत्ते बुद्धिव्यतीचारमुपलप्स्यन्ति तज्जनाः ।&#x9;007a&lt;br&gt;&#xA;पाञ्चाला वृष्णयः सर्वे ये चान्येऽपि नराधिपाः ॥&#x9;007c&lt;br&gt;&#xA;स कृत्वा पितृकर्म त्वं पुत्रं संस्थाप्य सत्पथे ।&#x9;008a&lt;br&gt;&#xA;वर्तेथा यदि धर्मेण न त्वां व्यसनमाव्रजेत् ॥&#x9;008c&lt;br&gt;&#xA;त्वं तु प्राज्ञतमो लोके हित्वा धर्मं सनातनम् ।&#x9;009a&lt;br&gt;&#xA;दुर्योधनस्य कर्णस्य शकुनेश्चान्वगा मतम् ॥&#x9;009c&lt;br&gt;&#xA;तत्ते विलपितं सर्वं मया राजन्निशामितम् ।&#x9;010a&lt;br&gt;&#xA;अर्थे निविशमानस्य विषमिश्रं यथा मधु ॥&#x9;010c&lt;br&gt;&#xA;न तथा मन्यते कृष्णो न च राजा युधिष्ठिरः ।&#x9;011a&lt;br&gt;&#xA;न भीष्मो नैव च द्रोणो यथा त्वं मन्यसे नृप ॥&#x9;011c&lt;br&gt;&#xA;व्यजानीत यदा तु त्वां लुब्धं धर्मप्रवादिनम् ।&#x9;012a&lt;br&gt;&#xA;तदाप्रभृति कृष्णस्त्वां न तथा बहुमन्यते ॥&#x9;012c&lt;br&gt;&#xA;परुषाण्युच्यमानांश्च यथा पार्थानुपेक्षसे ।&#x9;013a&lt;br&gt;&#xA;तस्यानुबन्धः प्राप्तस्त्वां पुत्राणां राज्यकामुक ॥&#x9;013c&lt;br&gt;&#xA;पितृपैतामहं राज्यमपावृत्तं त्वयाऽनघ ।&#x9;014a&lt;br&gt;&#xA;अथ पार्थैर्जितां कृत्स्नां पृथिवीं प्रत्यपद्यथाः ॥&#x9;014c&lt;br&gt;&#xA;पाण्डुना निर्जितं राज्यं कौरवाणां यशस्तथा ।&#x9;015a&lt;br&gt;&#xA;एतच्चाप्यधिकं भूयः पाण्डवैर्धर्मचारिभिः ॥&#x9;015c&lt;br&gt;&#xA;तेषां तत्तादृशं कर्म त्वामासाद्य सुनिष्फलम् ।&#x9;016a&lt;br&gt;&#xA;यत्पित्र्याद्भ्रंशिता राज्यात्त्वयेहामिषगृद्धिना ॥&#x9;016c&lt;br&gt;&#xA;यत्पुनर्युद्धकाले त्वं पुत्रान्गर्हयसे नृप ।&#x9;017a&lt;br&gt;&#xA;बहुधा व्याहरन्दोषान्न तदद्योपपद्यते ॥&#x9;017c&lt;br&gt;&#xA;न हि रक्षन्ति राजानो युध्यन्तो जीवितं रणे ।&#x9;018a&lt;br&gt;&#xA;चमूं विगाह्य पार्थानां युध्यन्ते क्षत्रियर्षभाः ॥&#x9;018c&lt;br&gt;&#xA;यां तु कृष्णार्जुनौ सेनां यां सात्यकिवृकोदरौ ।&#x9;019a&lt;br&gt;&#xA;रक्षेरन्को नु तां युध्येच्चमूमन्यत्र कौरवात् ॥&#x9;019c&lt;br&gt;&#xA;येषां योद्धा गुडाकेशो येषां मन्त्री जनार्दनः ।&#x9;020a&lt;br&gt;&#xA;येषां च सात्यकिर्योद्धा येषां योद्धा वृकोदरः ॥&#x9;020c&lt;br&gt;&#xA;को हि तान्विषहेद्योद्धुं मर्त्यधर्मा धनुर्धरः ।&#x9;021a&lt;br&gt;&#xA;अन्यत्र कौरवेयेभ्यो ये वा तेषां पदानुगाः ॥&#x9;021c&lt;br&gt;&#xA;यावत्तु शक्यते कर्तुमन्तरज्ञैर्जनाधिपैः ।&#x9;022a&lt;br&gt;&#xA;क्षत्रधर्मरतैः शूरैस्तावत्कुर्वन्ति कौरवाः ॥&#x9;022c&lt;br&gt;&#xA;यथा तु पुरुषव्याघ्रैर्युद्धं परमसङ्कटम् ।&#x9;023a&lt;br&gt;&#xA;कुरूणां पाण्डवैः सार्धं तत्सर्वं शृणु तत्त्वतः ॥ ॥&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/087/</guid>
      <description>&lt;p&gt;श्रीः&#xA;अध्यायः 087&#xA;द्रोणेन शकटव्यूहनिर्माणम् ॥ 1 ॥&#xA;सञ्जय उवाच &#x9;001&lt;br&gt;&#xA;तस्यां निशायां व्युष्टायां द्रोणः शस्त्रभृतां वरः ।&#x9;001a&lt;br&gt;&#xA;स्वान्यनीकानि सर्वाणि प्राक्रामद्व्यूहितुं ततः ॥&#x9;001c&lt;br&gt;&#xA;शूराणां गर्जतां राजन्सङ्क्रुद्धानाममर्षिणाम् ।&#x9;002a&lt;br&gt;&#xA;श्रूयन्ते स्म गिरश्चित्राः परस्परवधैषिणाम् ॥&#x9;002c&lt;br&gt;&#xA;विष्फार्य च धनूंष्यन्ये ज्याः परे परिमृज्य च ।&#x9;003a&lt;br&gt;&#xA;विनिःश्वसन्तः प्राक्रोशन्क्वेदानीं स धनञ्जयः ॥&#x9;003c&lt;br&gt;&#xA;विकोशान्सुत्सरूनन्ये कृतधारान्समाहितान् ।&#x9;004a&lt;br&gt;&#xA;पीतानाकाशसङ्काशानसीन्केचिच्च चिक्षिपुः ॥&#x9;004c&lt;br&gt;&#xA;चरन्तस्त्वसिमार्गांश्च धनुर्मार्गांश्च शिक्षिताः ।&#x9;005a&lt;br&gt;&#xA;सङ्ग्राममनसः शूरा दृश्यन्ते स्म सहस्रशः ॥&#x9;005c&lt;br&gt;&#xA;सघण्टाश्चन्दनादिग्धाः स्वर्णवज्रविभूषिताः ।&#x9;006a&lt;br&gt;&#xA;समुत्क्षिप्य गदाश्चान्ये पर्यपृच्छन्त पाण्डवम् ||&#x9;006c&lt;br&gt;&#xA;अन्ये बलमदोन्मत्ताः परिघैर्बाहुशालिनः ।&#x9;007a&lt;br&gt;&#xA;चक्रुः सम्बाधमाकाशमुच्छ्रितेन्द्रध्वजोपमैः ॥&#x9;007c&lt;br&gt;&#xA;नानाप्रहरणैश्चान्ये विचित्रस्रगलङ्कृताः ।&#x9;008a&lt;br&gt;&#xA;सङ्ग्राममनसः शूरास्तत्रतत्र व्यवस्थिताः ॥&#x9;008c&lt;br&gt;&#xA;क्वार्जुनः क्व स गोविन्दः क्व च मानी वृकोदरः ।&#x9;009a&lt;br&gt;&#xA;क्व च ते सुहृदस्तेषामाह्वयन्ते रणे तदा ॥&#x9;009c&lt;br&gt;&#xA;ततः शङ्खमुपाध्माय त्वरयन्वाजिनः स्वयम् ।&#x9;010a&lt;br&gt;&#xA;इतस्ततस्तान्रचयन्द्रोणश्चरति वेगितः ॥&#x9;010c&lt;br&gt;&#xA;तेष्वनीकेषु सर्वेषु स्थितेष्वाहवनन्दिषु ।&#x9;011a&lt;br&gt;&#xA;भारद्वाजो महाराज जयद्रथमथाब्रवीत् ॥&#x9;011c&lt;br&gt;&#xA;त्वं चैव सौमदत्तिश्च कर्णश्चैव महारथः ।&#x9;012a&lt;br&gt;&#xA;अश्वत्थामा च शल्यश्च वृषसेनः कृपस्तथा ॥&#x9;012c&lt;br&gt;&#xA;शतं चाश्वसहस्राणां रथानामयुतानि षट् ।&#x9;013a&lt;br&gt;&#xA;द्विरदानां प्रभिन्नानां सहस्राणि चतुर्दश ॥&#x9;013c&lt;br&gt;&#xA;पदातीनां सहस्राणि दंशितान्येकविंशतिः ।&#x9;014a&lt;br&gt;&#xA;गव्यूतिषु त्रिमात्रासु मामनासाद्य तिष्ठत ॥&#x9;014c&lt;br&gt;&#xA;तत्रस्थं त्वां न संसोढुं शक्ता देवाः सवासवाः ।&#x9;015a&lt;br&gt;&#xA;किं पुनः पाण्डवाः सर्वे समाश्वसिहि सैन्धव ॥&#x9;015c&lt;br&gt;&#xA;सञ्जय उवाच &#x9;016&lt;br&gt;&#xA;एवमुक्तः समाश्वस्तः सिन्धुराजो जयद्रथः ।&#x9;016a&lt;br&gt;&#xA;सम्प्रायात्सहगान्धारैर्वृतस्तैश्च महारथैः ।&#x9;016c&lt;br&gt;&#xA;वर्मिभिः सादिभिर्यत्तैः प्रासपाणिहयस्थितैः ॥&#x9;016e&lt;br&gt;&#xA;चामरापीडिनः सर्वे जाम्बूनदविभूषिताः ।&#x9;017a&lt;br&gt;&#xA;जयद्रथस्य राजेन्द्र हयाः साधुप्रवाहिनः ॥&#x9;017c&lt;br&gt;&#xA;ते चैकसप्तसाहस्रास्त्रिसाहस्राश्च सैन्धवाः ॥&#x9;018ac&lt;br&gt;&#xA;मत्तानां सुविरूढानां हस्त्यारोहैर्विशारदैः ।&#x9;019a&lt;br&gt;&#xA;हस्तिनां भीमरूपाणां वर्मिणां रौद्रकर्मिणाम् ॥&#x9;019c&lt;br&gt;&#xA;अध्यर्धेन सहस्रेण पुत्रो दुर्मर्षणस्तव ।&#x9;020a&lt;br&gt;&#xA;अग्रतः सर्वसैन्यानां योत्स्यमानो व्यवस्थितः ॥&#x9;020c&lt;br&gt;&#xA;ततो दुःशासनश्चैव विकर्णश्च तवात्मजौ ।&#x9;021a&lt;br&gt;&#xA;सिन्धुराजार्थसिद्ध्यर्थमग्रानीके व्यवस्थितौ ॥&#x9;021c&lt;br&gt;&#xA;दीर्घो द्वादशगव्यूतिः पश्चार्धे पञ्चविस्तृतः ।&#x9;022a&lt;br&gt;&#xA;व्यूहस्तु चक्रशकटो भारद्वाजेन निर्मितः ॥&#x9;022c&lt;br&gt;&#xA;नानानृपतिभिर्वीरैस्तत्रतत्र व्यवस्थितैः ।&#x9;023a&lt;br&gt;&#xA;रथाश्वगजपत्त्योघैर्द्रोणेन विहितः स्वयम् ॥&#x9;023c&lt;br&gt;&#xA;पश्चार्धे तस्य पद्मस्तु गर्भव्यूहः पुनः कृतः ।&#x9;024a&lt;br&gt;&#xA;सूचीपद्मस्य गर्भस्थो गूढो व्यूहः कृतः पुनः ॥&#x9;024c&lt;br&gt;&#xA;एवमेतं महाव्यूहं व्यूह्य द्रोणो व्यवस्थितः ।&#x9;025a&lt;br&gt;&#xA;सूचीमुखे महेष्वासः कृतवर्मा व्यवस्थितः ॥&#x9;025c&lt;br&gt;&#xA;अनन्तरं च काम्भोजो जलसन्धश्च मारिष ।&#x9;026a&lt;br&gt;&#xA;दुर्योधनश्च कर्णश्च तदनन्तरमेव च ॥&#x9;026c&lt;br&gt;&#xA;ततः शतसहस्राणि योधानानमनिवर्तिनाम् ।&#x9;027a&lt;br&gt;&#xA;व्यवस्थितानि सर्वाणि शकटे मुखरक्षिणाम् ॥&#x9;027c&lt;br&gt;&#xA;तेषां च पृष्ठतो राजा बलेन महता वृतः ।&#x9;028a&lt;br&gt;&#xA;जयद्रथस्ततो राजा सूचीपार्श्वे व्यवस्थितः ॥&#x9;028c&lt;br&gt;&#xA;शकटस्य तु राजेन्द्र भारद्वाजो मुखे स्थितः ।&#x9;029a&lt;br&gt;&#xA;नात्र तस्याभवद्भेदो जुगोपैनं ततः स्वयम् ॥&#x9;029c&lt;br&gt;&#xA;श्वेतवर्माम्बरोष्णीषो व्यूढोरस्को महाभुजः ।&#x9;030a&lt;br&gt;&#xA;धनुर्विस्फारयन्द्रोणस्तस्थौ क्रुद्ध इवान्तकः ।&#x9;030c&lt;br&gt;&#xA;&#39;तस्य सैन्यस्य सर्वस्य नेता गोप्ता च वीर्यवान् ॥&#39;&#x9;030e&lt;br&gt;&#xA;पताकिनं शोणहयं वेदीकृष्णाजिनध्वजम् ।&#x9;031a&lt;br&gt;&#xA;द्रोणस्य रथमालोक्य प्रहृष्टाः कुरवोऽभवन् ॥&#x9;031c&lt;br&gt;&#xA;सिद्धचारणसङ्घानां विस्मयः सुमहानभूत् ।&#x9;032a&lt;br&gt;&#xA;द्रोणेन विहितं दृष्ट्वा व्यूहं क्षुब्धार्णवोपमम् ॥&#x9;032c&lt;br&gt;&#xA;सशैलसागरवनां नानाजनपदाकुलाम् ।&#x9;033a&lt;br&gt;&#xA;ग्रसेद्व्यूहः क्षितिं सर्वामिति भूतानि मेनिरे ॥&#x9;033c&lt;br&gt;&#xA;बहुरथमनुजाश्वपत्तिनागं प्रतिभयनिःस्वनमद्भुतानुरूपम् ।&#x9;034a&lt;br&gt;&#xA;अहितहृदयभेदनं महद्वै शकटमवेक्ष्य कृतं ननन्द राजा ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/088/</guid>
      <description>&lt;p&gt;श्रीः&#xA;अध्यायः 088&#xA;अर्जुनस्य रणाङ्गणप्रवेशः ॥ 1 ॥&#xA;सञ्जय उवाच &#x9;001&lt;br&gt;&#xA;व्यूढेषु तव सैन्येषु समुत्क्रुष्टेषु मारिष ।&#x9;001a&lt;br&gt;&#xA;ताड्यमानासु भेरीषु मृदङ्गेष्वानकेषु च ॥&#x9;001c&lt;br&gt;&#xA;अनीकानां च संह्रादे वादित्राणां च निःस्वने ।&#x9;002a&lt;br&gt;&#xA;प्रध्मापितेषु शङ्खेषु सन्नादे रोमहर्षणे ॥&#x9;002c&lt;br&gt;&#xA;प्रगृहीतेषु शस्त्रेषु भारतेषु युयुत्सुषु ।&#x9;003a&lt;br&gt;&#xA;रौद्रे मुहूर्ते सम्प्राप्ते सव्यसाची व्यदृश्यत ॥&#x9;003c&lt;br&gt;&#xA;बलानां वायसानां च पुरस्तात्सव्यसाचिनः ।&#x9;004a&lt;br&gt;&#xA;पिशितासृग्भुजां सङ्घाः प्रलीयन्ते सहस्रशः ॥&#x9;004c&lt;br&gt;&#xA;मृगाश्च घोरसन्नादाः शिवाश्चाशिवदर्शनाः |&#x9;005a&lt;br&gt;&#xA;दक्षिणेन प्रयातानामस्माकं नेदुरध्वनि ॥&#x9;005c&lt;br&gt;&#xA;&#39;लोकक्षये महाराज यादृशास्तादृशा हि ते ।&#x9;006a&lt;br&gt;&#xA;अशिवा धार्तराष्ट्राणां शिवाः पार्थस्य संयुगे ॥&#39;&#x9;006c&lt;br&gt;&#xA;सनिर्घाता ज्वलन्त्यश्च पेतुरुल्काः सहस्रशः ।&#x9;007a&lt;br&gt;&#xA;चचाल च मही कृत्स्ना भये घोरे समुत्थिते ॥&#x9;007c&lt;br&gt;&#xA;विष्वग्वाताः सनीहारा रूक्षाः शर्करकर्षिणः ।&#x9;008a&lt;br&gt;&#xA;ववुरायाति कौन्तेये सङ्ग्रामे समुपत्थिते ॥&#x9;008c&lt;br&gt;&#xA;नाकुलिश्च शतानीको धृष्टद्युम्नश्च पार्षतः ।&#x9;009a&lt;br&gt;&#xA;पाण्डवानामनीकानि प्राज्ञौ तौ व्यूहतुस्तदा ॥&#x9;009c&lt;br&gt;&#xA;ततो रथसहस्रेण द्विरदानां शतेन च ।&#x9;010a&lt;br&gt;&#xA;त्रिभिरश्वसहस्रैश्च पदातीनां शतैः शतैः ॥&#x9;010c&lt;br&gt;&#xA;अध्यर्धमात्रे धनुषां सहस्रे तनयस्तव ।&#x9;011a&lt;br&gt;&#xA;अग्रतः सर्वसैन्यानां स्थित्वा दुर्मर्षणोऽब्रवीत् ॥&#x9;011c&lt;br&gt;&#xA;अद्य गाण्डीवधन्वानं तपन्तं युद्धदुर्मदम् ।&#x9;012a&lt;br&gt;&#xA;अहमावारयिष्यामि वेलेव मकरालयम् ॥&#x9;012c&lt;br&gt;&#xA;अद्य पश्यन्तु सङ्ग्रामे धनञ्जयममर्षणम् ।&#x9;013a&lt;br&gt;&#xA;विषक्तं मयि दुर्धर्षं भिन्नं कुम्भमिवाश्मनि ॥&#x9;013c&lt;br&gt;&#xA;तिष्ठध्वं रथिनो यूयं सङ्ग्राममभिकाङ्क्षिणः ।&#x9;014a&lt;br&gt;&#xA;युध्यामि संहतानेतान्यशो मानं च वर्धयन् ॥&#x9;014c&lt;br&gt;&#xA;एवं ब्रुवन्महाराज महात्मा स महीपतिः ।&#x9;015a&lt;br&gt;&#xA;महेष्वासैर्वृतो राजन्महेष्वासो व्यवस्थितः ॥&#x9;015c&lt;br&gt;&#xA;ततोऽर्जुनो महाराज महात्मा महतां पतिः ।&#x9;016a&lt;br&gt;&#xA;महारथसमाख्यातो महेष्वासो व्यवस्थितः ॥&#x9;016c&lt;br&gt;&#xA;कक्षाग्निरिव दुःस्पर्शः सवज्र इव वासवः ।&#x9;017a&lt;br&gt;&#xA;दण्डपाणिरिवासह्यो मृत्युः कालेन चोदितः ॥&#x9;017c&lt;br&gt;&#xA;शूलपाणिरिवाक्षोभ्यो वरुणः पाशवानिव ।&#x9;018a&lt;br&gt;&#xA;युगान्ताग्निरिवार्चिष्मान्दिधक्षुः स्थास्नुजङ्गमम् ॥&#x9;018c&lt;br&gt;&#xA;क्रोधामर्षबलोद्धूतो निवातकवचान्तकः ।&#x9;019a&lt;br&gt;&#xA;युद्धे जेता स्थितः सत्ये पारयिष्यन्महाव्रतम् ॥&#x9;019c&lt;br&gt;&#xA;आमुक्तकवचः खड्गी जाम्बूनदकिरीटभृत् ।&#x9;020a&lt;br&gt;&#xA;शुभ्रमाल्याम्बरधरः स्वङ्गदश्चारुकुण्डलः ॥&#x9;020c&lt;br&gt;&#xA;रथप्रवरमास्थाय नरो नारायणानुगः ।&#x9;021a&lt;br&gt;&#xA;विधुन्वन्गाण्डिवं सङ्ख्ये बभौ सूर्य इवोदितः ॥&#x9;021c&lt;br&gt;&#xA;अग्रानीकस्य सोऽध्यर्ध इषुपाते धनञ्जयः ।&#x9;022a&lt;br&gt;&#xA;व्यवस्थाप्य रथं राजञ्शङ्खं दध्मौ प्रतापवान् ॥&#x9;022c&lt;br&gt;&#xA;अथ कृष्णोऽप्यसम्भ्रान्तः पार्थेन सह मारिष ।&#x9;023a&lt;br&gt;&#xA;प्राध्मापयत्पाञ्चजन्यं शङ्खप्रवरमोजसा ॥&#x9;023c&lt;br&gt;&#xA;तयोः शङ्खप्रणादेन तव सैन्ये विशाम्पते ।&#x9;024a&lt;br&gt;&#xA;आसन्संहृष्टरोमाणः कम्पिता गतचेतसः ॥&#x9;024c&lt;br&gt;&#xA;यथा त्रस्यन्ति भूतानि सर्वाण्यशनिनिःस्वनात् ।&#x9;025a&lt;br&gt;&#xA;तथा शङ्खप्रणादेन वित्रेसुस्तव सैनिकाः ॥&#x9;025c&lt;br&gt;&#xA;प्रसुस्रुवुः शकृन्मूत्रं वाहनानि च सर्वशः ।&#x9;026a&lt;br&gt;&#xA;एवं सवाहनं सर्वमाविग्नमभवद्बलम् ॥&#x9;026c&lt;br&gt;&#xA;सीदन्ति स्म नरा राजञ्शङ्खशब्देन मारिष ।&#x9;027a&lt;br&gt;&#xA;विसञ्ज्ञाश्चाभवन्केचित्केचिद्राजन्वितत्रसुः ॥&#x9;027c&lt;br&gt;&#xA;ततः कपिर्महानादं सहभूतैर्ध्वजालयैः ।&#x9;028a&lt;br&gt;&#xA;अकरोद्व्यादितास्यश्च भीषयंस्तव सैनिकान् ॥&#x9;028c&lt;br&gt;&#xA;ततः शङ्खाश्च भेर्यश्च मृदङ्गाश्चानकैः सह ।&#x9;029a&lt;br&gt;&#xA;पुनरेवाभ्यहन्यन्त तव सैन्यप्रहर्षणाः ॥&#x9;029c&lt;br&gt;&#xA;नानावादित्रसंह्रादैः क्ष्वेडितास्फोटिताकुलैः ।&#x9;030a&lt;br&gt;&#xA;सिंहनादैः समुत्क्रुष्टैः समाधूतैर्महारथैः ॥&#x9;030c&lt;br&gt;&#xA;तस्मिंस्तु तुमुले शब्दे भीरूणां भयवर्धने ।&#x9;031a&lt;br&gt;&#xA;अतीव हृष्टो दाशार्हमब्रवीत्पाकशासनिः ॥ ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/089/</guid>
      <description>&lt;p&gt;श्रीः&#xA;अध्यायः 089&#xA;अर्जुनयुद्धवर्णनम् ॥ 1 ॥&#xA;अर्जुन उवाच&#x9;001&lt;br&gt;&#xA;चोदयाश्वान्हृषीकेश यत्र दुर्मर्षणः स्थितः ।&#x9;001a&lt;br&gt;&#xA;एतद्भित्त्वा गजानीकं प्रवेक्ष्याम्यरिवाहिनीम् ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;एवमुक्तो महाबाहुः केशवः सव्यसाचिना ।&#x9;002a&lt;br&gt;&#xA;अचोदयद्धयांस्तत्र यत्र दुर्मर्षणः स्थितः ॥&#x9;002c&lt;br&gt;&#xA;स सम्प्रहारस्तुमुलः सम्प्रवृत्तः सुदारुणः ।&#x9;003a&lt;br&gt;&#xA;एकस्य च बहूनां च रथनागनरक्षयः ॥&#x9;003c&lt;br&gt;&#xA;ततः सायकवर्षेण पर्जन्य इव वृष्टिमान् ।&#x9;004a&lt;br&gt;&#xA;परानवाकिरत्पार्थः पर्वतानिव नीरदः ॥&#x9;004c&lt;br&gt;&#xA;ते चापि रथिनः सर्वे त्वरिताः कृतहस्तवत् ।&#x9;005a&lt;br&gt;&#xA;अवाकिरन्बाणजालैस्तत्र कृष्णधनञ्जयौ ॥&#x9;005c&lt;br&gt;&#xA;ततः क्रुद्धो महाबाहुर्वार्यमाणः परैर्युधि ।&#x9;006a&lt;br&gt;&#xA;शिरांसि रथिनां पार्थः कायेभ्योऽपाहरच्छरैः ॥&#x9;006c&lt;br&gt;&#xA;उद्भ्रान्तनयनैर्वक्त्रैः सन्दष्टौष्ठपुटैः शुभैः ।&#x9;007a&lt;br&gt;&#xA;सकुण्डलशिरस्त्राणैर्वसुधा समकीर्यत ॥&#x9;007c&lt;br&gt;&#xA;पुण्डरीकवनानीव विध्वस्तानि समन्ततः ।&#x9;008a&lt;br&gt;&#xA;विनिकीर्णानि योधानां वदनानि चकाशिरे ॥&#x9;008c&lt;br&gt;&#xA;सुवर्णचित्राभरणाः संसिक्ता रुधिरेण च ।&#x9;009a&lt;br&gt;&#xA;संसक्ता इव दृश्यन्ते मेघसङ्घाः सविद्युतः ॥&#x9;009c&lt;br&gt;&#xA;शिरसां पततां राजञ्शब्दोऽभूद्वसुधातले ।&#x9;010a&lt;br&gt;&#xA;कालेन परिपक्वानां तालानां पततामिव ॥&#x9;010c&lt;br&gt;&#xA;कबन्ध उत्थितः कश्चिद्विष्फार्य सशरं धनुः ।&#x9;011a&lt;br&gt;&#xA;किञ्चित्खड्गं विनिष्कृष्य भुजेनोद्यम्य तिष्ठति ।&#x9;011c&lt;br&gt;&#xA;&#39;गृहीत्वाऽन्यस्य केशेषु शिरो नृत्यति चापरः ॥&#39;&#x9;011e&lt;br&gt;&#xA;पतितानि न जानन्ति शिरांसि पुरुषर्षभाः ।&#x9;012a&lt;br&gt;&#xA;अमृष्यमाणाः सङ्ग्रामे कौन्तेयं जयगृद्धिनः ॥&#x9;012c&lt;br&gt;&#xA;हयानामुत्तमाङ्गैश्च हस्तिहस्तैश्च मेदिनी ।&#x9;013a&lt;br&gt;&#xA;बाहुभिश्च शिरोभिश्च वीराणां समकीर्यत ॥&#x9;013c&lt;br&gt;&#xA;अयं पार्थः कुतः पार्थः पार्थोऽयमिति सर्वशः ।&#x9;014a&lt;br&gt;&#xA;&#39;तिष्ठ पार्थेहि मां पार्थ क्व यासीति च जल्पताम् ।&#39;&#x9;014c&lt;br&gt;&#xA;तव सैन्येषु योधानां पार्थभूतमिवाभवत् ॥&#x9;014e&lt;br&gt;&#xA;अन्योन्यमपि चाजघ्नुरात्मानमपि चापरे ।&#x9;015a&lt;br&gt;&#xA;पार्थभूतममन्यन्त जनाः कालेन मोहिताः ॥&#x9;015c&lt;br&gt;&#xA;निष्टनन्तः सरुधिरा विसञ्ज्ञा गाढवेदनाः ।&#x9;016a&lt;br&gt;&#xA;शयाना बहवो वीराः कीर्तयन्तः स्वबान्धवान् ॥&#x9;016c&lt;br&gt;&#xA;सभिण्डिपालाः सप्रासाः सशक्त्यृष्टिपरश्वथाः ।&#x9;017a&lt;br&gt;&#xA;सनिर्व्यूहाः सनिस्त्रिंशाः सशरासनतोमराः ॥&#x9;017c&lt;br&gt;&#xA;सबाणवर्माभरणाः सगदाः साङ्गदा रणे ।&#x9;018a&lt;br&gt;&#xA;महाभुजगसङ्काशा बाहवः परिघोपमाः ॥&#x9;018c&lt;br&gt;&#xA;उद्वेष्टन्ति विचेष्टन्ति सञ्चेष्टन्ति च सर्वशः ।&#x9;019a&lt;br&gt;&#xA;वेगं कुर्वन्ति संरब्धा निकृत्ताः परमेषुभिः ॥&#x9;019c&lt;br&gt;&#xA;यो यः स्म समरे पार्थं प्रतिसञ्चरते नरः ।&#x9;020a&lt;br&gt;&#xA;तस्यतस्यान्तको बाणः शरीरमुपसर्पति ॥&#x9;020c&lt;br&gt;&#xA;नृत्यतो रथमार्गेषु धनुर्व्यायच्छतस्तथा ।&#x9;021a&lt;br&gt;&#xA;न कश्चित्तत्र पार्थश्च ददृशेऽन्तरमण्वपि ॥&#x9;021c&lt;br&gt;&#xA;यत्तस्य घटमानस्य क्षिप्रं विक्षिपतः शरान् ।&#x9;022a&lt;br&gt;&#xA;लाघवात्पाण्डुपुत्रस्य व्यस्मयन्त परे जनाः ॥&#x9;022c&lt;br&gt;&#xA;हस्तिनं हस्तियन्तारमश्वमाश्विकमेव च ।&#x9;023a&lt;br&gt;&#xA;अभिनत्फल्गुनो बाणै रथिनं च ससारथिम् ॥&#x9;023c&lt;br&gt;&#xA;आवर्तमानमावृत्तं युध्यमानं च पाण्डवः ।&#x9;024a&lt;br&gt;&#xA;प्रमुखे तिष्ठमानं च न कञ्चिन्न निहन्ति सः ॥&#x9;024c&lt;br&gt;&#xA;यथोदयन्वै गगने सूर्यो हन्ति महत्तमः ।&#x9;025a&lt;br&gt;&#xA;तथाऽर्जुनो गजानीकमवधीत्कङ्कपत्रिभिः ॥&#x9;025c&lt;br&gt;&#xA;हस्तिभिः पतितैर्भिन्नैस्तव सैन्यमदृश्यत ।&#x9;026a&lt;br&gt;&#xA;अन्तकाले यथा भूमिर्व्यवकीर्णा महीधरैः ॥&#x9;026c&lt;br&gt;&#xA;यथा मध्यन्दिने सूर्यो दुष्प्रेक्ष्यः प्राणिभिः सदा ।&#x9;027a&lt;br&gt;&#xA;तथा धनञ्जयः क्रुद्धो दुष्प्रेक्ष्यो युधि शत्रुभिः ॥&#x9;027c&lt;br&gt;&#xA;तत्तथा तव पुत्रस्य सैन्यं युधि परन्तप ।&#x9;028a&lt;br&gt;&#xA;प्रभग्नं द्रुतमाविग्नमतीव शरपीडितम् ॥&#x9;028c&lt;br&gt;&#xA;मारुतेनेव महता मेघानीकं व्यदीर्यत ।&#x9;029a&lt;br&gt;&#xA;प्रकाल्यमानं तत्सैन्यं नाशकत्प्रतिवीक्षितुम् ॥&#x9;029c&lt;br&gt;&#xA;प्रतोदैश्चापकोटीभिर्हुङ्कारैः साधुवाहितैः ।&#x9;030a&lt;br&gt;&#xA;कशापार्ष्ण्यभिघातैश्च वाग्भिरुग्राभिरेव च ॥&#x9;030c&lt;br&gt;&#xA;चोदयन्तो हयांस्तूर्णं पलायन्ते स्म तावकाः ।&#x9;031a&lt;br&gt;&#xA;सादिनो रथिनश्चैव पत्तयश्चार्जुनार्दिताः ॥&#x9;031c&lt;br&gt;&#xA;पार्ष्ण्यङ्गुष्ठाङ्कुशैर्नागं चोदयन्तस्तथाऽपरे ।&#x9;032a&lt;br&gt;&#xA;शरैः सम्मोहिताश्चान्ये तमेवाभिमुखा ययुः ॥&#x9;032c&lt;br&gt;&#xA;तव योधा हतोत्साहा विभ्रान्तमनसस्तदा ॥ ॥&#x9;033ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/090/</guid>
      <description>&lt;p&gt;श्रीः&#xA;अध्यायः 090&#xA;अर्जुनेन दुःशासनपराजयः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;तस्मिन्प्रभग्ने सैन्याग्रे वध्यमाने किरीटिना ।&#x9;001a&lt;br&gt;&#xA;के तु तत्र रणे वीराः प्रत्युदीयुर्धनञ्जयम् ॥&#x9;001c&lt;br&gt;&#xA;आहोस्विच्छकटव्यूहं प्रविष्टा मोघनिश्चयाः ॥&#x9;002a&lt;br&gt;&#xA;द्रोणमाश्रित्य तिष्ठन्ति प्राकारमकुतोभयाः ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;तथाऽर्जुनेन सम्भग्ने तस्मिंस्तव बलेऽनघ ।&#x9;003a&lt;br&gt;&#xA;हतवीरे हतोत्साहे पलायनकृतक्षणे ॥&#x9;003c&lt;br&gt;&#xA;पाकशासनिनाऽभीक्ष्णं वध्यमाने शरोत्तमैः ।&#x9;004a&lt;br&gt;&#xA;न तत्र कश्चित्सङ्ग्रामे शशाकार्जुनमीक्षितुम् ॥&#x9;004c&lt;br&gt;&#xA;ततस्तव सुतो राजन्दृष्ट्वा सैन्यं तथागतम् ।&#x9;005a&lt;br&gt;&#xA;दुःशासनो भृशं क्रुद्धो युद्धायार्जुनमभ्यगात् ॥&#x9;005c&lt;br&gt;&#xA;सकाञ्चनविचित्रेण कवचेन समावृतः ।&#x9;006a&lt;br&gt;&#xA;जाम्बूनदशिरस्त्राणः शूरस्तीव्रपराक्रमः ॥&#x9;006c&lt;br&gt;&#xA;नागानीकेन महता ग्रसन्निव महीमिमाम् ।&#x9;007a&lt;br&gt;&#xA;दुःशासनो महाराज सव्यसाचिनमावृणोत् ॥&#x9;007c&lt;br&gt;&#xA;ह्रादेन गजघण्टानां शङ्खानां निनदेन च ।&#x9;008a&lt;br&gt;&#xA;ज्याक्षेपनिनदैश्चैव विरावेण च दन्तिनाम् ॥&#x9;008c&lt;br&gt;&#xA;भूर्दिशश्चान्तरिक्षं च शब्देनासीत्समावृतम् ।&#x9;009a&lt;br&gt;&#xA;&#39;युवराजो बलश्लाघी पिङ्गलः प्रियदर्शनः ।&#39;&#x9;009c&lt;br&gt;&#xA;स मुहूर्तं प्रतिभयो दारुणः समपद्यत ॥&#x9;009e&lt;br&gt;&#xA;तान्दृष्ट्वा पततस्तूर्णमङ्कुशैरभिचोदितान् ।&#x9;010a&lt;br&gt;&#xA;व्यालम्बहस्तान्संरब्धान्सपक्षानिव पर्वतान् ॥&#x9;010c&lt;br&gt;&#xA;सिंहनादेन महता नरसिंहो धनञ्जयः ।&#x9;011a&lt;br&gt;&#xA;&#39;तदाचलघनप्रख्यं पताकाशतसङ्कुलम् ।&#39;&#x9;011c&lt;br&gt;&#xA;गजानीकममित्राणामभितो व्यधमच्छरैः ॥&#x9;011e&lt;br&gt;&#xA;महोर्मिणमिवोद्धूतं श्वसनेन महार्णवम् ।&#x9;012a&lt;br&gt;&#xA;किरीटी तद्गजानीकं प्राविशन्मकरो यथा ॥&#x9;012c&lt;br&gt;&#xA;खमाश्रित इवादित्यः प्रतपन्स युगक्षये ।&#x9;013a&lt;br&gt;&#xA;ददृशे दिक्षु सर्वासु पार्थः परपुरञ्जयः ॥&#x9;013c&lt;br&gt;&#xA;खुरशब्देन चाश्वानां नेमिघोषेण तेन च ।&#x9;014a&lt;br&gt;&#xA;तेन चोत्क्रुष्टशब्देन ज्यानिनादेन तेन च ॥&#x9;014c&lt;br&gt;&#xA;नानावादित्रशब्देन पाञ्चजन्यस्वनेन च ।&#x9;015a&lt;br&gt;&#xA;देवदत्तस्य घोषेण गाण्डीवनिनदेन च ।&#x9;015c&lt;br&gt;&#xA;मन्दवेगा नरा नागा बभूवुस्ते विचेतसः ॥&#x9;015e&lt;br&gt;&#xA;शरैराशीविषस्पर्शैर्निर्भिन्नाः सव्यसाचिना ।&#x9;016a&lt;br&gt;&#xA;ते गजाः समसीदन्त मग्नाः पङ्कार्णवेष्विव ॥&#x9;016c&lt;br&gt;&#xA;युगपच्च समाविष्टैः शरैर्गाण्डीवधन्वनः ।&#x9;017a&lt;br&gt;&#xA;अनेकशतसाहस्रैर्द्रुमा मधुकरैरिव ।&#x9;017c&lt;br&gt;&#xA;&#39;पुङ्खावशिष्टैर्बहुभिः शोणितोत्पीडवाहिभिः ॥&#39;&#x9;017e&lt;br&gt;&#xA;आरावं परमं कृत्वा वध्यमानाः किरीटिना ।&#x9;018a&lt;br&gt;&#xA;निपेतुरनिशं भूमौ छिन्नपक्षा इवाद्रयः ॥&#x9;018c&lt;br&gt;&#xA;अपरे दन्तवेष्टेषु कुम्भेषु च कटेषु च ।&#x9;019a&lt;br&gt;&#xA;शरैः समर्पिता नागाः क्रौञ्चवद्व्यनदन्मुहुः ॥&#x9;019c&lt;br&gt;&#xA;गजस्कन्धगतानां च पुरुषाणां किरीटिना ।&#x9;020a&lt;br&gt;&#xA;छिद्यन्ते चोत्तमाङ्गानि भुल्लैः सन्नतपर्वभिः ॥&#x9;020c&lt;br&gt;&#xA;सकुण्डलानां पततां शिरसां धरणीतले ।&#x9;021a&lt;br&gt;&#xA;पद्मानामिव सङ्घातैः पार्थश्चक्रे निवेदनम् ॥&#x9;021c&lt;br&gt;&#xA;यन्त्रबद्धा विकवचा व्रणार्ता रुधिरोक्षिताः ।&#x9;022a&lt;br&gt;&#xA;भ्रमत्सु युधि नागेषु मनुष्या विललम्बिरे ॥&#x9;022c&lt;br&gt;&#xA;केचिदेकेन बाणेन सुयुक्तेन सुपत्रिणा ।&#x9;023a&lt;br&gt;&#xA;द्वौ त्रयश्च विनिर्भिन्ना निपेतुर्धरणीतले ॥&#x9;023c&lt;br&gt;&#xA;अपरे मदसंरब्धा मातङ्गाः पर्वतोपमाः ।&#x9;024a&lt;br&gt;&#xA;सारोहा न्यपतन्भूमौ द्रुमवन्त इवाचलाः ॥&#x9;024c&lt;br&gt;&#xA;मौर्वीं ध्वजं धनुश्चैव युगमीषां तथैव च ।&#x9;025a&lt;br&gt;&#xA;रथिनां कुट्टयामास भल्लैः सन्नतपर्वभिः ॥&#x9;025c&lt;br&gt;&#xA;न सन्दधन्न चाकर्षन्न विमुञ्चन्न चोद्वहन् ।&#x9;026a&lt;br&gt;&#xA;मण्डलेनैव धनुषा नृत्यन्पार्थः स्म दृश्यते ॥&#x9;026c&lt;br&gt;&#xA;अतिविद्धाश्च नाराचैर्वमन्तो रुधिरं मुखैः ।&#x9;027a&lt;br&gt;&#xA;मुहूर्तान्न्यपतन्नन्ये वारणा वसुधातले ॥&#x9;027c&lt;br&gt;&#xA;उत्थितान्यगणेयानि कबन्धानि समन्ततः ।&#x9;028a&lt;br&gt;&#xA;अदृश्यन्त महाराज तस्मिन्परमसङ्कुले ॥&#x9;028c&lt;br&gt;&#xA;सचापाः साङ्गुलित्राणाः सखड्गाः साङ्गदा रणे ।&#x9;029a&lt;br&gt;&#xA;अदृश्यन्त भुजाश्छिन्ना हेमाभरणभूषिताः ॥&#x9;029c&lt;br&gt;&#xA;सूपस्करैरधिष्ठानैरीषादण्डकबन्धुरैः ।&#x9;030a&lt;br&gt;&#xA;चक्रैर्विमथितैरक्षैर्भग्नैश्च बहुधा युगैः ॥&#x9;030c&lt;br&gt;&#xA;चर्मचापधरैश्चैव व्यवकीर्णैस्ततस्ततः ।&#x9;031a&lt;br&gt;&#xA;स्रग्भिराभरणैर्वस्त्रैः पतितैश्च महाध्वजैः ॥&#x9;031c&lt;br&gt;&#xA;निहतैर्वारणैरश्वैः क्षत्रियैश्च निपातितैः ।&#x9;032a&lt;br&gt;&#xA;अदृश्यत मही तत्र दारुणप्रतिदर्शना ॥&#x9;032c&lt;br&gt;&#xA;एवं दुःशासनबलं वध्यमानं किरीटिना ।&#x9;033a&lt;br&gt;&#xA;सम्प्राद्रवन्महाराज व्यथितं सहनायकम् ॥&#x9;033c&lt;br&gt;&#xA;&#39;एवं बले द्रुते याते राजपुत्रं महारथम् ।&#x9;034a&lt;br&gt;&#xA;विव्याध दशभिर्बाणैस्तिष्ठतिष्ठेति चाब्रवीत् ॥&#x9;034c&lt;br&gt;&#xA;जीवितेन कथं गन्ता दुरुक्तं यावदद्य ते ।&#x9;035a&lt;br&gt;&#xA;तद्वाक्यसदृशं कर्म कुरु त्वं यदि मन्यसे ॥&#x9;035c&lt;br&gt;&#xA;एवमुक्त्वा ततो राजा पार्थः पार्थिवमर्दनः ।&#x9;036a&lt;br&gt;&#xA;भृशं क्रुद्धो महाराज अविध्यत्तनयं तव ॥&#39;&#x9;036c&lt;br&gt;&#xA;ततो दुःशासनस्त्रस्तः सहानीकः शरार्दितः ।&#x9;037a&lt;br&gt;&#xA;द्रोणं त्रातारमाकाङ्क्षञ्शकटव्यूहमभ्यगात् ॥ ॥&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/091/</guid>
      <description>&lt;p&gt;श्रीः&#xA;अध्यायः 091&#xA;अर्जुनस्य व्यूहमुखस्थेन द्रोणेन कञ्चित्कालं युद्ध्वा तमपहाय व्यूहप्रवेशः ॥ 1 ॥&#xA;सञ्जय उवाच &#x9;001&lt;br&gt;&#xA;दुःशासनबलं हत्वा सव्यसाची महारथः ।&#x9;001a&lt;br&gt;&#xA;सिन्धुराजं परीप्सन्वै द्रोणानीकमुपाद्रवत् ॥&#x9;001c&lt;br&gt;&#xA;स तु द्रोणं समासाद्य व्यूहस्य प्रमुखे स्थितम् ।&#x9;002a&lt;br&gt;&#xA;कृताञ्जलिरिदं वाक्यं कृष्णस्यानुमतेऽब्रवीत् ॥&#x9;002c&lt;br&gt;&#xA;शिवेन ध्याहि मां ब्रह्मन्स्वस्ति चैव वदस्व मे ।&#x9;003a&lt;br&gt;&#xA;भवत्प्रसादादिच्छामि प्रवेष्टं दुर्भिदां चमूम् ॥&#x9;003c&lt;br&gt;&#xA;भवान्पितृसमो मह्यं धर्मराजसमोऽपि च ।&#x9;004a&lt;br&gt;&#xA;धौम्यकृष्णसमश्चैव सत्यमेतद्ब्रवीमि ते ॥&#x9;004c&lt;br&gt;&#xA;अश्वत्थामा यथा तात रक्षणीयस्त्वयाऽनघ ।&#x9;005a&lt;br&gt;&#xA;तथाऽहमपि ते रक्ष्यः सदैव द्विजसत्तम ॥&#x9;005c&lt;br&gt;&#xA;तव प्रसादादिच्छेयं सिन्धुराजानमाहवे ।&#x9;006a&lt;br&gt;&#xA;निहन्तुं द्विपदां श्रेष्ठ प्रतिज्ञां रक्ष मे प्रभो ॥&#x9;006c&lt;br&gt;&#xA;सञ्जय उवाच &#x9;007&lt;br&gt;&#xA;एवमुक्तस्तदाऽऽचार्यः प्रत्युवाच स्मयन्निव ।&#x9;007a&lt;br&gt;&#xA;मामजित्वा न बीभत्सो शक्यो जेतुं जयद्रथः ॥&#x9;007c&lt;br&gt;&#xA;एतावदुक्त्वा तं द्रोणः शरव्रातैरवाकिरत् ।&#x9;008a&lt;br&gt;&#xA;सरथाश्वध्वजं तीक्ष्णैः प्रहसन्वै ससारथिम् ॥&#x9;008c&lt;br&gt;&#xA;ततोऽर्जुनः शरव्रातान्द्रोणस्यावार्य सायकैः ।&#x9;009a&lt;br&gt;&#xA;द्रोणमभ्यर्दयद्बाणैर्घोररूपैर्महत्तरैः ॥&#x9;009c&lt;br&gt;&#xA;विव्याध च रणे द्रोणमनुमान्य विशाम्पते ।&#x9;010a&lt;br&gt;&#xA;क्षत्रधर्मं समास्थाय नवभिः सायकैः पुनः ॥&#x9;010c&lt;br&gt;&#xA;तस्येषूनिषुभिश्छित्त्वा द्रोणो विव्याध तावुभौ ।&#x9;011a&lt;br&gt;&#xA;विषाग्निज्वलितप्रख्यैरिषुभिः कृष्णपाण्डवौ ॥&#x9;011c&lt;br&gt;&#xA;इयेष पाण्डवस्तस्य बाणैश्छेत्तुं शरासनम् ।&#x9;012a&lt;br&gt;&#xA;तस्य चिन्तयतस्त्वेव फल्गुनस्य महात्मनः ॥&#x9;012c&lt;br&gt;&#xA;द्रोणः शरैरसम्भ्रान्तो ज्यां चिच्छेदाशु वीर्यवान् ।&#x9;013a&lt;br&gt;&#xA;विव्याध च हयानस्य ध्वजं सारथिमेव च ॥&#x9;013c&lt;br&gt;&#xA;अर्जुनं च शरैर्वीरः स्मयमानोऽभ्यवाकिरत् ।&#x9;014a&lt;br&gt;&#xA;एतस्मिन्नन्तरे पार्थः सज्यं कृत्वा महद्धनुः ॥&#x9;014c&lt;br&gt;&#xA;विशेषयिष्यन्नाचार्यं सर्वास्त्रविदुषां वरः ।&#x9;015a&lt;br&gt;&#xA;मुमोच षट्शतान्बाणान्गृहीत्वैकमिव द्रुतम् ॥&#x9;015c&lt;br&gt;&#xA;पुनः सप्तशतानन्यान्सहस्रं चानिवर्तिनः ।&#x9;016a&lt;br&gt;&#xA;चिक्षेपायुतशश्चान्यांस्तेऽघ्नन्द्रोणस्य तां चमूम् ॥&#x9;016c&lt;br&gt;&#xA;तैः सम्यगस्तैर्बलिना कृतिना चित्रयोधिना ।&#x9;017a&lt;br&gt;&#xA;मनुष्यवाजिमातङ्गा विद्धाः पेतुर्गतासवः ॥&#x9;017c&lt;br&gt;&#xA;विसूताश्वध्वजाः पेतुः सञ्छिन्नायुधजीविताः ।&#x9;018a&lt;br&gt;&#xA;रथिनो रथमुख्येभ्यः सहसा शरपीडिताः ॥&#x9;018c&lt;br&gt;&#xA;चूर्णिताक्षिप्तदग्धानां वज्रानिलहुताशनैः ।&#x9;019a&lt;br&gt;&#xA;तुल्यरूपा गजाः पेतुर्गिर्यग्राम्बुदवेश्मनाम् ॥&#x9;019c&lt;br&gt;&#xA;पेतुरश्वसहस्राणि प्रहतान्यर्जुनेषुभिः ।&#x9;020a&lt;br&gt;&#xA;हंसा हिमवतः पृष्ठे वारिविप्रहता इव ॥&#x9;020c&lt;br&gt;&#xA;रथाश्वद्विपपत्त्योघाः सलिलौघा इवाद्भुताः ।&#x9;021a&lt;br&gt;&#xA;युगान्तादित्यरश्म्याभैः पाण्डवास्त्रशरैर्हताः ॥&#x9;021c&lt;br&gt;&#xA;तं पाण्डवादित्यशरांशुजालं कुरुप्रवीरान्युधि निष्टपन्तम् ।&#x9;022a&lt;br&gt;&#xA;स द्रोणमेघः शरवृष्टिवेगैः प्राच्छादयन्मेघ इवार्करश्मीन् ॥&#x9;022c&lt;br&gt;&#xA;अथात्यर्थं विसृष्टेन द्विषतामसुभोजिना ।&#x9;023a&lt;br&gt;&#xA;आजघ्ने वक्षसि द्रोणो नाराचेन धनञ्जयम् ॥&#x9;023c&lt;br&gt;&#xA;स विह्वलितसर्वाङ्गः क्षितिकम्पे यथाऽचलः ।&#x9;024a&lt;br&gt;&#xA;धैर्यमालम्ब्य बीभत्सुर्द्रोणं विव्याध पत्रिभिः ॥&#x9;024c&lt;br&gt;&#xA;द्रोणस्तु पञ्चभिर्बाणैर्वासुदेवमताडयत् ।&#x9;025a&lt;br&gt;&#xA;अर्जुनं च त्रिसप्तत्या ध्वजं चास्य त्रिभिः शरैः ॥&#x9;025c&lt;br&gt;&#xA;विशेषयिष्यञ्शिष्यं च द्रोणो राजन्पराक्रमी ।&#x9;026a&lt;br&gt;&#xA;अदृश्यमर्जुनं चक्रे निमेषाच्छरवृष्टिभिः ॥&#x9;026c&lt;br&gt;&#xA;प्रसक्तान्पततोऽद्राक्ष्म भारद्वाजस्य सायकान् ।&#x9;027a&lt;br&gt;&#xA;मण्डलीकृतमेवास्य धनुश्चादृश्यताद्भुतम् ॥&#x9;027c&lt;br&gt;&#xA;तेऽभ्ययुः समरे राजन्वासुदेवधनञ्जयौ ।&#x9;028a&lt;br&gt;&#xA;द्रोणसृष्टाः सुबहवः कङ्कपत्रपरिच्छदाः ॥&#x9;028c&lt;br&gt;&#xA;तत्राद्भुतमपश्याम शिलानामिव सर्पणम् ।&#x9;029a&lt;br&gt;&#xA;यद्द्रोणं तरसा पार्थो वृद्धं बालोऽपि नातरत् ॥&#x9;029c&lt;br&gt;&#xA;चिन्तयामास वार्ष्णेयो दृष्ट्वा द्रोणस्य विक्रमम् ।&#x9;030a&lt;br&gt;&#xA;नातिवर्तिष्यते ह्येनं वेलामिव महार्णवः ॥&#x9;030c&lt;br&gt;&#xA;ततः पार्थं समुद्विग्नं लक्ष्य चिन्तयतेऽच्युतः ।&#x9;031a&lt;br&gt;&#xA;द्रोणस्य चापि विक्रान्तं दृष्ट्वा मधुनिषूदनः ।&#x9;031c&lt;br&gt;&#xA;इत्यब्रवीद्वासुदेवो धनञ्जयमुदारधीः ॥&#x9;031e&lt;br&gt;&#xA;पार्थपार्थ महाबाहो न नः कालात्ययो भवेत् ।&#x9;032a&lt;br&gt;&#xA;द्रोणमुत्सृज्य गच्छामो ब्राह्मणोऽसौ गतक्लमः ॥&#x9;032c&lt;br&gt;&#xA;सञ्जय उवाच &#x9;033&lt;br&gt;&#xA;पार्थश्चाप्यब्रवीत्कृष्णं यथेष्टमिति केशवम् ॥&#x9;033ac&lt;br&gt;&#xA;ततः प्रदक्षिणं कृत्वा द्रोणं प्रायान्महाभुजम् ।&#x9;034a&lt;br&gt;&#xA;परिवृत्तश्च बीभत्सुरगच्छद्विसृजञ्शरान् ॥&#x9;034c&lt;br&gt;&#xA;ततोऽब्रवीत्स्वयं द्रोणः क्वेदं पाण्डव गम्यते ।&#x9;035a&lt;br&gt;&#xA;ननु नाम रणे शत्रुमजित्वा न निवर्तसे ॥&#x9;035c&lt;br&gt;&#xA;अर्जुन उवाच &#x9;036&lt;br&gt;&#xA;गुरुर्भवान्न मे शत्रुः शिष्यः पुत्रसमोऽस्मि ते ।&#x9;036a&lt;br&gt;&#xA;न चास्ति स पुमाल्ँलोके यस्त्वां युधि पराजयेत् ॥&#x9;036c&lt;br&gt;&#xA;सञ्जय उवाच &#x9;037&lt;br&gt;&#xA;एवं ब्रुवाणो बीभत्सुर्जयद्रथवधोत्सुकः ।&#x9;037a&lt;br&gt;&#xA;त्वरायुक्तो महाबाहुस्त्वत्सैन्यं समुपाद्रवत् ॥&#x9;037c&lt;br&gt;&#xA;तं चक्ररक्षौ पाञ्चाल्यौ युधामन्यूत्तमौजसौ ।&#x9;038a&lt;br&gt;&#xA;अन्वयातां महात्मानौ विशन्तं तावकं बलम् ॥&#x9;038c&lt;br&gt;&#xA;ततो जयो महाराज कृतवर्मा च सात्वतः ।&#x9;039a&lt;br&gt;&#xA;काम्भोजश्च श्रुतायुश्च धनञ्जयमवारयन् ॥&#x9;039c&lt;br&gt;&#xA;तेषां दशसहस्राणि रथानामनुयायिनाम् ।&#x9;040a&lt;br&gt;&#xA;अभीषाहाः शूरसेनाः शिबयोऽथ वसातयः ॥&#x9;040c&lt;br&gt;&#xA;मावेल्लका ललित्थाश्च केकया मद्रकास्तथा ।&#x9;041a&lt;br&gt;&#xA;नारायणाश्च गोपालाः काम्भोजानां च ये गणाः ॥&#x9;041c&lt;br&gt;&#xA;कर्णेन विजिताः पूर्वं सङ्ग्रामे शूरसम्मताः ।&#x9;042a&lt;br&gt;&#xA;भारद्वाजं पुरस्कृत्य हृष्टात्मानोऽर्जुनं प्रति ॥&#x9;042c&lt;br&gt;&#xA;पुत्रशोकाभिसन्तप्तं क्रुद्धं मृत्युमिवान्तकम् ।&#x9;043a&lt;br&gt;&#xA;त्यजन्तं तुमुले प्राणान्सन्नद्धं चित्रयोधिनम् ॥&#x9;043c&lt;br&gt;&#xA;गाहमानमनीकानि मातङ्गमिव यूथपम् ।&#x9;044a&lt;br&gt;&#xA;महेष्वासं पराक्रान्तं नरव्याघ्रमवारयन् ॥&#x9;044c&lt;br&gt;&#xA;ततः प्रववृते युद्धं तुमुलं रोमहर्षणम् ।&#x9;045a&lt;br&gt;&#xA;अन्योन्यं वै प्रार्थयतां योधानामर्जुनस्य च ॥&#x9;045c&lt;br&gt;&#xA;जयद्रथवधप्रेप्सुमायान्तं पुरुषर्षभम् ।&#x9;046a&lt;br&gt;&#xA;न्यवारयन्त सहिताः क्रिया व्याधिमिवोत्थितम् ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/092/</guid>
      <description>&lt;p&gt;श्रीः&#xA;अध्यायः 092&#xA;अर्जुनेन श्रुतायुधसुदक्षिणयोर्वधः ॥ 1 ॥&#xA;सञ्जय उवाच &#x9;001&lt;br&gt;&#xA;सन्निरुद्धस्तु तैः पार्थो महाबलपराक्रमः ।&#x9;001a&lt;br&gt;&#xA;द्रुतं समनुयातश्च द्रोणेन रथिनां वरः ॥&#x9;001c&lt;br&gt;&#xA;किरन्निषुगणांस्तीक्ष्णान्स रश्मीनिव भास्करः ।&#x9;002a&lt;br&gt;&#xA;तापयामास तत्सैन्यं देहं व्याधिगणो यथा ॥&#x9;002c&lt;br&gt;&#xA;अश्वो विद्धो रथश्छिन्नः सारोहः पातितो गजः ।&#x9;003a&lt;br&gt;&#xA;छत्राणि चापविद्धानि रथाश्चक्रैर्विना कृताः ॥&#x9;003c&lt;br&gt;&#xA;विद्रुतानि च सैन्यानि शरार्तानि समन्ततः ।&#x9;004a&lt;br&gt;&#xA;इत्यासीत्तुमुलं युद्धं न प्राज्ञायत किञ्चन ॥&#x9;004c&lt;br&gt;&#xA;तेषां संयच्छतां सङ्ख्ये परस्परमजिह्मगैः ।&#x9;005a&lt;br&gt;&#xA;अर्जुनो ध्वजिनीं राजन्नभीक्ष्णं समकम्पयत् ॥&#x9;005c&lt;br&gt;&#xA;सत्यां चिकीर्षमाणस्तु प्रतिज्ञां सत्यसङ्गरः ।&#x9;006a&lt;br&gt;&#xA;अभ्यद्रवद्रथश्रेष्ठं शोणाश्वं श्वेतवाहनः ॥&#x9;006c&lt;br&gt;&#xA;तं द्रोणः पञ्चविंशत्या मर्मभिद्भिरजिह्मगैः ।&#x9;007a&lt;br&gt;&#xA;अन्तेवासिनमाचार्यो महेष्वासं समार्पयत् ॥&#x9;007c&lt;br&gt;&#xA;तं तूर्णमिव बीभत्सुः सर्वशस्त्रभृतां वरः ।&#x9;008a&lt;br&gt;&#xA;अभ्यधावदिषूनस्यन्निषुवेगविघातकान् ॥&#x9;008c&lt;br&gt;&#xA;तस्याशु क्षिपतो भल्लान्भल्लैः सन्नतपर्वभिः ।&#x9;009a&lt;br&gt;&#xA;प्रत्यविध्यदमेयात्मा ब्रह्मास्त्रं समुदीरयन् ॥&#x9;009c&lt;br&gt;&#xA;तदद्भुतमपश्याम द्रोणस्याचार्यकं युधि ।&#x9;010a&lt;br&gt;&#xA;यतमानो युवा नैनं प्रत्यविध्यद्यदर्जुनः ॥&#x9;010c&lt;br&gt;&#xA;क्षरन्निव महामेघो वारिधाराः सहस्रशः ।&#x9;011a&lt;br&gt;&#xA;द्रोणमेघः पार्थशैलं ववर्ष शरवृष्टिभिः ॥&#x9;011c&lt;br&gt;&#xA;अर्जुनः शरवर्षं तच्छरवर्षेण वीर्यवान् ।&#x9;012a&lt;br&gt;&#xA;अवारयदसम्भ्रान्तो न त्वाचार्यमपीडयत् ॥&#x9;012c&lt;br&gt;&#xA;द्रोणस्तु पञ्चविंशत्या श्वेतवाहनमार्दयत् ।&#x9;013a&lt;br&gt;&#xA;वासुदेवं च सप्तत्या बाह्वोरुरसि चाशुगैः ॥&#x9;013c&lt;br&gt;&#xA;पार्थस्तु प्रहसन्धीमानाचार्यं स शरौघिणम् ।&#x9;014a&lt;br&gt;&#xA;विसृजन्तं शितान्बाणानवारयत तं युधि ॥&#x9;014c&lt;br&gt;&#xA;अथ तौ वध्यमानौ तु द्रोणेन रथसत्तमौ ।&#x9;015a&lt;br&gt;&#xA;अवर्जयेतां दुर्धर्षं युगान्ताग्निमिवोत्थितम् ॥&#x9;015c&lt;br&gt;&#xA;वर्जयन्निशितान्बाणान्द्रोणचापविनिःसृतान् ।&#x9;016a&lt;br&gt;&#xA;किरीटमाली कौन्तेयो भोजानीकमथाविशत् ॥&#x9;016c&lt;br&gt;&#xA;सोऽन्तरा कृतवर्माणं काम्भोजं च सुदक्षिणम् ।&#x9;017a&lt;br&gt;&#xA;अभ्ययाद्वर्जयन्द्रोणं मैनाकमिव पर्वतम् ॥&#x9;017c&lt;br&gt;&#xA;ततो भोजो नरव्याघ्रो दुर्धर्षं कुरुसत्तमम् ।&#x9;018a&lt;br&gt;&#xA;अविध्यत्तूर्णमव्यग्रो दशभिः कङ्कपत्रिभिः ॥&#x9;018c&lt;br&gt;&#xA;तमर्जुनः शतेनाजौ राजन्विव्याध पत्रिणाम् ।&#x9;019a&lt;br&gt;&#xA;पुनश्चान्यैस्त्रिभिर्बाणैर्मोहयन्निव सात्वतम् ॥&#x9;019c&lt;br&gt;&#xA;भोजस्तु प्रहसन्पार्थं वासुदेवं च माधवम् ।&#x9;020a&lt;br&gt;&#xA;एकैकं पञ्चविंशत्या सायकानां समार्पयत् ॥&#x9;020c&lt;br&gt;&#xA;तस्यार्जुनो धनुश्छित्त्वा वियाधैनं त्रिसप्तभिः ।&#x9;021a&lt;br&gt;&#xA;शरैरग्निशिखाकारैः क्रुद्धाशीविषसन्निभैः ॥&#x9;021c&lt;br&gt;&#xA;अथान्यद्धनुरादाय कृतवर्मा महारथः ।&#x9;022a&lt;br&gt;&#xA;पञ्चभिः सायकैस्तूर्णं विव्याधोरसि भारत ॥&#x9;022c&lt;br&gt;&#xA;पुनश्च निशितैर्बाणैः पार्थं विव्याध पञ्चभिः ।&#x9;023a&lt;br&gt;&#xA;तं पार्थो नवभिर्बाणैराजघान स्तनान्तरे ॥&#x9;023c&lt;br&gt;&#xA;दृष्ट्वा विषक्तं कौन्तेयं कृतवर्मरथं प्रति ।&#x9;024a&lt;br&gt;&#xA;चिन्तयामास वार्ष्णेयो न नः कालात्ययो भवेत् ॥&#x9;024c&lt;br&gt;&#xA;ततः कृष्णोऽब्रवीत्पार्थं कृतवर्मणि मा दयाम् ।&#x9;025a&lt;br&gt;&#xA;कुरु सम्बन्धकं हित्वा प्रमथ्यैनं विशातय ॥&#x9;025c&lt;br&gt;&#xA;ततः स कृतवर्माणं महोयित्वाऽर्जुनः शरैः ।&#x9;026a&lt;br&gt;&#xA;अभ्यगाज्जवनैरश्वैः काम्भोजानामनीकिनीम् ॥&#x9;026c&lt;br&gt;&#xA;अमर्षितस्तु हार्दिक्यः प्रविष्टे श्वेतवाहने ।&#x9;027a&lt;br&gt;&#xA;विधुन्वन्सशरं चापं पाञ्चाल्याभ्यां समागतः ॥&#x9;027c&lt;br&gt;&#xA;चक्ररक्षौ तु पाञ्चाल्यावर्जुनस्य पदानुगौ ।&#x9;028a&lt;br&gt;&#xA;पर्यवारयदायान्तौ कृतवर्मा रथेषुभिः ॥&#x9;028c&lt;br&gt;&#xA;तावविध्यत्ततो भोजः कृतवर्मा शितैः शरैः ।&#x9;029a&lt;br&gt;&#xA;त्रिभिरेव युधामन्युं चतुर्भिश्चोत्तमौजसम् ॥&#x9;029c&lt;br&gt;&#xA;तावप्येनं विविधतुर्दशभिर्दशभिः शरैः ।&#x9;030a&lt;br&gt;&#xA;त्रिभिरेव युधामन्युरुत्तमौजास्त्रिभिस्तथा ।&#x9;030c&lt;br&gt;&#xA;सञ्चिच्छिदतुरप्यस्य ध्वजं कार्मुकमेव च ॥&#x9;030e&lt;br&gt;&#xA;अथान्यद्धनुरादाय हार्दिक्यः क्रोधमूर्च्छितः ।&#x9;031a&lt;br&gt;&#xA;कृत्वा विधनुषौ वीरौ शरवर्षैरवाकिरत् ॥&#x9;031c&lt;br&gt;&#xA;तावन्ये धनुषी सज्ये कृत्वा भोजं विजघ्नतुः ।&#x9;032a&lt;br&gt;&#xA;तेनान्तरेण बीभत्सुर्विवेशामित्रवाहिनीम् ॥&#x9;032c&lt;br&gt;&#xA;न लेभाते तु तौ द्वारं वारितौ कृतवर्मणा ।&#x9;033a&lt;br&gt;&#xA;धार्तराष्ट्रेष्वनीकेषु यतमानौ नरर्षभौ ॥&#x9;033c&lt;br&gt;&#xA;अनीकान्यर्दयन्युद्धे त्वरितः श्वेतवाहनः ।&#x9;034a&lt;br&gt;&#xA;नावधीत्कृतवर्माणं प्राप्तमप्यरिसूदनः ॥&#x9;034c&lt;br&gt;&#xA;तं दृष्ट्वा तु तथाऽऽयान्तं शूरो राजा श्रुतायुधः ।&#x9;035a&lt;br&gt;&#xA;अभ्यद्रवत्सुसङ्क्रुद्धो विधुन्वानो महद्धनुः ॥&#x9;035c&lt;br&gt;&#xA;स पार्थं त्रिभिरानर्च्छत्सप्तत्या च जनार्दनम् ।&#x9;036a&lt;br&gt;&#xA;क्षुरप्रेण सुतीक्ष्णेन पार्थकेतुमताडयत् ॥&#x9;036c&lt;br&gt;&#xA;ततोऽर्जुनो नवत्या तु शराणां नतपर्वणाम् ।&#x9;037a&lt;br&gt;&#xA;आजघान भृशं क्रुद्धस्तोत्रैरिव महाद्विपम् ॥&#x9;037c&lt;br&gt;&#xA;स तन्न ममृषे राजन्पाण्डवेयस्य विक्रमम् ।&#x9;038a&lt;br&gt;&#xA;अथैनं सप्तसप्तत्या नाराचानां समार्पयत् ॥&#x9;038c&lt;br&gt;&#xA;तस्यार्जुनो धनुश्छित्त्वा शरावापं निकृत्य च ।&#x9;039a&lt;br&gt;&#xA;आजघानोरसि क्रुद्धः सप्तभिर्नतपर्वभिः ॥&#x9;039c&lt;br&gt;&#xA;अथान्यद्धनुरादाय स राजा क्रोधमूर्च्छितः ।&#x9;040a&lt;br&gt;&#xA;वासविं नवभिर्बाणैर्बाह्वोरुरसि चार्पयत् ॥&#x9;040c&lt;br&gt;&#xA;ततोऽर्जुनः स्मयन्नेव श्रुतायुधमरिन्दमः ।&#x9;041a&lt;br&gt;&#xA;शरैरनेकसाहस्रैः पीडयामास भारत ॥&#x9;041c&lt;br&gt;&#xA;अश्वांश्चास्यावधीत्तूर्णं सारथिं च महारथः ।&#x9;042a&lt;br&gt;&#xA;विव्याध चैनं सप्तत्या नाराचानां महाबलः ॥&#x9;042c&lt;br&gt;&#xA;हताश्वं रथमुत्सृज्य स तु राजा श्रुतायुधः ।&#x9;043a&lt;br&gt;&#xA;अभ्यद्रवद्रणे पार्थं गदामुद्यम्य वीर्यवान् ॥&#x9;043c&lt;br&gt;&#xA;वरुणस्यात्मजो वीरः स तु राजा श्रुतायुधः ।&#x9;044a&lt;br&gt;&#xA;पर्णाशाजननी यस्य शीततोया महानदी ॥&#x9;044c&lt;br&gt;&#xA;तस्य माताऽब्रवीद्राजन्वरुणं पुत्रकारणात् ।&#x9;045a&lt;br&gt;&#xA;अवध्योऽयं भवेल्लोके शत्रूणां तनयो मम ॥&#x9;045c&lt;br&gt;&#xA;वरुणस्त्वब्रवीत्प्रीतो ददाम्यस्मै वरं हितम् ।&#x9;046a&lt;br&gt;&#xA;दिव्यमस्त्रं सुतस्तेऽयं येनावध्यो भविष्यति ॥&#x9;046c&lt;br&gt;&#xA;नास्ति चाप्यमरत्वं वै मनुष्यस्य कथञ्चन ।&#x9;047a&lt;br&gt;&#xA;सर्वेणावश्यमर्तव्यं जातेन सरितां वरे ॥&#x9;047c&lt;br&gt;&#xA;दुर्धर्षस्त्वेष शत्रूणां रणेषु भविता सदा ।&#x9;048a&lt;br&gt;&#xA;अस्त्रस्यास्य प्रभावाद्वै व्येतु ते मानसो ज्वरः ॥&#x9;048c&lt;br&gt;&#xA;इत्युक्त्वा वरुणः प्रादाद्गदां मन्त्रपुरस्कृताम् ।&#x9;049a&lt;br&gt;&#xA;यामासाद्य दुराधर्षः सर्वलोके श्रुतायुधः ॥&#x9;049c&lt;br&gt;&#xA;उवाच चैनं भगवान्पुनरेव जलेश्वरः ।&#x9;050a&lt;br&gt;&#xA;अयुध्यति न मोक्तव्या सा त्वय्येव पतेदिति ॥&#x9;050c&lt;br&gt;&#xA;हन्यादेषा प्रतीपं हि प्रयोक्तारमपि प्रभो ।&#x9;051a&lt;br&gt;&#xA;न चाकरोत्स तद्वाक्यं प्राप्ते काले श्रुतायुधः ॥&#x9;051c&lt;br&gt;&#xA;स तया वीरघातिन्या जनार्दनमताडयत् ।&#x9;052a&lt;br&gt;&#xA;प्रतिजग्राह तां कृष्णः पीनेनांसेन वीर्यवान् ।&#x9;052c&lt;br&gt;&#xA;नाकम्पयत शौरिं सा विन्ध्यं गिरिमिवानिलः ॥&#x9;052e&lt;br&gt;&#xA;&#39;ततोऽर्जुनः क्षुरप्राभ्यां भुजौ परिघसन्निभौ ।&#x9;053a&lt;br&gt;&#xA;चिच्छेद पाण्डवः शीघ्रं जलेश्वरसुतस्य वै ॥&#x9;053c&lt;br&gt;&#xA;स ज्वलन्ती महोल्केव समासाद्य जनार्दनम् ।&#39;&#x9;054a&lt;br&gt;&#xA;प्रत्यागता महावेगा कृत्येव दुरधिष्ठिता ॥&#x9;054c&lt;br&gt;&#xA;जघान चास्थितं वीरं श्रुतायुधममर्षणम् ।&#x9;055a&lt;br&gt;&#xA;&#39;स पपात हतो भूमौ विशिरा विभुजो बली ।&#x9;055c&lt;br&gt;&#xA;सम्भग्न इव वातेन बहुशाखो वनस्पतिः ॥&#x9;055e&lt;br&gt;&#xA;सा विस्फुरन्ती ज्वलिता वज्रवेगसमा गदा ।&#39;&#x9;056a&lt;br&gt;&#xA;हत्वा श्रुतायुधं वीरं धरणीमन्वपद्यत ॥&#x9;056c&lt;br&gt;&#xA;गदां निवर्तितां दृष्ट्वा निहतं च श्रुतायुधम् ।&#x9;057a&lt;br&gt;&#xA;हाहाकारो महांस्तत्र सैन्यानां समजायत ।&#x9;057c&lt;br&gt;&#xA;स्वेनास्त्रेण हतं दृष्ट्वा श्रुतायुधमरिन्दमम् ॥&#x9;057e&lt;br&gt;&#xA;अयुध्यमानाय ततः केशवाय नराधिप ।&#x9;058a&lt;br&gt;&#xA;क्षिप्ता श्रुतायुधेनाथ तस्मात्तमवधीद्गदा ॥&#x9;058c&lt;br&gt;&#xA;यथोक्तं वरुणेनाजौ तथा स निधनं गतः ।&#x9;059a&lt;br&gt;&#xA;व्यसुश्चाप्यपतद्भूमौ प्रेक्षतां सर्वधन्विनाम् ॥&#x9;059c&lt;br&gt;&#xA;पतमानस्तु स बभौ पर्णाशायाः प्रियः सुतः ।&#x9;060a&lt;br&gt;&#xA;सम्भग्न इव वातेन बहुशाखो वनस्पतिः ॥&#x9;060c&lt;br&gt;&#xA;ततः सर्वाणि सैन्यानि सेनामुख्याश्च सर्वशः ।&#x9;061a&lt;br&gt;&#xA;प्राद्रवन्त हतं दृष्ट्वा श्रुतायुधमरिन्दमम् ॥&#x9;061c&lt;br&gt;&#xA;ततः काम्भोजराजस्य पुत्रः शूरः सुदक्षिणः ।&#x9;062a&lt;br&gt;&#xA;अभ्ययाज्जवनैरश्वैः फल्गुनं शत्रुसूदनम् ॥&#x9;062c&lt;br&gt;&#xA;तस्य पार्थः शरान्सप्त प्रेषयामास भारत ।&#x9;063a&lt;br&gt;&#xA;ते तं शूरं विनिर्भिद्य प्राविशन्धरणीतलम् ॥&#x9;063c&lt;br&gt;&#xA;सोऽतिविद्धः शरैस्तीक्ष्णैर्गाण्डीवप्रेषितैर्मृधे ।&#x9;064a&lt;br&gt;&#xA;अर्जुनं प्रतिविव्याध दशभिः कङ्कपत्रिभिः ॥&#x9;064c&lt;br&gt;&#xA;वासुदेवं त्रिभिर्विद्ध्वा पुनः पार्थं च पञ्चभिः ।&#x9;065a&lt;br&gt;&#xA;तस्य पार्थो धनुश्छित्त्वा केतुं चिच्छेद मारिष ॥&#x9;065c&lt;br&gt;&#xA;भल्लाभ्यां भृशतीक्ष्णाभ्यां तं च विव्याध पाण्डवः ।&#x9;066a&lt;br&gt;&#xA;स तु पार्थं त्रिभिर्विद्ध्वा सिंहनादमथानदत् ॥&#x9;066c&lt;br&gt;&#xA;सर्वपारशवीं चैव शक्तिं शूरः सुदक्षिणः ।&#x9;067a&lt;br&gt;&#xA;सघण्टां प्राहिणोद्घोरां क्रुद्धो गाण्डीवधन्वने ॥&#x9;067c&lt;br&gt;&#xA;सा ज्वलन्ती महोल्केव तमासाद्य महारथम् ।&#x9;068a&lt;br&gt;&#xA;सविस्फुलिङ्गा निर्भिद्य निपपात महीतले ॥&#x9;068c&lt;br&gt;&#xA;शक्या त्वभिहतो गाढं मूर्च्छयाऽभिपरिप्लुतः ।&#x9;069a&lt;br&gt;&#xA;समाश्वास्य महातेजाः सृक्विणी परिलेलिहन् ॥&#x9;069c&lt;br&gt;&#xA;तं चतुर्दशभिः पार्थो नाराचैः कङ्कपत्रिभिः ।&#x9;070a&lt;br&gt;&#xA;साश्वध्वजधनुःसूतं विव्याधाचिन्त्यविक्रमः ॥&#x9;070c&lt;br&gt;&#xA;रथं चान्यैः सुबहुभिश्चक्रे विशकलं शरैः ।&#x9;071a&lt;br&gt;&#xA;सुदक्षिणं तं काम्भोजं मोघसङ्कल्पविक्रमम् ।&#x9;071c&lt;br&gt;&#xA;बिभेद हृदि बाणेन पृथुधारेण पाण्डवः ॥&#x9;071a&lt;br&gt;&#xA;स भिन्नवर्मा स्रस्ताङ्गः प्रभ्रष्टमुकुटाङ्गदः ।&#x9;072c&lt;br&gt;&#xA;पपाताभिमुखः शूरो यन्त्रमुक्त इव ध्वजः ॥&#x9;072a&lt;br&gt;&#xA;गिरेः शिखरजः श्रीमान्सुशाखः सुप्रतिष्ठितः ।&#x9;073c&lt;br&gt;&#xA;निर्भग्न इव वातेन कर्णिकारो हिमात्यये ।&#x9;073a&lt;br&gt;&#xA;विशीर्णः पतितो राजा प्रसार्य विपुलौ भुजौ ॥&#x9;073c&lt;br&gt;&#xA;शेते स्म निहतो भूमौ काम्भोजास्तरणोचितः ।&#x9;074a&lt;br&gt;&#xA;महार्हाभरणोपेतः सानुमानिव पर्वतः ॥&#x9;074c&lt;br&gt;&#xA;सुदर्शनीयस्ताम्राक्षः कर्णिना स सुदक्षिणः ।&#x9;075a&lt;br&gt;&#xA;पुत्रः काम्भोजराजस्य पार्थेन विनिपातितः ॥&#x9;075c&lt;br&gt;&#xA;धारयन्नग्निसङ्काशां शिरसा काञ्चनीं स्रजम् ।&#x9;076a&lt;br&gt;&#xA;अशोभत महाबाहुर्व्यसुर्भूमौ निपातितः ॥&#x9;076c&lt;br&gt;&#xA;ततः सर्वाणि सैन्यानि व्यद्रवन्त सुतस्य ते ।&#x9;077a&lt;br&gt;&#xA;हतं श्रुतायुधं दृष्ट्वा काम्भोजं च सुदक्षिणम् ॥ ॥&#x9;077c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/093/</guid>
      <description>&lt;p&gt;श्रीः&#xA;अध्यायः 093&#xA;अर्जुनेन श्रुतायुःप्रभृतीनां वधः ॥ 1 ॥&#xA;सञ्जय उवाच &#x9;001&lt;br&gt;&#xA;हते सुदक्षिणे राजन्वीरे चैव श्रुतायुधे ।&#x9;001a&lt;br&gt;&#xA;जवेनाभ्यद्रवन्पार्थं कुपिताः सैनिकास्तव ॥&#x9;001c&lt;br&gt;&#xA;अभीषाहाः शूरसेनाः शिबयोऽथ वसातयः ।&#x9;002a&lt;br&gt;&#xA;अभ्यवर्षंस्ततो राजञ्शरवर्षैर्धनञ्जयम् ॥&#x9;002c&lt;br&gt;&#xA;तेषां षष्टिशतानन्यान्प्रामथ्नात्पाण्डवः शरैः ।&#x9;003a&lt;br&gt;&#xA;ते स्म भीताः पलायन्ते व्याघ्रात्क्षुद्रमृगा इव ॥&#x9;003c&lt;br&gt;&#xA;ते निवृत्ताः पुनः पार्थं सर्वतः पर्यवारयन् ।&#x9;004a&lt;br&gt;&#xA;रणे सपत्नान्निघ्नन्तं जिगीषन्तं परान्युधि ॥&#x9;004c&lt;br&gt;&#xA;तेषामापततां तूर्णं गाण्डीवप्रेषितैः शरैः ।&#x9;005a&lt;br&gt;&#xA;शिरांसि पातयामास बाहूंश्चापि धनञ्जयः ॥&#x9;005c&lt;br&gt;&#xA;शिरोभिः पातितैस्तत्र भूमिरासीन्निरन्तरा ।&#x9;006a&lt;br&gt;&#xA;अभ्रच्छायेव चैवासीद्ध्वाङ्क्षगृध्रबलैर्युधि ॥&#x9;006c&lt;br&gt;&#xA;तेषु तूत्साद्यमानेषु क्रोधामर्षसमन्वितौ ।&#x9;007a&lt;br&gt;&#xA;श्रुतायुश्चाश्रुतायुश्च धनञ्जयमयुध्यताम् ॥&#x9;007c&lt;br&gt;&#xA;बलिनौ स्पर्धिनौ वीरौ कुलजौ बाहुशालिनौ ।&#x9;008a&lt;br&gt;&#xA;तावेनं शरवर्षाणि सव्यदक्षिणमस्यताम् ॥&#x9;008c&lt;br&gt;&#xA;त्वरायुक्तौ महाराज प्रार्थयानौ महद्यशः ।&#x9;009a&lt;br&gt;&#xA;अर्जुनस्य वधप्रेप्सू पुत्रार्थे तव धन्विनौ ॥&#x9;009c&lt;br&gt;&#xA;तावर्जुनं सहस्रेण पत्रिणां नतपर्वणाम् ।&#x9;010a&lt;br&gt;&#xA;पूरयामासतुः क्रुद्धौ तटाकं जलदौ यथा ॥&#x9;010c&lt;br&gt;&#xA;श्रुतायुश्च ततः क्रुद्धस्तोमरेण धनञ्जयम् ।&#x9;011a&lt;br&gt;&#xA;आजघान रथश्रेष्ठः पीतेन निशितेन च ॥&#x9;011c&lt;br&gt;&#xA;सोऽतिविद्धो बलवता शत्रुणा शत्रुकर्शनः ।&#x9;012a&lt;br&gt;&#xA;जगाम परमं मोहं मोहयन्केशवं रणे ॥&#x9;012c&lt;br&gt;&#xA;एतस्मिन्नेव काले तु सोऽश्रुतायुर्महारथः ।&#x9;013a&lt;br&gt;&#xA;शूलेन भृशतीक्ष्णेन ताडयामास पाण्डवम् ॥&#x9;013c&lt;br&gt;&#xA;क्षते क्षारं स हि ददौ पाण्डवस्य महात्मनः ।&#x9;014a&lt;br&gt;&#xA;पार्थोऽपि भृशसंविद्धो ध्वजयष्टिं समाश्रितः ॥&#x9;014c&lt;br&gt;&#xA;ततः सर्वस्य सैन्यस्य तावकस्य विशाम्पते ।&#x9;015a&lt;br&gt;&#xA;सिंहनादो महानासीद्धतं मत्वा धनञ्जयम् ॥&#x9;015c&lt;br&gt;&#xA;कृष्णश्च भृशसन्तप्तो दृष्ट्वा पार्थं विचेतनम् ।&#x9;016a&lt;br&gt;&#xA;आश्वासयत्सुहृद्याभिर्वाग्भिस्तत्र धनञ्जयम् ॥&#x9;016c&lt;br&gt;&#xA;ततस्तौ रथिनां श्रेष्ठौ लब्धलक्षौ धनञ्जयम् ।&#x9;017a&lt;br&gt;&#xA;वासुदेवं च वार्ष्णेयं शरवर्षैः समन्ततः ॥&#x9;017c&lt;br&gt;&#xA;सचक्रकूबररथं साश्वध्वजपताकिनम् ।&#x9;018a&lt;br&gt;&#xA;अदृश्यं चक्रतुर्युद्धे तदद्भुतमिवाभवत् ॥&#x9;018c&lt;br&gt;&#xA;प्रत्याश्वस्तस्तु बीभत्सुः शनकैरिव भारत ।&#x9;019a&lt;br&gt;&#xA;प्रेतराजपुरं प्राप्य पुनः प्रत्यागतो यथा ॥&#x9;019c&lt;br&gt;&#xA;सञ्छन्नं शरजालेन रथं दृष्ट्वा सकेशवम् ।&#x9;020a&lt;br&gt;&#xA;शत्रू चाभिमुखौ दृष्ट्वा दीप्यमानाविवानलौ ॥&#x9;020c&lt;br&gt;&#xA;प्रादुश्चक्रे ततः पार्थः शाक्रमस्त्रं महारथः ।&#x9;021a&lt;br&gt;&#xA;तस्मादासन्सहस्राणि शराणां नतपर्वणाम् ॥&#x9;021c&lt;br&gt;&#xA;ते जघ्नुस्तौ महेष्वासौ ताभ्यां मुक्तांश्च सायकान् ।&#x9;022a&lt;br&gt;&#xA;विचेरुराकाशगताः पार्थचापविनिःसृताः ॥&#x9;022c&lt;br&gt;&#xA;प्रतिहत्य शरांस्तूर्णं शरवेगेन पाण्डवः ।&#x9;023a&lt;br&gt;&#xA;प्रतस्थे तत्रतत्रैव योधयन्वै महारथान् ॥&#x9;023c&lt;br&gt;&#xA;तौ च फल्गुनबाणौघैर्विबाहुशिरसौ कृतौ ।&#x9;024a&lt;br&gt;&#xA;वसुधामन्वपद्येतां वातनुन्नाविव द्रुमौ ॥&#x9;024c&lt;br&gt;&#xA;श्रुतायुषश्च निधनं वधश्चेवाश्रुतायुषः ।&#x9;025a&lt;br&gt;&#xA;लोकविस्मापनमभूत्समुद्रस्येव शोषणम् ॥&#x9;025c&lt;br&gt;&#xA;तयोः पदानुगान्हत्वा पुनः पञ्चशतं रथान् ।&#x9;026a&lt;br&gt;&#xA;प्रत्यगाद्भारतीं सेनां निघ्नन्पार्थो वरान्वरान् ॥&#x9;026c&lt;br&gt;&#xA;श्रुतायुषं च निहतं प्रेक्ष्य चैवाश्रुतायुषम् ।&#x9;027a&lt;br&gt;&#xA;नियतायुश्च सङ्क्रुद्धो दीर्घायुश्चैव भारत ॥&#x9;027c&lt;br&gt;&#xA;पुत्रौ तयोर्नरश्रेष्ठौ कौन्तेयं प्रति जग्मतुः ।&#x9;028a&lt;br&gt;&#xA;किरन्तौ विविधान्बाणान्पितृव्यसनकर्शितौ ॥&#x9;028c&lt;br&gt;&#xA;तावर्जुनो मुहूर्तेन शरैः सन्नतपर्वभिः ।&#x9;029a&lt;br&gt;&#xA;प्रैषयत्परमक्रुद्धो यमस्य सदनं प्रति ॥&#x9;029c&lt;br&gt;&#xA;लोडयन्तमनीकानि द्विपं पद्मसरो यथा ।&#x9;030a&lt;br&gt;&#xA;नाशक्नुवन्वारयितुं पार्थं क्षत्रियपुङ्गवाः ॥&#x9;030c&lt;br&gt;&#xA;अङ्गास्तु गजसङ्घैश्च पाण्डवं पर्यवारयन् ।&#x9;031a&lt;br&gt;&#xA;क्रुद्धाः सहस्रशो राजञ्शिक्षिता हस्तिसादिनः ॥&#x9;031c&lt;br&gt;&#xA;दुर्योधनसमादिष्टाः कुञ्जरैः पर्वतोपमैः ।&#x9;032a&lt;br&gt;&#xA;प्राच्याश्च दाक्षिणात्याश्च कलिङ्गप्रमुखा नृपाः ॥&#x9;032c&lt;br&gt;&#xA;तेषामापततां शीघ्रं गाण्डीवप्रेषितैः शरैः ।&#x9;033a&lt;br&gt;&#xA;निचकर्त शिरांस्युग्रो बाहूनपि सुभूषणान् ॥&#x9;033c&lt;br&gt;&#xA;तैः शिरोभिर्मही कीर्णा बाहुभिश्च सहाङ्गदैः ।&#x9;034a&lt;br&gt;&#xA;बभौ कनकपाषाणा भुजगैरिव संवृता ॥&#x9;034c&lt;br&gt;&#xA;बाहवो विशिखैश्छिन्नाः शिरांस्युन्मथितानि च ।&#x9;035a&lt;br&gt;&#xA;पतमानान्यदृश्यन्त द्रुमेभ्य इव पक्षिणः ॥&#x9;035c&lt;br&gt;&#xA;शरैः सहस्रशो विद्धा द्विपाः प्रसृतशोणिताः ।&#x9;036a&lt;br&gt;&#xA;अदृश्यन्ताद्रयः काले गैरिकाम्बुस्रवा इव ॥&#x9;036c&lt;br&gt;&#xA;निहताः शेरते स्मान्ये बीभत्सोर्निशितैः शरैः ।&#x9;037a&lt;br&gt;&#xA;गजपृष्ठगता म्लेच्छा नानाविकृतदर्शनाः ॥&#x9;037c&lt;br&gt;&#xA;नानावेषधरा राजन्नानाशस्त्रौघसंवृताः ।&#x9;038a&lt;br&gt;&#xA;रुधिरेणानुलिप्ताङ्गा भान्ति चित्रैः शरैर्हताः ॥&#x9;038c&lt;br&gt;&#xA;शोणितं निर्वमन्ति स्म द्विपाः पार्थशराहताः ।&#x9;039a&lt;br&gt;&#xA;सहस्रशश्छिन्नगात्राः सारोहाः सपदानुगाः ॥&#x9;039c&lt;br&gt;&#xA;चुक्रुशुश्च निपेतुश्च बभ्रमुश्चापरे दिशः ।&#x9;040a&lt;br&gt;&#xA;भृशं त्रस्ताश्च बहवः स्वानेव ममृदुर्गजाः ॥&#x9;040c&lt;br&gt;&#xA;सोत्तरायुधिनश्चैव द्विपास्तीक्ष्णविषोपमाः ।&#x9;041a&lt;br&gt;&#xA;विदन्त्यसुरमायां ये सुघोरा घोरचक्षुषः ॥&#x9;041c&lt;br&gt;&#xA;यवनाः पारदाश्चैव शकाश्च सह बाह्लिकैः ।&#x9;042a&lt;br&gt;&#xA;काकवर्णा दुराचाराः स्त्रीलोलाः कलहप्रियाः ॥&#x9;042c&lt;br&gt;&#xA;द्राविडास्तत्र युध्यन्ते मत्तमातङ्गविक्रमाः ।&#x9;043a&lt;br&gt;&#xA;गोयोनिप्रभवा म्लेच्छाः कालकल्पाः प्रहारिणः ॥&#x9;043c&lt;br&gt;&#xA;दार्वातिसारा दरदाः पुण्ड्राश्चैव सहस्रशः ।&#x9;044a&lt;br&gt;&#xA;ते न शक्याः स्म सङ्ख्यातुं व्राताः शतसहस्रशः ॥&#x9;044c&lt;br&gt;&#xA;अभ्यवर्षन्त ते सर्वे पाण्डवं निशितैः शरैः ।&#x9;045a&lt;br&gt;&#xA;अवाकिरंश्च ते म्लेच्छा नानायुद्धविशारदाः ॥&#x9;045c&lt;br&gt;&#xA;तेषामपि ससर्जाशु शरवृष्टिं धनञ्जयः ।&#x9;046a&lt;br&gt;&#xA;सृष्टिस्तथाविधा ह्यासीच्छलभानामिवायतिः ॥&#x9;046c&lt;br&gt;&#xA;अभ्रच्छायामिव शरैः सैन्ये कृत्वा धनञ्जयः ।&#x9;047a&lt;br&gt;&#xA;मुण्डार्धमुण्डाञ्जटिलानशुचीञ्जटिलाननान् ।&#x9;047c&lt;br&gt;&#xA;म्लेच्छानशातयत्सर्वान्समेतानस्त्रतेजसा ॥&#x9;047e&lt;br&gt;&#xA;शरैश्च शतशो विद्धास्ते सङ्घा गिरिचारिणः ।&#x9;048a&lt;br&gt;&#xA;प्राद्रवन्त रणे भीता गिरिगह्वरवासिनः ॥&#x9;048c&lt;br&gt;&#xA;गजाश्वसादिम्लेच्छानां पतितानां शितैः शरैः ।&#x9;049a&lt;br&gt;&#xA;बकाः कङ्का वृका भूमावपिबन्रुधिरं मुदा ॥&#x9;049c&lt;br&gt;&#xA;पत्त्यश्वरथनागैश्च प्रच्छन्नकृतसङ्क्रमाम् ।&#x9;050a&lt;br&gt;&#xA;शरवर्षप्लवां घोरां केशशैवलशाद्वलाम् ।&#x9;050c&lt;br&gt;&#xA;प्रावर्तयन्नदीमुग्रां शोणितौघतरङ्गिणीम् ॥&#x9;050e&lt;br&gt;&#xA;छिन्नाङ्गुलीक्षुद्रमत्स्यां युगान्ते कालसन्निभाम् ।&#x9;051a&lt;br&gt;&#xA;प्राकरोद्गजसम्बाधां नदीमुत्तरशोणिताम् ॥&#x9;051c&lt;br&gt;&#xA;देहेभ्यो राजपुत्राणां नागाश्वरथसादिनाम् ।&#x9;052a&lt;br&gt;&#xA;यथा स्थलं च निम्नं च न स्याद्वर्षति वासवे ।&#x9;052c&lt;br&gt;&#xA;तथाऽऽसीत्पृथिवी सर्वा शोणितेन परिप्लुता ॥&#x9;052e&lt;br&gt;&#xA;षट्सहस्रान्हयान्वीरान्पुनर्दशशतान्वरान् ।&#x9;053a&lt;br&gt;&#xA;प्राहिणोन्मृत्युलोकाय क्षत्रियान्क्षत्रियर्षभः ॥&#x9;053c&lt;br&gt;&#xA;शरैः सहस्रशो विद्धा विधिवत्कल्पिता द्विपाः ।&#x9;054a&lt;br&gt;&#xA;शेरते भूमिमासाद्य शैला वज्रहता इव ॥&#x9;054c&lt;br&gt;&#xA;स वाजिरथमातङ्गान्निघ्नन्व्यचरदर्जुनः ।&#x9;055a&lt;br&gt;&#xA;प्रभिन्न इव मातङ्गो मृद्गन्नलवनं यथा ॥&#x9;055c&lt;br&gt;&#xA;भूरिद्रुमलतागुल्मं शुष्केन्धनतृणोलपम् ।&#x9;056a&lt;br&gt;&#xA;निर्दहेदनलोऽरण्यं यथा वायुसमीरितः ॥&#x9;056c&lt;br&gt;&#xA;सेनारण्यं तव तथा कृष्णानिलसमीरितः ।&#x9;057a&lt;br&gt;&#xA;शरार्चिरदहत्क्रुद्धः पाण्डवोऽग्निर्धनञ्जयः ॥&#x9;057c&lt;br&gt;&#xA;शून्यान्कुर्वन्रथोपस्थान्मानवैः संस्तरन्महीम् ।&#x9;058a&lt;br&gt;&#xA;प्रानृत्यदिव सम्बाधे चापहस्तो धनञ्जयः ।&#x9;058c&lt;br&gt;&#xA;वज्रकल्पैः शरैर्भूमिं कुर्वन्नुत्तरशोणिताम् ॥&#x9;058e&lt;br&gt;&#xA;&#39;ततः प्रावर्तत नदी शोणितौघतरङ्गिणी ।&#x9;059a&lt;br&gt;&#xA;नराश्वद्विपकायेभ्यः पर्वतेभ्य इवापगा ॥&#x9;059c&lt;br&gt;&#xA;अस्थिशर्करसम्बाधा ध्वजवृक्षा रथह्रदा ।&#x9;060a&lt;br&gt;&#xA;सञ्छिन्नशीर्षपाषाणा हस्तिहस्तमहाग्रहा ॥&#x9;060c&lt;br&gt;&#xA;मांसमज्जास्थिपङ्काढ्यां हताश्वमकराकुला ।&#x9;061a&lt;br&gt;&#xA;उष्णीषफेनसञ्छन्ना शरघोरझषाकुला ॥&#x9;061c&lt;br&gt;&#xA;रुद्रस्याक्रीडसदृशीं भूमिं कुर्वन्विभीषणाम् ।&#39;&#x9;062a&lt;br&gt;&#xA;प्राविशद्भारतीं सेनां सङ्क्रुद्धो वै धनञ्जयः ॥&#x9;062c&lt;br&gt;&#xA;तं श्रुतायुस्तथाम्बष्ठो व्रजमानं न्यवारयत् ॥&#x9;063ac&lt;br&gt;&#xA;तस्यार्जुनः शरैस्तीक्ष्णैः कङ्कपत्रपरिच्छदैः ।&#x9;064a&lt;br&gt;&#xA;न्यपातयद्धयाञ्शीघ्रं यतमानस्य मारिष ।&#x9;064c&lt;br&gt;&#xA;धनुश्चास्यापरैश्छित्त्वा शरैः पार्थो विचक्रमे ॥&#x9;064e&lt;br&gt;&#xA;अम्बष्ठस्तु गदां गृह्य क्रोधपर्याकुलेक्षणः ।&#x9;065a&lt;br&gt;&#xA;आससाद रणे पार्थं केशवं च महारथम् ॥&#x9;065c&lt;br&gt;&#xA;ततः सम्प्रहरन्वीरो गदामुद्यम्य भारत ।&#x9;066a&lt;br&gt;&#xA;रथमावार्य गदया केशवं समताडयत् ॥&#x9;066c&lt;br&gt;&#xA;गदया ताडितं दृष्ट्वा केशवं परवीरहा ।&#x9;067a&lt;br&gt;&#xA;अर्जुनोऽथ भृशं क्रुद्धः सोऽम्बष्ठं प्रति भारत ॥&#x9;067c&lt;br&gt;&#xA;ततः शरैर्हेमपुङ्खैः सगदं रथिनां वरम् ।&#x9;068a&lt;br&gt;&#xA;छादयामास समरे मेघः सूर्यमिवोदितम् ॥&#x9;068c&lt;br&gt;&#xA;अथापरैः शरैश्चापि गदां तस्य महात्मनः ।&#x9;069a&lt;br&gt;&#xA;अचूर्णयत्तदा पार्थस्तिदद्भुतमिवाभवत् ॥&#x9;069c&lt;br&gt;&#xA;अथ तां पतितां दृष्ट्वा गृह्यान्यां च महागदाम् ।&#x9;070a&lt;br&gt;&#xA;अर्जुनं वासुदेवं च पुनः पुनरताडयत् ॥&#x9;070c&lt;br&gt;&#xA;तस्यार्जुनः क्षुरप्राभ्यां सगदावुद्यतौ भुजौ ।&#x9;071a&lt;br&gt;&#xA;चिच्छेदेन्द्रध्वजाकारौ शिरश्चान्येन पत्रिणा ॥&#x9;071c&lt;br&gt;&#xA;स पपात हतो राजन्वसुधामनुनादयन् ।&#x9;072a&lt;br&gt;&#xA;इन्द्रध्वज इवोत्सृष्टो यन्त्रनिर्मुक्तबन्धनः ॥&#x9;072c&lt;br&gt;&#xA;अम्बष्ठे तु तदा भग्ने तव सैन्यमभज्यत ॥&#x9;073ac&lt;br&gt;&#xA;रथानीकावगाढश्च वारणाश्वशतैर्वृतः ।&#x9;074a&lt;br&gt;&#xA;अदृश्यत तदा पार्थो घनैः सूर्य इवावृतः ॥&#x9;074c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/094/</guid>
      <description>&lt;p&gt;श्रीः&#xA;अध्यायः 094&#xA;अर्जुनाद्भीतेन दुर्योधनेन द्रोणमेत्य तदुपालम्भपूर्वकं जयद्रथम् प्रति शोचनम् ॥ 1 ॥ द्रोणेन दुर्योधनस्य मन्त्रोच्चारणपूर्वकं कवचमाबध्यार्जुनेन सह युद्धाय प्रेषणम् ॥ 2 ॥&#xA;सञ्जय उवाच &#x9;001&lt;br&gt;&#xA;ततः प्रविष्टे कौन्तेये सिन्धुराजजिघांसया ।&#x9;001a&lt;br&gt;&#xA;द्रोणानीकं विनिर्भिद्य भोजानीकं च दुस्तरम् ॥&#x9;001c&lt;br&gt;&#xA;काम्भोजस्य च दायादे हते राजन्सुदक्षिणे ।&#x9;002a&lt;br&gt;&#xA;श्रुतायुषि च विक्रान्ते निहते सव्यसाचिना ॥&#x9;002c&lt;br&gt;&#xA;विप्रद्रुतेष्वनीकेषु विध्वस्तेषु समन्ततः ।&#x9;003a&lt;br&gt;&#xA;प्रभग्नं स्वबलं दृष्ट्वा पुत्रस्ते द्रोणमभ्ययात् ॥&#x9;003c&lt;br&gt;&#xA;त्वरन्नेकरथेनैव समेत्य द्रोणमब्रवीत् ।&#x9;004a&lt;br&gt;&#xA;गतः स पुरुषव्याघ्रः प्रमथ्यैतां महाचमूम् ॥&#x9;004c&lt;br&gt;&#xA;अथ बुद्ध्या समीक्षस्व किन्नु कार्यमनन्तरम् ।&#x9;005a&lt;br&gt;&#xA;अर्जुनस्य विघाताय दारुणेऽस्मिञ्जनक्षये ॥&#x9;005c&lt;br&gt;&#xA;यथा स पुरुषव्याघ्रो न हन्येत जयद्रथः ।&#x9;006a&lt;br&gt;&#xA;तथा विधत्स्व भद्रं ते त्वं हि नः परमा गतिः ॥&#x9;006c&lt;br&gt;&#xA;असौ धनञ्जयाग्निर्हि कोपमारुतचोदितः ।&#x9;007a&lt;br&gt;&#xA;सेनाकक्षं दहति मे वह्निः कक्षमिवोत्थितः ॥&#x9;007c&lt;br&gt;&#xA;अतिक्रान्ते हि कौन्तेये भित्त्वा सैन्यं परन्तप ।&#x9;008a&lt;br&gt;&#xA;जयद्रथस्य गोप्तारः संशयं परमं गताः ॥&#x9;008c&lt;br&gt;&#xA;स्थिरा बुद्धिर्नरेन्द्राणमासीद्ब्रह्मविदां वर ।&#x9;009a&lt;br&gt;&#xA;नातिक्रमिष्यति द्रोणं जातु जीवन्धनञ्जयः ॥&#x9;009c&lt;br&gt;&#xA;योऽसौ पार्थो व्यतिक्रान्तो मिषतस्ते महाद्युते ।&#x9;010a&lt;br&gt;&#xA;सर्वं ह्यद्यातुरं मन्ये नेदमस्ति बलं मम ॥&#x9;010c&lt;br&gt;&#xA;जानामि त्वां महाभाग पाण्डवानां हिते रतम् ।&#x9;011a&lt;br&gt;&#xA;ततो मुह्यामि च ब्रह्मन्कार्यवत्तां विचिन्तयन् ॥&#x9;011c&lt;br&gt;&#xA;यथाशक्ति च ते ब्रह्मन्वर्धयन्वृत्तिमुत्तमाम् ।&#x9;012a&lt;br&gt;&#xA;प्रीणामि च यथाशक्ति तच्च त्वं नावबुध्यसे ॥&#x9;012c&lt;br&gt;&#xA;अस्मान्न त्वं सदा भक्तानिच्छस्यमितविक्रम ।&#x9;013a&lt;br&gt;&#xA;पाण्डवान्सततं प्रीणास्यास्माकं विप्रिये रतान् ॥&#x9;013c&lt;br&gt;&#xA;अस्मानेवोपजीवंस्त्वमस्माकं विप्रिये रतः ।&#x9;014a&lt;br&gt;&#xA;न ह्यहं त्वां विजानामि मधुदिग्धमिव क्षुरम् ॥&#x9;014c&lt;br&gt;&#xA;&#39;नह्यहं त्वां विजानामि सर्वं मण्डूकराविणम् ।&#39;&#x9;015a&lt;br&gt;&#xA;नादास्यच्चेद्वरं मह्यं भवान्पाण्डवनिग्रहे ।&#x9;015c&lt;br&gt;&#xA;नावारयिष्यं गच्छन्तमहं सिन्धुपतिं गृहान् ॥&#x9;015e&lt;br&gt;&#xA;मया त्वाशंसमानेन त्वत्तस्त्राणमबुद्धिना ।&#x9;016a&lt;br&gt;&#xA;आश्वासितः सिन्धुपतिर्मोहाद्दत्तश्च मृत्यवे ॥&#x9;016c&lt;br&gt;&#xA;यमदंष्ट्रान्तरं प्राप्तो मुच्येतापि हि मानवः ।&#x9;017a&lt;br&gt;&#xA;नार्जुनस्य वशं प्राप्तो मुच्येताजौ जयद्रथः ॥&#x9;017c&lt;br&gt;&#xA;स तथा कुरु शोणाश्व यथा मुच्येत सैन्धवः ।&#x9;018a&lt;br&gt;&#xA;मम चार्तप्रलापानां माक्रुधः पाहि सैन्धवम् ॥&#x9;018c&lt;br&gt;&#xA;द्रोण उवाच &#x9;019&lt;br&gt;&#xA;नाभ्यसूयामि ते वाक्यमश्वत्थाम्नाऽसि मे समः ।&#x9;019a&lt;br&gt;&#xA;सत्यं तु ते प्रवक्ष्यामि तज्जुषस्व विशाम्पते ॥&#x9;019c&lt;br&gt;&#xA;सारथिः प्रवरः कृष्णः शीघ्राश्चास्य हयोत्तमाः ।&#x9;020a&lt;br&gt;&#xA;अल्पं च विवरं कृत्वा तूर्णं याति धनञ्जयः ॥&#x9;020c&lt;br&gt;&#xA;किं न पश्यसि बाणौघान्क्रोशमात्रे किरीटिनः ।&#x9;021a&lt;br&gt;&#xA;पश्चाद्रथस्य पतितान्क्षिप्ताञ्शीघ्रं हि गच्छतः ॥&#x9;021c&lt;br&gt;&#xA;न चाहं शीघ्रयानेऽद्य समर्थो वयसान्वितः ।&#x9;022a&lt;br&gt;&#xA;सेनामुखे च पार्थानामेतद्बलमुपस्थितम् ॥&#x9;022c&lt;br&gt;&#xA;युधिष्ठिरश्च मे ग्राह्यो मिषतां सर्वधन्विनाम् ।&#x9;023a&lt;br&gt;&#xA;एवं मया प्रतिज्ञातं क्षत्रमध्ये महाभुज ॥&#x9;023c&lt;br&gt;&#xA;धनञ्जयेन चोत्सृष्टो वर्तते प्रमुखे नृप ।&#x9;024a&lt;br&gt;&#xA;तस्माद्व्यूहमुखं हित्वा नाहं यास्यामि फल्गुनम् ॥&#x9;024c&lt;br&gt;&#xA;तुल्याभिजनकर्माणं शत्रुमेकं सहायवान् ।&#x9;025a&lt;br&gt;&#xA;गत्वा योधय मा भैस्त्वं त्वं ह्यस्य जगतः पतिः ॥&#x9;025c&lt;br&gt;&#xA;राजा शूरः कृती दक्षो वैरमुत्पाद्य पाण्डवैः ।&#x9;026a&lt;br&gt;&#xA;वीरः स्वयं प्रयाह्याशु यत्र पार्थो धनञ्जयः ॥&#x9;026c&lt;br&gt;&#xA;दुर्योधन उवाच &#x9;027&lt;br&gt;&#xA;कथं त्वामप्यतिक्रान्तः सर्वशस्त्रभृतां वरम् ।&#x9;027a&lt;br&gt;&#xA;धनञ्जयो मया शक्य आचार्य प्रतिबाधितुम् ॥&#x9;027c&lt;br&gt;&#xA;अपि शक्यो रणे जेतुं वज्रहस्तः पुरन्दरः ।&#x9;028a&lt;br&gt;&#xA;नार्जुनः समरे शक्यो जेतुं परपुरञ्जयः ॥&#x9;028c&lt;br&gt;&#xA;येन भोजश्च हार्दिक्यो भवांश्च त्रिदशोपमः ।&#x9;029a&lt;br&gt;&#xA;अस्त्रप्रतापेन जितौ श्रुतायुश्च निबर्हितः ॥&#x9;029c&lt;br&gt;&#xA;सुदक्षिणश्च निहतः स च राजा श्रुतायुधः ।&#x9;030a&lt;br&gt;&#xA;श्रुतायुश्चाश्रुतायुश्च भ्लेच्छाश्चायुतशो हताः ॥&#x9;030c&lt;br&gt;&#xA;तं कथं पाण्डवं युद्धे दहन्तमिव पावकम् ।&#x9;031a&lt;br&gt;&#xA;प्रतियोत्स्यामि दुर्धर्षं तन्ममाचक्ष्व सत्तम ||&#x9;031c&lt;br&gt;&#xA;क्षमं चेन्मन्यसे युद्धं मम तेनाद्य शाधि माम् ।&#x9;032a&lt;br&gt;&#xA;परवानस्मि भवतः प्रेष्यवद्रक्ष मे यशः ॥&#x9;032c&lt;br&gt;&#xA;द्रोण उवाच &#x9;033&lt;br&gt;&#xA;सत्यं वदसि कौरव्य दुराधर्षो धनञ्जयः ।&#x9;033a&lt;br&gt;&#xA;अहं तु तत्करिष्यामि यथैनं प्रसहिष्यसि ॥&#x9;033c&lt;br&gt;&#xA;अद्भुतं चाद्य पश्यन्तु लोके सर्वधनुर्धराः ।&#x9;034a&lt;br&gt;&#xA;विषक्तं त्वयि कौन्तेयं वासुदेवस्य पश्यतः ॥&#x9;034c&lt;br&gt;&#xA;एष ते कवचं राजंस्तथा बध्नामि काञ्चनम् ।&#x9;035a&lt;br&gt;&#xA;यथा न बाणा नास्त्राणि प्रहरिष्यन्ति ते रणे ॥&#x9;035c&lt;br&gt;&#xA;यदि त्वां सासुरसुराः सयक्षोरगराक्षसाः ।&#x9;036a&lt;br&gt;&#xA;योधयन्ति त्रयो लोकाः सनरा नास्ति ते भयम् ॥&#x9;036c&lt;br&gt;&#xA;न कृष्णो न च कौन्तेयो न चान्यः शस्त्रभृद्रणे ।&#x9;037a&lt;br&gt;&#xA;शरानर्पयितुं कश्चित्कवचे तव शक्ष्यति ॥&#x9;037c&lt;br&gt;&#xA;स त्वं कवचमास्थाय क्रुद्धमद्य रणेऽर्जुनम् ।&#x9;038a&lt;br&gt;&#xA;त्वरमाणः स्वयं याहि न त्वाऽसौ विषहिष्यति ॥&#x9;038c&lt;br&gt;&#xA;सञ्जय उवाच &#x9;039&lt;br&gt;&#xA;एवमुक्त्वा त्वरन्द्रोणः स्पृष्ट्वाम्भो वर्म भास्वरम् ।&#x9;039a&lt;br&gt;&#xA;आबबन्धाद्भुततमं जपन्मन्त्रं यथाविधि ॥&#x9;039c&lt;br&gt;&#xA;रणे तस्मिन्सुमहति विजयस्य सुतस्य ते ।&#x9;040a&lt;br&gt;&#xA;विसिष्मापयिषुर्लोकान्विद्यया ब्रह्मवित्तमः ॥&#x9;040c&lt;br&gt;&#xA;द्रोण उवाच &#x9;041&lt;br&gt;&#xA;करोतु स्वस्ति ते ब्रह्मा स्वस्ति कुर्वन्तु ब्राह्मणाः ।&#x9;041a&lt;br&gt;&#xA;सरीसृपाश्च ये श्रेष्ठास्तेभ्यस्ते स्वस्ति भारत ॥&#x9;041c&lt;br&gt;&#xA;ययातिर्नहुषश्चैव धुन्धुमारो भगीरथः ।&#x9;042a&lt;br&gt;&#xA;तुभ्यं राजर्षयः सर्वे स्वस्ति कुर्वन्तु ते सदा ॥&#x9;042c&lt;br&gt;&#xA;स्वस्ति तेऽस्त्वेकपादेभ्यो बहुपादेभ्य एव च ।&#x9;043a&lt;br&gt;&#xA;स्वस्त्यस्त्वपादकेभ्यश्च नित्यं तव महारणे ॥&#x9;043c&lt;br&gt;&#xA;स्वाहा स्वधा शची चैव स्वस्ति कुर्वन्तु ते सदा ।&#x9;044a&lt;br&gt;&#xA;लक्ष्मीररुन्धती चैव कुरुतां स्वस्ति तेऽनघ ॥&#x9;044c&lt;br&gt;&#xA;असितो देवलश्चैव विश्वामित्रस्तथाङ्गिराः ।&#x9;045a&lt;br&gt;&#xA;वसिष्ठः कश्यपश्चैव स्वस्ति कुर्वन्तु ते नृप ॥&#x9;045c&lt;br&gt;&#xA;धाता विधाता लोकेशो दिशश्च सदिगीश्वराः ।&#x9;046a&lt;br&gt;&#xA;स्वस्ति तेऽद्य प्रयच्छन्तु कार्तिकेयश्च षण्मुखः ॥&#x9;046c&lt;br&gt;&#xA;&#39;येन देवाः सकृद्भग्नाः सङ्ग्रामे तारकामये ।&#x9;047a&lt;br&gt;&#xA;धृताः स च हतः शूरो ह्यवध्यो देवतागणैः ॥&#x9;047c&lt;br&gt;&#xA;विवस्वान्कुरुतां स्वस्ति तथा वैवस्वतो यमः ।&#x9;048a&lt;br&gt;&#xA;पार्षदा वशगा यस्य स्वस्ति तुभ्यं प्रयच्छतु ॥&#39;&#x9;048c&lt;br&gt;&#xA;दिग्गजाश्चैव चत्वारः क्षितिश्च गगनं ग्रहाः ।&#x9;049a&lt;br&gt;&#xA;&#39;दिशश्च विदिशश्चैव सिद्धा लोकहिते रताः ।&#x9;049c&lt;br&gt;&#xA;स्वस्ति कुर्वन्तु ते नित्यं मन्त्रेणानेन संस्तुताः ॥&#39;&#x9;049e&lt;br&gt;&#xA;अधस्ताद्धरणीं योऽसौ सदा धारयते नृप ।&#x9;050a&lt;br&gt;&#xA;शेषश्च पन्नगश्रेष्ठः स्वस्ति तुभ्यं प्रयच्छतु ॥&#x9;050c&lt;br&gt;&#xA;गान्धारे युधि विक्रम्य निर्जिते पाकशासनेः ।&#x9;051a&lt;br&gt;&#xA;पुरा वृत्रेण दैत्येन भिन्नदेहाः सहस्रशः ॥&#x9;051c&lt;br&gt;&#xA;हृततेजोबलाः सर्वे तदा सेन्द्रा दिवौकसः ।&#x9;052a&lt;br&gt;&#xA;ब्रह्माणं शरणं जग्मुर्वृत्राद्भीता महासुरात् ॥&#x9;052c&lt;br&gt;&#xA;देवा ऊचुः &#x9;053&lt;br&gt;&#xA;प्रमर्दितानां वृत्रेण देवानां देवसत्तम ।&#x9;053a&lt;br&gt;&#xA;गतिर्भव सुरश्रेष्ठ त्राहि नो महतो भयात् ॥&#x9;053c&lt;br&gt;&#xA;अथ पार्श्वे स्थितं विष्णुं शक्रादींश्च सुरोत्तमान् ।&#x9;054a&lt;br&gt;&#xA;प्राह पथ्यमिदं वाक्यं विषण्णान्सुरसत्तमान् ॥&#x9;054c&lt;br&gt;&#xA;रक्ष्या मे सततं देवाः सहेन्द्राः सद्विजातयः ।&#x9;055a&lt;br&gt;&#xA;त्वष्टुः सुदुर्धरं तेजो येन वृत्रो विनिर्मितः ॥&#x9;055c&lt;br&gt;&#xA;त्वष्ट्रा पुरा तपस्तप्त्वा वर्षायुतशतं तदा ।&#x9;056a&lt;br&gt;&#xA;वृत्रो विनिर्मितो देवाः प्राप्यानुज्ञां महेश्वरात् ॥&#x9;056c&lt;br&gt;&#xA;शङ्करस्य प्रसादाद्वै हन्याद्देवरिपुर्बली ।&#x9;057a&lt;br&gt;&#xA;नागत्वा शङ्करस्थानं भगवान्दृश्यते हरः ॥&#x9;057c&lt;br&gt;&#xA;दृष्ट्वा जेष्यथ वृत्रं तं क्षिप्रं गच्छत मन्दरम् ।&#x9;058a&lt;br&gt;&#xA;यत्रास्ते तपसां योनिर्दक्षयज्ञविनाशनः ॥&#x9;058c&lt;br&gt;&#xA;पिनाकी सर्वभूतेशो भगनेत्रनिपातनः ।&#x9;059a&lt;br&gt;&#xA;ते गत्वा सहिता देवा ब्रह्मणा सह मन्दरम् ॥&#x9;059c&lt;br&gt;&#xA;अपश्यंस्तेजसां राशिं सूर्यकोटिसमप्रभम् ।&#x9;060a&lt;br&gt;&#xA;सोऽब्रवीत्स्वागतं देवा ब्रूत किं करवाण्यहम् ॥&#x9;060c&lt;br&gt;&#xA;अमोघं दर्शनं मह्यं कामप्राप्तिरतोऽस्तु वः ।&#x9;061a&lt;br&gt;&#xA;एवमुक्तास्तु ते सर्वे प्रत्युचूस्तं दिवौकसः ॥&#x9;061c&lt;br&gt;&#xA;हृतौजसां नो वृत्रेण गतिर्भव दिवौकसाम् ।&#x9;062a&lt;br&gt;&#xA;मूर्तीरीक्षस्व नो देव प्रहारैर्जर्जरीकृताः ।&#x9;062c&lt;br&gt;&#xA;शरणं त्वां प्रपन्नाः स्म गतिर्भव महेश्वर ॥&#x9;062e&lt;br&gt;&#xA;शर्व उवाच &#x9;063&lt;br&gt;&#xA;विदितं वो यथा देवाः कृत्येयं सुमहाबला ।&#x9;063a&lt;br&gt;&#xA;त्वष्टुस्तेजोभवा घोरा दुर्निवार्याऽकृतात्मभिः ॥&#x9;063c&lt;br&gt;&#xA;अवश्यं तु मया कार्यं साह्यं सर्वदिवौकसाम् ।&#x9;064a&lt;br&gt;&#xA;ममेदं गात्रजं शक्र कवचं गृह्य भास्वरम् ॥&#x9;064c&lt;br&gt;&#xA;बधानानेन मन्त्रेण मानसेन सुरेश्वर ।&#x9;065a&lt;br&gt;&#xA;वधायासुरमुख्यस्य वृत्रस्य सुरघातिनः ॥&#x9;065c&lt;br&gt;&#xA;द्रोण उवाच &#x9;066&lt;br&gt;&#xA;इत्युक्त्वा वरदः प्रादाद्वर्म तन्मन्त्रमेव च ।&#x9;066a&lt;br&gt;&#xA;स तेन वर्मणा गुप्तः प्रायाद्वृत्रचमूं प्रति ॥&#x9;066c&lt;br&gt;&#xA;नानाविधैश्च शस्त्रौघैः पात्यमानैर्महारणे ।&#x9;067a&lt;br&gt;&#xA;न सन्धिः शक्यते भेत्तुं वर्मबन्धस्य तस्य तु ॥&#x9;067c&lt;br&gt;&#xA;स तेन वर्मणा गुप्तो वृत्रं देवरिपुं तदा ।&#x9;068a&lt;br&gt;&#xA;जघान समरेऽभीतः शक्रो देवाग्रणीस्तदा ॥&#x9;068c&lt;br&gt;&#xA;तं च मन्त्रमयं बन्धं वर्म चाङ्गिरसे ददौ ।&#x9;069a&lt;br&gt;&#xA;अङ्गिराः प्राह पुत्रस्य मन्त्रज्ञस्य बृहस्पतेः ।&#x9;069c&lt;br&gt;&#xA;बृहस्पतिरथोवाच अग्निवेश्याय धीमते ॥&#x9;069e&lt;br&gt;&#xA;अग्निवेश्यो मम प्रादात्तेन बध्नामि वर्म ते ।&#x9;070a&lt;br&gt;&#xA;तवाद्य देहरक्षार्थं मन्त्रेण नृपसत्तम ॥&#x9;070c&lt;br&gt;&#xA;सञ्जय उवाच &#x9;071&lt;br&gt;&#xA;एवमुक्त्वा ततो द्रोणस्तव पुत्रं महाद्युतिम् ।&#x9;071a&lt;br&gt;&#xA;पुनरे वचः प्राह शनैराचार्यपुङ्गवः ॥&#x9;071c&lt;br&gt;&#xA;ब्रह्मसूत्रेण बध्नामि कथचं तव भारत ।&#x9;072a&lt;br&gt;&#xA;हिरण्यगर्भेण यथा बद्धं विष्णोः पुरा रणे ॥&#x9;072c&lt;br&gt;&#xA;यथा च ब्रह्मणा बद्धं सङ्ग्रामे तारकामये ।&#x9;073a&lt;br&gt;&#xA;शक्रस्य कवचं दिव्यं तथा बध्नाम्यहं तव ॥&#x9;073c&lt;br&gt;&#xA;सञ्जय उवाच &#x9;074&lt;br&gt;&#xA;बद्धा तु कवचं तस्य मन्त्रेण विधिपूर्वकम् ।&#x9;074a&lt;br&gt;&#xA;प्रेषयामास राजानं युद्धाय महते द्विजः ॥&#x9;074c&lt;br&gt;&#xA;स सन्नद्धो महाबाहुराचार्येण महात्मना ।&#x9;075a&lt;br&gt;&#xA;&#39;प्रस्थितः सहसा राजन्यत्र यातो धनञ्जयः ॥&#39;&#x9;075c&lt;br&gt;&#xA;रथानां च सहस्रेण त्रिगर्तानां प्रहारिणाम् ।&#x9;076a&lt;br&gt;&#xA;तथा दन्तिसहस्रेण मत्तानां वीर्यशालिनाम् ॥&#x9;076c&lt;br&gt;&#xA;अश्वानां नियुतेनैव तथाऽन्यैश्च महारथैः ।&#x9;077a&lt;br&gt;&#xA;वृतः प्रायान्महाबाहुरर्जुनस्य रथं प्रति ॥&#x9;077c&lt;br&gt;&#xA;नानावादित्रघोषेण यथा वैरोचनिस्तथा ॥&#x9;078ac&lt;br&gt;&#xA;ततः शब्दो महानासीत्सैन्यानां तव भारत ।&#x9;079a&lt;br&gt;&#xA;अगाधं प्रस्थितं दृष्ट्वा समुद्रमिव कौरवम् ॥ ॥&#x9;079c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/095/</guid>
      <description>&lt;p&gt;श्रीः&#xA;अध्यायः 095&#xA;राज्ञां द्वन्द्वीभूय युद्धाय समागमः ॥ 1 ॥&#xA;सञ्जय उवाच &#x9;001&lt;br&gt;&#xA;प्रविष्टयोर्महाराज पार्थवार्ष्णेययो रणे ।&#x9;001a&lt;br&gt;&#xA;दुर्योधने प्रयाते च पृष्ठतः पुरुषर्षभे ॥&#x9;001c&lt;br&gt;&#xA;जवेनाभ्यद्रवन्द्रोणं महता निःस्वनेन च ।&#x9;002a&lt;br&gt;&#xA;पाण्डवाः सोमकैः सार्धं ततो युद्धमवर्तत ॥&#x9;002c&lt;br&gt;&#xA;तद्युद्धमभवत्तीव्रं तुमुलं रोमहर्षणम् ।&#x9;003a&lt;br&gt;&#xA;कुरूणां पाण्डवानां च व्यूहस्य पुरतोऽद्भुतम् ॥&#x9;003c&lt;br&gt;&#xA;राजन्कदाचिन्नास्माभिर्दृष्टं तादृङ्न च श्रुतम् ।&#x9;004a&lt;br&gt;&#xA;यादृङ्मध्यगते सूर्ये युद्धमासीद्विशाम्पते ॥&#x9;004c&lt;br&gt;&#xA;धृष्टद्युम्नमुखाः पार्था व्यूढानीकाः प्रहारिणः ।&#x9;005a&lt;br&gt;&#xA;द्रोणस्य सैन्यं ते सर्वे शरवर्षैरवाकिरन् ॥&#x9;005c&lt;br&gt;&#xA;वयं द्रोणं पुरस्कृत्य सर्वशस्त्रभृतां वरम् ।&#x9;006a&lt;br&gt;&#xA;पार्षतप्रमुखान्पार्थानभ्यवर्षाम सायकैः ॥&#x9;006c&lt;br&gt;&#xA;महामेघाविवोदीर्णौ मिश्रवातौ हिमात्यये ।&#x9;007a&lt;br&gt;&#xA;सेनाग्रे प्रचकाशेते रुचिरे रथभूषिते ॥&#x9;007c&lt;br&gt;&#xA;समेत्य तु महासेने चक्रतुर्वेगमुत्तमम् ।&#x9;008a&lt;br&gt;&#xA;जाह्नवीयमुने नद्यौ प्रावृषीवोल्बणोदके ॥&#x9;008c&lt;br&gt;&#xA;नानाशस्त्रपुरोवातो द्विपाश्वरथसंवृतः ।&#x9;009a&lt;br&gt;&#xA;गदाविद्युन्महारौद्रः सङ्ग्रामजलदो महान् ॥&#x9;009c&lt;br&gt;&#xA;भारद्वाजानिलोद्भूतः शरधारासहस्रवान् ।&#x9;010a&lt;br&gt;&#xA;अभ्यवर्षन्महारौद्रं पाण्डुसेनाग्निमुद्धतम् ॥&#x9;010c&lt;br&gt;&#xA;समुद्रमिव घर्मान्ते विशन्घोरो महानिलः ।&#x9;011a&lt;br&gt;&#xA;व्यक्षोभयदनीकानि पाण्डवानां द्विजोत्तमः ॥&#x9;011c&lt;br&gt;&#xA;तेऽपि सर्वप्रयत्नेन द्रोणमेव समाद्रवन् ।&#x9;012a&lt;br&gt;&#xA;बिभित्सन्तो महासेतुं वार्योघाः प्रबला इव ॥&#x9;012c&lt;br&gt;&#xA;वारयामास तान्द्रोणो जलौघमचलो यथा ।&#x9;013a&lt;br&gt;&#xA;पाण्डवान्समरे क्रुद्धान्पाञ्चालांश्च सकेकयान् ॥&#x9;013c&lt;br&gt;&#xA;अथापरे च राजानः परिवृत्य समन्ततः ।&#x9;014a&lt;br&gt;&#xA;महाबला रणे शूराः पाञ्चालानन्ववारयन् ॥&#x9;014c&lt;br&gt;&#xA;ततो रणे नरव्याघ्रः पार्षतः पाण्डवैः सह ।&#x9;015a&lt;br&gt;&#xA;सञ्जघानासकृद्द्रोणं बिभित्सुररिवाहिनीम् ॥&#x9;015c&lt;br&gt;&#xA;यथैव शरवर्षाणि द्रोणो वर्षति पार्षते ।&#x9;016a&lt;br&gt;&#xA;तथैव शरवर्षाणि धृष्टद्युम्नोऽप्यवर्षत ॥&#x9;016c&lt;br&gt;&#xA;सनिस्त्रिंशपुरोवातः शक्तिप्रासर्ष्टिसंवृतः ।&#x9;017a&lt;br&gt;&#xA;ज्याविद्युच्चापसंह्रादो धृष्टद्युम्नबलाहकः ॥&#x9;017c&lt;br&gt;&#xA;शरधाराश्मवर्षाणि व्यसृजत्सर्वतो दिशम् ।&#x9;018a&lt;br&gt;&#xA;निघ्नन्रथवराश्वौघान्प्लावयामास वाहिनीम् ॥&#x9;018c&lt;br&gt;&#xA;यंयमार्च्छच्छरैर्द्रोणः पाण्डवानां रथव्रजम् ।&#x9;019a&lt;br&gt;&#xA;ततस्ततः शरैर्द्रोणमपाकर्षत पार्षतः ॥&#x9;019c&lt;br&gt;&#xA;तथा तु यतमानस्य द्रोणस्य युधि भारत ।&#x9;020a&lt;br&gt;&#xA;धृष्टद्युम्नं समासाद्य त्रिधा सैन्यमभिद्यत ॥&#x9;020c&lt;br&gt;&#xA;भोजमेकेऽभ्यवर्तन्त जलसन्धं तथाऽपरे ।&#x9;021a&lt;br&gt;&#xA;पाण्डवैर्हन्यमानाश्च द्रोणमेवापरे ययुः ॥&#x9;021c&lt;br&gt;&#xA;सङ्घट्टयति सैन्यानि द्रोणस्तु रथिनां वरः ।&#x9;022a&lt;br&gt;&#xA;व्यधमच्चापि तान्यस्य धृष्टद्युम्नो महारथः ॥&#x9;022c&lt;br&gt;&#xA;धार्तराष्ट्रास्तथा भूता वध्यन्ते पाण्डुसृञ्जयैः ।&#x9;023a&lt;br&gt;&#xA;अगोपाः पशवोऽरण्ये बहुभिः श्वापदैरिव ॥&#x9;023c&lt;br&gt;&#xA;कालः स्म ग्रसते योधान्धृष्टद्युम्नेन मोहितान् ।&#x9;024a&lt;br&gt;&#xA;सङ्ग्रामे तुमुले तस्मिन्निति सम्मेनिरे जनाः ॥&#x9;024c&lt;br&gt;&#xA;कुनृपस्य यथा राष्ट्रं दुर्भिक्षव्याधितस्करैः ।&#x9;025a&lt;br&gt;&#xA;द्राव्यते तद्वदापन्ना पाण्डवैस्तव वाहिनी ॥&#x9;025c&lt;br&gt;&#xA;अर्करश्मिविमिश्रेषु शस्त्रेषु कवचेषु च ।&#x9;026a&lt;br&gt;&#xA;चक्षूंषि प्रत्यहन्यन्त सैन्येन रजसा तथा ॥&#x9;026c&lt;br&gt;&#xA;त्रिधा भूतेषु सैन्येषु वध्यमानेषु पाण्डवैः ।&#x9;027a&lt;br&gt;&#xA;अमर्षितस्ततो द्रोणः पाञ्चालान्व्यधमच्छरैः ॥&#x9;027c&lt;br&gt;&#xA;मृद्नतस्तान्यनीकानि निघ्नतश्चापि सायकैः ।&#x9;028a&lt;br&gt;&#xA;बभूव रूपं द्रोणस्य कालाग्नेरिव दीप्यतः ॥&#x9;028c&lt;br&gt;&#xA;रथं नागं हयं चापि पत्तिनश्च विशाम्पते ।&#x9;029a&lt;br&gt;&#xA;एकैकेनेषुणा सङ्ख्ये निर्बिभेद महारथः ॥&#x9;029c&lt;br&gt;&#xA;पाण्डवानां तु सैन्येषु नास्ति कश्चित्स भारत ।&#x9;030a&lt;br&gt;&#xA;दधार यो रणे बाणान्द्रोणचापच्युतान्प्रभो ॥&#x9;030c&lt;br&gt;&#xA;तत्पच्यमानमर्केण द्रोणसायकतापितम् ।&#x9;031a&lt;br&gt;&#xA;बभ्राम पार्षतं सैन्यं तत्रतत्रैव भारत ॥&#x9;031c&lt;br&gt;&#xA;&#39;हन्यमानं तु तत्सैन्यं भारद्वाजेन सर्वतः ।&#x9;032a&lt;br&gt;&#xA;शरैरग्निशिखाकारैर्दह्यते भरतर्षभ ॥&#39;&#x9;032c&lt;br&gt;&#xA;तथैव पार्षतेनापि काल्यमानं बलं तव ।&#x9;033a&lt;br&gt;&#xA;अभवत्सर्वतो दीप्तं शुष्कं वनमिवाग्निना ॥&#x9;033c&lt;br&gt;&#xA;बाध्यमानेषु सैन्येषु द्रोणपार्षतसायकैः ।&#x9;034a&lt;br&gt;&#xA;त्यक्त्वा प्राणान्परं शक्त्या युध्यन्ते स्वर्गलिप्सवः ॥&#x9;034c&lt;br&gt;&#xA;तावकानां परेषां च युध्यतां भरतर्षभ ।&#x9;035a&lt;br&gt;&#xA;नासीत्कश्चिन्महाराज योऽत्याक्षीत्संयुगं भयात् ॥&#x9;035c&lt;br&gt;&#xA;भीमसेनं तु कौन्तेयं सोदर्याः पर्यवारयन् ।&#x9;036a&lt;br&gt;&#xA;विविंशतिश्चित्रसेनो विकर्णश्च महारथः ॥&#x9;036c&lt;br&gt;&#xA;विन्दानुविन्दावावन्त्यौ क्षेमधूर्तिश्च वीर्यवान् ।&#x9;037a&lt;br&gt;&#xA;त्रयाणां तव पुत्राणां त्रय एवानुयायिनः ॥&#x9;037c&lt;br&gt;&#xA;बाह्लीकराजस्तेजस्वी कुलपुत्रो महारथः ।&#x9;038a&lt;br&gt;&#xA;सहसेनः सहामात्यो द्रौपदेयानवारयत् ॥&#x9;038c&lt;br&gt;&#xA;शैब्यो गोवासनो राजा योधैर्दशशतावरैः ।&#x9;039a&lt;br&gt;&#xA;काश्यस्याभिभुवः पुत्रं पराक्रान्तमवारयत् ॥&#x9;039c&lt;br&gt;&#xA;अजातशत्रुं कौन्तेयं ज्वलन्तमिव पावकम् ।&#x9;040a&lt;br&gt;&#xA;मद्राणामीश्वरः शल्यो राजा राजानमावृणोत् ||&#x9;040c&lt;br&gt;&#xA;दुःशासनस्त्ववस्थाप्य स्वमनीकममर्षणः ।&#x9;041a&lt;br&gt;&#xA;सात्यकिं प्रययौ क्रुद्धः शूरो रथवरं युधि ॥&#x9;041c&lt;br&gt;&#xA;स्वकेनाहमनीकेन सन्नद्धः कवचावृतः ।&#x9;042a&lt;br&gt;&#xA;चतुःशतैर्महेष्वासैश्चेकितानमवारयम् ॥&#x9;042c&lt;br&gt;&#xA;शकुनिस्तु सहानीको माद्रीपुत्राववारयत् ।&#x9;043a&lt;br&gt;&#xA;गान्धारकैः सप्तशतैश्चापशक्त्यसिपाणिभिः ॥&#x9;043c&lt;br&gt;&#xA;विन्दानुविन्दावावन्त्यौ विराटं मत्स्यमार्च्छताम् ।&#x9;044a&lt;br&gt;&#xA;प्राणांस्त्यक्त्वा महेष्वासौ मित्रार्थेऽभ्युद्यतायुधौ ॥&#x9;044c&lt;br&gt;&#xA;शिखण्डिनं याज्ञसेनिं रुन्धानमपराजितम् ।&#x9;045a&lt;br&gt;&#xA;बाह्लीकः प्रतिसंयत्तः पराक्रान्तमवारयत् ॥&#x9;045c&lt;br&gt;&#xA;धृष्टद्युम्नं तु पाञ्चाल्यं क्रूरैः सार्धं प्रभद्रकैः ।&#x9;046a&lt;br&gt;&#xA;आवन्त्यः सहसौवीरैः क्रुद्धरूपमवारयत् ॥&#x9;046c&lt;br&gt;&#xA;घटोत्कचं तथा शूरं राक्षसं क्रूरकर्मिणम् ।&#x9;047a&lt;br&gt;&#xA;अलामुधोऽद्रवत्तूर्णं क्रुद्धमायान्तमाहवे ॥&#x9;047c&lt;br&gt;&#xA;अलम्बुसं राक्षसेन्द्रं कुन्तिभोजो महारथः ।&#x9;048a&lt;br&gt;&#xA;सैन्येन महता युक्तः क्रुद्धरूपमवारयत् ॥&#x9;048c&lt;br&gt;&#xA;सैन्धवः पृष्ठतस्त्वासीत्सर्वसैन्यस्य भारत ।&#x9;049a&lt;br&gt;&#xA;रक्षितः परमेष्वासैः कृपप्रभृतिभी रथैः ॥&#x9;049c&lt;br&gt;&#xA;तस्यास्तां चक्ररक्षौ द्वौ सैन्धवस्य बृहत्तमौ ।&#x9;050a&lt;br&gt;&#xA;द्रौणिर्दक्षिणतो राजन्सूतपुत्रश्च वामतः ॥&#x9;050c&lt;br&gt;&#xA;पृष्ठगोपास्तु तस्यासन्सौमदत्तिपुरोगमाः ।&#x9;051a&lt;br&gt;&#xA;कृपश्च वृषसेनश्च शलः शल्यश्च दुर्जयः ॥&#x9;051c&lt;br&gt;&#xA;नीतिमन्तो महेष्वासाः सर्वे युद्धविशारदाः ।&#x9;052a&lt;br&gt;&#xA;सैन्धवस्य विधायैवं रक्षां युयुधिरे ततः ॥ ॥&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/096/</guid>
      <description>&lt;p&gt;श्रीः&#xA;अध्यायः 096&#xA;राज्ञां द्वन्द्वयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;राजन्सङ्ग्राममाश्चर्यं शृणु कीर्तयतो मम ।&#x9;001a&lt;br&gt;&#xA;कुरूणां पाण्डवानां च यथा युद्धमवर्तत ॥&#x9;001c&lt;br&gt;&#xA;भारद्वाजं समासाद्य व्यूहस्य प्रमुखे स्थितम् ।&#x9;002a&lt;br&gt;&#xA;अयोधयन्रणे पार्था द्रोणानीकं बिभित्सवः ॥&#x9;002c&lt;br&gt;&#xA;रक्षमाणः स्वथं व्यूहं द्रोणोऽपि सह सैनिकैः ।&#x9;003a&lt;br&gt;&#xA;अयोधयद्रणे पार्थान्प्रार्थयानो महद्यशः ॥&#x9;003c&lt;br&gt;&#xA;विन्दानुविन्दावावन्त्यौ विराटं दशभिः शरैः ।&#x9;004a&lt;br&gt;&#xA;अयोधयद्रणे पार्थान्प्रार्थयानो महद्यशः ॥&#x9;004c&lt;br&gt;&#xA;विन्दानुविन्दावावन्त्यौ विराटं दशभिः शरैः ।&#x9;005a&lt;br&gt;&#xA;पराक्रान्तौ पराक्रम्य योधयामास सानुगौ ॥&#x9;005c&lt;br&gt;&#xA;तेषां युद्धं समभवद्दारुणं शोणितोदकम् ।&#x9;006a&lt;br&gt;&#xA;सिंहस्य द्विपमुख्याभ्यां प्रभिन्नाभ्यां यथा वने ॥&#x9;006c&lt;br&gt;&#xA;बाह्लीकं रभसं युद्धे याज्ञसेनिर्महाबलः ।&#x9;007a&lt;br&gt;&#xA;आजघ्ने विशिखैस्तीक्ष्णैर्घोरैर्मर्मास्थिभेदिभिः ॥&#x9;007c&lt;br&gt;&#xA;बाह्लीको याज्ञसेनिं तु हेमपुङ्खैः शिलाशितैः ।&#x9;008a&lt;br&gt;&#xA;आजघान भृशं क्रुद्धो नवभिर्नतपर्वभिः ॥&#x9;008c&lt;br&gt;&#xA;तद्युद्धमभवद्घोरं शरशक्तिसमाकुलम् ।&#x9;009a&lt;br&gt;&#xA;भीरूणां त्रासजननं शूराणां हर्षवर्धनम् ॥&#x9;009c&lt;br&gt;&#xA;ताभ्यां तत्र शरैर्मुक्तैरन्तरिक्षं दिशस्तथा ।&#x9;010a&lt;br&gt;&#xA;अभवत्संवृतं सर्वं न प्राज्ञायत किञ्चन ॥&#x9;010c&lt;br&gt;&#xA;शैब्यो गोवासनो युद्धे काश्यपुत्रं महारथम् ।&#x9;011a&lt;br&gt;&#xA;ससैन्यो योधयामास गजः प्रतिगजं यथा ॥&#x9;011c&lt;br&gt;&#xA;बाह्लीकराजः सङ्क्रुद्धो द्रौपदेयान्महारथान् ।&#x9;012a&lt;br&gt;&#xA;मनः पञ्चेन्द्रियाणीव शुशुभे योधयन्रणे ॥&#x9;012c&lt;br&gt;&#xA;अयोधयंस्ते सुभृशं तं शरौघैः समन्ततः ।&#x9;013a&lt;br&gt;&#xA;इन्द्रियाणि यथा देहं शश्वद्देहवतां वर ॥&#x9;013c&lt;br&gt;&#xA;वार्ष्णेयं सात्यकिं युद्धे पुत्रो दुःशासनस्तव ।&#x9;014a&lt;br&gt;&#xA;आजघ्ने सायकैस्तीक्ष्णैर्नवभिर्नतपर्वभिः ॥&#x9;014c&lt;br&gt;&#xA;सोऽतिविद्धो बलवता महेष्वासेन धन्विना ।&#x9;015a&lt;br&gt;&#xA;ईषन्मूर्च्छां जगामाशु सात्यकिः सत्यविक्रमः ॥&#x9;015c&lt;br&gt;&#xA;समाश्वस्तस्तु वार्ष्णेयस्तव पुत्रं महारथम् ।&#x9;016a&lt;br&gt;&#xA;विव्याध दशभिस्तूर्णं सायकैः कङ्कपत्रिभिः ॥&#x9;016c&lt;br&gt;&#xA;तावन्योन्यं दृढं विद्धावन्योन्यशरपीडितौ ।&#x9;017a&lt;br&gt;&#xA;रेजतुः समरे राजन्पुष्पिताविव किंशुकौ ॥&#x9;017c&lt;br&gt;&#xA;अलम्बुसस्तु सङ्क्रुद्धः कुन्तिभोजशरार्दितः ।&#x9;018a&lt;br&gt;&#xA;अशोभत भृशं लक्ष्म्या पुष्पाढ्य इव किंशुकः ॥&#x9;018c&lt;br&gt;&#xA;कुन्तिभोजं ततो रक्षो विद्ध्वा बहुभिरायसैः ।&#x9;019a&lt;br&gt;&#xA;अनदद्भैरवं नादं वाहिन्याः प्रमुखे तव ॥&#x9;019c&lt;br&gt;&#xA;ततस्तौ समरे शूरौ योधयन्तौ परस्परम् ।&#x9;020a&lt;br&gt;&#xA;ददृशुः सर्वसैन्यानि शक्रजम्भौ यथा पुरा ॥&#x9;020c&lt;br&gt;&#xA;शकुनिं रभसं युद्धे कृतवैरं च भारत ।&#x9;021a&lt;br&gt;&#xA;माद्रीपुत्रौ च संरब्धौ शरैश्चार्दयतां भृशम् ॥&#x9;021c&lt;br&gt;&#xA;तुमुलः स महान्राजन्प्रावर्तत जनक्षयः ।&#x9;022a&lt;br&gt;&#xA;त्वया सञ्जनितोऽत्यर्थं कर्णेन च विवर्धितः ॥&#x9;022c&lt;br&gt;&#xA;रक्षितस्तव पुत्रैश्च क्रोधमूलो हुताशनः ।&#x9;023a&lt;br&gt;&#xA;य इमां पृथिवीं राजन्दग्धुं सर्वां समुद्यतः ॥&#x9;023c&lt;br&gt;&#xA;शकुनिः पाण्डुपुत्राभ्यां कृतः स विमुखः शरैः ।&#x9;024a&lt;br&gt;&#xA;न स्म जानाति कर्तव्यं युद्धे किञ्चित्पराक्रमम् ॥&#x9;024c&lt;br&gt;&#xA;विमुखं चैनमालोक्य माद्रीपुत्रौ महारथौ ।&#x9;025a&lt;br&gt;&#xA;ववर्षतुः पुनर्बाणैर्यथा मेघौ महागिरिम् ॥&#x9;025c&lt;br&gt;&#xA;स वध्यमानो बहुभिः शरैः सन्नतपर्वभिः ।&#x9;026a&lt;br&gt;&#xA;सम्प्रायाज्जवनैरश्वैर्द्रोणानीकाय सौबलः ॥&#x9;026c&lt;br&gt;&#xA;घटोत्कचस्तथा शूरं राक्षसं तमलामुधम् ।&#x9;027a&lt;br&gt;&#xA;अभ्ययाद्रभसं युद्धे वेगमास्थाय मध्यमम् ॥&#x9;027c&lt;br&gt;&#xA;तयोर्युद्धं महाराज चित्ररूपमिवाभवत् ।&#x9;028a&lt;br&gt;&#xA;यादृशं हि पुरावृत्तं रामरावणयोर्मृधे ॥&#x9;028c&lt;br&gt;&#xA;ततो युधिष्ठिरो राजा मद्रराजानमाहवे ।&#x9;029a&lt;br&gt;&#xA;विद्ध्वा पञ्चाशता बाणैः पुनर्विव्याध सप्तभिः ॥&#x9;029c&lt;br&gt;&#xA;ततः प्रववृते युद्धं तयोरत्यद्भुतं नृप ।&#x9;030a&lt;br&gt;&#xA;यथा पूर्वं महद्युद्धं शम्बरामरराजयोः ॥&#x9;030c&lt;br&gt;&#xA;विविंशतिश्चित्रसेनो विकर्णश्च तवात्मजः ।&#x9;031a&lt;br&gt;&#xA;अयोधयन्भीमसेनं महत्या सेनया वृताः ॥ ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/097/</guid>
      <description>&lt;p&gt;श्रीः&#xA;अध्यायः 097&#xA;द्रोणधृष्टद्युम्नयोर्युद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;तथा तस्मिन्प्रवृत्ते तु सङ्ग्रामे रोमहर्षणे ।&#x9;001a&lt;br&gt;&#xA;कौरवेयांस्त्रिधाभूतान्पाण्डवाः समुपाद्रवन् ॥&#x9;001c&lt;br&gt;&#xA;जलसन्धं महाबाहुं भीमसेनोऽभ्यवर्तत ।&#x9;002a&lt;br&gt;&#xA;युधिष्ठिरः सहानीकः कृतवर्माणमाहवे ॥&#x9;002c&lt;br&gt;&#xA;किरंस्तु शरवर्षाणि रोचमान इवांशुमान् ।&#x9;003a&lt;br&gt;&#xA;धृष्टद्युम्नो महाराज द्रोणमभ्यद्रवद्रणे ॥&#x9;003c&lt;br&gt;&#xA;ततः प्रववृते युद्धं त्वरतां सर्वधन्विनाम् ।&#x9;004a&lt;br&gt;&#xA;कुरूणां पाण्डवानां च सङ्क्रुद्धानां परस्परम् ॥&#x9;004c&lt;br&gt;&#xA;सङ्क्षये तु तथाभूते वर्तमाने महाभये ।&#x9;005a&lt;br&gt;&#xA;द्वन्द्वीभूतेषु सैन्येषु युध्यमानेष्वभीतवत् ॥&#x9;005c&lt;br&gt;&#xA;द्रोणः पाञ्चालपुत्रेण बली बलवता सह ।&#x9;006a&lt;br&gt;&#xA;यदक्षिपत्पृषत्कौघांस्तदद्भुतमिवाभवत् ॥&#x9;006c&lt;br&gt;&#xA;पुण्डरीकवनानीव विध्वस्तानि समन्ततः ।&#x9;007a&lt;br&gt;&#xA;चक्राते द्रोणपाञ्चाल्यौ नृणां शीर्षाण्यनेकशः ॥&#x9;007c&lt;br&gt;&#xA;विनिकीर्णानि वीराणामनीकेषु समन्ततः ।&#x9;008a&lt;br&gt;&#xA;वस्त्राभरणशस्त्राणि ध्वजवर्मायुधानि च ॥&#x9;008c&lt;br&gt;&#xA;तपनीयतनुत्राणाः संसिक्ता रुधिरेण च ।&#x9;009a&lt;br&gt;&#xA;कोविदारा इवाभान्ति पुष्पितास्तत्र भारत ।&#x9;009c&lt;br&gt;&#xA;तावकाः समरे योधाः पाण्डवेयाश्च विक्षताः ॥&#x9;009a&lt;br&gt;&#xA;कुञ्जराश्वनरान्ये पातयन्ति स्म पत्रिभिः ।&#x9;010c&lt;br&gt;&#xA;तालमात्राणि चापानि विकर्षन्तो महारथाः ॥&#x9;010a&lt;br&gt;&#xA;असिचर्माणि चापानि शिरांसि कवचानि च ।&#x9;011a&lt;br&gt;&#xA;विप्रकीर्यन्त शूराणां सम्प्रहारे महात्मनाम् ॥&#x9;011c&lt;br&gt;&#xA;उत्थितान्यगणेयानि कबन्धानि समन्ततः ।&#x9;012a&lt;br&gt;&#xA;अदृश्यन्त महाराज तस्मिन्परमसङ्कुले ॥&#x9;012c&lt;br&gt;&#xA;गृध्राः कङ्का बकाः श्येना वायसा जम्बुकास्तथा ।&#x9;013a&lt;br&gt;&#xA;बहुशः पिशिताशाश्च तत्रादृश्यन्त मारिष ॥&#x9;013c&lt;br&gt;&#xA;भक्षयन्तश्च मांसानि पिबन्तश्चापि शोणितम् ।&#x9;014a&lt;br&gt;&#xA;विलुम्पमानाः केशांश्च मज्जाश्च बहुधा नृप ॥&#x9;014c&lt;br&gt;&#xA;आकर्षन्तः शरीराणि शरीरावयवांस्तथा ।&#x9;015a&lt;br&gt;&#xA;नराश्वगजसङ्घानां शिरांसि च ततस्ततः ॥&#x9;015c&lt;br&gt;&#xA;कृतास्त्रा रणशिक्षाभिर्दीक्षिता रणशालिनः ।&#x9;016a&lt;br&gt;&#xA;रणे जयं प्रार्थयाना भृशं युयुधिरे तदा ॥&#x9;016c&lt;br&gt;&#xA;असिमार्गान्बहुविधान्विचेरुः सैनिका रणे ।&#x9;017a&lt;br&gt;&#xA;ऋष्टिभिः शक्तिभिः प्रासैः शूलतोमरपट्टसैः ॥&#x9;017c&lt;br&gt;&#xA;गदाभिः परिघैश्चान्यैरायुधैश्च भुजैरपि ।&#x9;018a&lt;br&gt;&#xA;अन्योन्यं जघ्निरे क्रुद्धा युद्धरङ्गता नराः ॥&#x9;018c&lt;br&gt;&#xA;रथिनो रथिभिः सार्धमश्वारोहाश्च सादिभिः ।&#x9;019a&lt;br&gt;&#xA;मातङ्गा वरमातङ्गैः पदाताश्च पदातिभिः ॥&#x9;019c&lt;br&gt;&#xA;क्षीबा इवान्ये चोन्मत्ता रङ्गेष्विव च वारणाः ।&#x9;020a&lt;br&gt;&#xA;उच्चुक्रुशुरथान्योन्यं जघ्नुरन्योन्यमेव च ॥&#x9;020c&lt;br&gt;&#xA;वर्तमाने तथा युद्धे निर्मर्यादे विशाम्पते ।&#x9;021a&lt;br&gt;&#xA;धृष्टद्युम्नो हयानश्वैर्द्रोणस्य व्यत्यमिश्रयत् ॥&#x9;021c&lt;br&gt;&#xA;ते हयाः साध्वशोभन्त मिश्रिता वातरंहसः ।&#x9;022a&lt;br&gt;&#xA;पारावतसवर्णाश्च रक्तशोणाश्च संयुगे ॥&#x9;022c&lt;br&gt;&#xA;पारावतसवर्णास्ते रक्तशोणविमिश्रिताः ।&#x9;023a&lt;br&gt;&#xA;हयाः शुशुभिरे राजन्मेघा इव सविद्युतः ॥&#x9;023c&lt;br&gt;&#xA;धृष्टद्युम्नस्तु सम्प्रेक्ष्य द्रोणमभ्याशमागतम् ।&#x9;024a&lt;br&gt;&#xA;असिचर्माददे वीरो धनुरुत्सृज्य भारत ॥&#x9;024c&lt;br&gt;&#xA;चिकीर्षुर्दुष्करं कर्म पार्षतः परवीरहा ।&#x9;025a&lt;br&gt;&#xA;ईषायाः समतिक्रम्य द्रोणस्य रथमाविशत् ॥&#x9;025c&lt;br&gt;&#xA;अतिष्ठद्युगमध्ये स युगसन्नहनेषु च ।&#x9;026a&lt;br&gt;&#xA;जघनार्धेषु चाश्वानां तत्सैन्यान्यभ्यपूजयन् ॥&#x9;026c&lt;br&gt;&#xA;खड्गेन चरतस्तस्य शोणाश्वानधितिष्ठतः ।&#x9;027a&lt;br&gt;&#xA;न ददार्शान्तरं द्रोणस्तदद्भुतमिवाभवत् ॥&#x9;027c&lt;br&gt;&#xA;यथा श्येनस्य पतनं वनेष्वामिषगृद्धिनः ।&#x9;028a&lt;br&gt;&#xA;तथैवासीदभीसारस्तस्य द्रोणं जिघांसतः ॥&#x9;028c&lt;br&gt;&#xA;ततः शरशतेनास्य शतचन्द्रं समाक्षिपत् ।&#x9;029a&lt;br&gt;&#xA;द्रोणो द्रुपदपुत्रस्य खड्गं च दशभिः शरैः ॥&#x9;029c&lt;br&gt;&#xA;हयांश्चैव चतुःषष्ट्या शराणां जघ्निवान्बली ।&#x9;030a&lt;br&gt;&#xA;ध्वजं छत्रं च भल्लाभ्यां तथा तौ पार्ष्णिसारथी ॥&#x9;030c&lt;br&gt;&#xA;अथास्मै त्वरितो बाणमपरं जीवितान्तकम् ।&#x9;031a&lt;br&gt;&#xA;धृष्टद्युम्नाय चिक्षेप वज्रं वज्रधरो यथा ॥&#x9;031c&lt;br&gt;&#xA;तं चतुर्दशभिस्तीक्ष्णैर्बाणैश्चिच्छेद सात्यकिः ।&#x9;032a&lt;br&gt;&#xA;ग्रस्तमाचार्यमुख्येन धृष्टद्युम्नं व्यमोचयत् ॥&#x9;032c&lt;br&gt;&#xA;सिंहेनेव मृगं ग्रस्तं नरसिंहेन मारिष ।&#x9;033a&lt;br&gt;&#xA;द्रोणाद्वै मोचयामास पाञ्चाल्यं शिनिपुङ्गवः ॥&#x9;033c&lt;br&gt;&#xA;सात्यकिं प्रेक्ष्य गोप्तारं पाञ्चाल्यं च महाहवे ।&#x9;034a&lt;br&gt;&#xA;शराणां त्वरितो द्रोणः षड्विंशत्या समार्पयत् ॥&#x9;034c&lt;br&gt;&#xA;ततो द्रोणं शिनेः पौत्रो ग्रसन्तमपि सृञ्जयान् ।&#x9;035a&lt;br&gt;&#xA;प्रत्यविध्यच्छितैर्बाणैः षड्विंशत्या स्तनान्तरे ॥&#x9;035c&lt;br&gt;&#xA;ततः सर्वे रथास्तूर्णं पाञ्चाल्या जयगृद्धिनः ।&#x9;036a&lt;br&gt;&#xA;सात्वताभिसृते द्रोणे धृष्टद्युम्नमवाक्षिपन् ॥ ॥&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/098/</guid>
      <description>&lt;p&gt;श्रीः&#xA;अध्यायः 098&#xA;द्रोणसात्यक्योर्युद्धम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;बाणे तस्मिन्निकृत्ते तु धृष्टद्युम्ने च मोक्षिते ।&#x9;001a&lt;br&gt;&#xA;तेन वृष्णिप्रवीरेण युयुधानेन सञ्जय ॥&#x9;001c&lt;br&gt;&#xA;अमर्षितो महेष्वासः सर्वशस्त्रभृतां वरः ।&#x9;002a&lt;br&gt;&#xA;नरव्याघ्रं शिनेः पौत्रं द्रोणः किमकरोद्युधि ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;सम्प्रस्रुतक्रोधविषो व्यादितास्यशरासनः ।&#x9;003a&lt;br&gt;&#xA;तीक्ष्णधारेषुदशनः सितनाराचदंष्ट्रवान् ॥&#x9;003c&lt;br&gt;&#xA;संरम्भामर्षताम्राक्षो महोरग इव श्वसन् ।&#x9;004a&lt;br&gt;&#xA;नरवीरः प्रमुदितः शोणैरश्वैर्महाजवैः ॥&#x9;004c&lt;br&gt;&#xA;उत्पतद्भिरिवाकाशे क्रामद्भिरिव पर्वतम् ।&#x9;005a&lt;br&gt;&#xA;रुक्मपुङ्खाञ्शरानस्यन्युयुधानमुपाद्रवत् ॥&#x9;005c&lt;br&gt;&#xA;शरपातमहावर्षं रथघोषबलाहकम् ।&#x9;006a&lt;br&gt;&#xA;कार्मुकैरावृतं राजन्नाराचबहुविद्युतम् ॥&#x9;006c&lt;br&gt;&#xA;शक्तिखड्गाशनिधरं क्रोधवेगसमुत्थितम् ।&#x9;007a&lt;br&gt;&#xA;द्रोणमेघमनावार्यं हयमारुतचोदितम् ॥&#x9;007c&lt;br&gt;&#xA;दृष्ट्वैवाभिपतन्तं तं शूरः परपुरञ्जयः ।&#x9;008a&lt;br&gt;&#xA;उवाच सूतं शैनेयः प्रहसन्युद्धदुर्मदः ॥&#x9;008c&lt;br&gt;&#xA;एनं वै ब्राह्मणं शूरं स्वकर्मण्यनवस्थितम् ।&#x9;009a&lt;br&gt;&#xA;आश्रयं धार्तराष्ट्रस्य धर्मराजभयावहम् ॥&#x9;009c&lt;br&gt;&#xA;शीघ्रं प्रजवितैरश्वैः प्रत्युद्याहि प्रहृष्टवत् ।&#x9;010a&lt;br&gt;&#xA;आचार्यं राजपुत्राणां सततं शूरमानिनम् ॥&#x9;010c&lt;br&gt;&#xA;सञ्जय उवाच &#x9;011&lt;br&gt;&#xA;&#39;एवमुक्तस्ततः सूतः सात्यकस्यावहद्रथम् ।&#39;&#x9;011a&lt;br&gt;&#xA;ततो रजतसङ्काशा माधवस्य हयोत्तमाः ।&#x9;011c&lt;br&gt;&#xA;द्रोणस्याभिमुखाः शीघ्रमगच्छन्वातरंहसः ॥&#x9;011e&lt;br&gt;&#xA;ततस्तौ द्रोणशैनेयौ युयुधाते परन्तपौ ।&#x9;012a&lt;br&gt;&#xA;शरैरनेकसाहस्रैस्ताडयन्तौ परस्परम् ॥&#x9;012c&lt;br&gt;&#xA;इषुजालावृतं व्योम चक्रतुः पुरुषर्षभौ ।&#x9;013a&lt;br&gt;&#xA;पूरयामासतुर्वीरावुभौ दश दिशः शरैः ।&#x9;013c&lt;br&gt;&#xA;मेघाविवातपापाये धाराभिरितरेतरम् ॥&#x9;013e&lt;br&gt;&#xA;न स्म सूर्यस्तदा भाति न ववौ च समीरणः ।&#x9;014a&lt;br&gt;&#xA;इषुजालावृतं घोरमन्धकारं समन्ततः ॥&#x9;014c&lt;br&gt;&#xA;अनाधृष्यमिवान्येषां शूराणामभवत्तदा ।&#x9;015a&lt;br&gt;&#xA;अन्धकारीकृते लोके द्रोणशैनेययोः शरैः ॥&#x9;015c&lt;br&gt;&#xA;तयोः शीघ्रास्त्रविदुषोर्द्रोणसात्वतयोस्तदा ।&#x9;016a&lt;br&gt;&#xA;नान्तरं शरवृष्टीनां ददृशे नरसिंहयोः ॥&#x9;016c&lt;br&gt;&#xA;इषूणां सन्निपातेन शब्दो धाराभिघातजः ।&#x9;017a&lt;br&gt;&#xA;शुश्रुवे शक्रमुक्तानामशनीनामिव स्वनः ॥&#x9;017c&lt;br&gt;&#xA;नाराचैर्व्यतिविद्धानां शराणां रूपमाबभौ ।&#x9;018a&lt;br&gt;&#xA;आशीविषविदष्टानां सर्पाणामिव भारत ॥&#x9;018c&lt;br&gt;&#xA;तयोर्ज्यातलनिर्घोषः शुश्रुवे युद्धशौण्डयोः ।&#x9;019a&lt;br&gt;&#xA;अजस्रं शैलशृङ्गाणां वज्रेणाहन्यतामिव ॥&#x9;019c&lt;br&gt;&#xA;उभयोस्तौ रथौ राजंस्ते चाश्वास्तौ च सारथी ।&#x9;020a&lt;br&gt;&#xA;रुक्मपुङ्खैः शरैछन्नाश्चित्ररूपा बभुस्तदा ॥&#x9;020c&lt;br&gt;&#xA;निर्मलानामजिह्मानां नाराचानां विशाम्पते ।&#x9;021a&lt;br&gt;&#xA;निर्मुक्ताशीविषाभानां सम्पातोऽभूत्सुदारुणः ॥&#x9;021c&lt;br&gt;&#xA;उभयोः पतिते छत्रे तथैव पतितौ ध्वजौ ।&#x9;022a&lt;br&gt;&#xA;&#39;निकृन्ततोः शरैस्तीक्ष्णैर्द्रोणसात्यकयो रणे ॥&#39;&#x9;022c&lt;br&gt;&#xA;उभौ रुधिरसिक्ताङ्गावुभौ च विजयैषिणौ ।&#x9;023a&lt;br&gt;&#xA;स्रवद्भिः शोणितं गात्रैः प्रस्रुताविव वारणौ ।&#x9;023c&lt;br&gt;&#xA;अन्योन्यमभ्यविध्येतां जीवितान्तकरैः शरैः ॥&#x9;023e&lt;br&gt;&#xA;गर्जितोत्कृष्टसन्नादाः शङ्खदुन्दुभिनिःस्वनाः ।&#x9;024a&lt;br&gt;&#xA;उपारमन्महाराज व्याजहार न कश्चन ॥&#x9;024c&lt;br&gt;&#xA;तुष्णीम्भूतान्यनौकानि योधा युद्धादुपारमन् ।&#x9;025a&lt;br&gt;&#xA;ददर्श द्वैरथं ताभ्यां जातकौतूहलो जनः ॥&#x9;025c&lt;br&gt;&#xA;रथिनो हस्तियन्तारो हयारोहाः पदातयः ।&#x9;026a&lt;br&gt;&#xA;अवैक्षन्ताचलैर्नेत्रैः परिवार्य नरर्षभौ ॥&#x9;026c&lt;br&gt;&#xA;हस्त्यनीकान्यतिष्ठन्त तथानीकानि वाजिनाम् ।&#x9;027a&lt;br&gt;&#xA;तथैव रथवाहिन्यः प्रतिव्यूह्य व्यवस्थिताः ॥&#x9;027c&lt;br&gt;&#xA;मुक्ताविद्रुमचित्रैश्च मणिकाञ्चनभूषितैः ।&#x9;028a&lt;br&gt;&#xA;ध्वजैराभरणैश्चित्रैः कवचैश्च हिरण्मयैः ॥&#x9;028c&lt;br&gt;&#xA;वैजयन्तीपताकाभिः परिस्तोमाङ्गकम्बलैः ।&#x9;029a&lt;br&gt;&#xA;विमलैर्निशितैः शस्त्रैर्हयानां च प्रकीर्णकैः ॥&#x9;029c&lt;br&gt;&#xA;जातरूपमयीभिश्च राजतीभिश्च मूर्धसु ।&#x9;030a&lt;br&gt;&#xA;गजानां कुम्भमालाभिर्दन्तवेष्टैश्च भारत ॥&#x9;030c&lt;br&gt;&#xA;सबलाकाः सखद्योताः सैरावतशतह्रदाः ।&#x9;031a&lt;br&gt;&#xA;अदृश्यन्तोष्णपर्याये मेघानामिव वागुराः ॥&#x9;031c&lt;br&gt;&#xA;अपश्यन्नस्मदीयाश्च ते च यौधिष्ठिराः स्थिताः ।&#x9;032a&lt;br&gt;&#xA;तद्युद्धं युयुधानस्य द्रोणस्य च महात्मनः ॥&#x9;032c&lt;br&gt;&#xA;विमानाग्रगता देवा ब्रह्मसोमपुरोगमाः ।&#x9;033a&lt;br&gt;&#xA;सिद्धचारणसङ्घाश्च विद्याधरमहोरगाः ॥&#x9;033c&lt;br&gt;&#xA;&#39;गन्धर्वा दानवा यक्षा राक्षसाप्सरसः खगाः ।&#39;&#x9;034a&lt;br&gt;&#xA;गतप्रत्यागताक्षेपैश्चित्रैरस्त्रविघातिभिः ।&#x9;034c&lt;br&gt;&#xA;विविधैर्विस्मयं जग्मुस्तयोः पुरुषसिंहयोः ॥&#x9;034e&lt;br&gt;&#xA;हस्तलाघवमस्त्रेषु दर्शयन्तौ महाबलौ ।&#x9;035a&lt;br&gt;&#xA;अन्योन्यमभिविध्येतां शरैस्तौ द्रोणसात्यकी ॥&#x9;035c&lt;br&gt;&#xA;ततो द्रोणस्य दाशार्हः शरांश्चिच्छेद संयुगे ।&#x9;036a&lt;br&gt;&#xA;पत्रिभिः सुदृढैराशु धनुश्चैव महाद्युतेः ॥&#x9;036c&lt;br&gt;&#xA;निमेषान्तरमात्रेण भारद्वाजोऽपरं धनुः ।&#x9;037a&lt;br&gt;&#xA;सज्यं चकार तदपि चिच्छेदास्य स सात्यकिः ॥&#x9;037c&lt;br&gt;&#xA;ततस्त्वरन्पुनर्द्रोणो धनुर्हस्तो व्यतिष्ठत ।&#x9;038a&lt;br&gt;&#xA;सज्यं सज्यं धनुश्चास्य चिच्छेद निशिथैः शरैः ॥&#x9;038c&lt;br&gt;&#xA;एवमेकशतं छिन्नं धनुषां दृढधन्विना ।&#x9;039a&lt;br&gt;&#xA;न चान्तरं तयोर्दृष्टं सन्धाने च्छेदनेऽपि च ॥&#x9;039c&lt;br&gt;&#xA;ततोऽस्य संयुगे द्रोणो दृष्ट्वा कर्मातिमानुषम् ।&#x9;040a&lt;br&gt;&#xA;युयुधानस्य राजेन्द्र मनसैतदचिन्तयत् ॥&#x9;040c&lt;br&gt;&#xA;एतदस्त्रबलं रामे कार्तवीर्ये धनञ्जये ।&#x9;041a&lt;br&gt;&#xA;भीष्मे च पुरुषव्याघ्रे यदिदं सात्वतां वरे ॥&#x9;041c&lt;br&gt;&#xA;तं चास्य मनसा द्रोणः पूजयामास विक्रमम् ।&#x9;042a&lt;br&gt;&#xA;लाघवं वासवस्येव सम्प्रेक्ष्य द्विजसत्तमः ॥&#x9;042c&lt;br&gt;&#xA;तुतोषास्त्रविदां श्रेष्ठस्तथा देवाः सवासवाः ।&#x9;043a&lt;br&gt;&#xA;न तामालक्षयामासुर्लघुतां शीघ्रचारिणः ॥&#x9;043c&lt;br&gt;&#xA;देवाश्च युयुधानस्य गन्धर्वाश्च विशाम्पते ।&#x9;044a&lt;br&gt;&#xA;सिद्धचारणसङ्घाश्च विदुर्द्रोणस्य कर्म तत् ॥&#x9;044c&lt;br&gt;&#xA;ततोऽन्यद्धनुरादाय द्रोणः क्षत्रियमर्दनः ।&#x9;045a&lt;br&gt;&#xA;अस्त्रैरस्त्रविदां श्रेष्ठो योधयामास भारत ॥&#x9;045c&lt;br&gt;&#xA;तस्यास्त्राण्यस्त्रमायाभिः प्रतिहत्य स सात्यकिः ।&#x9;046a&lt;br&gt;&#xA;जघान निशितैर्बाणैस्तदद्भुतमिवाभवत् ॥&#x9;046c&lt;br&gt;&#xA;तस्यातिमानुषं कर्म दृष्ट्वाऽन्यैरसमं रणे ।&#x9;047a&lt;br&gt;&#xA;युक्तं योगेन योगज्ञास्तावकाः समपूजयन् ॥&#x9;047c&lt;br&gt;&#xA;यदस्त्रमस्यति द्रोणस्तदेवास्यति सात्यकिः ।&#x9;048a&lt;br&gt;&#xA;तमाचार्योऽथ सम्भ्रान्तोऽयोधयच्छत्रुतापनः ॥&#x9;048c&lt;br&gt;&#xA;ततः क्रुद्धो महाराज धनुर्वेदस्य पारगः ।&#x9;049a&lt;br&gt;&#xA;वधाय युयुधानस्य दिव्यमस्त्रमुदैरयत् ॥&#x9;049c&lt;br&gt;&#xA;तदाग्नेयं महाघोरं रिपुघ्नमुपलक्ष्य सः ।&#x9;050a&lt;br&gt;&#xA;दिव्यमस्त्रं महेष्वासो वारुणं समुदैरयत् ॥&#x9;050c&lt;br&gt;&#xA;हाहाकारो महानासीद्दृष्ट्वा दिव्यास्त्रधारिणौ ।&#x9;051a&lt;br&gt;&#xA;न विचेरुस्तदाऽऽकाशे भूतान्याकाशगान्यपि ॥&#x9;051c&lt;br&gt;&#xA;अस्त्रे ते वारुणाग्नेये यदा बाणैः समाहिते ।&#x9;052a&lt;br&gt;&#xA;न यावदभ्यपद्येतां व्यावर्तदथ भास्करः ॥&#x9;052c&lt;br&gt;&#xA;ततो युधिष्ठिरो राजा भीमसेनश्च पाण्डवः ।&#x9;053a&lt;br&gt;&#xA;नकुलः सहदेवश्च पर्यरक्षन्त सात्यकिम् ॥&#x9;053c&lt;br&gt;&#xA;धृष्टद्युम्नमुखैः सार्धं विराटश्च सकेकयः ।&#x9;054a&lt;br&gt;&#xA;मत्स्याः साल्वेयसेनाश्च द्रोणमाजग्मुरञ्जसा ॥&#x9;054c&lt;br&gt;&#xA;दुःशासनं पुरस्कृत्य राजपुत्राः सहस्रशः ।&#x9;055a&lt;br&gt;&#xA;द्रोणमभ्युपपद्यन्त सपत्नैः परिवारितम् ॥&#x9;055c&lt;br&gt;&#xA;ततो युद्धमभूद्राजंस्तेषां तव च धन्विनाम् |&#x9;056a&lt;br&gt;&#xA;रजसा संवृते लोके शरजालसमावृते ॥&#x9;056c&lt;br&gt;&#xA;सर्वमाविग्नमभवन्न प्राज्ञायत किञ्चन ।&#x9;057a&lt;br&gt;&#xA;सैन्येन रजसा ध्वस्ते निर्मर्यादमवर्तत ॥&#x9;057c&lt;br&gt;&#xA;&#39;तेनान्तरेण पार्थस्तु रणे जित्वा महारिपून् ।&#x9;058a&lt;br&gt;&#xA;अतिक्रान्तस्तदा युद्धं कृत्वा पर्यवतस्थिवान्&#39; ॥॥ &#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/099/</guid>
      <description>&lt;p&gt;श्रीः&#xA;अध्यायः 099&#xA;अर्जुनेन रणाङ्कणे हयाप्यायनाय शरैः सरोनिर्माणम् ॥ 1 ॥ तथा शरमयवेश्मनिर्माणम् ॥ 2 ॥&#xA;सञ्जय उवाच &#x9;001&lt;br&gt;&#xA;&#39;वर्तमाने तदा युद्धे द्रोणस्य सह पाण्डुभिः ।&#39;&#x9;001a&lt;br&gt;&#xA;परिवर्तमान आदित्ये तत्र सूर्ये च रश्मिभिः ।&#x9;001c&lt;br&gt;&#xA;रजसा कीर्यमाणाश्च मन्दीभूताश्च कौरवाः ॥&#x9;001e&lt;br&gt;&#xA;तिष्ठतां युध्यमानानां पुनरावर्ततामपि ।&#x9;002a&lt;br&gt;&#xA;भज्यतां जयतां चैव जगाम तदहः शनैः ॥&#x9;002c&lt;br&gt;&#xA;तथा तेषु विषक्तेषु सैन्येषु जयगृद्धिषु ।&#x9;003a&lt;br&gt;&#xA;अर्जुनो वासुदेवश्च सैन्धवायैव जग्मतुः ॥&#x9;003c&lt;br&gt;&#xA;रथमार्गप्रमाणं तु कौन्तेयो निशितैः शरैः ।&#x9;004a&lt;br&gt;&#xA;चकार यं च पन्थानं ययौ तेन जनार्दनः ॥&#x9;004c&lt;br&gt;&#xA;यत्रयत्र रथो याति पाण्डवस्य महात्मनः ।&#x9;005a&lt;br&gt;&#xA;तत्रतत्रैव दीर्यन्ते सेनास्तव विशाम्पते ॥&#x9;005c&lt;br&gt;&#xA;रथशिक्षां तु दाशार्हो दर्शयामास वीर्यवान् ।&#x9;006a&lt;br&gt;&#xA;उत्तमाधममध्यानि मण्डलानि विदर्शयन् ॥&#x9;006c&lt;br&gt;&#xA;ते तु नामाङ्किता बाणाः कालज्वलनसन्निभाः ।&#x9;007a&lt;br&gt;&#xA;स्नायुनद्धाः सुपर्वाणः पृथवो दीर्घगामिनः ॥&#x9;007c&lt;br&gt;&#xA;वैणवाश्चायसाश्चोग्रा ग्रसन्तो विविधानरीन् ।&#x9;008a&lt;br&gt;&#xA;रुधिरं पतगैः सार्धं प्राणिनां पपुराहवे ॥&#x9;008c&lt;br&gt;&#xA;रथस्थितोऽग्रतः क्रोशं यानस्यत्यर्जुनः शरान् ।&#x9;009a&lt;br&gt;&#xA;रथे क्रोशमतिक्रान्ते तस्य ते घ्नन्ति शात्रवान् ॥&#x9;009c&lt;br&gt;&#xA;तार्क्ष्यमारुतरंहोभिर्वाजिभिः साधुवाहिभिः ।&#x9;010a&lt;br&gt;&#xA;यथाऽगच्छद्धृषीकेशः कृत्स्नं विस्मापयञ्जगत् ॥&#x9;010c&lt;br&gt;&#xA;न तथा गच्छति रथस्तपनस्य विशाम्पते ।&#x9;011a&lt;br&gt;&#xA;नेन्द्रस्य न तु रुद्रस्य नापि वैश्रवणस्य च ॥&#x9;011c&lt;br&gt;&#xA;नान्यस्य समरे राजन्गतपूर्वस्तथा रथः ।&#x9;012a&lt;br&gt;&#xA;यथा ययावर्जुनस्य मनोभिप्रायशीघ्रगः ॥&#x9;012c&lt;br&gt;&#xA;प्रविश्य तु रणे राजन्केशवः परवीरहा ।&#x9;013a&lt;br&gt;&#xA;सेनामध्ये हयांस्तूर्णं चोदयामास भारत ॥&#x9;013c&lt;br&gt;&#xA;ततस्तस्य रथौघस्य मध्यं प्राप्य हयोत्तमाः ।&#x9;014a&lt;br&gt;&#xA;कृच्छ्रेण रथमूहुस्तं क्षुत्पिपासासमन्विताः ॥&#x9;014c&lt;br&gt;&#xA;क्षताश्च बहुभिः शस्त्रैर्युद्धशौण्डैरनेकशः ।&#x9;015a&lt;br&gt;&#xA;मण्डलानि विचित्राणि विचेरुस्ते मुहुर्मुहुः ॥&#x9;015c&lt;br&gt;&#xA;हतानां वाजिनागानां रथानां च नरैः सह ।&#x9;016a&lt;br&gt;&#xA;उपरिष्टादतिक्रान्ताः शैलाभानां सहस्रशः ॥&#x9;016c&lt;br&gt;&#xA;&#39;श्रमेण महता युक्तास्ते हया वातरंहसः ।&#x9;017a&lt;br&gt;&#xA;मन्दवेगगता राजन्संवृत्तास्तत्र संयुगे ॥&#39;&#x9;017c&lt;br&gt;&#xA;एतस्मिन्नन्तरे वीरावावन्त्यौ भ्रातरौ नृप ।&#x9;018a&lt;br&gt;&#xA;सहसेनौ समार्च्छेतां पाण्डवं क्लान्तवाहनम् ॥&#x9;018c&lt;br&gt;&#xA;तावर्जुनं चतुःषष्ट्या सप्तत्या च जनार्दनम् ।&#x9;019a&lt;br&gt;&#xA;शराणां च शतैरश्वानविध्येतां मुदान्वितौ ॥&#x9;019c&lt;br&gt;&#xA;तावर्जुनो महाराज नवभिर्नतपर्वभिः ।&#x9;020a&lt;br&gt;&#xA;आजघान रणे क्रुद्धो मर्मज्ञो मर्मभेदिभिः ॥&#x9;020c&lt;br&gt;&#xA;ततस्तौ तु शरौघेण बीभत्सुं सहकेशवम् ।&#x9;021a&lt;br&gt;&#xA;आच्छादयेतां संरब्धौ सिंहनादं च चक्रतुः ॥&#x9;021c&lt;br&gt;&#xA;तयोस्तु धनुषी मुष्टौ भल्लाभ्यां श्वेतवाहनः ।&#x9;022a&lt;br&gt;&#xA;चिच्छेद समरे तूर्णं भूय एव धनञ्जयः ।&#x9;022c&lt;br&gt;&#xA;अथान्यैर्विशिखैस्तूर्णं ध्वजौ च कनकोज्ज्वलौ ॥&#x9;022e&lt;br&gt;&#xA;अथान्ये धनुषी राजन्प्रगृह्य समरे तदा ।&#x9;023a&lt;br&gt;&#xA;पाण्डवं भृशसङ्क्रुद्धावर्दयामासतुः शरैः ॥&#x9;023c&lt;br&gt;&#xA;तयोस्तु भृशसङ्क्रुद्धः शराभ्यां पाण्डुनन्दनः ।&#x9;024a&lt;br&gt;&#xA;धनुषी चिच्छिदे तूर्णं भूय एव धनञ्जयः ॥&#x9;024c&lt;br&gt;&#xA;तथान्यैर्विशिखैस्तूर्णं रुक्मपुङ्खैः शिलाशितैः ।&#x9;025a&lt;br&gt;&#xA;जघानाश्वांस्तथा सूतौ पार्ष्णी च सपदानुगौ ॥&#x9;025c&lt;br&gt;&#xA;ज्येष्ठस्य च शिरः कायात्क्षुरप्रेण न्यकृन्तत ।&#x9;026a&lt;br&gt;&#xA;स पपात हतः पृथ्व्यां वातरुग्ण इव द्रुमः ॥&#x9;026c&lt;br&gt;&#xA;विन्दं तु निहतं दृष्ट्वा ह्यनुविन्दः प्रतापवान् ।&#x9;027a&lt;br&gt;&#xA;हताश्वं रथमुत्सृज्य गदां गृह्य महाबलः ॥&#x9;027c&lt;br&gt;&#xA;अभ्यवर्तत सङ्ग्रामे भ्रातुर्वधमनुस्मरन् ।&#x9;028a&lt;br&gt;&#xA;गदया रथिनां श्रेष्ठो नृत्यन्निव महारथः ॥&#x9;028c&lt;br&gt;&#xA;अनुविन्दस्तु गदया ललाटे मधुसूदनम् ।&#x9;029a&lt;br&gt;&#xA;स्पष्ट्वा नाकम्पयत्क्रुद्धो मैनाकमिव पर्वतम् ॥&#x9;029c&lt;br&gt;&#xA;तस्यार्जुनः शरैः षड्भिर्ग्रीवां पादौ भुजौ शिरः ।&#x9;030a&lt;br&gt;&#xA;निचकर्त स सञ्छिन्नः पपाताद्रिचयो यथा ॥&#x9;030c&lt;br&gt;&#xA;ततस्तौ निहतौ दृष्ट्वा तयो राजन्पदानुगाः ।&#x9;031a&lt;br&gt;&#xA;अभ्यद्रवन्त सङ्क्रुद्धाः किरन्तः शतशः शरान् ॥&#x9;031c&lt;br&gt;&#xA;तानर्जुनः शरैस्तूर्णं निहत्य भरतर्षभ ।&#x9;032a&lt;br&gt;&#xA;व्यरोचत यथा वह्निर्दावं दग्ध्वा हिमात्यये ॥&#x9;032c&lt;br&gt;&#xA;तयोः सेनामतिक्रम्य कृच्छ्रादिव धनञ्जयः ।&#x9;033a&lt;br&gt;&#xA;विबभौ जलदं हित्वा दिवाकर इवोदितः ॥&#x9;033c&lt;br&gt;&#xA;तं दृष्ट्वा कुरवस्त्रस्ताः प्रहृष्टाश्चाभवन्पुनः ।&#x9;034a&lt;br&gt;&#xA;अभ्यवर्तन्त पार्थं च समन्ताद्भरतर्षभ ॥&#x9;034c&lt;br&gt;&#xA;श्रान्तं चैनं समालक्ष्य ज्ञात्वा दूरे च सैन्धवम् ।&#x9;035a&lt;br&gt;&#xA;सिंहनादेन महता सर्वतः पर्यवारयन् ॥&#x9;035c&lt;br&gt;&#xA;तांस्तु दृष्ट्वा सुसंरब्धानुत्स्मयन्पुरुषर्षभः ।&#x9;036a&lt;br&gt;&#xA;शनकैरिव दाशार्हमर्जुनो वाक्यमब्रवीत् ॥&#x9;036c&lt;br&gt;&#xA;शरार्दिताश्च ग्लानाश्च हया दूरे च सैन्धवः ।&#x9;037a&lt;br&gt;&#xA;किमिहानन्तरं कार्यं साधिष्ठं तव रोचते ॥&#x9;037c&lt;br&gt;&#xA;ब्रूहि कृष्ण यथातत्त्वं त्वं हि प्राज्ञतमः सदा ।&#x9;038a&lt;br&gt;&#xA;भवन्नेत्रा रणे शत्रून्विजेष्यन्तीह पाण्डवाः ॥&#x9;038c&lt;br&gt;&#xA;मम त्वनन्तरं कृत्यं यद्वै तत्त्वं निबोध मे ।&#x9;039a&lt;br&gt;&#xA;हयान्विमुच्य हि सुखं विशल्यान्कुरु माधव ॥&#x9;039c&lt;br&gt;&#xA;सञ्जय उवाच &#x9;040&lt;br&gt;&#xA;एवमुक्तस्तु पार्थेन केशवः प्रत्युवाच तम् ।&#x9;040a&lt;br&gt;&#xA;ममाप्येतन्मतं पार्थ यदितं ते प्रभाषितम् ॥&#x9;040c&lt;br&gt;&#xA;अर्जुन उवाच &#x9;041&lt;br&gt;&#xA;अहमावारयिष्यामि सर्वसैन्यानि केशव ।&#x9;041a&lt;br&gt;&#xA;त्वमप्यत्र यथान्यायं कुरु कार्यमनन्तरम् ॥&#x9;041c&lt;br&gt;&#xA;सञ्जय उवाच &#x9;042&lt;br&gt;&#xA;सोऽवतीर्य रथोपस्थादसम्भ्रान्तो धनञ्जयः ।&#x9;042a&lt;br&gt;&#xA;गाण्डीवं धनुरादाय तस्थौ गिरिविवाचलः ॥&#x9;042c&lt;br&gt;&#xA;तमभ्यधावन्क्रोशन्तः क्षत्रिया जयकाङ्क्षिणः ।&#x9;043a&lt;br&gt;&#xA;इदं छिद्रमिति ज्ञात्वा धरणीस्थं धनञ्जयम् ॥&#x9;043c&lt;br&gt;&#xA;तमेकं रथवंशेन महता पर्यवारयन् ।&#x9;044a&lt;br&gt;&#xA;विकर्षन्तश्च चापानि विसृजन्तश्च सायकान् ॥&#x9;044c&lt;br&gt;&#xA;शस्त्राणि च विचित्राणि क्रुद्धास्तत्र व्यदर्शयन् ।&#x9;045a&lt;br&gt;&#xA;छादयन्तः शरैः पार्थं मेघा इव दिवाकरम् ॥&#x9;045c&lt;br&gt;&#xA;अभ्यद्रवन्त वेगेन क्षत्रियाः क्षत्रियर्षभम् ।&#x9;046a&lt;br&gt;&#xA;नरसिंहं रथोदाराः सिंहं मत्ता इव द्विपाः ॥&#x9;046c&lt;br&gt;&#xA;तत्र पार्थस्य भुजयोर्महद्बलमदृश्यत ।&#x9;047a&lt;br&gt;&#xA;यत्क्रुद्धो बहुलाः सेनाः सर्वतः समवारयत् ॥&#x9;047c&lt;br&gt;&#xA;अस्त्रैरस्त्राणि संवार्य द्विषतां सर्वतो विभुः ।&#x9;048a&lt;br&gt;&#xA;इषुभिर्बहुभिस्तूर्णं सर्वानेव समावृणोत् ॥&#x9;048c&lt;br&gt;&#xA;तत्रान्तरिक्षे बाणानां प्रगाढानां विशाम्पते ।&#x9;049a&lt;br&gt;&#xA;सङ्घर्षेण महार्चिष्मान्पावकः समजायत ॥&#x9;049c&lt;br&gt;&#xA;तत्रतत्र महेष्वासैः श्वसद्भिः शोणितोक्षितैः ।&#x9;050a&lt;br&gt;&#xA;हयैर्नागैश्च सम्भिन्नैर्नदद्भिश्चारिकर्शन ॥&#x9;050c&lt;br&gt;&#xA;संरब्धैश्चारिभिर्वीरैः प्रार्थयद्भिर्जयं मृधे ।&#x9;051a&lt;br&gt;&#xA;एकस्थैर्बहुभिः क्रुद्धैरूष्मेव समजायत ॥&#x9;051c&lt;br&gt;&#xA;शरोर्मिणं ध्वजावर्तं नागनक्रं दुरत्ययम् ।&#x9;052a&lt;br&gt;&#xA;पदातिमत्स्यकलिलं शङ्खदुन्दुभिनिःस्वनम् ॥&#x9;052c&lt;br&gt;&#xA;असङ्ख्येयमपारं च रजो नीरमतीव च ।&#x9;053a&lt;br&gt;&#xA;उष्णीषकमठं छत्रपताकाफेनमालिनम् ॥&#x9;053c&lt;br&gt;&#xA;रथसागरमक्षोभ्यं मातङ्गाङ्गशिलाचितम् ।&#x9;054a&lt;br&gt;&#xA;वेलाभूतस्तदा पार्थः पत्रिभिः समवारयत् ॥&#x9;054c&lt;br&gt;&#xA;[धृतराष्ट्र उवाच &#x9;055&lt;br&gt;&#xA;अर्जुने धरणीं प्राप्ते हयहस्ते च केशवे ।&#x9;055a&lt;br&gt;&#xA;एतदन्तरमासाद्य कथं पार्थो न घातितः ॥&#x9;055c&lt;br&gt;&#xA;सञ्जय उवाच &#x9;056&lt;br&gt;&#xA;सद्यः पार्थिव पार्थेन निरुद्धाः सर्वपार्थिवाः ।&#x9;056a&lt;br&gt;&#xA;रथस्था धरणीस्थेन वाक्यमच्छान्दसं यथा ॥&#x9;056c&lt;br&gt;&#xA;स पार्थः पार्थिवान्सर्वान्भूमिस्थोपि रथस्थितान् ।&#x9;057a&lt;br&gt;&#xA;एको निवारयामास लोभः सर्वगुणानिव ॥]&#x9;057c&lt;br&gt;&#xA;ततो जनार्दनः सङ्ख्ये प्रियं पुरुषसत्तमम् ।&#x9;058a&lt;br&gt;&#xA;असम्भ्रान्तो महाबाहुरर्जुनं वाक्यमब्रवीत् ॥&#x9;058c&lt;br&gt;&#xA;उदपानमिहाश्वानां नालमस्ति रणेऽर्जुन ।&#x9;059a&lt;br&gt;&#xA;परीप्सन्ते जलं चेमे पेयं न त्ववगाहनम् ॥&#x9;059c&lt;br&gt;&#xA;इदमस्तीत्यसम्भ्रान्तो ब्रुवन्नस्त्रेण मेदिनीम् ।&#x9;060a&lt;br&gt;&#xA;अभिहत्यार्जुनश्चक्रे वाजिपानं सरः शुभम् ॥&#x9;060c&lt;br&gt;&#xA;[हंसकारण्डवाकीर्णं चक्रवाकोपशोभितम् ।&#x9;061a&lt;br&gt;&#xA;सुविस्तीर्णं प्रसन्नाम्भः प्रफुल्लवरपङ्कजम् ॥&#x9;061c&lt;br&gt;&#xA;कूर्ममत्स्यगणाकीर्णमगाधमृषिसेवितम् ।&#x9;062a&lt;br&gt;&#xA;आगच्छन्नारदमुनिर्दर्शनार्थं कृतं क्षणात् ॥]&#x9;062c&lt;br&gt;&#xA;शरवंशं शरस्थूणं शराच्छादनमद्भुतम् ।&#x9;063a&lt;br&gt;&#xA;शरवेश्माकरोत्पार्थस्त्वष्टेवाद्भुतकर्मकृत् ॥&#x9;063c&lt;br&gt;&#xA;ततः प्रहस्य गोविन्दः साधुसाध्वित्यथाब्रवीत् ।&#x9;064a&lt;br&gt;&#xA;शरवेश्मनि पार्थेन कृते तस्मिन्महात्मना ॥ ॥&#x9;064c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/100/</guid>
      <description>&lt;p&gt;श्रीः&#xA;अध्यायः 100&#xA;श्रीकृष्णेनार्जुननिर्मितसरसि स्नापनादिनाऽऽप्यायितानां तुरगाणां पुना रथे योजनम् ॥ 1 ॥ पुना रथमारूढयोः कृष्णार्जुनयोर्जयद्रथम् प्रति गमनम् ॥ 3 ॥&#xA;सञ्जय उवाच &#x9;001&lt;br&gt;&#xA;सलिले जनिते तस्मिन्कौन्तेयेन महात्मना ।&#x9;001a&lt;br&gt;&#xA;निस्तारिते द्विषत्सैन्ये कृते च शरवेश्मनि ॥&#x9;001c&lt;br&gt;&#xA;वासुदेवो रथात्तूर्णमवतीर्य महाद्युतिः ।&#x9;002a&lt;br&gt;&#xA;मोचयामास तुरगान्विनुन्नान्कङ्कपत्रिभिः ॥&#x9;002c&lt;br&gt;&#xA;अदृष्टपूर्वं तद्दृष्ट्वा साधुवादो महानभूत् ।&#x9;003a&lt;br&gt;&#xA;सिद्धचारणसङ्घानां सैनिकानां च सर्वशः ॥&#x9;003c&lt;br&gt;&#xA;पदातिनं तु कौन्तेयं युध्यमानं महारथाः ।&#x9;004a&lt;br&gt;&#xA;नाशक्नुवन्वारयितुं तदद्भुतमिवाभवत् ॥&#x9;004c&lt;br&gt;&#xA;आपतत्सु रथौघेषु प्रभूतगजवाजिषु ।&#x9;005a&lt;br&gt;&#xA;नासम्भ्रमत्तदा पार्थस्तदस्य पुरुषानति ॥&#x9;005c&lt;br&gt;&#xA;व्यसृजन्त शरौघांस्ते पाण्डवं प्रति पार्थिवाः ।&#x9;006a&lt;br&gt;&#xA;न चाव्यथत धर्मात्मा वासविः परवीरहा ॥&#x9;006c&lt;br&gt;&#xA;शतानि शरजालानि गदाः प्रासांश्च वीर्यवान् ।&#x9;007a&lt;br&gt;&#xA;आगतानग्रसत्पार्थः सरितः सागरो यथा ॥&#x9;007c&lt;br&gt;&#xA;अस्त्रवेगेन महता पार्थो बाहुबलेन च ।&#x9;008a&lt;br&gt;&#xA;सर्वेषां पार्थिवेन्द्राणामग्रसत्ताञ्शरोत्तमान् ॥&#x9;008c&lt;br&gt;&#xA;तत्तु पार्थस्य विक्रान्तं वासुदेवस्य चोभयोः ।&#x9;009a&lt;br&gt;&#xA;अपूजयन्महाराज कौरवा महदद्भुतम् ॥&#x9;009c&lt;br&gt;&#xA;कौरवा ऊचुः &#x9;010&lt;br&gt;&#xA;किमद्भुततमं लोके भविताऽप्यथवा ह्यभूत् ।&#x9;010a&lt;br&gt;&#xA;यदश्वान्पार्थ गोविन्दौ पाययामासतू रणे ॥&#x9;010c&lt;br&gt;&#xA;भयं विपुलमस्मासु तावधत्तां नरोत्तमौ ।&#x9;011a&lt;br&gt;&#xA;तेजो विदधतुश्चोग्रं यत्सैन्यं तावकं विभो ।&#x9;011c&lt;br&gt;&#xA;&#39;दधारैको रणे पार्थो वेलेवोद्वृत्तमर्णवम् ॥&#x9;011e&lt;br&gt;&#xA;पार्थस्य शरसञ्छन्ने तस्मिन्सद्मनि भारत ।&#x9;012a&lt;br&gt;&#xA;आकाशमिव सम्प्राप्य विचेरुस्तत्र पक्षिणः ॥&#x9;012c&lt;br&gt;&#xA;न चैनं युधि तिष्ठन्तं सैन्येषु तव मारिष ।&#x9;013a&lt;br&gt;&#xA;अभ्यद्रवत्सुसङ्क्रुद्धः पुमान्कश्चित्तु तावकः ॥&#x9;013c&lt;br&gt;&#xA;सर्वे विमनसोऽभूवंस्तव योधा विशाम्पते ।&#x9;014a&lt;br&gt;&#xA;सम्प्रेक्ष्य तत्र गोविन्दं पाण्डवं च धनञ्जयम् ॥&#39;&#x9;014c&lt;br&gt;&#xA;अथ स्मयन्हृषीकेशः स्त्रीमध्य इव भारत ।&#x9;015a&lt;br&gt;&#xA;अर्जुनेन कृते सङ्ख्ये शरगर्भगृहे तदा ॥&#x9;015c&lt;br&gt;&#xA;उपावर्तयदव्यग्रस्तानश्वान्पुष्करेक्षणः ।&#x9;016a&lt;br&gt;&#xA;मिषतां सर्वसैन्यानां त्वदीयानां विशाम्पते ॥&#x9;016c&lt;br&gt;&#xA;&#39;उपावृत्त्योत्थितानश्वान्पाणिभ्यां पुष्करेक्षणः ।&#x9;017a&lt;br&gt;&#xA;सम्मार्जयन्रणे राजन्पश्यतां सर्वयोधिनाम् ॥&#39;&#x9;017c&lt;br&gt;&#xA;तेषां श्रमं च ग्लानिं च वमथुं वेपथुं व्रणान् ।&#x9;018a&lt;br&gt;&#xA;सर्वं व्यपानुदत्कृष्णः कुशलो ह्यश्वकर्मणि ॥&#x9;018c&lt;br&gt;&#xA;शल्यानुद्धृत्य पाणिभ्यां परिमृज्य च तान्हयान् ।&#x9;019a&lt;br&gt;&#xA;उपावर्त्य यथान्यायं पाययामास वारि सः ॥&#x9;019c&lt;br&gt;&#xA;स ताल्ँलब्धोदकान्स्नाताञ्जग्धान्नान्विगतक्लमान् ।&#x9;020a&lt;br&gt;&#xA;योजयामास संहृष्टः पुनरेव रथोत्तमे ॥&#x9;020c&lt;br&gt;&#xA;स तं रथवरं शौरिः सर्वशस्त्रभृतां वरः ।&#x9;021a&lt;br&gt;&#xA;समास्थाय महातेजाः सार्जुनः प्रययौ द्रुतम् ॥&#x9;021c&lt;br&gt;&#xA;&#39;योजयित्वा हयांस्तस्य विधिदृष्टेन कर्मणा ।&#x9;022a&lt;br&gt;&#xA;रणे चचार गोविन्दस्तृणीकृत्य महारथान् ॥&#39;&#x9;022c&lt;br&gt;&#xA;रथं रथवरस्याजौ युक्तं लब्धोदकैर्हयैः ।&#x9;023a&lt;br&gt;&#xA;दृष्ट्वा कुरुबलश्रेष्ठाः पुनर्विमनसोऽभवन् ॥&#x9;023c&lt;br&gt;&#xA;विनिःश्वसन्तस्ते राजन्भग्नदंष्ट्रा इवोरगाः ।&#x9;024a&lt;br&gt;&#xA;घिगहोऽतिगतः पार्थः कृष्णश्चेत्यब्रुवन्पृथक् ॥&#x9;024c&lt;br&gt;&#xA;तत्सैन्यं सर्वतो दृष्ट्वा रोमहर्षणमद्भुतम् ।&#x9;025a&lt;br&gt;&#xA;त्वरध्वमिति चाक्रन्दन्नैतदस्तीति चाब्रुवन् ॥&#x9;025c&lt;br&gt;&#xA;सर्वक्षत्रस्य मिषतो रथेनैकेन दंशितौ ।&#x9;026a&lt;br&gt;&#xA;बालः क्रीडनकेनेव कदर्थीकृत्य नो बलम् ॥&#x9;026c&lt;br&gt;&#xA;क्रोशतां यतमानानामसंसक्तौ परन्तपौ ।&#x9;027a&lt;br&gt;&#xA;दर्शयित्वाऽत्मनो वीर्यं प्रयातौ सर्वराजसु ॥&#x9;027c&lt;br&gt;&#xA;&#39;यथा दैवासुरे युद्धे तृणीकृत्य च दानवान् ।&#x9;028a&lt;br&gt;&#xA;इन्द्राविष्णू पुरा राजञ्जम्भस्य वधकाङ्क्षिणौ ॥&#39;&#x9;028c&lt;br&gt;&#xA;तौ प्रयातौ पुनर्दृष्ट्वा तदाऽन्ये सैनिकाब्रुवन् ।&#x9;029a&lt;br&gt;&#xA;त्वरध्वं कुरवः सर्वे वधे कृष्णकिरीटिनोः ॥&#x9;029c&lt;br&gt;&#xA;रथं युङ्क्त्वा हि दाशार्हो मिषतां सर्वधन्विनाम् ।&#x9;030a&lt;br&gt;&#xA;जयद्रथाय यात्येष कदर्थीकृत्य नो रणे ॥&#x9;030c&lt;br&gt;&#xA;तत्र केचिन्मिथो राजन्समभाषन्त भूमिपाः ।&#x9;031a&lt;br&gt;&#xA;अदृष्टपूर्वं सङ्ग्रामे तदृष्ट्वा महदद्भुतम् ॥&#x9;031c&lt;br&gt;&#xA;सर्वसैन्यानि राजा च धृतराष्ट्रोऽत्ययं गतः ।&#x9;032a&lt;br&gt;&#xA;दुर्योधनापराधेन क्षत्रं कृत्स्ना च मेदिनी ॥&#x9;032c&lt;br&gt;&#xA;विलयं समनुप्राप्ता तच्च राजा न बुध्यते ।&#x9;033a&lt;br&gt;&#xA;इत्येवं क्षत्रियास्तत्र ब्रुवन्त्यन्ये च भारत ॥&#x9;033c&lt;br&gt;&#xA;सिन्धुराजस्य यत्कृत्यं गतस्य यमसादनम् ।&#x9;034a&lt;br&gt;&#xA;तत्करोतु वृथादृष्टिर्धार्तराष्ट्रोऽनुपायवित् ॥&#x9;034c&lt;br&gt;&#xA;ततः शीघ्रतरं प्रायात्पाण्डवः सैन्धवं प्रति ।&#x9;035a&lt;br&gt;&#xA;विवर्तमाने तिग्मांशौ हृष्टैः पीतोदकैर्हयैः ॥&#x9;035c&lt;br&gt;&#xA;तं प्रयान्तं महाबाहुं सर्वशस्त्रभृतां वरम् ।&#x9;036a&lt;br&gt;&#xA;नाशक्नुवन्वारयितुं योधाः क्रुद्धमिवान्तकम् ॥&#x9;036c&lt;br&gt;&#xA;विद्राव्य तु ततः सैन्यं पाण्डवः शत्रुतापनः ।&#x9;037a&lt;br&gt;&#xA;यथा मृगगणान्सिंहः सैन्धवार्थे व्यलोडयत् ॥&#x9;037c&lt;br&gt;&#xA;गाहमानस्त्वनीकानि तूर्णमश्वानचोदयत् ।&#x9;038a&lt;br&gt;&#xA;बलाकाभं तु दाशार्हः पाञ्चजन्यं व्यनादयत् ॥&#x9;038c&lt;br&gt;&#xA;कौन्तेयेनाग्रतः सृष्टा न्यपतन्पृष्ठतः शराः ।&#x9;039a&lt;br&gt;&#xA;तूर्णात्तूर्णतरं ह्यश्वाः प्रावहन्वातरंहसः ॥&#x9;039c&lt;br&gt;&#xA;ततो नृपतयः क्रुद्धाः परिवव्रुर्धनञ्जयम् ।&#x9;040a&lt;br&gt;&#xA;क्षत्रिया बहवश्चान्ये जयद्रथवधैषिणम् ॥&#x9;040c&lt;br&gt;&#xA;सैन्येषु विप्रयातेषु धिष्ठितं पुरुषर्षभम् ।&#x9;041a&lt;br&gt;&#xA;दुर्योधनोऽन्वयात्पार्थं त्वरमाणो महाहवे ॥&#x9;041c&lt;br&gt;&#xA;वातोद्धूतपताकं तं रथं जलदनिःस्वनम् ।&#x9;042a&lt;br&gt;&#xA;घोरं कपिध्वजं दृष्ट्वा विषण्णा रथिनोऽभवन् ॥&#x9;042c&lt;br&gt;&#xA;दिवाकरेऽथ रजसा सर्वतः संवृते भृशम् ।&#x9;043a&lt;br&gt;&#xA;शरार्ताश्च रणे योधाः शेकुः कृष्णौ न वीक्षितुम् ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/101/</guid>
      <description>&lt;p&gt;श्रीः&#xA;अध्यायः 101&#xA;जयद्रथं यियासोरर्जुनस्य दुर्योधनेन निरोधः ॥ 1 ॥&#xA;सञ्जय उवाच &#x9;001&lt;br&gt;&#xA;स्रंसन्त इव मज्जानस्तावकानां भयान्नृप ।&#x9;001a&lt;br&gt;&#xA;तौ दृष्ट्वा समतिक्रान्तौ वासुदेवधनञ्जयौ ॥&#x9;001c&lt;br&gt;&#xA;सर्वे तु प्रतिसंरब्धा ह्रीमन्तः सत्वचोदिताः ।&#x9;002a&lt;br&gt;&#xA;स्थिरीभूता महात्मानः प्रत्यगच्छन्धनञ्जयम् ॥&#x9;002c&lt;br&gt;&#xA;ये गताः पाण्डवं युद्धे रोषामर्षसमन्विताः ।&#x9;003a&lt;br&gt;&#xA;तेऽद्यापि न निवर्तन्ते सिन्धवः सागरादिव ॥&#x9;003c&lt;br&gt;&#xA;असन्तस्तु न्यवर्तन्त वेदेभ्य इव नास्तिकाः ।&#x9;004a&lt;br&gt;&#xA;नरकं भजमानास्ते प्रत्यपद्यन्त किल्बिषम् ॥&#x9;004c&lt;br&gt;&#xA;तावतीत्य रथानीकं विमुक्तौ पुरुषर्षभौ ।&#x9;005a&lt;br&gt;&#xA;ददृशाते यथा राहोरास्यान्मुक्तौ प्रभाकरौ ॥&#x9;005c&lt;br&gt;&#xA;मत्स्याविव महाजालं विदार्य विगतक्लमौ ।&#x9;006a&lt;br&gt;&#xA;तथा कृष्णावदृश्येतां सेनाजालं विदार्य तत् ॥&#x9;006c&lt;br&gt;&#xA;विमुक्तौ शस्त्रसम्बाधाद्रोणानीकात्सुदुर्भिदात् ।&#x9;007a&lt;br&gt;&#xA;अदृश्येतां महात्मानौ कालसूर्याविवोदितौ ॥&#x9;007c&lt;br&gt;&#xA;अस्त्रसम्बाधनिर्मुक्तौ विमुक्तौ शस्त्रसङ्कटात् ।&#x9;008a&lt;br&gt;&#xA;अदृश्येतां महात्मानौ शत्रुसम्बाधकारिणौ ॥&#x9;008c&lt;br&gt;&#xA;विमुक्तौ ज्वलनस्पर्शान्मकरास्याज्झषाविव ।&#x9;009a&lt;br&gt;&#xA;अक्षोभयेतां सेनां तौ समुद्रं मकराविव ॥&#x9;009c&lt;br&gt;&#xA;तावकास्तव पुत्राश्च द्रोणानीकस्थयोस्तयोः ।&#x9;010a&lt;br&gt;&#xA;नैतौ तरिष्यतो द्रोणमिति चक्रुस्तदा मतिम् ॥&#x9;010c&lt;br&gt;&#xA;तौ तु दृष्ट्वा व्यतिक्रान्तौ द्रोणानीकं महाद्युती ।&#x9;011a&lt;br&gt;&#xA;नाशशंसुर्महाराज सिन्धुराजस्य जीवितम् ॥&#x9;011c&lt;br&gt;&#xA;आशा बलवती राजन्सिन्धुराजस्य जीविते ।&#x9;012a&lt;br&gt;&#xA;द्रोणहार्दिक्ययोः कृष्णौ न मोक्ष्येते इति प्रभो ॥&#x9;012c&lt;br&gt;&#xA;तामाशां विफलीकृत्य सन्तीर्णौ तौ परन्तपौ ।&#x9;013a&lt;br&gt;&#xA;द्रोणानीकं महाराज भोजानीकं च दुस्तरम् ॥&#x9;013c&lt;br&gt;&#xA;अथ दृष्ट्वा व्यतिक्रान्तौ ज्वलिताविव पावकौ ।&#x9;014a&lt;br&gt;&#xA;निराशाः सिन्धुराजस्य जीवितं न शशंसिरे ॥&#x9;014c&lt;br&gt;&#xA;मिथश्च समभाषेतामभीतौ भयवर्धनौ ।&#x9;015a&lt;br&gt;&#xA;जयद्रथवधे वाचस्तास्ताः कृष्णधनञ्जयौ ॥&#x9;015c&lt;br&gt;&#xA;असौ मध्ये कृतः षड्भिर्धार्तराष्ट्रैर्महारथैः ।&#x9;016a&lt;br&gt;&#xA;चक्षुर्विषयसम्प्राप्तो न मे मोक्ष्यति सैन्धवः ॥&#x9;016c&lt;br&gt;&#xA;यद्यस्य समरे गोप्ता शक्रो देवगणैः सह ।&#x9;017a&lt;br&gt;&#xA;तथाप्येनं निहंस्याव इति कृष्णावभाषताम् ॥&#x9;017c&lt;br&gt;&#xA;इति कृष्णौ महाबाहू मिथः कथयतां तदा ।&#x9;018a&lt;br&gt;&#xA;सिन्धुराजमवेक्षन्तौ त्वत्पुत्रा बहु चुक्रुशुः ॥&#x9;018c&lt;br&gt;&#xA;अतीत्य मरुधन्वानं प्रयान्तौ तृषितौ गजौ ।&#x9;019a&lt;br&gt;&#xA;पीत्वा वारि समाश्वस्तौ तथैवास्तामरिन्दमौ ॥&#x9;019c&lt;br&gt;&#xA;व्याघ्रसिंहगजाकीर्णानतिक्रम्य च पर्वतान् ।&#x9;020a&lt;br&gt;&#xA;वणिजाविव दृश्येतां हीनमृत्यू जरातिगौ ॥&#x9;020c&lt;br&gt;&#xA;तथाहि मुखवर्णोऽयमनयोरिति मेनिरे ।&#x9;021a&lt;br&gt;&#xA;तावका वीक्ष्य मुक्तौ तौ विक्रोशन्ति स्म सर्वशः ॥&#x9;021c&lt;br&gt;&#xA;द्रोणादाशीविषाकाराज्ज्वलितादिव पावकात् ।&#x9;022a&lt;br&gt;&#xA;अन्येभ्यः पार्थिवेभ्यश्च भास्वन्ताविव भास्करौ ॥&#x9;022c&lt;br&gt;&#xA;विमुक्तौ सागरप्रख्याद्द्रोणानीकादरिन्दमौ ।&#x9;023a&lt;br&gt;&#xA;अदृश्येतां मुदा युक्तौ समुत्तीर्यार्णवं यथा ॥&#x9;023c&lt;br&gt;&#xA;अस्त्रौघान्महतो मुक्तौ द्रोणहार्दिक्यरक्षितात् ।&#x9;024a&lt;br&gt;&#xA;रोचमानावदृश्येतामिन्द्राग्न्योः सदृशौ रणे ॥&#x9;024c&lt;br&gt;&#xA;उद्भिन्नरुधिरौ कृष्णौ भारद्वाजस्य सायकैः ।&#x9;025a&lt;br&gt;&#xA;शितैश्चितौ व्यरोचेतां कर्णिकारैरिवाचलौ ॥&#x9;025c&lt;br&gt;&#xA;द्रोणग्राहह्रदान्मुक्तौ शक्त्याशीविषसङ्कटात् ।&#x9;026a&lt;br&gt;&#xA;अयःशरोग्रमकरात्क्षत्रियप्रवराम्भसः ॥&#x9;026c&lt;br&gt;&#xA;ज्याघोषतलनिर्ह्रादाद्गदानिस्त्रिंशविद्युतः ।&#x9;027a&lt;br&gt;&#xA;द्रोणास्त्रमेघान्निर्मुक्तौ सूर्येन्दू तिमिरादिव ॥&#x9;027c&lt;br&gt;&#xA;बाहुभ्यामिव सन्तीर्णौ सिन्धुषष्ठाः समुद्रगाः ।&#x9;028a&lt;br&gt;&#xA;तपान्ते सरितः पूर्णा महाग्राहसमाकुलाः ॥&#x9;028c&lt;br&gt;&#xA;&#39;महाशैलोच्चयां घोरां लङ्घयित्वा महानदीम् ।&#x9;029a&lt;br&gt;&#xA;निस्तीर्णावध्वगौ यद्वत्तद्वत्तौ तारितौ रणे ॥&#39;&#x9;029c&lt;br&gt;&#xA;इति कृष्णौ महेष्वासौ प्रशस्तौ लोकविश्रुतौ ।&#x9;030a&lt;br&gt;&#xA;सर्वभूतान्यमन्यन्त द्रोणास्त्रबलवारणात् ॥&#x9;030c&lt;br&gt;&#xA;जयद्रथं समीपस्थमवेक्षन्तौ जिघांसया ।&#x9;031a&lt;br&gt;&#xA;रुरुं वनान्ते लिप्सन्तौ व्याघ्रवत्तावतिष्ठताम् ॥&#x9;031c&lt;br&gt;&#xA;यथा हि मुखवर्णोऽयमनयोरिति मेनिरे ।&#x9;032a&lt;br&gt;&#xA;तव योधा महाराज हतमेव जयद्रथम् ॥&#x9;032c&lt;br&gt;&#xA;लोहिताक्षौ महाबाहू संयुक्तौ कृष्णपाण्डवौ ।&#x9;033a&lt;br&gt;&#xA;सिन्धुराजमभिप्रेक्ष्य हृष्टौ व्यनदतां मुहुः ॥&#x9;033c&lt;br&gt;&#xA;शौरेरभीषुहस्तस्य पार्थस्य च धनुष्मतः ।&#x9;034a&lt;br&gt;&#xA;तयोरासीत्प्रभा राजन्सूर्यपावकयोरिव ॥&#x9;034c&lt;br&gt;&#xA;हर्ष एव तयोरासीद्द्रोणानीकप्रमुक्तयोः ।&#x9;035a&lt;br&gt;&#xA;समीपे सैन्धवं दृष्ट्वा श्येनयोरामिषं यथा ॥&#x9;035c&lt;br&gt;&#xA;तौ तु सैन्धवमालोक्य वर्तमानमिवान्तिके ।&#x9;036a&lt;br&gt;&#xA;सहसा पेततुः क्रुद्धौ क्षिप्रं श्येनाविवामिषम् ॥&#x9;036c&lt;br&gt;&#xA;तौ दृष्ट्वा तु व्यतिक्रान्तौ हृषीकेशधनञ्जयौ ।&#x9;037a&lt;br&gt;&#xA;सिन्धुराजस्य रक्षार्थं पराक्रान्तः सुतस्तव ॥&#x9;037c&lt;br&gt;&#xA;द्रोणेनाबद्धकवचो राजा दुर्योधनस्ततः ।&#x9;038a&lt;br&gt;&#xA;ययावेकरथेनाजौ हयसंस्करावित्प्रभो ॥&#x9;038c&lt;br&gt;&#xA;कृष्णपार्थौ महेष्वासौ व्यतिक्रम्याथ ते सुतः ।&#x9;039a&lt;br&gt;&#xA;अग्रतः पुण्डरीकाक्षं प्रतीयाय नराधिप ॥&#x9;039c&lt;br&gt;&#xA;ततः सर्वेषु सैन्येषु वादित्राणि प्रहृष्टवत् ।&#x9;040a&lt;br&gt;&#xA;प्रावाद्यन्त व्यतिक्रान्ते तव पुत्रे धनञ्जयम् ॥&#x9;040c&lt;br&gt;&#xA;सिंहनादरवाश्चासञ्शङ्खशब्दविमिश्रिताः ।&#x9;041a&lt;br&gt;&#xA;दृष्ट्वा दुर्योधनं तत्र कृष्णयोः प्रमुखे स्थितम् ॥&#x9;041c&lt;br&gt;&#xA;ये च ते सिन्धुराजस्य गोप्तारः पावकोपमाः ।&#x9;042a&lt;br&gt;&#xA;ते प्राहृष्यन्त समरे दृष्ट्वा पुत्रं तव प्रभो ॥&#x9;042c&lt;br&gt;&#xA;दृष्ट्वा दुर्योधनं कृष्णो व्यतिक्रान्तं सहानुगम् ।&#x9;043a&lt;br&gt;&#xA;अब्रवीदर्जुनं राजन्प्राप्तकालमिदं वचः ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/102/</guid>
      <description>&lt;p&gt;श्रीः&#xA;अध्यायः 102&#xA;दुर्योधने निरुन्धाने कृष्णेन तद्दुष्कृतानुस्मारणपूर्वकमर्जुनम् प्रति तद्वधचोदना ॥ 1 ॥ अर्जुनम् प्रति दुर्योधनस्य वीरवादः ॥ 2 ॥&#xA;वासुदेव उवाच &#x9;001&lt;br&gt;&#xA;दुर्योधनमतिक्रान्तमेतं पश्य धनञ्जय ।&#x9;001a&lt;br&gt;&#xA;आपद्गतमिमं मन्ये नास्त्यस्य सदृशो रथः ॥&#x9;001c&lt;br&gt;&#xA;दूरपाती महेष्वासः कृतास्त्रो युद्धदुर्मदः ।&#x9;002a&lt;br&gt;&#xA;दृढहस्तश्चित्रयोधी धार्तराष्ट्रो महाबलः ॥&#x9;002c&lt;br&gt;&#xA;अत्यन्तसुखसंवृद्धो मानितश्च महारथैः ।&#x9;003a&lt;br&gt;&#xA;कृती च सततं पार्थ नित्यं द्वेष्टि च पाण्डवान् ॥&#x9;003c&lt;br&gt;&#xA;तेन युद्धमहं मन्ये प्राप्तकालं तवानघ ।&#x9;004a&lt;br&gt;&#xA;अत्र नो द्यूतमायत्तं विजयायेतराय वा ॥&#x9;004c&lt;br&gt;&#xA;अत्र क्रोधविषं पार्थ विमुञ्च चिरसम्भृतम् |&#x9;005a&lt;br&gt;&#xA;एष मूलमनर्थानां पाण्वानां महात्मनाम् ॥&#x9;005c&lt;br&gt;&#xA;सोऽयं प्राप्तस्तवाक्षेपं पश्य साफल्यमात्मनः ।&#x9;006a&lt;br&gt;&#xA;कथं हि राजा राज्यार्थी त्वया गच्छेत संयुगम् ॥&#x9;006c&lt;br&gt;&#xA;दिष्ट्या त्विदानीं सम्प्राप्त एष ते बाणगोचरम् ।&#x9;007a&lt;br&gt;&#xA;यथाऽयं जीवितं जह्यात्तथा कुरु धनञ्जय ॥&#x9;007c&lt;br&gt;&#xA;ऐश्वर्यमदसम्मूढो नैष दुःखमुपेयिवान् ।&#x9;008a&lt;br&gt;&#xA;न च ते संयुगे वीर्यं जानाति पुरुषर्षभ ॥&#x9;008c&lt;br&gt;&#xA;त्वां हि लोकास्त्रयः पार्थ ससुरासुरमानवाः ।&#x9;009a&lt;br&gt;&#xA;नोत्सहन्ते रणे जेतुं किमुतैकः सुयोधनः ॥&#x9;009c&lt;br&gt;&#xA;स दिष्ट्या समनुप्राप्तस्तव पार्थ रथान्तिकम् ।&#x9;010a&lt;br&gt;&#xA;जह्येनं त्वं महाबाहो यथा वृत्रं पुरन्दरः ॥&#x9;010c&lt;br&gt;&#xA;एष ह्यनर्थे सततं पराक्रान्तस्तवानघ ।&#x9;011a&lt;br&gt;&#xA;निकृत्या धर्मराजं च द्यूते वञ्चितवानयम् ॥&#x9;011c&lt;br&gt;&#xA;बहूनि सुनृशंसानि कृतान्येतेन मानद ।&#x9;012a&lt;br&gt;&#xA;युष्मासु पापमतिना अपापेष्वपि नित्यदा ॥&#x9;012c&lt;br&gt;&#xA;तमनार्यं सदा क्रुद्धं पुरुषं कामरूपिणम् ।&#x9;013a&lt;br&gt;&#xA;आर्यां युद्धे मतिं कृत्वा जहि पार्थाविचारयन् ॥&#x9;013c&lt;br&gt;&#xA;निकृत्या राज्यहरणं वनवासं च पाण्डव ।&#x9;014a&lt;br&gt;&#xA;परिक्लेशं च कृष्णाया हृदि कृत्वा पराक्रम ॥&#x9;014c&lt;br&gt;&#xA;दिष्ट्यैष तव बाणानां गोचरे परिवर्तते ।&#x9;015a&lt;br&gt;&#xA;प्रतिघाताय कार्यस्य दिष्ट्या च यततेऽग्रतः ॥&#x9;015c&lt;br&gt;&#xA;दिष्ट्या जानाति सङ्ग्रामे योद्धव्यं हि त्वया सह ।&#x9;016a&lt;br&gt;&#xA;दिष्ट्या च सफलाः पार्थ सर्वे कामा ह्यकामिताः ॥&#x9;016c&lt;br&gt;&#xA;तस्माज्जहि रणे पार्थ धार्तराष्ट्रं कुलाधमम् ।&#x9;017a&lt;br&gt;&#xA;यथेन्द्रेण हतः पूर्वं जम्भो देवासुरे मृधे ॥&#x9;017c&lt;br&gt;&#xA;अस्मिन्हते त्वया सैन्यमनाथं भिद्यतामिदम् ।&#x9;018a&lt;br&gt;&#xA;वैरस्य दिष्ट्या सहजं मूलं छिन्धि दुरात्मनाम् ॥&#x9;018c&lt;br&gt;&#xA;सञ्जय उवाच &#x9;019&lt;br&gt;&#xA;तं तथेत्यब्रवीत्पार्थः कृत्यरूपमिदं मम ।&#x9;019a&lt;br&gt;&#xA;सर्वमन्यदनादृत्य गच्छ यत्र सुयोधनः ॥&#x9;019c&lt;br&gt;&#xA;येनैतद्दीर्घकालं नो भुक्तं राज्यमकण्टकम् ।&#x9;020a&lt;br&gt;&#xA;अप्यस्य युधि विक्रम्य च्छिन्द्यां मूर्धानमाहवे ॥&#x9;020c&lt;br&gt;&#xA;अपि तस्य ह्यनर्हायाः परिक्लेशस्य माधव ।&#x9;021a&lt;br&gt;&#xA;कृष्णायाः शक्नुयां गन्तुं पदं केशप्रधर्षणे ॥&#x9;021c&lt;br&gt;&#xA;&#39;अप्यहं तानि दुःखानि पूर्ववृत्तानि माधव ।&#x9;022a&lt;br&gt;&#xA;दुर्योधनं रणे हत्वा प्रतिमोक्ष्ये कथञ्चन ॥&#39;&#x9;022c&lt;br&gt;&#xA;इत्येवंवादिनौ कृष्णौ हृष्टौ श्वेतान्हयोत्तमान् ।&#x9;023a&lt;br&gt;&#xA;प्रेषयामासतुः सङ्ख्ये प्रेप्सन्तौ तं नराधिपम् ॥&#x9;023c&lt;br&gt;&#xA;तयोः समीपं सम्प्राप्य पुत्रस्ते भरतर्षभ ।&#x9;024a&lt;br&gt;&#xA;न चकार भयं प्राप्ते भये महति मारिष ॥&#x9;024c&lt;br&gt;&#xA;तदस्य क्षत्रियाः कर्म सर्व एवाभ्यपूजयन् ।&#x9;025a&lt;br&gt;&#xA;यदर्जुनहृषीकेशौ प्रत्युद्यातौ न्यवारयत् ॥&#x9;025c&lt;br&gt;&#xA;ततः सर्वस्य सैन्यस्य तावकस्य विशाम्पते ।&#x9;026a&lt;br&gt;&#xA;महानादो ह्यभूत्तत्र दृष्ट्वा राजानमाहवे ॥&#x9;026c&lt;br&gt;&#xA;तस्मिञ्जनसमुन्नादे प्रवृत्ते भैरवे सति ।&#x9;027a&lt;br&gt;&#xA;कदर्थीकृत्य ते पुत्रः प्रत्यमित्रमवारयत् ॥&#x9;027c&lt;br&gt;&#xA;आवारितस्तु कौन्तेयस्तव पुत्रेण धन्विना ।&#x9;028a&lt;br&gt;&#xA;संरम्भमगमद्भूयः स च तस्मिन्परन्तपः ॥&#x9;028c&lt;br&gt;&#xA;तौ दृष्ट्वा प्रतिसंरब्धौ दुर्योधनधनञ्जयौ ।&#x9;029a&lt;br&gt;&#xA;अभ्यवैक्षन्त राजानो भीमरूपाः समन्ततः ॥&#x9;029c&lt;br&gt;&#xA;दृष्ट्वा तु पार्थं संरब्धं वासुदेवं च मारिष ।&#x9;030a&lt;br&gt;&#xA;प्रहसन्नेव पुत्रस्ते योद्धुकामः समाह्वयत् ॥&#x9;030c&lt;br&gt;&#xA;ततः प्रहृष्टो दाशार्हः पाण्डवश्च धनञ्जयः ।&#x9;031a&lt;br&gt;&#xA;व्यक्रोशेतां महानादं दध्मतुश्चाम्बुजोत्तमौ ॥&#x9;031c&lt;br&gt;&#xA;तौ हृष्टरूपौ सम्प्रेक्ष्य कौरवेयास्तु सर्वशः ।&#x9;032a&lt;br&gt;&#xA;निराशाः समपद्यन्त पुत्रस्य तव जीविते ॥&#x9;032c&lt;br&gt;&#xA;शोकमापुः परं चैव कुरवः सर्व एव ते ।&#x9;033a&lt;br&gt;&#xA;अमन्यन्त च पुत्रं ते वैश्वानरमुखे हुतम् ॥&#x9;033c&lt;br&gt;&#xA;तथा तु दृष्ट्वा योधास्ते प्रहृष्टौ कृष्णपाण्डवौ ।&#x9;034a&lt;br&gt;&#xA;हतो राजा हतो राजेत्यूचिरे च भयार्दिताः ॥&#x9;034c&lt;br&gt;&#xA;जनस्य सन्निनादं तु श्रुत्वा दुर्योधनोऽब्रवीत् ।&#x9;035a&lt;br&gt;&#xA;व्येतु वो भीरहं कृष्णौ प्रेषयिष्यामि मृत्यवे ॥&#x9;035c&lt;br&gt;&#xA;इत्युक्त्वा सैनिकान्सर्वाञ्जयापेक्षी नराधिपः ।&#x9;036a&lt;br&gt;&#xA;पार्थमाभाष्य संरम्भादिदं वचनमब्रवीत् ॥&#x9;036c&lt;br&gt;&#xA;पार्थ यच्छिक्षितं तेऽस्त्रं दिव्यं पार्थिवमेव च ।&#x9;037a&lt;br&gt;&#xA;तद्दर्शय मयि क्षिप्रं यदि जातोऽसि पाण्डुना ॥&#x9;037c&lt;br&gt;&#xA;यद्बलं तव वीर्यं च केशवस्य तथैव च ।&#x9;038a&lt;br&gt;&#xA;तत्कुरुष्व मयि क्षिप्रं पश्यामस्तव पौरुषम् ॥&#x9;038c&lt;br&gt;&#xA;अस्मत्परोक्षं कर्माणि कृतानि प्रवदन्ति ते ।&#x9;039a&lt;br&gt;&#xA;स्वामिसत्कारयुक्तानि यानि तानीह दर्शय ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/103/</guid>
      <description>&lt;p&gt;श्रीः&#xA;अध्यायः 103&#xA;अर्जुनेन दुर्योधनपराजयः ॥ 1 ॥&#xA;सञ्जय उवाच &#x9;001&lt;br&gt;&#xA;एवमुक्त्वाऽर्जुनं राजा त्रिभिर्मर्मातिगैः शरैः ।&#x9;001a&lt;br&gt;&#xA;अभ्यविध्यन्महावेगैश्चतुर्भिश्चतुरो हयान् ॥&#x9;001c&lt;br&gt;&#xA;वासुदेवं च दशभिः प्रत्यविध्यत्स्तनान्तरे ।&#x9;002a&lt;br&gt;&#xA;प्रतोदं चास्य भल्लेन च्छित्त्वा भूमावपातयत् ॥&#x9;002c&lt;br&gt;&#xA;तं चतुर्दशभिः पार्थश्चित्रपुङ्खैः शिलाशितैः ।&#x9;003a&lt;br&gt;&#xA;अविध्यत्तूर्णमव्यग्रस्ते चाभ्रश्यन्त वर्मणि ॥&#x9;003c&lt;br&gt;&#xA;तेषां नैष्फल्यमालोक्य पुनर्नव च पञ्च च ।&#x9;004a&lt;br&gt;&#xA;प्राहिणोन्निशितान्बाणांस्ते चाभ्रश्यन्त वर्मणः ॥&#x9;004c&lt;br&gt;&#xA;अष्टाविंशांस्तु तान्बाणानस्तान्विप्रेक्ष्य निष्फलान् ।&#x9;005a&lt;br&gt;&#xA;अब्रवीत्परवीरघ्नः कृष्णोऽर्जुनमिदं वचः ॥&#x9;005c&lt;br&gt;&#xA;अदृष्टपूर्वं पश्यामि शिलानामिव सर्पणम् ।&#x9;006a&lt;br&gt;&#xA;त्वया सम्प्रेषिताः पार्थ नार्थं कुर्वन्ति पत्रिणः ॥&#x9;006c&lt;br&gt;&#xA;कच्चिद्गाण्डीवजः प्राणस्तथैव भरतर्षभ ।&#x9;007a&lt;br&gt;&#xA;मुष्टिश्च ते यथा पूर्वं भुजयोश्च बलं तव ॥&#x9;007c&lt;br&gt;&#xA;न वा कच्चिदयं कालः प्राप्तः स्यादद्य पश्चिमः ।&#x9;008a&lt;br&gt;&#xA;तव चैवास्य शत्रोश्च तन्ममाचक्ष्व पृच्छतः ॥&#x9;008c&lt;br&gt;&#xA;विस्मयो मे महान्पार्थ तव दृष्ट्वा शरानिमान् ।&#x9;009a&lt;br&gt;&#xA;व्यर्थान्निपतितान्सङ्ख्ये दुर्योधनरथं प्रति ॥&#x9;009c&lt;br&gt;&#xA;वज्राशनिसमा घोराः परकायावभेदिनः ।&#x9;010a&lt;br&gt;&#xA;शराः कुर्वन्ति ते नार्थं पार्थ काऽद्य विडम्बना ॥&#x9;010c&lt;br&gt;&#xA;अर्जुन उवाच &#x9;011&lt;br&gt;&#xA;द्रोणेन नियतं कृष्ण धार्तराष्ट्रे निदर्शितम् ।&#x9;011a&lt;br&gt;&#xA;अन्ते विहितमस्त्राणामेतत्कवचधारणम् ॥&#x9;011c&lt;br&gt;&#xA;अस्मिन्नन्तर्हितं कृष्ण त्रैलोक्यमपि वर्मणि ।&#x9;012a&lt;br&gt;&#xA;एको द्रोणो हि वेदैतदहं तस्माच्च सत्तमात् ॥&#x9;012c&lt;br&gt;&#xA;न शक्यमेतत्कवचं बाणैर्भेत्तुं कथञ्चन ।&#x9;013a&lt;br&gt;&#xA;अपि वज्रेण गोविन्द स्वयं मघवता युधि ॥&#x9;013c&lt;br&gt;&#xA;जानंस्त्वमपि वै कृष्ण मां विमोहयसे कथम् ।&#x9;014a&lt;br&gt;&#xA;यद्वृत्तं त्रिषु लोकेषु यच्च केशव वर्तते ॥&#x9;014c&lt;br&gt;&#xA;यथा भविष्यद्यच्चैव तत्सर्वं विदितं तव ।&#x9;015a&lt;br&gt;&#xA;न त्विदं वेद वै कश्चिद्यथा त्वं मधुसूदन ॥&#x9;015c&lt;br&gt;&#xA;एष दुर्योधनः कृष्ण द्रोणेन विहितामिमाम् ।&#x9;016a&lt;br&gt;&#xA;तिष्ठत्यभीतवत्सङ्ख्ये बिभ्रत्कवचधारणाम् ॥&#x9;016c&lt;br&gt;&#xA;यत्त्वत्र विहितं कार्यं नैष तद्वेत्ति माधव ।&#x9;017a&lt;br&gt;&#xA;स्त्रीवदेष बिभर्त्येतां युक्तां कवचधारणाम् ॥&#x9;017c&lt;br&gt;&#xA;पश्य बाह्वोश्च मे वीर्यं धनुषश्च जनार्दन ।&#x9;018a&lt;br&gt;&#xA;पराजयिष्ये कौरव्यं कवचेनापि रक्षितम् ॥&#x9;018c&lt;br&gt;&#xA;इदमङ्गिरसे प्रादाद्देवेशो वर्म भास्वरम् ।&#x9;019a&lt;br&gt;&#xA;तस्माद्बृहस्पतिः प्राप ततः प्राप पुरन्दरः ॥&#x9;019c&lt;br&gt;&#xA;पुनर्ददौ सुरपतिर्मह्यं वर्म ससङ्ग्रहम् ।&#x9;020a&lt;br&gt;&#xA;दैवं यद्यस्य वर्मैतद्ब्रह्मणा वा स्वयं कृतम् ।&#x9;020c&lt;br&gt;&#xA;नैनं गोप्स्यति दुर्बुद्धिमद्य बाणहतं मया ॥&#x9;020e&lt;br&gt;&#xA;सञ्जय उवाच &#x9;021&lt;br&gt;&#xA;एवमुक्त्वाऽर्जुनो बाणानभिमन्त्र्य व्यकर्षयत् ।&#x9;021a&lt;br&gt;&#xA;मानवास्त्रेण मानार्हस्तीक्ष्णावरणभेदिना ॥&#x9;021c&lt;br&gt;&#xA;विकृष्यमाणांस्तेनैव धनुर्मध्यगताञ्छरान् ।&#x9;022a&lt;br&gt;&#xA;तानस्यास्त्रेण चिच्छेद द्रौणिः सर्वास्त्रघातिना ॥&#x9;022c&lt;br&gt;&#xA;तान्निकृत्तानिषून्दृष्ट्वा दूरतो ब्रह्मवादिना ।&#x9;023a&lt;br&gt;&#xA;न्यवेदयत्केशवाय विस्मितः श्वेतवाहनः ॥&#x9;023c&lt;br&gt;&#xA;नैतदस्त्रं मया शक्यं द्विः प्रयोक्तुं जनार्दन ।&#x9;024a&lt;br&gt;&#xA;अस्त्रं मामेव हन्याद्धि हन्याच्चापि बलं मम ॥&#x9;024c&lt;br&gt;&#xA;ततो दुर्योधनः कृष्णौ नवभिर्नवभिः शरैः ।&#x9;025a&lt;br&gt;&#xA;अविध्यत रणे राजञ्शरैराशीविषोपमैः ॥&#x9;025c&lt;br&gt;&#xA;भूय एवाभ्यवर्षच्च समरे कृष्णपाण्डवौ ।&#x9;026a&lt;br&gt;&#xA;शरवर्षेण महता ततोऽहृष्यन्त तावकाः ।&#x9;026c&lt;br&gt;&#xA;चक्रुर्वादित्रनिनदान्सिंहनादरवांस्तथा ॥&#x9;026e&lt;br&gt;&#xA;ततः क्रुद्धो रणे पार्थः सृक्विणी परिसंलिहन् ।&#x9;027a&lt;br&gt;&#xA;नापश्यच्च ततोऽस्याङ्गं यन्न स्याद्वर्मरक्षितम् ॥&#x9;027c&lt;br&gt;&#xA;ततोऽस्य निशितैर्बाणैः सुमुक्तैरन्तकोपमैः ।&#x9;028a&lt;br&gt;&#xA;हयांश्चकार निर्देहानुभौ च पार्ष्णिसारथी ॥&#x9;028c&lt;br&gt;&#xA;धनुरस्याच्छिनत्तूर्णं हस्तावापं च वीर्यवान् ।&#x9;029a&lt;br&gt;&#xA;रथं च शकलीकर्तुं सव्यसाची प्रचक्रमे ॥&#x9;029c&lt;br&gt;&#xA;दुर्योधनं च बाणाभ्यां तीक्ष्णाभ्यां विरथीकृतम् ।&#x9;030a&lt;br&gt;&#xA;आविद्ध्यद्धस्ततलयोरुभयोरर्जुनस्तदा ॥&#x9;030c&lt;br&gt;&#xA;[प्रयत्नज्ञो हि कौन्तयो नखमांसान्तरेषुभिः ।&#x9;031a&lt;br&gt;&#xA;स वेदनाभिराविग्नः पलायनपरायणः ॥]&#x9;031c&lt;br&gt;&#xA;तं कृच्छ्रामापदं प्राप्तं दृष्ट्वा परमधन्विनः ।&#x9;032a&lt;br&gt;&#xA;समापेतुः परीप्सन्तो धनञ्जयशरार्दितम् ॥&#x9;032c&lt;br&gt;&#xA;तं रथैर्बहुसाहस्रैः कल्पितैः कुञ्जरैर्हयैः ।&#x9;033a&lt;br&gt;&#xA;पदात्योघैश्च संरब्धैः परिवव्रुर्धनञ्जयम् ॥&#x9;033c&lt;br&gt;&#xA;अथ नार्जुनगोविन्दौ न रथो वा व्यदृश्यत ।&#x9;034a&lt;br&gt;&#xA;अस्त्रवर्षेण महता शरौघैश्चापि संवृतौ ॥&#x9;034c&lt;br&gt;&#xA;ततोऽर्जुनोऽस्त्रवीर्येण निजघ्ने तां वरूथिनीम् ।&#x9;035a&lt;br&gt;&#xA;तत्र व्यङ्गी कृताः पेतुः शतशोऽथ रथद्विपाः ॥&#x9;035c&lt;br&gt;&#xA;ते हता हन्यमानाश्च न्यगृह्णंस्तं रथोत्तमम् ।&#x9;036a&lt;br&gt;&#xA;स रथः स्तम्भितस्तस्थौ क्रोशमात्रे समन्ततः ॥&#x9;036c&lt;br&gt;&#xA;ततोऽर्जुनं वृष्णिवीरस्त्वरितो वाक्यमब्रवीत् ।&#x9;037a&lt;br&gt;&#xA;धनुर्विष्फारयात्यर्थमहं ध्मास्यामि चाम्बुजम् ॥&#x9;037c&lt;br&gt;&#xA;ततो विष्फार्य बलवद्गाण्डीवं जघ्निवान्रिपून् ।&#x9;038a&lt;br&gt;&#xA;महता शरवर्षेण तलशब्देन चार्जुनः ॥&#x9;038c&lt;br&gt;&#xA;पाञ्चजन्यं च बलवान्दध्मौ तारेण केशवः ।&#x9;039a&lt;br&gt;&#xA;रजसा ध्वस्तपक्ष्मान्तः प्रस्विन्नवदनो भृशम् ॥&#x9;039c&lt;br&gt;&#xA;&#39;तेनाच्युतोष्ठपुटपूरितमारुतेन शङ्खान्तरोदरविवृद्धविनिःसृतेन ।&#x9;040a&lt;br&gt;&#xA;नादेन सासुरवियत्सुरलोकपालमुद्विग्नमीश्वर जगत्स्फुटतीव सर्वम् ॥&#39;&#x9;040c&lt;br&gt;&#xA;तस्य शङ्खस्य नादेन धनुषो निःस्वनेन च ।&#x9;041a&lt;br&gt;&#xA;निःसत्वाश्च ससत्वाश्च क्षितौ पेतुस्तदा जनाः ॥&#x9;041c&lt;br&gt;&#xA;तैर्विमुक्तो रथो रेजे वाय्वीरित इवाम्बुदः ।&#x9;042a&lt;br&gt;&#xA;जयद्रथस्य गोप्तारस्ततः क्षुब्धाः सहानुगाः ॥&#x9;042c&lt;br&gt;&#xA;ते दृष्ट्वा सहसा पार्थं गोप्तारः सैन्धवस्य तु ।&#x9;043a&lt;br&gt;&#xA;चक्रुर्नादान्महेष्वासाः कम्पयन्तो वसुन्धराम् ॥&#x9;043c&lt;br&gt;&#xA;बाणशब्दरवांश्चोग्रान्विमिश्राञ्शङ्खनिःस्वनैः ।&#x9;044a&lt;br&gt;&#xA;प्रादुश्चक्रुर्महात्मानः सिंहनादरवानपि ॥&#x9;044c&lt;br&gt;&#xA;तं श्रुत्वा निनदं घोरं तावकानां समुत्थितम् ।&#x9;045a&lt;br&gt;&#xA;प्रदध्मतुः शङ्खवरौ वासुदेवधनञ्जयौ ॥&#x9;045c&lt;br&gt;&#xA;तेन शब्देन महता पूरितेयं वसुन्धरा ।&#x9;046a&lt;br&gt;&#xA;सशैला सार्णवद्वीपा सपाताला विशाम्पते ॥&#x9;046c&lt;br&gt;&#xA;स शब्दो भरतश्रेष्ठ व्याप्य सर्वा दिशो दश ।&#x9;047a&lt;br&gt;&#xA;प्रतिसस्वान तत्रैव कुरुपाण्डवयोर्बले ॥&#x9;047c&lt;br&gt;&#xA;तावका रथिनस्तत्र दृष्ट्वा कृष्णधनञ्जयौ ।&#x9;048a&lt;br&gt;&#xA;सम्भ्रमं परमं प्राप्तास्त्वरमाणा महारथाः ॥&#x9;048c&lt;br&gt;&#xA;अथ कृष्णौ महाभागौ तावका वीक्ष्य दंशितौ ।&#x9;049a&lt;br&gt;&#xA;अभ्यद्रवन्त सङ्क्रुद्धास्तदद्भुतमिवाभवत् ॥ ॥&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/104/</guid>
      <description>&lt;p&gt;श्रीः&#xA;अध्यायः 104&#xA;अर्जुनस्य भूरिश्रवःप्रभृतिभिरष्टभिर्युद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;तावकास्त्वभिसम्प्रेक्ष्य वृष्ण्यन्धककुरूद्वहौ ।&#x9;001a&lt;br&gt;&#xA;सत्वरास्तौ जिघांसन्तस्तथैव विजयः परान् ॥&#x9;001c&lt;br&gt;&#xA;सुवर्णचित्रैर्वैयाघ्रैः स्वनवद्भिर्महारथैः ।&#x9;002a&lt;br&gt;&#xA;दीपयन्तो दिशः सर्वा ज्वलद्भिरिव पावकैः ॥&#x9;002c&lt;br&gt;&#xA;रुक्मपुङ्खैश्च दुष्प्रेक्ष्यैः कार्मुकैः पृथिवीपते ।&#x9;003a&lt;br&gt;&#xA;कूजद्भिरतुलान्नादन्रोषितैरुरगैरिव ॥&#x9;003c&lt;br&gt;&#xA;भूरिश्रवाः शलः कर्णो वृषसेनो जयद्रथः ।&#x9;004a&lt;br&gt;&#xA;कृपश्च मद्रराजश्च द्रोणिश्च रथिनां वरः ॥&#x9;004c&lt;br&gt;&#xA;ते पिबन्त इवाकाशमश्वैरष्टौ महारथाः ।&#x9;005a&lt;br&gt;&#xA;व्यराजयन्दश दिशो वैयार्घ्रैर्हेमचन्द्रकैः ॥&#x9;005c&lt;br&gt;&#xA;ते दंशिताः सुसंरब्धा रथैर्मेघौघनिःस्वनैः ।&#x9;006a&lt;br&gt;&#xA;समावृण्वन्दश दिशः पार्थस्य निशितैः शरैः ॥&#x9;006c&lt;br&gt;&#xA;कौलूतका हयाश्चित्रा वहन्तस्तान्महारथान् ।&#x9;007a&lt;br&gt;&#xA;व्यशोभन्त तदा शीघ्रा दीपयन्तो दिशो दश ॥&#x9;007c&lt;br&gt;&#xA;आजानेयैर्महावेगैर्नानादेशसमुत्थितैः ।&#x9;008a&lt;br&gt;&#xA;पार्वतीयैर्नदीजैश्च सैन्धवैश्च हयोत्तमैः ॥&#x9;008c&lt;br&gt;&#xA;कुरुयोधवरा राजंस्तव पुत्रं परीप्सवः ।&#x9;009a&lt;br&gt;&#xA;धनञ्जयरथं शीघ्रं सर्वतः समुपाद्रवन् ॥&#x9;009c&lt;br&gt;&#xA;ते प्रगृह्य महाशङ्खान्दध्मुः पुरुषसत्तमाः ।&#x9;010a&lt;br&gt;&#xA;पूरयन्तो दिवं राजन्पृथिवीं च ससागराम् ॥&#x9;010c&lt;br&gt;&#xA;तथैव दध्मतुः शङ्खौ वासुदेवधनञ्जयौ ।&#x9;011a&lt;br&gt;&#xA;प्रवरौ सर्वदेवानां सर्वशङ्खवरौ भुवि ॥&#x9;011c&lt;br&gt;&#xA;देवदत्तं च कौन्तेयः पाञ्चजन्यं च केशवः ।&#x9;012a&lt;br&gt;&#xA;शब्दस्तु देवदत्तस्य धनञ्जयसमीरितः ॥&#x9;012c&lt;br&gt;&#xA;पृथिवीं चान्तरिक्षं च दिशश्चैव समावृणोत् ।&#x9;013a&lt;br&gt;&#xA;तथैव पाञ्चजन्योऽपि वासुदेवसमीरितः ॥&#x9;013c&lt;br&gt;&#xA;सर्वशब्दानतिक्रम्य पूरयामास रोदसी ।&#x9;014a&lt;br&gt;&#xA;तस्मिंस्तथा वर्तमाने दारुणे नादसङ्कुले ॥&#x9;014c&lt;br&gt;&#xA;भीरूणां त्रासजनने शूराणां हर्षवर्धने ।&#x9;015a&lt;br&gt;&#xA;प्रवादितासु भेरीषु झर्झरेष्वानकेषु च ॥&#x9;015c&lt;br&gt;&#xA;मृदङ्गेष्वपि राजेन्द्र वाद्यमानेष्वेनकशः ।&#x9;016a&lt;br&gt;&#xA;महारथसमाख्याता दुर्योधनहितैषिणः ॥&#x9;016c&lt;br&gt;&#xA;अमृष्यमाणास्तं शब्दं क्रुद्धाः परमधन्विनः ।&#x9;017a&lt;br&gt;&#xA;कर्णादयो महेष्वासास्त्वत्सैन्यपरिरक्षिणः ॥&#x9;017c&lt;br&gt;&#xA;अमर्षिता महाशङ्खान्दध्मुर्वीरा महारथाः ।&#x9;018a&lt;br&gt;&#xA;कृते प्रतिकरिष्यन्तः केशवस्यार्जुनस्य च ॥&#x9;018c&lt;br&gt;&#xA;बभूव तव तत्सैन्यं शङ्खशब्दे समीरिते ।&#x9;019a&lt;br&gt;&#xA;उद्विग्नरथनागाश्वमस्वस्थमिव चाभिभो ॥&#x9;019c&lt;br&gt;&#xA;तत्प्रहृष्टजनाबाधं भेरीशङ्खनिनादितम् ।&#x9;020a&lt;br&gt;&#xA;बभूव भृशमुद्विग्नं निर्घातैरिव संवृतम् ॥&#x9;020c&lt;br&gt;&#xA;स शब्दः सुमहान्राजन्दिशः सर्वा व्यनादयत् ।&#x9;021a&lt;br&gt;&#xA;त्रासयामास तत्सैन्यं युगान्त इव सम्भृतः ॥&#x9;021c&lt;br&gt;&#xA;ततो दुर्योधनोऽष्टौ च राजानस्ते महारथाः ।&#x9;022a&lt;br&gt;&#xA;जयद्रथस्य रक्षार्थं पाण्डवं पर्यवारयन् ॥&#x9;022c&lt;br&gt;&#xA;ततो द्रौणिस्त्रिसप्तत्या वासुदेवमताडयत् ।&#x9;023a&lt;br&gt;&#xA;अर्जुनं च त्रिभिर्भल्लैर्ध्वजमश्वांश्च पञ्चभिः ॥&#x9;023c&lt;br&gt;&#xA;तमर्जुनः पृषत्कानां शतैः षड्भिरताडयत् ।&#x9;024a&lt;br&gt;&#xA;अत्यर्थमिव सङ्क्रुद्धः प्रतिविद्धे जनार्दने ॥&#x9;024c&lt;br&gt;&#xA;कर्णं च दशभिर्विद्ध्वा वृषसेनं त्रिभिस्तथा ।&#x9;025a&lt;br&gt;&#xA;शल्यस्य सशरं चापं मुष्टौ चिच्छेद वीर्यवान् ॥&#x9;025c&lt;br&gt;&#xA;गृहीत्वा धनुरन्यत्तु शल्यो विव्याध पाण्डवम् ।&#x9;026a&lt;br&gt;&#xA;भूरिश्रवास्त्रिभिर्बाणैर्हेमपुङ्खैः शिलाशितैः ॥&#x9;026c&lt;br&gt;&#xA;कर्णो द्वात्रिंशता चैव वृषसेनश्च सप्तभिः ।&#x9;027a&lt;br&gt;&#xA;जयद्रथस्त्रिसप्तत्या कृपश्च दशभिः शरैः ।&#x9;027c&lt;br&gt;&#xA;मद्रराजश्च दशभिर्विव्यधुः फल्गुनं रणे ॥&#x9;027e&lt;br&gt;&#xA;ततः शराणां षष्ट्या तु द्रौणिः पार्थमवाकिरत् ।&#x9;028a&lt;br&gt;&#xA;वासुदेवं च विंशत्या पुनः पार्थं च पञ्चभिः ॥&#x9;028c&lt;br&gt;&#xA;प्रहसंस्तु नरव्याघ्रः श्वेताश्वः कृष्णसारथिः ।&#x9;029a&lt;br&gt;&#xA;प्रत्यविध्यत्स तान्सर्वान्दर्शयन्पाणिलाघवम् ॥&#x9;029c&lt;br&gt;&#xA;कर्णं द्वादशभिर्विद्ध्वा वृषसेनं त्रिभिः शरैः ।&#x9;030a&lt;br&gt;&#xA;शल्यस्य सशरं चापं मुष्टिदेशे व्यकृन्तत ॥&#x9;030c&lt;br&gt;&#xA;सौमदत्तिं त्रिभिर्विद्ध्वा शल्यं च दशभिः शरैः ।&#x9;031a&lt;br&gt;&#xA;शितैरग्निशिखाकारैर्द्रौणिं विव्याध चाष्टभिः ॥&#x9;031c&lt;br&gt;&#xA;गौतमं पञ्चविंशत्या सैन्धवं च शतेन ह ।&#x9;032a&lt;br&gt;&#xA;पुनर्द्रौणिं च सप्तत्या शराणां सोऽभ्यताडयत् ॥&#x9;032c&lt;br&gt;&#xA;भूरिश्रवास्तु सङ्क्रुद्धः प्रतोदं चिच्छिदे हरेः ।&#x9;033a&lt;br&gt;&#xA;अर्जुनं च त्रिसप्तत्या बाणानामाजघान ह ॥&#x9;033c&lt;br&gt;&#xA;ततः शरशतैस्तीक्ष्णैस्तानरीन्श्वेतवाहनः ।&#x9;034a&lt;br&gt;&#xA;प्रत्यषेधद्द्रुतं क्रुद्धो महावातो घनानिव ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/105/</guid>
      <description>&lt;p&gt;श्रीः&#xA;अध्यायः 105&#xA;सञ्जयेन रथानां ध्वजवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;ध्वजान्बहुविधाकारान्भ्राजमानानतिश्रिया ।&#x9;001a&lt;br&gt;&#xA;पार्थानां मामकानां च तान्ममाचक्ष्व सञ्जय ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;ध्वजान्बहुविधाकाराञ्शृणु तेषां महात्मनाम् ।&#x9;002a&lt;br&gt;&#xA;रूपतो वर्णतश्चैव नामतश्च निबोध मे ॥&#x9;002c&lt;br&gt;&#xA;तेषां तु रथमुख्यानां रथेषु विविधा ध्वजाः ।&#x9;003a&lt;br&gt;&#xA;प्रत्यदृश्यन्त राजेन्द्र ज्वलिता इव पावकाः ॥&#x9;003c&lt;br&gt;&#xA;काञ्चनाः काञ्चनापीडाः काञ्चनस्रगलङ्कृताः ।&#x9;004a&lt;br&gt;&#xA;काञ्चनानीव शृङ्गाणि काञ्चनस्य महागिरेः ॥&#x9;004c&lt;br&gt;&#xA;अनेकवर्णा विविधा ध्वजाः परमशोभनाः ।&#x9;005a&lt;br&gt;&#xA;ते ध्वजाः संवृतास्तेषां पताकाभिः समन्ततः ।&#x9;005c&lt;br&gt;&#xA;नानावर्णविरागाभिः शुशुभुः सर्वतो वृताः ॥&#x9;005e&lt;br&gt;&#xA;पताकाश्च ततस्तास्तु श्वसनेन समीरिताः ।&#x9;006a&lt;br&gt;&#xA;नृत्यमाना व्यदृश्यन्त रङ्गमध्ये विलासिकाः ॥&#x9;006c&lt;br&gt;&#xA;इन्द्रायुधसवर्णाभाः पताका भरतर्षभ ।&#x9;007a&lt;br&gt;&#xA;दोधूयमाना रथिनां शोभयन्ति महारथान् ॥&#x9;007c&lt;br&gt;&#xA;सिंहलाङ्गूल उग्रास्यो ध्वजो वानरलक्षणः ।&#x9;008a&lt;br&gt;&#xA;धनञ्जयस्य सङ्ग्रामे प्रत्यदृश्यत भारत ॥&#x9;008c&lt;br&gt;&#xA;स वानरध्वजो राजन्पताकाभिरलङ्कृतः ।&#x9;009a&lt;br&gt;&#xA;त्रासयामास तत्सैन्यं ध्वजो गाण्डीवधन्वनः ॥&#x9;009c&lt;br&gt;&#xA;तथैव सिंहलाङ्गूलं द्रोणपुत्रस्य भारत ।&#x9;010a&lt;br&gt;&#xA;ध्वजाग्रं समपश्याम बालसूर्यसमप्रभम् ॥&#x9;010c&lt;br&gt;&#xA;काञ्चनं पवनोद्धूतं शक्रध्वजसमप्रभम् ।&#x9;011a&lt;br&gt;&#xA;नन्दनं कौरवेन्द्राणां द्रौणेर्लक्ष्म समुच्छ्रितम् ॥&#x9;011c&lt;br&gt;&#xA;हस्तिकक्ष्या पुनर्हैमी बभूवाधिरथेर्ध्वजः ।&#x9;012a&lt;br&gt;&#xA;आहवे खं महाराज ददृशे पूरयन्निव ॥&#x9;012c&lt;br&gt;&#xA;पताकी काञ्चनः स्रग्वी ध्वजः कर्णस्य संयुगे ।&#x9;013a&lt;br&gt;&#xA;नृत्यतीव रथोपस्थे श्वसनेन समीरितः ॥&#x9;013c&lt;br&gt;&#xA;आचार्यस्य तु पाण्डूनां ब्राह्मणस्य तपस्विनः ।&#x9;014a&lt;br&gt;&#xA;गोवृषो गौतमस्यासीत्कृपस्य सुपरिष्कृतः ॥&#x9;014c&lt;br&gt;&#xA;स तेन भ्राजते राजन्गोवृषेण महारथः ।&#x9;015a&lt;br&gt;&#xA;त्रिपुरघ्नरथो यद्वद्गोवृषेण विराजता ॥&#x9;015c&lt;br&gt;&#xA;मयूरो वृषसेनस्य काञ्चनो मणिरत्नवान् ।&#x9;016a&lt;br&gt;&#xA;व्याहरिष्यन्निवातिष्ठत्सेनाग्रमुपशोभयन् ॥&#x9;016c&lt;br&gt;&#xA;तेन तस्य रथो भाति मयूरेण महात्मनः ।&#x9;017a&lt;br&gt;&#xA;यथा स्कन्दस्य राजेन्द्र मयूरेण विराजता ॥&#x9;017c&lt;br&gt;&#xA;मद्रराजस्य शल्यस्य ध्वजाग्रेऽग्निशिखामिव ।&#x9;018a&lt;br&gt;&#xA;सौवर्णीं प्रतिपश्याम सीतामप्रतिमां शुभाम् ॥&#x9;018c&lt;br&gt;&#xA;सा सीता भ्राजते तस्य रथमास्थाय मारिष ।&#x9;019a&lt;br&gt;&#xA;सर्वबीजविरूढेव यथा सीता श्रिया वृता ॥&#x9;019c&lt;br&gt;&#xA;वराहः सिन्धुराजस्य राजतोऽभिविराजते ।&#x9;020a&lt;br&gt;&#xA;ध्वजाग्रे लोहिताङ्गाभो हेमजालपरिष्कृतः ॥&#x9;020c&lt;br&gt;&#xA;शुशुभे केतुना तेन राजतेन जयद्रथः ।&#x9;021a&lt;br&gt;&#xA;यथा देवासुरे युद्धे पुरा पूषा स्म शोभते ॥&#x9;021c&lt;br&gt;&#xA;सौमदत्तेः पुनर्यूपो यज्ञशीलस्य धीमतः ।&#x9;022a&lt;br&gt;&#xA;ध्वजः सूर्य इवाभाति सोमश्चात्र प्रदृश्यते ॥&#x9;022c&lt;br&gt;&#xA;स यूपः काञ्चनो राजन्सौमदत्तेर्विराजते ।&#x9;023a&lt;br&gt;&#xA;राजसूये मखश्रेष्ठे यथा यूपः समुच्छ्रितः ॥&#x9;023c&lt;br&gt;&#xA;शलस्य तु महाराज राजतो द्विरदो महान् ।&#x9;024a&lt;br&gt;&#xA;केतुः काञ्चनचित्राङ्गैर्मयूरैरुपशोभितः ॥&#x9;024c&lt;br&gt;&#xA;स केतुः शोभयामास सैन्यं ते भरतर्षभ ।&#x9;025a&lt;br&gt;&#xA;यथा श्वेतो महानागो देवराजचमूं तथा ॥&#x9;025c&lt;br&gt;&#xA;नागो मणिमयो राज्ञो ध्वजः कनकसंवृतः ।&#x9;026a&lt;br&gt;&#xA;किङ्किणीशतसंह्रादो भ्राजंश्चित्रो रथोत्तमे ॥&#x9;026c&lt;br&gt;&#xA;व्यभ्राजत भृशं राजन्पुत्रस्तव विशाम्पते ।&#x9;027a&lt;br&gt;&#xA;ध्वजेन महता सङ्ख्ये कुरूणामृषभस्तदा ॥&#x9;027c&lt;br&gt;&#xA;नवैते तव वाहिन्यामुच्छ्रिताः परमध्वजाः ।&#x9;028a&lt;br&gt;&#xA;व्यदीपयंस्ते पृतनां युगान्तादित्यसन्निभाः ॥&#x9;028c&lt;br&gt;&#xA;दशमस्त्वर्जुनस्यासीदेक एव महाकपिः ।&#x9;029a&lt;br&gt;&#xA;अदीप्यतार्जुनो येन हिमवानिव शम्भुना ॥&#x9;029c&lt;br&gt;&#xA;ततश्चित्राणि शुभ्राणि सुमहान्ति महारथाः ।&#x9;030a&lt;br&gt;&#xA;कार्मुकाण्याददुस्तूर्णमर्जुनार्थे परन्तपाः ॥&#x9;030c&lt;br&gt;&#xA;तथैव धनुरायच्छत्पार्थः शत्रुविनाशनः ।&#x9;031a&lt;br&gt;&#xA;गाण्डीवं दिव्यकर्मा तद्राजन्दुर्मन्त्रिते तव ॥&#x9;031c&lt;br&gt;&#xA;तवापराधाद्राजानो निहता बहुशो युधि ।&#x9;032a&lt;br&gt;&#xA;नानादिग्भ्यः समाहूताः सहयाः सरथद्विपाः ॥&#x9;032c&lt;br&gt;&#xA;तेषामासीद्व्यातिक्षेपो गर्जतामितरेतरम् ।&#x9;033a&lt;br&gt;&#xA;दुर्योधनमुखानां च पाण्डूनामृषभस्य च ॥&#x9;033c&lt;br&gt;&#xA;तत्राद्भुतं परं चक्रे कौन्तेयः कृष्णसारथिः ।&#x9;034a&lt;br&gt;&#xA;यदेको बहुभिः सार्धं समागच्छदभीतवत् ॥&#x9;034c&lt;br&gt;&#xA;अशोभत महाबाहुर्गाण्डीवं विक्षिपन्धनुः ।&#x9;035a&lt;br&gt;&#xA;जिगीषुस्तान्नरव्याघ्रो जिघांसुश्च जयद्रथम् ॥&#x9;035c&lt;br&gt;&#xA;तत्रार्जुनो नरव्याघ्रः शरैर्मुक्तैः सहस्रशः ।&#x9;036a&lt;br&gt;&#xA;अदृश्यांस्तावकान्योधान्प्रचक्रे शत्रुतापनः ॥&#x9;036c&lt;br&gt;&#xA;ततस्तेऽपि नरव्याघ्राः पार्थं सर्वे महारथाः ।&#x9;037a&lt;br&gt;&#xA;अदृश्यं समरे चक्रुः सायकौघैः समन्ततः ॥&#x9;037c&lt;br&gt;&#xA;संवृते नरसिंहैस्तु कुरूणामृषभेऽर्जुने ।&#x9;038a&lt;br&gt;&#xA;महानासीत्समुद्भूतस्तस्य सैन्यस्य निःस्वनः ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/106/</guid>
      <description>&lt;p&gt;श्रीः&#xA;अध्यायः 106&#xA;द्रोणयुधिष्ठिरयोर्युद्धम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;अर्जुने सैन्धवं प्राप्ते भारद्वाजेन संवृताः ।&#x9;001a&lt;br&gt;&#xA;पाञ्चालाः कुरुभिः सार्धं किमकुर्वत सञ्जय ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;अपराह्णे महाराज सङ्ग्रामे रोमहर्षणे ।&#x9;002a&lt;br&gt;&#xA;पाञ्चालानां कुरूणां च द्रोणद्यूतमवर्तत ॥&#x9;002c&lt;br&gt;&#xA;पाञ्चाला हि जिघांसन्तो द्रोणं संहृष्टचेतसः ।&#x9;003a&lt;br&gt;&#xA;अभ्यमुञ्चन्त गर्जन्तः शरवर्षाणि मारिष ॥&#x9;003c&lt;br&gt;&#xA;ततस्तु तुमुलस्तेषां सङ्ग्रामोऽवर्तताद्भुतः ।&#x9;004a&lt;br&gt;&#xA;पाञ्चालानां कुरूणां च घोरो देवासुरोपमः ॥&#x9;004c&lt;br&gt;&#xA;सर्वे द्रोणरथं प्राप्य पाञ्चालाः पाण्डवैः सह ।&#x9;005a&lt;br&gt;&#xA;तदनीकं बिभित्सन्तो महास्त्राणि व्यदर्शयन् ॥&#x9;005c&lt;br&gt;&#xA;द्रोणस्य रथपर्यन्तं रथिनो रथमास्थिताः ।&#x9;006a&lt;br&gt;&#xA;कम्पयन्तोऽभ्यवर्तन्त वेगमास्थाय मध्यमम् ॥&#x9;006c&lt;br&gt;&#xA;तमभ्ययाद्बृहत्क्षत्रः केकयानां महारथः ।&#x9;007a&lt;br&gt;&#xA;विमुञ्चन्निशितान्बाणान्महेन्द्राशनिसन्निभान् ॥&#x9;007c&lt;br&gt;&#xA;तं तु प्रत्युद्ययौ शीघ्रं क्षेमधूर्तिर्महायशाः ।&#x9;008a&lt;br&gt;&#xA;विमुञ्चन्निशितान्बाणाञ्शतशोऽथ सहस्रशः ॥&#x9;008c&lt;br&gt;&#xA;धृष्टकेतुश्च चेदीनामृषभोऽतिबलोदितः ।&#x9;009a&lt;br&gt;&#xA;त्वरितोऽभ्यद्रवद्द्रोणं महेन्द्रमिव शम्बरः ॥&#x9;009c&lt;br&gt;&#xA;तमापतन्तं सहसा व्यादितास्यमिवान्तकम् ।&#x9;010a&lt;br&gt;&#xA;वीरधन्वा महेष्वासस्त्वरमाणः समभ्ययात् ॥&#x9;010c&lt;br&gt;&#xA;युधिष्ठिरं महाराजं जिगीषुं समवस्थितम् ।&#x9;011a&lt;br&gt;&#xA;सहानीकं ततो द्रोणो न्यवारयत वीर्यवान् ॥&#x9;011c&lt;br&gt;&#xA;नकुलं कुशलं युद्धे पराक्रन्तं पराक्रमी ।&#x9;012a&lt;br&gt;&#xA;अभ्यगच्छत्समायान्तं विकर्णस्ते सुतः प्रभो ॥&#x9;012c&lt;br&gt;&#xA;सहदेवं तथाऽऽयान्तं दुर्मुखः शत्रुकर्शनः ।&#x9;013a&lt;br&gt;&#xA;शरैरनेकसाहस्रैः समवाकिरदाशुगैः ॥&#x9;013c&lt;br&gt;&#xA;सात्यकिं तु नरव्याघ्रं व्याघ्रदत्तस्त्ववारयत् ।&#x9;014a&lt;br&gt;&#xA;शरैः सुनिशितैस्तीक्ष्णैः कम्पयन्वै मुहुर्मुहुः ॥&#x9;014c&lt;br&gt;&#xA;द्रौपदेयान्नरव्याघ्रान्मुञ्चतः सायकोत्तमान् ।&#x9;015a&lt;br&gt;&#xA;संरब्धान्रथिनः श्रेष्ठान्सौमदत्तिरवारयत् ॥&#x9;015c&lt;br&gt;&#xA;भीमसेनं तदा क्रुद्धं भीमरूपो भयानकः ।&#x9;016a&lt;br&gt;&#xA;प्रत्यवारयदायान्तमार्श्यशृङ्गिर्महाबलः ॥&#x9;016c&lt;br&gt;&#xA;तयोः समभवद्युद्धं नरराक्षसयोर्मृधे ।&#x9;017a&lt;br&gt;&#xA;यादृगेव पुरावृत्तं रामरावणयोर्नृप ॥&#x9;017c&lt;br&gt;&#xA;ततो युधिष्ठिरो द्रोणं नवत्या नतपर्वणाम् ।&#x9;018a&lt;br&gt;&#xA;आजघ्ने भरतश्रेष्ठः सर्वमर्मसु भारत ॥&#x9;018c&lt;br&gt;&#xA;तं द्रोणः पञ्चविंशत्या निजघान स्तनान्तरे ।&#x9;019a&lt;br&gt;&#xA;रोषितो भरतश्रेष्ठ कौन्तेयेन यशस्विना ॥&#x9;019c&lt;br&gt;&#xA;अदृश्यं समरे चक्रे राजानं सायकोत्तमैः ।&#x9;020a&lt;br&gt;&#xA;साश्वसूतध्वजं द्रोणः पश्यतां सर्वधन्विनाम् ॥&#x9;020c&lt;br&gt;&#xA;ताञ्शरान्द्रोणमुक्तांस्तु शरवर्षेण पाण्डवः ।&#x9;021a&lt;br&gt;&#xA;अवारयत धर्मात्मा दर्शयन्पाणिलाघवम् ॥&#x9;021c&lt;br&gt;&#xA;ततो द्रोणो भृशं क्रुद्धो धर्मराजस्य संयुगे ।&#x9;022a&lt;br&gt;&#xA;चिच्छेद समरे धन्वी धनुस्तस्य महात्मनः ॥&#x9;022c&lt;br&gt;&#xA;अथैनं छिन्नधन्वानं त्वरमाणो महारथः ।&#x9;023a&lt;br&gt;&#xA;शरैरनेकसाहस्रैः पूरयामास सर्वतः ॥&#x9;023c&lt;br&gt;&#xA;अदृश्यं वीक्ष्य राजानं भारद्वाजस्य सायकैः ।&#x9;024a&lt;br&gt;&#xA;सर्वभूतान्यमन्यन्त हतमेव युधिष्ठिरम् ॥&#x9;024c&lt;br&gt;&#xA;केचिच्चैनममन्यन्त तथैव विमुखीकृतम् ।&#x9;025a&lt;br&gt;&#xA;हृतो राजेति राजेन्द्र ब्राह्मणेन महात्मना ॥&#x9;025c&lt;br&gt;&#xA;स कृच्छ्रं परमं प्राप्तो धर्मराजो युधिष्ठिरः ।&#x9;026a&lt;br&gt;&#xA;त्यक्त्वा तत्कार्मुकं छिन्नं भारद्वाजेन संयुगे ।&#x9;026c&lt;br&gt;&#xA;आददेऽन्यद्धनुर्दिव्यं भारघ्नं वेगवत्तरम् ॥&#x9;026e&lt;br&gt;&#xA;ततस्तान्सायकांस्तत्र दोणनुन्नान्सहस्रशः ।&#x9;027a&lt;br&gt;&#xA;चिच्छेद समरे वीरस्तदद्भुतमिवाभवत् ॥&#x9;027c&lt;br&gt;&#xA;छित्त्वा तु ताञ्शरान्राजन्क्रोधसंरक्तलोचनः ।&#x9;028a&lt;br&gt;&#xA;शक्तिं जग्राह समरे गिरीणामपि दारिणीम् ।&#x9;028c&lt;br&gt;&#xA;स्वर्णदण्डां महाघोरामष्टघण्टां भयावहाम् ॥&#x9;028e&lt;br&gt;&#xA;समुत्क्षिप्य च तां हृष्टो ननाद बलवद्बली ।&#x9;029a&lt;br&gt;&#xA;नादेन सर्वभूतानि त्रासयन्निव भारत ॥&#x9;029c&lt;br&gt;&#xA;शक्तिं समुद्यतां दृष्ट्वा धर्मराजेन संयुगे ।&#x9;030a&lt;br&gt;&#xA;स्वस्ति द्रोणाय सहसा सर्वभूतान्यथाब्रुवन् ॥&#x9;030c&lt;br&gt;&#xA;सा राजभुजनिर्मुक्ता निर्मुक्तोरगसन्निभा ।&#x9;031a&lt;br&gt;&#xA;प्रज्वालयन्ती गगनं दिशः सप्रदिशस्तथा ।&#x9;031c&lt;br&gt;&#xA;द्रोणान्तिकमनुप्राप्ता दीप्तास्या पन्नगी यथा ॥&#x9;031e&lt;br&gt;&#xA;तामापतन्तीं सहसा दृष्ट्वा द्रोणो विशाम्पते ।&#x9;032a&lt;br&gt;&#xA;प्रादुश्चक्रे ततो ब्राह्ममस्त्रमस्त्रविदां वरः ॥&#x9;032c&lt;br&gt;&#xA;तदस्त्रं भस्मसात्कृत्वा तां शक्तिं घोरदर्शनाम् ।&#x9;033a&lt;br&gt;&#xA;जगाम स्यन्दनं तूर्णं पाण्डवस्य यशस्विनः ॥&#x9;033c&lt;br&gt;&#xA;ततो युधिष्ठिरो राजा द्रोणास्त्रं तत्समुद्यतम् ।&#x9;034a&lt;br&gt;&#xA;अशामयन्महाप्राज्ञो ब्रह्मास्त्रेणैव मारिष ॥&#x9;034c&lt;br&gt;&#xA;विद्ध्वा तं च रणे द्रोणं पञ्चभिर्नतपर्वभिः ।&#x9;035a&lt;br&gt;&#xA;क्षुरप्रेण सुतीक्ष्णेन चिच्छेदास्य महद्धनुः ॥&#x9;035c&lt;br&gt;&#xA;तदपास्य धनुश्छिन्नं द्रोणः क्षत्रियमर्दनः ।&#x9;036a&lt;br&gt;&#xA;गदां चिक्षेप सहसा धर्मपुत्राय मारिष ॥&#x9;036c&lt;br&gt;&#xA;तामापतन्तीं सहसा गदां दृष्ट्वा युधिष्ठिरः ।&#x9;037a&lt;br&gt;&#xA;गदामेवाग्रहीत्क्रुद्धश्चिक्षेप च परन्तप ॥&#x9;037c&lt;br&gt;&#xA;ते गदे सहसा मुक्ते समासाद्य परस्परम् ।&#x9;038a&lt;br&gt;&#xA;सङ्घर्षात्पावकं मुक्त्वा समेयातां महीतले ॥&#x9;038c&lt;br&gt;&#xA;ततो द्रोणो भृशं क्रुद्धो धर्मराजस्य मारिष ।&#x9;039a&lt;br&gt;&#xA;चतुर्भिर्निशितैस्तीक्ष्णैर्हयाञ्जघ्ने शरोत्तमैः ॥&#x9;039c&lt;br&gt;&#xA;चिच्छेदैकेन भल्लेन धनुश्चेन्द्रध्वजोपमम् ।&#x9;040a&lt;br&gt;&#xA;केतुमेकेन चिच्छेद पाण्डवं चार्दयत्त्रिभिः ॥&#x9;040c&lt;br&gt;&#xA;हताश्वात्तु रथात्तूर्णमवप्लुत्य युधिष्ठिरः ।&#x9;041a&lt;br&gt;&#xA;तस्थावूर्ध्वभुजो राजा व्यायुधो भरतर्षभ ॥&#x9;041c&lt;br&gt;&#xA;विरथं तं समालोक्य व्यायुधं च विशेषतः ।&#x9;042a&lt;br&gt;&#xA;द्रोणो व्यमोहयच्छत्रून्सर्वसैन्यानि चाभिभो ॥&#x9;042c&lt;br&gt;&#xA;मुञ्चंश्चेषुगणांस्तीक्ष्णाल्ँलघुहस्तो दृढव्रतः ।&#x9;043a&lt;br&gt;&#xA;अभिदुद्राव राजानं सिंहो मृगमिवोल्बणः ॥&#x9;043c&lt;br&gt;&#xA;तमभिद्रुतमालोक्य द्रोणेनामित्रघातिना ।&#x9;044a&lt;br&gt;&#xA;हाहेति सुमहाञ्शब्दः पाण्डूनां समजायत ॥&#x9;044c&lt;br&gt;&#xA;हृतो राजा हृतो राजा भारद्वाजेन मारिष ।&#x9;045a&lt;br&gt;&#xA;इत्यासीत्सुमहाञ्शब्दः पाण्डुसैन्यस्य सर्वतः ॥&#x9;045c&lt;br&gt;&#xA;ततस्त्वरितमारुह्य सहदेवरथं नृपः ।&#x9;046a&lt;br&gt;&#xA;अपायाज्जवनैरश्वैः कुन्तीपुत्रो युधिष्ठिरः ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/107/</guid>
      <description>&lt;p&gt;श्रीः&#xA;अध्यायः 107&#xA;सङ्कुलयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;बृहत्क्षत्रमथायान्तं केकयं दृढविक्रमम् ।&#x9;001a&lt;br&gt;&#xA;क्षेमधूर्तिर्महाराज विव्याधोरसि मार्गणैः ॥&#x9;001c&lt;br&gt;&#xA;बृहत्क्षत्रस्तु तं राजा नवत्या नतपर्वणाम् ।&#x9;002a&lt;br&gt;&#xA;आजघ्ने त्वरितो राजन्द्रोणानीकबिभित्सया ॥&#x9;002c&lt;br&gt;&#xA;क्षेमधूर्तिस्तु सङ्क्रुद्धः केकयस्य महात्मनः ।&#x9;003a&lt;br&gt;&#xA;धनुश्चिच्छेद भल्लेन पीतेन निशितेन ह ॥&#x9;003c&lt;br&gt;&#xA;अथैनं छिन्नधन्वानं शरेणानतपर्वणा ।&#x9;004a&lt;br&gt;&#xA;विव्याध समरे तूर्णं प्रवरं सर्वधन्विनाम् ॥&#x9;004c&lt;br&gt;&#xA;अथान्यद्धनुरादाय बृहत्क्षत्रो हसन्निव ।&#x9;005a&lt;br&gt;&#xA;व्यश्वसूतरथं चक्रे क्षेमधूर्तिं महारथम् ॥&#x9;005c&lt;br&gt;&#xA;ततोऽपरेण भल्लेन पीतेन निशितेन च ।&#x9;006a&lt;br&gt;&#xA;जहार नृपतेः कायाच्छिरोऽज्वलितकुण्डलम् ॥&#x9;006c&lt;br&gt;&#xA;तच्छिन्नं सहसा तस्य शिरः कुञ्चितमूर्धजम् ।&#x9;007a&lt;br&gt;&#xA;सकिरीटं महीं प्राप्य बभौ ज्योतिरिवाम्बरात् ॥&#x9;007c&lt;br&gt;&#xA;तं निहत्य रणे हृष्टो बृहत्क्षत्रो महारथः ।&#x9;008a&lt;br&gt;&#xA;सहसाऽभ्यपतत्सैन्यं तावकं पार्थकारणात् ॥&#x9;008c&lt;br&gt;&#xA;धृष्टकेतुं तथाऽऽयान्तं द्रोणहेतोः पराक्रमी ।&#x9;009a&lt;br&gt;&#xA;वीरधन्वा महेष्वासो वारयामास भारत ॥&#x9;009c&lt;br&gt;&#xA;तौ परस्परमासाद्य शरदंष्ट्रौ तरस्विनौ ।&#x9;010a&lt;br&gt;&#xA;शरैरनेकसाहस्रैरन्योन्यमभिजघ्नतुः ॥&#x9;010c&lt;br&gt;&#xA;तावुभौ नरशार्दूलौ युयुधाते परस्परम् ।&#x9;011a&lt;br&gt;&#xA;महावने तीव्रमदौ वारणाविव यूथपौ ॥&#x9;011c&lt;br&gt;&#xA;गिरिगह्वरमासाद्य शार्दूलाविव रोषितौ ।&#x9;012a&lt;br&gt;&#xA;युयुधाते महावीर्यौ परस्परजिघांसया ॥&#x9;012c&lt;br&gt;&#xA;तद्युद्धमासीत्तुमुलं प्रेक्षणीयं विशाम्पते ।&#x9;013a&lt;br&gt;&#xA;सिद्धचारणसङ्घानां विस्मयाद्भुतदर्शनम् ॥&#x9;013c&lt;br&gt;&#xA;वीरधन्वा ततः क्रुद्धो धृष्टकेतोः शरासनम् ।&#x9;014a&lt;br&gt;&#xA;द्विधा चिच्छेद भल्लेन प्रहसन्निव भारत ॥&#x9;014c&lt;br&gt;&#xA;तदुत्सृज्य धनुच्छिन्नं चेदिराजो महारथः ।&#x9;015a&lt;br&gt;&#xA;शक्तिं जग्राह विपुलां हेमदण्डामयस्मयीम् ॥&#x9;015c&lt;br&gt;&#xA;तां तु शक्तिं महावीर्यां दोर्भ्यामायम्य भारत ।&#x9;016a&lt;br&gt;&#xA;चिक्षेप सहसा यत्तो वीरधन्वरथं प्रति ॥&#x9;016c&lt;br&gt;&#xA;तया तु वीरघातिन्या शक्त्या त्वभिहतो भृशम् ।&#x9;017a&lt;br&gt;&#xA;निर्भिन्नहृदयस्तूर्णं निपपात रथान्महीम् ॥&#x9;017c&lt;br&gt;&#xA;तस्मिन्विनिहते वीरे त्रैगर्तानां महारथे ।&#x9;018a&lt;br&gt;&#xA;बलं तेऽभज्यत विभो पाण्डवेयैः समन्ततः ॥&#x9;018c&lt;br&gt;&#xA;सहदेवे ततः षष्टिं सायकान्दुर्मुखोऽक्षिपत् ।&#x9;019a&lt;br&gt;&#xA;ननाद च महानादं तर्जयन्पाण्डवं रणे ॥&#x9;019c&lt;br&gt;&#xA;माद्रेयस्तु ततः क्रुद्धो दुर्मुखं च शितैः शरैः ।&#x9;020a&lt;br&gt;&#xA;भ्राता भ्रातरमायत्तो विव्याध प्रहसन्निव ॥&#x9;020c&lt;br&gt;&#xA;तं रणे रभसं दृष्ट्वा सहदेवं महाबलम् ।&#x9;021a&lt;br&gt;&#xA;दुर्मुखो नवभिर्बाणैस्ताडयामास भारत ॥&#x9;021c&lt;br&gt;&#xA;दुर्मुखस्य तु भल्लेन च्छित्त्वा केतुं महाबलः ।&#x9;022a&lt;br&gt;&#xA;जघान चतुरो वाहांश्चतुर्भिर्निशितैः शरैः ॥&#x9;022c&lt;br&gt;&#xA;अथापरेण भल्लेन पीतेन निशितेन ह ।&#x9;023a&lt;br&gt;&#xA;चिच्छेद सारथेः कायाच्छिरो ज्वलितकुण्डलम् ॥&#x9;023c&lt;br&gt;&#xA;क्षुरप्रेण च तीक्ष्णेन कौरव्यस्य महद्धनुः ।&#x9;024a&lt;br&gt;&#xA;सहदेवो रणे छित्त्वा तं च विव्याध पञ्चभिः ॥&#x9;024c&lt;br&gt;&#xA;हताश्वं तु रथं त्यक्त्वा दुर्मुखो विमनास्तदा ।&#x9;025a&lt;br&gt;&#xA;आरुरोह रथं राजन्निरमित्रस्य भारत ॥&#x9;025c&lt;br&gt;&#xA;सहदेवस्ततः क्रुद्धो निरमित्रं महाहवे ।&#x9;026a&lt;br&gt;&#xA;जघान पृथुधारेण भल्लेन परवीरहा ॥&#x9;026c&lt;br&gt;&#xA;स पपात रथोपस्थान्निरमित्रो जनेश्वरः ।&#x9;027a&lt;br&gt;&#xA;त्रिगर्तराजस्य सुतो व्यथयंस्तव वाहिनीम् ॥&#x9;027c&lt;br&gt;&#xA;तं तु हत्वा महाबाहुः सहदेवो व्यरोचत ।&#x9;028a&lt;br&gt;&#xA;यथा दाशरथी रामः खरं हत्वा महाबलम् ॥&#x9;028c&lt;br&gt;&#xA;हाहाकारो महानासीत्त्रिगर्तानां जनेश्वर ।&#x9;029a&lt;br&gt;&#xA;राजपुत्रं हतं दृष्ट्वा निरमित्रं महारथम् ॥&#x9;029c&lt;br&gt;&#xA;नकुलस्ते सुतं राजन्विकर्णं पृथुलोचनम् ।&#x9;030a&lt;br&gt;&#xA;मुहूर्ताज्जितवाल्ँलोके तदद्भुतमिवाभवत् ॥&#x9;030c&lt;br&gt;&#xA;सात्यकिं व्याघ्रदत्तस्तु शरैः सन्नतपर्वभिः ।&#x9;031a&lt;br&gt;&#xA;चक्रेऽदृश्यं साश्वसूतं सध्वजं पृतनान्तरे ॥&#x9;031c&lt;br&gt;&#xA;तान्निवार्य शराञ्शूरः शैनेयः कृतहस्तवत् ।&#x9;032a&lt;br&gt;&#xA;साश्वसूतध्वजं बाणैर्व्याघ्रदत्तमपातयत् ॥&#x9;032c&lt;br&gt;&#xA;कुमारे निहते तस्मिन्मागधस्य सुते प्रभो ।&#x9;033a&lt;br&gt;&#xA;मागधाः सर्वतो यत्ता युयुधानमुपाद्रवन् ॥&#x9;033c&lt;br&gt;&#xA;विसृजन्तः शरांश्चैव तोमरांश्च सहस्रशः ।&#x9;034a&lt;br&gt;&#xA;भिण्डिपालांस्तथा प्रासान्मुद्गरान्मुसलानपि |&#x9;034c&lt;br&gt;&#xA;अयोधयन्रणे शूराः सात्वतं युद्धदुर्मदम् ॥&#x9;034e&lt;br&gt;&#xA;तांस्तु सर्वान्स बलवान्सात्यकिर्युद्धदुर्मदः ।&#x9;035a&lt;br&gt;&#xA;नातिकृच्छ्राद्धसन्नेव विजिग्ये पुरुषर्षभः ॥&#x9;035c&lt;br&gt;&#xA;मागधान्द्रवतो दृष्ट्वा हतशेषान्समन्ततः ।&#x9;036a&lt;br&gt;&#xA;बलं तेऽभज्यत विभो युयुधानशरार्दितम् ॥&#x9;036c&lt;br&gt;&#xA;नाशयित्वा रणे सैन्यं त्वदीयं तु समन्ततः ।&#x9;037a&lt;br&gt;&#xA;विधुन्वानो धनुःश्रेष्ठं व्यभ्राजत महायशाः ॥&#x9;037c&lt;br&gt;&#xA;भज्यमानं बलं राजन्सात्वतेन महात्मना ।&#x9;038a&lt;br&gt;&#xA;नाभ्यवर्तत युद्धाय त्रासितं दीर्घबाहुना ॥&#x9;038c&lt;br&gt;&#xA;ततो द्रोणो भृशं क्रुद्धः सहसोद्वृत्य चक्षुषी ।&#x9;039a&lt;br&gt;&#xA;सात्यकिं सत्यकर्माणं स्वयमेवाभिदुद्रुवे ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/108/</guid>
      <description>&lt;p&gt;श्रीः&#xA;अध्यायः 108&#xA;द्रौपदेयैः शलवधः ॥ 1 ॥ भीमसेनेनालम्बुसपराजयः ॥ 2 ॥&#xA;सञ्जय उवाच &#x9;001&lt;br&gt;&#xA;द्रौपदेयान्महेष्वासान्सौमदत्तिर्महायशाः ।&#x9;001a&lt;br&gt;&#xA;एकैकं पञ्चभिर्विद्ध्वा पुनर्विव्याध सप्तभिः ॥&#x9;001c&lt;br&gt;&#xA;ते पीडिता भृशं तेन रौद्रेण सहसा विभो ।&#x9;002a&lt;br&gt;&#xA;प्रमूढा नैव विविदुर्मृधे कृत्यं स्म किञ्चन ॥&#x9;002c&lt;br&gt;&#xA;नाकुलिश्च शतानीकः सौमदत्तिं नरर्षभम् ।&#x9;003a&lt;br&gt;&#xA;द्वाभ्यां विद्ध्वाऽनदद्धृष्टः शराभ्यां शत्रुकर्शनः ॥&#x9;003c&lt;br&gt;&#xA;तथेतरे रणे यत्तास्त्रिभिस्त्रिभिरजिह्मगैः ।&#x9;004a&lt;br&gt;&#xA;विव्यधुः समरे तूर्णं सौमदत्तिममर्षणम् ॥&#x9;004c&lt;br&gt;&#xA;स तान्प्रति महाराज पञ्च चिक्षेप सायकान् ।&#x9;005a&lt;br&gt;&#xA;एकैकं हृदि चाजघ्ने एकैकेन महायशाः ॥&#x9;005c&lt;br&gt;&#xA;ततस्ते भ्रातरः पञ्च शरैर्विद्धा महात्मना ।&#x9;006a&lt;br&gt;&#xA;परिवार्य रणे वीरं विव्यधुः सायकैर्भृशम् ॥&#x9;006c&lt;br&gt;&#xA;अार्जुनिस्तु हयांस्तस्य चतुर्भिर्निशितैः शरैः ।&#x9;007a&lt;br&gt;&#xA;प्रेषयामास सङ्क्रुद्धो यमस्य सदनं प्रति ॥&#x9;007c&lt;br&gt;&#xA;भैमसेनिर्धनुश्छित्त्वा सौमदत्तेर्महात्मनः ।&#x9;008a&lt;br&gt;&#xA;ननाद बलवन्नादं विव्याध च शितैः शरैः ॥&#x9;008c&lt;br&gt;&#xA;यौधिष्ठिरिर्ध्वजं तस्य च्छित्त्वा भूमावपातयत् ।&#x9;009a&lt;br&gt;&#xA;नाकुलिश्चाथ यन्तारं रथनीडादपाहरत् ॥&#x9;009c&lt;br&gt;&#xA;साहदेविस्तु तं ज्ञात्वा भ्रातृभिर्विमुखीकृतम् ।&#x9;010a&lt;br&gt;&#xA;क्षुरप्रेण शिरो राजन्निचकर्त महात्मनः ॥&#x9;010c&lt;br&gt;&#xA;तच्छिरो न्यपतद्भूमौ तपनीयविभूषितम् ।&#x9;011a&lt;br&gt;&#xA;अभासयद्रणोद्देशं बालसूर्यसमप्रभम् ॥&#x9;011c&lt;br&gt;&#xA;सौमदत्तेः शिरो दृष्ट्वा निपतत्तन्महात्मनः ।&#x9;012a&lt;br&gt;&#xA;वित्रस्तास्तावका राजन्प्रदुद्रुवुरनेकधा ॥&#x9;012c&lt;br&gt;&#xA;अलम्बुसस्तु समरे भीमसेनं महाबलम् ।&#x9;013a&lt;br&gt;&#xA;योधयामस सङ्क्रुद्धो लक्ष्मणं रावणिर्यथा ॥&#x9;013c&lt;br&gt;&#xA;सम्प्रयुद्धौ रणे दृष्ट्वा तावुभौ नरराक्षसौ ।&#x9;014a&lt;br&gt;&#xA;विस्मयः सर्वभूतानां भयं चासीत्सुदारुणम् ॥&#x9;014c&lt;br&gt;&#xA;आर्श्यशृङ्गिं ततो भीमो नवभिर्निशितैः शरैः ।&#x9;015a&lt;br&gt;&#xA;विव्याध प्रहसन्राजन्राक्षसेन्द्रममर्षणम् ॥&#x9;015c&lt;br&gt;&#xA;तद्रक्षः समरे विद्धं कृत्वा नादं भयावहम् ।&#x9;016a&lt;br&gt;&#xA;अभ्यद्रवत्ततो भीमं ये च तस्य पदानुगाः ॥&#x9;016c&lt;br&gt;&#xA;स भीमं पञ्छभिर्विद्ध्वा शरैः सन्नतपर्वभिः ।&#x9;017a&lt;br&gt;&#xA;भैमान्परिजघानाशु रथांस्त्रिशतमाहवे ।&#x9;017c&lt;br&gt;&#xA;पुनश्चतुःशतान्हत्वा भीमं विव्याध पत्रिणा ॥&#x9;017e&lt;br&gt;&#xA;सोऽतिविद्धस्तथा भीमो राक्षसेन महाबलः ।&#x9;018a&lt;br&gt;&#xA;निषसाद रथोपस्थे मूर्च्छयाऽभिपरिप्लुतः ॥&#x9;018c&lt;br&gt;&#xA;प्रतिलभ्य ततः सञ्ज्ञां मारुतिः क्रोधमूर्च्छितः ।&#x9;019a&lt;br&gt;&#xA;विकृष्य कार्मुकं घोरं भारसाधनमुत्तमम् ।&#x9;019c&lt;br&gt;&#xA;अलम्बुसं शरैस्तीक्ष्णैरर्दयामास सर्वतः ॥&#x9;019e&lt;br&gt;&#xA;स विद्धो बहुभिर्बाणैर्नीलाञ्जनचयोपमः ।&#x9;020a&lt;br&gt;&#xA;शुशुभे सर्वतो राजन्प्रफुल्ल इव किंशुकः ॥&#x9;020c&lt;br&gt;&#xA;स वध्यमानः समरे भीमचापच्युतैः शरैः ।&#x9;021a&lt;br&gt;&#xA;स्मरन्भ्रातृवधं चैव पाण्डवेन महात्मना ।&#x9;021c&lt;br&gt;&#xA;घोरं रूपमथो कृत्वा भीमसेनमभाषत ॥&#x9;021e&lt;br&gt;&#xA;तिष्ठेदानीं रणे पार्थ पश्य मेऽद्य पराक्रमम् ॥&#x9;022ac&lt;br&gt;&#xA;बको नाम सुदुर्बुद्धे राक्षसप्रवरो बली ।&#x9;023a&lt;br&gt;&#xA;परोक्षं मम तद्वृत्तं यद्भ्राता मे हतस्त्वया ॥&#x9;023c&lt;br&gt;&#xA;सञ्जय उवाच &#x9;024&lt;br&gt;&#xA;एवमुक्त्वा ततो भीममन्तर्धानं गतस्तदा ।&#x9;024a&lt;br&gt;&#xA;महता शरवर्षेण भृशं तं समवाकिरत् ॥&#x9;024c&lt;br&gt;&#xA;भीमस्तु समरे राजन्नदृश्ये राक्षसे तदा ।&#x9;025a&lt;br&gt;&#xA;आकाशं पूरयामास शरैः सन्नतपर्वभिः ॥&#x9;025c&lt;br&gt;&#xA;स वध्यमानो भीमेन निमेषाद्रथमास्थितः ।&#x9;026a&lt;br&gt;&#xA;जगाम धरणीं चैव क्षुद्रः खं सहसाऽगमत् ॥&#x9;026c&lt;br&gt;&#xA;उच्चावचानि रूपाणि चकार सुबहूनि च ।&#x9;027a&lt;br&gt;&#xA;अणुर्बृहत्पुनः स्थूलो नादान्मुञ्चन्निवाम्बुदः ॥&#x9;027c&lt;br&gt;&#xA;[निपेतुर्गगनाच्चैव शरधाराः सहस्रशः ।&#x9;028a&lt;br&gt;&#xA;शक्तयः कणपाः प्रासाः शूलपट्टसतोमराः ॥&#x9;028c&lt;br&gt;&#xA;शतघ्न्यः परिघाश्चैव भिण्डिपालाः परश्वथाः ।&#x9;029a&lt;br&gt;&#xA;शिलाः खड्गा गुडाश्चैव ऋष्टीर्वज्राणि चैव ह ॥&#x9;029c&lt;br&gt;&#xA;सा राक्षसविसृष्टा तु शस्त्रवृष्टिः सुदारुणा ।&#x9;030a&lt;br&gt;&#xA;जघान पाण्डुपुत्रस्य सैनिकान्रणमूर्धनि ॥]&#x9;030c&lt;br&gt;&#xA;उच्चावचास्तथा वाचो व्याजहार समन्ततः ।&#x9;031a&lt;br&gt;&#xA;तेन पाण्डवसैन्यानां सूदिता युधि वारणाः ॥&#x9;031c&lt;br&gt;&#xA;हयाश्च बहवो राजन्पत्तयश्च तथा पुनः ।&#x9;032a&lt;br&gt;&#xA;रथेभ्यो रथिनः पेतुस्तस्य नुन्नाः स्म सायकैः ॥&#x9;032c&lt;br&gt;&#xA;शोणितोदां रथावर्तां हस्तिग्राहसमाकुलाम् ।&#x9;033a&lt;br&gt;&#xA;छत्रहंसां कर्दमिनीं बाहुपन्नगसङ्कुलाम् ॥&#x9;033c&lt;br&gt;&#xA;नदीं प्रवर्तयामास रक्षोगणसमाकुलाम् ।&#x9;034a&lt;br&gt;&#xA;वहन्तीं बहुधा राजंश्चेदिपाञ्चालसृञ्जयान् ॥&#x9;034c&lt;br&gt;&#xA;तं तथा समरे राजन्विचरन्तमभीतवत् ।&#x9;035a&lt;br&gt;&#xA;पाण्डवा भृशसंविग्नाः प्रापश्यंस्तस्य विक्रमम् ॥&#x9;035c&lt;br&gt;&#xA;तावकानां तु सैन्यानां प्रहर्षः समजायत ।&#x9;036a&lt;br&gt;&#xA;वादित्रनिनदश्चोग्रः सुमहान्रोमहर्षणः ॥&#x9;036c&lt;br&gt;&#xA;तं श्रुत्वा निनदं घोरं तव सैन्यस्य पाण्डवः ।&#x9;037a&lt;br&gt;&#xA;नामृष्यत यथा नागस्तलशब्दं समीरितम् ॥&#x9;037c&lt;br&gt;&#xA;ततः क्रोधाभिताम्राक्षो निर्दहन्निव पावकः ।&#x9;038a&lt;br&gt;&#xA;सन्दधे त्वाष्ट्रमस्त्रं स स्वयं त्वष्टेव मारुतिः ॥&#x9;038c&lt;br&gt;&#xA;ततः शरसहस्राणि प्रादुरासन्समन्ततः ।&#x9;039a&lt;br&gt;&#xA;तैः शरैस्तव सैन्यस्य विद्रवः सुमहानभूत् ॥&#x9;039c&lt;br&gt;&#xA;तदस्त्रं प्रेरितं तेन भीमसेनेन संयुगे ।&#x9;040a&lt;br&gt;&#xA;राक्षसस्य महामायां हत्वा राक्षसमार्दयत् ॥&#x9;040c&lt;br&gt;&#xA;स वध्यमानो बहुधा भीमसेनेन राक्षसः ।&#x9;041a&lt;br&gt;&#xA;सन्त्यज्य समरे भीमं द्रोणानीकमुपाद्रवत् ॥&#x9;041c&lt;br&gt;&#xA;तस्मिंस्तु निर्जिते राजन्राक्षसेन्द्रे महात्मना ।&#x9;042a&lt;br&gt;&#xA;अनादयन्सिंहनादैः पाण्डवाः सर्वतो दिशम् ॥&#x9;042c&lt;br&gt;&#xA;अपूजयन्मारुतिं च संहृष्टास्ते महाबलम् ।&#x9;043a&lt;br&gt;&#xA;प्रह्रादमिव दैतेया यथा शक्रं मरुद्गणाः ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/109/</guid>
      <description>&lt;p&gt;श्रीः&#xA;अध्यायः 109&#xA;घटोत्कचेनालम्बुसवधः ॥ 1 ॥&#xA;सञ्जय उवाच &#x9;001&lt;br&gt;&#xA;&#39;किरन्तं शरवर्षाणि रोषाद्द्रोणं महाहवे ।&#x9;001a&lt;br&gt;&#xA;वित्रासयन्तं तां सेनां कौन्तेयानां महीपते ॥&#x9;001c&lt;br&gt;&#xA;दृष्ट्वा ततो महेष्वासो निघ्नन्तं च रथान्भृशम् ।&#x9;002a&lt;br&gt;&#xA;घटोत्कचो महाबाहू रणायाभिजगाम ह ॥&#x9;002c&lt;br&gt;&#xA;पिशाचवदनैर्युक्तं रथं काञ्चनभूषितम् ।&#x9;003a&lt;br&gt;&#xA;समास्थाय महाराज नानाप्रहरणैर्युतः ॥&#x9;003c&lt;br&gt;&#xA;दंशितस्तपनीयेन कवचेन सुवर्चसा ।&#x9;004a&lt;br&gt;&#xA;भूषणैराचिताङ्गश्च नदन्निव च तोयदः ॥&#x9;004c&lt;br&gt;&#xA;हैडिम्बेयः सुसङ्क्रुद्धो द्रोणमभ्यद्रवद्बली ।&#x9;005a&lt;br&gt;&#xA;तमभ्यधावदायान्तं क्रद्धरूपलम्बुसः ॥&#x9;005c&lt;br&gt;&#xA;ऋक्षचर्मपरिक्षिप्तं रथमास्थाय दंशितः ।&#x9;006a&lt;br&gt;&#xA;रक्तोष्ठः सधनुष्पाणिः प्रांशुः कल्प इव स्थितः ॥&#x9;006c&lt;br&gt;&#xA;क्षिपञ्छतघ्नीर्विपुला मुसलोपमतोमरान् ।&#x9;007a&lt;br&gt;&#xA;मुसण्ठीर्बहुलाश्चैव त्रिशूलानपि पट्टसान् ॥&#x9;007c&lt;br&gt;&#xA;कर्पराञ्छतधारांश्च पिनाकान्विविधांस्तथा ।&#x9;008a&lt;br&gt;&#xA;चक्राणि च क्षुरप्राणि क्षेपणीश्च कटङ्कटान् ॥&#x9;008c&lt;br&gt;&#xA;नाराचान्विविधानस्यन्सकङ्कोलूकवायसान् ।&#x9;009a&lt;br&gt;&#xA;चिक्षेप धनुरादाय निनदन्भैरवान्रवान् ॥&#x9;009c&lt;br&gt;&#xA;तं रौद्रं क्रूरमायान्तं दृष्ट्वा कालमिवागतम् ।&#x9;010a&lt;br&gt;&#xA;प्राद्रवद्भयसंविग्ना राजन्पाण्डववाहिनी ॥&#x9;010c&lt;br&gt;&#xA;सात्यकिस्तु रथव्याघ्रो दृष्ट्वा तं राक्षसं युधि ।&#x9;011a&lt;br&gt;&#xA;अभ्ययादमरप्रख्यो भ्रामयित्वा महद्धनुः ॥&#x9;011c&lt;br&gt;&#xA;अभ्यद्रवच्च तद्रक्षस्तिष्ठतिष्ठेति चाब्रवीत् ।&#x9;012a&lt;br&gt;&#xA;अलम्बुसं राक्षसेन्द्रं सोऽस्त्रवर्षैरवाकिरत् ॥&#x9;012c&lt;br&gt;&#xA;ततः पाण्डवसैन्यानि विद्रुतान्यथ भारत ।&#x9;013a&lt;br&gt;&#xA;निरीक्ष्याभ्यद्रवत्तूर्णं त्वरमाणो घटोत्कचः ॥&#x9;013c&lt;br&gt;&#xA;चिक्षेप च गदाशक्तीस्तोमरानथ पट्टसान् ।&#x9;014a&lt;br&gt;&#xA;हेमचित्रत्सरूनुग्रान्खड्गानाकाशसप्रभान् ॥&#x9;014c&lt;br&gt;&#xA;अन्योन्यमारादालोक्य राक्षसौ तौ महाबलौ ।&#x9;015a&lt;br&gt;&#xA;भैरवं नदतुर्नादान्सतोयाविव तोयदौ ॥&#x9;015c&lt;br&gt;&#xA;ततः प्रववृते युद्धं घोरं राक्षससिंहयोः ।&#x9;016a&lt;br&gt;&#xA;यादृगेव पुरा वृत्तं रामरावणयोर्मृधे ॥&#x9;016c&lt;br&gt;&#xA;स शक्तीश्च पिनाकांश्च वज्रान्खड्गान्परश्वथान् ।&#x9;017a&lt;br&gt;&#xA;अन्योन्यमभिसङ्क्रुद्धौ तदा व्यसृजतामुभौ ॥&#x9;017c&lt;br&gt;&#xA;आकृष्यमाणे धनुषि तयोर्बाहुबलेन च ।&#x9;018a&lt;br&gt;&#xA;यन्त्रेणेव तदा राजन्भृशं नादान्प्रचक्रतुः ॥&#x9;018c&lt;br&gt;&#xA;अलम्बुसस्ततश्चक्रं कृतान्तज्वलनप्रभम् ।&#x9;019a&lt;br&gt;&#xA;घटोत्कचाय चिक्षेप यत्नमास्थाय वीर्यवान् ॥&#x9;019c&lt;br&gt;&#xA;तद्भैमसेनिः सम्प्रेक्ष्य चक्रं वेगवदन्तरे ।&#x9;020a&lt;br&gt;&#xA;गदया ताडयामास तद्दीर्णं शतधाऽभवत् ॥&#x9;020c&lt;br&gt;&#xA;ततोऽग्निचूर्णैः सहसा चक्रघातविनिःसृतैः ।&#x9;021a&lt;br&gt;&#xA;दंशकैरिव सा सेना पतद्भिर्भृशसङ्कुला ॥&#x9;021c&lt;br&gt;&#xA;ततः प्रतिहते चक्रे स वीरो रोषसङ्कुलः ।&#x9;022a&lt;br&gt;&#xA;प्राहिणोत्तरसा शूलं शक्तीर्दशशतं तदा ॥ &#x9;022c&lt;br&gt;&#xA;ज्वलन्तीश्च किरन्तीश्च ज्वालामालाः समन्ततः ।&#x9;023a&lt;br&gt;&#xA;युगान्तोल्कानिभास्तीक्ष्णा हेमदण्डा महास्वनाः ॥&#x9;023c&lt;br&gt;&#xA;ताश्चापतन्तीः सम्प्रेक्ष्य राक्षसस्य घटोत्कचः ।&#x9;024a&lt;br&gt;&#xA;अर्धचन्द्रैः प्रचिच्छेद नाराचैः कङ्कपत्रिभिः ॥&#x9;024c&lt;br&gt;&#xA;ततो रोषपरीताङ्गः प्रमुमोच स राक्षसः ।&#x9;025a&lt;br&gt;&#xA;शरवर्षं महाघोरं घटोत्कचरथं प्रति ॥&#39;&#x9;025c&lt;br&gt;&#xA;तयोः प्रतिभयं युद्धमासीद्राक्षससिंहयोः ।&#x9;026a&lt;br&gt;&#xA;कुर्वतोर्विविधा मायाः शक्रशम्बरयोरिव ॥&#x9;026c&lt;br&gt;&#xA;अलम्बुसो भृशं क्रुद्धो घटोत्कचमताडयत् ॥&#x9;027ac&lt;br&gt;&#xA;तयोर्युद्धं समभवद्रक्षोग्रामणिमुख्ययोः ।&#x9;028a&lt;br&gt;&#xA;यादृगेव पुरा वृत्तं रामरावणयोः प्रभो ॥&#x9;028c&lt;br&gt;&#xA;घटोत्कचस्तु विंशत्या नाराचानां स्तनान्तरे ।&#x9;029a&lt;br&gt;&#xA;अलम्बुसमथो विद्ध्वा सिंहवद्व्यनदन्मुहुः ॥&#x9;029c&lt;br&gt;&#xA;तथैवालम्बुसो राजन्हैडिम्बिं युद्धदुर्मदम् ।&#x9;030a&lt;br&gt;&#xA;विद्ध्वा विद्ध्वाऽनदद्धृष्टः पूरयन्खं समन्ततः ॥&#x9;030c&lt;br&gt;&#xA;तथा तौ भृशसङ्क्रुद्धौ राक्षसेन्द्रौ महाबलौ ।&#x9;031a&lt;br&gt;&#xA;निर्विशेषमयुध्येतां मायाभिरितरेतरम् ॥&#x9;031c&lt;br&gt;&#xA;मायाशतसृजौ नित्यं मोहयन्तौ परस्परम् ।&#x9;032a&lt;br&gt;&#xA;मायायुद्धेषु कुशलौ मायायुद्धमयुध्यताम् ॥&#x9;032c&lt;br&gt;&#xA;यांयां घटोत्कचो युद्धे मायां दर्शयते नृप ।&#x9;033a&lt;br&gt;&#xA;तां तामलम्बुसो राजन्माययैव निजघ्निवान् ॥&#x9;033c&lt;br&gt;&#xA;तं तथा युध्यमानं तु मायायुद्धविशारदम् ।&#x9;034a&lt;br&gt;&#xA;अलम्बुसं राक्षसेन्द्रं दृष्ट्वाऽक्रुध्यन्त पाण्डवाः ॥&#x9;034c&lt;br&gt;&#xA;त एनं भृशसंविग्नाः सर्वतः प्रवरा रथैः ।&#x9;035a&lt;br&gt;&#xA;अभ्यद्रवन्त सङ्क्रुद्धा भीमसेनादयो नृप ॥&#x9;035c&lt;br&gt;&#xA;त एनं कोष्ठकीकृत्य रथवंशेन मारिष ।&#x9;036a&lt;br&gt;&#xA;सर्वतो व्यकिरन्बाणैरुल्काभिरिव कुञ्जरम् ॥&#x9;036c&lt;br&gt;&#xA;स तेषामस्त्रवेगं तं प्रतिहत्यास्त्रमायया ।&#x9;037a&lt;br&gt;&#xA;तस्माद्रथव्रजान्मुक्तो वनदाहादिव द्विपः ॥&#x9;037c&lt;br&gt;&#xA;स विष्फार्य धनुर्घोरमिन्द्राशनिसमस्वनम् ।&#x9;038a&lt;br&gt;&#xA;मारुतिं पञ्चविंशत्या भैमसेनिं च पञ्चभिः ॥&#x9;038c&lt;br&gt;&#xA;युधिष्ठिरं त्रिभिर्विद्ध्वा सहदेवं च सप्तभिः ।&#x9;039a&lt;br&gt;&#xA;नकुलं च त्रिसप्तत्या द्रोपदेयांश्च मारिष ।&#x9;039c&lt;br&gt;&#xA;पञ्चभिःपञ्चभिर्विद्ध्वा घोरं नादं ननाद ह ॥&#x9;039e&lt;br&gt;&#xA;तं भीमसेनो नवभिः सहदेवस्तु पञ्चभिः ।&#x9;040a&lt;br&gt;&#xA;युधिष्ठिरः शतेनैव राक्षसं प्रत्यविध्यत ।&#x9;040c&lt;br&gt;&#xA;नकुलस्तु चतुःषष्ट्या द्रौपदेयास्त्रिभिस्त्रिभिः ॥&#x9;040e&lt;br&gt;&#xA;हैडिम्बो राक्षसं विद्ध्वा युद्धे पञ्चाशता शरैः ।&#x9;041a&lt;br&gt;&#xA;पुनर्विव्याध सप्तत्या ननाद च महाबलः ॥&#x9;041c&lt;br&gt;&#xA;तस्य नादेन महता कम्पितेयं वसुन्धरा ।&#x9;042a&lt;br&gt;&#xA;सपर्वतवना राजन्सपादपजलाशया ॥&#x9;042c&lt;br&gt;&#xA;सोऽतिविद्धो महेष्वासैः सर्वतस्तैर्महारथैः ।&#x9;043a&lt;br&gt;&#xA;प्रतिविव्याध तान्सर्वान्पञ्चभिः पञ्चभिः शरैः ॥&#x9;043c&lt;br&gt;&#xA;तं क्रुद्धं राक्षसं युद्धे प्रतिक्रुद्धस्तु राक्षसः ।&#x9;044a&lt;br&gt;&#xA;हैडिम्बो भरतश्रेष्ठ शरैर्विव्याध सप्तभिः ॥&#x9;044c&lt;br&gt;&#xA;सोऽतिविद्धो बलवता राक्षसेन्द्रो महाबलः ।&#x9;045a&lt;br&gt;&#xA;व्यसृजत्सायकांस्तूर्णं रुक्मपुङ्खाञ्शिलाशितान् ॥&#x9;045c&lt;br&gt;&#xA;ते शरा नतपर्वाणो भैमसेनिविनिर्भिदः ।&#x9;046a&lt;br&gt;&#xA;रुषिताः पन्नगा यद्वद्योधमुख्यानुपागमन् ॥&#x9;046c&lt;br&gt;&#xA;ततस्ते पाण्डवा राजन्समन्तान्निशिताञ्शरान् ।&#x9;047a&lt;br&gt;&#xA;प्रेषयामासुरुद्विग्ना हैडिम्बश्च घटोत्कचः ॥&#x9;047c&lt;br&gt;&#xA;स विध्यमानः समरे पाण्डवैर्जितकाशिभिः ।&#x9;048a&lt;br&gt;&#xA;&#39;*नाभ्यपद्यत कर्तव्यमार्श्यशृङ्गिर्महाबलः ॥&#x9;048c&lt;br&gt;&#xA;घटोत्कचं महाराज शरवर्षैरवाकिरत् ।&#x9;049a&lt;br&gt;&#xA;दग्धाद्रिकूटसदृशं तमञ्जनचयोपमम् ॥&#x9;049c&lt;br&gt;&#xA;घटोत्कचोऽप्यसम्भ्रान्तः शरवर्षं महत्तरम् ।&#x9;050a&lt;br&gt;&#xA;अलम्बुसवधप्रेप्सुर्मुमोचाग्निरिव ज्वलन् ॥&#x9;050c&lt;br&gt;&#xA;अलम्बुसवधाच्चोग्राद्धटोत्कचवधादपि ।&#x9;051a&lt;br&gt;&#xA;शराः प्रादुर्भवन्ति स्म द्विरेफा इव शाखिनः ॥&#x9;051c&lt;br&gt;&#xA;अभ्रच्छायेव रचिता बाणैस्तत्र नरेश्वर ।&#x9;052a&lt;br&gt;&#xA;न स्म विज्ञायते किञ्चिदन्धकारे कृते शरैः ॥&#x9;052c&lt;br&gt;&#xA;तत आकर्णमुक्तेन भल्लेन च घटोत्कचः ।&#x9;053a&lt;br&gt;&#xA;अलम्बुसस्य चिच्छेद शिरो यन्तुर्महाबलः ॥&#x9;053c&lt;br&gt;&#xA;ततोऽपरैर्वेगवद्भिः क्षुरैस्तस्य घटोत्कचः ।&#x9;054a&lt;br&gt;&#xA;अक्षमीषां युगं चैव चिच्छेद युधि ताडयन् ॥&#x9;054c&lt;br&gt;&#xA;अवस्कन्द्य रथात्तूर्णं कैर्मीरः क्रोधमूर्च्छितः ।&#x9;055a&lt;br&gt;&#xA;तस्मिन्मायामयं घोरमस्त्रवर्षं ववर्ष ह ॥&#x9;055c&lt;br&gt;&#xA;घटोत्कचोऽप्याशु रथात्प्रस्कन्द्य स तमेव च ।&#x9;056a&lt;br&gt;&#xA;मायास्त्रेणैव मायास्त्रं व्यधमत्समरे रिपोः ॥&#x9;056c&lt;br&gt;&#xA;हैडिम्बेनार्द्यमानस्तु युधि सोऽलम्बुसोऽद्रवत् ।&#x9;057a&lt;br&gt;&#xA;अन्तर्हितो महाराज घटोत्कचमयोधयत् ॥&#x9;057c&lt;br&gt;&#xA;अन्तर्धानगतं दृष्ट्वा तत्रतत्र घटोत्कचः ।&#x9;058a&lt;br&gt;&#xA;गदया ताडयामास वेगवत्या महाबलः ॥&#x9;058c&lt;br&gt;&#xA;उत्पपात ततो व्योम्नि प्रहारपरिपीडितः ।&#x9;059a&lt;br&gt;&#xA;अलम्बुसो राक्षसेन्द्रः सहसा पक्षिराडिव ॥&#x9;059c&lt;br&gt;&#xA;घटोत्कचोऽप्यसम्भ्रान्तः खड्गपाणिरथोत्पतत् ।&#x9;060a&lt;br&gt;&#xA;ततो वेगेन महता विवर्षिषुरिवाम्बुदः ॥&#x9;060c&lt;br&gt;&#xA;तमापतन्तं सम्प्रेक्ष्य कैर्मीरी राक्षसोत्तमः ।&#x9;061a&lt;br&gt;&#xA;अभिदुद्राव वेगेन सिंहः सिंहमिव स्थितम् ॥&#x9;061c&lt;br&gt;&#xA;दक्षिणेनासिमुद्यम्य वक्षः प्रच्छाद्य वर्मणा ।&#x9;062a&lt;br&gt;&#xA;अभिदुद्राव वेगेन वेगवन्तं घटोत्कचः ॥&#x9;062c&lt;br&gt;&#xA;तावुभौ वेगसंरब्धावलम्बुसघटोत्कचौ ।&#x9;063a&lt;br&gt;&#xA;अन्योन्यस्य तथैवोरू समाजघ्नतुरञ्जसा ॥&#x9;063c&lt;br&gt;&#xA;अन्योन्यस्याभिघातेन तयो राक्षससिंहयोः ।&#x9;064a&lt;br&gt;&#xA;शैलेनाभिहतस्येव शैलस्याभून्महास्वनः ॥&#x9;064c&lt;br&gt;&#xA;ततोऽपसृत्य सहसा पुनरापेततुर्भृशम् ।&#x9;065a&lt;br&gt;&#xA;चरन्तावसिमार्गांस्तान्विविधान्राक्षसोत्तमौ ॥&#x9;065c&lt;br&gt;&#xA;तयोर्गात्रेषु पतितावसी भिन्नौ निपेततुः ।&#x9;066a&lt;br&gt;&#xA;वेगोत्सृष्टे मघवता वज्रे शैलतटेष्विव ॥&#x9;066c&lt;br&gt;&#xA;ततः सैन्यानि ददृशुस्तद्युद्धमतिदारुणम् ।&#x9;067a&lt;br&gt;&#xA;युद्धं तयो राक्षसयोरामिषे श्येनयोरिव ॥&#x9;067c&lt;br&gt;&#xA;ततो लोहितरक्ताक्षावुभौ तौ राक्षसोत्तमौ ।&#x9;068a&lt;br&gt;&#xA;तथैक्ष्येतां तु शार्दूलौ सन्ध्यारक्ताविवाम्बुदौ ॥&#x9;068c&lt;br&gt;&#xA;चक्राते श्येनवच्चैव मण्डलानि सहस्रशः ।&#x9;069a&lt;br&gt;&#xA;उभौ निस्त्रिंशहस्तौ तौ सपक्षाविव पक्षिणौ ॥&#x9;069c&lt;br&gt;&#xA;भ्रामयित्वा तु तं खड्गं पाण्डोः किर्मीरनन्दनः ।&#x9;070a&lt;br&gt;&#xA;चिक्षेपास्य शिरो हर्तुं स च तस्य घटोत्कचः ॥&#x9;070c&lt;br&gt;&#xA;तावसी युगपद्दीप्तौ समेत्य विपुलौ भुवि ।&#x9;071a&lt;br&gt;&#xA;पतितौ तौ तु बाहुभ्यां राक्षसौ समसज्जताम् ॥&#x9;071c&lt;br&gt;&#xA;शीर्षाघातांसघातैश्च परस्परमथाहतौ ।&#x9;072a&lt;br&gt;&#xA;पुनर्विमिश्रितौ वीरौ व्यायुध्येते मुहुर्मुहुः ॥&#x9;072c&lt;br&gt;&#xA;भैमसेनिरथोत्क्षिप्य समाविध्य पुनः पुनः ।&#x9;073a&lt;br&gt;&#xA;निष्पिपेष क्षितौ क्षिप्रं पूर्णकुम्भमिवाश्मनि ॥&#x9;073c&lt;br&gt;&#xA;बललाघवसम्पन्नः सम्पन्नो विक्रमेण च ।&#x9;074a&lt;br&gt;&#xA;भैमसेनिरथ क्रुद्धः सर्वसैन्यस्य पश्यतः ॥&#x9;074c&lt;br&gt;&#xA;असृक्क्षरितसर्वाङ्गश्चूर्णितास्थिविभूषणः ।&#x9;075a&lt;br&gt;&#xA;घटोत्कचेन निष्पिष्टो हतः सालकटङ्कटः ॥&#x9;075c&lt;br&gt;&#xA;पाण्डवानां ततः सेना तं दृष्ट्वा विनिपातितम् ।&#x9;076a&lt;br&gt;&#xA;ननाद सुमहानादं हर्षवेगसमाप्लुता ॥&#x9;076c&lt;br&gt;&#xA;ततस्तु निपपाताशु गतासुर्भुवि राक्षसः ।&#x9;077a&lt;br&gt;&#xA;शिखरं पर्वतस्येव वज्रवेगेन पातितम् ॥&#x9;077c&lt;br&gt;&#xA;पतता तेन महता रथिनां दन्तिनां दश ।&#x9;078a&lt;br&gt;&#xA;तव सैन्ये महाराज निहताः सुबृहत्तया ॥&#x9;078c&lt;br&gt;&#xA;ततो घटोत्कचो हत्वा तद्रक्षो वृत्रसन्निभम् ।&#x9;079a&lt;br&gt;&#xA;पुनः स रथमास्थाय विजिगीषुर्ननाद ह ॥&#39;&#x9;079c&lt;br&gt;&#xA;ततः सुमनसः पार्था हते तस्मिन्निशाचरे ।&#x9;080a&lt;br&gt;&#xA;चुक्रुशुः सिंहनादांश्च वासांस्यादुधुवुश्च ह ॥&#x9;080c&lt;br&gt;&#xA;तावकाश्च हतं दृष्ट्वा राक्षसेन्द्रं महाबलम् ।&#x9;081a&lt;br&gt;&#xA;अलम्बुसं तथा शूरा विशीर्णमिव पर्वतम् ।&#x9;081c&lt;br&gt;&#xA;हाहाकारमकार्षुश्च सैन्यानि भरतर्षभ ॥&#x9;081e&lt;br&gt;&#xA;जनाश्च तद्ददृशिरे रक्षः कौतूहलान्विताः ।&#x9;082a&lt;br&gt;&#xA;यदृच्छया निपतितं भूमावङ्गारकं यथा ॥&#x9;082c&lt;br&gt;&#xA;घटोत्कचस्तु तद्धत्वा रक्षो बलवतां वरम् ।&#x9;083a&lt;br&gt;&#xA;मुमोच बलवन्नादं बलं हत्वेव वासवः ॥&#x9;083c&lt;br&gt;&#xA;स पूज्यमानः पितृभिः सबान्धवैर्घटोत्कचः कर्मणि दुष्करे कृते ।&#x9;084a&lt;br&gt;&#xA;रिपुं निहत्याभिननन्द वै तदा ह्यलम्बुसं पक्वमलम्बुषं यथा ॥&#x9;084c&lt;br&gt;&#xA;ततो निनादः सुमहान्समुत्थितः सशङ्खनानाविधबाणघोषवान् ।&#x9;085a&lt;br&gt;&#xA;निशम्य तं प्रत्यनदंस्तु पाण्डवास्ततो ध्वनिर्भुवनमथाऽस्पृशद्भृशम् ॥&#x9;085c&lt;br&gt;&#xA;&#39;ततोऽभिगम्य राजानं धर्मपुत्रं युधिष्ठिरम् ।&#x9;086a&lt;br&gt;&#xA;स्वकर्मावेदयन्मूर्ध्ना प्राञ्जलिर्निपपात ह ॥&#x9;086c&lt;br&gt;&#xA;मूर्ध्न्युपाघ्राय तं ज्येष्ठः परिष्वज्य च पाण्डवः ।&#x9;087a&lt;br&gt;&#xA;प्रीतोऽस्मीत्यब्रवीद्राजन्हर्षादुत्फुल्ललोचनः ॥&#x9;087c&lt;br&gt;&#xA;घटोत्कचेन निष्पिष्टे हते सालकटङ्कटे ।&#x9;088a&lt;br&gt;&#xA;बभूवुर्मुदिताः सर्वे हते तस्मिन्निशाचरे ॥&#39;&#x9;088c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/110/</guid>
      <description>&lt;p&gt;श्रीः&#xA;अध्यायः 110&#xA;रणाङ्कणे पाञ्चजन्यस्वने श्रुते अश्रुतेच गाण्डीवघोषे अर्जुनस्य विपदमाशङ्कमानेन युधिष्ठिरेण सात्यकिम् प्रति अर्जुनवृत्तान्तपरिज्ञानाय गमनचोदना ॥ 1 ॥&#xA;धृतराष्ट्र उवाच &#x9;001&lt;br&gt;&#xA;भारद्वाजं कथं युद्धे युयुधानो न्यवारयत् ।&#x9;001a&lt;br&gt;&#xA;सञ्जयाचक्ष्व तत्त्वेन परं कौतूहलं हि मे ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;शृणु राजन्महाप्राज्ञ सङ्ग्रामं रोमहर्षणम् ।&#x9;002a&lt;br&gt;&#xA;द्रोणस्य पाण्डवैः सार्धं युयुधानपुरोगमैः ॥&#x9;002c&lt;br&gt;&#xA;वध्यमानं बलं दृष्ट्वा युयुधानेन मारिष ।&#x9;003a&lt;br&gt;&#xA;अभ्यद्रवत्स्वयं द्रोणः सात्यकिं सत्यविक्रमम् ॥&#x9;003c&lt;br&gt;&#xA;तमापतन्तं सहसा भारद्वाजं महारथम् ।&#x9;004a&lt;br&gt;&#xA;सात्यकिः पञ्चविंशत्या क्षुद्रकाणां समार्पयत् ॥&#x9;004c&lt;br&gt;&#xA;द्रोणोऽपि युधि विक्रान्तो युयुधानं समाहितः ।&#x9;005a&lt;br&gt;&#xA;अविध्यत्पञ्चभिस्तूर्णं हेमपुङ्खैः शरैः शितैः ॥&#x9;005c&lt;br&gt;&#xA;ते वर्म भित्त्वा सुदृढं द्विषत्पिशितभोजनाः ।&#x9;006a&lt;br&gt;&#xA;अभ्ययुर्धरणीं राजन्वल्मीकमिव पन्नगाः ॥&#x9;006c&lt;br&gt;&#xA;दीर्घबाहुरभिक्रुद्धस्तोत्रार्दित इव द्विपः ।&#x9;007a&lt;br&gt;&#xA;द्रोणं पञ्चाशताऽविध्यन्नाराचैरग्निसन्निभैः ॥&#x9;007c&lt;br&gt;&#xA;भारद्वाजो रणे विद्धो युयुधानेन सत्वरम् ।&#x9;008a&lt;br&gt;&#xA;सात्यकिं बहुभिर्बाणैर्यतमानमविध्यत ॥&#x9;008c&lt;br&gt;&#xA;ततः क्रुद्धो महेष्वासो भूय एव महाबलः ।&#x9;009a&lt;br&gt;&#xA;सात्वतं पीडयामास व्रातेन नतपर्वणाम् ॥&#x9;009c&lt;br&gt;&#xA;स वध्यमानः समरे भारद्वाजेन सात्यकिः ।&#x9;010a&lt;br&gt;&#xA;नान्वपद्यत कर्तव्यं किञ्चिदेव विशाम्पते ॥&#x9;010c&lt;br&gt;&#xA;विषण्णवदनश्चापि युयुधानोऽभवन्नृप ।&#x9;011a&lt;br&gt;&#xA;भारद्वाजं रणे दृष्ट्वा विसृजन्तं शिताञ्शरान् ॥&#x9;011c&lt;br&gt;&#xA;तं तु सम्प्रेक्ष्य ते पुत्राः सैनिकाश्च विशाम्पते ।&#x9;012a&lt;br&gt;&#xA;प्रहृष्टमनसो भूत्वा सिंहवद्व्यनदन्मुहुः ॥&#x9;012c&lt;br&gt;&#xA;तं श्रुत्वा निनदं घोरं पीड्यमानं च माधवम् ।&#x9;013a&lt;br&gt;&#xA;युधिष्ठिरोऽब्रवीद्राजा सर्वसैन्यानि भारत ॥&#x9;013c&lt;br&gt;&#xA;एष वृष्णिवरो वीरः सात्यकिः सत्यविक्रमः ।&#x9;014a&lt;br&gt;&#xA;ग्रस्यते युधि वीरेण भानुमानिव राहुणा ।&#x9;014c&lt;br&gt;&#xA;अभिद्रवत गच्छध्वं सात्यकिर्यत्र युध्यते ॥&#x9;014e&lt;br&gt;&#xA;धृष्टद्युम्नं च पाञ्चाल्यमिदमाह जनाधिपः ।&#x9;015a&lt;br&gt;&#xA;&#39;द्रोणं वारय सुक्षिप्रं सात्यकिं मावधीद्द्विजः ॥&#39;&#x9;015c&lt;br&gt;&#xA;अभिद्रव द्रुतं द्रोणं किमु तिष्ठसि पार्षत ।&#x9;016a&lt;br&gt;&#xA;न पश्यसि भयं द्रोणाद्घोरं नः समुपस्थितम् ॥&#x9;016c&lt;br&gt;&#xA;असौ द्रोणो महेष्वासो युयुधानेन संयुगे ।&#x9;017a&lt;br&gt;&#xA;क्रीडते सूत्रबद्धेन पक्षिणा बालको यथा ॥&#x9;017c&lt;br&gt;&#xA;तत्रैव सर्वे गच्छन्तु भीमसेनपुरोगमाः ।&#x9;018a&lt;br&gt;&#xA;त्वयैव सहिताः सर्वे युयुधानरथं प्रति ॥&#x9;018c&lt;br&gt;&#xA;पृष्ठतोऽनुगमिष्यामि त्वामहं सहसैनिकः ।&#x9;019a&lt;br&gt;&#xA;सात्यकिं मोक्षयस्वाद्य यमदंष्ट्रान्तरं गतम् ॥&#x9;019c&lt;br&gt;&#xA;सञ्जय उवाच&#x9;020&lt;br&gt;&#xA;एवमुक्त्वा ततो राजा सर्वसैन्येन भारत ।&#x9;020a&lt;br&gt;&#xA;अभ्यद्रवद्रणे द्रोणं युयुधानस्य कारणात् ॥&#x9;020c&lt;br&gt;&#xA;तत्रारावो महानासीद्द्रोणमेकं युयुत्सताम् ।&#x9;021a&lt;br&gt;&#xA;पाण्डवानां च भद्रं ते सृञ्जयानां च सर्वशः ॥&#x9;021c&lt;br&gt;&#xA;ते समेत्य नरव्याघ्रा भारद्वाजं महारथम् ।&#x9;022a&lt;br&gt;&#xA;अभ्यवर्षञ्शरैस्तीक्ष्णैः कङ्कबर्हिणवाजितैः ॥&#x9;022c&lt;br&gt;&#xA;स्मयन्नेव तु तान्वीरान्द्रोणः प्रत्यग्रहीत्स्वयम् ।&#x9;023a&lt;br&gt;&#xA;अतिथीनागतान्यद्वत्सलिलेनासनेन च ॥&#x9;023c&lt;br&gt;&#xA;तर्पितास्ते शरैस्तस्य भारद्वाजस्य धन्विनः ।&#x9;024a&lt;br&gt;&#xA;आतिथेयं गृहं प्राप्य तर्प्यन्तेऽतिथयो यथा ॥&#x9;024c&lt;br&gt;&#xA;भारद्वाजं च ते सर्वे न शेकुः प्रतिवीक्षितुम् ।&#x9;025a&lt;br&gt;&#xA;मध्यन्दिनमनुप्राप्तं सहस्रांशुमिव प्रभो ॥&#x9;025c&lt;br&gt;&#xA;तांस्तु सर्वान्महेष्वासान्द्रोणः शस्त्रभृतां वरः ।&#x9;026a&lt;br&gt;&#xA;अतापयच्छरव्रातैर्गभस्तिभिरिवांशुमान् ॥&#x9;026c&lt;br&gt;&#xA;वध्यमाना महाराज पाण्डवाः सृञ्जयास्तथा ।&#x9;027a&lt;br&gt;&#xA;त्रातारं नाध्यगच्छन्त पङ्कमग्ना इव द्विपाः ॥&#x9;027c&lt;br&gt;&#xA;द्रोणस्य च व्यदृश्यन्त विसर्पन्तो महाशराः ।&#x9;028a&lt;br&gt;&#xA;गभस्तय इवार्कस्य प्रतपन्तः समन्ततः ॥&#x9;028c&lt;br&gt;&#xA;तस्मिन्द्रोणेन निहताः पाञ्चालाः पञ्चविंशतिः ।&#x9;029a&lt;br&gt;&#xA;महारथाः समाख्याता धृष्टद्युम्नस्य सम्मताः ॥&#x9;029c&lt;br&gt;&#xA;पाण्डूनां सर्वसैन्येषु पाञ्चालानां तथैव च ।&#x9;030a&lt;br&gt;&#xA;द्रोणं स्म ददृशुः शूरं विनिघ्नन्तं वरान्वरान् ॥&#x9;030c&lt;br&gt;&#xA;केकयानां शतं हत्वा विद्राव्य च समन्ततः ।&#x9;031a&lt;br&gt;&#xA;द्रोणस्तस्थौ महाराज व्यादितास्य इवान्तकः ॥&#x9;031c&lt;br&gt;&#xA;पाञ्चालान्सृञ्जयान्मत्स्यान्केकयांश्च नराधिप ।&#x9;032a&lt;br&gt;&#xA;द्रोणोऽजयन्महाबाहुः शतशोऽथ सहस्रशः ॥&#x9;032c&lt;br&gt;&#xA;तेषां समभवच्छब्दो विद्धानां द्रोणसायकैः ।&#x9;033a&lt;br&gt;&#xA;वनौकसामिवारण्ये व्याप्तानां धूमकेतुना ॥&#x9;033c&lt;br&gt;&#xA;तत्र देवाः सगन्धर्वाः पितरश्चाब्रुवन्नृप ।&#x9;034a&lt;br&gt;&#xA;एते द्रवन्ति पाञ्चालाः पाण्डवाश्च ससैनिकाः ॥&#x9;034c&lt;br&gt;&#xA;तं तथा समरे द्रोणं निघ्नन्तं सौमकान्रणे ।&#x9;035a&lt;br&gt;&#xA;न चाप्यभिययुः केचिदपरे नैव विव्यधुः ॥&#x9;035c&lt;br&gt;&#xA;वर्तमाने तथा रौद्रे तस्मिन्वीरवरक्षये ।&#x9;036a&lt;br&gt;&#xA;अशृणोत्सहसा पार्थः पाञ्चजन्यस्य निःस्वनम् ॥&#x9;036c&lt;br&gt;&#xA;पूरिते वासुदेवेन शङ्खराजे महात्मना ।&#x9;037a&lt;br&gt;&#xA;युध्यमानेषु वीरेषु सैन्धवस्याभिरक्षिषु ॥&#x9;037c&lt;br&gt;&#xA;नदत्सु धार्तराष्ट्रेषु विजयस्य रथं प्रति ।&#x9;038a&lt;br&gt;&#xA;गाण्डीवस्य च निर्घोषे विप्रनष्टे समन्ततः ॥&#x9;038c&lt;br&gt;&#xA;कश्मलाभिहतो राजा चिन्तयामास पाण्डवः ।&#x9;039a&lt;br&gt;&#xA;न नूनं स्वस्ति पार्थाय यथा नदति शङ्खराट् ॥&#x9;039c&lt;br&gt;&#xA;कौरवाश्च यथा हृष्टा विनदन्ति मुहुर्मुहुः ।&#x9;040a&lt;br&gt;&#xA;&#39;व्यक्तमद्य विनश्यन्ति सर्वलोकमहारथाः ॥&#39;&#x9;040c&lt;br&gt;&#xA;एवं सञ्चिन्तयित्वा तु व्याकुलेनान्तरात्मना ।&#x9;041a&lt;br&gt;&#xA;अजताशत्रुः कौन्तेयः सात्वतं प्रत्यभाषत ॥&#x9;041c&lt;br&gt;&#xA;बाष्पगद्गदया वाचा मुह्यमानो मुहुर्मुहुः ।&#x9;042a&lt;br&gt;&#xA;कृत्यस्यानन्तरापेक्षी शैनेयं शिनिपुङ्गवम् ॥&#x9;042c&lt;br&gt;&#xA;युधिष्ठिर उवाच&#x9;043&lt;br&gt;&#xA;यः स धर्मः पुरा दृष्टः सद्भिः शैनेय शाश्वतः ।&#x9;043a&lt;br&gt;&#xA;साम्पराये सुहृत्कृत्ये तस्य कालोऽयमागतः ॥&#x9;043c&lt;br&gt;&#xA;सर्वेष्वपि च योधेषु चिन्तयञ्शिनिपुङ्गव ।&#x9;044a&lt;br&gt;&#xA;त्वत्तः सुहृत्तमं कञ्चिन्नाभिजानामि सात्यके ॥&#x9;044c&lt;br&gt;&#xA;यो हि प्रीतमना नित्यं यश्च नित्यमनुव्रतः ।&#x9;045a&lt;br&gt;&#xA;स कार्ये साम्पराये तु नियोज्य इति मे मतिः ॥&#x9;045c&lt;br&gt;&#xA;यथा च केशवो नित्यं पाण्डवानां परायणम् ।&#x9;046a&lt;br&gt;&#xA;तथा त्वमपि वार्ष्णेय कृष्णतुल्यपराक्रमः ॥&#x9;046c&lt;br&gt;&#xA;सोऽहं भारं समाधास्ये त्वयि तं वोढुमर्हसि ।&#x9;047a&lt;br&gt;&#xA;अभिप्रायं च मे नित्यं न वृथा कर्तुमर्हसि ॥&#x9;047c&lt;br&gt;&#xA;स त्वं भ्रातुर्वयस्यस्य गुरोरपि च संयुगे ।&#x9;048a&lt;br&gt;&#xA;कुरु कृच्छ्रे सहायार्थमर्जुनस्य नरर्षभ ॥&#x9;048c&lt;br&gt;&#xA;त्वं हि सत्यव्रतः शूरो मित्राणामभयङ्करः ।&#x9;049a&lt;br&gt;&#xA;लोके विख्यायसे वीर कर्मभिः सत्यवागिति ॥&#x9;049c&lt;br&gt;&#xA;यो हि शैनेय मित्रार्थे युध्यमानस्त्यजेत्तनुम् ।&#x9;050a&lt;br&gt;&#xA;पृथिवीं च द्विजातिभ्यो यो दद्यात्स समो भवेत् ॥&#x9;050c&lt;br&gt;&#xA;श्रुताश्च बहवोऽस्माभी राजानो ये दिवं गताः ।&#x9;051a&lt;br&gt;&#xA;दत्त्वेमां पृथिवीं कृत्स्नां ब्राह्मणेभ्यो यथाविधि ॥&#x9;051c&lt;br&gt;&#xA;&#39;दीयमाना च बहुभिर्दास्यते च मुहुर्मही ।&#x9;052a&lt;br&gt;&#xA;न हि कश्चिद्रणे प्राणान्मित्रार्थे त्यक्तवानिह ॥&#39;&#x9;052c&lt;br&gt;&#xA;एवं त्वामपि धर्मात्मन्प्रयाचेऽहं कृताञ्जलिः ।&#x9;053a&lt;br&gt;&#xA;पृथिवीदानतुल्यं स्यादधिकं वा फलं विभो ॥&#x9;053c&lt;br&gt;&#xA;एक एव सदा कृष्णो मित्राणामभयङ्करः ।&#x9;054a&lt;br&gt;&#xA;रणे सन्त्यजति प्राणान्द्वितीयस्त्वं च सात्यके ॥&#x9;054c&lt;br&gt;&#xA;विक्रान्तस्य च वीरस्य युद्धे प्रार्थयतो यशः ।&#x9;055a&lt;br&gt;&#xA;शूर एव सहायः स्यान्नेतरः प्राकृतो जनः ॥&#x9;055c&lt;br&gt;&#xA;ईदृशे तु परामर्दे वर्तमानस्य माधव ।&#x9;056a&lt;br&gt;&#xA;त्वदन्यो हि रणे गोप्ता विजयस्य न विद्यते ॥&#x9;056c&lt;br&gt;&#xA;श्लाघन्नेव हि कर्माणि शतशस्तव पाण्डवः ।&#x9;057a&lt;br&gt;&#xA;मम सञ्जनयन्हर्षं पुनः पुनरकीर्तयत् ॥&#x9;057c&lt;br&gt;&#xA;लघुहस्तश्चित्रयोधी तथा लघुपराक्रमः ।&#x9;058a&lt;br&gt;&#xA;प्राज्ञः सर्वास्त्रविच्छूरो मुह्यते न च संयुगे ॥&#x9;058c&lt;br&gt;&#xA;महास्कन्धो महोरस्को महाबाहुर्महाहनुः ।&#x9;059a&lt;br&gt;&#xA;महाबलो महावीर्यः स महात्मा महारथः ॥&#x9;059c&lt;br&gt;&#xA;शिष्यो मम सखा चैव प्रियोऽस्याहं प्रियश्च मे ।&#x9;060a&lt;br&gt;&#xA;युयुधानः सहायो मे प्रमथिष्यति कौरवान् ॥&#x9;060c&lt;br&gt;&#xA;अस्मदर्थं च राजेन्द्र सन्नह्येद्यदि केशवः ।&#x9;061a&lt;br&gt;&#xA;रामो वाप्यनिरुद्धो वा प्रद्युम्नो वा महारथः ॥&#x9;061c&lt;br&gt;&#xA;गदो वा सारणो वापि साम्बो वा सह वृष्णिभिः ।&#x9;062a&lt;br&gt;&#xA;सहायार्थं महाराज सङ्ग्रामोत्तममूर्धनि ॥&#x9;062c&lt;br&gt;&#xA;तथाप्यहं नरव्याघ्रं शैनेयं सत्यविक्रमम् ।&#x9;063a&lt;br&gt;&#xA;साहाय्ये विनियोक्ष्यामि नास्ति मेऽन्योहि तत्समः ॥&#x9;063c&lt;br&gt;&#xA;इति द्वैतवने तात मामुवाच धनञ्जयः ।&#x9;064a&lt;br&gt;&#xA;परोक्षे त्वद्गुणांस्तथ्यान्कथयन्नार्यसंसदि ॥&#x9;064c&lt;br&gt;&#xA;तस्य त्वमेवं सङ्कल्पं न वृथा कर्तुमर्हसि ।&#x9;065a&lt;br&gt;&#xA;धनञ्जयस्य वार्ष्णेय मम भीमस्य चोभयोः ॥&#x9;065c&lt;br&gt;&#xA;यच्चापि तीर्थानि चरन्नगच्छं द्वारकां प्रति ।&#x9;066a&lt;br&gt;&#xA;तत्राहमपि ते भक्तिमर्जुनं प्रति दृष्टवान् ॥&#x9;066c&lt;br&gt;&#xA;न तन्सौहृदमन्येषु मया शैनेय लक्षितम् ।&#x9;067a&lt;br&gt;&#xA;यथा त्वमस्मान्भजसे वर्तमानानुपप्लवे ॥&#x9;067c&lt;br&gt;&#xA;सोऽभिजात्या च भक्त्या च सख्यस्याचार्यकस्य च ।&#x9;068a&lt;br&gt;&#xA;सौहृदस्य च वीर्यस्य कुलीनत्वस्य माधव ॥&#x9;068c&lt;br&gt;&#xA;सत्यस्य च महाबाहो अनुकम्पार्थमेव च ।&#x9;069a&lt;br&gt;&#xA;अनुरूपं महेष्वास कर्म त्वं कर्तुमर्हसि ॥&#x9;069c&lt;br&gt;&#xA;सुयोधनो हि सहसा गतो द्रोणेन दंशितः ।&#x9;070a&lt;br&gt;&#xA;पूर्वमेवानुयातास्ते कौरवाणां महारथाः ॥&#x9;070c&lt;br&gt;&#xA;सुमहान्निनदश्चैव श्रूयते विजयं प्रति ।&#x9;071a&lt;br&gt;&#xA;स शैनेय जवेनाशु गन्तुमर्हसि मानद ॥&#x9;071c&lt;br&gt;&#xA;भीमसेनो वयं चैव संयत्ताः सहसैनिकाः ।&#x9;072a&lt;br&gt;&#xA;द्रोणमावारयिष्यामो यदि त्वां प्रतियोत्स्यते ॥&#x9;072c&lt;br&gt;&#xA;पश्य शैनेय सैन्यानि द्रवमाणानि संयुगे ।&#x9;073a&lt;br&gt;&#xA;महान्तं च रणे शब्दं दीर्यमाणां च भारतीम् ॥&#x9;073c&lt;br&gt;&#xA;महामारुतवेगेन समुद्रमिव पर्वसु ।&#x9;074a&lt;br&gt;&#xA;धार्तराष्ट्रबलं तात विक्षिप्तं सव्यसाचिना ॥&#x9;074c&lt;br&gt;&#xA;रथैर्विपरिधावद्भिर्मनुष्यैश्च हयैश्च ह ।&#x9;075a&lt;br&gt;&#xA;सैन्यं रजःसमुद्भूतमेतत्सम्परिवर्तते ॥&#x9;075c&lt;br&gt;&#xA;संवृतः सिन्धुसौवीरैर्नखरप्रासयोधिभिः ।&#x9;076a&lt;br&gt;&#xA;अत्यन्तोपचितैः शूरैः फल्गुनः परवीरहा ॥&#x9;076c&lt;br&gt;&#xA;नैतद्बलमसंवार्यं शक्यो जेतुं जयद्रथः ।&#x9;077a&lt;br&gt;&#xA;एते हि सैन्धवस्यार्थे सर्वे सन्त्यक्तजीविताः ॥&#x9;077c&lt;br&gt;&#xA;शरशक्तिध्वजवरं हयनागसमाकुलम् ।&#x9;078a&lt;br&gt;&#xA;पश्यैतद्धार्तराष्ट्राणामनीकं सुदुरासदम् ॥&#x9;078c&lt;br&gt;&#xA;शृणु दुन्दुभिनिर्घोषं शङ्खशब्दांश्च पुष्कलान् ।&#x9;079a&lt;br&gt;&#xA;सिंहनादरवांश्चैव रथनेमिस्वनांस्तथा ॥&#x9;079c&lt;br&gt;&#xA;नागानां शृणु शब्दं च पत्तीनां च सहस्रशः ।&#x9;080a&lt;br&gt;&#xA;सादिनां द्रवतां चैव शृणु कम्पयतां महीम् ॥&#x9;080c&lt;br&gt;&#xA;पुरस्तात्सैन्धवानीकं द्रोणानीकं च पृष्ठतः ।&#x9;081a&lt;br&gt;&#xA;बहुत्वाद्धि नरव्याघ्र देवेन्द्रमपि पीडयेत् ॥&#x9;081c&lt;br&gt;&#xA;अपर्यन्ते बले मग्नो जह्यादपि च जीवितम् ।&#x9;082a&lt;br&gt;&#xA;तस्मिंश्च निहते युद्धे कथं जीवेत मादृशः ॥&#x9;082c&lt;br&gt;&#xA;सर्वथा समनुप्राप्तः सुकृच्छ्रं त्वयि जीवति ।&#x9;083a&lt;br&gt;&#xA;श्यामो युवा गुडाकेशो दर्शनीयश्च पाण्डवः ॥&#x9;083c&lt;br&gt;&#xA;लघ्वस्त्रश्चित्रयोधी च प्रविष्टस्तात भारतीम् ।&#x9;084a&lt;br&gt;&#xA;सूर्योदये महाबाहुर्दिवसश्चातिवर्तते ॥&#x9;084c&lt;br&gt;&#xA;तन्न जानामि वार्ष्णेय यदि जीवति वा न वा ।&#x9;085a&lt;br&gt;&#xA;कुरूणां चापि तत्सैन्यं सागरप्रतिमं महत् ॥&#x9;085c&lt;br&gt;&#xA;एक एव च बीभत्सुः प्रविष्टस्तात भारतीम् ।&#x9;086a&lt;br&gt;&#xA;अविषह्यां महाबाहुः सुरैरपि महाहवे ॥&#x9;086c&lt;br&gt;&#xA;न हि मे वर्तते बुद्धिरद्य युद्धे कथञ्चन ।&#x9;087a&lt;br&gt;&#xA;द्रोणोऽपि रभसो युद्धे मम पीडयते बलम् ॥&#x9;087c&lt;br&gt;&#xA;प्रत्यक्षं ते महाबाहो यथाऽसौ चरति द्विजः ।&#x9;088a&lt;br&gt;&#xA;युगपच्च समेतानां कार्याणां त्वं विचक्षणः ।&#x9;088c&lt;br&gt;&#xA;महार्थं लघुसंयुक्तं कर्तुमर्हसि मानद ॥&#x9;088e&lt;br&gt;&#xA;तस्य मे सर्वकार्येषु कार्यमेतन्मतं महत् ।&#x9;089a&lt;br&gt;&#xA;अर्जुनस्य परित्राणं कर्तव्यमिति संयुगे ॥&#x9;089c&lt;br&gt;&#xA;नाहं शोचामि दाशार्हं गोप्तारं जगतः पतिम् ।&#x9;090a&lt;br&gt;&#xA;स हि शक्तो रणे तात त्रील्ँलोकानपि सङ्गतान् ॥&#x9;090c&lt;br&gt;&#xA;विजेतुं पुरुषव्याघ्रः सत्यमेतद्ब्रवीमि ते ।&#x9;091a&lt;br&gt;&#xA;किम्पुनर्धार्तराष्ट्रस्य बलमेतत्सुदुर्बलम् ॥&#x9;091c&lt;br&gt;&#xA;अर्जुनस्त्वेष वार्ष्णेय पीडितो बहुभिर्युधि ।&#x9;092a&lt;br&gt;&#xA;प्रजह्यात्समरे प्राणांस्तस्माद्विन्दामि कश्मलम् ॥&#x9;092c&lt;br&gt;&#xA;तस्य त्वं पदवीं गच्छ गच्छेयुस्त्वादृशा यथा ।&#x9;093a&lt;br&gt;&#xA;तादृशस्येदृशे काले मादृशेनाभिनोदितः ॥&#x9;093c&lt;br&gt;&#xA;रणे वृष्णिप्रवीराणां द्वावेवातिरथौ स्मृतौ ।&#x9;094a&lt;br&gt;&#xA;प्रद्युम्नश्च महाबाहुस्त्वं च सात्वत विश्रुतः ॥&#x9;094c&lt;br&gt;&#xA;अस्त्रे नारायणसमः सङ्कर्षणसमो बले ।&#x9;095a&lt;br&gt;&#xA;वीरतायां नरव्याघ्र धनञ्जयसमो ह्यसि ॥&#x9;095c&lt;br&gt;&#xA;भीष्मद्रोणावतिक्रम्य सर्वयुद्धविशारदम् ।&#x9;096a&lt;br&gt;&#xA;त्वामेव पुरुषव्याघ्रं लोके सन्तः प्रचक्षते ॥&#x9;096c&lt;br&gt;&#xA;&#39;सदेवासुरगन्धर्वान्सकिन्नरमहोरगान् ।&#x9;097a&lt;br&gt;&#xA;योधयेच्च जगत्सर्वं विजयेत रिपून्बहून् ॥&#x9;097c&lt;br&gt;&#xA;इति ब्रुवन्ति लोकेषु जनास्तव गुणांस्तथा ।&#x9;098a&lt;br&gt;&#xA;समागमेषु सर्वेषु पृथगेव च सर्वदा ।&#39;&#x9;098c&lt;br&gt;&#xA;नाशक्यं विद्यते लोके सात्यकेरिति माधव ॥&#x9;&#x9;098e&lt;br&gt;&#xA;तत्त्वां यदभिवक्ष्यामि तत्कुरुष्व महाबल ॥&#x9;&#x9;099ac&lt;br&gt;&#xA;सम्भावना हि लोकस्य मम पार्थस्य चोभयोः ।&#x9;100a&lt;br&gt;&#xA;नान्यथा तां महाबाहो सम्प्रकर्तुमिहार्हसि ॥&#x9;100c&lt;br&gt;&#xA;परित्यज्य प्रियान्प्राणान्रणे चर विभीतवत् ।&#x9;101a&lt;br&gt;&#xA;न हि शैनेय दाशार्हा रणे रक्षन्ति जीवितम् ॥&#x9;101c&lt;br&gt;&#xA;अयुद्धमनवस्थानं सङ्ग्रामे च पलायनम् ।&#x9;102a&lt;br&gt;&#xA;भीरूणामसतां मार्गे नैष दाशार्हसेवितः ॥&#x9;102c&lt;br&gt;&#xA;तवार्जुनो गुरुस्तात धर्मात्मा शिनिपुङ्गव ।&#x9;103a&lt;br&gt;&#xA;वासुदेवो गुरुश्चापि तव पार्थस्य धीमतः ॥&#x9;103c&lt;br&gt;&#xA;कारणद्वयमेतद्धि जानंस्त्वामहमब्रुवम् ।&#x9;104a&lt;br&gt;&#xA;मावमंस्था वचो मह्यं गुरुस्तव गुरोर्ह्यहम् ॥&#x9;104c&lt;br&gt;&#xA;वासुदेवमतं चैव मम चैवार्जुनस्य च ।&#x9;105a&lt;br&gt;&#xA;सत्यमेतन्मयोक्तं ते याहि यत्र धनञ्जयः ॥&#x9;105c&lt;br&gt;&#xA;एतद्वचनमाज्ञाय मम सत्यपराक्रम ।&#x9;106a&lt;br&gt;&#xA;प्रविशैतद्बलं तात धार्तराष्ट्रस्य दुर्मतेः ॥&#x9;106c&lt;br&gt;&#xA;प्रविश्य च यथान्यायं सङ्गम्य च महारथैः ।&#x9;107a&lt;br&gt;&#xA;यथार्हमात्मनः कर्म रणे सात्वत दर्शय ॥ ॥&#x9;107c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/111/</guid>
      <description>&lt;p&gt;श्रीः&#xA;अध्यायः 111&#xA;अर्जुनम् प्रति गच्छेति युधिष्ठिरचोदितेन सात्यकिना तम् प्रति स्वस्यार्जुनेन तद्रक्षणाय नियोगाभिधानपूर्वकं स्वेन तस्यापरित्याज्यत्वकथनम् ॥ 1 ॥ युधिष्ठिरेण भीमादिभिः स्वस्य रक्षणकथनपूर्वकम् पुनः सात्यकेरर्जुनम् प्रति गमने नियोजनम् ॥ 2 ॥&#xA;सञ्जय उवाच &#x9;001&lt;br&gt;&#xA;प्रीतियुक्तं च हृद्यं च माननीयं च सर्वशः ।&#x9;001a&lt;br&gt;&#xA;कालयुक्तं च चित्रं च स्वधिया चाभिभाषितम् ॥&#x9;001c&lt;br&gt;&#xA;धर्मराजस्य तद्वाक्यं निशम्य शिनिपुङ्गवः ।&#x9;002a&lt;br&gt;&#xA;सात्यकिर्भरतश्रेष्ठ प्रत्युवाच युधिष्ठिरम् ॥&#x9;002c&lt;br&gt;&#xA;श्रुतं ते गदतो वाक्यं सर्वमेतन्मयाऽच्युत ।&#x9;003a&lt;br&gt;&#xA;न्याययुक्तं च सत्यं च फल्गुनार्थे यशस्करम् ॥&#x9;003c&lt;br&gt;&#xA;एवंविधे तथा काले मादृशं प्रेक्ष्य सत्तम ।&#x9;004a&lt;br&gt;&#xA;वक्तुमर्हसि राजेन्द्र यथा पार्थं तथैव माम् ॥&#x9;004c&lt;br&gt;&#xA;न मे धनञ्जयस्यार्थे प्राणा रक्ष्याः कथञ्चन ।&#x9;005a&lt;br&gt;&#xA;त्वत्प्रयुक्तः पुनरहं किं नकुर्यां महाहवे ॥&#x9;005c&lt;br&gt;&#xA;लोकत्रयं योधयेयं सदेवासुरमानुषम् ।&#x9;006a&lt;br&gt;&#xA;त्वत्प्रयुक्तो नरेन्द्रेन्द्र किम्पुनस्तान्सुदुर्बलान् ॥&#x9;006c&lt;br&gt;&#xA;सुयोधनबलं त्वद्य योधयिष्ये समन्ततः ।&#x9;007a&lt;br&gt;&#xA;विजेष्ये च रणे राजन्सत्यमेतद्ब्रवीमि ते ॥&#x9;007c&lt;br&gt;&#xA;कुशल्यहं कुशलिनं समासाद्य धनञ्जयम् ।&#x9;008a&lt;br&gt;&#xA;हते जयद्रथे राजन्पुनरेष्यामि तेऽन्तिकम् ॥&#x9;008c&lt;br&gt;&#xA;अवश्यं तु मया सर्वं विज्ञाप्यस्त्वं नराधिप ।&#x9;009a&lt;br&gt;&#xA;वासुदेवस्य यद्वाक्यं फल्गुनस्य च धीमतः ॥&#x9;009c&lt;br&gt;&#xA;दृढं त्वभिहितश्चाहमर्जुनेन पुनःपुनः ।&#x9;010a&lt;br&gt;&#xA;मध्ये सर्वस्य सैन्यस्य वासुदेवस्य शृण्वतः ॥&#x9;010c&lt;br&gt;&#xA;अद्य माधव राजानमप्रमत्तोऽनुपालय ।&#x9;011a&lt;br&gt;&#xA;आर्यां युद्धे मतिं कृत्वा यावद्धन्मि जयद्रथम् ॥&#x9;011c&lt;br&gt;&#xA;त्वयि चाहं महाबाहो प्रद्युम्ने वा महारथे ।&#x9;012a&lt;br&gt;&#xA;नृपं निक्षिप्य गच्छेयं निरपेक्षो जयद्रथम् ॥&#x9;012c&lt;br&gt;&#xA;जानीषे हि रणे द्रोणं कुरुषु श्रेष्ठसम्मतम् ।&#x9;013a&lt;br&gt;&#xA;प्रतिज्ञा चापि ते नित्यं श्रुता द्रोणस्य माधव ॥&#x9;013c&lt;br&gt;&#xA;ग्रहणे धर्मराजस्य भारद्वाजोऽपि गृध्यति ।&#x9;014a&lt;br&gt;&#xA;शक्तश्चापि रणे द्रोणो निग्रहीतुं युधिष्ठिरम् ॥&#x9;014c&lt;br&gt;&#xA;एवं त्वयि समाधाय धर्मराजं नरोत्तमम् ।&#x9;015a&lt;br&gt;&#xA;अहमद्य गमिष्यामि सैन्धवस्य वधाय हि ॥&#x9;015c&lt;br&gt;&#xA;&#39;स त्वमद्य रणे यत्तो रक्ष माधव पाण्डवम् ।&#x9;016a&lt;br&gt;&#xA;रक्षणे धर्मराजस्य ध्रुवो हि विजयो मम ॥&#39;&#x9;016c&lt;br&gt;&#xA;जयद्रथं च हत्वाऽहं द्रुतमेष्यामि माधव ।&#x9;017a&lt;br&gt;&#xA;धर्मराजं न चेद्द्रोणो निगृह्णीयाद्रणे बलात् ॥&#x9;017c&lt;br&gt;&#xA;निगृहीते नरश्रेष्ठे भारद्वाजेन माधव ।&#x9;018a&lt;br&gt;&#xA;सैन्धवस्य वधो न स्यान्ममाप्रीतिस्तथा भवेत् ॥&#x9;018c&lt;br&gt;&#xA;एवङ्गते नरश्रेष्ठे पाण्डवे सत्यवादिनि ।&#x9;019a&lt;br&gt;&#xA;अस्माकं गमनं व्यक्तं वनं प्रति भवेत्पुनः ॥&#x9;019c&lt;br&gt;&#xA;सोऽयं मम जयो व्यक्तं व्यर्थ एव भविष्यति ।&#x9;020a&lt;br&gt;&#xA;यदि द्रोणो रणे क्रुद्धो निगृह्णीयाद्युधिष्ठिरम् ॥&#x9;020c&lt;br&gt;&#xA;स त्वमद्य महाबाहो प्रियार्थं मम माधव ।&#x9;021a&lt;br&gt;&#xA;जयार्थं च यशोर्थं च रक्ष राजानमाहवे ॥&#x9;021c&lt;br&gt;&#xA;स भवान्मयि निक्षेपो निक्षिप्तः सव्यसाचिना ।&#x9;022a&lt;br&gt;&#xA;भारद्वाजाद्भयं नित्यं मन्यमानेन वै प्रभो ॥&#x9;022c&lt;br&gt;&#xA;तस्यापि च महाबाहो नित्यं पश्यामि संयुगे ।&#x9;023a&lt;br&gt;&#xA;नान्यं हि प्रतियोद्धारं रौक्मिणेयादृते प्रभो ॥&#x9;023c&lt;br&gt;&#xA;मां चापि मन्यते युद्धे भारद्वाजस्य धीमतः ।&#x9;024a&lt;br&gt;&#xA;सोऽहं सम्भावनां चैतामाचार्यवचनं च तत् ।&#x9;024c&lt;br&gt;&#xA;पृष्ठतो नोत्सहे कर्तुं त्वां वा त्यक्तुं महीपते ॥&#x9;024e&lt;br&gt;&#xA;आचार्यो लघुहस्तत्वादभेद्यकवचावृतः ।&#x9;025a&lt;br&gt;&#xA;उपलभ्य रणे क्रीडेद्यथा शकुनिना शिशुः ॥&#x9;025c&lt;br&gt;&#xA;यदि कार्ष्णिर्धनुष्पाणिरिह स्यान्मकरध्वजः ।&#x9;026a&lt;br&gt;&#xA;तस्मै त्वां विसृजेयं वै स त्वां रक्षेद्यथाऽर्जुनः ॥&#x9;026c&lt;br&gt;&#xA;कुरु त्वमात्मनो गुप्तिं कस्ते गोप्ता गते मयि ।&#x9;027a&lt;br&gt;&#xA;यः प्रतीयाद्रणे द्रोणं यावद्गच्छामि पाण्डवम् ॥&#x9;027c&lt;br&gt;&#xA;मा च ते भयमद्यास्तु राजन्नर्जुनसम्भवम् ।&#x9;028a&lt;br&gt;&#xA;न स जातु महाबाहुर्भारमुद्यम्य सीदति ॥&#x9;028c&lt;br&gt;&#xA;ये च सौवीरका योधास्तथा सैन्धवपौरवाः ।&#x9;029a&lt;br&gt;&#xA;उदीच्या दाक्षिणात्याश्च ये चान्येऽपि महारथाः ॥&#x9;029c&lt;br&gt;&#xA;ये च कर्णमुखा राजन्रथोदाराः प्रकीर्तिताः ।&#x9;030a&lt;br&gt;&#xA;एतेऽर्जुनस्य क्रुद्धस्य कलां नार्हन्ति षोडशीम् ॥&#x9;030c&lt;br&gt;&#xA;उद्युक्ताः पृथिवीपाल ससुरासुरमानुषाः ।&#x9;031a&lt;br&gt;&#xA;सराक्षसगणा राजन्सकिन्नरमहोरगाः ॥&#x9;031c&lt;br&gt;&#xA;जङ्गमस्थावरैः सार्धं नालं पार्थस्य संयुगे ।&#x9;032a&lt;br&gt;&#xA;एवं ज्ञात्वा महाराज व्येतु ते भीर्धनञ्जये ॥&#x9;032c&lt;br&gt;&#xA;एवं वीरौ महेष्वासौ कृष्णौ सत्यपराक्रमौ ।&#x9;033a&lt;br&gt;&#xA;न तत्र कर्मणो व्यापत्कथञ्चिदपि विद्यते ||&#x9;033c&lt;br&gt;&#xA;दैवं कृतास्त्रतां योगममर्षं शौर्यमाहवे ।&#x9;034a&lt;br&gt;&#xA;कृतज्ञतां दयां चैव भ्रातुस्त्वमनुचिन्तय ॥&#x9;034c&lt;br&gt;&#xA;मयि चापि सहाये ते गच्छमानेऽर्जुनं प्रति ।&#x9;035a&lt;br&gt;&#xA;द्रोणे चित्रास्त्रतां सङ्ख्ये राजंस्त्वमनुचिन्तय ॥&#x9;035c&lt;br&gt;&#xA;आचार्यो हि भृशं राजन्निग्रहे तव गृध्यति ।&#x9;036a&lt;br&gt;&#xA;प्रतिज्ञामात्मनो रक्षन्सत्यां कर्तुं च भारत ॥&#x9;036c&lt;br&gt;&#xA;कुरुष्वाद्यात्मनो गुप्तिं कस्ते गोप्ता गते मयि ।&#x9;037a&lt;br&gt;&#xA;यस्याहं प्रत्ययात्पार्थं गच्छेयं फल्गुनं प्रति ॥&#x9;037c&lt;br&gt;&#xA;न ह्यहं त्वां महाराज अनिक्षिप्य महाहवे ।&#x9;038a&lt;br&gt;&#xA;क्वचिद्यास्यामि कौरव्य सत्यमेतद्ब्रवीमि ते ॥&#x9;038c&lt;br&gt;&#xA;&#39;न पश्यामि रथं कञ्चिद्यस्ते गोप्ता भवेदिह ।&#x9;039a&lt;br&gt;&#xA;शक्तं यं मन्यसे राजन्गोप्तारं प्रति पाण्डव ॥&#39;&#x9;039c&lt;br&gt;&#xA;एतद्विचार्य बहुशो बुद्ध्या बुद्धिमतां वर ।&#x9;040a&lt;br&gt;&#xA;दृष्ट्वा श्रेयः परं बुद्ध्या ततो राजन्प्रशाधि माम् ॥&#x9;040c&lt;br&gt;&#xA;युधिष्ठिर उवाच &#x9;041&lt;br&gt;&#xA;एवमेतन्महाबाहो यथा वदसि माधव ।&#x9;041a&lt;br&gt;&#xA;न तु मे शुद्ध्यते भावः श्वेताश्वं प्रति मारिष ॥&#x9;041c&lt;br&gt;&#xA;करिष्ये परमं यत्नमात्मनो रक्षणे ह्यहम् ।&#x9;042a&lt;br&gt;&#xA;गच्छ त्वं समनुज्ञातो यत्र यातो धनञ्जयः ॥&#x9;042c&lt;br&gt;&#xA;आत्मसंरक्षणं सङ्ख्ये गमनं चार्जुनं प्रति ।&#x9;043a&lt;br&gt;&#xA;विचार्यैतत्स्वयं बुद्ध्या गमनं तत्र रोचये ॥&#x9;043c&lt;br&gt;&#xA;स त्वमातिष्ठ यानाय यत्र यातो धनञ्जयः ।&#x9;044a&lt;br&gt;&#xA;ममापि रक्षणं भीमः करिष्यति महाबलः ॥&#x9;044c&lt;br&gt;&#xA;पार्षतश्च ससोदर्यः पार्थिवाश्च महाबलाः ।&#x9;045a&lt;br&gt;&#xA;द्रौपदेयाश्च मां तात रक्षिष्यन्ति न संशयः ॥&#x9;045c&lt;br&gt;&#xA;केकया भ्रातरः पञ्च राक्षसश्च घटोत्कचः ।&#x9;046a&lt;br&gt;&#xA;विराटो द्रुपदश्चैव शिखण्डी च महारथः ॥&#x9;046c&lt;br&gt;&#xA;धृष्टकेतुश्च बलवान्कुन्तिभोजश्च मातुलः ।&#x9;047a&lt;br&gt;&#xA;नकुलः सहदेवश्च पाञ्चालाः सृञ्जयास्तथा ।&#x9;047c&lt;br&gt;&#xA;एते समाहितास्तात रक्षिष्यन्ति न संशयः ॥&#x9;047e&lt;br&gt;&#xA;न द्रोणः सह सैन्येन कृतवर्मा च संयुगे ।&#x9;048a&lt;br&gt;&#xA;समासादयितुं शक्तो न च मां धर्षयिष्यति ॥&#x9;048c&lt;br&gt;&#xA;धृष्टद्युम्नश्च समरे द्रोणं क्रुद्धं परन्तपः ।&#x9;049a&lt;br&gt;&#xA;वारयिष्यति विक्रम्य वेलेव मकरालयम् ॥&#x9;049c&lt;br&gt;&#xA;यत्र स्थास्यति सङ्ग्रामे पार्षतः परवीरहा ।&#x9;050a&lt;br&gt;&#xA;न द्रोणस्य बलं तात क्रमेत्तत्र कथञ्चन ॥&#x9;050c&lt;br&gt;&#xA;एष द्रोणविनाशाय समुत्पन्नो हुताशनात् ।&#x9;051a&lt;br&gt;&#xA;कवची स शरी खड्गी धन्वी च वरभूषणः ॥&#x9;051c&lt;br&gt;&#xA;&#39;एष द्रोणं रणे क्रुद्धं वारयेत स वै प्रभो ।&#x9;052a&lt;br&gt;&#xA;पाञ्चालः सहितैः सर्वैः पाण्डवानां च धन्विभिः ॥&#39;&#x9;052c&lt;br&gt;&#xA;विक्रुधं गच्छ शैनेय मा कार्षीर्मयि सम्भ्रमम् ।&#x9;053a&lt;br&gt;&#xA;धृष्टद्युम्नो रणे क्रुद्धं द्रोणमावारयिष्यति ॥ ॥&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/112/</guid>
      <description>&lt;p&gt;श्रीः&#xA;अध्यायः 112&#xA;सात्यकेः युधिष्ठिररक्षणे भीमं नियोज्यार्जुनदर्शनाय प्रस्थानम् ॥ 1 ॥&#xA;सञ्जय उवाच &#x9;001&lt;br&gt;&#xA;धर्मराजस्य तद्वाक्यं निशम्य शिनिपुङ्गवः ।&#x9;001a&lt;br&gt;&#xA;स पार्थाद्भयमाशंसन्परित्यागान्महीपतेः ॥&#x9;001c&lt;br&gt;&#xA;अपवादं ह्यात्मनश्च लोकाद्रक्षन्विशेषतः ।&#x9;002a&lt;br&gt;&#xA;न मां भीतमिति ब्रूयात्प्रयान्तं फल्गुनं प्रति ॥&#x9;002c&lt;br&gt;&#xA;निश्चित्य बहुधैवं स सात्यकिर्युद्धदुर्मदः ।&#x9;003a&lt;br&gt;&#xA;नातिव्यक्तमिवाभाष्य धर्मराजं महायशाः ॥&#x9;003c&lt;br&gt;&#xA;शोकगद्गदया वाचा शोकोपहतचेतनः ।&#x9;004a&lt;br&gt;&#xA;यथेदानीमिति ध्यात्वा धर्मराजमथाब्रवीत् ॥&#x9;004c&lt;br&gt;&#xA;कृतां चेन्मन्यसे रक्षां स्वस्ति तेऽस्तु विशाम्पते ।&#x9;005a&lt;br&gt;&#xA;अनुयास्यामि बीभत्सुं करिष्ये वचनं तव ॥&#x9;005c&lt;br&gt;&#xA;न हि मे पाण्डवात्कश्चित्त्रिषु लोकेषु विद्यते ।&#x9;006a&lt;br&gt;&#xA;यो मे प्रियतरो राजन्सत्यमेतद्ब्रवीमि ते ॥&#x9;006c&lt;br&gt;&#xA;तस्याहं पदवीं यास्ये सन्देशात्तव मानद ।&#x9;007a&lt;br&gt;&#xA;त्वत्कृते न च मे किञ्चिदकर्तव्यं कथञ्चन ॥&#x9;007c&lt;br&gt;&#xA;यथा हि मे गुरोर्वाक्यं विशिष्टं द्विपदां वर ।&#x9;008a&lt;br&gt;&#xA;तथा तवापि वचनं विशिष्टतरमेव मे ॥&#x9;008c&lt;br&gt;&#xA;प्रिये हि तव वर्तेते भ्रातरौ कृष्णपाण्डवौ ।&#x9;009a&lt;br&gt;&#xA;तयोः प्रिये स्थितं चैव विद्धि मां राजपुङ्गव ॥&#x9;009c&lt;br&gt;&#xA;तवाज्ञां शिरसा गृह्य पाण्डवार्थमहं प्रभो ।&#x9;010a&lt;br&gt;&#xA;भित्त्वेदं दुर्भिदं सैन्यं प्रयास्ये नरपुङ्गव ॥&#x9;010c&lt;br&gt;&#xA;द्रोणानीकं विशाम्येष क्रुद्धो झष इवार्णवम् ।&#x9;011a&lt;br&gt;&#xA;तत्र यास्यामि यत्रासौ राजन्राजा जयद्रथः ॥&#x9;011c&lt;br&gt;&#xA;यत्र सेनान्तमाश्रित्य भीतस्तिष्ठति पाण्डवात् ।&#x9;012a&lt;br&gt;&#xA;गुप्तो रथवरश्रेष्ठैर्द्रौणिकर्णकृपादिभिः ॥&#x9;012c&lt;br&gt;&#xA;इतिस्त्रियोजनं मन्ये तमध्वानं विशाम्पते ।&#x9;013a&lt;br&gt;&#xA;यत्र तिष्ठति पार्थोऽसौ जयद्रथवधोद्यतः ॥&#x9;013c&lt;br&gt;&#xA;त्रियोजनगतस्यापि तस्य यास्याम्यहं पदम् ।&#x9;014a&lt;br&gt;&#xA;आसैन्धववधाद्राजन्सुदृढेनान्तरात्मना ॥&#x9;014c&lt;br&gt;&#xA;अनादिष्टस्तु गुरुणा को नु युध्येत मानवः ।&#x9;015a&lt;br&gt;&#xA;आदिष्टस्तु यथा राजन्को न युध्येत मादृशः ॥&#x9;015c&lt;br&gt;&#xA;अभिजानामि तं देशमितः पूर्णं त्रियोजनम् ।&#x9;016a&lt;br&gt;&#xA;यत्र तिष्ठति राजाऽसौ सैन्धवो बालघातकः ॥&#x9;016c&lt;br&gt;&#xA;सागरप्रतिमं सैन्यं गर्जन्तमिव सागरम् ।&#x9;017a&lt;br&gt;&#xA;हलशक्तिगदाप्रासचर्मखड्गर्ष्टितोमरम् ।&#x9;017c&lt;br&gt;&#xA;इष्वस्त्रवरसम्बाधं क्षोभयित्वा व्रजाम्यहम् ॥&#x9;017e&lt;br&gt;&#xA;यदेतत्कुञ्जरानीकं सहस्रमनुपश्यसि ।&#x9;018a&lt;br&gt;&#xA;कुलमाञ्जनकं नाम यत्रैते वीर्यशालिनः ॥&#x9;018c&lt;br&gt;&#xA;आस्थिता बहुभिर्म्लेच्छैर्युद्धशौण्डैः प्रहारिभिः ।&#x9;019a&lt;br&gt;&#xA;नागा नगनिभा राजन्क्षरन्त इव तोयदाः ॥&#x9;019c&lt;br&gt;&#xA;नैते जातु निवर्तेरन्प्रेषिता हस्तिसादिभिः ।&#x9;020a&lt;br&gt;&#xA;अन्यत्र हि वधादेषां नास्ति राजन्पराजयः ॥&#x9;020c&lt;br&gt;&#xA;अथ यान्रथिनो राजन्सहस्रमनुपश्यसि ।&#x9;021a&lt;br&gt;&#xA;एते रुक्मरथा नाम राजपुत्रा महारथाः ॥&#x9;021c&lt;br&gt;&#xA;रथेष्वस्त्रेषु निपुणा नागेषु च विशाम्पते ।&#x9;022a&lt;br&gt;&#xA;धनुर्वेदे गताः पारं मुष्टियुद्धे च कोविदाः ॥&#x9;022c&lt;br&gt;&#xA;गदायुद्धविशेषज्ञा नियुद्धकुशलास्तथा ।&#x9;023a&lt;br&gt;&#xA;खड्गप्रहरणे युक्ताः सम्पाते चासिचर्मणोः ॥&#x9;023c&lt;br&gt;&#xA;शूराश्च कृतविद्याश्च स्पर्धन्ते च परस्परम् ।&#x9;024a&lt;br&gt;&#xA;नित्यं हि समरे राजन्विजिगीषन्ति मानवान् ॥&#x9;024c&lt;br&gt;&#xA;कर्णेन विहिता राजन्दुःशासनमनुव्रताः ।&#x9;025a&lt;br&gt;&#xA;एतांस्तु वासुदेवोऽपि रथोदारान्प्रशंसति ॥&#x9;025c&lt;br&gt;&#xA;सततं प्रियकामाश्च कर्णस्यैते वशे स्थिताः ।&#x9;026a&lt;br&gt;&#xA;तस्यैव वचनाद्राजन्निवृत्ताः श्वेतवाहनात् ॥&#x9;026c&lt;br&gt;&#xA;ते न क्लान्ता न च श्रान्ता दृढावरणकार्मुकाः ।&#x9;027a&lt;br&gt;&#xA;मदर्थेऽधिष्ठिता नूनं धार्तराष्ट्रस्य शासनात् ॥&#x9;027c&lt;br&gt;&#xA;एतान्प्रमथ्य सङ्ग्रामे प्रियार्थं तव कौरव ।&#x9;028a&lt;br&gt;&#xA;प्रयास्यामि ततः पश्चात्पदवीं सव्यसाचिनः ॥&#x9;028c&lt;br&gt;&#xA;यांस्त्वेतानपरान्राजन्नागान्सप्तशतानिमान् ।&#x9;029a&lt;br&gt;&#xA;प्रेक्षसे वर्मसञ्छन्नान्किरातैः समधिष्ठितान् ॥&#x9;029c&lt;br&gt;&#xA;किरातराजो यान्प्रादाद्गृहीतः सव्यसाचिना ।&#x9;030a&lt;br&gt;&#xA;स्वलङ्कृतांस्तदा प्रेष्यानिच्छञ्जीवितमात्मनः ॥&#x9;030c&lt;br&gt;&#xA;आसन्नेते पुरा राजंस्तव कर्मकरा दृढम् ।&#x9;031a&lt;br&gt;&#xA;त्वामेवाद्य युयुत्सन्ते पश्य कालस्य पर्ययम् ॥&#x9;031c&lt;br&gt;&#xA;एषामेते महामात्राः किराता युद्धदुर्मदाः ।&#x9;032a&lt;br&gt;&#xA;हस्तिशिक्षाविदश्चैव सर्वे चैवाग्नियोनयः ॥&#x9;032c&lt;br&gt;&#xA;एते विनिर्जिताः सङ्ख्ये सङ्ग्रामे सव्यसाचिना ।&#x9;033a&lt;br&gt;&#xA;मदर्थमद्य संयत्ता दुर्योधनवशानुगाः ॥&#x9;033c&lt;br&gt;&#xA;एतान्हत्वा शरै राजन्किरातान्युद्धदुर्मदान् ।&#x9;034a&lt;br&gt;&#xA;सैन्धवस्य वधे यत्तमनुयास्यामि पाण्डवम् ॥&#x9;034c&lt;br&gt;&#xA;ये त्वेते सुमहानाग अञ्जनस्य कुलोद्भवाः ।&#x9;035a&lt;br&gt;&#xA;कर्कशाश्च विनीताश्च प्रभिन्नकरटामुखाः ॥&#x9;035c&lt;br&gt;&#xA;जाम्बूनदमयैः सर्वैर्वर्मभिः सुविभूषिताः ।&#x9;036a&lt;br&gt;&#xA;लब्धलक्षा रणे राजन्नैरावणसमा युधि ॥&#x9;036c&lt;br&gt;&#xA;आस्थिता दस्युभिस्तीक्ष्णैः शूरैरुत्तमपार्वतैः ।&#x9;037a&lt;br&gt;&#xA;कर्कशैः प्रवरैर्योधैः कार्ष्णायसतनुच्छदैः ॥&#x9;037c&lt;br&gt;&#xA;सन्ति गोयोनयश्चात्र सन्ति वानरयोनयः ।&#x9;038a&lt;br&gt;&#xA;अनेकयोनयश्चान्ये तथा मानुषयोनयः ॥&#x9;038c&lt;br&gt;&#xA;अनीकमसतामेतद्धूम्रवर्णमुदीर्यते ।&#x9;039a&lt;br&gt;&#xA;म्लेच्छानां पापकर्तॄणां हिमदुर्गनिवासिनाम् ॥&#x9;039c&lt;br&gt;&#xA;एतद्दुर्योधनो लब्ध्वा समग्रं राजमण्डलम् ।&#x9;040a&lt;br&gt;&#xA;कृपं च सौमदत्तिं च द्रोणं च रथिनां वरम् ॥&#x9;040c&lt;br&gt;&#xA;सिन्धुराजं तथा कर्णमवमन्यत पाण्डवान् ।&#x9;041a&lt;br&gt;&#xA;कृतार्थमथ चात्मानं मन्यते कालचोदितः ॥&#x9;041c&lt;br&gt;&#xA;ते तु सर्वेऽद्य सम्प्राप्ता मम नाराचगोचरम् ।&#x9;042a&lt;br&gt;&#xA;नभविष्यन्ति कौन्तेय यद्यपि स्युर्मनोजवाः ॥&#x9;042c&lt;br&gt;&#xA;तेन सम्भाविता नित्यं परवीर्योपजीविना ।&#x9;043a&lt;br&gt;&#xA;विनाशमुपयास्यन्ति मच्छरौघनिपीडिताः ॥&#x9;043c&lt;br&gt;&#xA;ये त्वेते रथिनो राजन्दृश्यन्ते काञ्चनध्वजाः ।&#x9;044a&lt;br&gt;&#xA;एते दुर्वारणा नाम काम्भोजा यदि ते श्रुताः ॥&#x9;044c&lt;br&gt;&#xA;शूराश्च कृतविद्याश्च धनुर्वेदे च निष्ठिताः ।&#x9;045a&lt;br&gt;&#xA;संहताश्च भृशं ह्येते अन्योन्यस्य हितैषिणः ॥&#x9;045c&lt;br&gt;&#xA;अक्षौहिण्यश्च संरब्धा धार्तराष्ट्रस्य भारत ।&#x9;046a&lt;br&gt;&#xA;यत्ता मदर्थे तिष्ठन्ति कुरुवीराभिरक्षिताः ॥&#x9;046c&lt;br&gt;&#xA;अप्रमत्ता महाराज मामेव प्रत्युपस्थिताः ।&#x9;047a&lt;br&gt;&#xA;तानहं प्रमथिष्यामि तृणानीव हुताशनः ॥&#x9;047c&lt;br&gt;&#xA;तस्मात्सर्वानुपासङ्गान्सर्वोपकरणानि च ।&#x9;048a&lt;br&gt;&#xA;रथे कुर्वन्तु मे राजन्यथावद्रथकल्पकाः ॥&#x9;048c&lt;br&gt;&#xA;अस्मिंस्तु किल सम्मर्दे ग्राह्यं विविधमायुधम् ।&#x9;049a&lt;br&gt;&#xA;यथोपदिष्टमाचार्यैः कार्यः पञ्चगुणो रथः ॥&#x9;049c&lt;br&gt;&#xA;काम्भोजैर्हि समेष्यामि तीक्ष्णैराशीविषोपमैः ।&#x9;050a&lt;br&gt;&#xA;नानाशस्त्रसमावायैर्विविधायुधयोधिभिः ॥&#x9;050c&lt;br&gt;&#xA;किरातैश्च समेष्यामि विषकल्पैः प्रहारिभिः ।&#x9;051a&lt;br&gt;&#xA;लालितैः सततं राज्ञा दुर्योधनहितैषिभिः ॥&#x9;051c&lt;br&gt;&#xA;शकैश्चापि समेष्यामि शक्रतुल्यपराक्रमैः ।&#x9;052a&lt;br&gt;&#xA;अग्निकल्पैर्दुराधर्षैः प्रदीप्तैरिव पावकैः ॥&#x9;052c&lt;br&gt;&#xA;तथाऽन्यैर्विविधैर्योधैः कालकल्पैर्दुरासदैः ।&#x9;053a&lt;br&gt;&#xA;समेष्यामि रणे राजन्बहुभिर्युद्धदुर्मदैः ॥&#x9;053c&lt;br&gt;&#xA;&#39;त्रियोजनगतस्यापि पदवीं सव्यसाचिनः ।&#x9;054a&lt;br&gt;&#xA;यास्यामि रथिनां श्रेष्ठं प्रवरं च धनुष्मताम् ॥&#x9;054c&lt;br&gt;&#xA;सूर्योदयगतस्याहं पाण्डवस्य गतिं चरन् ।&#x9;055a&lt;br&gt;&#xA;अपराह्णगते सूर्ये गमिष्यामि न संशयः ॥&#39;&#x9;055c&lt;br&gt;&#xA;तस्माद्वै वाजिनो मुख्यान्विश्रुताञ्शुभलक्षणैः ।&#x9;056a&lt;br&gt;&#xA;उपावृत्तांश्च पीतांश्च पुनर्युञ्जन्तु मे रथे ॥&#x9;056c&lt;br&gt;&#xA;सञ्जय उवाच &#x9;057&lt;br&gt;&#xA;तस्य सर्वानुपासङ्गान्सर्वोपकरणानि च ।&#x9;057a&lt;br&gt;&#xA;रथे चास्थापयद्राजा शस्त्राणि विविधानि च ॥&#x9;057c&lt;br&gt;&#xA;ततस्तान्सर्वतोमुक्तान्सदश्वांश्चतुरो जनाः ।&#x9;058a&lt;br&gt;&#xA;रसवत्पाययामासुः पानं मदसमीरणम् ॥&#x9;058c&lt;br&gt;&#xA;पीतोपवृत्तान्स्नातांश्च जग्धान्नान्समलङ्कृतान् ।&#x9;059a&lt;br&gt;&#xA;विनीतशल्यांस्तुरगांश्चतुरो हेममालिनः ॥&#x9;059c&lt;br&gt;&#xA;तान्युक्तान्रुक्मवर्णाभान्विनीताञ्शीघ्रगामिनः ।&#x9;060a&lt;br&gt;&#xA;संहृष्टमनसो व्यग्रान्विधिवत्कल्पितान्रथे ॥&#x9;060c&lt;br&gt;&#xA;महाध्वजेन सिंहेन हेमकेसरमालिना ।&#x9;061a&lt;br&gt;&#xA;संवृते केतकैर्हैर्मैर्मणिविद्रुमचित्रितैः ॥&#x9;061c&lt;br&gt;&#xA;पाण्डुराभ्रप्रकाशाभिः पताकाभिरलङ्कृते ।&#x9;062a&lt;br&gt;&#xA;हेमदण्डोच्छ्रितच्छत्रे बहुशस्त्रपरिच्छदे ।&#x9;062c&lt;br&gt;&#xA;योजयामास विधिवद्धेमभाण्डविभूषितान् ॥&#x9;062e&lt;br&gt;&#xA;दारुकस्यानुजो भ्राता सूतस्तस्य प्रियः सखा ।&#x9;063a&lt;br&gt;&#xA;न्यवेदयद्रथं युक्तं वासवस्येव मातलिः ॥&#x9;063c&lt;br&gt;&#xA;ततः स्नातः शुचिर्भूत्वा कृतकौतुकमङ्गलः ।&#x9;064a&lt;br&gt;&#xA;स्नातकानां सहस्रस्य स्वर्णनिष्कानथो ददौ ॥&#x9;064c&lt;br&gt;&#xA;आशीर्वादैः परिष्वक्तः सात्यकिः श्रीमतां वरः ।&#x9;065a&lt;br&gt;&#xA;ततः समधुपर्काम्भः पीत्वा कैरातकं मधु ॥&#x9;065c&lt;br&gt;&#xA;लोहिताक्षो बभौ तत्र मदविह्वललोचनः ।&#x9;066a&lt;br&gt;&#xA;आलभ्य वीरकांस्यं च हर्षेण महताऽन्वितः ॥&#x9;066c&lt;br&gt;&#xA;द्विगुणीकृततेजोभिः प्रज्वलन्निव पावकः ।&#x9;067a&lt;br&gt;&#xA;उत्सङ्गे धनुरादाय सशरं रथिनां वरः ॥&#x9;067c&lt;br&gt;&#xA;&#39;आशीर्वादैः परिष्वक्तः सात्यकिः श्रीमतां वरः ।&#39;&#x9;068a&lt;br&gt;&#xA;कृतस्वस्त्ययनो विप्रैः कवची समलङ्कृतः ॥&#x9;068c&lt;br&gt;&#xA;लाजैर्गन्धैस्तथा माल्यैः कन्याभिश्चाभिनन्दितः ।&#x9;069a&lt;br&gt;&#xA;युधिष्ठिरस्य चरणावभिवाद्य कृताञ्जलिः ॥&#x9;069c&lt;br&gt;&#xA;तेन मूर्धन्युपाघ्रातः कृतस्वस्त्ययनोऽपि च ।&#x9;070a&lt;br&gt;&#xA;आशिषो विविधाः श्रुत्वा धर्मराजमुखेरिताः ।&#x9;070c&lt;br&gt;&#xA;हर्षेण महता युक्त आरुरोह महारथम् ॥&#x9;070e&lt;br&gt;&#xA;ततस्ते वाजिनो हृष्टाः सुपुष्टा वातरंहसः ।&#x9;071a&lt;br&gt;&#xA;अजय्या जैत्रमूहुस्तं विकुर्वाणाः स्म सैन्धवाः ।&#x9;071c&lt;br&gt;&#xA;यथा शक्ररथं राजन्नूहुस्ते हरयः पुरा ॥&#x9;071e&lt;br&gt;&#xA;तथैव भीमसेनोऽपि धर्मराजेन पूजितः ।&#x9;072a&lt;br&gt;&#xA;प्रायात्सात्यकिना सार्धमभिवाद्य युधिष्ठिरम् ॥&#x9;072c&lt;br&gt;&#xA;तौ दृष्ट्वा प्रविविक्षन्तौ तव सेनामरिन्दमौ ।&#x9;073a&lt;br&gt;&#xA;संयत्तास्तावकाः सर्वे तस्थुर्द्रोणपुरोगमाः ॥&#x9;073c&lt;br&gt;&#xA;सन्नद्धमनुगच्छन्तं दृष्ट्वा भीमं स सात्यकिः ।&#x9;074a&lt;br&gt;&#xA;अभिनन्द्याब्रवीद्वीरस्तदा हर्षकरं वचः ॥&#x9;074c&lt;br&gt;&#xA;त्वं भीम रक्ष राजानमेतत्कार्यतमं हि ते ।&#x9;075a&lt;br&gt;&#xA;अहं भित्त्वा प्रवेक्ष्यामि कालपक्वमिदं बलम् ॥&#x9;075c&lt;br&gt;&#xA;आयत्यां च तदात्वे च श्रेयो राज्ञोऽभिरक्षणम् ।&#x9;076a&lt;br&gt;&#xA;जानीषे मम वीर्यं त्वं तव चाहमरिन्दम ।&#x9;076c&lt;br&gt;&#xA;तस्माद्भीम निवर्तस्व मम चेदिच्छसि प्रियम् ॥&#x9;076e&lt;br&gt;&#xA;सञ्जय उवाच &#x9;077&lt;br&gt;&#xA;तथोक्तः सात्यकिं प्राह व्रज त्वं कार्यसिद्धये ।&#x9;077a&lt;br&gt;&#xA;अहं राज्ञः करिष्यामि रक्षां पुरुषसत्तम ॥&#x9;077c&lt;br&gt;&#xA;एवमुक्तः प्रत्युवाच भीमसेनं स माधवः ।&#x9;078a&lt;br&gt;&#xA;गच्छ गच्छ ध्रुवं पार्थ ध्रुवो हि विजयो मम ॥&#x9;078c&lt;br&gt;&#xA;यन्मे स्निग्धोऽनुरक्तश्च त्वमद्य वशमास्थितः ।&#x9;079a&lt;br&gt;&#xA;निमित्तानि च धन्यानि यथा भीम वदन्ति माम् ॥&#x9;079c&lt;br&gt;&#xA;निहते सैन्धवे पापे पाण्डवेन महात्मना ।&#x9;080a&lt;br&gt;&#xA;परिष्वजिष्ये राजानं धर्मात्मानं युधिष्ठिरम् ।&#x9;080c&lt;br&gt;&#xA;&#39;अप्रमादश्च ते कार्यो द्रोणं प्रति महारथम् ॥&#39;&#x9;080e&lt;br&gt;&#xA;सञ्जय उवाच &#x9;081&lt;br&gt;&#xA;एतावदुक्त्वा भीमं तु विसृज्य च महायशाः ।&#x9;081a&lt;br&gt;&#xA;सम्प्रैक्षत्तावकं सैन्यं व्याघ्रो मृगगणानिव ॥&#x9;081c&lt;br&gt;&#xA;तं दृष्ट्वा प्रविविक्षन्तं सैन्यं तव जनाधिप ।&#x9;082a&lt;br&gt;&#xA;भूय एवाभवन्मूढं सुभृशं चाप्यकम्पत ॥&#x9;082c&lt;br&gt;&#xA;ततः प्रयातः सहसा तव सैन्यं स सात्यकिः ।&#x9;083a&lt;br&gt;&#xA;दिदृक्षुरर्जुनं राजन्धर्मराजस्य शासनात् ॥ ॥&#x9;083c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/113/</guid>
      <description>&lt;p&gt;श्रीः&#xA;अध्यायः 113&#xA;अर्जुनं गच्छतः सात्यकेः कृतवर्मणासह युद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;प्रयाते तव सैन्यं तु युयुधाने युयुत्सया ।&#x9;001a&lt;br&gt;&#xA;धर्मराजो महाराज स्वेनानीकेन संवृतः ।&#x9;001c&lt;br&gt;&#xA;प्रायाद्द्रोणरथं प्रेप्सुर्युयुधानस्य पृष्ठतः ॥&#x9;001e&lt;br&gt;&#xA;ततः पाञ्चालराजस्य पुत्रः समरदुर्मदः ।&#x9;002a&lt;br&gt;&#xA;&#39;प्रयाते माधवे राजन्निदं वचनमब्रवीत् ॥&#39;&#x9;002c&lt;br&gt;&#xA;प्राक्रोशत्पाण्डवानीके वसुदानश्च पार्थिवः ।&#x9;003a&lt;br&gt;&#xA;आगच्छत प्रहरत द्रुतं विपरिधावत ॥&#x9;003c&lt;br&gt;&#xA;यथा सुखेन गच्छेत सात्यकिर्युद्धदुर्मदः ।&#x9;004a&lt;br&gt;&#xA;महारथा हि बहवो यतिष्यन्तेऽस्य निर्जये ॥&#x9;004c&lt;br&gt;&#xA;सञ्जय उवाच &#x9;005&lt;br&gt;&#xA;&#39;सेनापतिवचः श्रुत्वा पाण्डवेयाः समन्ततः ।&#x9;005a&lt;br&gt;&#xA;अभ्युद्ययुर्महाराज तव सैन्यं समन्ततः ॥&#x9;005c&lt;br&gt;&#xA;जहि प्रहर गृह्णीहि विध्य विद्रव चाद्रव ।&#39;&#x9;006a&lt;br&gt;&#xA;इति ब्रुवन्तो वेगेन निपेतुस्ते महारथाः ॥&#x9;006c&lt;br&gt;&#xA;वयं प्रतिजिगीषन्तस्तत्र तान्समभिद्रुताः ।&#x9;007a&lt;br&gt;&#xA;&#39;बाणशङ्खरवान्कृत्वा विमिश्रान्वाद्यनिस्वनैः ॥&#x9;007c&lt;br&gt;&#xA;युयुधानरथं दृष्ट्वा तावका अभिदुद्रुवुः ।&#39;&#x9;008a&lt;br&gt;&#xA;ततः शब्दो महानासीद्युयुधानरथं प्रति ॥&#x9;008c&lt;br&gt;&#xA;आकीर्यमाणा धावन्ती तव पुत्रस्य वाहिनी ।&#x9;009a&lt;br&gt;&#xA;सात्वतेन महाराज शतधाऽभिव्यशीर्यत ॥&#x9;009c&lt;br&gt;&#xA;तस्यां विदीर्यमाणायां शिनेः पुत्रो महारथः ।&#x9;010a&lt;br&gt;&#xA;सप्तवीरान्महेष्वासानग्रानीकेष्वपोथयत् ॥&#x9;010c&lt;br&gt;&#xA;अथान्यानपि राजेन्द्र नानाजनपदेश्वरान् ।&#x9;011a&lt;br&gt;&#xA;शरैरनलसङ्काशैर्निन्ये वीरान्यमक्षयम् ॥&#x9;011c&lt;br&gt;&#xA;शतमेकेन विव्याध शतेनैकं च पत्रिणाम् ।&#x9;012a&lt;br&gt;&#xA;द्विपारोहान्द्विपांश्चैव हयारोहान्हयांस्तथा ।&#x9;012c&lt;br&gt;&#xA;रथिनः साश्वसूतांश्च जघानेशः पशूनिव ॥&#x9;012e&lt;br&gt;&#xA;तं तथाऽद्भुतकर्माणं शरसम्पातवर्षिणम् ।&#x9;013a&lt;br&gt;&#xA;न केचनाभ्यधावन्वै सात्यकिं तव सैनिकाः ॥&#x9;013c&lt;br&gt;&#xA;ते भीता मृद्यमानाश्च प्रमृष्टा दीर्घबाहुना ।&#x9;014a&lt;br&gt;&#xA;आयोधनं जहुर्वीरा दृष्टा तमतिमानिनम् ॥&#x9;014c&lt;br&gt;&#xA;तमेकं बहुधा पश्यन्मोहितास्तस्य तेजसा ॥&#x9;015ac&lt;br&gt;&#xA;रथैर्विमथितैश्चैव भग्ननीडैश्च मारिष ।&#x9;016a&lt;br&gt;&#xA;चक्रैर्विमथितैश्छत्रैर्ध्वजैश्च विनिपातितैः ॥&#x9;016c&lt;br&gt;&#xA;अनुकर्षैः पताकाभिः शिरस्त्राणैः सकाञ्चनैः ।&#x9;017a&lt;br&gt;&#xA;बाहुभिश्चन्दनादिग्धैः साङ्गदैश्च विशाम्पते ॥&#x9;017c&lt;br&gt;&#xA;हस्तिहस्तोपमैश्चापि भुजङ्गाभोगसन्निभैः ।&#x9;018a&lt;br&gt;&#xA;ऊरुभिः पृथिवी च्छन्ना मनुजानां नराधिप ॥&#x9;018c&lt;br&gt;&#xA;शशाङ्कसन्निभैश्चैव वदनैश्चारुकुण्डलैः ।&#x9;019a&lt;br&gt;&#xA;पतितैर्ऋषभाक्षाणां बभौ भारत मेदिनी ॥&#x9;019c&lt;br&gt;&#xA;गजैश्च बहुधा छिन्नैः शयानैः पर्वतोपमैः ।&#x9;020a&lt;br&gt;&#xA;रराजातिभृशं भूमिर्विकीर्णैरिव पर्वतैः ॥&#x9;020c&lt;br&gt;&#xA;तपनीयमयैर्योक्त्रैर्मुक्ताजालविभूषितैः ।&#x9;021a&lt;br&gt;&#xA;उरश्छदैर्विचित्रैश्च व्यशोभन्त तुरङ्गमाः ।&#x9;021c&lt;br&gt;&#xA;गतसत्वा महीं प्राप्य प्रमृष्टा दीर्घबाहुना ॥&#x9;021e&lt;br&gt;&#xA;नानाविधानि सैन्यानि तव हत्वा तु सात्वतः ।&#x9;022a&lt;br&gt;&#xA;प्रविष्टस्तावकं सैन्यं द्रावयित्वा चमूं भृशम् ॥&#x9;022c&lt;br&gt;&#xA;ततस्तेनैव मार्गेण येन यातो धनञ्जयः ।&#x9;023a&lt;br&gt;&#xA;इयेष सात्यकिर्गन्तुं ततो द्रोणेन वारितः ॥&#x9;023c&lt;br&gt;&#xA;भारद्वाजं समासाद्य युयुधानश्च सात्यकिः ।&#x9;024a&lt;br&gt;&#xA;न न्यवर्तत सङ्क्रुद्धो वेलामिव जलाशयः ॥&#x9;024c&lt;br&gt;&#xA;निवार्य तु रणे द्रोणो युयुधानं महारथम् ।&#x9;025a&lt;br&gt;&#xA;विव्याध निशितैर्बाणैः पञ्चभिर्मर्मभेदिभिः ॥&#x9;025c&lt;br&gt;&#xA;सात्यकिस्तु रणे द्रोणं राजन्विव्याध सप्तभिः ।&#x9;026a&lt;br&gt;&#xA;हेमपुङ्खैः शिलाधौतैः कङ्कबर्हिणवाजितैः ॥&#x9;026c&lt;br&gt;&#xA;तं षड्भिः सायकैर्द्रोणः साश्वयन्तारमार्दयत् ।&#x9;027a&lt;br&gt;&#xA;स तं न ममृषे द्रोणं युयुधानो महारथः ॥&#x9;027c&lt;br&gt;&#xA;सिंहनादं ततः कृत्वा द्रोणं विव्याध सात्यकिः ।&#x9;028a&lt;br&gt;&#xA;दशभिः सायकैश्चान्यैः षड्भिरष्टाभिरेव च ॥&#x9;028c&lt;br&gt;&#xA;युयुधानः पुनर्द्रोणं विव्याध दशभिः शरैः ।&#x9;029a&lt;br&gt;&#xA;एकेन सारथिं चास्य चतुर्भिश्चतुरो हयान् ।&#x9;029c&lt;br&gt;&#xA;ध्वजमेकेन बाणेन विव्याध युधि मारिष ॥&#x9;029e&lt;br&gt;&#xA;तं द्रोणः साश्वयन्तारं सरथध्वजमाशुगैः ।&#x9;030a&lt;br&gt;&#xA;त्वरन्प्राच्छादयद्बाणैः शलभानामिव व्रजैः ॥&#x9;030c&lt;br&gt;&#xA;तथैव युयुधानोऽपि द्रोणं बहुभिराशुगैः ।&#x9;031a&lt;br&gt;&#xA;&#39;प्राच्छादयदसम्भ्रान्तस्त्वरमाणो महारथः ॥&#x9;031c&lt;br&gt;&#xA;द्रोणस्तु परमक्रुद्धः सात्यकिं परवीरहा ।&#x9;032a&lt;br&gt;&#xA;अवाकिरच्छितैर्बाणैर्वासुदेवपराक्रमम् ॥&#x9;032c&lt;br&gt;&#xA;तं तथा शरजालेन प्रच्छाद्य महता पुनः ।&#x9;033a&lt;br&gt;&#xA;द्रोणः प्रहस्य शैनेयमिदं वचनमब्रवीत् ॥&#39;&#x9;033c&lt;br&gt;&#xA;तवाचार्यो रणं हित्वा गतः कापुरुषो यथा ।&#x9;034a&lt;br&gt;&#xA;युध्यमानं च मां हित्वा प्रदक्षिणमवर्तत ॥&#x9;034c&lt;br&gt;&#xA;त्वं हि मे युध्यतो नाद्य जीवन्यास्यसि माधव ।&#x9;035a&lt;br&gt;&#xA;यदि मां त्वं रणे हित्वा न यास्याचार्यवद्द्रुतम् ॥&#x9;035c&lt;br&gt;&#xA;सात्यकिरुवाच &#x9;036&lt;br&gt;&#xA;धनञ्जयस्य पदवीं धर्मराजस्य शासनात् ।&#x9;036a&lt;br&gt;&#xA;गच्छामि स्वस्ति ते ब्रह्मन्न मे कालात्ययो भवेत् ॥&#x9;036c&lt;br&gt;&#xA;आचार्यानुगतो मार्गः शिष्यैरन्वास्यते सदा ।&#x9;037a&lt;br&gt;&#xA;तस्मादेव व्रजाम्याशु यथा मे स गुरुर्गतः ॥&#x9;037c&lt;br&gt;&#xA;सञ्जय उवाच &#x9;038&lt;br&gt;&#xA;एतावदुक्त्वा शैनेय आचार्यं परिवर्जयन् ।&#x9;038a&lt;br&gt;&#xA;प्रयातः सहसा राजन्सारथिं चेदमब्रवीत् ॥&#x9;038c&lt;br&gt;&#xA;द्रोणः करिष्यते यत्नं सर्वथा मम वारणे ।&#x9;039a&lt;br&gt;&#xA;यत्तो याहि रणे सूत शृणु चेदं वचः परम् ॥&#x9;039c&lt;br&gt;&#xA;एतदालोक्यते सैन्यमावन्त्यानां महाप्रभम् ।&#x9;040a&lt;br&gt;&#xA;अस्यानन्तरतस्त्वेतद्दाक्षिणात्यं महद्बलम् ॥&#x9;040c&lt;br&gt;&#xA;तदनन्तरमेतच्च बाह्लिकानां महद्बलम् ।&#x9;041a&lt;br&gt;&#xA;बाह्लिकाभ्याशतो युक्तं कर्णस्य च महद्बलम् ॥&#x9;041c&lt;br&gt;&#xA;अन्योन्येन हि सैन्यानि भिन्नान्येतानि सारथे ।&#x9;042a&lt;br&gt;&#xA;अन्योन्यं समुपाश्रित्य न त्यक्ष्यन्ति रणाजिरम् ॥&#x9;042c&lt;br&gt;&#xA;एतदन्तरमासाद्य चोदयाश्वान्प्रहृष्टवत् ।&#x9;043a&lt;br&gt;&#xA;मध्यमं जवमास्थाय वह मामत्र सारथे ॥&#x9;043c&lt;br&gt;&#xA;बाह्लिका यत्र दृश्यन्ते नानाप्रहरणोद्यताः ।&#x9;044a&lt;br&gt;&#xA;दाक्षिणात्याश्च बहवः सूतपुत्रपुरोगमाः ॥&#x9;044c&lt;br&gt;&#xA;हस्त्यश्वरथसम्बाधं यच्चानीकं विलोक्यते ।&#x9;045a&lt;br&gt;&#xA;नानादेशसमुत्थैश्च पदातिभिरधिष्ठितम् ॥&#x9;045c&lt;br&gt;&#xA;&#39;*ततः शक्यो महाव्यूहो भेत्तुं स सहसा रणे ।&#x9;046a&lt;br&gt;&#xA;तं देशं त्वरिता यामो मृद्नन्तो युधि शात्रवान् ॥&#x9;046c&lt;br&gt;&#xA;तत्रैते सम्प्रहृष्टत्वान्नास्मान्प्रति युयुत्सवः ॥&#x9;047ac&lt;br&gt;&#xA;अयुध्यमानो बहुभिरेकं प्राप्य सुदुर्बलम् ।&#x9;048a&lt;br&gt;&#xA;बलं प्रमथ्य गच्छामि मिषतां सर्वधन्विनाम् ॥&#x9;048c&lt;br&gt;&#xA;मध्यतो याहि यत्रोग्रं कर्णस्य सुमहद्बलम् ।&#x9;049a&lt;br&gt;&#xA;यत्रैते परमक्रुद्धा दाक्षिणात्या महारथाः ।&#x9;049c&lt;br&gt;&#xA;एतान्विजित्य सङ्ग्रामे ततो यामो धनञ्जयम् ॥&#x9;049e&lt;br&gt;&#xA;सञ्जय उवाच &#x9;050&lt;br&gt;&#xA;युयुधानवचः श्रुत्वा युयुधानस्य सारथिः ।&#x9;050a&lt;br&gt;&#xA;यथोक्तमगमद्राजन्वर्जयन्द्रोणमाहवे ॥&#39;&#x9;050c&lt;br&gt;&#xA;तं द्रोणोऽनुययौ क्रुद्धो विकिरन्विशिखान्बहून् ।&#x9;051a&lt;br&gt;&#xA;युयुधानं महाभागं गच्छन्तमनिवर्तिनम् ॥&#x9;051c&lt;br&gt;&#xA;स च सैन्यं महद्भित्त्वा दाक्षिणात्यबलं च तत् ।&#x9;052a&lt;br&gt;&#xA;कर्णस्य सैन्यं सुमहदभिहत्य शितैः शरैः ॥&#x9;052c&lt;br&gt;&#xA;प्राविशद्भारतीं सेनामपर्यन्तां स सात्यकिः ।&#x9;053a&lt;br&gt;&#xA;सात्यको हि ततः सैन्यं द्रावयन्स समन्ततः ॥&#x9;053c&lt;br&gt;&#xA;प्रविष्टे युयुधाने तु सैनिकेषु द्रुतेषु च ।&#x9;054a&lt;br&gt;&#xA;अमर्षी कृतवर्मा तु सात्यकिं पर्यवारयत् ॥&#x9;054c&lt;br&gt;&#xA;तमापतन्तं विशिखैः षड्भिराहत्य सात्यकिः ।&#x9;055a&lt;br&gt;&#xA;चतुर्भिश्चतुरोऽस्याश्वानाजघानाशु वीर्यवान् ॥&#x9;055c&lt;br&gt;&#xA;ततः पुनः षोडशभिर्नतपर्वभिराशुगैः ।&#x9;056a&lt;br&gt;&#xA;सात्यकिः कृतवर्माणं प्रत्यविध्यत्स्तनान्तरे ॥&#x9;056c&lt;br&gt;&#xA;स ताड्यमानो विशिखैर्बहुभिस्तिग्मतेजनैः ।&#x9;057a&lt;br&gt;&#xA;सात्वतेन महाराज कृतवर्मा न चक्षमे ॥&#x9;057c&lt;br&gt;&#xA;स वत्सदन्तं सन्धाय तिग्मांश्वनलसप्रभम् ।&#x9;058a&lt;br&gt;&#xA;आकृष्य राजन्नाकर्णाद्विव्याधोरसि सात्यकिम् ॥&#x9;058c&lt;br&gt;&#xA;स तस्य देहावरणं भित्त्वा देहं च सायकः ।&#x9;059a&lt;br&gt;&#xA;सपुङ्खपत्रः पृथिवीं विवेश रुधिरोक्षितः ॥&#x9;059c&lt;br&gt;&#xA;अथास्य बहुभिर्बाणैरच्छिनत्परमास्त्रवित् ।&#x9;060a&lt;br&gt;&#xA;स मार्गणगणं राजन्कृतवर्मा शरासनम् ॥&#x9;060c&lt;br&gt;&#xA;विव्याध च रणे राजन्सात्यकिं सत्यविक्रमम् ।&#x9;061a&lt;br&gt;&#xA;दशभिर्विशिखैस्तीक्ष्णैरभिक्रुद्धः स्तनान्तरे ॥&#x9;061c&lt;br&gt;&#xA;ततः प्रशीर्णे धनुषि शक्त्या शक्तिमतां वरः ।&#x9;062a&lt;br&gt;&#xA;जघान दक्षिणं बाहुं सात्यकिः कृतवर्मणः ॥&#x9;062c&lt;br&gt;&#xA;ततोऽन्यत्सुदृढं चापं पूर्णमायम्य सात्यकिः ।&#x9;063a&lt;br&gt;&#xA;व्यसृजद्विशिखांस्तूर्णं शतशोऽथ सहस्रशः ॥&#x9;063c&lt;br&gt;&#xA;सरथं कृतवर्माणं समन्तात्पर्यवारयत् ।&#x9;064a&lt;br&gt;&#xA;छादयित्वा रणे राजन्हार्दिक्यं स तु सात्यकिः ।&#x9;064c&lt;br&gt;&#xA;अथास्य भल्लेन शिरः सारथेः समकृन्तत ॥&#x9;064e&lt;br&gt;&#xA;स पपात हतः सूतो हार्दिक्यस्य महारथात् ।&#x9;065a&lt;br&gt;&#xA;ततस्ते यन्तृरहिताः प्राद्रवंस्तुरगा भृशम् ॥&#x9;065c&lt;br&gt;&#xA;अथ भोजस्तु सम्भ्रान्तो निगृह्य तुरगान्स्वयम् ।&#x9;066a&lt;br&gt;&#xA;तस्थौ वीरो धनुष्पाणिस्तत्सैन्यान्यभ्यपूजयन् ॥&#x9;066c&lt;br&gt;&#xA;स मुहूर्तमिवाश्वास्य सदश्वान्समनोदयत् ।&#x9;067a&lt;br&gt;&#xA;व्यपेतभीरमित्राणामावहत्सुमहद्भयम् ॥&#x9;067c&lt;br&gt;&#xA;सात्यकिश्चात्यगात्तस्मात्स तु भीममुपाद्रवत् ॥&#x9;068ac&lt;br&gt;&#xA;युयुधानोऽपि राजेन्द्र भोजानीकाद्विनिःसृतः ।&#x9;069a&lt;br&gt;&#xA;प्रययौ त्वरितस्तूर्णं काम्भोजानां महाचमूम् ॥&#x9;069c&lt;br&gt;&#xA;स तत्र बहुभिः शूरैः सन्निरुद्धो महारथैः ।&#x9;070a&lt;br&gt;&#xA;न चचाल तदा राजन्सात्यकिः सत्यविक्रमः ॥&#x9;070c&lt;br&gt;&#xA;सन्धाय च चमूं द्रोणो भोजे भारं निवेश्य च ।&#x9;071a&lt;br&gt;&#xA;अभ्यधावद्रणे यत्तो युयुधानं युयुत्सया ॥&#x9;071c&lt;br&gt;&#xA;तथा तमनुधावन्तं युयुधानस्य पृष्ठतः ।&#x9;072a&lt;br&gt;&#xA;न्यवारयन्त संहृष्टाः पाण्डुसैन्ये बृहत्तमाः ।&#x9;072c&lt;br&gt;&#xA;समासाद्य तु हार्दिक्यं रथानां प्रवरं रथम् ॥&#x9;072e&lt;br&gt;&#xA;पाञ्चाला विगतोत्साहा भीमसेनपुरोगमाः ।&#x9;073a&lt;br&gt;&#xA;विक्रम्य वारिता राजन्वीरेण कृतवर्मणा ॥&#x9;073c&lt;br&gt;&#xA;यतमानांश्च तान्सर्वानीषद्विगतचेतसः ।&#x9;074a&lt;br&gt;&#xA;अभितस्ताञ्शरौघेण क्लान्तवाहानकारयत् ॥&#x9;074c&lt;br&gt;&#xA;निगृहीतास्तु भोजेन भोजानीकेप्सवो रणे ।&#x9;075a&lt;br&gt;&#xA;अतिष्ठन्नार्यवद्वीराः प्रार्थयन्तो महद्यशः ।&#x9;075c&lt;br&gt;&#xA;&#39;हार्दिक्यं समरे यत्ता न शेकुः प्रतिवीक्षितुम् ॥&#39;&#x9;075e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/114/</guid>
      <description>&lt;p&gt;श्रीः&#xA;अध्यायः 114&#xA;धृतराष्ट्रस्य स्वसैन्यपराजयश्रवणेन शोचनम् ॥ 1 ॥ सञ्जयेन तदुपालम्भपूर्वकं कृतवर्मपराक्रमकथनम् ॥ 2 ॥&#xA;धृतराष्ट्र उवाच &#x9;001&lt;br&gt;&#xA;एवं बहुगुणं सैन्यमेवं प्रविचितं बलम् ।&#x9;001a&lt;br&gt;&#xA;व्यूढमेवं यथान्यायमेवं बहु च सञ्जय ॥&#x9;001c&lt;br&gt;&#xA;नित्यं पूजितमस्माभिरभिकामं च नः सदा ।&#x9;002a&lt;br&gt;&#xA;प्रौढमत्यद्भुताकारं पुरस्ताद्दृष्टविक्रमम् ॥&#x9;002c&lt;br&gt;&#xA;नातिवृद्वमबालं च नाकृशं नातिपीवरम् ।&#x9;003a&lt;br&gt;&#xA;लघुवृत्तायतप्रायं सारगात्रमनामयम् ॥&#x9;003c&lt;br&gt;&#xA;आत्तसन्नाहसञ्छन्नं बहुशस्त्रपरिच्छदम् ।&#x9;004a&lt;br&gt;&#xA;शस्त्रग्रहणविद्यासु बह्वीषु परिनिष्ठितम् ॥&#x9;004c&lt;br&gt;&#xA;आरोहे पर्यवस्कन्दे सरणे सान्तरप्लुते ।&#x9;005a&lt;br&gt;&#xA;सम्यक्प्रहरणे याने व्यपयाने च कोविदम् ॥&#x9;005c&lt;br&gt;&#xA;नागेष्वश्वेषु बहुशो रथेषु च परीक्षितम् ।&#x9;006a&lt;br&gt;&#xA;&#39;चर्मनिस्त्रिंशयुद्धे च नियुद्धे च विशारदम् ।&#39;&#x9;006c&lt;br&gt;&#xA;परीक्ष्य च यथान्यायं वेतनेनोपपादितम् ॥&#x9;006e&lt;br&gt;&#xA;न गोष्ठ्या नोपकारेण न सम्बन्धनिमित्ततः ।&#x9;007a&lt;br&gt;&#xA;नानाहूतं नाप्यभृतं मम सैन्यं बभूव ह ॥&#x9;007c&lt;br&gt;&#xA;कुलीनार्यजनोपेतं तुष्टपुष्टमनुद्धतम् ।&#x9;008a&lt;br&gt;&#xA;कृतमानोपचारं च यशस्वि च मनस्वि च ॥&#x9;008c&lt;br&gt;&#xA;सचिवैश्चापरैर्मुख्यैर्बहुभिः पुण्यकर्मभिः ।&#x9;009a&lt;br&gt;&#xA;लोकपालोपमैस्तात पालितं नरसत्तमैः ॥&#x9;009c&lt;br&gt;&#xA;बहुभिः पार्थिवैर्गुप्तमस्मत्प्रियचिकीर्षुभिः ।&#x9;010a&lt;br&gt;&#xA;अस्मानभिसृतैः कामात्सबलैः सपदानुगैः ॥&#x9;010c&lt;br&gt;&#xA;महोदधिमिवापूर्णमापगाभिः समन्ततः ।&#x9;011a&lt;br&gt;&#xA;अपक्षैः पक्षिसङ्काशै रथैरश्वैश्च संवृतम् ॥&#x9;011c&lt;br&gt;&#xA;प्रभिन्नकरटैश्चैव द्विरदैरावृतं महत् ।&#x9;012a&lt;br&gt;&#xA;यदहन्यत मे सैन्यं किमन्यद्भागधेयतः ॥&#x9;012c&lt;br&gt;&#xA;योधाक्षय्यजलं भीमं वाहनोर्मितरङ्गिणम् ।&#x9;013a&lt;br&gt;&#xA;क्षेपण्यसिगदाशक्तिशरप्रासझषाकुलम् ॥&#x9;013c&lt;br&gt;&#xA;ध्वजभूषणसम्बाधरत्नोपलसुसञ्चितम् ।&#x9;014a&lt;br&gt;&#xA;वाहनैरभिधावद्भिर्वायुवेगविकम्पितम् ॥&#x9;014c&lt;br&gt;&#xA;द्रोणगम्भीरपातालं कृतवर्ममहाह्रदम् ।&#x9;015a&lt;br&gt;&#xA;जलसन्धमहाग्राहं कर्णचन्द्रोदयोद्धतम् ॥&#x9;015c&lt;br&gt;&#xA;गते सैन्यार्णवं भित्त्वा तरसा पाण्डवर्षभे ।&#x9;016a&lt;br&gt;&#xA;सञ्जयैकरथेनैव युयुधाने च मामकम् ॥&#x9;016c&lt;br&gt;&#xA;तत्र शेषं न पश्यामि प्रविष्टे सव्यसाचिनि ।&#x9;017a&lt;br&gt;&#xA;सात्वते च रथोदारे मम सैन्यस्य सञ्जय ॥&#x9;017c&lt;br&gt;&#xA;तौ तत्र समतिक्रान्तौ दृष्ट्वाऽतीव तरस्विनौ ।&#x9;018a&lt;br&gt;&#xA;सिन्धुराजं तु सम्प्रेक्ष्य गाण्डीवस्य च गोचरम् ॥&#x9;018c&lt;br&gt;&#xA;किं नु वा कुरवः कृत्यं विदधुः कालचोदिताः ।&#x9;019a&lt;br&gt;&#xA;दारुणैकायनेऽकाले कथं वा प्रतिपेदिरे ॥&#x9;019c&lt;br&gt;&#xA;ग्रस्तान्हि कौरवान्मन्ये मृत्युना तात सङ्गतान् ।&#x9;020a&lt;br&gt;&#xA;विक्रमोऽपि रणे तेषां न तथा दृश्यते हि वै ॥&#x9;020c&lt;br&gt;&#xA;अक्षतौ संयुगे तत्र प्रविष्टौ कृष्णपाण्डवौ ।&#x9;021a&lt;br&gt;&#xA;न च वारयिता कश्चित्तयोरस्तीह सञ्जय ॥&#x9;021c&lt;br&gt;&#xA;भृताश्च बहवो योधाः परीक्ष्यैव महारथाः ।&#x9;022a&lt;br&gt;&#xA;वेतनेन यथायोगं प्रियवादेन चापरे ॥&#x9;022c&lt;br&gt;&#xA;असत्कारभृतस्तात मम सैन्ये न विद्यते ।&#x9;023a&lt;br&gt;&#xA;कर्मणा ह्यनुरूपेण लभ्यते भक्तवेतनम् ॥&#x9;023c&lt;br&gt;&#xA;न च योधोऽभवत्कश्चिन्मम सैन्ये तु सञ्जय ।&#x9;024a&lt;br&gt;&#xA;अल्पदानभृतस्तात तथा चाभृतको नरः ॥&#x9;024c&lt;br&gt;&#xA;पूजितो हि यथाशक्त्या दानमानासनैर्मया ।&#x9;025a&lt;br&gt;&#xA;तथा पुत्रैश्च मे तात ज्ञातिभिश्च सबान्धवैः ॥&#x9;025c&lt;br&gt;&#xA;ते च प्राप्यैव सङ्ग्रामे निर्जिताः सव्यसाचिना ।&#x9;026a&lt;br&gt;&#xA;शैनेयेन परामृष्टाः किमन्यद्भागधेयतः ॥&#x9;026c&lt;br&gt;&#xA;रक्ष्यते यश्च सङ्ग्रामे ये च सञ्जय रक्षिणः ।&#x9;027a&lt;br&gt;&#xA;एकः साधारणः पन्थार रक्ष्यस्य सह रक्षिभिः ॥&#x9;027c&lt;br&gt;&#xA;अर्जुनं समरे दृष्ट्वा सैन्धवस्याग्रतःस्थितम् ।&#x9;028a&lt;br&gt;&#xA;पुत्रो मम भृशं मूढः किं कार्यं प्रत्यपद्यत ॥&#x9;028c&lt;br&gt;&#xA;सात्यकिं च रणे दृष्ट्वा प्रविशन्तमभीतवत् ।&#x9;029a&lt;br&gt;&#xA;किं नु दुर्योधनः कृत्यं प्राप्तकालममन्यत ॥&#x9;029c&lt;br&gt;&#xA;सर्वशस्त्रातिगौ सेनां प्रविष्टौ रथिसत्तमौ ।&#x9;030a&lt;br&gt;&#xA;दृष्ट्वा कां वै धृतिं युद्धे प्रत्यपद्यन्त मामकाः ॥&#x9;030c&lt;br&gt;&#xA;दृष्ट्वा कृष्णं तु दाशार्हमर्जुनार्थे व्यवस्थितम् ।&#x9;031a&lt;br&gt;&#xA;शिनीनामृषभं चैव मन्ये शोचन्ति पुत्रकाः ॥&#x9;031c&lt;br&gt;&#xA;दृष्ट्वा सेनां व्यतिक्रान्तां सात्वतेनार्जुनेन च ।&#x9;032a&lt;br&gt;&#xA;पलायमानांश्च कुरून्मन्ये शोचन्ति पुत्रकाः ॥&#x9;032c&lt;br&gt;&#xA;विद्रुतान्रथिनो दृष्ट्वा निरुत्साहान्द्विषज्जये ।&#x9;033a&lt;br&gt;&#xA;पलायनकृतोत्साहान्मन्ये शोचन्ति पुत्रकाः ॥&#x9;033c&lt;br&gt;&#xA;शून्यान्कृतान्रथोपस्थान्सात्वतेनार्जुनेन च ।&#x9;034a&lt;br&gt;&#xA;हतांश्च योधान्सन्दृश्य मन्ये शोचन्ति पुत्रकाः ॥&#x9;034c&lt;br&gt;&#xA;व्यश्वनागरथान्दृष्ट्वा तत्र वीरान्सहस्रशः ।&#x9;035a&lt;br&gt;&#xA;धावमानान्रणे व्यग्रान्मन्ये शोचन्ति पुत्रकाः ॥&#x9;035c&lt;br&gt;&#xA;महानागान्विद्रवतो दृष्ट्वाऽर्जुनशराहतान् ।&#x9;036a&lt;br&gt;&#xA;पतितान्पततश्चान्यान्मन्ये शोचन्ति पुत्रकाः ॥&#x9;036c&lt;br&gt;&#xA;विहीनांश्च कृतानश्वान्विरथांश्च कृतान्नरान् ।&#x9;037a&lt;br&gt;&#xA;तत्र सात्यकिपार्थाभ्यां मन्ये शोचन्ति पुत्रकाः ॥&#x9;037c&lt;br&gt;&#xA;हयौघान्निहतान्दृष्ट्वा द्रवमाणांस्ततस्ततः ।&#x9;038a&lt;br&gt;&#xA;रणे माधवपार्थाभ्यां मन्ये शोचन्ति पुत्रकाः ॥&#x9;038c&lt;br&gt;&#xA;पत्तिसङ्घान्रणे दृष्ट्वा धावमानांश्च सर्वशः ।&#x9;039a&lt;br&gt;&#xA;निराशा विजये सर्वे मन्ये शोचन्ति पुत्रकाः ॥&#x9;039c&lt;br&gt;&#xA;द्रोणस्य समतिक्रान्तावनीकमपराजितौ ।&#x9;040a&lt;br&gt;&#xA;क्षणेन दृष्ट्वा तौ वीरौ मन्ये शोचन्ति पुत्रकाः ॥&#x9;040c&lt;br&gt;&#xA;सम्मूढोऽस्मि भृशं तात श्रुत्वा कृष्णधनञ्जयौ ।&#x9;041a&lt;br&gt;&#xA;प्रविष्टौ मामकं सैन्यं सात्वतेन सहाच्युतौ ॥&#x9;041c&lt;br&gt;&#xA;तस्मिन्प्रविष्टे पृतनां शिनीनां प्रवरे रथे ।&#x9;042a&lt;br&gt;&#xA;भोजानीकं व्यतिक्रान्ते किमकुर्वत कौरवाः ॥&#x9;042c&lt;br&gt;&#xA;तथा द्रोणेन समरे निगृहीतेषु पाण्डुषु ।&#x9;043a&lt;br&gt;&#xA;कथं युद्धमभूत्तत्र तन्ममाचक्ष्व सञ्जय ॥&#x9;043c&lt;br&gt;&#xA;द्रोणो हि बलवान्श्रेष्ठः कृतास्त्रो युद्धदुर्मदः ।&#x9;044a&lt;br&gt;&#xA;पाञ्चालास्तं महेष्वासं प्रत्ययुध्यन्कथं रणे ॥&#x9;044c&lt;br&gt;&#xA;बद्धवैरास्ततो द्रोणे धनञ्जयजयैषिणः ।&#x9;045a&lt;br&gt;&#xA;भारद्वाजसुतस्तेषु दृढवैरो महारथः ॥&#x9;045c&lt;br&gt;&#xA;अर्जुनश्चापि यच्चक्रे सिन्धुराजवधं प्रति ।&#x9;046a&lt;br&gt;&#xA;तन्मे सर्वं समाचक्ष्व कुशलो ह्यसि सञ्जय ॥&#x9;046c&lt;br&gt;&#xA;सञ्जय उवाच &#x9;047&lt;br&gt;&#xA;आत्मापराधात्सम्भूतं व्यसनं भरतर्षभ ।&#x9;047a&lt;br&gt;&#xA;प्राप्य प्राकृतवद्वीर न त्वं शोचितुमर्हसि ॥&#x9;047c&lt;br&gt;&#xA;पुरा यदुच्यसे प्राज्ञैः सुहृद्भिर्विदुरादिभिः ।&#x9;048a&lt;br&gt;&#xA;मा हार्षीः पाण्डवान्राजन्निति तन्न त्वया श्रुतम् ॥&#x9;048c&lt;br&gt;&#xA;सुहृदां हितकामानां वाक्यं यो न शृणोति ह ।&#x9;049a&lt;br&gt;&#xA;स महद्व्यसनं प्राप्य शोचते वै यथा भवान् ॥&#x9;049c&lt;br&gt;&#xA;याचितोऽसि पुरा राजन्दाशार्हेण शमं प्रति ।&#x9;050a&lt;br&gt;&#xA;न च तं लब्धवान्कामं त्वत्तः कृष्णो महायशाः ॥&#x9;050c&lt;br&gt;&#xA;तव निर्गुणतां ज्ञात्वा पक्षपातं सुतेषु च ।&#x9;051a&lt;br&gt;&#xA;द्वैधीभावं तथा धर्मे पाण्डवेषु च मत्सरम् ॥ &#x9;051c&lt;br&gt;&#xA;तव जिह्ममभिप्रायं विदित्वा पाण्डवान्प्रति ।&#x9;052a&lt;br&gt;&#xA;आर्तप्रलापांश्च बहून्मनुजाधिप सत्तम ॥&#x9;052c&lt;br&gt;&#xA;सर्वलोकस्य तत्त्वज्ञः सर्वलोकेश्वरः प्रभुः ।&#x9;053a&lt;br&gt;&#xA;वासुदेवस्ततो युद्धं कुरूणामकरोन्महत् ॥&#x9;053c&lt;br&gt;&#xA;आत्मापराधात्सुमहान्प्राप्तस्ते विपुलः क्षयः ।&#x9;054a&lt;br&gt;&#xA;नैनं दुर्योधने दोषं कर्तुमर्हसि मानद ॥&#x9;054c&lt;br&gt;&#xA;न हि ते सुकृतं किञ्चिदादौ मध्ये च भारत ।&#x9;055a&lt;br&gt;&#xA;दृश्यते पृष्ठतश्चैव त्वन्मूलो हि पराजयः ॥&#x9;055c&lt;br&gt;&#xA;तस्मादद्य स्थिरो भूत्वा ज्ञात्वा लोकस्य निर्णयम् ।&#x9;056a&lt;br&gt;&#xA;शृणु युद्धं यथावृत्तं घोरं देवासुरोपमम् ॥&#x9;056c&lt;br&gt;&#xA;प्रविष्टे तव सैन्यं तु शैनेये सत्यविक्रमे ।&#x9;057a&lt;br&gt;&#xA;भीमसेनमुखाः पार्थाः प्रतीयुर्वाहिनीं तव ॥&#x9;057c&lt;br&gt;&#xA;आगच्छतस्तान्सहसा क्रुद्धरूपान्सहानुगान् ।&#x9;058a&lt;br&gt;&#xA;दधारैको रणे पाण्डून्कृतवर्मा महारथः ॥&#x9;058c&lt;br&gt;&#xA;यथोद्वृत्तं वारयते वेला वै सलिलार्णवम् ।&#x9;059a&lt;br&gt;&#xA;पाण्डुसैन्यं तथा सङ्ख्ये हार्दिक्यः समवारयत् ॥&#x9;059c&lt;br&gt;&#xA;तत्राद्भुतमपश्याम हार्दिक्यस्य पराक्रमम् ।&#x9;060a&lt;br&gt;&#xA;यदेनं सहिताः पार्था नातिचक्रमुराहवे ॥&#x9;060c&lt;br&gt;&#xA;ततो भीमस्त्रिभिर्विद्ध्वा कृतवर्माणमाशुगैः ।&#x9;061a&lt;br&gt;&#xA;शङ्खं दध्मौ महाबाहुर्हर्षयन्सर्वपाण्डवान् ॥&#x9;061c&lt;br&gt;&#xA;सहदेवस्तु विंशत्या धर्मराजश्च पञ्चभिः ।&#x9;062a&lt;br&gt;&#xA;शतेन नकुलश्चापि हार्दिक्यं समविध्यत ॥&#x9;062c&lt;br&gt;&#xA;द्रौपदेयास्त्रिसप्तत्या सप्तभिश्च घटोत्कचः ।&#x9;063a&lt;br&gt;&#xA;धृष्टद्युम्नस्त्रिभिश्चापि कृतवर्माणमार्दयत् ॥&#x9;063c&lt;br&gt;&#xA;विराटो द्रुपदश्चैव याज्ञसेनिश्च पञ्चभिः ।&#x9;064a&lt;br&gt;&#xA;शिखण्डी चैव हार्दिक्यं विद्ध्वा पञ्चभिराशुगैः ॥&#x9;064c&lt;br&gt;&#xA;पुनर्विव्याध विंशत्या सायकानां हसन्निव ।&#x9;065a&lt;br&gt;&#xA;कृतवर्मा ततो राजन्सर्वतस्तान्महारथान् ॥&#x9;065c&lt;br&gt;&#xA;एकैकं पञ्चभिर्विद्ध्वा भीमं विव्याध सप्तभिः ।&#x9;066a&lt;br&gt;&#xA;धनुर्ध्वजं चास्य तदा रथाद्भूमावपातयत् ॥&#x9;066c&lt;br&gt;&#xA;अथैनं छिन्नधन्वानं त्वरमाणो महारथः ।&#x9;067a&lt;br&gt;&#xA;आजघानोरसि क्रुद्धः सप्तत्या निशितैः शरैः ॥&#x9;067c&lt;br&gt;&#xA;स गाढविद्धो बलवान्हार्दिक्यस्य शरोत्तमैः ।&#x9;068a&lt;br&gt;&#xA;चचाल रथमध्यस्थः क्षितिकम्पे यथाऽचलः ॥&#x9;068c&lt;br&gt;&#xA;भीमसेनं तथा दृष्ट्वा धर्मराजपुरोगमाः ।&#x9;069a&lt;br&gt;&#xA;विसृजन्तः शरान्राजन्कृतवर्माणमार्दयन् ॥&#x9;069c&lt;br&gt;&#xA;तं तथा कोष्ठकीकृत्य रथवंशेन मारिष ।&#x9;070a&lt;br&gt;&#xA;विव्यधुः सायकैर्हृष्टा रक्षार्थं मारुतेर्मृधे ॥&#x9;070c&lt;br&gt;&#xA;प्रतिलभ्य ततः सञ्ज्ञां भीमसेनो महाबलः ।&#x9;071a&lt;br&gt;&#xA;शक्तिं जग्राह समरे हेमदण्डामयस्मयीम् ॥&#x9;071c&lt;br&gt;&#xA;चिक्षेप च रथात्तूर्णं कृतवर्मरथं प्रति ।&#x9;072a&lt;br&gt;&#xA;सा भीमभुजनिर्मुक्ता निर्मुक्तोरगसन्निभा ॥&#x9;072c&lt;br&gt;&#xA;कृतवर्माणमभितः प्रजज्वाल सुदारुणा ।&#x9;073a&lt;br&gt;&#xA;तामापतन्तीं सहसा युगान्ताग्निसमप्रभाम् ॥&#x9;073c&lt;br&gt;&#xA;द्वाभ्यां शराभ्यां हार्दिक्यो निजघान द्विधा तदा ।&#x9;074a&lt;br&gt;&#xA;सा छिन्ना पतिता भूमौ शक्तिः कनकभूषणा ॥&#x9;074c&lt;br&gt;&#xA;द्योतयन्ती दिशो राजन्महोल्केव नभश्च्युता ।&#x9;075a&lt;br&gt;&#xA;शक्तिं विनिहतां दृष्ट्वा भीमश्चुक्रोध वै भृशम् ॥&#x9;075c&lt;br&gt;&#xA;ततोऽन्यद्धनुरादाय वेगवत्सुमहास्वनम् ।&#x9;076a&lt;br&gt;&#xA;भीमसेनो रणे क्रुद्धो हार्दिक्यं समवारयत् ॥&#x9;076c&lt;br&gt;&#xA;अथैनं पञ्चभिर्बाणैराजघान स्तनान्तरे ।&#x9;077a&lt;br&gt;&#xA;भीमो भीमबलो राजंस्तव दुर्मन्त्रितेन च ॥&#x9;077c&lt;br&gt;&#xA;भोजस्तु क्षतसर्वाङ्गो भीमसेनेन मारिष ।&#x9;078a&lt;br&gt;&#xA;रक्ताशोक इवोत्फुल्लो व्यभ्राजत रणाजिरे ॥&#x9;078c&lt;br&gt;&#xA;ततः क्रुद्धस्त्रिभिर्बाणैर्भीमसेनं हसन्निव ।&#x9;079a&lt;br&gt;&#xA;अभिहत्य दृढं युद्धे तान्सर्वान्प्रत्यविध्यत ॥&#x9;079c&lt;br&gt;&#xA;त्रिभिस्त्रिभिर्महेष्वासो यतमानान्महारथान् ।&#x9;080a&lt;br&gt;&#xA;तेऽपि तं प्रत्यविध्यन्त सप्तभिः सप्तभिः शरैः ॥&#x9;080c&lt;br&gt;&#xA;शिखण्डिनस्ततः क्रुद्धः क्षुरप्रेण महारथः ।&#x9;081a&lt;br&gt;&#xA;धनुश्चिच्छेद समरे प्रहसन्निव सात्वतः ॥&#x9;081c&lt;br&gt;&#xA;शिखण्डी तु ततः क्रुद्धश्छिन्ने धनुषि सत्वरः ।&#x9;082a&lt;br&gt;&#xA;असिं जग्राह समरे शतचन्द्रं च भास्वरम् ॥&#x9;082c&lt;br&gt;&#xA;भ्रामयित्वा महच्चर्म चामीकरविभूषितम् ।&#x9;083a&lt;br&gt;&#xA;तमसिं प्रेषयामास कृतवर्मरथं प्रति ॥&#x9;083c&lt;br&gt;&#xA;स तस्य सशरं चापं छित्त्वा राजन्महानसिः ।&#x9;084a&lt;br&gt;&#xA;अभ्यगाद्धरणीं राजंश्च्युतं ज्योतिरिवाम्बरात् ॥&#x9;084c&lt;br&gt;&#xA;एतस्मिन्नेव काले तु त्वरमाणं महारथाः ।&#x9;085a&lt;br&gt;&#xA;विव्यधुः सायकैर्गाढं कृतवर्माणमाहवे ॥&#x9;085c&lt;br&gt;&#xA;अथान्यद्धनुरादाय त्यक्त्वा तच्च महद्धनुः ।&#x9;086a&lt;br&gt;&#xA;विशीर्णं भरतश्रेष्ठ हार्दिक्यः परवीरहा ॥&#x9;086c&lt;br&gt;&#xA;विव्याध पाण्डवान्युद्धे त्रिभिस्त्रिभिरजिह्मगैः ।&#x9;087a&lt;br&gt;&#xA;शिखण्डिनं च विव्याध त्रिभिः पञ्चभिरेव च ॥&#x9;087c&lt;br&gt;&#xA;धनुरन्यत्समादाय शिखण्डी तु महायशाः ।&#x9;088a&lt;br&gt;&#xA;अवारयत्कूर्मनखैराशुगैर्हृदिकात्मजम् ॥&#x9;088c&lt;br&gt;&#xA;ततः क्रुद्धो रणे राजन्हृदिकस्यात्मसम्भवः ।&#x9;089a&lt;br&gt;&#xA;अभिदुद्राव वेगेन याज्ञसेनिं महारथम् ॥&#x9;089c&lt;br&gt;&#xA;भीष्मस्य समरे राजन्मृत्योर्हेतुं महात्मनः ।&#x9;090a&lt;br&gt;&#xA;विदर्शयन्बलं शूरः शार्दूल इव कुञ्जरम् ॥&#x9;090c&lt;br&gt;&#xA;तौ दिशागजसङ्काशौ ज्वलिताविव पावकौ ।&#x9;091a&lt;br&gt;&#xA;समापेततुरन्योन्यं शरसङ्घैररिन्दमौ ॥&#x9;091c&lt;br&gt;&#xA;विधुन्वानौ धनुःश्रेष्ठे सन्दधानौ च सायकान् ।&#x9;092a&lt;br&gt;&#xA;विसृजन्तौ च शतशो गभस्तीनिव भास्करौ ॥&#x9;092c&lt;br&gt;&#xA;तापयन्तौ शरैस्तीक्ष्णैरन्योन्यं तौ महारथौ ।&#x9;093a&lt;br&gt;&#xA;युगान्तप्रतिमौ वीरौ रेजतुर्भास्कराविव ॥&#x9;093c&lt;br&gt;&#xA;कृतवर्मा च समरे याज्ञसेनिं महारथम् ।&#x9;094a&lt;br&gt;&#xA;विद्ध्वेषुभिस्त्रिसप्तत्या पुनर्विव्याध सप्तभिः ॥&#x9;094c&lt;br&gt;&#xA;स गाढविद्धो व्यथितो रथोपस्थ उपाविशत् ।&#x9;095a&lt;br&gt;&#xA;विसृज्य सशरं चापं मूर्च्छयाऽभिपरिप्लुतः ॥&#x9;095c&lt;br&gt;&#xA;तं विषण्णं रणे दृष्ट्वा तावकाः पुरुषर्षभ ।&#x9;096a&lt;br&gt;&#xA;हार्दिक्यं पूजयामासुर्वासांस्यादुधुवुश्च ह ॥&#x9;096c&lt;br&gt;&#xA;शिखण्डिनं तथा ज्ञात्वा हार्दिक्यशरपीडितम् ।&#x9;097a&lt;br&gt;&#xA;अपोवाह रणाद्यन्ता त्वरमाणो महारथम् ॥&#x9;097c&lt;br&gt;&#xA;सादितं तु रथोपस्थे दृष्ट्वा पार्थाः शिखण्डिनम् ।&#x9;098a&lt;br&gt;&#xA;परिवव्रू रथैस्तूर्णं कृतवर्माणमाहवे ॥&#x9;098c&lt;br&gt;&#xA;तत्राद्भुतं परं चक्रे कृतवर्मा महारथः ।&#x9;099a&lt;br&gt;&#xA;यदेकः समरे पार्थान्वारयामास सानुगान् ॥&#x9;099c&lt;br&gt;&#xA;पार्थाञ्जित्वाऽजयच्चेदीन्पाञ्चालान्सृञ्जयानपि ।&#x9;100a&lt;br&gt;&#xA;केकयांश्च महावीर्यान्कृतवर्मा महारथः ॥&#x9;100c&lt;br&gt;&#xA;ते वध्यमानाः समरे हार्दिक्येन स्म पाण्डवाः ।&#x9;101a&lt;br&gt;&#xA;इतश्चेतश्च धावन्तो नैव चक्रुर्धृतिं रणे ॥&#x9;101c&lt;br&gt;&#xA;जित्वा पाण्डुसुतान्युद्धे भीमसेनपुरोगमान् ।&#x9;102a&lt;br&gt;&#xA;हार्दिक्यः समरेऽतिष्ठद्विधूम इव पावकः ॥&#x9;102c&lt;br&gt;&#xA;ते द्राव्यमाणाः समरे हार्दिक्येन महारथाः ।&#x9;103a&lt;br&gt;&#xA;विमुखाः समपद्यन्त शरवृष्टिभिरार्दिताः ॥ ॥&#x9;103c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/115/</guid>
      <description>&lt;p&gt;श्रीः&#xA;अध्यायः 115&#xA;सात्यकिना जलसन्धस्य वधः ॥ 1 ॥&#xA;सञ्जय उवाच &#x9;001&lt;br&gt;&#xA;शृणुष्वैकमना राजन्यन्मां त्वं परिपृच्छसि ।&#x9;001a&lt;br&gt;&#xA;द्राव्यमाणे बले तस्मिन्हार्दिक्येन महात्मना ॥&#x9;001c&lt;br&gt;&#xA;लज्जयावनते चापि परिहृष्टे च तावके ।&#x9;002a&lt;br&gt;&#xA;द्वीपो य आसीत्पाण्डूनामगाधे गाधमिच्छताम् ॥&#x9;002c&lt;br&gt;&#xA;श्रुत्वा स निनदं भीमं तावकानां महाहवे ।&#x9;003a&lt;br&gt;&#xA;शैनेयस्त्वरितो राजन्कृतवर्माणमभ्ययात् ॥&#x9;003c&lt;br&gt;&#xA;उवाच सारथिं तत्र क्रोधामर्षसमन्वितः ।&#x9;004a&lt;br&gt;&#xA;हार्दिक्याभिमुखं सूत कुरु मे रथमुत्तमम् ॥&#x9;004c&lt;br&gt;&#xA;कुरुते कदनं पश्य पाण्डुसैन्ये ह्यमर्षितः ।&#x9;005a&lt;br&gt;&#xA;एनं जित्वा पुनः सूत यास्यामि विजयं प्रति ॥&#x9;005c&lt;br&gt;&#xA;एवमुक्ते तु वचने सूतस्तस्य महामते ।&#x9;006a&lt;br&gt;&#xA;निमेषान्तरमात्रेण कृतवर्माणमभ्ययात् ॥&#x9;006c&lt;br&gt;&#xA;कृतवर्मा तु हार्दिक्यः शैनेयं निशितैः शरैः ।&#x9;007a&lt;br&gt;&#xA;अवाकिरत्सुसङ्क्रुद्धस्ततोऽक्रुद्ध्यत्स सात्यकिः ॥&#x9;007c&lt;br&gt;&#xA;अथाशु निशितं भल्लं शैनेयः कृतवर्मणः ।&#x9;008a&lt;br&gt;&#xA;प्रेषयामास समरे शरांश्च चतुरोऽपरान् ॥&#x9;008c&lt;br&gt;&#xA;ते तस्य जघ्निरे वाहान्भल्लेनास्याच्छिनद्धनुः ।&#x9;009a&lt;br&gt;&#xA;पृष्ठरक्षं तथा सूतमविध्यन्निशितैः शरैः ॥&#x9;009c&lt;br&gt;&#xA;ततस्तं विरथं कृत्वा सात्यकिः सत्यविक्रमः ।&#x9;010a&lt;br&gt;&#xA;सेनामस्यार्दयामास शरैः सन्नतपर्वभिः ॥&#x9;010c&lt;br&gt;&#xA;अभज्यताथ पृतना शैनेयशरपीडिता ।&#x9;011a&lt;br&gt;&#xA;&#39;पलायनकृतोत्साहा भ्रमन्ती तत्रतत्र ह ।&#39;&#x9;011c&lt;br&gt;&#xA;ततः प्रायात्स त्वरितः सात्यकिः सत्यविक्रमः ॥&#x9;011e&lt;br&gt;&#xA;शृणु राजन्यदकरोत्तव सैन्येषु वीर्यवान् ।&#x9;012a&lt;br&gt;&#xA;अतीत्य स महाराज द्रोणानीकमहार्णवम् ॥&#x9;012c&lt;br&gt;&#xA;पराजित्य तु संहृष्टः कृतवर्माणमाहवे ।&#x9;013a&lt;br&gt;&#xA;यन्तारमब्रवीच्छूरः शनैर्याहीत्यसम्भ्रमम् ॥&#x9;013c&lt;br&gt;&#xA;दृष्ट्वा तु तव तत्सैन्यं रथाश्वद्विपसङ्कुलम् ।&#x9;014a&lt;br&gt;&#xA;पदातिजनसम्पूर्णमब्रवीत्सारथिं पुनः ॥&#x9;014c&lt;br&gt;&#xA;यदेतन्मेघसङ्काशं द्रोणानीकस्य सव्यतः ।&#x9;015a&lt;br&gt;&#xA;सुमहत्कुञ्जरानीकं यस्य रुक्मरथो मुखम् ॥&#x9;015c&lt;br&gt;&#xA;एते हि बहवः सूत दुर्निवार्याश्च संयुगे ।&#x9;016a&lt;br&gt;&#xA;दुर्योधनसमादिष्टा मदर्थे त्यक्तजीविताः ॥&#x9;016c&lt;br&gt;&#xA;राजपुत्रा महेष्वासाः सर्वे विक्रान्तयोधिनः ।&#x9;017a&lt;br&gt;&#xA;&#39;न चाजित्वा रणे ह्येताञ्शक्यः प्राप्तुं जयद्रथः ॥&#x9;017c&lt;br&gt;&#xA;नापि सूत मया पार्थः शक्यः प्राप्तुं कथञ्चन ।&#x9;018a&lt;br&gt;&#xA;एते तिष्ठन्ति सहिताः सर्वविद्यासु निष्ठिताः ॥&#39;&#x9;018c&lt;br&gt;&#xA;त्रिगर्तानां रथोदाराः सुवर्णविकृतध्वजाः ।&#x9;019a&lt;br&gt;&#xA;मामेवाभिमुखा वीरा योत्स्यमाना व्यवस्थिताः ॥&#x9;019c&lt;br&gt;&#xA;अत्र मां प्रापय क्षिप्रमश्वांश्चोदय सारथे ।&#x9;020a&lt;br&gt;&#xA;त्रिगर्तैः सह योत्स्यामि भारद्वाजस्य पश्यतः ॥&#x9;020c&lt;br&gt;&#xA;सञ्जय उवाच &#x9;021&lt;br&gt;&#xA;ततः प्रायाच्छनैः सूतः सात्वतस्य मते स्थितः ।&#x9;021a&lt;br&gt;&#xA;रथेनादित्यवर्णेन भास्वरेण पताकिना ॥&#x9;021c&lt;br&gt;&#xA;तमूहुः सारथेर्वश्या वल्गमाना हयोत्तमाः ।&#x9;022a&lt;br&gt;&#xA;वायुवेगसमाः सङ्ख्ये कुन्देन्दुरजतप्रभाः ॥&#x9;022c&lt;br&gt;&#xA;आपतन्तं रणे तं तु शङ्खवर्णैर्हयोत्तमैः ।&#x9;023a&lt;br&gt;&#xA;परिवव्रुस्ततः शूरा गजानीकेन सर्वतः ।&#x9;023c&lt;br&gt;&#xA;किरन्तो विविधांस्तीक्ष्णान्सायकाल्ँलघुवेधिनः ॥&#x9;023e&lt;br&gt;&#xA;सात्वतोऽपि शितैर्बाणैर्गजानीकमयोधयत् ।&#x9;024a&lt;br&gt;&#xA;पर्वतानिव वर्षेण तपान्ते जलदो महान् ॥&#x9;024c&lt;br&gt;&#xA;वज्राशनिसमस्पर्शैर्वध्यमानाः शरैर्गजाः ।&#x9;025a&lt;br&gt;&#xA;प्राद्रवन्रणमुत्सृज्य शिनिवीरसमीरितैः ॥&#x9;025c&lt;br&gt;&#xA;शीर्णदन्ता विरुधिरा भिन्नमस्तकपिण्डिकाः ।&#x9;026a&lt;br&gt;&#xA;विशीर्णकर्णास्यकरा विनियन्तृपताकिनः ॥&#x9;026c&lt;br&gt;&#xA;सम्भिन्नवर्मघण्टाश्च विनिकृत्तमहाध्वजाः ।&#x9;027a&lt;br&gt;&#xA;हतारोहा दिशो राजन्भेजिरे भ्रष्टकम्बलाः ॥&#x9;027c&lt;br&gt;&#xA;रुवन्तो विविधान्नादाञ्जलदोपमनिःस्वनाः ।&#x9;028a&lt;br&gt;&#xA;नाराचैर्वत्सदन्तैश्च भल्लैरञ्जलिकैस्तथा ॥&#x9;028c&lt;br&gt;&#xA;क्षुरप्रैरर्धचन्द्रैश्च सात्वतेन विदारिताः ।&#x9;029a&lt;br&gt;&#xA;क्षरन्तोऽसृक्तथा मूत्रं पुरीषं च प्रदुद्रुवुः ।&#x9;029c&lt;br&gt;&#xA;बभ्रमुश्चस्खलुश्चान्ये पेतुर्मम्लुस्तथाऽपरे ॥&#x9;029e&lt;br&gt;&#xA;एवं तत्कुञ्जरानीकं युयुधानेन पीडितम् ।&#x9;030a&lt;br&gt;&#xA;शरैरग्न्यर्कसङ्काशैः प्रदुद्राव समन्ततः ॥&#x9;030c&lt;br&gt;&#xA;तस्मिन्हते गजानीके जलसन्धो महाबलः ।&#x9;031a&lt;br&gt;&#xA;यत्तः सम्प्रापयन्नागं रजताश्वरथं प्रति ॥&#x9;031c&lt;br&gt;&#xA;रुक्मवर्मधरः शूरस्तपनीयाङ्गदः शुचिः ।&#x9;032a&lt;br&gt;&#xA;कुण्डली मकुटी खड्गी रक्तचन्दनरूषितः ॥&#x9;032c&lt;br&gt;&#xA;शिरसा धारयन्दीप्तां तपनीयमयीं स्रजम् ।&#x9;033a&lt;br&gt;&#xA;उरसा धारयन्निष्कं कण्ठसूत्रं च भास्वरम् ॥&#x9;033c&lt;br&gt;&#xA;चापं च रुक्मविकृतं विधुन्वन्गजमूर्धनि ।&#x9;034a&lt;br&gt;&#xA;अशोभत महाराज सविद्युदिव तोयदः ॥&#x9;034c&lt;br&gt;&#xA;तमापतन्तं सहसा मागधस्य गजोत्तमम् ।&#x9;035a&lt;br&gt;&#xA;सात्यकिर्वारयामास वेलेव मकरालयम् ॥&#x9;035c&lt;br&gt;&#xA;नागं निवारितं दृष्ट्वा शैनेयस्य शरोत्तमैः ।&#x9;036a&lt;br&gt;&#xA;अक्रुध्यत रणे राजञ्जलसन्धो महाबलः ॥&#x9;036c&lt;br&gt;&#xA;ततः क्रुद्धो महाराज मार्गणैर्भारसाधनैः ।&#x9;037a&lt;br&gt;&#xA;अविध्यत शिनेः पौत्रं जलसन्धो महोरसि ॥&#x9;037c&lt;br&gt;&#xA;ततोऽपरेण भल्लेन पीतेन निशितेन च ।&#x9;038a&lt;br&gt;&#xA;अस्यतो वृष्णिवीरस्य निचकर्त शरासनम् ॥&#x9;038c&lt;br&gt;&#xA;सात्यकिं छिन्नधन्वानं प्रहसन्निव भारत ।&#x9;039a&lt;br&gt;&#xA;अविध्यन्मागधो वीरः पञ्चभिर्निशितैः शरैः ॥&#x9;039c&lt;br&gt;&#xA;स विद्धो बहुभिर्बाणैर्जलसन्धेन वीर्यवान् ।&#x9;040a&lt;br&gt;&#xA;नाकम्पत महाबाहुस्तदद्भुतमिवाभवत् ॥&#x9;040c&lt;br&gt;&#xA;अचिन्तयन्वै स शरान्नात्यर्थं सम्भ्रमाद्बली ।&#x9;041a&lt;br&gt;&#xA;धनुरन्यत्समादाय तिष्ठतिष्ठेत्युवाच ह ॥&#x9;041c&lt;br&gt;&#xA;एतावदुक्त्वा शैनेयो जलसन्धं महोरसि ।&#x9;042a&lt;br&gt;&#xA;विव्याध षष्ट्या सुभृशं शराणां प्रहसन्निव ॥&#x9;042c&lt;br&gt;&#xA;क्षुरप्रेण सुतीक्ष्णेन मुष्टिदेशे महद्धनुः ।&#x9;043a&lt;br&gt;&#xA;जलसन्धस्य चिच्छेद विव्याध च त्रिभिः शरैः ॥&#x9;043c&lt;br&gt;&#xA;जलसन्धस्तु तत्त्यक्त्वा सशरं वै शरासनम् ।&#x9;044a&lt;br&gt;&#xA;तोमरं व्यसृजत्तूर्णं सात्यकिं प्रति मारिष ॥&#x9;044c&lt;br&gt;&#xA;स निर्भिद्य भुजं सव्यं माधवस्य महारणे ।&#x9;045a&lt;br&gt;&#xA;अभ्यगाद्धरणीं घोरः श्वसन्निव महोरगः ॥&#x9;045c&lt;br&gt;&#xA;निर्भिन्ने तु भुजे सव्ये सात्यकिः सत्यविक्रमः ।&#x9;046a&lt;br&gt;&#xA;त्रिंशद्भिर्विशिखैस्तीक्ष्णैर्जलसन्धमताडयत् ॥&#x9;046c&lt;br&gt;&#xA;प्रगृह्य तु ततः खड्गं जलसन्धो महाबलः ।&#x9;047a&lt;br&gt;&#xA;आर्षभं चर्म च महच्छतचन्द्रकसङ्कुलम् ।&#x9;047c&lt;br&gt;&#xA;आविध्य च ततः खड्गं सात्वतायोत्ससर्ज ह ॥&#x9;047e&lt;br&gt;&#xA;शैनेयस्य धनुश्छित्त्वा स खड्गो न्यपतन्महीम् ।&#x9;048a&lt;br&gt;&#xA;अलातचक्रवच्चैव व्यरोचत महीं गतः ॥&#x9;048c&lt;br&gt;&#xA;अथान्यद्धनुरादाय सर्वकायावदारणम् ।&#x9;049a&lt;br&gt;&#xA;&#39;जलसन्धमभिप्रेक्ष्य उत्स्मयित्वा च माधवः ॥&#39;&#x9;049c&lt;br&gt;&#xA;शालस्कन्धप्रतीकाशमिन्द्राशनिसमस्वनम् ।&#x9;050a&lt;br&gt;&#xA;विष्फार्य विव्यधे क्रुद्धो जलसन्धं शरेण ह ॥&#x9;050c&lt;br&gt;&#xA;ततः साभरणौ बाहू क्षुराभ्यां माधवोत्तमः ।&#x9;051a&lt;br&gt;&#xA;साङ्गदौ जलसन्धस्य चिच्छेद प्रहसन्निव ॥&#x9;051c&lt;br&gt;&#xA;तौ बाहू परिघप्रख्यौ पेततुर्गजसत्तमात् ।&#x9;052a&lt;br&gt;&#xA;वसुन्धराधराद्भ्रष्टौ पञ्चशीर्षाविवोरगौ ॥&#x9;052c&lt;br&gt;&#xA;ततः सुदंष्ट्रं सुहनु चारुकुण्डलमण्डितम् ।&#x9;053a&lt;br&gt;&#xA;क्षुरेणास्य तृतीयेन शिरश्चिच्छेद सात्यकिः ॥&#x9;053c&lt;br&gt;&#xA;तत्पातितशिरोबाहुकबन्धं भीमदर्शनम् ।&#x9;054a&lt;br&gt;&#xA;द्विरदं जलसन्धस्य रुधिरेणाभ्यषिञ्चत ॥&#x9;054c&lt;br&gt;&#xA;जलसन्धं निहत्याजौ त्वरमाणस्तु सात्वतः ।&#x9;055a&lt;br&gt;&#xA;विमानं पातयामास गजस्कन्धाद्विशाम्पते ॥&#x9;055c&lt;br&gt;&#xA;रुधिरेणावसिक्ताङ्गो जलसन्धस्य कुञ्जरः ।&#x9;056a&lt;br&gt;&#xA;विलम्बमानमवहत्संश्लिष्टं परमासनम् ॥&#x9;056c&lt;br&gt;&#xA;शरार्दितः सात्वतेन मर्दमानः स्ववाहिनीम् ।&#x9;057a&lt;br&gt;&#xA;घोरमार्तस्वरं कृत्वा विदुद्राव महागजः ॥&#x9;057c&lt;br&gt;&#xA;हाहाकारो महानासीत्तव सैन्यस्य मारिष ।&#x9;058a&lt;br&gt;&#xA;जलसन्धं हतं दृष्ट्वा वृष्णीनामृषभेण तु ॥&#x9;058c&lt;br&gt;&#xA;विमुखाश्चाभ्यधावन्त तव योधाः समन्ततः ।&#x9;059a&lt;br&gt;&#xA;पलायनकृतोत्साहा निरुत्साहा द्विषज्जये ॥&#x9;059c&lt;br&gt;&#xA;एतस्मिन्नन्तरे राजन्द्रोणः शस्त्रभृतां वरः ।&#x9;060a&lt;br&gt;&#xA;&#39;सन्न्यस्य भारं सुमहत्कृतवर्मणि भारत ॥&#x9;060c&lt;br&gt;&#xA;अभ्ययाज्जवनैरश्वैर्युयुधानं महारथम् ।&#x9;061a&lt;br&gt;&#xA;स हि पार्थान्रणे यत्तान्दधारैको महाबलः ॥&#39;&#x9;061c&lt;br&gt;&#xA;तमुदीर्णं तथा दृष्ट्वा शैनेयं कुरुपुङ्गवाः ।&#x9;062a&lt;br&gt;&#xA;द्रोणेनैव सह क्रुद्धाः सात्यकिं समुपाद्रवन् ॥&#x9;062c&lt;br&gt;&#xA;ततः प्रववृते युद्धं कुरूणां सात्वतस्य च ।&#x9;063a&lt;br&gt;&#xA;द्रोणस्य च रणे राजन्घोरं देवासुरोपमम् ॥ ॥&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/116/</guid>
      <description>&lt;p&gt;श्रीः&#xA;अध्यायः 116&#xA;सात्यकिना दुर्योधनकृतवर्मणोः पराजयः ॥ 1 ॥&#xA;सञ्जय उवाच &#x9;001&lt;br&gt;&#xA;&#39;सात्वतस्य रणे कर्म दृष्ट्वा योद्धुं महारथाः ।&#x9;001a&lt;br&gt;&#xA;अमृष्यमाणाः संयत्ताः शैनेयं समुपाद्रवन् ॥&#39;&#x9;001c&lt;br&gt;&#xA;ते किरन्तः शरव्रातान्सर्वे यत्ताः प्रहारिणः ।&#x9;002a&lt;br&gt;&#xA;त्वरमाणा महाराज युयुधानमयोधयन् ॥&#x9;002c&lt;br&gt;&#xA;तं द्रोणः सप्तसप्तत्या जघान निशितैः शरैः ।&#x9;003a&lt;br&gt;&#xA;दुर्मर्षणो द्वादशभिर्दुःसहो दशभिः शरैः ॥&#x9;003c&lt;br&gt;&#xA;विकर्णश्चापि निशितैस्त्रिंशद्भिः कङ्कपत्रिभिः ।&#x9;004a&lt;br&gt;&#xA;विव्याध मार्गणैस्तूर्णं वामपार्श्वे स्तनान्तरे ॥&#x9;004c&lt;br&gt;&#xA;दुर्मुखो दशभिर्बाणैस्तथा दुःशासनोऽष्टभिः ।&#x9;005a&lt;br&gt;&#xA;चित्रसेनश्च शैनेयं द्वाभ्यां विव्याध मारिष ॥&#x9;005c&lt;br&gt;&#xA;दुर्योधनश्च महता शरवर्षेण माधवम् ।&#x9;006a&lt;br&gt;&#xA;अपीडयद्रणे राजञ्शूराश्चान्ये महारथाः ॥&#x9;006c&lt;br&gt;&#xA;सर्वतः प्रतिविद्धस्तु तव पुत्रैर्महारथैः ।&#x9;007a&lt;br&gt;&#xA;&#39;स तुद्यमानश्च तदा सर्वतः कुरुपुङ्गवैः ॥&#39;&#x9;007c&lt;br&gt;&#xA;तान्प्रत्यविध्यद्वार्ष्णेयः पृथक्पृथगजिह्मगैः ।&#x9;008a&lt;br&gt;&#xA;&#39;सात्यकिः पुण्डरीकाक्षो ह्यस्त्रेषु परिनिष्ठितः ॥&#39;&#x9;008c&lt;br&gt;&#xA;भारद्वाजं त्रिभिर्बाणैर्दुःसहं नवभिः शरैः ।&#x9;009a&lt;br&gt;&#xA;विकर्णं पञ्चविंशत्या चित्रसेनं च सप्तभिः ॥&#x9;009c&lt;br&gt;&#xA;दुर्मर्षणं द्वादशभिरष्टाभिश्च विविंशतिम् ।&#x9;010a&lt;br&gt;&#xA;सत्यव्रतं च नवभिर्विजयं दशभिः शरैः ॥&#x9;010c&lt;br&gt;&#xA;&#39;दुर्योधनं त्रिभिर्विद्ध्वा सुपुङ्खैस्तिग्मतेजनैः ।&#39;&#x9;011a&lt;br&gt;&#xA;ततो रुक्माङ्गदं चापं विधुन्वानो महारथः ।&#x9;011c&lt;br&gt;&#xA;अभ्ययात्सात्यकिस्तूर्णं पुत्रं तव महारथम् ॥&#x9;011e&lt;br&gt;&#xA;राजानं सर्वलोकस्य सर्वलोकमहारथम् ।&#x9;012a&lt;br&gt;&#xA;शरैरभ्यहनद्गाढं ततो युद्धमभूत्तयोः ॥&#x9;012c&lt;br&gt;&#xA;विमुञ्चतौ शरांस्तीक्ष्णान्सन्दधानौ च सायकान् ।&#x9;013a&lt;br&gt;&#xA;अदृश्यं समरेऽन्योन्यं चक्रतुस्तौ महारथौ ॥&#x9;013c&lt;br&gt;&#xA;सात्यकिः कुरुराजेन निर्विद्धो बह्वशोभत ।&#x9;014a&lt;br&gt;&#xA;अस्रवद्रुधिरं भूरि स्वरसं चन्दनो यथा ॥&#x9;014c&lt;br&gt;&#xA;सात्वतेन च बाणौघैर्निर्विद्धस्तनयस्तव ।&#x9;015a&lt;br&gt;&#xA;शातकुम्भमयापीडो बभौ यूप इवोच्छ्रितः ॥&#x9;015c&lt;br&gt;&#xA;माधवस्तु रणे राजन्कुरुराजस्य धन्विनः ।&#x9;016a&lt;br&gt;&#xA;धनुश्चिच्छेद समरे क्षुरप्रेण हसन्निव ॥&#x9;016c&lt;br&gt;&#xA;अथैनं छिन्नधन्वानं शरैर्बहुभिराचिनोत् ।&#x9;017a&lt;br&gt;&#xA;निर्भिन्नश्च शरैस्तेन द्विषता क्षिप्रकारिणा ।&#x9;017c&lt;br&gt;&#xA;नामृष्यत रणे राजा शत्रोर्विजयलक्षणम् ॥&#x9;017e&lt;br&gt;&#xA;अथान्यद्धनुरादाय हेमपृष्ठं दुरासदम् ।&#x9;018a&lt;br&gt;&#xA;विव्याध सात्यकिं तूर्णं सायकानां शतेन ह ॥&#x9;018c&lt;br&gt;&#xA;सोऽतिविद्धो बलवता तव पुत्रेण धन्विना ।&#x9;019a&lt;br&gt;&#xA;अमर्षवशमापन्नस्तव पुत्रमपीडयत् ॥&#x9;019c&lt;br&gt;&#xA;पीडितं नृपतिं दृष्ट्वा तव पुत्रं महारथाः ।&#x9;020a&lt;br&gt;&#xA;सात्यकिं शरवर्षेण छादयामासुरोजसा ॥&#x9;020c&lt;br&gt;&#xA;स च्छाद्यमानो बहुभिस्तव पुत्रैर्महारथैः ।&#x9;021a&lt;br&gt;&#xA;एकैकं पञ्चभिर्विद्ध्वा पुनर्विव्याध सप्तभिः ।&#x9;021c&lt;br&gt;&#xA;दुर्योधनं च त्वरितो विव्याधाष्टभिराशुगैः ॥&#x9;021e&lt;br&gt;&#xA;प्रहसंश्चास्य चिच्छेद कार्मुकं रिपुभीषणम् ।&#x9;022a&lt;br&gt;&#xA;नागं मणिमयं चैव शरैर्ध्वजमपातयत् ॥&#x9;022c&lt;br&gt;&#xA;हत्वा तु चतुरो वाहांश्चतुर्भिर्निशितैः शरैः ।&#x9;023a&lt;br&gt;&#xA;सारथिं पातयामास क्षुरप्रेण महायशाः ॥&#x9;023c&lt;br&gt;&#xA;एतस्मिन्नन्तरे चैव कुरुराजं महारथम् ।&#x9;024a&lt;br&gt;&#xA;अवारिकच्छरैर्हृष्टो बहुभिर्मर्मभेदिभिः ॥&#x9;024c&lt;br&gt;&#xA;स विध्यमानः समरे शैनेयस्य शरोत्तमैः ।&#x9;025a&lt;br&gt;&#xA;प्राद्रवत्सहसा राजन्पुत्रो दुर्योधनस्तव ।&#x9;025c&lt;br&gt;&#xA;आप्लुतश्च ततो यानं चित्रसेनस्य धन्विनः ॥&#x9;025e&lt;br&gt;&#xA;हाहाभूतं जगच्चासीद्दृष्ट्वा राजानमाहवे ।&#x9;026a&lt;br&gt;&#xA;ग्रस्यमानं सात्यकिना खे सोममिव राहुणा ॥&#x9;026c&lt;br&gt;&#xA;तं तु शब्दमथ श्रुत्वा कृतवर्मा महारथः ।&#x9;027a&lt;br&gt;&#xA;अभ्ययात्सहसा तत्र यत्रास्ते माधवः प्रभुः ॥&#x9;027c&lt;br&gt;&#xA;विधुन्वानो धनुः श्रेष्ठं चोदयंश्चैव वाजिनः ।&#x9;028a&lt;br&gt;&#xA;भर्त्सयन्सारथिं चाग्रे याहियाहीति सत्वरम् ॥&#x9;028c&lt;br&gt;&#xA;तमापतन्तं सम्प्रेक्ष्य व्यादितास्यमिवान्तकम् ।&#x9;029a&lt;br&gt;&#xA;युयुधानो महाराज यन्तारमिदमब्रवीत् ॥&#x9;029c&lt;br&gt;&#xA;कृतवर्मा रथेनैष द्रुतमापतते शरी ।&#x9;030a&lt;br&gt;&#xA;प्रत्युद्याहि रथेनैनं प्रवरं सर्वधन्विनाम् ॥&#x9;030c&lt;br&gt;&#xA;&#39;प्रयाहि सत्वरं सूत रथेन रथसत्तमम् ।&#x9;031a&lt;br&gt;&#xA;निहनिष्यामि तं सङ्ख्ये वृष्णिवीरमरिन्दमम् ॥&#39;&#x9;031c&lt;br&gt;&#xA;ततः प्रजविताश्वेन रथेन रथिनांवरः ।&#x9;032a&lt;br&gt;&#xA;आससाद रणे भोजं प्रतिमानं धनुष्मताम् ॥&#x9;032c&lt;br&gt;&#xA;ततो गभस्तिमत्प्रख्यौ ज्वलिताविव पावकौ ।&#x9;033a&lt;br&gt;&#xA;समेयातां नरव्याघ्रौ व्याघ्राविव तरस्विनौ ॥&#x9;033c&lt;br&gt;&#xA;कृतवर्मा तु शैनेयं षड्विंशत्या समार्पयत् ।&#x9;034a&lt;br&gt;&#xA;निशितैः सायकैस्तीक्ष्णैर्यन्तारं चास्य पञ्चभिः ॥&#x9;034c&lt;br&gt;&#xA;चतुरश्चतुरो वाहांश्चतुर्भिः परमेषुभिः ।&#x9;035a&lt;br&gt;&#xA;अविध्यत्साधुदान्तान्वै सैन्धवान्सात्वतस्य हि ॥&#x9;035c&lt;br&gt;&#xA;रुक्मध्वजो रुक्मपृष्ठं महद्विष्फार्य कार्मुकम् ।&#x9;036a&lt;br&gt;&#xA;रुक्माङ्गदी रुक्मवर्मा रुक्मपुङ्खैरवारयत् ॥&#x9;036c&lt;br&gt;&#xA;ततोऽशीतिं शिनेः पौत्रः सायकान्कृतवर्मणे ।&#x9;037a&lt;br&gt;&#xA;प्राहिणोत्त्वरया युक्तो द्रष्टुकामो धनञ्जयम् ॥&#x9;037c&lt;br&gt;&#xA;सोऽतिविद्धो बलवता शत्रुणा शत्रुतापनः ।&#x9;038a&lt;br&gt;&#xA;समकम्पत दुर्धर्षः क्षितिकम्पे यथाऽचलः ॥&#x9;038c&lt;br&gt;&#xA;त्रिषष्ट्या चतुरोऽस्याश्वान्सप्तभिः सारथिं तथा ।&#x9;039a&lt;br&gt;&#xA;विव्याध निशितैस्तूर्णं सात्यकिः सत्यविक्रमः ॥&#x9;039c&lt;br&gt;&#xA;&#39;हताश्वसूते तु रथे स्थिताय शिनिपुङ्गवः ।&#39;&#x9;040a&lt;br&gt;&#xA;सुवर्णपुङ्खं विशिखं समादाय च सात्यकिः ।&#x9;040c&lt;br&gt;&#xA;व्यसृजत्तं महाज्वालं सङ्क्रुद्धमिव पन्नगम् ॥&#x9;040e&lt;br&gt;&#xA;सोऽविध्यत्कृतवर्माणं यमदण्डोपमः शरः ।&#x9;041a&lt;br&gt;&#xA;जाम्बूनदविचित्रं च वर्म निर्भिद्य भानुमत् ।&#x9;041c&lt;br&gt;&#xA;अभ्यगाद्धरणीमुग्रो रुधिरेण समुक्षितः ॥&#x9;041e&lt;br&gt;&#xA;सञ्जातरुधिरश्चाजौ सात्वतेषुभिरर्दितः ।&#x9;042a&lt;br&gt;&#xA;सशरं धनुरुत्सृज्य न्यपतत्स्यन्दनोत्तमात् ॥&#x9;042c&lt;br&gt;&#xA;स सिंहदंष्ट्रो जानुभ्यां पतितोऽमितविक्रमः ।&#x9;043a&lt;br&gt;&#xA;शरार्दितः सात्यकिना रथोपस्थे नरर्षभः ॥&#x9;043c&lt;br&gt;&#xA;सहस्रबाहुसदृशमक्षोभ्यमिव सागरम् ।&#x9;044a&lt;br&gt;&#xA;निवार्य कृतवर्माणं सात्यकिः प्रययौ ततः ॥&#x9;044c&lt;br&gt;&#xA;&#39;न हि तस्य शरोऽपार्थः कथञ्चिदपि पार्थिव ।&#x9;045a&lt;br&gt;&#xA;दिदृक्षुः स हि वेगेन प्रायाद्यत्र धनञ्जयः ॥&#x9;045c&lt;br&gt;&#xA;स शक्त्या क्षत्रियैस्तत्र निरुद्धो बलवत्तरः ।&#x9;046a&lt;br&gt;&#xA;युयुधे सात्वतो राजन्दिदृक्षुः पाण्डुनन्दनम् ॥&#39;&#x9;046c&lt;br&gt;&#xA;खड्गशक्तिधनुःकीर्णां गजाश्वरथसङ्कुलाम् ।&#x9;047a&lt;br&gt;&#xA;प्रवर्तितोग्ररुधिरां शतशः क्षत्रियर्षभैः ॥&#x9;047c&lt;br&gt;&#xA;प्रेक्षतां सर्वसैन्यानां मध्येन शिनिपुङ्गवः ।&#x9;048a&lt;br&gt;&#xA;अभ्यगाद्वाहिनीं हित्वा वृत्रहेवासुरीं चमूम् ॥&#x9;048c&lt;br&gt;&#xA;समाश्वस्य च हार्दिक्यो गृह्य चान्यन्महद्धनुः ।&#x9;049a&lt;br&gt;&#xA;तस्थौ स तत्र बलवान्वारयन्युधि पाण्डवान् ॥ ॥&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/117/</guid>
      <description>&lt;p&gt;श्रीः&#xA;अध्यायः 117&#xA;सात्यकिपराक्रमवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;काल्यमानेषु सैन्येषु शैनेयेन ततस्ततः ।&#x9;001a&lt;br&gt;&#xA;भारद्वाजः शरव्रातैर्मर्मभिद्भिरवाकिरत् ॥&#x9;001c&lt;br&gt;&#xA;स सम्प्रहारस्तुमुलो द्रोणसात्वतयोरभूत् ।&#x9;002a&lt;br&gt;&#xA;पश्यतां सर्वसैन्यानां बलिवासवयोरिव ॥&#x9;002c&lt;br&gt;&#xA;ततो द्रोणः शिनेः पौत्रं चित्रैः सर्वायसैः शरैः ।&#x9;003a&lt;br&gt;&#xA;त्रिभिराशीविषाकारैर्ललाटे समविध्यत ॥&#x9;003c&lt;br&gt;&#xA;तैर्ललाटार्पितैर्बाणैर्युयुधानस्त्वजिह्मगैः ।&#x9;004a&lt;br&gt;&#xA;व्यरोचत महाराज त्रिशृङ्ग इव पर्वतः ॥&#x9;004c&lt;br&gt;&#xA;ततोऽस्य बाणानपरानिन्द्राशनिसमस्वनान् ।&#x9;005a&lt;br&gt;&#xA;भारद्वाजोऽन्तरप्रेक्षी प्रेषयामास संयुगे ॥&#x9;005c&lt;br&gt;&#xA;तान्द्रोणचापनिर्मुक्तान्दाशार्हः पततः शरान् ।&#x9;006a&lt;br&gt;&#xA;द्वाभ्यान्द्वाभ्यां सुपुङ्खाभ्यां चिच्छेद परमास्त्रवित् ॥&#x9;006c&lt;br&gt;&#xA;तामस्य लघुतां द्रोणः समवेक्ष्य विशाम्पते ।&#x9;007a&lt;br&gt;&#xA;प्रहस्य सहसाऽविध्यत्त्रिंशता शिनिपुङ्गवम् ॥&#x9;007c&lt;br&gt;&#xA;पुनः पञ्चशतेषूणां शितेन च समार्पयत् ।&#x9;008a&lt;br&gt;&#xA;लघुतां युयुधानस्य लाघवेन विशेषयन् ॥&#x9;008c&lt;br&gt;&#xA;समुत्पतन्ति वल्मीकाद्यथा क्रुद्धा महोरगाः ।&#x9;009a&lt;br&gt;&#xA;तथा द्रोणरथाद्राजन्नापतन्ति तनुच्छिदः ॥&#x9;009c&lt;br&gt;&#xA;तथैव युयुधानेन सृष्टाः शतसहस्रशः ।&#x9;010a&lt;br&gt;&#xA;अवाकिरन्द्रोणरथं शरा रुधिरभोजनाः ॥&#x9;010c&lt;br&gt;&#xA;लाघवाद्द्विजमुख्यस्य सात्वतस्य च मारिष ।&#x9;011a&lt;br&gt;&#xA;विशेषं नाध्यगच्छाम समावास्तां नरर्षभौ ॥&#x9;011c&lt;br&gt;&#xA;सात्यकिस्तु ततो द्रोणं नवभिर्नतपर्वभिः ।&#x9;012a&lt;br&gt;&#xA;आजघान भृशं क्रुद्धो ध्वजं च निशितैः शरैः ॥&#x9;012c&lt;br&gt;&#xA;सारथिं च शतेनैव भारद्वाजस्य पश्यतः ।&#x9;013a&lt;br&gt;&#xA;लाघवं युयुधानस्य दृष्ट्वा द्रोणो महारथः ॥&#x9;013c&lt;br&gt;&#xA;सप्तत्या सारथिं विद्ध्वा तुरङ्गांश्च त्रिभिस्त्रिभिः ।&#x9;014a&lt;br&gt;&#xA;ध्वजमेकेन चिच्छेद माधवस्य रथे स्थितम् ॥&#x9;014c&lt;br&gt;&#xA;अथापरेण भल्लेन हेमपुङ्खेन पत्रिणा ।&#x9;015a&lt;br&gt;&#xA;धनुश्चिच्छेद समरे माधवस्य महात्मनः ॥&#x9;015c&lt;br&gt;&#xA;सात्यकिस्तु ततः क्रुद्धो धनुस्त्यक्त्वा महारथः ।&#x9;016a&lt;br&gt;&#xA;गदां जग्राह महतीं भारद्वाजाय चाक्षिपत् ॥&#x9;016c&lt;br&gt;&#xA;तामापतन्तीं सहसा पट्टबद्धामयस्मयीम् ।&#x9;017a&lt;br&gt;&#xA;न्यवारयच्छरैर्द्रोणो बहुभिर्बहुरूपिभिः ॥&#x9;017c&lt;br&gt;&#xA;अथान्यद्धनुरादाय सात्यकिः सत्यविक्रमः ।&#x9;018a&lt;br&gt;&#xA;विव्याध बहुभिर्वीरं भारद्वाजं शिलाशितैः ॥&#x9;018c&lt;br&gt;&#xA;स विद्ध्वा समरे द्रोणं सिंहनादममुञ्चत ।&#x9;019a&lt;br&gt;&#xA;तं वै न ममृषे द्रोणः सिंहनादं महात्मनः ॥&#x9;019c&lt;br&gt;&#xA;ततः शक्तिं रणे द्रोणो रुक्मदण्डामयस्मयीम् ।&#x9;020a&lt;br&gt;&#xA;तरसा प्रेषयामास माधवस्य रथं प्रति ॥&#x9;020c&lt;br&gt;&#xA;अनासाद्य तु शैनेयं सा शक्तिः कालसन्निभा ।&#x9;021a&lt;br&gt;&#xA;भित्त्वा रथं जगामोग्रा धरणीं दारुणस्वना ॥&#x9;021c&lt;br&gt;&#xA;ततो द्रोणं शिनेः पौत्रो राजन्विव्याध पत्रिणा ।&#x9;022a&lt;br&gt;&#xA;दक्षिणं भुजमासाद्य पीडयन्भरतर्षभ ॥&#x9;022c&lt;br&gt;&#xA;द्रोणोऽपि समरे राजन्माधवस्य महद्धनुः ।&#x9;023a&lt;br&gt;&#xA;अर्धचन्द्रेण चिच्छेद रथशक्त्या च सारथिम् ॥&#x9;023c&lt;br&gt;&#xA;मुमोह सारथिस्तस्य रथशक्त्या समाहतः ।&#x9;024a&lt;br&gt;&#xA;स रथोपस्थमासाद्य मुहूर्तं सन्न्यषीदत ॥&#x9;024c&lt;br&gt;&#xA;चकार सात्यकी राजंस्तत्र कर्मातिमानुषम् ।&#x9;025a&lt;br&gt;&#xA;अयोधयच्च यद्द्रोणं रश्मीञ्जग्राह च स्वयम् ॥&#x9;025c&lt;br&gt;&#xA;ततः शरशतेनैव युयुधानो महारथः ।&#x9;026a&lt;br&gt;&#xA;अविध्यद्ब्राह्मणं सङ्ख्ये हृष्टरूपो विशाम्पते ॥&#x9;026c&lt;br&gt;&#xA;तस्य द्रोणः शरान्पञ्च प्रेषयामास भारत ।&#x9;027a&lt;br&gt;&#xA;ते घोराः कवचं भित्त्वा पपुः शोणितमाहवे ॥&#x9;027c&lt;br&gt;&#xA;निर्विद्धस्तु शरैर्घोरैरक्रुद्ध्यत्सात्यकिर्भृशम् ।&#x9;028a&lt;br&gt;&#xA;सायकान्व्यसृजच्चापि वीरो रुक्मरथं प्रति ॥&#x9;028c&lt;br&gt;&#xA;ततो द्रोणस्य यन्तारं निपात्यैकेषुणा भुवि ।&#x9;029a&lt;br&gt;&#xA;अश्वान्व्यद्रावयद्बाणैर्हतसूतांस्ततस्ततः ॥&#x9;029c&lt;br&gt;&#xA;स रथः प्रद्रुतः सङ्ख्ये मण्डलानि सहस्रशः ।&#x9;030a&lt;br&gt;&#xA;चकार राजतो राजन्भ्राजमान इवांशुमान् ॥&#x9;030c&lt;br&gt;&#xA;अभिद्रवत गृह्णीत हयान्द्रोणस्य धावत ।&#x9;031a&lt;br&gt;&#xA;इति स्म चुक्रुशुः सर्वे राजपुत्राः सराजकाः ॥&#x9;031c&lt;br&gt;&#xA;ते सात्यकिमपास्याशु राजन्युधि महारथाः ।&#x9;032a&lt;br&gt;&#xA;यतो द्रोणस्ततः सर्वे सहसा समुपाद्रवन् ॥&#x9;032c&lt;br&gt;&#xA;तान्दृष्ट्वा प्रद्रुतान्सङ्ख्ये सात्वतेन शरार्दितान् ।&#x9;033a&lt;br&gt;&#xA;प्रभग्नं पुनरेवासीत्तव सैन्यं समाकुलम् ॥&#x9;033c&lt;br&gt;&#xA;व्यूहस्यैव पुनर्द्वारं गत्वा द्रोणो व्यवस्थितः ।&#x9;034a&lt;br&gt;&#xA;वातायमानैस्तैरश्वैर्नीतो वृष्णिशरार्दितैः ॥&#x9;034c&lt;br&gt;&#xA;पाण्डुपाञ्चालसम्भिन्नं व्यूहमालोक्य वीर्यवान् ।&#x9;035a&lt;br&gt;&#xA;शैनेये नाकरोद्यत्नं व्यूहमेवाभ्यरक्षत ॥&#x9;035c&lt;br&gt;&#xA;निवार्य पाण्डुपाञ्चालान्द्रोणाग्निः प्रदहन्निव ।&#x9;036a&lt;br&gt;&#xA;तस्थौ क्रोधेध्मसन्दीप्तः कालसूर्य इवोद्यतः ॥ ॥&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/118/</guid>
      <description>&lt;p&gt;श्रीः&#xA;अध्यायः 118&#xA;सात्यकिना सुदर्शननाम्नो राज्ञो वधः ॥ 1 ॥&#xA;सञ्जय उवाच &#x9;001&lt;br&gt;&#xA;द्रोणं स जित्वा पुरुषप्रवीरस्तथैव हार्दिक्यमुखांस्त्वदीयान् ।&#x9;001a&lt;br&gt;&#xA;प्रहस्य सूतं वचनं बभाषे शिनिप्रवीरः कुरुपुङ्गवाग्र्य ॥&#x9;001c&lt;br&gt;&#xA;निमित्तमात्रं वयमद्य सूत दग्धा रथाः केशवफल्गुनाभ्याम् ।&#x9;002a&lt;br&gt;&#xA;हतान्निहन्मेह नरर्षभेण वयं सुरेशात्मसमुद्भवेन ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;तमेवमुक्त्वा शिनिपुङ्गवस्तदा महामृधे सोऽग्र्यधनुर्धरोऽरिहा ।&#x9;003a&lt;br&gt;&#xA;किरन्समन्तात्सहसा शरान्बली समापतच्छयेन इवामिषाशया ॥&#x9;003c&lt;br&gt;&#xA;तं यान्तमश्वैः शशिशङ्खवर्णैर्विगाह्य सैन्यं पुरुषप्रवीरम् ।&#x9;004a&lt;br&gt;&#xA;नाशक्नुवन्वारयितुं समन्तादादित्यरश्मिप्रतिमं रथाग्र्यम् ॥&#x9;004c&lt;br&gt;&#xA;असह्यविक्रान्तमदीनसत्वं सर्वे गणा भारत ये त्वदीयाः ।&#x9;005a&lt;br&gt;&#xA;सहस्रनेत्रप्रतिमप्रभावं दिवीव सूर्यं जलदव्यपाये ॥&#x9;005c&lt;br&gt;&#xA;अमर्षपूर्णस्त्वतिचित्रयोधी शरासनी काञ्चनवर्मधारी ।&#x9;006a&lt;br&gt;&#xA;सुदर्शनः सात्यकिमापतन्तं न्यवारयद्राजवरः प्रसह्य ॥&#x9;006c&lt;br&gt;&#xA;तयोरभूद्भारतसम्प्रहारः सुदारुणस्तं समतिप्रशंसन् ।&#x9;007a&lt;br&gt;&#xA;योधास्त्वदीयाश्च हि सोमकाश्च वृत्रेन्द्रयोर्युद्धमिवामरौघाः ॥&#x9;007c&lt;br&gt;&#xA;शरैः सुतीक्ष्णैः शतशोऽभ्यविध्यत्सुदर्शनः सात्वतमुख्यमाजौ ।&#x9;008a&lt;br&gt;&#xA;अनागतानेव तु तान्पृषत्कांश्चिच्छेद राजञ्शिनिपुङ्गवोऽपि ॥&#x9;008c&lt;br&gt;&#xA;तथैव शक्रप्रतिमोऽपि सात्यकिः सुदर्शने यान्क्षिपति स्म सायकान् ।&#x9;009a&lt;br&gt;&#xA;द्विधा त्रिधा तानकरोत्सुदर्शनः शरोत्तमैः स्यन्दनवर्यमास्थितः ॥&#x9;009c&lt;br&gt;&#xA;तान्वीक्ष्य बाणान्निहतांस्तदानीं सुदर्शनः सात्यकिबाणवेगैः ।&#x9;010a&lt;br&gt;&#xA;क्रोधाद्दिधक्षन्निव तिग्मतेजाः शरानमुञ्चत्तपनीयचित्रान् ॥&#x9;010c&lt;br&gt;&#xA;पुनः स बाणैस्त्रिभिरग्निकल्पैराकर्णपूर्णैर्निशितैः सुपुङ्खैः ।&#x9;011a&lt;br&gt;&#xA;विव्याध देहावरणं विभिद्य ते सात्यकेराविविशुः शरीरम् ॥&#x9;011c&lt;br&gt;&#xA;तथैव तस्यावनिपालपुत्रः सन्धाय बाणैरपरैर्ज्वलद्भिः ।&#x9;012a&lt;br&gt;&#xA;आजघ्निवांस्तान्रजतप्रकाशांश्चतुर्भिरश्वांश्चतुरः प्रसह्य ॥&#x9;012c&lt;br&gt;&#xA;तथा तु तेनाभिहतस्तरस्वी नप्ता शिनेरिन्द्रसमानवीर्यः ।&#x9;013a&lt;br&gt;&#xA;सुदर्शनस्येषुगणैः सुतीक्ष्णैर्हयान्निहत्याशु ननाद नादम् ॥&#x9;013c&lt;br&gt;&#xA;अथास्य सूतस्य शिरो निकृत्य भल्लेन शक्राशनिसन्निभेन ।&#x9;014a&lt;br&gt;&#xA;सुदर्शनस्यापि शिनिप्रवीरः क्षुरेण कालानलसन्निभेन ॥&#x9;014c&lt;br&gt;&#xA;सकुण्डलं पूर्णशशिप्रकाशं भ्राजिष्णु वक्त्रं विचकर्त देहात् ।&#x9;015a&lt;br&gt;&#xA;यथा पुरा वज्रधरः प्रसह्य बलस्य सङ्ख्येऽतिबलस्य राजन् ॥&#x9;015c&lt;br&gt;&#xA;निहत्य तं पार्थिवपुत्रपौत्रं रणे यदूनामृषभस्तरस्वी ।&#x9;016a&lt;br&gt;&#xA;मुदा समेतः परया महात्मा रराज राजन्सुरराजकल्पः ॥&#x9;016c&lt;br&gt;&#xA;ततो ययावर्जुनमेव वीरो निवार्य सैन्यं तव मार्गणौघैः ।&#x9;017a&lt;br&gt;&#xA;सदश्वयुक्तेन रथेन राजल्ँलोकं विसिस्मापयिषुर्नृवीरः ॥&#x9;017c&lt;br&gt;&#xA;तत्तस्य विस्मापयनीयमग्र्यमपूजयन्योधवराः समेताः ।&#x9;018a&lt;br&gt;&#xA;प्रवर्तमानानिषुगोचरेऽरीन्ददाह बाणैर्हुतभुग्यथैव ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/119/</guid>
      <description>&lt;p&gt;श्रीः&#xA;अध्यायः 119&#xA;सात्यकिपराक्रमवर्णनम् ॥ 1 ॥&#xA;&#39;सञ्जय उवाच &#x9;001&lt;br&gt;&#xA;निर्जित्य कृतवर्माणं भारद्वाजं च संयुगे ।&#x9;001a&lt;br&gt;&#xA;स सात्यकिः सत्यधृतिर्महात्मा शिनिपुङ्गवः ॥&#x9;001c&lt;br&gt;&#xA;*दुर्योधनं च निर्जित्य शूरं चैव सुयोधनम् ।&#x9;002a&lt;br&gt;&#xA;जलसन्धं निहत्याजौ शूरसेनं च पार्थिवम् ॥&#x9;002c&lt;br&gt;&#xA;म्लेच्छांश्च बहुधा राजन्काश्यपुत्रं च संयुगे ।&#x9;003a&lt;br&gt;&#xA;निषादांस्तङ्कणांश्चैव कलिङ्गान्मगधानपि ॥&#x9;003c&lt;br&gt;&#xA;केकयाञ्छूरसेनांश्च तथा पर्वतवासिनः ।&#x9;004a&lt;br&gt;&#xA;काम्भोजान्यवनांश्चैव वसातींश्च शिबीनपि ॥&#x9;004c&lt;br&gt;&#xA;कोसलान्मगधांश्चैव यातुधानान्सतित्तिरान् ।&#x9;005a&lt;br&gt;&#xA;एतांश्चान्यान्रणे हत्वाऽगच्छद्युद्धे स सात्यकिः ॥&#x9;005c&lt;br&gt;&#xA;रुधिरौघनदीं घोरां केशशैवालशाद्वलाम् ।&#x9;006a&lt;br&gt;&#xA;शक्तिग्राहसमाकीर्णां छत्रहंसोपशोभिताम् ॥&#x9;006c&lt;br&gt;&#xA;दुस्तरां भीरुभिर्नित्यं शूरलोकप्रवाहिनीम् ।&#x9;007a&lt;br&gt;&#xA;प्रवर्त्य हृषितो राजन्पुनर्यन्तारमब्रवीत् ॥&#x9;007c&lt;br&gt;&#xA;ध्वजनागाश्वकलिलं शरशक्त्यूर्मिमालिनम् ।&#39;&#x9;008a&lt;br&gt;&#xA;खड्गमत्स्यं गदाग्राहं शूरायुधमहास्वनम् ॥&#x9;008c&lt;br&gt;&#xA;प्राणापहारिणं रौद्रं वादित्रोद्घुष्टनादितम् ।&#x9;009a&lt;br&gt;&#xA;शूराणां सुखसंस्पर्शमस्पृश्यमथ भीरुणाम् ।&#x9;009c&lt;br&gt;&#xA;तीर्णाः स्म दुस्तरं तात द्रोणानीकमहार्णवम् ॥&#x9;009e&lt;br&gt;&#xA;जलसन्धबलेनाजौ पुरुषादैरिवावृतम् ।&#x9;010a&lt;br&gt;&#xA;अतोऽन्यत्पृतनाशेषं मन्ये कुनदिकामिव ॥&#x9;010c&lt;br&gt;&#xA;तर्तव्यामल्पसलिलां चोदयाश्वानसम्भ्रमम् ।&#x9;011a&lt;br&gt;&#xA;हस्तप्राप्तमहं मन्ये साम्प्रतं सव्यसाचिनम् ॥&#x9;011c&lt;br&gt;&#xA;निर्जित्य दुर्धरं द्रोणं सपदानुगमाहवे ।&#x9;012a&lt;br&gt;&#xA;हार्दिक्यं योधवर्यं च मन्ये प्राप्तं धनञ्जयम् ॥&#x9;012c&lt;br&gt;&#xA;न हि मे जायते त्रासो दृष्ट्वा सैन्यान्यनेकशः ।&#x9;013a&lt;br&gt;&#xA;वह्नेरिव प्रदीप्तस्य वने शुष्कतृणालयम् ॥&#x9;013c&lt;br&gt;&#xA;पश्य पाण्डवमुख्येन यातां भूमिं किरीटिना ।&#x9;014a&lt;br&gt;&#xA;पत्त्यश्वरथनागौघैः पतितैर्विषमीकृताम् ॥&#x9;014c&lt;br&gt;&#xA;द्रवते तद्यथा सैन्यं तेन भग्नं महात्मना ।&#x9;015a&lt;br&gt;&#xA;रथैर्विपरिधावद्भिर्गजैरश्वैश्च सारथे ।&#x9;015c&lt;br&gt;&#xA;कौशेयारुणसङ्काशमेतद्धूयते रजः ॥&#x9;015e&lt;br&gt;&#xA;अभ्याशस्थमहं मन्ये श्वेताश्वं कृष्णसारथिम् ॥&#x9;016ac&lt;br&gt;&#xA;श्रूयते ह्येष निर्घोषो जलदस्येव गर्जतः ।&#x9;017a&lt;br&gt;&#xA;विष्फार्यमाणस्य रणे गाण्डीवस्यामितौजसः ॥&#x9;017c&lt;br&gt;&#xA;अभ्याशस्थमहं मन्ये सैन्धवस्य किरीटिनम् ।&#x9;018a&lt;br&gt;&#xA;तादृशः श्रूयते शब्दः सैन्यानां सागरोपमः ॥&#x9;018c&lt;br&gt;&#xA;यादृशानि निमित्तानि मम प्रादुर्भवन्ति वै ।&#x9;019a&lt;br&gt;&#xA;अनस्तङ्गत आदित्ये हन्ता सैन्धवमर्जुनः ॥&#x9;019c&lt;br&gt;&#xA;शनैर्विस्रम्भयन्नश्वान्याहि यत्रारिवाहिनी ॥&#x9;020ac&lt;br&gt;&#xA;यत्रैते सतलत्राणाः सुयोधनपुरोगमाः ।&#x9;021a&lt;br&gt;&#xA;दंशिताः क्रूरकर्माणः काम्भोजा युद्धदुर्मदाः ॥&#x9;021c&lt;br&gt;&#xA;शरबाणासनधरा यवनाश्च प्रहारिणः ।&#x9;022a&lt;br&gt;&#xA;शकाः किराता दरदा बर्बरास्ताम्रलिप्तकाः ॥&#x9;022c&lt;br&gt;&#xA;अन्ये च बहवो म्लेच्छा विविधायुधपाणयः ।&#x9;023a&lt;br&gt;&#xA;मामेवाभिमुखाः सर्वे तिष्ठन्ति समरार्थिनः ॥&#x9;023c&lt;br&gt;&#xA;एतान्सरथनागाश्वान्निहत्याजौ सपत्तिनः ।&#x9;024a&lt;br&gt;&#xA;इदं दुर्गं महाघोरं तीर्णमेवोपधारय ॥&#x9;024c&lt;br&gt;&#xA;सूत उवाच &#x9;025&lt;br&gt;&#xA;न सम्भ्रमो मे वार्ष्णेय विद्यते सत्यविक्रम ।&#x9;025a&lt;br&gt;&#xA;यद्यपि स्यात्तव क्रुद्धो जामदग्न्योऽग्रतः स्थितः ॥&#x9;025c&lt;br&gt;&#xA;द्रोणो वा रथिनां श्रेष्ठः कृपो मद्रेश्वरोऽपि वा ।&#x9;026a&lt;br&gt;&#xA;तथापि सम्भ्रमो न स्यात्त्वामाश्रित्य महाभुज ॥&#x9;026c&lt;br&gt;&#xA;त्वया सुबहवो युद्धे निर्जिताः शत्रुसूदन ।&#x9;027a&lt;br&gt;&#xA;दंशिताःक्रूरकर्माणः काम्भोजा युद्धदुर्मदाः ॥&#x9;027c&lt;br&gt;&#xA;शरबाणासनधरा यवनाश्च प्रहारिणः ।&#x9;028a&lt;br&gt;&#xA;शकाः किराता दरदा बर्बरास्ताम्रलिप्तकाः ।&#x9;028c&lt;br&gt;&#xA;अन्ये च बहवो म्लेच्छा विविधायुधपाणयः ॥&#x9;028e&lt;br&gt;&#xA;न च मे सम्भ्रमः कश्चिद्भूतपूर्वः कथञ्चन ।&#x9;029a&lt;br&gt;&#xA;किमुतैतत्समासाद्य धीर संयुगगोष्पदम् ॥&#x9;029c&lt;br&gt;&#xA;आयुष्मन्कतरेण त्वां प्रापयामि धनञ्जयम् ।&#x9;030a&lt;br&gt;&#xA;केभ्यः क्रुद्धोऽसि वार्ष्णेय कान्स्विन्मृत्युरुपस्थितः ॥&#x9;030c&lt;br&gt;&#xA;केषां सङ्घमनीकस्य हन्तुमुत्सहते मनः ।&#x9;031a&lt;br&gt;&#xA;के त्वां युधि पराक्रान्तं कालान्तकयमोपमम् ॥&#x9;031c&lt;br&gt;&#xA;दृष्ट्वा विक्रमसम्पन्नं विद्रविष्यन्ति संयुगे ।&#x9;032a&lt;br&gt;&#xA;केषां वैवस्वतो राजा स्मरतेऽद्य महाभुज ॥&#x9;032c&lt;br&gt;&#xA;सात्यकिरुवाच &#x9;033&lt;br&gt;&#xA;मुण्डानेतान्हनिष्यामि दानवानिव वासवः ।&#x9;033a&lt;br&gt;&#xA;प्रतिज्ञां पारयिष्यामि काम्भोजानेव मां वह ॥&#x9;033c&lt;br&gt;&#xA;अन्येषां कदनं कृत्वा क्षिप्रं यास्यामि पाण्डवम् ॥&#x9;034ac&lt;br&gt;&#xA;अद्य द्रक्ष्यन्ति मे वीर्यं कौरवाः ससुयोधनाः ।&#x9;035a&lt;br&gt;&#xA;मुण्डानीके हते सूत सर्वसैन्येषु चासकृत् ॥&#x9;035c&lt;br&gt;&#xA;अद्य कौरवसैन्यस्य दीर्यमाणस्य संयुगे ।&#x9;036a&lt;br&gt;&#xA;श्रुत्वा विरावं बहुधा सन्तप्स्यति सुयोधनः ॥&#x9;036c&lt;br&gt;&#xA;अद्य पाण्डवमुख्यस्य श्वेताश्वस्य महात्मनः ।&#x9;037a&lt;br&gt;&#xA;आचार्यककृतं मार्गं दर्शयिष्यामि संयुगे ॥&#x9;037c&lt;br&gt;&#xA;अद्य मद्बाणनिहतान्योधमुख्यान्सहस्रशः ।&#x9;038a&lt;br&gt;&#xA;दृष्ट्वा दुर्योधनो राजा पश्चात्तापं गमिष्यति ॥&#x9;038c&lt;br&gt;&#xA;अद्य मे क्षिप्रहस्तस्य क्षिपतः सायकोत्तमान् ।&#x9;039a&lt;br&gt;&#xA;अलातचक्रप्रतिमं धनुर्द्रक्ष्यन्ति कौरवाः ॥&#x9;039c&lt;br&gt;&#xA;मत्सायकचिताङ्गानां रुधिरं स्रवतां मुहुः ।&#x9;040a&lt;br&gt;&#xA;सैनिकानां वधं दृष्ट्वा सन्तप्स्यति सुयोधनः ॥&#x9;040c&lt;br&gt;&#xA;अद्य मे क्रुद्धरूपस्य निघ्नतश्च वरान्वरान् ।&#x9;041a&lt;br&gt;&#xA;द्विफल्गुनमिमं लोकं मंस्यतेऽद्य सुयोधनः ॥&#x9;041c&lt;br&gt;&#xA;अद्य राजसहस्राणि निहतानि मया रणे ।&#x9;042a&lt;br&gt;&#xA;दृष्ट्वा दुर्योधनो राजा सन्तप्स्यति महामृधे ॥&#x9;042c&lt;br&gt;&#xA;अद्य स्नेहं च भक्तिं च पाण्डवेषु महात्मसु ।&#x9;043a&lt;br&gt;&#xA;हत्वा राजसहस्राणि दर्शयिष्यामि राजसु ॥&#x9;043c&lt;br&gt;&#xA;बलं वीर्यं कृतज्ञत्वं मम ज्ञास्यन्ति कौरवाः ॥&#x9;044ac&lt;br&gt;&#xA;सञ्जय उवाच &#x9;045&lt;br&gt;&#xA;एवमुक्तस्तदा सूतः शिक्षितान्साधुवाहिनः ।&#x9;045a&lt;br&gt;&#xA;शशाङ्कसन्निकाशान्वै वाजिनो व्यनुदद्भृशम् ॥&#x9;045c&lt;br&gt;&#xA;ते पिबन्त इवाकाशं युयुधानं हयोत्तमाः ।&#x9;046a&lt;br&gt;&#xA;प्रापयन्यवनाञ्शीघ्रं मनःपवनरंहसः ॥&#x9;046c&lt;br&gt;&#xA;सात्यकिं ते समासाद्य पृतनास्वनिवर्तिनम् ।&#x9;047a&lt;br&gt;&#xA;बहवो लघुहस्ताश्च शरवर्षैरवाकिरन् ॥&#x9;047c&lt;br&gt;&#xA;तेषामिषूनथास्त्राणि वेगवान्नतपर्वभिः ।&#x9;048a&lt;br&gt;&#xA;अच्छिनत्सात्यकी राजन्नैनं ते प्राप्नुवञ्शराः ॥&#x9;048c&lt;br&gt;&#xA;रुक्मपुङ्खैः सुनिशितैर्गार्ध्रपत्रैरजिह्मगैः ।&#x9;049a&lt;br&gt;&#xA;उच्चकर्त शिरांस्युग्रो यवनानां भुजानपि ॥&#x9;049c&lt;br&gt;&#xA;शैक्यायसानि वर्माणि कांस्यानि च समन्ततः ।&#x9;050a&lt;br&gt;&#xA;भित्त्वा देहांस्तथा तेषां शरा जग्मुर्महीतलम् ॥&#x9;050c&lt;br&gt;&#xA;ते हन्यमाना वीरेण म्लेच्छाः सात्यकिना रणे ।&#x9;051a&lt;br&gt;&#xA;शतशोऽभ्यपतंस्तत्र व्यसवो वसुधातले ॥&#x9;051c&lt;br&gt;&#xA;सुपूर्णायतमुक्तैस्तानव्यवच्छिन्नपिण्डितैः ।&#x9;052a&lt;br&gt;&#xA;पञ्च षट् सप्त चाष्टौ च बिभेद यवनाञ्शरैः ॥&#x9;052c&lt;br&gt;&#xA;काम्भोजानां सहस्रैश्च शकानां च विशाम्पते ।&#x9;053a&lt;br&gt;&#xA;शबराणां किरातानां बर्बराणां तथैव च ॥&#x9;053c&lt;br&gt;&#xA;अगम्यरूपां पृथिवीं मांसशोणितकर्दमाम् ।&#x9;054a&lt;br&gt;&#xA;कृतवांस्तत्र शैनेयः क्षपयंस्तावकं बलम् ॥&#x9;054c&lt;br&gt;&#xA;दस्यूनां सशिरस्त्राणैः शिरोभिर्लूनमूर्धजैः ।&#x9;055a&lt;br&gt;&#xA;दीर्घकूर्चैर्मही कीर्णा विबर्हैरण्डजैरिव ॥&#x9;055c&lt;br&gt;&#xA;रुधिरोक्षितसर्वाङ्गैस्तैस्तदायोधनं बभौ ।&#x9;056a&lt;br&gt;&#xA;कबन्धैः संवृतं सर्वं ताम्राभ्रैः खमिवावृतम् ॥&#x9;056c&lt;br&gt;&#xA;वज्राशनिसमस्पर्शैः सुपर्वभिरजिह्मगैः ।&#x9;057a&lt;br&gt;&#xA;ते सात्वतेन निहताः समावव्रुर्वसुन्धराम् ॥&#x9;057c&lt;br&gt;&#xA;&#39;तेषामस्त्राणि बाणांश्च शैनेयो नतपर्वभिः ।&#x9;058a&lt;br&gt;&#xA;निचकर्त महाराज यवनानां शिरोधराः ॥&#x9;058c&lt;br&gt;&#xA;ते शरा नतपर्वाणो युयुधानप्रचोदिताः ।&#x9;059a&lt;br&gt;&#xA;हित्वा देहांस्तथा तेषां पतन्ति स्म महीतले ॥&#x9;059c&lt;br&gt;&#xA;ते हन्यमाना वीरास्तु वृष्णिवीरेण संयुगे ।&#x9;060a&lt;br&gt;&#xA;शस्त्राहताः पतन्त्युर्व्यां काम्भोजाः सपदानुगाः ॥&#x9;060c&lt;br&gt;&#xA;काम्भोजानां भुजैश्छिन्नैर्यवनानां च भारत ।&#x9;061a&lt;br&gt;&#xA;तत्रतत्र मही भाति पञ्चास्यैरिव पन्नगैः ॥&#39;&#x9;061c&lt;br&gt;&#xA;अल्पावशिष्टाः सम्भग्नाः कृच्छ्रप्राणा विचेतसः ।&#x9;062a&lt;br&gt;&#xA;जिताः सङ्ख्ये महाराज युयुधानेन दंशिताः ॥&#x9;062c&lt;br&gt;&#xA;पार्ष्णिभिश्च कशाभिश्च ताडयन्तस्तुरङ्गमान् ।&#x9;063a&lt;br&gt;&#xA;जवमुत्तममास्थाय सर्वतः प्राद्रवन्भयात् ॥&#x9;063c&lt;br&gt;&#xA;काम्भोजसैन्यं विद्राव्य दुर्जयं युधि भारत ।&#x9;064a&lt;br&gt;&#xA;यवनानां च तत्सैन्यं शकानां च महद्बलम् ॥&#x9;064c&lt;br&gt;&#xA;ततः स पुरुषव्याघ्रः सात्यकिः सत्यविक्रमः ।&#x9;065a&lt;br&gt;&#xA;प्रहृष्टस्तावकाञ्जित्वा सूतं याहीत्यचोदयत् ॥&#x9;065c&lt;br&gt;&#xA;तत्तस्य समरे कर्म दृष्ट्वाऽन्यैरकृतं पुरा ।&#x9;066a&lt;br&gt;&#xA;चारणाः सहगन्धर्वाः पूजयाञ्चक्रिरे भृशम् ॥&#x9;066c&lt;br&gt;&#xA;तं यान्तं पृष्ठगोप्तारमर्जुनस्य विशाम्पते ।&#x9;067a&lt;br&gt;&#xA;चारणाः प्रेक्ष्य संहृष्टास्त्वदीयाश्चाभ्यपूजयन् ॥ ॥&#x9;067c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/120/</guid>
      <description>&lt;p&gt;श्रीः&#xA;अध्यायः 120&#xA;सात्यकियुद्धवर्णनम् ॥&#xA;सञ्जय उवाच &#x9;001&lt;br&gt;&#xA;जित्वा यवनकाम्भोजान्युयुधानस्ततोऽर्जुनम् ।&#x9;001a&lt;br&gt;&#xA;जगाम तव सैन्यस्य मध्येन रथिनां वरः ॥&#x9;001c&lt;br&gt;&#xA;शरदंष्ट्रो नरव्याघ्रो विचित्रकवचच्छविः ।&#x9;002a&lt;br&gt;&#xA;मृगं व्याघ्र इवाजिघ्रंस्तव सैन्यमभीषयत् ॥&#x9;002c&lt;br&gt;&#xA;स रथेन चरन्मार्गान्धनुरुद्धामयद्भृशम् ।&#x9;003a&lt;br&gt;&#xA;रुक्मपृष्ठं महावेगं रुक्मचन्द्रकसङ्कुलम् ॥&#x9;003c&lt;br&gt;&#xA;रुक्माङ्गदशिरस्त्राणो रुक्मवर्मसमावृतः ।&#x9;004a&lt;br&gt;&#xA;रुक्मध्वजधनुः शूरो मेरुशृङ्गमिवाबभौ ॥&#x9;004c&lt;br&gt;&#xA;सधनुर्मण्डलः सङ्ख्ये तेजोभासुररश्मिवान् ।&#x9;005a&lt;br&gt;&#xA;शरदीवोदितः सूर्यो नृसूर्यो विरराज ह ॥&#x9;005c&lt;br&gt;&#xA;वृषभस्कन्धविक्रान्तो वृषभाक्षो नरर्षभः ।&#x9;006a&lt;br&gt;&#xA;तावकानां बभौ मध्ये गवां मध्ये यथा वृषः ॥&#x9;006c&lt;br&gt;&#xA;मत्तद्विरदसङ्काशं मत्तद्विरदगामिनम् ।&#x9;007a&lt;br&gt;&#xA;प्रभिन्नमिव मातङ्गं यूथमध्ये व्यवस्थितम् ॥&#x9;007c&lt;br&gt;&#xA;व्याधा इव जिघांसन्तस्त्वदीयाः समुपाद्रवन् ।&#x9;008a&lt;br&gt;&#xA;&#39;सात्यकिं समरे राजन्परिवव्रुस्तवात्मजाः ॥&#39;&#x9;008c&lt;br&gt;&#xA;द्रोणानीकमतिक्रान्तं भोजानीकं च दुस्तरम् ।&#x9;009a&lt;br&gt;&#xA;जलसन्धार्णवं तीर्त्वा काम्भोजानां च वाहिनीम् ॥&#x9;009c&lt;br&gt;&#xA;हार्दिक्यमकरान्मुक्तं तीर्णं वै सैन्यसागरम् ।&#x9;010a&lt;br&gt;&#xA;परिवव्रुः सुसङ्क्रुद्वास्त्वदीयाः सात्यकिं रथाः ॥&#x9;010c&lt;br&gt;&#xA;दुर्योधनश्चित्रसेनो दुःशासनविविंशती ।&#x9;011a&lt;br&gt;&#xA;शकुनिर्दुःसहश्चैव युवा दुर्धर्षणः क्रथः ॥&#x9;011c&lt;br&gt;&#xA;अन्ये च बहवः शूराः शस्त्रवन्तो दुरासदाः ।&#x9;012a&lt;br&gt;&#xA;पृष्ठतः सात्यकिं यान्तमन्वधावन्नमर्षिणः ॥&#x9;012c&lt;br&gt;&#xA;अथ शब्दो महानासीत्तव सैन्यस्य मारिष ।&#x9;013a&lt;br&gt;&#xA;मारुतोद्धूतवेगस्य सागरस्येव पर्वणि ॥&#x9;013c&lt;br&gt;&#xA;तानभिद्रवतः सर्वान्समीक्ष्य शिनिपुङ्गवः ।&#x9;014a&lt;br&gt;&#xA;शनैर्याहीति यन्तारमब्रवीत्प्रहसन्निव ॥&#x9;014c&lt;br&gt;&#xA;इदमेति समुद्धूतं धार्तराष्ट्रबलं महत् ।&#x9;015a&lt;br&gt;&#xA;मामेवाभिमुखं तूर्णं गजाश्वरथपत्तिमत् ।&#x9;015c&lt;br&gt;&#xA;नादयद्वै दिशः सर्वा रथघोषेण सारथे ॥&#x9;015e&lt;br&gt;&#xA;पृथिवीं चान्तरिक्षं च कम्पयन्सागरानपि ।&#x9;016a&lt;br&gt;&#xA;एतद्बलार्णवं सूत वारयिष्ये महारणे ।&#x9;016c&lt;br&gt;&#xA;पौर्णमास्यामिवोद्धूतं वेलेव मकरालयम् ॥&#x9;016e&lt;br&gt;&#xA;पश्य मे सूत विक्रान्तमिन्द्रस्येव महामृधे ।&#x9;017a&lt;br&gt;&#xA;एष सैन्यानि शत्रूणां विधमामि शितैः शरैः ॥&#x9;017c&lt;br&gt;&#xA;निहतानाहवे पश्य पदात्यश्वरथद्विपान् ।&#x9;018a&lt;br&gt;&#xA;मच्छरैरग्निसङ्काशैर्विद्धदेहान्सहस्रशः ॥&#x9;018c&lt;br&gt;&#xA;इत्येवं ब्रुवतस्तस्य सात्यकेरमितौजसः ।&#x9;019a&lt;br&gt;&#xA;समीपे सैनिकास्ते तु शीघ्रमीयुर्युयुत्सवः ।&#x9;019c&lt;br&gt;&#xA;जह्याद्रवस्व तिष्ठेति पश्यपश्येति वादिनः ॥&#x9;019e&lt;br&gt;&#xA;तानेवं ब्रुवतो वीरान्सात्यकिर्निशितैः शरैः ।&#x9;020a&lt;br&gt;&#xA;जघान त्रिशतानश्वान्कुञ्जरांश्च चतुःशतान् ।&#x9;020c&lt;br&gt;&#xA;&#39;लध्वस्त्रश्चित्रयोधी च प्रहरञ्शिनिपुङ्गवः ॥&#39;&#x9;020e&lt;br&gt;&#xA;स सम्प्रहारस्तुमुलस्तस्य तेषां च धन्विनाम् ।&#x9;021a&lt;br&gt;&#xA;देवासुररणप्रख्यः प्रावर्तत जनक्षयः ॥&#x9;021c&lt;br&gt;&#xA;मेघजालनिभं सैन्यं तव पुत्रस्य मारिष ।&#x9;022a&lt;br&gt;&#xA;प्रत्यगृह्णाच्छिनेः पौत्रः शरैराशीविषोपमैः ॥&#x9;022c&lt;br&gt;&#xA;प्रच्छाद्यमानः समरे शरजालैः स वीर्यवान् ।&#x9;023a&lt;br&gt;&#xA;असम्भ्रमन्महाराज तावकानवधीद्बहून् ॥&#x9;023c&lt;br&gt;&#xA;आश्चर्यं तत्र राजेन्द्र सुमहद्दृष्टवानहम् ।&#x9;024a&lt;br&gt;&#xA;न मोघः सायकः कश्चित्सात्यकेरभवत्प्रभो ॥&#x9;024c&lt;br&gt;&#xA;रथनागाश्वकलिलः पदात्यूर्मिसमाकुलः ।&#x9;025a&lt;br&gt;&#xA;शैनेयवेलामासाद्य स्थितः सैन्यमहार्णवः ॥&#x9;025c&lt;br&gt;&#xA;सम्भ्रान्तनरनागाश्वमावर्तत मुहुर्मुहुः ।&#x9;026a&lt;br&gt;&#xA;तत्सैन्यमिषुभिस्तेन वध्यमानं समन्ततः ।&#x9;026c&lt;br&gt;&#xA;बभ्राम तत्रतत्रैव गावः शीतार्दिता इव ॥&#x9;026e&lt;br&gt;&#xA;पदातिनं रथं नागं सादिनं तुरगं तथा ।&#x9;027a&lt;br&gt;&#xA;अविद्धं तत्र नाद्राक्षं युयुधानस्य सायकैः ॥&#x9;027c&lt;br&gt;&#xA;न तादृक्कदनं राजन्कृतवांस्तत्र फल्गुनः ।&#x9;028a&lt;br&gt;&#xA;यादृक्क्षयमनीकानामकरोत्सात्यकिर्नृप ॥&#x9;028c&lt;br&gt;&#xA;अत्यर्जुनं शिनेः पौत्रो युध्यते पुरुषर्षभः ।&#x9;029a&lt;br&gt;&#xA;वीतभीर्लाघवोपेतः कृतित्वं सम्प्रदर्शयन् ॥&#x9;029c&lt;br&gt;&#xA;ततो दुर्योधनो राजा सात्वतस्य त्रिभिः शरैः ।&#x9;030a&lt;br&gt;&#xA;विव्याध सूतं निशितैश्चतुर्भिश्चतुरो हयान् ॥&#x9;030c&lt;br&gt;&#xA;सात्यकिं च त्रिभिर्विद्ध्वा पुनरष्टाभिरेव च ।&#x9;031a&lt;br&gt;&#xA;दुःशासनः षोडशभिर्विव्याध शिनिपुङ्गवम् ॥&#x9;031c&lt;br&gt;&#xA;शकुनिः पञ्चविंशत्या चित्रसेनश्च पञ्चभिः ।&#x9;032a&lt;br&gt;&#xA;दुःसहः पञ्चदशभिर्विव्याधोरसि सात्यकिम् ॥&#x9;032c&lt;br&gt;&#xA;उत्स्मयन्वृष्णिशार्दूलस्तथा बाणैः समाहतः ।&#x9;033a&lt;br&gt;&#xA;तानविध्यन्महाराज सर्वानेव त्रिभिस्त्रिभिः ॥&#x9;033c&lt;br&gt;&#xA;गाढविद्धानरीन्कृत्वा मार्गणैः सोऽतितेजनैः ।&#x9;034a&lt;br&gt;&#xA;शैनेयः श्येनवत्सङ्ख्ये व्यचरल्लघुविक्रमः ॥&#x9;034c&lt;br&gt;&#xA;सौबलस्य धनुश्छित्त्वा हस्तावापं निकृत्य च ।&#x9;035a&lt;br&gt;&#xA;दुर्योधनं त्रिभिर्बाणैरभ्यविध्यत्स्तनान्तरे ॥&#x9;035c&lt;br&gt;&#xA;चित्रसेनं शतेनैव दशभिर्दुःसहं तथा ।&#x9;036a&lt;br&gt;&#xA;दुःशासनं तु विंशत्या विव्याध शिनिपुङ्गवः ॥&#x9;036c&lt;br&gt;&#xA;अथान्यद्धनुरादाय श्यालस्तव विशाम्पते ।&#x9;037a&lt;br&gt;&#xA;अष्टाभिः सात्यकिं विद्ध्वा पुनर्विव्याध पञ्चभिः ॥&#x9;037c&lt;br&gt;&#xA;दुःशासनश्च दशभिर्दुःसहश्च त्रिभिः शरैः ।&#x9;038a&lt;br&gt;&#xA;दुर्मुखश्च द्वादशभी राजन्विव्याध सात्यकिम् ॥&#x9;038c&lt;br&gt;&#xA;दुर्योधनस्त्रिसप्तत्या विद्ध्वा भारत माधवम् ।&#x9;039a&lt;br&gt;&#xA;ततोस्य निशितैर्बाणैस्त्रिभिर्विव्याध सारथिम् ॥&#x9;039c&lt;br&gt;&#xA;तान्सर्वान्सहिताञ्शूरान्यतमानान्महारथान् ।&#x9;040a&lt;br&gt;&#xA;पञ्चभिः पञ्चभिर्बाणैः पुनर्विव्याध सात्यकिः ॥&#x9;040c&lt;br&gt;&#xA;ततः स रथिनां श्रेष्ठस्तव पुत्रस्य सारथिम् ।&#x9;041a&lt;br&gt;&#xA;आजघानाशु भल्लेन स हतो न्यपतद्भुवि ॥&#x9;041c&lt;br&gt;&#xA;पतिते सारथौ तस्मिंस्तव पुत्ररथः प्रभो ।&#x9;042a&lt;br&gt;&#xA;वातायमानैस्तैरश्वैरपानीयत सङ्गरात् ॥&#x9;042c&lt;br&gt;&#xA;ततस्तव सुतो राजन्सैनिकाश्च विशाम्पते ।&#x9;043a&lt;br&gt;&#xA;राज्ञो रथमभिप्रेक्ष्य विद्रुताः शतशोऽभवन् ॥&#x9;043c&lt;br&gt;&#xA;विद्रुतं तत्र तत्सैन्यं दृष्ट्वा भारत सात्यकिः ।&#x9;044a&lt;br&gt;&#xA;अवाकिरच्छरैस्तीक्ष्णै रुक्मपुङ्खैः शिलाशितैः ॥&#x9;044c&lt;br&gt;&#xA;विद्राव्य सर्वसैन्यानि तावकानि सहस्रशः ।&#x9;045a&lt;br&gt;&#xA;प्रययौ सात्यकी राजञ्श्वेताश्वस्य रथं प्रति ॥&#x9;045c&lt;br&gt;&#xA;&#39;तं प्रयान्तं महाबाहुं तावकाः प्रेक्ष्य मारिष ।&#x9;046a&lt;br&gt;&#xA;दृष्टं चादृष्टवत्कृत्वा क्रियामन्यामयोजयन् ॥&#39;&#x9;046c&lt;br&gt;&#xA;तं शरानाददानं च रक्षमाणं च सारथिम् ।&#x9;047a&lt;br&gt;&#xA;आत्मानं पालयानं च तावकाः समपूजयन् ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/121/</guid>
      <description>&lt;p&gt;श्रीः&#xA;अध्यायः 121&#xA;सात्यकियुद्धवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;सम्प्रमृद्य महत्सैन्यं यान्तं शैनेयमर्जुनम् ।&#x9;001a&lt;br&gt;&#xA;निर्ह्रीका मम ते पुत्राः किमकुर्वत सञ्जय ॥&#x9;001c&lt;br&gt;&#xA;कथं वैषां तदा युद्धे धृतिरासीन्मुमूर्षताम् ।&#x9;002a&lt;br&gt;&#xA;शैनेयचरितं दृष्ट्वा यादृशं सव्यसाचिनः ॥&#x9;002c&lt;br&gt;&#xA;किं नु वक्ष्यन्ति ते क्षात्रं सैन्यमध्ये पराजिताः ।&#x9;003a&lt;br&gt;&#xA;कथं नु सात्यकिर्युद्धे व्यतिक्रान्तो महायशाः ॥&#x9;003c&lt;br&gt;&#xA;कथं च मम पुत्राणां जीवतां तत्र सञ्जय ।&#x9;004a&lt;br&gt;&#xA;शैनेयोऽभिययौ युद्धे तन्ममाचक्ष्व सञ्जय ॥&#x9;004c&lt;br&gt;&#xA;अत्यद्भुतमिदं तात त्वत्सकाशाच्छृणोम्यहम् ।&#x9;005a&lt;br&gt;&#xA;एकस्य बहुभिः सार्धं शत्रुभिस्तैर्महारथैः ॥&#x9;005c&lt;br&gt;&#xA;विपरीतमहं मन्ये मन्दभाग्यं सुतं प्रति ।&#x9;006a&lt;br&gt;&#xA;यत्रावध्यन्त समरे सात्वतेन महारथाः ॥&#x9;006c&lt;br&gt;&#xA;एकस्य हि न पर्याप्तं यत्सैन्यं तस्य सञ्जय ।&#x9;007a&lt;br&gt;&#xA;क्रुद्धस्य युयुधानस्य सर्वे तिष्ठन्तु पाण्डवाः ॥&#x9;007c&lt;br&gt;&#xA;निर्जित्य समरे द्रोणं कृतिनं चित्रयोधिनम् ।&#x9;008a&lt;br&gt;&#xA;यथा पशुगणान्सिंहस्तद्वद्धन्ता सुतान्मम ॥&#x9;008c&lt;br&gt;&#xA;कृतवर्मादिभिः शूरैर्यत्तैर्बहुभिराहवे ।&#x9;009a&lt;br&gt;&#xA;युयुधानो न शकितो हन्तुं यत्पुरुषर्षभः ॥&#x9;009c&lt;br&gt;&#xA;नैतदीदृशकं युद्धं कृतवांस्तत्र फल्गुनः ।&#x9;010a&lt;br&gt;&#xA;यादृशं कृतवान्युद्धं शिनेर्नप्ता महायशाः ॥&#x9;010c&lt;br&gt;&#xA;सञ्जय उवाच &#x9;011&lt;br&gt;&#xA;तव दुर्मन्त्रिते राजन्दुर्योधनकृतेन च ।&#x9;011a&lt;br&gt;&#xA;शृणुष्वावहितो भूत्वा यत्ते वक्ष्यामि भारत ॥&#x9;011c&lt;br&gt;&#xA;ते पुनः सन्न्यवर्तन्त कृत्वा संशपथान्मिथः ।&#x9;012a&lt;br&gt;&#xA;परां युद्धे मतिं क्रूरां तव पुत्रस्य शासनात् ॥&#x9;012c&lt;br&gt;&#xA;त्रीणि सादिसहस्राणि दुर्योधनपुरोगमाः ।&#x9;013a&lt;br&gt;&#xA;शककाम्भोजबाह्लीका यवनाः पारदास्तथा ॥&#x9;013c&lt;br&gt;&#xA;कुलिन्दास्तङ्कणाम्बष्ठाः पैशाचाश्च सबर्बराः ।&#x9;014a&lt;br&gt;&#xA;पार्वतीयाश्च राजेन्द्र क्रुद्धाः पाषाणपाणयः ।&#x9;014c&lt;br&gt;&#xA;अभ्यद्रवन्त शैनेयं शलभाः पावकं यथा ॥&#x9;014e&lt;br&gt;&#xA;युक्ताश्च पार्वतीयानां रथाः पाषाणयोधिनाम् ।&#x9;015a&lt;br&gt;&#xA;शूराः पञ्चशतं राजञ्शैनेयं समुपाद्रवन् ॥&#x9;015c&lt;br&gt;&#xA;ततो रथसहस्रेण महारथशतेन च ।&#x9;016a&lt;br&gt;&#xA;द्विरदानां सहस्रेण द्विसाहस्रैश्च वाजिभिः ॥&#x9;016c&lt;br&gt;&#xA;शरवर्षाणि मुञ्चन्तो विविधानि महारथाः ।&#x9;017a&lt;br&gt;&#xA;अभ्यद्रवन्त शैनेयमसङ्ख्येयाश्च पत्तयः ॥&#x9;017c&lt;br&gt;&#xA;तांश्च सञ्चोदयन्सर्वान्घ्नतैनमिति भारत ।&#x9;018a&lt;br&gt;&#xA;दुःशासनो महाराज सात्यकिं पर्यवारयत् ॥&#x9;018c&lt;br&gt;&#xA;तत्राद्भुतमपश्याम शैनेयचरितं महत् ।&#x9;019a&lt;br&gt;&#xA;यदेको बहुभिः सार्धमसम्भ्रान्तमयुध्यत ॥&#x9;019c&lt;br&gt;&#xA;अवधीच्च रथानीकं द्विरदानां च तद्बलम् ।&#x9;020a&lt;br&gt;&#xA;सादिनश्चैव तान्सर्वान्दस्यूनपि च सर्वशः ॥&#x9;020c&lt;br&gt;&#xA;तत्र चक्रैर्विमथितैर्भग्नैश्च परमायुधैः ।&#x9;021a&lt;br&gt;&#xA;अक्षैश्च बहुधा भग्नैरीषादण्डकबन्धुरैः ॥&#x9;021c&lt;br&gt;&#xA;कुञ्जरैर्मथितैश्चापि ध्वजैश्च विनिपातितैः ।&#x9;022a&lt;br&gt;&#xA;वर्मभिश्च तथाऽनीकैर्व्यवकीर्णा वसुन्धरा ॥&#x9;022c&lt;br&gt;&#xA;स्रग्भिराभरणैर्वस्त्रैरनुकर्षैश्च मारिष ।&#x9;023a&lt;br&gt;&#xA;सञ्छन्ना वसुधा तत्र द्यौर्ग्रहैरिव भारत ॥&#x9;023c&lt;br&gt;&#xA;गिरिरूपधरैश्चापि पतितैश्च महागजैः ।&#x9;024a&lt;br&gt;&#xA;&#39;म्लेच्छस्थितैर्महाराज भिन्नाञ्जनचयोपमैः ॥&#x9;024c&lt;br&gt;&#xA;मृगैर्मन्द्रैश्च भद्रैश्च मृगमन्द्रैस्तथाऽपरैः ।&#x9;025a&lt;br&gt;&#xA;भद्रैर्मन्द्रमृगैश्चैव मृगभद्रैस्तथैव च ॥&#x9;025c&lt;br&gt;&#xA;भद्रमन्द्रैश्चैव तथा तथा भद्रमृगैरपि ।&#x9;026a&lt;br&gt;&#xA;तत्रतत्र धरा कीर्णा शयानैः पर्वतोपमैः ॥&#39;&#x9;026c&lt;br&gt;&#xA;अञ्जनस्य कुले जाता वामनस्य च भारत ।&#x9;027a&lt;br&gt;&#xA;सुप्रतीककुले जाता महापद्मकुले तथा ॥&#x9;027c&lt;br&gt;&#xA;ऐरावतकुले चैव तथाऽन्येषु कुलेषु च ।&#x9;028a&lt;br&gt;&#xA;जाता दन्तिवरा राजञ्शेरते बहवो हताः ॥&#x9;028c&lt;br&gt;&#xA;वनायुजान्पार्वतीयान्काम्भोजान्बाह्लिकानपि ।&#x9;029a&lt;br&gt;&#xA;तथा हयवरान्राजन्निजघ्ने तत्र सात्यकिः ॥&#x9;029c&lt;br&gt;&#xA;नानादेशसमुत्थांश्च नानाजातींश्च दन्तिनः ।&#x9;030a&lt;br&gt;&#xA;निजघ्ने तत्र शैनेयः शतशोऽथ सहस्रशः ॥&#x9;030c&lt;br&gt;&#xA;तेषु प्रकाल्यमानेषु दस्यून्दुःशासनोऽब्रवीत् ।&#x9;031a&lt;br&gt;&#xA;निवर्तध्वमधर्मज्ञा युध्यध्वं किं सृतेन वः ॥&#x9;031c&lt;br&gt;&#xA;तांश्चातिभग्नान्सम्प्रेक्ष्य पुत्रो दुःशासनस्तव ।&#x9;032a&lt;br&gt;&#xA;पाषाणयोधिनः शूरान्पार्वतीयानचोदयत् ॥&#x9;032c&lt;br&gt;&#xA;अश्मयुद्धेषु कुशला नैतज्जानापि सात्यकिः ।&#x9;033a&lt;br&gt;&#xA;अश्मयुद्धमजानन्तं हतैनं युद्धकामुकम् ॥&#x9;033c&lt;br&gt;&#xA;तथैव कुरवः सर्वे नाश्मयुद्धविशारदाः ।&#x9;034a&lt;br&gt;&#xA;अभिद्रवत माभैष्ट न वः प्राप्स्यति सात्यकिः ॥&#x9;034c&lt;br&gt;&#xA;ते पार्वतीया राजानः सर्वे पाषाणयोधिनः ।&#x9;035a&lt;br&gt;&#xA;अभ्यद्रवन्त शैनेयं राजानमिव मन्त्रिणः ॥&#x9;035c&lt;br&gt;&#xA;ततो गजशिरःप्रख्यैरुपलैः शैलवासिनः ।&#x9;036a&lt;br&gt;&#xA;उद्यतैर्युयुधानस्य पुरतस्तस्थुराहवे ॥&#x9;036c&lt;br&gt;&#xA;क्षेरणीयैस्तथाप्यन्ये सात्वतस्य वधैषिणः ।&#x9;037a&lt;br&gt;&#xA;चोदितास्तव पुत्रेण सर्वतो रुरुधुर्दिशः ॥&#x9;037c&lt;br&gt;&#xA;तेषामापततामेव शिलायुद्धं चिकीर्षताम् ।&#x9;038a&lt;br&gt;&#xA;सात्यकिः प्रतिसन्धाय निशितान्प्राहिणोच्छरान् ॥&#x9;038c&lt;br&gt;&#xA;तामश्मवृष्टिं तुमुलां पार्वतीयैः समीरिताम् ।&#x9;039a&lt;br&gt;&#xA;चिच्छेदोरगसङ्काशैर्नाराचैः शिनिपुङ्गवः ॥&#x9;039c&lt;br&gt;&#xA;तैरश्मचूर्णैर्दीप्यद्भिः खद्योतानामिव व्रजैः ।&#x9;040a&lt;br&gt;&#xA;प्रायः सैन्यान्यहन्यन्त हाहाभूतानि मारिष ॥&#x9;040c&lt;br&gt;&#xA;ततः पञ्चशतं शूराः समुद्यतमहाशिलाः ।&#x9;041a&lt;br&gt;&#xA;निकृत्तबाहवो राजन्निपेतुर्धरणीतले ॥&#x9;041c&lt;br&gt;&#xA;सात्वतस्य च भल्लेन निष्पिष्टैस्तैस्तथाऽद्रिभिः ।&#x9;042a&lt;br&gt;&#xA;न्यपतन्निहता म्लेच्छास्तत्रतत्र गतासवः ॥&#x9;042c&lt;br&gt;&#xA;ते हन्यमानाः समरे सात्वतेन महात्मना ।&#x9;043a&lt;br&gt;&#xA;अश्मवृष्टिं महाघोरां पातयन्ति स्म सात्वते ॥&#x9;043c&lt;br&gt;&#xA;पाषाणयोधिनः शूरान्यतमानानवस्थितान् ।&#x9;044a&lt;br&gt;&#xA;न्यवधीद्बहुसाहस्रांस्तदद्भुतमिवाभवत् ॥&#x9;044c&lt;br&gt;&#xA;ततः पुनर्बस्तमुखैरश्मवृष्टीः समन्ततः ।&#x9;045a&lt;br&gt;&#xA;अधोबस्तैः स्थूलबस्तैर्दरदैः खसतङ्कणैः ॥&#x9;045c&lt;br&gt;&#xA;लम्बकैश्च कुणिन्दैश्च क्षिप्ताः क्षिप्ताश्च सात्यकिः ।&#x9;046a&lt;br&gt;&#xA;नाराचैः प्रतिचिच्छेद प्रतिपत्तिविशारदः ॥&#x9;046c&lt;br&gt;&#xA;अद्रीणां भिद्यमानानामन्तरिक्षे शितैः शरैः ।&#x9;047a&lt;br&gt;&#xA;शब्देन प्राद्रवन्सङ्ख्ये रथाश्वगजपत्तयः ॥&#x9;047c&lt;br&gt;&#xA;अश्मचूर्णैरवाकीर्णा मनुष्यगजवाजिनः ।&#x9;048a&lt;br&gt;&#xA;नाशक्नुवन्नवस्थातुं भ्रमरैरिव दंशिताः ॥&#x9;048c&lt;br&gt;&#xA;हतशिष्टाः सरुधिरा भिन्नमस्तकपिण्डिकाः ।&#x9;049a&lt;br&gt;&#xA;&#39;विभिन्नशिरसो राजन्दन्तैश्छिन्नैश्च दन्तिनः ।&#x9;049c&lt;br&gt;&#xA;निर्धूतैश्च करैर्नागा व्यङ्गाश्च शतशः कृताः ॥&#x9;049e&lt;br&gt;&#xA;हत्वा पञ्चशतं योधांस्तत्क्षणेनैव मारिष ।&#x9;050a&lt;br&gt;&#xA;व्यचरत्पृतनामध्ये शैनेयः कृतहस्तवत् ॥&#x9;050c&lt;br&gt;&#xA;कुञ्जराः सन्न्यवर्तन्त युयुधानेन मोहिताः ॥&#x9;051ac&lt;br&gt;&#xA;अश्मनां भिद्यमानानां सायकैः श्रूयते ध्वनिः ।&#x9;052a&lt;br&gt;&#xA;पद्मपत्रेषुधाराणां पतन्तीनामिव ध्वनिः ॥&#39;&#x9;052c&lt;br&gt;&#xA;ततः शब्दः समभवत्तव सैन्यस्य मारिष ।&#x9;053a&lt;br&gt;&#xA;माधवेनार्द्यमानस्य सागरस्येव पर्वणि ॥&#x9;053c&lt;br&gt;&#xA;तं शब्दं तुमुलं श्रुत्वा द्रोणो यन्तारमब्रवीत् ।&#x9;054a&lt;br&gt;&#xA;एष सूत रणे क्रुद्धः सात्वतानां महारथः ॥&#x9;054c&lt;br&gt;&#xA;दारयन्बहुधा सैन्यं रणे चरति कालवत् ।&#x9;055a&lt;br&gt;&#xA;यत्रैष शब्दस्तुमुलस्तत्र सूत रथं नय ॥&#x9;055c&lt;br&gt;&#xA;पाषाणयोधिभिर्नूनं युयुधानः समागतः ।&#x9;056a&lt;br&gt;&#xA;तथाहि रथिनः सर्वे ह्रियन्ते विद्रुतैर्हयैः ॥&#x9;056c&lt;br&gt;&#xA;विशस्त्रकवचा रुग्णास्तत्रतत्र पतन्ति च ।&#x9;057a&lt;br&gt;&#xA;न शक्नुवन्ति यन्तारः संयन्तुं तुमुले हयान् ॥&#x9;057c&lt;br&gt;&#xA;सञ्जय उवाच &#x9;058&lt;br&gt;&#xA;इत्येतद्वचनं श्रुत्वा भारद्वाजस्य सारथिः ।&#x9;058a&lt;br&gt;&#xA;प्रत्युवाच ततो द्रोणं सर्वशस्त्रभृतां वरम् ॥&#x9;058c&lt;br&gt;&#xA;सैन्यं द्रवति चायुष्मन्कौरवेयं समन्ततः ।&#x9;059a&lt;br&gt;&#xA;पश्य योधान्रणे भग्नान्धावतो वै ततस्ततः ॥&#x9;059c&lt;br&gt;&#xA;इमे च संहताः शूराः पाञ्चालाः पाण्डवैः सह ।&#x9;060a&lt;br&gt;&#xA;त्वामेव हि जिघांसन्त आद्रवन्ति समन्ततः ॥&#x9;060c&lt;br&gt;&#xA;अत्र कार्यं समाधत्स्व प्राप्तकालमरिन्दम ।&#x9;061a&lt;br&gt;&#xA;स्वाने वा गमने वापि दूरं यातश्च सात्यकिः ॥&#x9;061c&lt;br&gt;&#xA;सञ्जय उवाच &#x9;062&lt;br&gt;&#xA;तथैवं वदतस्तस्य भारद्वाजस्य सारथेः ।&#x9;062a&lt;br&gt;&#xA;प्रत्यदृश्यत शैनेयो निघ्नन्बहुविधान्रथान् ॥&#x9;062c&lt;br&gt;&#xA;ते वध्यमानाः समरे युयुधानेन तावकाः ।&#x9;063a&lt;br&gt;&#xA;युयुधानरथं त्यक्त्वा द्रोणानीकाय दुद्रुवुः ॥&#x9;063c&lt;br&gt;&#xA;यैस्तु दुःशासनः सार्धं रथैः पूर्वं न्यवर्तत ।&#x9;064a&lt;br&gt;&#xA;ते भीतास्त्वभ्यधावन्त सर्वे द्रोणरथं प्रति ॥ ॥&#x9;064c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/122/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/122/</guid>
      <description>&lt;p&gt;श्रीः&#xA;अध्यायः 122&#xA;सात्यकिभयात्पलायमानस्य दुश्शासनस्य द्रोणेनोपालम्भः ॥ 1 ॥ द्रोणधृष्टद्युम्नयोर्युद्धम् ॥ 2 ॥&#xA;सञ्जय उवाच &#x9;001&lt;br&gt;&#xA;दुःशासनरथं दृष्ट्वा समीपे पर्यवस्थितम् ।&#x9;001a&lt;br&gt;&#xA;भारद्वाजस्ततो वाक्यं दुःशासनमथाब्रवीत् ॥&#x9;001c&lt;br&gt;&#xA;दुःशासन रथाः सर्वे कस्माच्चैते प्रविद्रुताः ।&#x9;002a&lt;br&gt;&#xA;कच्चित्क्षेमं तु नृपतेः कच्चिज्जीवति सैन्धवः ॥&#x9;002c&lt;br&gt;&#xA;राजपुत्रो भवानत्र राजभ्राता महारथः ।&#x9;003a&lt;br&gt;&#xA;किमर्थं द्रवते युद्धे यौवराज्यमवाप्य च ॥&#x9;003c&lt;br&gt;&#xA;दासी जिताऽसि द्यूते त्वं यथा कामचरी भव ।&#x9;004a&lt;br&gt;&#xA;वाससां वाहिका राज्ञो भ्रातुर्ज्येष्ठस्य मे भव ॥&#x9;004c&lt;br&gt;&#xA;न सन्ति पतयः सर्वे तेऽद्य षण्ढतिलैः समाः ।&#x9;005a&lt;br&gt;&#xA;दुःशासनैवं कस्मात्त्वं पूर्वमुक्त्वा पलायसे ॥&#x9;005c&lt;br&gt;&#xA;स्वयं वैरं महत्कृत्वा पाञ्चालैः पाण्डवैः सह ।&#x9;006a&lt;br&gt;&#xA;एकं सात्यकिमासाद्य कथं भीतोऽसि संयुगे ॥&#x9;006c&lt;br&gt;&#xA;न जानीषे पुरा त्वं तु गृह्णन्नक्षान्दुरोदरे ।&#x9;007a&lt;br&gt;&#xA;शरा ह्येते भविष्यन्ति दारुणाशीविषोपमाः ॥&#x9;007c&lt;br&gt;&#xA;अप्रियाणां हि वचनं पाण्डवस्य विशेषतः ।&#x9;008a&lt;br&gt;&#xA;द्रौपद्याश्च परिक्लेशस्त्वन्मूलो ह्यभवत्पुरा ॥&#x9;008c&lt;br&gt;&#xA;क्व ते मानश्च दर्पश्च क्व ते वीर्यं क्व गर्जितम् ।&#x9;009a&lt;br&gt;&#xA;आशीविषसमान्पार्थान्कोपयित्वा क्व यास्यसि ॥&#x9;009c&lt;br&gt;&#xA;शोच्येयं भारती सेना राज्यं चैव सुयोधनः ।&#x9;010a&lt;br&gt;&#xA;यस्य त्वं कर्कशो भ्राता पलायनपरायणः ॥&#x9;010c&lt;br&gt;&#xA;ननु नाम त्वया वीर दार्यमाणा भयार्दिता ।&#x9;011a&lt;br&gt;&#xA;स्वबाहुबलमास्थाय रक्षितव्या ह्यनीकिनी ॥&#x9;011c&lt;br&gt;&#xA;स त्वमद्य रणं हित्वा भीतो हर्षयसे परान् ।&#x9;012a&lt;br&gt;&#xA;विद्रुते त्वयि सैन्यस्य नायके शत्रुसूदन ।&#x9;012c&lt;br&gt;&#xA;कोऽन्यः स्थास्यति सङ्ग्रामे भीतो भीते व्यपाश्रये ॥&#x9;012e&lt;br&gt;&#xA;एकेन सात्वतेनाद्य युध्यमानस्य तेन वै ।&#x9;013a&lt;br&gt;&#xA;पलायने तव मतिः सङ्ग्रामाद्धि प्रवर्तते ॥&#x9;013c&lt;br&gt;&#xA;यदा गाण्डीवधन्वानं भीमसेनं च कौरव ।&#x9;014a&lt;br&gt;&#xA;यमौ च द्रक्ष्यसि रणे तदा वै किं करिष्यसि ॥&#x9;014c&lt;br&gt;&#xA;युधि फल्गुनबाणानां सूर्याग्निसमवर्चसाम् ।&#x9;015a&lt;br&gt;&#xA;न तुल्याः सात्यकिशरा येभ्यो भीतः पलायसे ॥&#x9;015c&lt;br&gt;&#xA;त्वरितो वीर गच्छ त्वं गान्धार्युदरमाविश ।&#x9;016a&lt;br&gt;&#xA;पृथिव्यां धावमानस्य नान्यत्पश्यामि जीवनम् ॥&#x9;016c&lt;br&gt;&#xA;यदि तावत्कृता बुद्धिः पलायनपरायणा ।&#x9;017a&lt;br&gt;&#xA;पृथिवी धर्मराजाय शमेनैव प्रदीयताम् ॥&#x9;017c&lt;br&gt;&#xA;यावत्फल्गुननाराचा निर्मुक्तोरगसन्निभाः ।&#x9;018a&lt;br&gt;&#xA;नाविशन्ति शरीरं ते तावत्संशाम्य पाण्डवैः ॥&#x9;018c&lt;br&gt;&#xA;यावत्ते पृथिवीं पार्था हत्वा भ्रातृशतं रणे ।&#x9;019a&lt;br&gt;&#xA;नाक्षिपन्ति महात्मानस्तावत्संशाम्य पाण्डवैः ॥&#x9;019c&lt;br&gt;&#xA;यावन्न क्रुध्यते राजा धर्मपुत्रो युधिष्ठिरः ।&#x9;020a&lt;br&gt;&#xA;कृष्णश्च समरश्लाघी तावत्संशाम्य पाण्डवैः ॥&#x9;020c&lt;br&gt;&#xA;यावद्भीमो महाबाहुर्विगाह्य महतीं चमूम् ।&#x9;021a&lt;br&gt;&#xA;सोदरांस्ते न मृद्नाति तावत्संशाम्य पाण्डवैः ॥&#x9;021c&lt;br&gt;&#xA;पूर्वमुक्तश्च ते भ्राता भीष्मेणासौ सुयोधनः ।&#x9;022a&lt;br&gt;&#xA;अजेयाः पाण्डवाः सङ्ख्ये सौम्य संशाम्य तैः सह ॥&#x9;022c&lt;br&gt;&#xA;&#39;मया शमवता चोक्तो रक्ष शेषं सुयोधन ।&#x9;023a&lt;br&gt;&#xA;संशाम्य पार्थैस्त्वं रक्ष वीर सर्वान्महीक्षितः ॥&#39;&#x9;023c&lt;br&gt;&#xA;न च तत्कृतवान्मन्दस्तव भ्राता सुयोधनः ।&#x9;024a&lt;br&gt;&#xA;स युद्धे धृतिमास्थाय यत्तो युध्यस्व पाण्डवैः ॥&#x9;024c&lt;br&gt;&#xA;तवापि शोणितं भीमः पास्यतीति मया श्रुतम् ।&#x9;025a&lt;br&gt;&#xA;तच्चाप्यवितथं तस्य तत्तथैव भविष्यति ॥&#x9;025c&lt;br&gt;&#xA;किं भीमस्य न जानासि विक्रमं त्वं सुबालिश ।&#x9;026a&lt;br&gt;&#xA;यत्त्वया वैरमारब्धं संयुगे प्रपलायिना ॥&#x9;026c&lt;br&gt;&#xA;गच्छ तूर्णं रथेनैव यत्र तिष्ठति सात्यकिः ।&#x9;027a&lt;br&gt;&#xA;त्वया हीनं बलं ह्येतद्विद्रविष्यति भारत |&#x9;027c&lt;br&gt;&#xA;आत्मार्थं योधय रणे सात्यकिं सत्यविक्रमम् ॥&#x9;027e&lt;br&gt;&#xA;सञ्जय उवाच &#x9;028&lt;br&gt;&#xA;एवमुक्तस्तव सुतो नाब्रवीत्किञ्चिदप्यसौ ।&#x9;028a&lt;br&gt;&#xA;श्रुतं चाश्रुतवत्कृत्वा प्रायाद्येन स सात्यकिः ॥&#x9;028c&lt;br&gt;&#xA;सैन्येन महता युक्तो म्लेच्छानामनिवर्तिनाम् ।&#x9;029a&lt;br&gt;&#xA;आसाद्य च रणे यत्तो युयुधानमयोधयत् ॥&#x9;029c&lt;br&gt;&#xA;द्रोणोऽपि रथिनां श्रेष्ठः पाञ्चालान्पाण्डवांस्तथा ।&#x9;030a&lt;br&gt;&#xA;अभ्यद्रवत सङ्क्रुद्धो जवमास्थाय मध्यमम् ॥&#x9;030c&lt;br&gt;&#xA;प्रविश्य च रणे द्रोणः पाण्डवानां वरूथिनीम् ।&#x9;031a&lt;br&gt;&#xA;द्रावयामास योधान्वै शतशोऽथ सहस्रशः ॥&#x9;031c&lt;br&gt;&#xA;ततो द्रोणो महाराज नाम विश्राव्य संयुगे ।&#x9;032a&lt;br&gt;&#xA;पाण्डुपाञ्चालमत्स्यानां प्रचक्रे कदनं महत् ॥&#x9;032c&lt;br&gt;&#xA;तं जयन्तमनीकानि भारद्वाजं ततस्ततः ।&#x9;033a&lt;br&gt;&#xA;पाञ्चालपुत्रो द्युतिमान्वीरकेतुः समभ्ययात् ॥&#x9;033c&lt;br&gt;&#xA;स द्रोणं पञ्चभिर्विद्ध्वा शरैः सन्नतपर्वभिः ।&#x9;034a&lt;br&gt;&#xA;ध्वजमेकेन विव्याध सारथिं चास्य सप्तभिः ॥&#x9;034c&lt;br&gt;&#xA;तत्राद्भुतं महाराज दृष्टवानस्मि संयुगे ।&#x9;035a&lt;br&gt;&#xA;यद्द्रोणो रभसं युद्धे पाञ्चाल्यं नात्यवर्तत ॥&#x9;035c&lt;br&gt;&#xA;सन्निरुद्धं रणे द्रोणं पाञ्चला वीक्ष्य मारिष ।&#x9;036a&lt;br&gt;&#xA;आवव्रुः सर्वतो राजन्धर्मपुत्रजयैषिणः ॥&#x9;036c&lt;br&gt;&#xA;ते शरैरग्निसङ्काशैस्तोमरैश्च महाधनैः ।&#x9;037a&lt;br&gt;&#xA;शस्त्रैश्च विविधै राजन्द्रोणमेकमवाकिरन् ॥&#x9;037c&lt;br&gt;&#xA;निवार्य तान्बाणगणान्द्रोणो राजन्समन्ततः ।&#x9;038a&lt;br&gt;&#xA;महाजलधरान्व्योम्नि मातरिश्वेव चाबभौ ॥&#x9;038c&lt;br&gt;&#xA;ततः शरं महाघोरं सूर्यपावकसन्निभम् ।&#x9;039a&lt;br&gt;&#xA;सन्दधे परवीरघ्नो वीरकेतो रथं प्रति ॥&#x9;039c&lt;br&gt;&#xA;स भित्त्वा तु शरो राजन्पाञ्चालकुलनन्दनम् ।&#x9;040a&lt;br&gt;&#xA;अभ्यगाद्धरणीं तूर्णं लोहितार्द्रो ज्वलन्निव ॥&#x9;040c&lt;br&gt;&#xA;ततोऽपतद्रथात्तूर्णं पाञ्चालकुलनन्दनः ।&#x9;041a&lt;br&gt;&#xA;पर्वताग्रादिव महांश्चम्पको वायुपीडितः ॥&#x9;041c&lt;br&gt;&#xA;तस्मिन्हते महेष्वासे राजपुत्रे महाबले ।&#x9;042a&lt;br&gt;&#xA;पाञ्चालास्त्वरिता द्रोणं समन्तात्पर्यवारयन् ॥&#x9;042c&lt;br&gt;&#xA;चित्रकेतुः सुधन्वा च चित्रवर्मा च भारत ।&#x9;043a&lt;br&gt;&#xA;तथा चित्ररथश्चैव भ्रातृव्यसनकर्शिताः ॥&#x9;043c&lt;br&gt;&#xA;अभ्यद्रवन्त सहिता भारद्वाजं युयुत्सवः ।&#x9;044a&lt;br&gt;&#xA;मुञ्चन्तः शरवर्षाणि तपान्ते जलदा इव |&#x9;044c&lt;br&gt;&#xA;&#39;अदृश्यं समरे चक्रुर्भारद्वाजं सुधन्विनः ॥&#39;&#x9;044e&lt;br&gt;&#xA;स वध्यमानो बहुधा राजपुत्रैर्महारथैः ।&#x9;045a&lt;br&gt;&#xA;क्रोधमाहारयत्तेषामभावाय द्विजर्षभः ॥&#x9;045c&lt;br&gt;&#xA;ततः शरमयं जालं द्रोणस्तेषामवासृजत् ।&#x9;046a&lt;br&gt;&#xA;ते हन्यमाना द्रोणस्य शरैराकर्णचोदितैः ।&#x9;046c&lt;br&gt;&#xA;कर्तव्यं नाभ्यजानन्वै कुमारा राजसत्तम ॥&#x9;046e&lt;br&gt;&#xA;तान्विमूढान्रणे द्रोणः प्रहसन्निव भारत ।&#x9;047a&lt;br&gt;&#xA;व्यश्वसूतरथांश्चक्रे कुमारान्कुपितो रणे ॥&#x9;047c&lt;br&gt;&#xA;अथापरैः सुनिशितैर्भल्लैस्तेषां महायशाः ।&#x9;048a&lt;br&gt;&#xA;पुष्पाणीव विवान्वायुः सोत्तमाङ्गान्यपातयत् ॥&#x9;048c&lt;br&gt;&#xA;ते रथेभ्यो हताः पेतुः क्षितौ राजन्सुवर्चसः ।&#x9;049a&lt;br&gt;&#xA;देवासुरे पुरा युद्धे यथा दैतेयदानवाः ॥&#x9;049c&lt;br&gt;&#xA;तान्निहत्य रणे राजन्भारद्वाजः प्रतापवान् ।&#x9;050a&lt;br&gt;&#xA;कार्मुकं भ्रामयामास हेमपृष्ठं दुरासदम् ॥&#x9;050c&lt;br&gt;&#xA;&#39;तदस्य भ्राजते राजन्मेघमध्ये तडिद्यथा ॥&#39;&#x9;051ac&lt;br&gt;&#xA;पाञ्चालान्निहतान्दृष्ट्वा देवकल्पान्महारथान् ।&#x9;052a&lt;br&gt;&#xA;धृष्टद्युम्नो भृशोद्विग्नो नेत्राभ्यां पातयञ्जलम् ।&#x9;052c&lt;br&gt;&#xA;अभ्यवर्तत सङ्ग्रामे क्रुद्धो द्रोणरथं प्रति ॥&#x9;052e&lt;br&gt;&#xA;ततो हाहेति सहसा नादः समभवन्नृप ।&#x9;053a&lt;br&gt;&#xA;पाञ्चाल्येन रणे दृष्ट्वा द्रोणमावारितं शरैः ॥&#x9;053c&lt;br&gt;&#xA;स च्छाद्यमानो बहुधा पार्षतेन महात्मना ।&#x9;054a&lt;br&gt;&#xA;न विव्यथे ततो द्रोणः स्मयन्नेवान्वयुध्यत ॥&#x9;054c&lt;br&gt;&#xA;ततो द्रोणं महाराज पाञ्चाल्यः क्रोधमूर्च्छितः ।&#x9;055a&lt;br&gt;&#xA;आजघानोरसि क्रुद्धो नवत्या नतपर्वणाम् ॥&#x9;055c&lt;br&gt;&#xA;स गाढविद्धो बलिना भारद्वाजो महायशाः ।&#x9;056a&lt;br&gt;&#xA;निषसाद रथोपस्थे कश्मलं च जगाम ह ॥&#x9;056c&lt;br&gt;&#xA;तं वै तथागतं दृष्ट्वा धृष्टद्युम्नः पराक्रमी ।&#x9;057a&lt;br&gt;&#xA;चापमुत्सृज्य शीघ्रं तु असिं जग्राह वीर्यवान् ॥&#x9;057c&lt;br&gt;&#xA;अवप्लुत्य रथाच्चापि त्वरितः स महारथः ।&#x9;058a&lt;br&gt;&#xA;आरुरोह रथं तूर्णं भारद्वाजस्य मारिष ।&#x9;058c&lt;br&gt;&#xA;हर्तुमिच्छञ्शिरः कायात्क्रोधसंरक्तलोचनः ॥&#x9;058e&lt;br&gt;&#xA;प्रत्याश्वस्तस्ततो द्रोणो धनुर्गृह्य महारवम् ।&#x9;059a&lt;br&gt;&#xA;आसन्नमागतं दृष्ट्वा धृष्टद्युम्नं जिघांसया ॥&#x9;059c&lt;br&gt;&#xA;शरैर्वैतस्तिकै राजन्विव्याधासन्नवेधिभिः ।&#x9;060a&lt;br&gt;&#xA;योधयामास समरे धृष्टद्युम्नं महारथम् ॥&#x9;060c&lt;br&gt;&#xA;ते हि वैतस्तिका नाम शरा आसन्नयोधिनः ।&#x9;061a&lt;br&gt;&#xA;द्रोणस्य विहिता राजन्यैर्धृष्टद्युम्नमाक्षिणोत् ॥&#x9;061c&lt;br&gt;&#xA;स वध्यमानो बहुभिः सायकैस्तैर्महाबलः ।&#x9;062a&lt;br&gt;&#xA;अवप्लुत्य रथात्तूर्णं भग्नवेगः पराक्रमी ॥&#x9;062c&lt;br&gt;&#xA;आरुह्य स्वरथं वीरः प्रगृह्य च महद्धनुः ।&#x9;063a&lt;br&gt;&#xA;विव्याध समरे द्रोणं धृष्टद्युम्नो महारथः ॥&#x9;063c&lt;br&gt;&#xA;द्रोणश्चापि महाराज शरैर्विव्याध पार्षतम् ॥&#x9;064ac&lt;br&gt;&#xA;तदद्भुतमभूद्युद्धं द्रोणपाञ्चालयोस्तदा ।&#x9;065a&lt;br&gt;&#xA;त्रैलोक्यकाङ्क्षिणोरासीच्छक्रप्रह्लादयोरिव ॥&#x9;065c&lt;br&gt;&#xA;मण्डलानि विचित्राणि यमकानीतराणि च ।&#x9;066a&lt;br&gt;&#xA;चरन्तौ युद्धमार्गज्ञौ ततक्षतुरथेषुभिः ॥&#x9;066c&lt;br&gt;&#xA;मोहयन्तौ मनांस्याजौ योधानां द्रोणपार्षतौ ।&#x9;067a&lt;br&gt;&#xA;सृजन्तौ शरवर्षाणि वर्षास्विव बलाहकौ ।&#x9;067c&lt;br&gt;&#xA;छादयन्तौ महात्मानौ शरैर्व्योम दिशो महीम् ॥&#x9;067e&lt;br&gt;&#xA;तदद्भुतं तयोर्युद्धं भूतसङ्घा ह्यपूजयन् ।&#x9;068a&lt;br&gt;&#xA;क्षत्रियाश्च महाराज ये चान्ये तव सैनिकाः ॥&#x9;068c&lt;br&gt;&#xA;अवश्यं समरे द्रोणो दृष्टद्युम्नेन सङ्गतः ।&#x9;069a&lt;br&gt;&#xA;वशमेष्यति नो राजन्पाञ्चाला इति चुक्रुशुः ॥&#x9;069c&lt;br&gt;&#xA;द्रोणस्तु त्वरितो युद्धे धृष्टद्युम्नस्य सारथेः ।&#x9;070a&lt;br&gt;&#xA;शिरः प्रच्यावयामास फलं पक्वं तरोरिव ॥&#x9;070c&lt;br&gt;&#xA;ततस्तु प्रद्रुता वाहा राजंस्तस्य महात्मनः ॥&#x9;071ac&lt;br&gt;&#xA;तेषु प्रद्रवमाणेषु पाञ्चालान्सृञ्जयांस्तथा ।&#x9;072a&lt;br&gt;&#xA;अयोधयद्रणे द्रोणस्तत्रतत्र पराक्रमी ॥&#x9;072c&lt;br&gt;&#xA;विजित्य पाण्डुपाञ्चालान्भारद्वाजः प्रतापवान् ।&#x9;073a&lt;br&gt;&#xA;स्वं व्यूहं पुनरास्थाय स्थितोऽभवदरिन्दमः ।&#x9;073c&lt;br&gt;&#xA;न चैनं पाण्डवा युद्धे जेतुमुत्सेहिरे प्रभो ॥ ॥&#x9;073e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/123/</guid>
      <description>&lt;p&gt;श्रीः&#xA;अध्यायः 123&#xA;सात्यकिना दुःशासनपराजयः ॥ 1 ॥&#xA;सञ्जय उवाच &#x9;001&lt;br&gt;&#xA;ततो दुःशासनो राजञ्शैनेयं समुपाद्रवत् ।&#x9;001a&lt;br&gt;&#xA;किरञ्शरसहस्राणि पर्जन्य इव वृष्टिमान् ॥&#x9;001c&lt;br&gt;&#xA;स विद्ध्वा सात्यकिं षष्ट्या तथा षोडशभिः शरैः ।&#x9;002a&lt;br&gt;&#xA;नाकम्पयत्स्थितं युद्धे मैनाकमिव पर्वतम् ॥&#x9;002c&lt;br&gt;&#xA;तं तु दुःशासनः शूरः सायकैरावृणोद्भृशम् ।&#x9;003a&lt;br&gt;&#xA;रथव्रातेन महता नानादेशोद्भवेन च ॥&#x9;003c&lt;br&gt;&#xA;सर्वतो भरतश्रेष्ठ विसृजन्सायकान्बहून् ।&#x9;004a&lt;br&gt;&#xA;पर्जन्य इव घोषेण नादयन्वै दिशो दश ॥&#x9;004c&lt;br&gt;&#xA;तमापतन्तमालोक्य सात्यकिः कौरवं रणे ।&#x9;005a&lt;br&gt;&#xA;अभिद्रुत्य महाबाहुश्छादयामास सायकैः ॥&#x9;005c&lt;br&gt;&#xA;ते छाद्यमाना बाणौघैर्दुःशासनपुरोगमाः ।&#x9;006a&lt;br&gt;&#xA;प्राद्रवन्समरे भीतास्तव सैन्यस्य पश्यतः ॥&#x9;006c&lt;br&gt;&#xA;तेषु द्रवत्सु राजेन्द्र पुत्रो दुःशासनस्तव ।&#x9;007a&lt;br&gt;&#xA;तस्थौ व्यपेतभी राजन्सात्यकिं चार्दयच्छरैः ॥&#x9;007c&lt;br&gt;&#xA;चतुर्भिर्वाजिनस्तस्य सारथिं च त्रिभिः शरैः ।&#x9;008a&lt;br&gt;&#xA;सात्यकिं च शतेनाजौ विद्ध्वा नादं मुमोच सः ॥&#x9;008c&lt;br&gt;&#xA;ततः क्रुद्धो महाराज माधवस्तस्य संयुगे ।&#x9;009a&lt;br&gt;&#xA;रथं सूतं ध्वजं तं च चक्रेऽदृश्यमजिह्मगैः ॥&#x9;009c&lt;br&gt;&#xA;स तु दुःशासनं शूरं सायकैरावृणोद्भृशम् ।&#x9;010a&lt;br&gt;&#xA;मशकं समनुप्राप्तमूर्णनाभिरिवोर्णया ॥&#x9;010c&lt;br&gt;&#xA;त्वरन्समावृणोद्बाणैर्दुःशासनममित्रजित् ॥&#x9;011ac&lt;br&gt;&#xA;दृष्ट्वा दुःशासनं राजा तथा शरशताचितम् ।&#x9;012a&lt;br&gt;&#xA;त्रिगर्तांश्चोदयामास युयुधानरथं प्रति ॥&#x9;012c&lt;br&gt;&#xA;तेऽगच्छन्युयुधानस्य समीपं क्रूरकर्मणः ।&#x9;013a&lt;br&gt;&#xA;त्रिगर्तानां त्रिसाहस्रा रथा युद्धविशारदाः ॥&#x9;013c&lt;br&gt;&#xA;ते तु तं रथवंशेन महता पर्यवारयन् ।&#x9;014a&lt;br&gt;&#xA;स्थिरां कृत्वा मतिं युद्धे भूत्वा संशप्तका मिथः ॥&#x9;014c&lt;br&gt;&#xA;तेषां प्रयतमानानां शरवर्षाणि मुञ्चताम् ।&#x9;015a&lt;br&gt;&#xA;योधान्पञ्चशतान्मुख्यानग्र्यानीके व्यपोथयत् ॥&#x9;015c&lt;br&gt;&#xA;तेऽपतन्निहतास्तूर्णं शिनिप्रवरसायकैः ।&#x9;016a&lt;br&gt;&#xA;महामारुतवेगेन भग्ना इव नगाद्द्रुमाः ॥&#x9;016c&lt;br&gt;&#xA;नागैश्च बहुधा च्छिन्नैर्ध्वजैश्चैव विशाम्पते ।&#x9;017a&lt;br&gt;&#xA;हयैश्च कनकापीडैः पतितैस्तत्र मेदिनी ॥&#x9;017c&lt;br&gt;&#xA;शैनेयशरसङ्कृत्तैः शोणितौघपरिप्लुतैः ।&#x9;018a&lt;br&gt;&#xA;अशोभत महाराज किंशुकैरिव पुष्पितैः ॥&#x9;018c&lt;br&gt;&#xA;ते वध्यमानाः समरे युयुधानेन तावकाः ।&#x9;019a&lt;br&gt;&#xA;त्रातारं नाध्यगच्छन्त पङ्कमग्ना इव द्विपाः ॥&#x9;019c&lt;br&gt;&#xA;ततस्ते पर्यवर्तन्त सर्वे द्रोणरथं प्रति ।&#x9;020a&lt;br&gt;&#xA;भयात्पतगराजस्य गर्तानीव महोरगाः ॥&#x9;020c&lt;br&gt;&#xA;हत्वा पञ्चशतान्योधाञ्छरैराशीविषोपमैः ।&#x9;021a&lt;br&gt;&#xA;प्रायात्स शनकैर्वीरो धनञ्जयरथं प्रति ॥&#x9;021c&lt;br&gt;&#xA;तं प्रयान्तं नरश्रेष्ठं पुत्रो दुःशासनस्तव ।&#x9;022a&lt;br&gt;&#xA;विव्याध नवभिस्तूर्णं शरैः सन्नतपर्वभिः ॥&#x9;022c&lt;br&gt;&#xA;स तु तं प्रतिविव्याध पञ्चभिर्निशितैः शरैः ।&#x9;023a&lt;br&gt;&#xA;रुक्मपुङ्खैर्महेष्वासो गार्ध्रपत्रैरजिह्मगैः ॥&#x9;023c&lt;br&gt;&#xA;सात्यकिं तु महाराज प्रहसन्निव भारत ।&#x9;024a&lt;br&gt;&#xA;दुःशासनस्त्रिभिर्विद्ध्वा पुनर्विव्याध पञ्चभिः ॥&#x9;024c&lt;br&gt;&#xA;शैनेयस्तव पुत्रं तु हत्वा पञ्चभिराशुगैः ।&#x9;025a&lt;br&gt;&#xA;धनुश्चास्य रणे छित्त्वा विस्मयन्नर्जुनं ययौ ॥&#x9;025c&lt;br&gt;&#xA;ततो दुःशासनः क्रुद्धो वृष्णिवीराय गच्छते ।&#x9;026a&lt;br&gt;&#xA;सर्वपारशवीं शक्तिं विससर्ज जिघांसया ॥&#x9;026c&lt;br&gt;&#xA;तां तु शक्तिं तदा घोरां तव पुत्रस्य सात्यकिः ।&#x9;027a&lt;br&gt;&#xA;चिच्छेद शतधा राजन्निशितैः कङ्कपत्रिभिः ॥&#x9;027c&lt;br&gt;&#xA;अथान्यद्धनुरादाय पुत्रस्तव जनेश्वर ।&#x9;028a&lt;br&gt;&#xA;सात्यकिं च शरैर्विद्ध्वा सिंहनादं ननाद च ॥&#x9;028c&lt;br&gt;&#xA;सात्यकिस्तु रणे क्रुद्धो मोहयित्वा सुतं तव ।&#x9;029a&lt;br&gt;&#xA;शरैरग्निशिखाकारैराजघान स्तनान्तरे ॥&#x9;029c&lt;br&gt;&#xA;त्रिभिरेव महाभागः शरैः सन्नतपर्वभिः ।&#x9;030a&lt;br&gt;&#xA;सर्वायसैस्तीक्ष्णवक्त्रैः पुनर्विव्याध चाष्टभिः ॥&#x9;030c&lt;br&gt;&#xA;दुःशासनस्तु विंशत्या सात्यकिं प्रत्यविध्यत ।&#x9;031a&lt;br&gt;&#xA;सात्वतोऽपि महाराज तं विव्याध स्तनान्तरे ॥&#x9;031c&lt;br&gt;&#xA;त्रिभिरेव महाभागः शरैः सन्नतपर्वभिः ।&#x9;032a&lt;br&gt;&#xA;ततोऽस्य वाहान्निशितैः शरैर्जघ्ने महारथः ॥&#x9;032c&lt;br&gt;&#xA;सारथिं च सुसङ्क्रुद्धः शरैः सन्नतपर्वभिः ।&#x9;033a&lt;br&gt;&#xA;धनुरेकेन भल्लेन हस्तावापं च पञ्चभिः ॥&#x9;033c&lt;br&gt;&#xA;ध्वजं च रथशक्तिं च भल्लाभ्यां परमास्त्रवित् ।&#x9;034a&lt;br&gt;&#xA;चिच्छेद विशिखैस्तीक्ष्णैस्तथोभौ पार्ष्णिसारथी ॥&#x9;034c&lt;br&gt;&#xA;स च्छिन्नधन्वा विरथो हताश्वो हतसारथिः ।&#x9;035a&lt;br&gt;&#xA;त्रिगर्तसेनापतिना स्वरथेनापवाहितः ॥&#x9;035c&lt;br&gt;&#xA;तमभिद्रुत्य शैनेयो मुहूर्तमिव भारत ।&#x9;036a&lt;br&gt;&#xA;न जघान महाबाहुर्भीमसेनवचः स्मरन् ॥&#x9;036c&lt;br&gt;&#xA;भीमसेनेन तु वधः सुतानां तव भारत ।&#x9;037a&lt;br&gt;&#xA;प्रतिज्ञातः सभामध्ये सर्वेषामेव संयुगे ॥&#x9;037c&lt;br&gt;&#xA;ततो दुःशासनं जित्वा सात्यकिः संयुगे प्रभो ।&#x9;038a&lt;br&gt;&#xA;जगाम त्वरितो राजन्येन यातो धनञ्जयः ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/124/</guid>
      <description>&lt;p&gt;श्रीः&#xA;अध्यायः 124&#xA;सङ्कुलयुद्धवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;किं तस्यां मम सेनायां नासन्केचिन्महारथाः ।&#x9;001a&lt;br&gt;&#xA;ये तथा सात्यकिं यान्तं नैवाघ्नन्नाप्यवारयन् ॥&#x9;001c&lt;br&gt;&#xA;एको हि समरे कर्म कृतवान्सत्यविक्रमः ।&#x9;002a&lt;br&gt;&#xA;शक्रतुल्यबलो युद्धे महेन्द्रो दानवेष्विव ॥&#x9;002c&lt;br&gt;&#xA;अथवा शून्यमासीत्तद्येन यातः स सात्यकिः ।&#x9;003a&lt;br&gt;&#xA;हतभूयिष्ठमथवा येन यातः स सात्यकिः ॥&#x9;003c&lt;br&gt;&#xA;यत्कृतं वृष्णिवीरेण कर्म शंससि मे रणे ।&#x9;004a&lt;br&gt;&#xA;नैतदुत्सहते कर्तुं कर्म शक्रोऽपि सञ्जय ॥&#x9;004c&lt;br&gt;&#xA;अश्रद्धेयमचिन्त्यं च कर्म तस्य महात्मनः ।&#x9;005a&lt;br&gt;&#xA;वृष्ण्यन्धकप्रवीरस्य श्रुत्वा मे व्यथितं मनः ॥&#x9;005c&lt;br&gt;&#xA;न सन्ति तस्मात्पुत्रा मे यथा सञ्जय भाषसे ।&#x9;006a&lt;br&gt;&#xA;एको वै बहुलाः सेनाः प्रामृद्नात्सत्यविक्रमः ॥&#x9;006c&lt;br&gt;&#xA;कथं च युध्यमानानामपक्रान्तो महात्मनाम् ।&#x9;007a&lt;br&gt;&#xA;एको बहूनां शैनेयस्तन्ममाचक्ष्व सञ्जय ॥&#x9;007c&lt;br&gt;&#xA;सञ्जय उवाच &#x9;008&lt;br&gt;&#xA;राजन्सेनासमुद्योगो रथनागाश्वपत्तिमान् ।&#x9;008a&lt;br&gt;&#xA;अतुल्यस्तव सेनायां युगान्तसदृशोऽभवत् ॥&#x9;008c&lt;br&gt;&#xA;आहूतेषु समूहेषु तव सैन्यस्य मानद ।&#x9;009a&lt;br&gt;&#xA;नास्ति लोके समः कश्चित्समूह इति मे मतिः ॥&#x9;009c&lt;br&gt;&#xA;तत्र देवास्त्वभाषन्त चारणाश्च समागताः ।&#x9;010a&lt;br&gt;&#xA;एतदन्ताः समूहा वै भविष्यन्ति महीतले ॥&#x9;010c&lt;br&gt;&#xA;न च वै तादृशो व्यूह आसीत्कश्चिद्विशाम्पते ।&#x9;011a&lt;br&gt;&#xA;यादृग्जयद्रथवधे द्रोणेन विहितोऽभवत् ॥&#x9;011c&lt;br&gt;&#xA;&#39;उद्धृता पृथिवी नूनं युद्धहेतोः समागतैः ।&#x9;012a&lt;br&gt;&#xA;इति तत्र जनाश्चाहुर्दृष्ट्वा तां जनसंसदम् ॥&#39;&#x9;012c&lt;br&gt;&#xA;चण्डवातविभिन्नानां समुद्राणामिव स्वनः ।&#x9;013a&lt;br&gt;&#xA;रणेऽभवद्बलौघानामन्योन्यमभिधावताम् ॥&#x9;013c&lt;br&gt;&#xA;पार्थिवानां समेतानां बहून्यासन्नरोत्तम ।&#x9;014a&lt;br&gt;&#xA;त्वद्बले पाण्डवानां च सहस्राणि शतानि च ॥&#x9;014c&lt;br&gt;&#xA;संरब्धानां प्रवीराणां समरे दृढकर्मणाम् ।&#x9;015a&lt;br&gt;&#xA;तत्रासीत्सुमहाशब्दस्तुमुलो रोमहर्षणः ॥&#x9;015c&lt;br&gt;&#xA;&#39;पाण्डवानां कुरूणां च गर्जतामितरेतरम् ।&#x9;016a&lt;br&gt;&#xA;क्ष्वेलाः किलकिलाशब्दास्तत्रासन्वै सहस्रशः ॥&#x9;016c&lt;br&gt;&#xA;भेरीशब्दाश्च तुमुला बाणशब्दाश्च भारत ।&#x9;017a&lt;br&gt;&#xA;अन्योन्यं निघ्नतां चैव नराणां शुश्रुवे स्वनः ॥&#39;&#x9;017c&lt;br&gt;&#xA;अथाक्रन्दन्भीमसेनो धृष्टद्युम्नश्च मारिष ।&#x9;018a&lt;br&gt;&#xA;नकुलः सहदेवश्च धर्मराजश्च पाण्डवः ॥&#x9;018c&lt;br&gt;&#xA;आगच्छत प्रहरत द्रुतं विपरिधावत ।&#x9;019a&lt;br&gt;&#xA;प्रविष्टावरिसेनां हि वीरौ माधवपाण्डवौ ॥&#x9;019c&lt;br&gt;&#xA;यथा सुखेन गच्छेतां जयद्रथवधं प्रति ।&#x9;020a&lt;br&gt;&#xA;तथा प्रकुरुत क्षिप्रमिति सैन्यान्यचोदयन् ॥&#x9;020c&lt;br&gt;&#xA;तयोरभावे कुरवः कृतार्थाः स्युर्वयं जिताः ॥&#x9;021ac&lt;br&gt;&#xA;&#39;यत्र यातौ महात्मानौ तूर्णं परपुरञ्जयौ ।&#39;&#x9;022a&lt;br&gt;&#xA;ते यूयं सहिता भूत्वा तूर्णमेव बलार्णवम् ।&#x9;022c&lt;br&gt;&#xA;क्षोभयध्वं महावेगाः पवनः सागरं यथा ॥&#x9;022e&lt;br&gt;&#xA;भीमसेनेन ते राजन्पाञ्चाल्येन च नोदिताः ।&#x9;023a&lt;br&gt;&#xA;आजघ्नुः कौरवान्सङ्ख्ये त्यक्त्वाऽसूनात्मनःप्रियान् ॥&#x9;023c&lt;br&gt;&#xA;इच्छन्तो निधनं युद्धे शस्त्रैरुत्तमतेजसः ।&#x9;024a&lt;br&gt;&#xA;स्वर्गेप्सवो मित्रकार्ये नाभ्यनन्दन्त जीवितम् ॥&#x9;024c&lt;br&gt;&#xA;तथैव तावका राजन्प्रार्थयन्तो महद्यशः ।&#x9;025a&lt;br&gt;&#xA;आर्यां युद्धे मतिं कृत्वा युद्धायैवावतस्थिरे ॥&#x9;025c&lt;br&gt;&#xA;तस्मिन्सुतुमुले युद्धे वर्तमाने भयावहे ।&#x9;026a&lt;br&gt;&#xA;जित्वा सर्वाणि सैन्यानि प्रायात्सात्यकिरर्जुनम् ॥&#x9;026c&lt;br&gt;&#xA;कवचानां प्रभास्तत्र सूर्यरश्मिविराजिताः ।&#x9;027a&lt;br&gt;&#xA;दृष्टीः सङ्ख्ये सैनिकानां प्रतिजघ्नुः समन्ततः ।&#x9;027c&lt;br&gt;&#xA;&#39;ध्वजशस्त्रप्रतिहता लोकान्समवदीपयन् ॥&#x9;027e&lt;br&gt;&#xA;चण्डवातोद्धतान्मेघान्विकिरन्रश्मिमानिव ।&#x9;028a&lt;br&gt;&#xA;तथा तव महत्सैन्यं तद्व्यरोचत तापयन् ॥&#x9;028c&lt;br&gt;&#xA;सम्प्रहृष्टः स सहसा तव सैन्यार्णवं प्रति ।&#x9;029a&lt;br&gt;&#xA;लोलयन्सर्वतो गत्वा समुद्रं मकरो यथा ॥&#x9;029c&lt;br&gt;&#xA;तत्र राजन्महानासीत्सङ्ग्रामो भीतिवर्धनः ।&#x9;030a&lt;br&gt;&#xA;पाण्डवस्य महाबाहो तावकानां च दारुणः ॥&#x9;030c&lt;br&gt;&#xA;रुद्रस्याक्रीडसङ्काशः संहारः सर्वदेहिनाम् ।&#x9;031a&lt;br&gt;&#xA;ततः शब्दो महानासीत्प्रायाद्यत्र धनञ्जयः ॥&#x9;031c&lt;br&gt;&#xA;तत्र स्म कदनं घोरं वर्तते पाण्डुपूर्वज ।&#x9;032a&lt;br&gt;&#xA;अर्जुनस्य महाबाहोस्तावकानां च धन्विनाम् ॥&#x9;032c&lt;br&gt;&#xA;मध्ये भारतसैन्यस्य माधवस्य महारणे ।&#x9;033a&lt;br&gt;&#xA;द्रोणस्यापि परैः सार्धं व्यूहद्वारे सुदारुणम् ॥&#x9;033c&lt;br&gt;&#xA;एवमेष क्षयो वृत्तः पृथिव्यां पृथिवीपते ।&#x9;034a&lt;br&gt;&#xA;क्रुद्धेऽर्जुने तथा द्रोणे सात्वते च महारथे ॥&#39;&#x9;034c&lt;br&gt;&#xA;तथा प्रयतमानानां पाण्डवानां महात्मनाम् ।&#x9;035a&lt;br&gt;&#xA;दुर्योधनो महाराजन्व्यगाहत महद्बलम् ॥&#x9;035c&lt;br&gt;&#xA;स सन्निपातस्तुमुलस्तेषां तस्य च भारत ।&#x9;036a&lt;br&gt;&#xA;अभवत्सर्वभूतानामभावकरणो महान् ॥&#x9;036c&lt;br&gt;&#xA;धृतराष्ट्र उवाच &#x9;037&lt;br&gt;&#xA;तथा यातेषु सैन्येषु तथा कृच्छ्रगतः स्वयम् ।&#x9;037a&lt;br&gt;&#xA;कच्चिद्दुर्योधनः सूत नाकार्षीत्पृष्ठतो रणम् ॥&#x9;037c&lt;br&gt;&#xA;एकस्य च बहूनां च सन्निपातो महाहवे ।&#x9;038a&lt;br&gt;&#xA;विशेषतो नरपतेर्विषमः प्रतिभाति मे ॥&#x9;038c&lt;br&gt;&#xA;सोऽत्यन्तसुखसंवृद्धो लक्ष्म्या लोकस्य चेश्वरः ।&#x9;039a&lt;br&gt;&#xA;एको बहून्समासाद्य कच्चिन्नासीत्पराङ्मुखः ॥&#x9;039c&lt;br&gt;&#xA;सञ्जय उवाच &#x9;040&lt;br&gt;&#xA;राजन्सङ्ग्राममाश्चर्यं तव पुत्रस्य भारत ।&#x9;040a&lt;br&gt;&#xA;एकस्य बहुभिः सार्धं शृणुष्व गदतो मम ॥&#x9;040c&lt;br&gt;&#xA;दुर्योधनेन समरे पृतना पाण्डवी रणे ।&#x9;041a&lt;br&gt;&#xA;नलिनी द्विरदेनेव समन्तात्प्रतिलोडिता ॥&#x9;041c&lt;br&gt;&#xA;ततस्तां प्रहतां सेनां दृष्ट्वा पुत्रेण ते नृप ।&#x9;042a&lt;br&gt;&#xA;भीमसेनपुरोगास्तं पाञ्चालाः समुपाद्रवन् ॥&#x9;042c&lt;br&gt;&#xA;स भीमसेनं दशभिः शरैर्विव्याध पाण्डवम् ।&#x9;043a&lt;br&gt;&#xA;त्रिभिस्त्रिभिर्यमौ वीरौ धर्मराजं च सप्तभिः ॥&#x9;043c&lt;br&gt;&#xA;विराटद्रुपदौ षड्भिः शतेन च शिखण्डिनम् ।&#x9;044a&lt;br&gt;&#xA;धृष्टद्युम्नं च विंशत्या द्रौपदेयांस्त्रिभिस्त्रिभिः ॥&#x9;044c&lt;br&gt;&#xA;शतशश्चापरान्योधान्सद्विपांश्च रथान्रणे ।&#x9;045a&lt;br&gt;&#xA;शरैरवचकर्तोग्रैः क्रुद्धोऽन्तक इव प्रजाः ॥&#x9;045c&lt;br&gt;&#xA;न सन्दधद्विमुञ्चन्वा मण्डलीकृतकार्मुकः ।&#x9;046a&lt;br&gt;&#xA;अदृश्यत रिपून्निघ्नञ्छिक्षयाऽस्तबलेन च ॥&#x9;046c&lt;br&gt;&#xA;तस्य तान्निघ्नतः शत्रून्हेमपृष्ठं महद्धनुः ।&#x9;047a&lt;br&gt;&#xA;अजस्रं मण्डलीभूतं ददृशुः समरे जनाः ॥&#x9;047c&lt;br&gt;&#xA;ततो युधिष्ठिरो राजा भल्लाभ्यामच्छिनद्धनुः ।&#x9;048a&lt;br&gt;&#xA;तव पुत्रस्य कौरव्य यतमानस्य संयुगे ॥&#x9;048c&lt;br&gt;&#xA;विव्याध चैनं दशभिः सम्यगस्तैः शरोत्तमैः ।&#x9;049a&lt;br&gt;&#xA;वर्म चाशु समासाद्य ते भित्त्वा क्षितिमाविशन् ॥&#x9;049c&lt;br&gt;&#xA;ततः प्रमुदिताः पार्थाः परिवव्रुर्युधिष्ठिरम् ।&#x9;050a&lt;br&gt;&#xA;यथा वृत्रवधे देवाः पुरा शक्रं महर्षयः ॥&#x9;050c&lt;br&gt;&#xA;ततोऽन्यद्धनुरादाय तव पुत्रः प्रतापवान् ।&#x9;051a&lt;br&gt;&#xA;तिष्ठतिष्ठेति राजानं ब्रुवन्पाण्डवमभ्ययात् ॥&#x9;051c&lt;br&gt;&#xA;तमायान्तमभिप्रेक्ष्य तव पुत्रं महामृधे ।&#x9;052a&lt;br&gt;&#xA;प्रत्युद्ययुः समुदिताः पाञ्चाला जयगृद्धिनः ॥&#x9;052c&lt;br&gt;&#xA;तान्द्रोणः प्रतिजग्राह परीप्सन्युधि पाण्डवम् ।&#x9;053a&lt;br&gt;&#xA;चण्डवातोद्धुतान्मेघान्गिरिरम्बुमुचो यथा ॥&#x9;053c&lt;br&gt;&#xA;तत्र राजन्महानासीत्सङ्ग्रामो रोमहर्षणः ।&#x9;054a&lt;br&gt;&#xA;पाण्डवानां महाबाहो तावकानां च संयुगे ॥&#x9;054c&lt;br&gt;&#xA;रुद्रस्याक्रीडसदृशः संहारः सर्वदेहिनाम् ॥&#x9;055ac&lt;br&gt;&#xA;ततः शब्दो महानासीद्यातो येन धनञ्जयः ।&#x9;056a&lt;br&gt;&#xA;अतीव सर्वशब्देभ्यो रोमहर्षकरः प्रभो ॥&#x9;056c&lt;br&gt;&#xA;अर्जुनस्य महाबाहो तावकानां च धन्विनाम् ।&#x9;057a&lt;br&gt;&#xA;मध्ये भारतसैन्यस्य माधवस्य महारणे ।&#x9;057c&lt;br&gt;&#xA;द्रोणस्यापि परैः सार्धं व्यूहद्वारे महारणे ॥&#x9;057e&lt;br&gt;&#xA;एवमेष क्षयो वृत्तः पृथिव्यां पृथिवीपते ।&#x9;058a&lt;br&gt;&#xA;क्रुद्धेऽर्जुने तथा द्रोणे सात्वते च महारथे ॥ ॥&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/125/</guid>
      <description>&lt;p&gt;श्रीः&#xA;अध्यायः 125&#xA;द्रोणपराक्रमवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;अपराह्णे महाराज सङ्ग्रामः सुमहानभूत् ।&#x9;001a&lt;br&gt;&#xA;पर्जन्यसमनिर्घोषः पुनर्द्रोणस्य सोमकैः ॥&#x9;001c&lt;br&gt;&#xA;शोणाश्वं रथमास्थाय नरवीरः समाहितः ।&#x9;002a&lt;br&gt;&#xA;समरेऽभ्यद्रवत्पाण्डूञ्जवमास्थाय मध्यमम् ॥&#x9;002c&lt;br&gt;&#xA;तव प्रियहिते युक्तो महेष्वासो महाबलः ।&#x9;003a&lt;br&gt;&#xA;चित्रपुङ्खैः शितैर्बाणैः कलशोत्तमसम्भवः ।&#x9;003c&lt;br&gt;&#xA;&#39;जघान सोमकान्राजन्सृञ्जयान्केकयानपि ॥&#39;&#x9;003e&lt;br&gt;&#xA;वरान्वरान्हि योधानां विचिन्वन्निव भारत ।&#x9;004a&lt;br&gt;&#xA;आक्रीडत रणे राजन्भारद्वाजः प्रतापवान् ॥&#x9;004c&lt;br&gt;&#xA;तमभ्ययाद्बृहत्क्षत्रः केकयानां महारथः ।&#x9;005a&lt;br&gt;&#xA;भातॄणां नृप पञ्चानां श्रेष्ठः समरकर्कशः ॥&#x9;005c&lt;br&gt;&#xA;विमुञ्चन्विशिखांस्तीक्ष्णानाचार्यं भृशमार्दयत् ।&#x9;006a&lt;br&gt;&#xA;महामेघो यथा वर्षं विमुञ्चन्गन्धमादने ॥&#x9;006c&lt;br&gt;&#xA;तस्य द्रोणो महाराज स्वर्णपुङ्खाञ्शिलाशितान् ।&#x9;007a&lt;br&gt;&#xA;प्रेषयामास सङ्क्रुद्धः सायकान्दश पञ्च च ॥&#x9;007c&lt;br&gt;&#xA;तांस्तु द्रोणविनिर्मुक्तान्क्रुद्धाशीविषसन्निभान् ।&#x9;008a&lt;br&gt;&#xA;एकैकं पञ्चभिर्बाणैर्युधि चिच्छेद हृष्टवत् ॥&#x9;008c&lt;br&gt;&#xA;तदस्य लाघवं दृष्ट्वा प्रहस्य द्विजपुङ्गवः ।&#x9;009a&lt;br&gt;&#xA;प्रेषयामास विशिखानष्टौ सन्नतपर्वणः ॥&#x9;009c&lt;br&gt;&#xA;तान्दृष्ट्वा पततस्तूर्णं द्रोणचापच्युताञ्शरान् ।&#x9;010a&lt;br&gt;&#xA;अवारयच्छरैरेव तावद्भिर्निशितैर्मृधे ॥&#x9;010c&lt;br&gt;&#xA;ततोऽभवन्महाराज तव सैन्यस्य विस्मयः ।&#x9;011a&lt;br&gt;&#xA;बृहत्क्षत्रेण तत्कर्म कृतं दृष्ट्वा सुदुष्करम् ॥&#x9;011c&lt;br&gt;&#xA;ततो द्रोणो महाराज बृहत्क्षत्रं विशेषयन् ।&#x9;012a&lt;br&gt;&#xA;प्रादुश्चक्रे रणे दिव्यं ब्राह्ममस्त्रं सुदुर्जयम् ॥&#x9;012c&lt;br&gt;&#xA;कैकेयोऽस्त्रं समालोक्य मुक्तं द्रोणेन संयुगे ।&#x9;013a&lt;br&gt;&#xA;ब्रह्मास्त्रेणैव राजेन्द्र ब्राह्ममस्त्रमशातयत् ॥&#x9;013c&lt;br&gt;&#xA;ततोऽस्त्रे निहते ब्राह्मे बृहत्क्षत्रस्तु भारत ।&#x9;014a&lt;br&gt;&#xA;विव्याध ब्राह्मणं षष्ट्या स्वर्णपुङ्खैः शिलाशितैः ॥&#x9;014c&lt;br&gt;&#xA;तं द्रोणो द्विपदां श्रेष्ठो नाराचेन समार्पयत् ।&#x9;015a&lt;br&gt;&#xA;स तस्य कवचं भित्त्वा प्राविशद्धरणीतलम् ॥&#x9;015c&lt;br&gt;&#xA;कृष्णसर्पो यथा मुक्तो वल्मीकं नृपसत्तम ।&#x9;016a&lt;br&gt;&#xA;तथाऽत्यगान्महीं बाणो भित्त्वा कैकेयमाहवे ॥&#x9;016c&lt;br&gt;&#xA;सोऽतिविद्धो महाराज कैकेयो द्रोणसायकैः ।&#x9;017a&lt;br&gt;&#xA;क्रोधेन महताऽऽविष्टो व्यावृत्य नयने शुभे ॥&#x9;017c&lt;br&gt;&#xA;द्रोणं विव्याध सप्तत्या स्वर्णपुङ्खैः शिलाशितैः ।&#x9;018a&lt;br&gt;&#xA;सारथिं चास्य बाणेन भृशं मर्मस्वताडयत् ॥&#x9;018c&lt;br&gt;&#xA;द्रोणस्तु बहुभिर्विद्धो बृहत्क्षत्रेण मारिष ।&#x9;019a&lt;br&gt;&#xA;असृजद्विशिखांस्तीक्ष्णान्कैकेयस्य रथं प्रति ॥&#x9;019c&lt;br&gt;&#xA;व्याकुलीकृत्य तं द्रोणो बृहत्क्षत्रं महारथम् ।&#x9;020a&lt;br&gt;&#xA;अश्वांश्चतुर्भिर्न्यवधीच्चतुरोऽस्य पतत्त्रिभिः ॥&#x9;020c&lt;br&gt;&#xA;सूतं चैकेन बाणेन रथनीडादपातयत् ।&#x9;021a&lt;br&gt;&#xA;द्वाभ्यां ध्वजं च च्छत्रं च च्छित्त्वा भूमावपातयत् ॥&#x9;021c&lt;br&gt;&#xA;ततः साधुविसृष्टेन नाराचेन द्विजर्षभः ।&#x9;022a&lt;br&gt;&#xA;हृद्यविध्यद्बृहत्क्षत्रं स च्छिन्नहृदयोऽपतत् ॥&#x9;022c&lt;br&gt;&#xA;बृहत्क्षत्रे हते राजन्केकयानां महारथे ।&#x9;023a&lt;br&gt;&#xA;शैशुपालिरभिक्रुद्धो यन्तारमिदमब्रवीत् ॥&#x9;023c&lt;br&gt;&#xA;सारथे याहि यत्रैष द्रोणस्तिष्ठति दंशितः ।&#x9;024a&lt;br&gt;&#xA;विनिघ्नन्केकयान्सर्वान्पाञ्चालानां च वाहिनीम् ॥&#x9;024c&lt;br&gt;&#xA;तस्य तद्वचनं श्रुत्वा सारथी रथिनां वरम् ।&#x9;025a&lt;br&gt;&#xA;द्रोणाय प्रापयामास काम्भोजैर्जवनैर्हयैः ॥&#x9;025c&lt;br&gt;&#xA;धृष्टकेतुश्च चेदीनामृषभोऽतिबलोदितः ।&#x9;026a&lt;br&gt;&#xA;वधायाभ्यद्रवद्द्रोणं पतङ्ग इव पावकम् ॥&#x9;026c&lt;br&gt;&#xA;सोऽविध्यत तदा द्रोणं षष्ट्या साश्वरथध्वजम् ।&#x9;027a&lt;br&gt;&#xA;पुनश्चान्यैः सरैस्तीक्ष्णैः सुप्तं व्याघ्रं तुदन्निव ॥&#x9;027c&lt;br&gt;&#xA;तस्य द्रोणो धनुर्मध्ये क्षुरप्रेण शितेन च |&#x9;028a&lt;br&gt;&#xA;चकर्त गार्ध्रपत्रेण यतमानस्य शुष्मिणः ॥&#x9;028c&lt;br&gt;&#xA;अथान्यद्धनुरादाय शैशुपालिर्महारथः ।&#x9;029a&lt;br&gt;&#xA;विव्याध सायकैर्द्रोणं कङ्कबर्हिणवाजितैः ॥&#x9;029c&lt;br&gt;&#xA;तस्य द्रोणो हयान्हत्वा चतुर्भिश्चतुरः शरैः ।&#x9;030a&lt;br&gt;&#xA;सारथेश्च शिरः कायाच्चकर्त प्रहसन्निव ॥&#x9;030c&lt;br&gt;&#xA;अथैनं पञ्चविंशत्या सायकानां समार्पयत् ॥&#x9;031ac&lt;br&gt;&#xA;अवप्लुत्य रथाच्चैद्यो गदामादाय सत्वरः ।&#x9;032a&lt;br&gt;&#xA;भारद्वाजाय चिक्षेप रुषितामिव पन्नगीम् ॥&#x9;032c&lt;br&gt;&#xA;तामापतन्तीमालोक्य कालरात्रिमिवोद्यताम् ।&#x9;033a&lt;br&gt;&#xA;अश्मसारमयीं गुर्वीं तपनीयविभूषिताम् ।&#x9;033c&lt;br&gt;&#xA;शरैरनेकसाहस्रैर्भारद्वाजोऽच्छिनच्छितैः ॥&#x9;033e&lt;br&gt;&#xA;सा छिन्ना बहुभिर्बाणैभारद्वाजेन मारिष ।&#x9;034a&lt;br&gt;&#xA;गदा पपात कौरव्य नादयन्ती धरातलम् ॥&#x9;034c&lt;br&gt;&#xA;गदां विनिहतां दृष्ट्वा धृष्टकेतुरमर्षणः ।&#x9;035a&lt;br&gt;&#xA;तोमरं व्यसृजद्वीरः शक्तिं च कनकोज्ज्वलाम् ॥&#x9;035c&lt;br&gt;&#xA;तोमरं पञ्चभिर्भित्त्वा शक्तिं चिच्छेद पञ्चभिः ।&#x9;036a&lt;br&gt;&#xA;तौ जग्मतुर्महीं छिन्नौ सर्पाविव गरुत्मता ॥&#x9;036c&lt;br&gt;&#xA;ततोऽस्य विशिखं तीक्ष्णं वधाय वधकाङ्क्षिणः ।&#x9;037a&lt;br&gt;&#xA;प्रेषयामास समरे भारद्वाजः प्रतापवान् ॥&#x9;037c&lt;br&gt;&#xA;स तस्य कवचं भित्त्वा हृदयं चामितौजसः ।&#x9;038a&lt;br&gt;&#xA;अभ्यगाद्धरणीं बाणो हंसः पद्मवनं यथा ॥&#x9;038c&lt;br&gt;&#xA;पतङ्गं हि ग्रसेच्चाषो यथा क्षुद्रं बुभुक्षितः ।&#x9;039a&lt;br&gt;&#xA;तथा द्रोणोऽग्रसच्छूरो धृष्टकेतुं महाहवे ॥&#x9;039c&lt;br&gt;&#xA;निहते चेदिराजे तु तत्खण्डं पित्र्यमाविशत् ।&#x9;040a&lt;br&gt;&#xA;अमर्षवशमापन्नः पुत्रोऽस्य परमास्त्रवित् ॥&#x9;040c&lt;br&gt;&#xA;तमपि प्रहसन्द्रोणः शरैर्निन्ये यमक्षयम् ।&#x9;041a&lt;br&gt;&#xA;महाव्याघ्रो महारण्ये मृगशावं यथा बली ॥&#x9;041c&lt;br&gt;&#xA;तेषु प्रक्षीयमाणेषु पाण्डवेयेषु भारत ।&#x9;042a&lt;br&gt;&#xA;जरासन्धसुतो वीरः स्वयं द्रोणमुपाद्रवत् ॥&#x9;042c&lt;br&gt;&#xA;स तु द्रोणं महाबाहुः शरधाराभिराहवे ।&#x9;043a&lt;br&gt;&#xA;अदृश्यमकरोत्तूर्णं जलदो भास्करं यथा ॥&#x9;043c&lt;br&gt;&#xA;तस्य तल्लाघवं दृष्ट्वा द्रोणः क्षत्रियमर्दनः ।&#x9;044a&lt;br&gt;&#xA;व्यसृजत्सायकांस्तूर्णं शतशोऽथ सहस्रशः ॥&#x9;044c&lt;br&gt;&#xA;छादयित्वा रणे द्रोणं रथस्थं रथिनां वरम् ।&#x9;045a&lt;br&gt;&#xA;जारासन्धिं जघानाशु मिषतां सर्वधन्विनाम् ॥&#x9;045c&lt;br&gt;&#xA;योयो विधीयते खण्डस्तन्तं द्रोणोऽन्तकोपमः ।&#x9;046a&lt;br&gt;&#xA;आदत्त सर्वभूतानि प्राप्ते काले यथान्तकः ॥&#x9;046c&lt;br&gt;&#xA;ततो द्रोणो महाराज नाम विश्राव्य संयुगे ।&#x9;047a&lt;br&gt;&#xA;शरैरनेकसाहस्रैः पाण्डवेयान्समावृणोत् ॥&#x9;047c&lt;br&gt;&#xA;ते तु नामाङ्किता बाणा द्रोणेनास्ताः शिलाशिताः ।&#x9;048a&lt;br&gt;&#xA;नरान्नागान्हयांश्चैव निजघ्नुः शतशो मृधे ॥&#x9;048c&lt;br&gt;&#xA;ते वध्यमाना द्रोणेन शक्रेणेव महासुराः ।&#x9;049a&lt;br&gt;&#xA;समकम्पन्त पाञ्चाला गावः शीतार्दिता इव ॥&#x9;049c&lt;br&gt;&#xA;ततो निष्टानको घोरः पाण्डवानामजायत ।&#x9;050a&lt;br&gt;&#xA;द्रोणेन वध्यमानेषु सैन्येषु भरतर्षभ ॥&#x9;050c&lt;br&gt;&#xA;प्रताप्यमानाः सूर्येण हन्यमानाश्च सायकैः ।&#x9;051a&lt;br&gt;&#xA;अन्वपद्यन्त पाञ्चालास्तदा सन्त्रस्तचेतसः ॥&#x9;051c&lt;br&gt;&#xA;मोहिता बाणजालेन भारद्वाजेन संयुगे ।&#x9;052a&lt;br&gt;&#xA;ऊरुग्राहगृहीतानां पाञ्चालानां महारथाः ॥&#x9;052c&lt;br&gt;&#xA;चेदयश्च महाराज सृञ्जयाः काशिकोसलाः ।&#x9;053a&lt;br&gt;&#xA;अभ्यद्रवन्त संहृष्टा भारद्वाजं युयुत्सया ॥&#x9;053c&lt;br&gt;&#xA;ब्रुवन्तश्च रणेऽन्योन्यं चेदिपाञ्चालसृञ्जयाः ।&#x9;054a&lt;br&gt;&#xA;हत द्रोणं हत द्रोणमिति ते द्रोणमभ्ययुः ॥&#x9;054c&lt;br&gt;&#xA;यतन्तः पुरुषव्याघ्राः सर्वशक्त्या महाद्युतिम् ।&#x9;055a&lt;br&gt;&#xA;निनीषवो रणे द्रोणं यमस्य सदनं प्रति ॥&#x9;055c&lt;br&gt;&#xA;यतमानांस्तु तान्वीरान्भारद्वाजः शिलीमुखैः ।&#x9;056a&lt;br&gt;&#xA;यमाय प्रेषयामास चेदिमुख्यान्विशेषतः ॥&#x9;056c&lt;br&gt;&#xA;तेषु प्रक्षीयमाणेषु चेदिमुख्येषु सर्वशः ।&#x9;057a&lt;br&gt;&#xA;पाञ्चालाः समकम्पन्त द्रोणसायकपीडिताः ॥&#x9;057c&lt;br&gt;&#xA;प्राक्रोशन्भीमसेनं ते धृष्टद्युम्नं च भारत ।&#x9;058a&lt;br&gt;&#xA;दृष्ट्वा द्रोणस्य कर्माणि तथारूपाणि मारिष ॥&#x9;058c&lt;br&gt;&#xA;भीम उवाच &#x9;059&lt;br&gt;&#xA;ब्राह्मणेन तपो नूनं चरितं दुश्चरं महत् ।&#x9;059a&lt;br&gt;&#xA;तथा हि युधि सङ्क्रुद्धो दहति क्षत्रियर्षभान् ॥&#x9;059c&lt;br&gt;&#xA;धर्मो युद्धं क्षत्रियस्य ब्राह्मणस्य परं तपः ।&#x9;060a&lt;br&gt;&#xA;तपस्वी कृतविद्यश्च प्रेक्षितेनापि निर्दहेत् ॥&#x9;060c&lt;br&gt;&#xA;द्रोणाग्निमस्त्रसंस्पर्शं प्रविष्टाः क्षत्रियर्षभाः ।&#x9;061a&lt;br&gt;&#xA;बहवो दुस्तरं घोरं यत्रादह्यन्त भारत ॥&#x9;061c&lt;br&gt;&#xA;यथाबलं यथोत्साहं यथासत्वं महाद्युतिः ।&#x9;062a&lt;br&gt;&#xA;मोहयन्सर्वभूतानि द्रोणो हन्ति बलानि नः ॥&#x9;062c&lt;br&gt;&#xA;सञ्जय उवाच &#x9;063&lt;br&gt;&#xA;तस्य तद्वचनं श्रुत्वा क्षत्रधर्मा व्यवस्थितः ।&#x9;063a&lt;br&gt;&#xA;अर्धचन्द्रेण चिच्छेद द्रोणस्य सशरं धनुः ॥&#x9;063c&lt;br&gt;&#xA;स संरब्धतरो भूत्वा द्रोणः क्षत्रियमर्दनः ॥&#x9;064ac&lt;br&gt;&#xA;अन्यत्कार्मुकमादाय भास्वरं वेगवत्तरम् ।&#x9;065a&lt;br&gt;&#xA;तत्राधाय शरं तीक्ष्णं परानीकविशातनम् ॥&#x9;065c&lt;br&gt;&#xA;आकर्णपूर्णमाचार्यो बलवानभ्यवासृजत् ।&#x9;066a&lt;br&gt;&#xA;स हत्वा क्षत्रधर्माणं जगाम धरणीतलम् ॥&#x9;066c&lt;br&gt;&#xA;स भिन्नहृदयो वाहान्न्यपतन्मेदिनीतले ।&#x9;067a&lt;br&gt;&#xA;ततः सैन्यान्यकम्पन्त धृष्टद्युम्नसुते हते ॥&#x9;067c&lt;br&gt;&#xA;अथ द्रोणं समारोहच्चेकितानो महाबलः ।&#x9;068a&lt;br&gt;&#xA;स द्रोणं दशभिर्विद्ध्वा प्रत्यविद्ध्यत्स्तनान्तरे ॥&#x9;068c&lt;br&gt;&#xA;चतुर्भिः सारथिं चास्य चतुर्भिश्चतुरो हयान् ।&#x9;069a&lt;br&gt;&#xA;तमाचार्यस्त्रिभिर्बाणैर्बाह्वोरुरसि चार्दयत् ॥&#x9;069c&lt;br&gt;&#xA;ध्वजं सप्तभिरुन्मथ्य यन्तारमवधीत्त्रिभिः ।&#x9;070a&lt;br&gt;&#xA;तस्य सूते हते तेऽश्वा रथमादाय विद्रुताः ॥&#x9;070c&lt;br&gt;&#xA;समरे शरसंवीता भारद्वाजेन मारिष ।&#x9;071a&lt;br&gt;&#xA;चेकितानरथं दृष्ट्वा हताश्वं हतसारथिम् ॥&#x9;071c&lt;br&gt;&#xA;तान्समेतान्रणे शूरांश्चेदिपाञ्चालसृञ्जयान् ।&#x9;072a&lt;br&gt;&#xA;समन्ताद्द्रावयन्द्रोणो बह्वशोभत मारिष ॥&#x9;072c&lt;br&gt;&#xA;आकर्णपलितः श्यामो वयसाऽशीतिपञ्चकः ।&#x9;073a&lt;br&gt;&#xA;रणे पर्यचरद्द्रोणो वृद्धः षोडशवर्षवत् ॥&#x9;073c&lt;br&gt;&#xA;अथ द्रोणं महाराज विचरन्तमभीतवत् ।&#x9;074a&lt;br&gt;&#xA;वज्रहस्तममन्यन्त शत्रवः शत्रुसूदनम् ॥&#x9;074c&lt;br&gt;&#xA;ततोऽब्रवीन्महाबाहुर्द्रुपदो बुद्धिमान्नृप ।&#x9;075a&lt;br&gt;&#xA;लुब्धोऽयं क्षत्रियान्हन्ति व्याघ्रः क्षुद्रमृगानिव ॥&#x9;075c&lt;br&gt;&#xA;कृच्छ्रान्दुर्योधनो लोकान्पापः प्राप्स्यति दुर्मतिः ।&#x9;076a&lt;br&gt;&#xA;यस्य लोभाद्विनिहताः समरे क्षत्रियर्षभाः ॥&#x9;076c&lt;br&gt;&#xA;शतशः शेरते भूमौ निकृत्ता गोवृषा इव ।&#x9;077a&lt;br&gt;&#xA;रुधिरेण परीताङ्गाः श्वशृगालादनीकृताः ॥&#x9;077c&lt;br&gt;&#xA;सञ्जय उवाच &#x9;078&lt;br&gt;&#xA;एवमुक्त्वा महाराज द्रुपदोऽक्षौहिणीपतिः ।&#x9;078a&lt;br&gt;&#xA;पुरस्कृत्य रणे पार्थान्द्रोणमभ्यद्रवद्द्रुतम् ॥ ॥&#x9;078c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/126/</guid>
      <description>&lt;p&gt;श्रीः&#xA;अध्यायः 126&#xA;अर्जुनवृत्तान्तपरिज्ञानाय सात्यकिं प्रेषितवता युधिष्ठिरेण पुनस्तयोर्वृत्तान्तपरिज्ञानाय भीमसेनस्य तत्र गमनचोदना ॥ 1 ॥&#xA;सञ्जय उवाच &#x9;001&lt;br&gt;&#xA;व्यूहेष्वालोड्यमानेषु पाण्डवानां ततस्ततः ।&#x9;001a&lt;br&gt;&#xA;सुदूरमन्वयुः पार्थाः पाञ्चालाः सह सोमकैः ॥&#x9;001c&lt;br&gt;&#xA;वर्तमाने तथा रौद्रे सङ्ग्रामे रोमहर्षणे ।&#x9;002a&lt;br&gt;&#xA;सङ्क्षये जगतस्तीव्रे युगान्त इव भारत ॥&#x9;002c&lt;br&gt;&#xA;द्रोणे युधि पराक्रान्ते नर्दमाने मुहुर्मुहुः ।&#x9;003a&lt;br&gt;&#xA;पाञ्चालेषु च क्षीणेषु वध्यमानेषु पाण्डुषु ॥&#x9;003c&lt;br&gt;&#xA;नापश्यच्छरणं कञ्चिद्धर्मराजो युधिष्ठिरः ।&#x9;004a&lt;br&gt;&#xA;चिन्तयामास राजेन्द्र कथमेतद्भविष्यति ॥&#x9;004c&lt;br&gt;&#xA;ततो विक्ष्य दिशः सर्वाः सव्यसाचिदिदृक्षया ।&#x9;005a&lt;br&gt;&#xA;युधिष्ठिरो ददर्शाथ नैव पार्थं न माधवम् ॥&#x9;005c&lt;br&gt;&#xA;सोऽपश्यन्नरशार्दूलं वानरर्षभलक्षणम् ।&#x9;006a&lt;br&gt;&#xA;गाण्डीवस्य च निर्घोषमशृण्वन्व्यथितेन्द्रियः ॥&#x9;006c&lt;br&gt;&#xA;अपश्यन्सात्यकिं चापि वृष्णीनां प्रवरं रथम् ।&#x9;007a&lt;br&gt;&#xA;चिन्तयाभिपरीताङ्गो धर्मराजो युधिष्ठिरः ।&#x9;007c&lt;br&gt;&#xA;नाध्यगच्छत्तदा शान्तिं तावपश्यन्नरोत्तमौ ॥&#x9;007e&lt;br&gt;&#xA;लोकोपक्रोशभीरुत्वाद्धर्मराजो महामनाः ।&#x9;008a&lt;br&gt;&#xA;अचिन्तयन्महाबाहुः शैनेयस्य रथं प्रति ॥&#x9;008c&lt;br&gt;&#xA;पदवीं प्रेषितश्चैव फल्गुनस्य मया रणे ।&#x9;009a&lt;br&gt;&#xA;शैनेयः सात्यकिः सत्यो मित्राणामभयङ्करः ॥&#x9;009c&lt;br&gt;&#xA;तदिदं ह्येकमेवासीद्द्द्विधा जातं ममाऽद्य वै ।&#x9;010a&lt;br&gt;&#xA;सात्यकिश्च हि विज्ञेयः पाण्डवश्च धनञ्जयः ॥&#x9;010c&lt;br&gt;&#xA;सात्यकिं प्रेषयित्वा तु पाण्डवस्य पदानुगम् ।&#x9;011a&lt;br&gt;&#xA;सात्वतस्यापि कं युद्धे प्रेषयिष्ये पदानुगम् ॥&#x9;011c&lt;br&gt;&#xA;करिष्यामि प्रयत्नेन भ्रातुरन्वेषणं यदि ।&#x9;012a&lt;br&gt;&#xA;युयुधानमनन्विष्य लोको मां गर्हयिष्यति ॥&#x9;012c&lt;br&gt;&#xA;भ्रातुरन्वेषणं कृत्वा धर्मपुत्रो युधिष्ठिरः ।&#x9;013a&lt;br&gt;&#xA;परित्यजति वार्ष्णेयं सात्यकिं सत्यविक्रमम् ॥&#x9;013c&lt;br&gt;&#xA;लोकापवादभीरुत्वात्सोऽहं पार्थं वृकोदरम् ।&#x9;014a&lt;br&gt;&#xA;पदवीं प्रेषयिष्यामि माधवस्य महात्मनः ॥&#x9;014c&lt;br&gt;&#xA;यथैव च मम प्रीतिरर्जुने शत्रुसूदने ।&#x9;015a&lt;br&gt;&#xA;तथैव वृष्णिवीरेऽपि सात्वते युद्धदुर्मदे ॥&#x9;015c&lt;br&gt;&#xA;अतिभारे नियुक्तश्च मया शैनेयनन्दनः ।&#x9;016a&lt;br&gt;&#xA;स तु मित्रोपरोधेन गौरवात्तु महाबलः ।&#x9;016c&lt;br&gt;&#xA;प्रविष्टो भारतीं सेनां मकरः सागरं यथा ॥&#x9;016e&lt;br&gt;&#xA;असौ हि श्रूयते शब्दः शूराणामनिवर्तिनाम् ।&#x9;017a&lt;br&gt;&#xA;मिथः संयुध्यमानानां वृष्णिवीरेण धीमता ॥&#x9;017c&lt;br&gt;&#xA;प्राप्तकालं सुबलवन्निश्चितं बहुधा हि मे ।&#x9;018a&lt;br&gt;&#xA;तत्रैव पाण्डवेयस्य भीमसेनस्य धन्विनः ।&#x9;018c&lt;br&gt;&#xA;गमनं रोचते मह्यं यत्र यातौ महारथौ ॥&#x9;018e&lt;br&gt;&#xA;न चाप्यसह्यं भीमस्य विद्यते भुवि किञ्चन ॥&#x9;019ac&lt;br&gt;&#xA;शक्तो ह्येष रणे यत्तः पृथिव्यां सर्वधन्विनाम् ।&#x9;020a&lt;br&gt;&#xA;स्वबाहुबलमास्थाय प्रतिव्यूहितुमञ्जसा ॥&#x9;020c&lt;br&gt;&#xA;यस्य बाहुबलं सर्वे समाश्रित्य महात्मनः ।&#x9;021a&lt;br&gt;&#xA;वनवासान्निवृत्ताः स्म न च युद्धेषु निर्जिताः ॥&#x9;021c&lt;br&gt;&#xA;इतो गते भीमसेने सात्वतं प्रति पाण्डवे ।&#x9;022a&lt;br&gt;&#xA;सनाथौ भवितारौ हि युधि सात्वतफल्गुनौ ॥&#x9;022c&lt;br&gt;&#xA;कामं त्वशोचनीयौ तौ रणे सात्वतफल्गुनौ ।&#x9;023a&lt;br&gt;&#xA;रक्षितौ वासुदेवेन स्वयं शस्त्रविशारदौ ॥&#x9;023c&lt;br&gt;&#xA;अवश्यं तु मया कार्यमात्मनः शोकनाशनम् ।&#x9;024a&lt;br&gt;&#xA;तस्माद्भीमं नियोक्ष्यामि सात्वतस्य पदानुगम् ॥&#x9;024c&lt;br&gt;&#xA;ततः प्रतिकृतं मन्ये विधानं सात्यकिं प्रति ॥&#x9;025ac&lt;br&gt;&#xA;एवं निश्चित्य मनसा धर्मपुत्रो युधिष्ठिरः ।&#x9;026a&lt;br&gt;&#xA;यन्तारमब्रवीद्राजा भीमं प्रति नयस्व माम् ॥&#x9;026c&lt;br&gt;&#xA;धर्मराजवचः श्रुत्वा सारथिर्हयकोविदः ।&#x9;027a&lt;br&gt;&#xA;रथं हेमपरिष्कारं भीमान्तिकमुपानयत् ॥&#x9;027c&lt;br&gt;&#xA;भीमसेनमनुज्ञाप्य प्राप्तकालमचिन्तयत् ।&#x9;028a&lt;br&gt;&#xA;कश्मलं प्राविशद्राजा बहु तत्र समादिशत् ॥&#x9;028c&lt;br&gt;&#xA;स कश्मलसमाविष्टो भीममाहूय पार्थिवः ।&#x9;029a&lt;br&gt;&#xA;अब्रवीद्वचनं राजन्कुन्तीपुत्रो युधिष्ठिरः ||&#x9;029c&lt;br&gt;&#xA;यः सदेवान्सगन्धर्वान्दैत्यांश्चैकरथोऽजयत् ।&#x9;030a&lt;br&gt;&#xA;तस्य लक्ष्म न पश्यामि भीमसेनानुजस्य ते ॥&#x9;030c&lt;br&gt;&#xA;सञ्जय उवाच &#x9;031&lt;br&gt;&#xA;ततोऽब्रवीद्धर्मराजं भीमसेनस्तथागतम् ।&#x9;031a&lt;br&gt;&#xA;नैवाद्राक्षं नचाश्रौषं तव कश्मलमीदृशम् ॥&#x9;031c&lt;br&gt;&#xA;पुरातिदुःखदीर्णानां भवान्गतिरभूद्धि नः ।&#x9;032a&lt;br&gt;&#xA;उत्तिष्ठोत्तिष्ठ राजेन्द्र शाधि किं करवाणि ते ॥&#x9;032c&lt;br&gt;&#xA;न ह्यसाध्यमकार्यं वा विद्यते मम मानद ।&#x9;033a&lt;br&gt;&#xA;आज्ञापय कुरुश्रेष्ठ मा च शोके मनः कृथाः ॥&#x9;033c&lt;br&gt;&#xA;सञ्जय उवाच &#x9;034&lt;br&gt;&#xA;तमब्रवीदश्रुपूर्णः कृष्णसर्प इव श्वसन् ।&#x9;034a&lt;br&gt;&#xA;भीमसेनमिदं वाक्यं प्रम्लानवदनो नृपः ॥&#x9;034c&lt;br&gt;&#xA;श्रूयते पाञ्चजन्यस्य यथा शङ्खस्य निस्वनः ।&#x9;035a&lt;br&gt;&#xA;पूरितो वासुदेवेन संरब्धेन यशस्विना ॥&#x9;035c&lt;br&gt;&#xA;नूनमद्य हतः शेते तव भ्राता धनञ्जयः ।&#x9;036a&lt;br&gt;&#xA;तस्मिन्विनिहते नूनं युध्यतेऽसौ जनार्दनः ॥&#x9;036c&lt;br&gt;&#xA;यस्य सत्ववतो वीर्यं ह्युपजीवन्ति पाण्डवाः ।&#x9;037a&lt;br&gt;&#xA;यं भयेष्वभिगच्छन्ति सहस्राक्षमिवामराः ॥&#x9;037c&lt;br&gt;&#xA;स शूरः सैन्धवप्रेप्सुरन्वयाद्भारतीं चमूम् ।&#x9;038a&lt;br&gt;&#xA;तस्य वै गमनं विद्मो भीम नावर्तनं पुनः ॥&#x9;038c&lt;br&gt;&#xA;श्यामो युवा गुडाकेशो दर्शनीयो महारथः ।&#x9;039a&lt;br&gt;&#xA;व्यूढोरस्को महाबाहुर्मत्तद्विरदविक्रमः ॥&#x9;039c&lt;br&gt;&#xA;चकोरनेत्रस्ताम्रास्यो द्विषतां भयवर्धनः ।&#x9;040a&lt;br&gt;&#xA;&#39;मम प्रियहितार्थं च शक्रलोकादिहागतः ॥&#x9;040c&lt;br&gt;&#xA;वृद्धोपसेवी धृतिमान्कृतज्ञः सत्यसङ्गरः ।&#x9;041a&lt;br&gt;&#xA;प्रविष्टो महतीं सेनामपर्यन्तां धनञ्जयः ॥&#x9;041c&lt;br&gt;&#xA;प्रविष्टे च चमूं घोरामर्जुने शत्रुनाशने ।&#x9;042a&lt;br&gt;&#xA;प्रेषितः सात्वतो वीरः फल्गुनस्य पदानुगः ॥&#x9;042c&lt;br&gt;&#xA;तस्याभिगमनं जाने भीम नावर्तनं पुनः ।&#39;&#x9;043a&lt;br&gt;&#xA;तदिदं मम भद्रं ते शोकस्थानमरिन्दम ॥&#x9;043c&lt;br&gt;&#xA;अर्जुनार्थे महाबाहो सात्वतस्य च कारणात् ।&#x9;044a&lt;br&gt;&#xA;वर्धते हविषेवाग्निरिध्यमानः पुनः पुनः ॥&#x9;044c&lt;br&gt;&#xA;तस्य लक्ष्म न पश्यामि तेन विन्दामि कश्मलम् ।&#x9;045a&lt;br&gt;&#xA;तं विद्धि पुरुषव्याघ्रं सात्वतं च महारथम् ॥&#x9;045c&lt;br&gt;&#xA;स तं महारथं पश्चादनुयातस्तवानुजम् ।&#x9;046a&lt;br&gt;&#xA;तमपश्यन्महाबाहुमहं विन्दामि कश्मलम् ॥&#x9;046c&lt;br&gt;&#xA;&#39;अथैनं पुनराचक्ष्व लोहिताक्षं सकेशवम् ।&#x9;047a&lt;br&gt;&#xA;दृष्ट्वा कुशलिनं पार्थं सैन्धवान्ते ससात्यकिम् ॥&#x9;047c&lt;br&gt;&#xA;संविदं मम कुर्यास्त्वं सिंहनादेन पाण्डव ॥&#x9;048ac&lt;br&gt;&#xA;नूनं विनिहतः शूरः सव्यासाची परन्तप ।&#39;&#x9;049a&lt;br&gt;&#xA;पार्थे तस्मिन्हते चैव युध्यते गरुडध्वजः ॥&#x9;049c&lt;br&gt;&#xA;सहयो नास्य वै कश्चित्तेन विन्दामि कश्मलम् ।&#x9;050a&lt;br&gt;&#xA;तस्मात्कृष्णो रणे नूनं युध्यते युद्धकोविदः ॥&#x9;050c&lt;br&gt;&#xA;न हि मे शुध्यते भावस्तयोरेव परन्तप ।&#x9;051a&lt;br&gt;&#xA;स तत्र गच्छ कौन्तेय यत्र यातो धनञ्जयः ॥&#x9;051c&lt;br&gt;&#xA;सात्यकिश्च महावीर्यः कर्तव्यं यदि मन्यसे ।&#x9;052a&lt;br&gt;&#xA;वचनं मम धर्मज्ञ भ्राता ज्येष्ठो भवामि ते ॥&#x9;052c&lt;br&gt;&#xA;न मेऽर्जुनस्तथा ज्ञेयो ज्ञातव्यः सात्यकिर्यथा ॥&#x9;053ac&lt;br&gt;&#xA;चिकीर्षुर्मत्प्रियं पार्थ स यातः सव्यसाचिनः ।&#x9;054a&lt;br&gt;&#xA;पदवीं दुर्गमां घोरामगम्यामकृतात्मभिः ॥&#x9;054c&lt;br&gt;&#xA;दृष्ट्वा कुशलिनौ कृष्णौ सात्वतं चैव सात्यकिम् ।&#x9;055a&lt;br&gt;&#xA;संविदं चैव कुर्यास्त्वं सिंहनादेन पाण्डव ॥ ॥&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/127/</guid>
      <description>&lt;p&gt;श्रीः&#xA;अध्यायः 127&#xA;कतिचन धार्तराष्ट्रान्निहत्य निर्गच्छता भीमेन स्वपथं निरुन्धानस्य द्रोणस्य रथभञ्जनम् ॥ 1 ॥&#xA;भीमसेन उवाच &#x9;001&lt;br&gt;&#xA;ब्रह्मेशानेन्द्रवरुणानवहद्यः पुरा रथः ।&#x9;001a&lt;br&gt;&#xA;तमास्थाय गतौ कृष्णौ न तयोर्विद्यते भयम् ॥&#x9;001c&lt;br&gt;&#xA;तवाज्ञां शिरसा बिभ्रदेष गच्छामि मा शुचः ।&#x9;002a&lt;br&gt;&#xA;समेत्य तान्नरव्याघ्रांस्तव दास्यामि संविदम् ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;एतावदुक्त्वा प्रययौ परिदाय युधिष्ठिरम् ।&#x9;003a&lt;br&gt;&#xA;धृष्टद्युम्नाय बलवान्सुहृद्भ्यश्च पुनःपुनः ।&#x9;003c&lt;br&gt;&#xA;धृष्टद्युम्नं चेदमाह भीमसेनो महाबलः ॥&#x9;003e&lt;br&gt;&#xA;विदितं ते महाबाहो यथा द्रोणो महारथः ।&#x9;004a&lt;br&gt;&#xA;ग्रहणे धर्मराजस्य सर्वोपायेन वर्तते ॥&#x9;004c&lt;br&gt;&#xA;न च मे गमने कृत्यं तादृक्पार्षत विद्यते ।&#x9;005a&lt;br&gt;&#xA;यादृशं रक्षणे राज्ञः कार्यमात्ययिकं हि नः ॥&#x9;005c&lt;br&gt;&#xA;एवमुक्तोऽस्मि पार्थेन प्रतिवक्तुं न चोत्सहे ।&#x9;006a&lt;br&gt;&#xA;प्रयास्ये तत्र यत्रासौ मुमूर्षुः सैन्धवः स्थितः ॥&#x9;006c&lt;br&gt;&#xA;धर्मराजस्य वचने स्थातव्यमविशङ्कया ।&#x9;007a&lt;br&gt;&#xA;यास्यामि पदवीं भ्रातुः सात्वतस्य च धीमतः ॥&#x9;007c&lt;br&gt;&#xA;सोऽद्य यत्तो रणे पार्थं परिरक्ष युधिष्ठिरम् ।&#x9;008a&lt;br&gt;&#xA;एतद्धि सर्वकार्याणां परमं कृत्यमाहवे ॥&#x9;008c&lt;br&gt;&#xA;तमब्रवीन्महाराज धृष्टद्युम्नो वृकोदरम् ।&#x9;009a&lt;br&gt;&#xA;ईप्सितं ते करिष्यामि गच्छ पार्थाविचारयन् ॥&#x9;009c&lt;br&gt;&#xA;नाहत्वा समरे द्रोणो धृष्टद्युम्नं कथञ्चन ।&#x9;010a&lt;br&gt;&#xA;निग्रहं धर्मराजस्य प्रकरिष्यति संयुगे ॥&#x9;010c&lt;br&gt;&#xA;सञ्जय उवाच &#x9;011&lt;br&gt;&#xA;ततो निक्षिप्य राजानं धृष्टद्युम्ने च पाण्डवम् ।&#x9;011a&lt;br&gt;&#xA;अभिवाद्य गुरुं ज्येष्ठं प्रययौ येन फल्गुनः ॥&#x9;011c&lt;br&gt;&#xA;परिष्वक्तश्च कौन्तेयो धर्मराजेन मारुतिः ।&#x9;012a&lt;br&gt;&#xA;आघ्रातश्च तथा मूर्ध्नि श्रावितश्चाशिषः शुभाः ॥&#x9;012c&lt;br&gt;&#xA;[कृत्वा प्रदक्षिणान्विप्रानर्चितांस्तुष्टमानसान् ।&#x9;013a&lt;br&gt;&#xA;आलभ्य मङ्गलान्यष्टौ पीत्वा कैरातकं मधु ॥&#x9;013c&lt;br&gt;&#xA;द्विगुणद्रविणो वीरो मदरक्तान्तलोचनः ।&#x9;014a&lt;br&gt;&#xA;विप्रैः कृतस्वस्त्ययनो विजयोत्पादसूचितः ॥&#x9;014c&lt;br&gt;&#xA;पश्यन्नेवात्मनो बुद्धिं विजयानन्दकारिणीम् ।&#x9;015a&lt;br&gt;&#xA;अनुलोमानिलैश्चाशु प्रदर्शितजयोदयः ॥]&#x9;015c&lt;br&gt;&#xA;भीमसेनो महाबाहुः कवची शुभकुण्डली ।&#x9;016a&lt;br&gt;&#xA;सगदः सतलत्राणः सशरी रथिनां वरः ।&#x9;016c&lt;br&gt;&#xA;रथमारुह्य निर्युक्तं सर्वोपकरणान्वितम् ॥&#39;&#x9;016e&lt;br&gt;&#xA;तस्य कार्ष्णायसं वर्म हेमचित्रं महर्द्धिमत् ।&#x9;017a&lt;br&gt;&#xA;विबभौ सर्वतः श्लिष्टं सविद्युदिव तोयदः ॥&#x9;017c&lt;br&gt;&#xA;पीतरक्तासितसितैर्वासोभिश्च सुवेष्टितः ।&#x9;018a&lt;br&gt;&#xA;कण्ठसूत्रेण विबभौ सेन्द्रायुध इवाम्बुदः ॥&#x9;018c&lt;br&gt;&#xA;प्रयाते भीमसेने तु तव सैन्यं युयुत्सया ।&#x9;019a&lt;br&gt;&#xA;पाञ्चजन्यरवो घोरः पुनरासीद्विशाम्पते ॥&#x9;019c&lt;br&gt;&#xA;तं श्रुत्वा निनदं घोरं त्रैलोक्यत्रासनं महत् ।&#x9;020a&lt;br&gt;&#xA;पुनर्भीमं महाबाहुं धर्मपुत्रोऽभ्यभाषत ॥&#x9;020c&lt;br&gt;&#xA;एष वृष्णिप्रवीरेण ध्मातः सलिलजो भृशम् ।&#x9;021a&lt;br&gt;&#xA;पृथिवीं चान्तरिक्षं च विनादयति शङ्खराट् ॥&#x9;021c&lt;br&gt;&#xA;नूनं व्यसनमापन्ने सुमहत्सव्यसाचिनि ।&#x9;022a&lt;br&gt;&#xA;कुरुभिर्युध्यते सार्धं सर्वैश्चक्रगदाधरः ॥&#x9;022c&lt;br&gt;&#xA;नूनमार्या महत्कुन्ती पापं व्यसनमीदृशम् ।&#x9;023a&lt;br&gt;&#xA;द्रौपदी च सुभद्रा च पश्यन्ति सह बन्धुभिः ।&#x9;023c&lt;br&gt;&#xA;तद्भीम त्वरया युक्तो याहि यत्र धनञ्जयः ॥&#x9;023e&lt;br&gt;&#xA;मुह्यतीव हि मे चित्तं धनञ्जयदिदृक्षया ।&#x9;024a&lt;br&gt;&#xA;दिशश्च प्रदिशः पार्थ सात्वतस्य च कारणात् ॥&#x9;024c&lt;br&gt;&#xA;गच्छगच्छेति गुरुणा सोऽनुज्ञातो वृकोदरः ।&#x9;025a&lt;br&gt;&#xA;ततः पाण्डुसुतो राजन्भीमसेनः प्रतापवान् ॥&#x9;025c&lt;br&gt;&#xA;बद्धगोधाङ्गुलित्राणः प्रगृहीतशरासनः ।&#x9;026a&lt;br&gt;&#xA;ज्येष्ठेन प्रहितो भ्रात्रा भ्राता भ्रातुः प्रियङ्करः ॥&#x9;026c&lt;br&gt;&#xA;आहत्य दुन्दुभिं भीमः शङ्खं प्रध्माप्य चासकृत् ।&#x9;027a&lt;br&gt;&#xA;विनद्य सिंहनादेन ज्यां विकर्षन्पुनःपुनः ॥&#x9;027c&lt;br&gt;&#xA;तेन शब्देन वीराणां पातयित्वा मनांस्युत ।&#x9;028a&lt;br&gt;&#xA;दर्शयन्घोरमात्मानममित्रान्सहसाऽभ्ययात् ॥&#x9;028c&lt;br&gt;&#xA;तमूहुर्जवना दान्ता विरुवन्तो हयोत्तमाः ।&#x9;029a&lt;br&gt;&#xA;विशोकेन सुसंयत्ता मनोमारुतरंहसः ॥&#x9;029c&lt;br&gt;&#xA;आरुजन्विरुजन्पार्थो ज्यां विकर्षंश्च पाणिना ।&#x9;030a&lt;br&gt;&#xA;सम्प्रकर्षन्विकर्षंश्च सेनाग्रं समलोडयत् ॥&#x9;030c&lt;br&gt;&#xA;तं प्रयान्तं महाबाहुं पाञ्चालाः सहसोमकाः ।&#x9;031a&lt;br&gt;&#xA;पृष्ठतोऽनुययुः शूरा मघवन्तमिवामराः ॥&#x9;031c&lt;br&gt;&#xA;तं समेत्य महाराज तावकाः पर्यवारयन् ।&#x9;032a&lt;br&gt;&#xA;दुःशासनश्चित्रसेनः कुण्डभेदी विविंशतिः ॥&#x9;032c&lt;br&gt;&#xA;दुर्मुखो दुःसहश्चैव विकर्णश्च शलस्तथा ।&#x9;033a&lt;br&gt;&#xA;विन्दानुविन्दौ सुमुखो दीर्घबाहुः सुदर्शनः ॥&#x9;033c&lt;br&gt;&#xA;वृन्दारकः सुहस्तश्च सुषेणो दीर्घलोचनः ।&#x9;034a&lt;br&gt;&#xA;अभयो रौद्रकर्मा च सुवर्मा दुर्विमोचनः ॥&#x9;034c&lt;br&gt;&#xA;शोभन्तो रथिनां श्रेष्ठाः सहसैन्यपदानुगाः ।&#x9;035a&lt;br&gt;&#xA;संयत्ताः समरे वीरा भीमसेनमुपाद्रवन् ॥&#x9;035c&lt;br&gt;&#xA;तैः समन्ताद्वृतः शूरैः समरेषु महारथः ।&#x9;036a&lt;br&gt;&#xA;तान्समीक्ष्य तु कौन्तेयो भीमसेनः पराक्रमी ।&#x9;036c&lt;br&gt;&#xA;अभ्यवर्तत वेगेन सिंहः क्षुद्रमृगानिव ॥&#x9;036e&lt;br&gt;&#xA;ते महास्त्राणि दिव्यानि तत्र वीरा अदर्शयन् ।&#x9;037a&lt;br&gt;&#xA;छादयन्तः शरैर्भीमं मेघाः सूर्यमिवोदितम् ॥&#x9;037c&lt;br&gt;&#xA;ततः क्रुद्धो महाराज भीमसेनः पराक्रमी ।&#x9;038a&lt;br&gt;&#xA;अग्रतः स्यन्दनानीकं शरवर्षैरवाकिरत् ॥&#x9;038c&lt;br&gt;&#xA;ते वध्यमानाः समरे तव पुत्रा महारथाः ।&#x9;039a&lt;br&gt;&#xA;भीमं भीमबला युद्धे योधयन्ति जयैषिणः ॥&#x9;039c&lt;br&gt;&#xA;ततो दुःशासनः क्रुद्धो रथशक्तिं समाक्षिपत् ।&#x9;040a&lt;br&gt;&#xA;सर्वपारसवीं तीक्ष्णां जिघांसुः पाण्डुनन्दनम् ॥&#x9;040c&lt;br&gt;&#xA;आपतन्तीं महाशक्तिं तव पुत्रप्रणोदिताम् ।&#x9;041a&lt;br&gt;&#xA;द्विधा चिच्छेद तां भीमस्तदद्भुतमिवाभवत् ॥&#x9;041c&lt;br&gt;&#xA;अथान्यैर्विशिखैस्तीक्ष्णैः सङ्क्रुद्धः कुण्डभेदिनम् ।&#x9;042a&lt;br&gt;&#xA;सुषेणं दीर्घनेत्रं च त्रिभिस्त्रीनवधीद्बली ॥&#x9;042c&lt;br&gt;&#xA;ततो वृन्दारकं वीरं कुरूणां कीर्तिवर्धनम् ।&#x9;043a&lt;br&gt;&#xA;पुत्राणां तव वीराणां युध्यतामवधीत्पुनः ॥&#x9;043c&lt;br&gt;&#xA;अभयं रौद्रकर्माणं दुर्विमोचनमेव च ।&#x9;044a&lt;br&gt;&#xA;त्रिभिस्त्रीनवधीद्भीमः पुनरेव सुतांस्तव ॥&#x9;044c&lt;br&gt;&#xA;वध्यमाना महाराज पुत्रास्तव बलीयसा ।&#x9;045a&lt;br&gt;&#xA;भीमं प्रहरतां श्रेष्ठं समन्तात्पर्यवारयन् ॥&#x9;045c&lt;br&gt;&#xA;ते शरैर्भीमकर्माणं ववर्षुः पाण्डवं युधि ।&#x9;046a&lt;br&gt;&#xA;मेघा इवातपापाये धाराभिर्धरणीधरम् ॥&#x9;046c&lt;br&gt;&#xA;स तद्बाणमयं वर्षमश्मवर्षमिवाचलः ।&#x9;047a&lt;br&gt;&#xA;प्रतीच्छन्पाण्डुदायादो न प्राव्यथत शत्रुहा ॥&#x9;047c&lt;br&gt;&#xA;विन्दानुविन्दौ सहितौ सुवर्माणं च ते सुतम् ।&#x9;048a&lt;br&gt;&#xA;प्रहसन्नेव कौन्तेयः शरैर्निन्ये यमक्षयम् ॥&#x9;048c&lt;br&gt;&#xA;ततः सुदर्शनं वीरं पुत्रं ते भरतर्षभ ।&#x9;049a&lt;br&gt;&#xA;विव्याध समरे तूर्णं स पपात ममार च ॥&#x9;049c&lt;br&gt;&#xA;सोऽचिरेणैव कालेन तद्रथानीकमाशुगैः ।&#x9;050a&lt;br&gt;&#xA;दिशः सर्वाः समालोक्य व्यधमत्पाण्डुनन्दनः ॥&#x9;050c&lt;br&gt;&#xA;ततो वै रथघोषेण गर्जितेन मृगा इव ।&#x9;051a&lt;br&gt;&#xA;भज्यमानाश्च समरे तव पुत्रा विशाम्पते ।&#x9;051c&lt;br&gt;&#xA;प्राद्रवन्सहसा सर्वे भीमसेनभयार्दिताः ॥&#x9;051e&lt;br&gt;&#xA;अनुयायाच्च कौन्तेयः पुत्राणां ते महद्बलम् ।&#x9;052a&lt;br&gt;&#xA;विव्याध समरे राजन्कौरवेयान्समन्ततः ॥&#x9;052c&lt;br&gt;&#xA;वध्यमाना महाराज भीमसेनेन तावकाः ।&#x9;053a&lt;br&gt;&#xA;त्यक्त्वा भीमं रणाज्जग्मुश्चोदयन्तो हयोत्तमान् ||&#x9;053c&lt;br&gt;&#xA;तांस्तु निर्जित्य समरे भीमसेनो महाबलः ।&#x9;054a&lt;br&gt;&#xA;सिंहनादरवं चक्रे बाहुशब्दं च पाण्डवः ॥&#x9;054c&lt;br&gt;&#xA;*महान्तं तलशब्दं च कृत्वा द्रोणान्तिकं ययौ ।&#x9;055a&lt;br&gt;&#xA;तमावारयदाचार्यो वेलेवोद्वृत्तमर्णवम् ॥&#x9;055c&lt;br&gt;&#xA;तस्य द्रोणो रथं राजञ्छादयामास संयुगे ।&#x9;056a&lt;br&gt;&#xA;साश्वसूतध्वजं तूर्णं तदद्भुतमिवाभवत् ॥&#x9;056c&lt;br&gt;&#xA;ललाटेऽताडयच्चैनं नाराचेन स्मयन्निव ।&#x9;057a&lt;br&gt;&#xA;ऊर्ध्वरश्मिरिवादित्यो विबभौ तत्र पाण्डवः ॥&#x9;057c&lt;br&gt;&#xA;स मन्यमानस्त्वाचार्यो ममायं फल्गुनो यथा ।&#x9;058a&lt;br&gt;&#xA;भीमः करिष्यते पूजामित्युवाच वृकोदरम् ॥&#x9;058c&lt;br&gt;&#xA;भीमसेन न ते शक्यं प्रवेष्टुमरिवाहिनीम् ।&#x9;059a&lt;br&gt;&#xA;मामनिर्जित्य समरे शत्रुमद्य महाबल ॥&#x9;059c&lt;br&gt;&#xA;यदि ते सानुजः कृष्णः प्रविष्टोऽनुमते मम ।&#x9;060a&lt;br&gt;&#xA;अनीकं न तु शक्यं मे प्रवेष्टुमिह वै त्वया ॥&#x9;060c&lt;br&gt;&#xA;सञ्जय उवाच &#x9;061&lt;br&gt;&#xA;अथ भीमस्तु तच्छ्रुत्वा गुरोर्वाक्यमशेषतः ।&#x9;061a&lt;br&gt;&#xA;क्रुद्धः प्रोवाच वै द्रोणं रक्तताम्रेक्षणः श्वसन् ॥&#x9;061c&lt;br&gt;&#xA;तवार्जुनो नानुमते ब्रह्मबन्धो रणाजिरम् ।&#x9;062a&lt;br&gt;&#xA;प्रविष्टः स हि दुर्धर्षः शक्रस्यापि विशेद्बलम् ॥&#x9;062c&lt;br&gt;&#xA;येन त्वं परमां पूजां कुर्वता मानितो ह्यसि ।&#x9;063a&lt;br&gt;&#xA;नार्जुनोऽहं घृणी विप्र भीमसेनोऽस्मि ते रिपुः ॥&#x9;063c&lt;br&gt;&#xA;पिता नस्त्वं गुरुर्बन्धुस्तदा पुत्रा हि ते वयम् ।&#x9;064a&lt;br&gt;&#xA;इति मन्यामहे सर्वे भवन्तं प्रणताः स्थिताः ॥&#x9;064c&lt;br&gt;&#xA;तदद्य विपरीतं ते वदतोऽस्मासु दृश्यते ।&#x9;065a&lt;br&gt;&#xA;यदि शत्रुं त्वमात्मानं मन्यसे तत्तथाऽस्त्विह ।&#x9;065c&lt;br&gt;&#xA;एष ते सदृशं कर्म शत्रोर्भीमः करिष्यति ॥&#x9;065e&lt;br&gt;&#xA;सञ्जय उवाच &#x9;066&lt;br&gt;&#xA;अथोद्धाम्य गदां वीरः कालदण्डमिवान्तकः ।&#x9;066a&lt;br&gt;&#xA;द्रोणायावासृजद्राजन्स रथादवपुप्लुवे ॥&#x9;066c&lt;br&gt;&#xA;साश्वसूतध्वजं यानं द्रोणस्यापोथयत्तदा ।&#x9;067a&lt;br&gt;&#xA;तदद्भुतमपश्याम पाण्डवेयस्य विक्रमम् ॥&#x9;067c&lt;br&gt;&#xA;द्रोणं तु विरथं कृत्वा भीमसेनो महाबलः ।&#x9;068a&lt;br&gt;&#xA;अभ्यवर्तत सैन्यानि तावकानि समन्ततः ॥&#x9;068c&lt;br&gt;&#xA;स मृद्नंस्तरसा योधान्वायुर्वृक्षानिवौजसा ।&#x9;069a&lt;br&gt;&#xA;विचचार रणे राजन्वायुतुल्यपराक्रमः ॥&#x9;069c&lt;br&gt;&#xA;निर्जितस्तु तदा तेन पाण्डवेन महात्मना ।&#x9;070a&lt;br&gt;&#xA;अन्यं तु रथमातिष्ठद्द्रोणः प्रहरतां वरः ॥ ॥&#x9;070c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/128/</guid>
      <description>&lt;p&gt;श्रीः&#xA;अध्यायः 128&#xA;पुनर्द्रोणरथान्भङ्क्त्वा गच्छतो भीमस्यार्जुनदर्शनेन सिंहनादः ॥ 1 ॥ तच्छ्रवणेन युधिष्ठिरस्य हर्षोदयः ॥ 2 ॥&#xA;सञ्जय उवाच &#x9;001&lt;br&gt;&#xA;समुत्तीर्णं रथानीकं पाण्डवं विहसन्रणे ।&#x9;001a&lt;br&gt;&#xA;विवारयिषुराचार्यः शरवर्षैरवाकिरत् ॥&#x9;001c&lt;br&gt;&#xA;पिबन्निव शरौघांस्तान्द्रोणचापपरिच्युतान् ।&#x9;002a&lt;br&gt;&#xA;सोऽभ्यद्रवत सोदर्यान्मोहयन्बलमायया ॥&#x9;002c&lt;br&gt;&#xA;तं मृधे वेगमास्थाय परं परमधन्विनः ।&#x9;003a&lt;br&gt;&#xA;चोदितास्तव पुत्रैश्च सर्वतः पर्यवारयन् ॥&#x9;003c&lt;br&gt;&#xA;स तैस्तु संवृतो भीमः क्रोधेन प्रदहन्निव ।&#x9;004a&lt;br&gt;&#xA;उद्यच्छन्स गदां तेभ्यः सुघोरां सिंहवन्नदन् ।&#x9;004c&lt;br&gt;&#xA;अवासृजच्च वेगेन शत्रुपक्षविनाशिनीम् ॥&#x9;004e&lt;br&gt;&#xA;इन्द्राशनिरिवेन्द्रेण प्रविद्धा संहतात्मना ।&#x9;005a&lt;br&gt;&#xA;प्रामथ्नात्सा महाराज सैनिकांस्तव संयुगे ॥&#x9;005c&lt;br&gt;&#xA;घोषेण महता राजन्पूरयन्तीव मेदिनीम् ।&#x9;006a&lt;br&gt;&#xA;ज्वलन्ती तेजसा भीमा त्रासयामास ते सुतान् ॥&#x9;006c&lt;br&gt;&#xA;तां पतन्तीं महावेगां दृष्ट्वा तेजोभिसंवृताम् ।&#x9;007a&lt;br&gt;&#xA;प्राद्रवंस्तावकाः सर्वे नदन्तो भैरवान्रवान् ॥&#x9;007c&lt;br&gt;&#xA;सिंहनादमसह्यं हि श्रुत्वा भीमस्य संयुगे ।&#x9;008a&lt;br&gt;&#xA;प्रापतन्मनुजास्त्रस्ता रथेभ्यो रथिनस्तदा ॥&#x9;008c&lt;br&gt;&#xA;ते हन्यमाना भीमेन गदाहस्तेन तावकाः ।&#x9;009a&lt;br&gt;&#xA;प्राद्रवन्त रणे भीता व्याघ्रघ्राता मृगा इव ॥&#x9;009c&lt;br&gt;&#xA;स तान्विद्राव्य कौन्तेयः सङ्ख्येऽमित्रान्दुरासदान् ।&#x9;010a&lt;br&gt;&#xA;सुपर्ण इव वेगेन पक्षिराडत्यगाच्चमूम् ॥&#x9;010c&lt;br&gt;&#xA;तथा तु विप्रकुर्वाणं रथयूथपयूथपम् ।&#x9;011a&lt;br&gt;&#xA;भारद्वाजो महाराज भीमसेनं समभ्ययात् ॥&#x9;011c&lt;br&gt;&#xA;भीमं तु समरे द्रोणो वारयित्वा शरोर्मिभिः ।&#x9;012a&lt;br&gt;&#xA;अकरोत्सहसा नादं पाण्डूनां भयमादधत् ॥&#x9;012c&lt;br&gt;&#xA;तद्युद्धमासीत्सुमहद्धोरं देवासुरोपमम् ।&#x9;013a&lt;br&gt;&#xA;द्रोणस्य च महाराज भीमस्य च महात्मनः ॥&#x9;013c&lt;br&gt;&#xA;यदा तु विशिखैस्तीक्ष्णैर्द्रोणचापविनिःसृतैः ।&#x9;014a&lt;br&gt;&#xA;वध्यन्ते समरे वीराः शतशोऽथ सहस्रशः ॥&#x9;014c&lt;br&gt;&#xA;ततो रथादवप्लुत्य वेगमास्थाय पाण्डवः ।&#x9;015a&lt;br&gt;&#xA;निमील्य नयने राजन्पदातिर्द्रोणमभ्ययात् ॥&#x9;015c&lt;br&gt;&#xA;अंसे शिरो भीमसेनः करौ कृत्वोरसि स्थिरौ ।&#x9;016a&lt;br&gt;&#xA;वेगमास्थाय बलवान्मनोनिलगरुत्मताम् ॥&#x9;016c&lt;br&gt;&#xA;यथा हि गोवृषो वर्षं प्रतिगृह्णाति लीलया ।&#x9;017a&lt;br&gt;&#xA;तथा भीमो नरव्याघ्रः शरवर्षं समग्रहीत् ॥&#x9;017c&lt;br&gt;&#xA;स वध्यमानः समरे रथं द्रोणस्य मारिष ।&#x9;018a&lt;br&gt;&#xA;ईषायां पाणिना गृह्य प्रचिक्षेप महाबलः ॥&#x9;018c&lt;br&gt;&#xA;द्रोणस्तु सत्वरो राजन्क्षिप्तो भीमेन संयुगे ।&#x9;019a&lt;br&gt;&#xA;&#39;ददृशे तावकैर्योधैर्विस्मयोत्फुल्ललोचनैः ।&#x9;019c&lt;br&gt;&#xA;परिहृत्य रथं द्रोणश्चूर्णितं तं महीतले ॥&#39;&#x9;019e&lt;br&gt;&#xA;रथमन्यं समारुह्य व्यूहद्वारं ययौ पुनः ।&#x9;020a&lt;br&gt;&#xA;तमायान्तं तथा दृष्ट्वा भग्नोत्साहं गुरुं तदा ॥&#x9;020c&lt;br&gt;&#xA;गत्वा वेगात्पुनर्भीमो धुरं गृह्य रथस्य तु ।&#x9;021a&lt;br&gt;&#xA;तमप्यतिरथं भीमश्चिक्षेप भृशरोषितः ॥&#x9;021c&lt;br&gt;&#xA;एवमष्टौ रथाः क्षिप्ता भीमसेनेन लीलया ॥&#x9;022ac&lt;br&gt;&#xA;व्यदृश्यत निमेषेण पुनः स्वरथमास्थितः ।&#x9;023a&lt;br&gt;&#xA;दृश्यते तावकैर्योधैर्विस्मयोत्फुल्ललोचनैः ॥&#x9;023c&lt;br&gt;&#xA;तस्मिन्क्षणे तस्य यन्ता तूर्णमश्वानचोदयत् ।&#x9;024a&lt;br&gt;&#xA;भीमसेनस्य कौरव्य तदद्भुतमिवाभवत् ॥&#x9;024c&lt;br&gt;&#xA;ततः स्वरथमास्थाय भीमसेनो महाबलः ।&#x9;025a&lt;br&gt;&#xA;अभ्यद्रवत वेगेन तव पुत्रस्य वाहिनीम् ॥&#x9;025c&lt;br&gt;&#xA;स मृद्नन्क्षत्रियानाजौ वातो वृक्षानिवोद्धतः ।&#x9;026a&lt;br&gt;&#xA;अगच्छद्दारयन्सेनां सिन्धुवेगो नगानिव ॥&#x9;026c&lt;br&gt;&#xA;भोजानीकं समासाद्य हार्दिक्येनाभिरक्षितम् ।&#x9;027a&lt;br&gt;&#xA;प्रमथ्य तरसा वीरस्तदप्यतिबलोऽभ्ययात् ॥&#x9;027c&lt;br&gt;&#xA;सन्त्रासयन्ननीकानि तलशब्देन पाण्डवः ।&#x9;028a&lt;br&gt;&#xA;अजयत्सर्वसैन्यानि शार्दूल इव गोवृषान् ॥&#x9;028c&lt;br&gt;&#xA;भोजानीकमतिक्रम्य दरदानां च वाहिनीम् ।&#x9;029a&lt;br&gt;&#xA;तथा म्लेच्छगणानन्यान्बहून्युद्धविशारदान् ॥&#x9;029c&lt;br&gt;&#xA;सात्यकिं चैव सम्प्रेक्ष्य युध्यमानं महारथम् ।&#x9;030a&lt;br&gt;&#xA;रथेन यत्तः कौन्तेयो वेगेन प्रययौ तदा ॥&#x9;030c&lt;br&gt;&#xA;भीमसेनो महाराज द्रष्टुकामो धनञ्जयम् ।&#x9;031a&lt;br&gt;&#xA;अतीत्य समरे योधांस्तावकान्पाण्डुनन्दनः ॥&#x9;031c&lt;br&gt;&#xA;सोऽपश्यदर्जुनं तत्र युध्यमानं महारथम् ।&#x9;032a&lt;br&gt;&#xA;सैन्धवस्य वधार्थं हि पराक्रान्तं पराक्रमी ॥&#x9;032c&lt;br&gt;&#xA;तं दृष्ट्वा पुरुषव्याघ्रश्चुक्रोश महतो रवान् ।&#x9;033a&lt;br&gt;&#xA;प्रावृट्काले महाराज नर्दन्निव बलाहकः ॥&#x9;033c&lt;br&gt;&#xA;तं तस्य निनदं घोरं पार्थः शुश्राव नर्दतः ।&#x9;034a&lt;br&gt;&#xA;वासुदेवश्च कौरव्य भीमसेनस्य संयुगे ॥&#x9;034c&lt;br&gt;&#xA;तौ श्रुत्वा युगपद्वीरौ निनदं तस्य शुष्मिणः ।&#x9;035a&lt;br&gt;&#xA;पुनः पुनः प्राणदतां दिदृक्षन्तौ वृकोदरम् ॥&#x9;035c&lt;br&gt;&#xA;ततः पार्थो महानादं मुञ्चन्वै माधवश्च ह ।&#x9;036a&lt;br&gt;&#xA;अभ्ययातां महाराज नर्दन्तौ गोवृषाविव ॥&#x9;036c&lt;br&gt;&#xA;भीमसेनरवं श्रुत्वा फल्गुनस्य च धन्विनः ।&#x9;037a&lt;br&gt;&#xA;अप्रीयत महाराज धर्मपुत्रो युधिष्ठिरः ॥&#x9;037c&lt;br&gt;&#xA;विशोकश्चाभवद्राजा श्रुत्वा तं निनदं तयोः ।&#x9;038a&lt;br&gt;&#xA;धनञ्जयस्य समरे जयमाशास्तवान्विभुः ॥&#x9;038c&lt;br&gt;&#xA;तथा तु नर्दमाने वै भीमसेने मदोत्कटे ।&#x9;039a&lt;br&gt;&#xA;स्मितं कृत्वा महाबाहुर्धर्मपुत्रो युधिष्ठिरः ॥&#x9;039c&lt;br&gt;&#xA;हृद्गतं मनसा प्राह ध्यात्वा धर्मभृतां वरः ।&#x9;040a&lt;br&gt;&#xA;दत्ता भीम त्वया संवित्कृतं गुरुवचस्तथा ॥&#x9;040c&lt;br&gt;&#xA;न हि तेषां जयो युद्धे येषां द्वेष्टाऽसि पाण्डव ।&#x9;041a&lt;br&gt;&#xA;दिष्ट्या जीवति सङ्ग्रामे सव्यसाची धनञ्जयः ॥&#x9;041c&lt;br&gt;&#xA;दिष्ट्या च कुशली वीरः सात्यकिः सत्यविक्रमः ।&#x9;042a&lt;br&gt;&#xA;दिष्ट्या शृणोमि गर्जन्तौ वासुदेवधनञ्जयौ ॥&#x9;042c&lt;br&gt;&#xA;येन शक्रं रणे जित्वा तर्पितो हव्यवाहनः ।&#x9;043a&lt;br&gt;&#xA;स हन्ता द्विषतां सङ्ख्ये दिष्ट्या जीवति फल्गुनः ॥&#x9;043c&lt;br&gt;&#xA;यस्य बाहुबलं सर्वे वयमाश्रित्य जीविताः ।&#x9;044a&lt;br&gt;&#xA;स हन्ता रिपुसैन्यानां दिष्ट्या जीवति फल्गुनः ॥&#x9;044c&lt;br&gt;&#xA;निवातकवचा येन देवैरपि सुदुर्जयाः ।&#x9;045a&lt;br&gt;&#xA;निर्जिता धनुषैकेन दिष्ट्या पार्थः स जीवति ॥&#x9;045c&lt;br&gt;&#xA;कौरवान्सहितान्सर्वान्गोग्रहार्थे समागतान् ।&#x9;046a&lt;br&gt;&#xA;योऽजयन्मत्स्यनगरे दिष्ट्या पार्थः स जीवति ॥&#x9;046c&lt;br&gt;&#xA;कालकेयसहस्राणि चतुर्दश महारणे ।&#x9;047a&lt;br&gt;&#xA;योऽवधीद्भुजवीर्येण दिष्ट्या पार्थः स जीवति ॥&#x9;047c&lt;br&gt;&#xA;गन्धर्वराजं बलिनं दुर्योधनकृते च वै ।&#x9;048a&lt;br&gt;&#xA;जितवान्योऽस्त्रवीर्येण दिष्ट्या पार्थः स जीवति ॥&#x9;048c&lt;br&gt;&#xA;किरीटमाली बलवाञ्छ्वेताश्वः कृष्णसारथिः ।&#x9;049a&lt;br&gt;&#xA;मम प्रियश्च सततं दिष्ट्या पार्थः स जीवति ॥&#x9;049c&lt;br&gt;&#xA;पुत्रशोकाभिसन्तप्तश्चिकीर्षन्कर्म दुष्करम् ।&#x9;050a&lt;br&gt;&#xA;जयद्रथवधान्वेषी प्रतिज्ञां कृतवान्हि यः ।&#x9;050c&lt;br&gt;&#xA;कच्चित्स सैन्धवं सङ्ख्ये हनिष्यति धनञ्जयः ॥&#x9;050e&lt;br&gt;&#xA;कच्चित्तीर्णप्रतिज्ञं हि वासुदेवेन रक्षितम् ।&#x9;051a&lt;br&gt;&#xA;अनस्तमित आदित्ये समेष्याम्यहमर्जुनम् ॥&#x9;051c&lt;br&gt;&#xA;कच्चित्सैन्धवको राजा दुर्योधनहिते रतः ।&#x9;052a&lt;br&gt;&#xA;नन्दयिष्यत्यमित्रान्हि फल्गुनेन निपातितः ॥&#x9;052c&lt;br&gt;&#xA;कच्चिद्दुर्योधनो राजा फल्गुनेन निपातितम् ।&#x9;053a&lt;br&gt;&#xA;दृष्ट्वा सैन्धवकं सङ्ख्ये शममस्मासु धास्यति ॥&#x9;053c&lt;br&gt;&#xA;दृष्ट्वा विनिहतान्भ्रातॄन्भीमसेनेन संयुगे ।&#x9;054a&lt;br&gt;&#xA;कच्चिद्दुर्योधनो मन्दः शममस्मासु यास्यति ॥&#x9;054c&lt;br&gt;&#xA;दृष्ट्वा चान्यान्महायोधान्पातितान्धरणीतले ।&#x9;055a&lt;br&gt;&#xA;कच्चिद्दुर्योधनो मन्दः पश्चात्तापं गमिष्यति ॥&#x9;055c&lt;br&gt;&#xA;कच्चिद्भीष्मेण नो वैरं शममेकेन यास्यति |&#x9;056a&lt;br&gt;&#xA;शेषस्य रक्षणार्थं च सन्धास्यति सुयोधनः ॥&#x9;056c&lt;br&gt;&#xA;एवं बहुविधं तस्य राज्ञश्चिन्तयतस्तदा ।&#x9;057a&lt;br&gt;&#xA;कृपयाऽभिपरीतस्य घोरं युद्धमवर्तत ॥ ॥&#x9;057c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/129/</guid>
      <description>&lt;p&gt;श्रीः&#xA;अध्यायः 129&#xA;भीमेन कर्णपराजयो दुःशलवधश्च ॥ 1 ॥&#xA;धृतराष्ट्र उवाच &#x9;001&lt;br&gt;&#xA;निनदन्तं तथा तं तु भीमसेनं महाबलम् ।&#x9;001a&lt;br&gt;&#xA;मेघस्तनितनिर्घोषं के वीराः पर्यवारयन् ॥&#x9;001c&lt;br&gt;&#xA;न हि पश्याम्यहं तं वै त्रिषु लोकेषु कञ्चन ।&#x9;002a&lt;br&gt;&#xA;क्रुद्धस्य भीमसेनस्य यस्तिष्ठेदग्रतो रणे ॥&#x9;002c&lt;br&gt;&#xA;गदां युयुत्समानस्य कालस्येवेह सञ्जय ।&#x9;003a&lt;br&gt;&#xA;न हि पश्याम्यहं युद्धे यस्तिष्ठेदग्रतः पुमान् ॥&#x9;003c&lt;br&gt;&#xA;रथं रथेन यो हन्यात्कुञ्जरं कुञ्जरेण च ।&#x9;004a&lt;br&gt;&#xA;कस्तस्य समरे स्थाता साक्षादपि पुरन्दरः ॥&#x9;004c&lt;br&gt;&#xA;क्रुद्धस्य भीमसेनस्य मम पुत्राञ्जिघांसतः ।&#x9;005a&lt;br&gt;&#xA;दुर्योधनहिते युक्ताः समतिष्ठन्त केऽग्रतः ॥&#x9;005c&lt;br&gt;&#xA;भीमसेनदवाग्नेस्तु मम पुत्रांस्तृणोलपम् ।&#x9;006a&lt;br&gt;&#xA;प्रधक्ष्यतो रणमुखे केऽतिष्ठन्नग्रतो नराः ॥&#x9;006c&lt;br&gt;&#xA;काल्यमानांस्तु पुत्रान्मे दृष्ट्वा भीमस्य संयुगे ।&#x9;007a&lt;br&gt;&#xA;कालेनेव प्रजाः सर्वाः के भीमं पर्यवारयन् ॥&#x9;007c&lt;br&gt;&#xA;न मेऽर्जुनाद्भयं तादृक्कृष्णान्नापि च सात्वतात् ।&#x9;008a&lt;br&gt;&#xA;हुतभुग्जन्मनो नैव यादृग्भीमाद्भयं मम ॥&#x9;008c&lt;br&gt;&#xA;भीमवह्नेः प्रदीप्तस्य मम पुत्रान्दिधक्षतः ।&#x9;009a&lt;br&gt;&#xA;के शूराः पर्यवर्तन्त तन्ममाचक्ष्व सञ्जय ॥&#x9;009c&lt;br&gt;&#xA;सञ्जय उवाच &#x9;010&lt;br&gt;&#xA;तथा तु नर्दमानं तं भीमसेनं महाबलम् ।&#x9;010a&lt;br&gt;&#xA;तुमुलेनैव शब्देन कर्णोऽप्यभ्यद्रवद्बली ॥&#x9;010c&lt;br&gt;&#xA;व्याक्षिपन्सुमहच्चापमतिमात्रममर्षणः ।&#x9;011a&lt;br&gt;&#xA;कर्णः सुयुद्धमाकाङ्क्षन्दर्शयिष्यन्बलं मृधे ॥&#x9;011c&lt;br&gt;&#xA;रुरोध मार्गं भीमस्य वातस्येव महीरुहः ।&#x9;012a&lt;br&gt;&#xA;भीमोऽपि दृष्ट्वा सावेगं पुरो वैकर्तनं स्थितम् ॥&#x9;012c&lt;br&gt;&#xA;चुकोप बलवद्वीरश्चिक्षेपास्य शिलाशितान् ।&#x9;013a&lt;br&gt;&#xA;तान्प्रत्यगृह्णात्कर्णोऽपि प्रतीपं प्रापयच्छरान् ॥&#x9;013c&lt;br&gt;&#xA;ततस्तु सर्वयोधानां यततां प्रेक्षतां तदा ।&#x9;014a&lt;br&gt;&#xA;प्रावेपन्निव गात्राणि कर्णभीमसमागमे ॥&#x9;014c&lt;br&gt;&#xA;रथिनां सादिनां चैव तयोः श्रुत्वा तलस्वनम् ।&#x9;015a&lt;br&gt;&#xA;भीमसेनस्य निनदं श्रुत्वा घोरं रणाजिरे ॥&#x9;015c&lt;br&gt;&#xA;खं च भूमिं च संरुद्धां मेनिरे क्षत्रियर्षभाः ।&#x9;016a&lt;br&gt;&#xA;पुनर्घोरेण नादेन पाण्डवस्य महात्मनः ॥&#x9;016c&lt;br&gt;&#xA;समरे सर्वयोधानां धनूंष्यभ्यपतन्क्षितौ ।&#x9;017a&lt;br&gt;&#xA;शस्त्राणि न्यपतन्दोर्भ्यः केषाञ्चिच्चासवोऽद्रवन् ॥&#x9;017c&lt;br&gt;&#xA;वित्रस्तानि च सर्वाणि शकृन्मूत्रं प्रसुस्रुवुः ।&#x9;018a&lt;br&gt;&#xA;वाहनानि च सर्वाणि बभूवुर्विमनांसि च ॥&#x9;018c&lt;br&gt;&#xA;प्रादुरासन्निमित्तानि घोराणि सुबहून्युत ।&#x9;019a&lt;br&gt;&#xA;गृध्रकङ्कबलैश्चासीदन्तरिक्षं समावृतम् ॥&#x9;019c&lt;br&gt;&#xA;तस्मिन्सुतुमुले राजन्कर्णभीमसमागमे ।&#x9;020a&lt;br&gt;&#xA;ततः कर्णस्तु विंशत्या शराणां भीममार्दयत् ॥&#x9;020c&lt;br&gt;&#xA;विव्याध चास्य त्वरितः सूतं पञ्चभिराशुगैः ।&#x9;021a&lt;br&gt;&#xA;प्रहस्य भीमसेनोऽपि कर्णं प्रत्याद्रवद्रणे ॥&#x9;021c&lt;br&gt;&#xA;सायकानां चतुःषष्ट्या क्षिप्रकारी महायशाः ।&#x9;022a&lt;br&gt;&#xA;तस्य कर्णो महेष्वासः सायकांश्चतुरोऽक्षिपत् ॥&#x9;022c&lt;br&gt;&#xA;असम्प्राप्तांश्च तान्भीमः सायकैर्नतपर्वभिः ।&#x9;023a&lt;br&gt;&#xA;चिच्छेद बहुधा राजन्दर्शयन्पाणिलाघवम् ॥&#x9;023c&lt;br&gt;&#xA;तं कर्णश्छादयामास शरव्रातैरनेकशः ।&#x9;024a&lt;br&gt;&#xA;सञ्छाद्यमानः कर्णेन बहुधा पाण्डुनन्दनः ॥&#x9;024c&lt;br&gt;&#xA;चिच्छेद चापं कर्णस्य मुष्टिदेशे महारथः ।&#x9;025a&lt;br&gt;&#xA;विव्याध चैनं बहुभिः सायकैर्नतपर्वभिः ॥&#x9;025c&lt;br&gt;&#xA;अथान्यद्धनुरादाय सञ्यं कृत्वा च सूतजः ।&#x9;026a&lt;br&gt;&#xA;विव्याध समरे भीमं भीमकर्मा महारथः ॥&#x9;026c&lt;br&gt;&#xA;तस्य भीमो भृशं क्रुद्धस्त्रीञ्शरान्नतपर्वणः ।&#x9;027a&lt;br&gt;&#xA;निचखानोरसि क्रुद्धः सूतपुत्रस्य वेगतः ॥&#x9;027c&lt;br&gt;&#xA;तैः कर्णोऽराजत शरैरुरोमध्यगतैः सदा ।&#x9;028a&lt;br&gt;&#xA;महीधर इवोदग्रस्त्रिशृङ्गो भरतर्षभ ॥&#x9;028c&lt;br&gt;&#xA;सुस्राव चास्य रुधिरं विद्धस्य परमेषुभिः ।&#x9;029a&lt;br&gt;&#xA;धातुप्रस्यन्दिनः शैलाद्यथा गैरिकधातवः ॥&#x9;029c&lt;br&gt;&#xA;किञ्चिद्विचलितः कर्णः सुप्रहाराभिपीडितः ।&#x9;030a&lt;br&gt;&#xA;आकर्णपूर्णमाकृष्य भीमं विव्याध सायकैः ॥&#x9;030c&lt;br&gt;&#xA;चिक्षेप च पुनर्बाणाञ्शतशोऽथ सहस्रशः ।&#x9;031a&lt;br&gt;&#xA;स शरैरर्दितस्तेन कर्णेन दृढधन्विना ।&#x9;031c&lt;br&gt;&#xA;धनुर्ज्यामच्छिनत्तूर्णं भीमस्तस्य क्षुरेण ह ॥&#x9;031e&lt;br&gt;&#xA;सारथिं चास्य भल्लेन रथनीडादपातयत् ।&#x9;032a&lt;br&gt;&#xA;वाहांश्च चतुरस्तस्य व्यसूंश्चक्रे महारथः ॥&#x9;032c&lt;br&gt;&#xA;हताश्वात्तु रथात्कर्णः समाप्लुत्य विशाम्पते ।&#x9;033a&lt;br&gt;&#xA;स्यन्दनं वृषसेनस्य तूर्णमापुप्लुवे भयात् ॥&#x9;033c&lt;br&gt;&#xA;निर्जित्य तु रणे कर्णं भीमसेनः प्रतापवान् ।&#x9;034a&lt;br&gt;&#xA;ननाद बलवान्नादं पर्जन्यनिनदोपमम् ॥&#x9;034c&lt;br&gt;&#xA;तस्य तं निनदं श्रुत्वा प्रहृष्टोऽभूद्युधिष्ठिरः ।&#x9;035a&lt;br&gt;&#xA;कर्णं पराजितं मत्वा भीमसेनेन संयुगे ॥&#x9;035c&lt;br&gt;&#xA;समन्ताच्छङ्खनिनदं पाण्डुसेनाऽकरोत्तदा ।&#x9;036a&lt;br&gt;&#xA;शत्रुसेनाध्वनिं श्रुत्वा तावका ह्यनदन्भृशम् ॥&#x9;036c&lt;br&gt;&#xA;स शङ्खबाणनिनदैर्हर्षाद्राजा स्ववाहिनीम् ।&#x9;037a&lt;br&gt;&#xA;चक्रे युधिष्ठिरः सङ्ख्ये हर्षनादैश्च सङ्कुलाम् ॥&#x9;037c&lt;br&gt;&#xA;गाण्डीवं व्याक्षिपत्पार्थः कृष्णोऽप्यब्जमवादयत् |&#x9;038a&lt;br&gt;&#xA;तमन्तर्धाय निनदं भीमस्य नदतो ध्वनिः ।&#x9;038c&lt;br&gt;&#xA;अश्रूयत तदा राजन्सर्वसैन्येषु दारुणः ॥&#x9;038e&lt;br&gt;&#xA;ततो व्यायच्छतामस्त्रैः पृथक्पृथगजिह्मगैः ।&#x9;039a&lt;br&gt;&#xA;मृदुपूर्वं तु राधेयो दृढपूर्वं तु पाण्डवः ॥&#x9;039c&lt;br&gt;&#xA;&#39;भीमोऽपि च महाराज वैकर्तनमुपाद्रवत् ।&#x9;040a&lt;br&gt;&#xA;आसुरे तु महासैन्ये तारकं पावकिर्यथा ॥&#x9;040c&lt;br&gt;&#xA;तयोरेवं महद्युद्धमभवद्भीमकर्णयोः ।&#x9;041a&lt;br&gt;&#xA;तं भीमसेनो महता शरवर्षेण वारयन् ॥&#x9;041c&lt;br&gt;&#xA;विव्याध सारथिं चास्य हयांश्च चतुरः शरैः ।&#x9;042a&lt;br&gt;&#xA;ध्वजं चास्य पताकां च भल्लैः सन्नतपर्वभिः ।&#x9;042c&lt;br&gt;&#xA;रथं च चक्ररक्षौ च भीमश्चिच्छेद मारिष ॥&#x9;042e&lt;br&gt;&#xA;कर्णोऽपि रथिनां श्रेष्ठो भीमसेनेन कम्पितः ।&#x9;043a&lt;br&gt;&#xA;खड्गचर्मधरो राजन्भीममभ्यद्रवद्बली ॥&#x9;043c&lt;br&gt;&#xA;भीमश्चिच्छेद खड्गं च चर्मणा सह मारिष ॥&#x9;044ac&lt;br&gt;&#xA;दृष्ट्वा कर्णं च पार्थेन बाधितं बहुभिः शरैः ।&#x9;045a&lt;br&gt;&#xA;दुर्योधनो महाराज दुश्शलं प्रत्यभाषत ।&#x9;045c&lt;br&gt;&#xA;कर्णं कृच्छ्रगतं पश्य शीघ्रं यानं प्रयच्छ ह ॥&#x9;045e&lt;br&gt;&#xA;सञ्जय उवाच &#x9;046&lt;br&gt;&#xA;एवमुक्तस्ततो राज्ञा दुश्शलः समुपाद्रवत् ।&#x9;046a&lt;br&gt;&#xA;दुश्शलस्य रथं कर्णश्चारुरोह महारथः ॥&#x9;046c&lt;br&gt;&#xA;तौ पार्थः सहसा गत्वा विव्याध दशभिः शरैः ।&#x9;047a&lt;br&gt;&#xA;पुनश्च कर्णं विद्ध्वाऽपि दुश्शलस्य शिरोऽहरत् ॥&#x9;047c&lt;br&gt;&#xA;दुश्शलं निहतं दृष्ट्वा भीमसेनेन मारिष ।&#x9;048a&lt;br&gt;&#xA;तस्यैव धनुरादाय कर्णो विव्याध पाण्डवम् ॥&#x9;048c&lt;br&gt;&#xA;अन्योन्यं समरे वीरौ युयुधाते महाबलौ ।&#x9;049a&lt;br&gt;&#xA;शत्रुघ्नौ शत्रुमध्ये तु बलवज्रभृताविव ॥&#x9;049c&lt;br&gt;&#xA;भीमो विद्ध्वा हयांश्चैव सारथिं च पुनः पुनः ।&#x9;050a&lt;br&gt;&#xA;कर्णमभ्यद्रवत्पार्थः प्रहसंश्च महाबलः ॥&#x9;050c&lt;br&gt;&#xA;ततो व्यायच्छमानस्य भीमसेनस्य संयुगे ।&#x9;051a&lt;br&gt;&#xA;तत्सैन्यं कलिलीभूतं न प्राज्ञायत किञ्चन ॥ ॥&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/130/</guid>
      <description>&lt;p&gt;श्रीः&#xA;अध्यायः 130&#xA;द्रोणदुर्योधनसंवादो दुर्योधनयुद्धं च ॥ 1 ॥&#xA;सञ्जय उवाच &#x9;001&lt;br&gt;&#xA;तस्मिन्विलुलिते सैन्ये सैन्धवायार्जुने गते ।&#x9;001a&lt;br&gt;&#xA;सात्वते भीमसेने च पुत्रस्ते द्रोणमभ्ययात् ।&#x9;001c&lt;br&gt;&#xA;त्वरन्नेकरथेनैव बहु कृत्यं विचिन्तयन् ॥&#x9;001e&lt;br&gt;&#xA;स रथस्तव पुत्रस्य त्वरया परया युतः ।&#x9;002a&lt;br&gt;&#xA;तूर्णमभ्यद्रवद्द्रोणं मनोमारुतवेगवान् ॥&#x9;002c&lt;br&gt;&#xA;&#39;इह दृष्ट इतो नष्टः सरथः प्राद्रवन्नृपः ।&#x9;003a&lt;br&gt;&#xA;मुहूर्तादिव पुत्रस्ते द्रोणमासाद्य मारिष ।&#39;&#x9;003c&lt;br&gt;&#xA;ससम्भ्रमामिदं वाक्यमब्रवीत्कुरनन्दनः ॥&#x9;003e&lt;br&gt;&#xA;अर्जुनो भीमसेनश्च सात्यकिश्चापराजितः ।&#x9;004a&lt;br&gt;&#xA;विजित्य सर्वसैन्यानि सुमहान्ति महारथाः ॥&#x9;004c&lt;br&gt;&#xA;सम्प्राप्ताः सिन्धुराजस्य समीपमनिवारिताः ।&#x9;005a&lt;br&gt;&#xA;व्यायच्छन्ति च तत्रापि सर्व एवापराजिताः ॥&#x9;005c&lt;br&gt;&#xA;यदि तावद्रणे पार्थो व्यतिक्रान्तो महारथः ।&#x9;006a&lt;br&gt;&#xA;कथं सात्यकिभीमाभ्यां व्यतिक्रान्तोऽसि मानद ॥&#x9;006c&lt;br&gt;&#xA;आश्चर्यभूतो लोकेऽस्मिन्समुद्रस्येव शोषणम् ।&#x9;007a&lt;br&gt;&#xA;निर्जयस्तव विप्राग्र्य सात्वतेनार्जुनेन च ।&#x9;007c&lt;br&gt;&#xA;तथैव भीमसेनेन लोकः संवदते भृशम् ॥&#x9;007e&lt;br&gt;&#xA;कथं द्रोणो जितः सङ्ख्ये धनुर्वेदस्य पारगः ।&#x9;008a&lt;br&gt;&#xA;इत्येवं ब्रुवते योधा अश्रद्धेयमिदं तव ॥&#x9;008c&lt;br&gt;&#xA;नाश एव तु मे नूनं मन्दभाग्यस्य संयुगे ।&#x9;009a&lt;br&gt;&#xA;यत्र त्वां पुरुषव्याघ्रं व्यतिक्रान्तास्त्रयो रथाः ॥&#x9;009c&lt;br&gt;&#xA;द्रोण उवाच &#x9;010&lt;br&gt;&#xA;एवं गते तु कृत्येऽस्मिन्ब्रूहि यत्ते विवक्षितम् ।&#x9;010a&lt;br&gt;&#xA;यद्गतं गतमेवेदं शेषं चिन्तय मानद ॥&#x9;010c&lt;br&gt;&#xA;दुर्योधन उवाच &#x9;011&lt;br&gt;&#xA;यत्कृत्यं सिन्धुराजस्य प्राप्तकालमनन्तरम् ।&#x9;011a&lt;br&gt;&#xA;तत्संविधीयतां क्षिप्रं साधु सञ्चिन्त्य नो द्विज ॥&#x9;011c&lt;br&gt;&#xA;द्रोण उवाच &#x9;012&lt;br&gt;&#xA;चिन्त्यं बहुविधं तात यत्कृत्यं तच्छृणुष्व मे ।&#x9;012a&lt;br&gt;&#xA;त्रयो हि समतिक्रान्ताः पाण्डवानां महारथाः ॥&#x9;012c&lt;br&gt;&#xA;यावत्तेषां भयं पश्चात्तावदेषां पुरःसरम् ।&#x9;013a&lt;br&gt;&#xA;तद्गरीयस्तरं मन्ये यत्र कृष्णधनञ्जयौ ॥&#x9;013c&lt;br&gt;&#xA;सा पुरस्ताच्च पश्चाच्च गृहीता भारती चमूः ।&#x9;014a&lt;br&gt;&#xA;तत्र कृत्यमहं मन्ये सैन्धवस्याभिरक्षणम् ॥&#x9;014c&lt;br&gt;&#xA;स नो रक्ष्यतमस्तात क्रुद्धाद्भीतो धनञ्जयात् ।&#x9;015a&lt;br&gt;&#xA;गतौ च सैन्धवं भीमौ युयुधानवृकोदरौ ॥&#x9;015c&lt;br&gt;&#xA;सम्प्राप्तं तदिदं द्यूतं यत्तच्छकुनिबुद्धिजम् ।&#x9;016a&lt;br&gt;&#xA;न सभायां जयो वृत्तो नापि तत्र पराजयः ।&#x9;016c&lt;br&gt;&#xA;इह नो ग्लहमानानामद्य तावज्जयाजयौ ॥&#x9;016e&lt;br&gt;&#xA;यान्स्म तान्ग्लहते घोराञ्छकुनिः कुरुसंसदि ।&#x9;017a&lt;br&gt;&#xA;अक्षान्स मन्यमानः प्राक्शरास्ते हि दुरासदाः ॥&#x9;017c&lt;br&gt;&#xA;यत्र ते बहवस्तात कौरवेया व्यवस्थिताः ।&#x9;018a&lt;br&gt;&#xA;सेनां दुरोदरं विद्धि शरानक्षान्विशाम्पते ।&#x9;018c&lt;br&gt;&#xA;ग्लहं च सैन्धवं राजंस्तत्र द्यूतस्य निश्चयः ॥&#x9;018e&lt;br&gt;&#xA;सैन्धवे तु महद्द्यूतं समासक्तं परैः सह ।&#x9;019a&lt;br&gt;&#xA;अत्र ते ध्रुवमायत्तो जयो वाऽजय एव वा ॥&#x9;019c&lt;br&gt;&#xA;अत्र सर्वे महाराज त्यक्त्वा जीवितमात्मनः ।&#x9;020a&lt;br&gt;&#xA;सैन्धवस्य रणे रक्षां विधिवत्कर्तुमर्हथ ।&#x9;020c&lt;br&gt;&#xA;तत्र नो ग्लहमानानां ध्रुवौ जयपराजयौ ॥&#x9;020e&lt;br&gt;&#xA;यत्र ते परमेष्वासा यत्ता रक्षन्ति सैन्धवम् ।&#x9;021a&lt;br&gt;&#xA;तत्र गच्छ स्वयं शीघ्रं तांश्च रक्षस्व रक्षिणः ॥&#x9;021c&lt;br&gt;&#xA;इहैव त्वहमासिष्ये प्रेषयिष्यामि चापरान् ।&#x9;022a&lt;br&gt;&#xA;निरोत्स्यामि च पाञ्चालान्सहितान्पाण्डुसृञ्जयैः ॥&#x9;022c&lt;br&gt;&#xA;सञ्जय उवाच &#x9;023&lt;br&gt;&#xA;ततो दुर्योधनोऽगच्छत्तूर्णमाचार्यशासनात् ।&#x9;023a&lt;br&gt;&#xA;उद्यम्यात्मानमुग्राय कर्मणे स पदानुगः ॥&#x9;023c&lt;br&gt;&#xA;चक्ररक्षौ तु पाञ्चाल्यौ युधामन्यूत्तमौजसौ ।&#x9;024a&lt;br&gt;&#xA;बाह्येन सेनामभ्येत्य जग्मतुः सव्यसाचिनम् ॥&#x9;024c&lt;br&gt;&#xA;यौ तु पूर्वं महाराज वारितौ कृतवर्मणा ।&#x9;025a&lt;br&gt;&#xA;प्रविष्टे त्वर्जुने राजंस्तव सैन्यं युयुत्सया ॥&#x9;025c&lt;br&gt;&#xA;पार्श्वे भित्त्वा चमूं वीरौ प्रविष्टौ तव वाहिनीम् ।&#x9;026a&lt;br&gt;&#xA;पार्श्वेन सैन्यमायान्तौ कुरुराजो ददर्श ह ॥&#x9;026c&lt;br&gt;&#xA;ताभ्यां दुर्योधनः सार्धमकरोत्सङ्ख्यमुत्तमम् ।&#x9;027a&lt;br&gt;&#xA;त्वरितस्त्वरमाणाभ्यां भ्रातृभ्यां भारतो बली ॥&#x9;027c&lt;br&gt;&#xA;तावेनमभ्यद्रवतामुभावुद्यतकार्मुकौ ।&#x9;028a&lt;br&gt;&#xA;महारथसमाख्यातौ क्षत्रियप्रवरौ युधि ॥&#x9;028c&lt;br&gt;&#xA;तमविध्यद्युधामन्युस्त्रिंशता कङ्कपत्रिभिः ।&#x9;029a&lt;br&gt;&#xA;विंशत्या सारथिं चास्य चतुर्भिश्चतुरो हयान् ॥&#x9;029c&lt;br&gt;&#xA;दुर्योधनो युधामन्योर्ध्वजमेकेषुणाऽच्छिनत् ।&#x9;030a&lt;br&gt;&#xA;एकेन कार्मुकं चास्य चकर्त तनयस्तव ॥&#x9;030c&lt;br&gt;&#xA;सारथिं चास्य भल्लेन रथनीडादपाहरत् ।&#x9;031a&lt;br&gt;&#xA;ततोऽविध्यच्छरैस्तीक्ष्णैश्चतुर्भिश्चतुरो हयान् ॥&#x9;031c&lt;br&gt;&#xA;युधामन्युश्च सङ्क्रुद्धः शरांस्त्रिंशतमाहवे ।&#x9;032a&lt;br&gt;&#xA;व्यसृजत्तव पुत्रस्य त्वरमाणः स्तनान्तरे ॥&#x9;032c&lt;br&gt;&#xA;तथोत्तमौजाः सङ्क्रुद्धः शरैर्हेमविभूषितैः ।&#x9;033a&lt;br&gt;&#xA;अविध्यत्सारथिं चास्य प्राहिणोद्यमसादनम् ॥&#x9;033c&lt;br&gt;&#xA;दुर्योधनोऽपि राजेन्द्र पाञ्चाल्यस्यौत्तमौजसः ।&#x9;034a&lt;br&gt;&#xA;जघान चतुरोऽस्याश्वानुभौ तौ पार्ष्णिसारथी ॥&#x9;034c&lt;br&gt;&#xA;उत्तमौजा हताश्वस्तु हतसूतश्च संयुगे ।&#x9;035a&lt;br&gt;&#xA;आरुरोह रथं भ्रातुर्युधामन्योरभित्वरन् ॥&#x9;035c&lt;br&gt;&#xA;स रथं प्राप्य तं भ्रातुर्दुर्योधनहयाञ्शरैः ।&#x9;036a&lt;br&gt;&#xA;बहुभिस्ताडयामास ते हताः प्रापतन्भुवि ॥&#x9;036c&lt;br&gt;&#xA;हयेषु पतितेष्वस्य चिच्छेद परमेषुणा ।&#x9;037a&lt;br&gt;&#xA;युधामन्युर्धनुः शीघ्रं शरावापं च संयुगे ।&#x9;037c&lt;br&gt;&#xA;&#39;अविध्यत्सारथिं चास्य प्राहिणोद्यमसादनम् ॥&#39;&#x9;037e&lt;br&gt;&#xA;हताश्वसूतात्सरथादवतीर्य नराधिपः ।&#x9;038a&lt;br&gt;&#xA;गदामादाय ते पुत्रः पाञ्चल्यावभ्यधावत ॥&#x9;038c&lt;br&gt;&#xA;तमापतन्तं सम्प्रेक्ष्य क्रुद्धं कुरुपतिं तदा ।&#x9;039a&lt;br&gt;&#xA;अवप्लुतौ रथोपस्थाद्युधामन्यूत्तमौजसौ ॥&#x9;039c&lt;br&gt;&#xA;ततः स हेमचित्रं तं गदया स्यन्दनं गदी ।&#x9;040a&lt;br&gt;&#xA;सङ्क्रुद्धः पोथयामास साश्वसूतध्वजं नृप ॥&#x9;040c&lt;br&gt;&#xA;&#39;एतदीदृशकं पुत्रस्तवाकार्षीज्जनाधिप ।&#x9;041a&lt;br&gt;&#xA;गदया गदिनां श्रेष्ठः सर्वलोकमहारथः ॥&#39;&#x9;041c&lt;br&gt;&#xA;भङ्क्त्वा रथं स पुत्रस्ते हताश्वो हतसारथिः ।&#x9;042a&lt;br&gt;&#xA;मद्रराजरथं तूर्णमारुरोह परन्तपः ॥&#x9;042c&lt;br&gt;&#xA;पाञ्चालानां ततो मुख्यौ राजपुत्रौ महारथौ ।&#x9;043a&lt;br&gt;&#xA;रथावन्यौ समारुह्य बीभत्सुमभिजग्मतुः ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/131/</guid>
      <description>&lt;p&gt;श्रीः&#xA;अध्यायः 131&#xA;भीमेन कर्णस्य पराजयः ॥ 1 ॥&#xA;सञ्जय उवाच &#x9;001&lt;br&gt;&#xA;वर्तमाने महाराज सङ्ग्रामे रोमहर्षणे ।&#x9;001a&lt;br&gt;&#xA;व्याकुलेषु च सर्वेषु पीड्यमानेषु सर्वशः ॥&#x9;001c&lt;br&gt;&#xA;राधेयो भीममानर्च्छ युद्धाय भरतर्षभ ।&#x9;002a&lt;br&gt;&#xA;यथा नागो वने नागं मत्तो मत्तमभिद्रवेत् ॥&#x9;002c&lt;br&gt;&#xA;&#39;ततो व्यायच्छतामस्त्रैः पृथक्पृथगरिन्दमौ ।&#x9;003a&lt;br&gt;&#xA;मृदुपूर्वं च राधेयो दृढपूर्वं च पाण्डवः ॥&#39;&#x9;003c&lt;br&gt;&#xA;धृतराष्ट्र उवाच &#x9;004&lt;br&gt;&#xA;यौ तौ कर्णश्च भीमश्च सम्प्रयुद्धौ महाबलौ ।&#x9;004a&lt;br&gt;&#xA;अर्जुनस्य रथोपान्ते कीदृशः सोऽभवद्रणः ॥&#x9;004c&lt;br&gt;&#xA;पूर्वं हि निर्जितः कर्णो भीमसेनेन संयुगे ।&#x9;005a&lt;br&gt;&#xA;कथं भूयः स राधेयो भीममागान्महारथः ॥&#x9;005c&lt;br&gt;&#xA;भीमो वा सूततनयं प्रत्युद्यातः कथं रणे ।&#x9;006a&lt;br&gt;&#xA;महारथसमाख्यातं पृथिव्यां प्रवरं रथम् ॥&#x9;006c&lt;br&gt;&#xA;भीष्मद्रोणावतिक्रम्य धर्मराजो युधिष्ठिरः ।&#x9;007a&lt;br&gt;&#xA;नान्यतो भयमादत्त विना कर्णान्महारथात् ॥&#x9;007c&lt;br&gt;&#xA;भयाद्यस्य महाबाहो न शेते बहुलाः समाः ।&#x9;008a&lt;br&gt;&#xA;चिन्तयन्नित्यशो वीर्यं राधेयस्य महात्मनः ।&#x9;008c&lt;br&gt;&#xA;तं कथं सूतपुत्रं तु भीमोऽयोधयताहवे ॥&#x9;008e&lt;br&gt;&#xA;ब्रह्मण्यं वीर्यसम्पन्नं समरेष्वनिवर्तिनम् ।&#x9;009a&lt;br&gt;&#xA;कथं कर्णं युधां श्रेष्ठं योधयामास पाण्डवः ॥&#x9;009c&lt;br&gt;&#xA;यौ तौ समीयतुर्वीरौ वैकर्तनवृकोदरौ ।&#x9;010a&lt;br&gt;&#xA;कथं तावत्र युध्येतां महाबलपराक्रमौ ॥&#x9;010c&lt;br&gt;&#xA;भ्रातृत्वं दर्शितं पूर्वं घृणी चापि स सूतजः ।&#x9;011a&lt;br&gt;&#xA;कथं भीमेन युयुधे कुन्त्या वाक्यमनुस्मरन् ॥&#x9;011c&lt;br&gt;&#xA;भीमो वा सूतपुत्रेण स्मरन्वैरं पुरा कृतम् ।&#x9;012a&lt;br&gt;&#xA;अयुध्यत कथं शूरः कर्णेन सह संयुगे ॥&#x9;012c&lt;br&gt;&#xA;आशास्ते च सदा सूतपुत्रे दुर्योधनो मम ।&#x9;013a&lt;br&gt;&#xA;कर्णो जेष्यति सङ्ग्रामे समस्तान्पाण्डवानिति ॥&#x9;013c&lt;br&gt;&#xA;जयाशा यत्र पुत्रस्य मम मन्दस्य संयुगे ।&#x9;014a&lt;br&gt;&#xA;स कथं भीमकर्माणं भीमसेनमयोधयत् ॥&#x9;014c&lt;br&gt;&#xA;यं समासाद्य पुत्रैर्मे कृतं वैरं महारथैः ।&#x9;015a&lt;br&gt;&#xA;तं सूततनयं तात कथं भीमो ह्ययोधयत् ॥&#x9;015c&lt;br&gt;&#xA;अनेकान्विप्रकारांश्च सूतपुत्रसमुद्भवान् ।&#x9;016a&lt;br&gt;&#xA;स्मरमाणः कथं भीमो युयुधे सूतसूनुना ॥&#x9;016c&lt;br&gt;&#xA;योऽजयत्पृथिवीं सर्वां रथेनैकेन वीर्यवान् ।&#x9;017a&lt;br&gt;&#xA;तं सूततनयं युद्धे कथं भीमो ह्ययोधयत् ॥&#x9;017c&lt;br&gt;&#xA;यो जातः कुण्डलाभ्यां च कवचेन सहैव च ।&#x9;018a&lt;br&gt;&#xA;तं सूतपुत्रं समरे भीमः कथमयोधयत् ॥&#x9;018c&lt;br&gt;&#xA;&#39;अस्त्रहेतोः पुरा तात भार्गवं समपूजयत् ।&#x9;019a&lt;br&gt;&#xA;तस्य प्रसादाद्ब्रह्मास्त्रं लब्धवांश्च भृगूत्तमात् ॥&#39;&#x9;019c&lt;br&gt;&#xA;यथा तयोर्युद्धमभूद्यश्चासीद्विजयी तयोः ।&#x9;020a&lt;br&gt;&#xA;तन्ममाचक्ष्व तत्त्वेन कुशलो ह्यसि सञ्जय ॥&#x9;020c&lt;br&gt;&#xA;सञ्जय उवाच &#x9;021&lt;br&gt;&#xA;भीमसेनस्तु राधेयमुत्सृज्य रथिनां वरम् ।&#x9;021a&lt;br&gt;&#xA;इयेष गन्तुं यत्रास्तां वीरौ कृष्णधनञ्जयौ ॥&#x9;021c&lt;br&gt;&#xA;तं प्रयान्तमभिद्रुत्य राधेयः कङ्कपत्रिभिः ।&#x9;022a&lt;br&gt;&#xA;अभ्यवर्षन्महाराज मेघो वृष्ट्येव पर्वतम् ॥&#x9;022c&lt;br&gt;&#xA;फुल्लता पङ्कजेनेव वक्त्रेण विहसन्बली ।&#x9;023a&lt;br&gt;&#xA;आजुहाव रणे यान्तं भीममाधिरथिस्तदा ॥&#x9;023c&lt;br&gt;&#xA;कर्ण उवाच &#x9;024&lt;br&gt;&#xA;भीमाहितैस्तव रणः स्वप्नेऽपि न विभावितः ।&#x9;024a&lt;br&gt;&#xA;तद्दर्शयसि कस्मान्मे पृष्ठं पार्थदिदृक्षया ॥&#x9;024c&lt;br&gt;&#xA;कुन्त्याः पुत्रस्य सदृशं नेदं पाण्डवनन्दन ।&#x9;025a&lt;br&gt;&#xA;तेन मामभितः स्थित्वा शरवर्षैरवाकिर ॥&#x9;025c&lt;br&gt;&#xA;सञ्जय उवाच &#x9;026&lt;br&gt;&#xA;भीमसेनस्तदाह्वानं कर्णान्नामर्षयद्युधि ।&#x9;026a&lt;br&gt;&#xA;अर्धमण्डलमावृत्य सूतपुत्रमयोधयत् ॥&#x9;026c&lt;br&gt;&#xA;अवक्रगामिभिर्बाणैरभ्यवर्षन्महायशाः ।&#x9;027a&lt;br&gt;&#xA;दंशितं द्वैरथे यत्तं सर्वशस्त्रविशारदम् ॥&#x9;027c&lt;br&gt;&#xA;विधित्सुः कलहस्यान्तं जिघांसुः कर्णमक्षिणोत् ॥&#x9;028ac&lt;br&gt;&#xA;हत्वा तस्यानुगांस्तं च हन्तुकामो महाबलः ।&#x9;029a&lt;br&gt;&#xA;तस्मै व्यसृजदुग्राणि विविधानि परन्तपः ।&#x9;029c&lt;br&gt;&#xA;अमर्षात्पाण्डवः क्रुद्धः शरवर्षाणि मारिष ॥&#x9;029e&lt;br&gt;&#xA;तस्य तानीषुवर्षाणि मत्तद्विरदगामिनः ।&#x9;030a&lt;br&gt;&#xA;सूतपुत्रोऽस्त्रमायाभिरग्रसत्परमास्त्रवित् ॥&#x9;030c&lt;br&gt;&#xA;स यथावन्महाबाहुर्विद्यया वै सुपूजितः ।&#x9;031a&lt;br&gt;&#xA;आचार्यवन्महेष्वासः कर्णः पर्यचरद्बली ॥&#x9;031c&lt;br&gt;&#xA;युध्यमानं तु संरम्भाद्भीमसेनं हसन्निव ।&#x9;032a&lt;br&gt;&#xA;अभ्यपद्यत कौन्तेयं कर्णो राजन्वृकोदरम् ॥&#x9;032c&lt;br&gt;&#xA;तन्नामृष्यत कौन्तेयः कर्णस्य स्मितमाहवे ।&#x9;033a&lt;br&gt;&#xA;युध्यमानेषु वीरेषु पश्यत्सु च समन्ततः ॥&#x9;033c&lt;br&gt;&#xA;तं भीमसेनः सम्प्राप्तं वत्सदन्तैः स्तनान्तरे ।&#x9;034a&lt;br&gt;&#xA;विव्याध बलवान्क्रुद्धस्तोत्रैरिव महाद्विपम् ॥&#x9;034c&lt;br&gt;&#xA;पुनश्च सूतपुत्रं तु स्वर्णपुङ्खैः शिलाशितैः ।&#x9;035a&lt;br&gt;&#xA;सुमुक्तैश्चित्रवर्माणं निर्बिभेद त्रिसप्तभिः ॥&#x9;035c&lt;br&gt;&#xA;कर्णो जाम्बूनदैर्जालैः सञ्छन्नान्वातरंहसः ।&#x9;036a&lt;br&gt;&#xA;हयान्विव्याध भीमस्य पञ्चभिः पञ्चभिः शरैः ॥&#x9;036c&lt;br&gt;&#xA;ततो बाणमयं जालं भीमसेनरथं प्रति ।&#x9;037a&lt;br&gt;&#xA;कर्णेन विहितं राजन्निमेषार्धाददृश्यत ॥&#x9;037c&lt;br&gt;&#xA;सरथः सध्वजस्तत्र ससूतः पाण्डवस्तदा ।&#x9;038a&lt;br&gt;&#xA;प्राच्छाद्यत महाराज कर्णचापच्युतैः शरैः ॥&#x9;038c&lt;br&gt;&#xA;तस्य कर्णश्चतुःषष्ट्या व्यधमत्कवचं दृढम् ।&#x9;039a&lt;br&gt;&#xA;क्रुद्धश्चाप्यहनत्पार्थं नाराचैर्मर्मभेदिभिः ॥&#x9;039c&lt;br&gt;&#xA;ततोऽचिन्त्य महाबाहुः कर्णकार्मुकनिःसृतान् ।&#x9;040a&lt;br&gt;&#xA;समाश्लिष्यदसम्भ्रान्तः सूतपुत्रं वृकोदरः ॥&#x9;040c&lt;br&gt;&#xA;स कर्णचापप्रभवानिषूनाशीविषोपमान् ।&#x9;041a&lt;br&gt;&#xA;बिभ्रद्भीमो महाराज न जगाम व्यथां रणे ॥&#x9;041c&lt;br&gt;&#xA;ततो द्वात्रिंशता भल्लैर्निशितैस्तिग्मतेजनैः ।&#x9;042a&lt;br&gt;&#xA;विव्याध समरे कर्णं भीमसेनः प्रतापवान् ॥&#x9;042c&lt;br&gt;&#xA;अयत्नेनैव तं कर्णः शरैर्भृशमवाकिरत् ।&#x9;043a&lt;br&gt;&#xA;भीमसेनं महाबाहुं सैन्धवस्य वधैषिणम् ॥&#x9;043c&lt;br&gt;&#xA;मृदुपूर्वं तु राधेयो भीममाजावयोधयत् ।&#x9;044a&lt;br&gt;&#xA;क्रोधपूर्वं तथा भीमः पूर्ववैरमनुस्मरन् ॥&#x9;044c&lt;br&gt;&#xA;तं भीमसेनो नामृष्यदवमानममर्षणः ।&#x9;045a&lt;br&gt;&#xA;स तस्मै व्यसृजत्तूर्णं शरवर्षममित्रहा ॥&#x9;045c&lt;br&gt;&#xA;ते शराः प्रेषितास्तेन भीमसेनेन संयुगे ।&#x9;046a&lt;br&gt;&#xA;निपेतुः सर्वतो वीरे कूजन्त इव पक्षिणः ॥&#x9;046c&lt;br&gt;&#xA;हेमपुङ्खा महावेगा भीमसेनधनुश्च्युताः ।&#x9;047a&lt;br&gt;&#xA;प्राच्छादयंस्ते राधेयं शलभा इव पावकम् ॥&#x9;047c&lt;br&gt;&#xA;कर्णस्तु रथिनां श्रेष्ठश्छाद्यमानः समन्ततः ।&#x9;048a&lt;br&gt;&#xA;राजन्व्यसृजदुग्राणि शरवर्षाणि भारत ॥&#x9;048c&lt;br&gt;&#xA;तस्य तानशनिप्रख्यानिषून्समरशोभिनः ।&#x9;049a&lt;br&gt;&#xA;चिच्छेद बहुभिर्भल्लैरसम्प्राप्तान्वृकोदरः ॥&#x9;049c&lt;br&gt;&#xA;पुनश्च शरवर्षेण च्छादयामास भारत ।&#x9;050a&lt;br&gt;&#xA;कर्णो वैकर्तनो युद्धे भीमसेनमरिन्दमः ॥&#x9;050c&lt;br&gt;&#xA;तत्र भारत भीमं तु दृष्टवन्तः स्म सायकैः ।&#x9;051a&lt;br&gt;&#xA;समाचिततनुं सङ्ख्ये श्वाविधं शललैरिव ॥&#x9;051c&lt;br&gt;&#xA;हेमपुङ्खाञ्छिलाधौतान्कर्णचापच्युताञ्छरान् ।&#x9;052a&lt;br&gt;&#xA;दधार समरे वीरः स्वरश्मीनिव रश्मिमान् ॥&#39;&#x9;052c&lt;br&gt;&#xA;रुधिरोक्षितसर्वाङ्गो भीमसेनो व्यराजत ।&#x9;053a&lt;br&gt;&#xA;समृद्धकुसुमापीडो वसन्तेऽशोकवृक्षवत् ॥&#x9;053c&lt;br&gt;&#xA;तत्तु भीमो महाबाहोः कर्णस्य चरितं रणे ।&#x9;054a&lt;br&gt;&#xA;नामृष्यत महाबाहुः क्रोधादुद्वृत्तलोचनः ॥&#x9;054c&lt;br&gt;&#xA;स कर्णं पञ्चविंशत्या नाराचानां समार्पयत् ।&#x9;055a&lt;br&gt;&#xA;महीधरमिव श्वेतं गूढपादैर्विषोल्बणैः ॥&#x9;055c&lt;br&gt;&#xA;पुनरेव च विव्याध षड्भिरष्टाभिरेव च ।&#x9;056a&lt;br&gt;&#xA;मर्मस्वमरविक्रान्तः सूतपुत्रं तनुत्यजम् ॥&#x9;056c&lt;br&gt;&#xA;पुनरन्येन बाणेन भीमसेनः प्रतापवान् ।&#x9;057a&lt;br&gt;&#xA;चिच्छेद कार्मुकं तूर्णं कर्णस्य प्रहसन्निव ॥&#x9;057c&lt;br&gt;&#xA;जघान चतुरश्चाश्वान्सूतं च त्वरितः शरैः ।&#x9;058a&lt;br&gt;&#xA;नाराचैरर्करश्म्याभैः कर्णं विव्याध चोरसि ॥&#x9;058c&lt;br&gt;&#xA;ते जग्मुर्धरणीमाशु कर्णं निर्भिद्य पत्रिणः ।&#x9;059a&lt;br&gt;&#xA;यथा जलधरं भित्त्वा दिवाकरमरीचयः ॥&#x9;059c&lt;br&gt;&#xA;स वैक्लव्यं महत्प्राप्य च्छिन्नधन्वा शराहतः ।&#x9;060a&lt;br&gt;&#xA;तथा पुरुषमानी स लज्जामुत्सृज्य भारत ।&#x9;060c&lt;br&gt;&#xA;भीमसेनभयात्कर्णः प्रत्यपायाद्रथान्तरम् ॥ ॥&#x9;060e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/132/</guid>
      <description>&lt;p&gt;श्रीः&#xA;अध्यायः 132&#xA;भीमकर्णयोर्युद्धम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;[स्वयं शिष्यो महेशस्य भृगूत्तमधनुर्धरः ।&#x9;001a&lt;br&gt;&#xA;शिष्यत्वं प्राप्तवान्कर्णस्तस्य तुल्योऽस्त्रविद्यया ॥&#x9;001c&lt;br&gt;&#xA;तद्विशिष्टोऽपि वा कर्णः शिष्यः शिष्यगुणैर्युतः ।&#x9;002a&lt;br&gt;&#xA;कुन्तीपुत्रेण भीमेन निर्जितः स तु लीलया ॥]&#x9;002c&lt;br&gt;&#xA;यस्मिञ्जयाशा महती पुत्राणां मम सञ्जय ।&#x9;003a&lt;br&gt;&#xA;तं भीमाद्विमुखं दृष्ट्वा किन्नु दुर्योधनोऽब्रवीत् ॥&#x9;003c&lt;br&gt;&#xA;कथं च युयुधे भीमो वीर्यश्लाघी महाबलः ॥&#x9;004ac&lt;br&gt;&#xA;कर्णो वा समरे तात किमकार्षीदतः परम् ।&#x9;005a&lt;br&gt;&#xA;भीमसेनं रणे दृष्ट्वा ज्वलन्तमिव पावकम् ॥&#x9;005c&lt;br&gt;&#xA;सञ्जय उवाच &#x9;006&lt;br&gt;&#xA;रथमन्यं समास्थाय विधिवत्कल्पितं पुनः ।&#x9;006a&lt;br&gt;&#xA;अभ्ययात्पाण्डवं कर्णो वातोद्धूत इवार्णवः ॥&#x9;006c&lt;br&gt;&#xA;क्रुद्धमाधिरथिं दृष्ट्वा पुत्रास्तव विशाम्पते ।&#x9;007a&lt;br&gt;&#xA;भीमसेनममन्यन्त वैश्वानरमुखे हुतम् ॥&#x9;007c&lt;br&gt;&#xA;चापशब्दं ततः कृत्वा तलशब्दं च भैरवम् ।&#x9;008a&lt;br&gt;&#xA;अभ्यद्रवत राधेयो भीमसेनरथं प्रति ॥&#x9;008c&lt;br&gt;&#xA;पुनरेव तयो राजन्घोर आसीत्समागमः ।&#x9;009a&lt;br&gt;&#xA;वैकर्तनस्य शूरस्य भीमस्य च महात्मनः ॥&#x9;009c&lt;br&gt;&#xA;संरब्धौ हि महाबाहू परस्परवधैषिणौ ।&#x9;010a&lt;br&gt;&#xA;अन्योन्यमीक्षाञ्चक्राते दहन्ताविव लोचनैः ॥&#x9;010c&lt;br&gt;&#xA;क्रोधरक्तेक्षणौ तीव्रौ निःश्वसन्ताविवोरगौ ।&#x9;011a&lt;br&gt;&#xA;शूरावन्योन्यमासाद्य ततक्षतुररिन्दमौ ॥&#x9;011c&lt;br&gt;&#xA;व्याघ्राविव सुसंरब्धौ श्येनाविव च शीघ्रगौ ।&#x9;012a&lt;br&gt;&#xA;शरभाविव सङ्क्रुद्धौ युयुधाते परस्परम् ॥&#x9;012c&lt;br&gt;&#xA;ततो भीमः स्मरन्क्लेशानक्षद्यूते वनेऽपि च ।&#x9;013a&lt;br&gt;&#xA;विराटनगरे चैव दुःखं प्राप्तमरिन्दमः ॥&#x9;013c&lt;br&gt;&#xA;राष्ट्राणां स्फीतरत्नानां हरणं च तवात्मजैः ।&#x9;014a&lt;br&gt;&#xA;सततं च परिक्लेशान्सपुत्रेण त्वया कृतान् ॥&#x9;014c&lt;br&gt;&#xA;दग्धुमैच्छश्च यः कुन्तीं सपुत्रां त्वमनागसम् ।&#x9;015a&lt;br&gt;&#xA;कृष्णायाश्च परिक्लेशं सभामध्ये दुरात्मभिः ॥&#x9;015c&lt;br&gt;&#xA;केशपक्षग्रहं चैव दुःशासनकृतं तथा ।&#x9;016a&lt;br&gt;&#xA;परुषाणि च वाक्यानि कर्णेनोक्तानि भारत ॥&#x9;016c&lt;br&gt;&#xA;पतिमन्यं परीप्सस्व न सन्ति पतयस्तव ।&#x9;017a&lt;br&gt;&#xA;पतिता नरके पार्थाः सर्वे षण्डतिलोपमाः ॥&#x9;017c&lt;br&gt;&#xA;समक्षं तव कौरव्य यदूचुः कौरवास्तदा ।&#x9;018a&lt;br&gt;&#xA;दासीभावेन कृष्णां च भोक्तुकामाः सुतास्तव ॥&#x9;018c&lt;br&gt;&#xA;यच्चापि तान्प्रव्रजतः कृष्णाजिननिवासिनः ।&#x9;019a&lt;br&gt;&#xA;परुषाण्युक्तवान्कर्णः सभायां सन्निधौ तव ॥&#x9;019c&lt;br&gt;&#xA;तृणीकृत्य च यत्पार्थांस्तव पुत्रो ववल्ग ह ।&#x9;020a&lt;br&gt;&#xA;विषमस्थान्समस्थो हि संरब्धो गतचेतनः ॥&#x9;020c&lt;br&gt;&#xA;बाल्यात्प्रभृति चारिघ्नः स्वानि दुःखानि चिन्तयन् ।&#x9;021a&lt;br&gt;&#xA;निरविद्यत धर्मात्मा जीवितेन वृकोदरः ॥&#x9;021c&lt;br&gt;&#xA;ततो विष्फार्य सुमहद्धेमपृष्ठं दुरासदम् ।&#x9;022a&lt;br&gt;&#xA;चापं भरतशार्दूलस्त्यक्तात्मा कर्णमभ्ययात् ॥&#x9;022c&lt;br&gt;&#xA;स सायकमयैर्जालैर्भीमः कर्णरथं प्रति ।&#x9;023a&lt;br&gt;&#xA;भानुमद्भिः शिलाधौतैर्भानोः प्राच्छादयत्प्रभाम् ||&#x9;023c&lt;br&gt;&#xA;ततः प्रहस्याधिरथिस्तूर्णमस्यञ्शिताञ्शरान् ।&#x9;024a&lt;br&gt;&#xA;व्यधमद्भीमसेनस्य शरजालानि पत्रिभिः ॥&#x9;024c&lt;br&gt;&#xA;महारथो महाबाहुर्महाबाणैर्महाबलः ।&#x9;025a&lt;br&gt;&#xA;विव्याधाधिरथिर्भीमं नवभिर्निशितैस्तदा ॥&#x9;025c&lt;br&gt;&#xA;स तोत्रैरिव मातङ्गो वार्यमाणः पतत्त्रिभिः ।&#x9;026a&lt;br&gt;&#xA;अभ्यधावदसम्भ्रान्तः सूतपुत्रं वृकोदरः ॥&#x9;026c&lt;br&gt;&#xA;तमापतन्तं वेगेन रभसं पाण्डवर्षभम् ।&#x9;027a&lt;br&gt;&#xA;कर्णः प्रत्युद्ययौ युद्धे मत्तो मत्तमिव द्विपम् ॥&#x9;027c&lt;br&gt;&#xA;ततः प्रध्याप्य जलजं भेरीशतसमस्वनम् ।&#x9;028a&lt;br&gt;&#xA;अक्षुभ्यत बलं हर्षादुद्धूत इव सागरः ॥&#x9;028c&lt;br&gt;&#xA;तदुद्धूतं बलं दृष्ट्वा नागाश्वरथपत्तिमत् ।&#x9;029a&lt;br&gt;&#xA;भीमः कर्णं समासाद्य च्छादयामास सायकैः ॥&#x9;029c&lt;br&gt;&#xA;अश्वानृक्षसवर्णांश्च हंसवर्णैर्हयोत्तमैः ।&#x9;030a&lt;br&gt;&#xA;व्यामिश्रयद्रणे कर्णः पाण्डवं छादयञ्छरैः ॥&#x9;030c&lt;br&gt;&#xA;ऋक्षवर्णान्हयान्कर्कैर्मिश्रान्मारुतरंहसः ।&#x9;031a&lt;br&gt;&#xA;निरीक्ष्य तव पुत्राणां हाहाकृतमभूद्बलम् ॥&#x9;031c&lt;br&gt;&#xA;ते हया बह्वशोभन्त मिश्रिता वातरंहसः ।&#x9;032a&lt;br&gt;&#xA;सितासिता महाराज यथा व्योम्नि बलाहकाः ॥&#x9;032c&lt;br&gt;&#xA;संरब्धौ क्रोधताम्राक्षौ प्रेक्ष्य कर्णवृकोदरौ ।&#x9;033a&lt;br&gt;&#xA;सन्त्रस्ताः समकम्पन्त त्वदीयानां महारथाः ॥&#x9;033c&lt;br&gt;&#xA;यमराष्ट्रोपमं घोरमासीदायोधनं तयोः ।&#x9;034a&lt;br&gt;&#xA;दुर्दर्शं भरतश्रेष्ठ प्रेतराजपुरं यथा ॥&#x9;034c&lt;br&gt;&#xA;समाजमिव तच्चित्रं प्रेक्षमाणा महारथाः ।&#x9;035a&lt;br&gt;&#xA;नालक्षयञ्जयं व्यक्तमेकस्यैव महारणे ॥&#x9;035c&lt;br&gt;&#xA;तयोः प्रैक्षन्त सम्मर्दं सन्निकृष्टं महास्त्रयोः ।&#x9;036a&lt;br&gt;&#xA;तव दुर्मन्त्रिते राजन्सपुत्रस्य विशाम्पते ॥&#x9;036c&lt;br&gt;&#xA;छादयन्तौ हि शत्रुघ्नावन्योन्यं सायकैः शितैः ।&#x9;037a&lt;br&gt;&#xA;शरजालावृतं व्योम चक्रातेऽद्भुतविक्रमौ ॥&#x9;037c&lt;br&gt;&#xA;तावन्योन्यं जिघांसन्तौ शरैस्तीक्ष्णैर्महारथौ ।&#x9;038a&lt;br&gt;&#xA;प्रेक्षणीयतरावास्तां वृष्टिमन्ताविवाम्बुदौ ॥&#x9;038c&lt;br&gt;&#xA;सुवर्णविकृतान्बाणान्विमुञ्चन्तावरिन्दमौ ।&#x9;039a&lt;br&gt;&#xA;भास्वरं व्योम चक्राते महोल्काभिरिव प्रभो ॥&#x9;039c&lt;br&gt;&#xA;ताभ्यां मुक्ताः शरा राजन्गार्ध्रपत्राश्चकाशिरे ।&#x9;040a&lt;br&gt;&#xA;श्रेण्यः शरदि मत्तानां सारसानामिवाम्बरे ॥&#x9;040c&lt;br&gt;&#xA;संसक्तं सूतपुत्रेण दृष्ट्वा भीममरिन्दमम् ।&#x9;041a&lt;br&gt;&#xA;अतिभारममन्येतां भीमे कृष्णधनञ्जयौ ॥&#x9;041c&lt;br&gt;&#xA;तत्राधिरथिभीमाभ्यां शरैर्मुक्तैर्दृढं हताः ।&#x9;042a&lt;br&gt;&#xA;इषुपातमतिक्रम्य पेतुरश्वनरद्विपाः ॥&#x9;042c&lt;br&gt;&#xA;पतद्भिः पतितैश्चान्यैर्गतासुभिरनेकशः ।&#x9;043a&lt;br&gt;&#xA;कृतो राजन्महाराज पुत्राणां ते जनक्षयः ॥&#x9;043c&lt;br&gt;&#xA;मनुष्याश्वगजानां च शरीरैर्गतजीवितैः ।&#x9;044a&lt;br&gt;&#xA;क्षणेन भूमिः सञ्जज्ञे संवृता भरतर्षभ ॥ ॥&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/133/</guid>
      <description>&lt;p&gt;श्रीः&#xA;अध्यायः 133&#xA;भीमेन कर्णसहकारिणो दुर्जयस्य वधः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;अत्यद्भुतमहं मन्ये भीमसेनस्य विक्रमम् ।&#x9;001a&lt;br&gt;&#xA;यत्कर्णं योधयामास समरे लघुविक्रमः ॥&#x9;001c&lt;br&gt;&#xA;त्रिदशानपि वा युक्तान्सर्वशस्त्रधरान्युधि ।&#x9;002a&lt;br&gt;&#xA;वारयेद्यो रणे कर्णः सयक्षासुरमानुषान् ॥&#x9;002c&lt;br&gt;&#xA;स कथं पाण्डवं युद्धे भ्राजमानमिव श्रिया ।&#x9;003a&lt;br&gt;&#xA;नातरत्संयुगे तात तन्ममाचक्ष्व सञ्जय ॥&#x9;003c&lt;br&gt;&#xA;कथं च युद्धं सम्भूतं तयोः प्राणदुरोदरे ।&#x9;004a&lt;br&gt;&#xA;अत्र मन्ये समायत्तो जयो वाऽजय एव च ॥&#x9;004c&lt;br&gt;&#xA;कर्णं प्राप्य रणे सूत मम पुत्रः सुयोधनः ।&#x9;005a&lt;br&gt;&#xA;जेतुमुत्सहते पार्थान्सगोविन्दान्ससात्वतान् ॥&#x9;005c&lt;br&gt;&#xA;श्रुत्वा तु निर्जितं कर्णमसकृद्भीमकर्मणा ।&#x9;006a&lt;br&gt;&#xA;भीमसेनेन समरे मोह आविशतीव माम् ॥&#x9;006c&lt;br&gt;&#xA;विनष्टान्कौरवान्मन्ये मम पुत्रस्य दुर्नयैः ।&#x9;007a&lt;br&gt;&#xA;नहि कर्णो महेष्वासान्पार्थाञ्जेष्यति सञ्जय ॥&#x9;007c&lt;br&gt;&#xA;कृतवान्यानि युद्धानि कर्णः पाण्डुसुतैः सह ।&#x9;008a&lt;br&gt;&#xA;सर्वत्र पाण्डवाः कर्णमजयंस्ते रणाजिरे ॥&#x9;008c&lt;br&gt;&#xA;अजेयाः पाण्डवास्तात देवैरपि सवासवैः ।&#x9;009a&lt;br&gt;&#xA;न च तद्बुध्यते मन्दः पुत्रो दुर्योधनो मम ॥&#x9;009c&lt;br&gt;&#xA;धनं धनेश्वरस्येव हृत्वा पार्थस्य मे सुतः ।&#x9;010a&lt;br&gt;&#xA;मधुप्रेप्सुरिवाबुद्धिः प्रपातं नावबुध्यते ॥&#x9;010c&lt;br&gt;&#xA;निकृत्या निकृतिप्रज्ञो राज्यं हृत्वा महात्मनाम् ।&#x9;011a&lt;br&gt;&#xA;जितमित्येव मन्वानः पाण्डवानवमन्यते ॥&#x9;011c&lt;br&gt;&#xA;पुत्रस्नेहाभिभूतेन मया चाप्यकृतात्मना ।&#x9;012a&lt;br&gt;&#xA;धर्मे स्थिता महात्मानो निकृताः पाण्डुनन्दनाः ॥&#x9;012c&lt;br&gt;&#xA;शमकामः ससोदर्यो दीर्घप्रेक्षी युधिष्ठिरः ।&#x9;013a&lt;br&gt;&#xA;अशक्त इति मत्वा तु मम पुत्रैर्निराकृतः ॥&#x9;013c&lt;br&gt;&#xA;तानि दुःखान्यनेकानि विप्रकारांश्च सर्वशः ।&#x9;014a&lt;br&gt;&#xA;हृदि कृत्वा महाबाहुर्भीमोऽयुध्यत सूतजम् ॥&#x9;014c&lt;br&gt;&#xA;तस्मान्मे सञ्जय ब्रूहि कर्णभीमौ यथा रणे ।&#x9;015a&lt;br&gt;&#xA;अयुध्येतां युधांश्रेष्ठौ परस्परवधैषिणौ ॥&#x9;015c&lt;br&gt;&#xA;सञ्जय उवाच &#x9;016&lt;br&gt;&#xA;शृणु राजन्यथावृत्तं सङ्ग्रामं कर्णभीमयोः ।&#x9;016a&lt;br&gt;&#xA;परस्परवधप्रेप्स्वोर्वनकुञ्जरयोरिव ॥&#x9;016c&lt;br&gt;&#xA;राजन्वैकर्तनो भीमं क्रुद्धः क्रुद्धमरिन्दमम् ।&#x9;017a&lt;br&gt;&#xA;पराक्रान्तं पराक्रम्य विव्याध त्रिंशता शरैः ॥&#x9;017c&lt;br&gt;&#xA;महावेगैः प्रसन्नाग्रैः शातकुम्भपरिष्कृतैः ।&#x9;018a&lt;br&gt;&#xA;नातरद्भरतश्रेष्ठ भीमं वैकर्तनः शरैः ॥&#x9;018c&lt;br&gt;&#xA;तस्यास्यतो धनुर्भीमश्चकर्त विशिखैस्त्रिभिः ।&#x9;019a&lt;br&gt;&#xA;रथनीडाच्च यन्तारं भल्लेनापातयत्क्षितौ ॥&#x9;019c&lt;br&gt;&#xA;स काङ्क्षन्भीमसेनस्य वधं वैकर्तनो भृशम् ।&#x9;020a&lt;br&gt;&#xA;शक्तिं कनकवैदूर्यचित्रदण्डां परामृशत् ॥&#x9;020c&lt;br&gt;&#xA;प्रगृह्य च महाशक्तिं कालरात्रिमिवापराम् ।&#x9;021a&lt;br&gt;&#xA;समुत्क्षिप्य च राधेयः सन्धाय च महाबलः ।&#x9;021c&lt;br&gt;&#xA;चिक्षेप भीमसेनाय जीवितान्तकरीमिव ॥&#x9;021e&lt;br&gt;&#xA;शक्तिं विसृज्य राधेयः पुरन्दर इवाशनिम् ।&#x9;022a&lt;br&gt;&#xA;ननाद सुमहानादं बलवान्सूतनन्दनः ॥&#x9;022c&lt;br&gt;&#xA;तं च नादं ततः श्रुत्वा पुत्रास्ते हर्षिताऽभवन् ॥&#x9;023ac&lt;br&gt;&#xA;तां कर्णभुजनिर्मुक्तामर्कवैश्वानरप्रभाम् |&#x9;024a&lt;br&gt;&#xA;शक्तिं वियति चिच्छेद भीमः सप्तभिराशुगैः ॥&#x9;024c&lt;br&gt;&#xA;छित्त्वा शक्तिं ततो भीमो निर्मुक्तोरगसन्निभाम् ।&#x9;025a&lt;br&gt;&#xA;मार्गमाणामिव प्राणान्सूतपुत्रस्य मारिष ॥&#x9;025c&lt;br&gt;&#xA;प्राहिणोत्कृतसंरम्भः शरान्बर्हिणवाससः ।&#x9;026a&lt;br&gt;&#xA;स्वर्णपुङ्खाञ्शिलाधौतान्यमदण्डोपमान्मृधे ॥&#x9;026c&lt;br&gt;&#xA;कर्णोऽप्यन्यद्धनुर्गृह्य हेमपृष्ठं दुरासदम् ।&#x9;027a&lt;br&gt;&#xA;विकृष्य तन्महच्चापं व्यसृजत्सायकांस्तदा ॥&#x9;027c&lt;br&gt;&#xA;तान्पाण्डुपुत्रश्चिच्छेद नवभिर्नतपर्वभिः ।&#x9;028a&lt;br&gt;&#xA;वसुषेणेन निर्मुक्तान्नव राजन्महाशरान् ।&#x9;028c&lt;br&gt;&#xA;छित्त्वा भीमो महाराज नादं सिंह इवानदत् ॥&#x9;028e&lt;br&gt;&#xA;तौ वृषाविव नर्दन्तौ बलिनौ वासितान्तरे ।&#x9;029a&lt;br&gt;&#xA;शार्दूलाविव चान्योन्यमामिषार्थेऽभ्यगर्जताम् ॥&#x9;029c&lt;br&gt;&#xA;अन्योन्यं प्रजिहीर्षन्तावन्योन्यस्यान्तरैषिणौ ।&#x9;030a&lt;br&gt;&#xA;अन्योन्यमभिवीक्षन्तौ गोष्ठेष्विव महर्षभौ ॥&#x9;030c&lt;br&gt;&#xA;महागजाविवासाद्य विषाणाग्रैः परस्परम् ।&#x9;031a&lt;br&gt;&#xA;शरैः पूर्णायतोत्सृष्टैरन्योन्यमभिजघ्नतुः ॥&#x9;031c&lt;br&gt;&#xA;निर्दहन्तौ महाराज शस्त्रवृष्ट्या परस्परम् ।&#x9;032a&lt;br&gt;&#xA;अन्योन्यमभिवीक्षन्तौ कोपाद्विवृतलोचनौ ॥&#x9;032c&lt;br&gt;&#xA;प्रहसन्तौ तथाऽन्योन्यं भर्त्सयन्तौ मुहुर्मुहुः ।&#x9;033a&lt;br&gt;&#xA;शङ्खशब्दं च कुर्वाणौ युयुधाते परस्परम् ॥&#x9;033c&lt;br&gt;&#xA;तस्य भीमः पुनश्चापं मुष्टौ चिच्छेद मारिष ।&#x9;034a&lt;br&gt;&#xA;शङ्खवर्णांश्च तानश्वान्बाणैर्निन्ये यमक्षयम् ।&#x9;034c&lt;br&gt;&#xA;सारथिं च तथाप्यस्य रथनीडादपातयत् ॥&#x9;034e&lt;br&gt;&#xA;ततो वैकर्तनः कर्णश्चिन्तां प्राप दुरत्ययाम् ।&#x9;035a&lt;br&gt;&#xA;स च्छाद्यमानः समरे हताश्वो हतसारथिः ।&#x9;035c&lt;br&gt;&#xA;मोहितः शरजालेन कर्तव्यं नाभ्यपद्यत ॥&#x9;035e&lt;br&gt;&#xA;तथा कृच्छ्रगतं दृष्ट्वा कर्णं दुर्योधनो नृपः ।&#x9;036a&lt;br&gt;&#xA;वेपमान इव क्रोधाद्व्यादिदेशाथ दुर्जयम् ॥&#x9;036c&lt;br&gt;&#xA;गच्छ दुर्जय राधेयं पुरा ग्रसति पाण्डवः ।&#x9;037a&lt;br&gt;&#xA;जहि तूबरकं क्षिप्रं कर्णस्य बलमादधत् ॥&#x9;037c&lt;br&gt;&#xA;एवमुक्तस्तथेत्युक्त्वा तव पुत्रं तवात्मजः ।&#x9;038a&lt;br&gt;&#xA;अभ्यद्रवद्भीमसेनं व्यासक्तं विकिरञ्छरैः ॥&#x9;038c&lt;br&gt;&#xA;स भीमं नवभिर्बाणैरश्वानष्टभिरार्दयत् ।&#x9;039a&lt;br&gt;&#xA;षड्भिः सूतं त्रिभिः केतं पुनस्तं चापि सप्तभिः ॥&#x9;039c&lt;br&gt;&#xA;भीमसेनोऽपि सङ्क्रुद्धः साश्वयन्तारमाशुगैः ।&#x9;040a&lt;br&gt;&#xA;दुर्जयं भिन्नमर्माणमनयद्यमसादनम् ॥&#x9;040c&lt;br&gt;&#xA;बाढं हतं क्षितौ क्षुण्णं वेष्टमानं यथोरगम् ।&#x9;041a&lt;br&gt;&#xA;रुदन्नार्तस्तव सुतं कर्णश्चक्रे प्रदक्षिणम् ॥&#x9;041c&lt;br&gt;&#xA;स तु तं विरथं कृत्वा स्मयन्नत्यन्तवैरिणम् ।&#x9;042a&lt;br&gt;&#xA;समाचिनोद्बाणगणैः शतघ्नीभिश्च शङ्कुभिः ॥&#x9;042c&lt;br&gt;&#xA;तथाप्यतिरथः कर्णो भिद्यमानोऽस्य सायकैः ।&#x9;043a&lt;br&gt;&#xA;न जहौ समरे भीमं क्रुद्धरूपं परन्तपः ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/134/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/134/</guid>
      <description>&lt;p&gt;श्रीः&#xA;अध्यायः 134&#xA;भीमेन पराजितस्य कर्णस्य पलायनम् ॥ 1 ॥&#xA;सञ्जय उवाच &#x9;001&lt;br&gt;&#xA;सर्वथा विरथः कर्णः पुनर्भीमेन निर्जितः ।&#x9;001a&lt;br&gt;&#xA;रथमन्यं समास्थाय पुनर्विव्याध पाण्डवम् ॥&#x9;001c&lt;br&gt;&#xA;महागजाविवासाद्य विषाणाग्रैः परस्परम् ।&#x9;002a&lt;br&gt;&#xA;शरैः पूर्णायतोत्सृष्टैरन्योन्यमभिजघ्नतुः ॥&#x9;002c&lt;br&gt;&#xA;अथ कर्णः शरव्रातैर्भीमसेनं समार्पयत् ।&#x9;003a&lt;br&gt;&#xA;ननाद च महानादं पुनर्विव्याध चोरसि ॥&#x9;003c&lt;br&gt;&#xA;तं भीमो दशभिर्बाणैः प्रत्यविध्यदजिह्मगैः ।&#x9;004a&lt;br&gt;&#xA;पुनर्विव्याध सप्तत्या शराणां नतपर्वणाम् ॥&#x9;004c&lt;br&gt;&#xA;कर्णस्तु नवभिर्भीमं भित्त्वा राजंस्तनान्तरे ।&#x9;005a&lt;br&gt;&#xA;ध्वजमेकेन विव्याध विशोकं च त्रिभिः शरैः ॥&#x9;005c&lt;br&gt;&#xA;सायकानां ततः पार्थस्त्रिषष्ट्या प्रत्यविध्यत ।&#x9;006a&lt;br&gt;&#xA;तोत्रैरिव महानागं कशाभिरिव वाजिनम् ॥&#x9;006c&lt;br&gt;&#xA;सोऽतिविद्धो महाराज पाण्डवेन यशस्विना ।&#x9;007a&lt;br&gt;&#xA;सृक्विणी लेलिहन्वीरः क्रोधरक्तान्तलोचनः ॥&#x9;007c&lt;br&gt;&#xA;ततः शरं महाराज सर्वकायावदारणम् ।&#x9;008a&lt;br&gt;&#xA;प्राहिणोद्भीमसेनाय बलायेन्द्र इवाशनिम् ॥&#x9;008c&lt;br&gt;&#xA;स निर्भिद्य रणे पार्थं सूतपुत्रधनुश्च्युतः ।&#x9;009a&lt;br&gt;&#xA;अगच्छद्दारयन्भूमिं चित्रपुङ्खः शिलीमुखः ॥&#x9;009c&lt;br&gt;&#xA;ततो भीमो महाबाहुः क्रोधसंरक्तलोचनः ।&#x9;010a&lt;br&gt;&#xA;वज्रकल्पां चतुष्किष्कुं गुर्वीं रुक्माङ्गदां गदाम् ।&#x9;010c&lt;br&gt;&#xA;प्राहिणोत्सूतपुत्राय षडश्रामविचारयन् ॥&#x9;010e&lt;br&gt;&#xA;तया जघानाधिरथेः सदश्वान्साधुवाहिनः ।&#x9;011a&lt;br&gt;&#xA;गदया भारतः क्रुद्धो वज्रेणेन्द्र इवासुरान् ॥&#x9;011c&lt;br&gt;&#xA;ततो भीमो महाबाहुः क्षुराभ्यां भरतर्षभ ।&#x9;012a&lt;br&gt;&#xA;ध्वजमाधिरथेश्छित्त्वा सूतमभ्यहनच्छरैः ॥&#x9;012c&lt;br&gt;&#xA;हताश्वसूतमुत्सृज्य स रथं पतितध्वजम् ।&#x9;013a&lt;br&gt;&#xA;विष्फारयन्धनुः कर्णस्तस्थौ भारत दुर्मनाः ॥&#x9;013c&lt;br&gt;&#xA;तत्राद्भुतमपश्याम राधेयस्य पराक्रमम् ।&#x9;014a&lt;br&gt;&#xA;विरथो रथिनां श्रेष्ठो वारयामास यद्रिपुम् ॥&#x9;014c&lt;br&gt;&#xA;विरथं तं नरश्रेष्ठं दृष्ट्वाऽऽधिरथिमाहवे ।&#x9;015a&lt;br&gt;&#xA;दुर्योधनस्ततो राजन्नभ्यभाषत दुर्मुखम् ॥&#x9;015c&lt;br&gt;&#xA;एष दुर्मुख राधेयो भीमेन विरथीकृतः ।&#x9;016a&lt;br&gt;&#xA;तं रथेन नरश्रेष्ठ सम्पादय महारथम् ॥&#x9;016c&lt;br&gt;&#xA;ततो दुर्योधनवचः श्रुत्वा भारत दुर्मुखः ।&#x9;017a&lt;br&gt;&#xA;त्वरमाणोऽभ्ययात्कर्णं भीमं चावारयच्छरैः ॥&#x9;017c&lt;br&gt;&#xA;दुर्मुखं प्रेक्ष्य सङ्ग्रामे सूतपुत्रपदानुगम् ।&#x9;018a&lt;br&gt;&#xA;वायुपुत्रः प्रहृष्टोऽभूत्सृक्विणी परिसंलिहन् ॥&#x9;018c&lt;br&gt;&#xA;ततः कर्णं महाराज वारयित्वा शिलीमुखैः ।&#x9;019a&lt;br&gt;&#xA;दुर्मुखाय रथं तूर्णं प्रेषयामास पाण्डवः ॥&#x9;019c&lt;br&gt;&#xA;तस्मिन्क्षणे महाराज नवभिर्नतपर्वभिः ।&#x9;020a&lt;br&gt;&#xA;सुमुखैर्दुर्मुखं भीमः शरैर्निन्ये यमक्षयम् ॥&#x9;020c&lt;br&gt;&#xA;ततस्तमेवाधिरथिः स्यन्दनं दुर्मुखे हते ।&#x9;021a&lt;br&gt;&#xA;आस्थितः प्रबभौ राजन्दीप्यमान इवांशुमान् ॥&#x9;021c&lt;br&gt;&#xA;शयानं भिन्नमर्माणं दुर्मुखं शोणितोक्षितम् ।&#x9;022a&lt;br&gt;&#xA;दृष्ट्वा कर्णोऽश्रुपूर्णाक्षो मुहूर्तं नाभ्यवर्तत ॥&#x9;022c&lt;br&gt;&#xA;तं गतासुमतिक्रम्य कृत्वा कर्णः प्रदक्षिणम् ।&#x9;023a&lt;br&gt;&#xA;दीर्घमुष्णं श्वसन्वीरो न किञ्चित्प्रत्यपद्यत ॥&#x9;023c&lt;br&gt;&#xA;तस्मिंस्तु विवरे राजन्नाराचान्गार्ध्रवाससः ।&#x9;024a&lt;br&gt;&#xA;प्राहिणोत्सूतपुत्राय भीमसेनश्चतुर्दश ॥&#x9;024c&lt;br&gt;&#xA;ते तस्य कवचं भित्त्वा स्वर्णचित्रं महौजसः ।&#x9;025a&lt;br&gt;&#xA;हेमपुङ्खा महाराज व्यशोभन्त दिशो दश ॥&#x9;025c&lt;br&gt;&#xA;अपिबन्सूतपुत्रस्य शोणितं रक्तभोजनाः ।&#x9;026a&lt;br&gt;&#xA;क्रुद्धा इव मनुष्येन्द्र भुजङ्गाः कालचोदिताः ॥&#x9;026c&lt;br&gt;&#xA;प्रसर्पमाणा मेदिन्यां ते व्यरोचन्त मार्गणाः ।&#x9;027a&lt;br&gt;&#xA;अर्धप्रविष्टाः संरब्धा बिलानीव महोरगाः ॥&#x9;027c&lt;br&gt;&#xA;तं प्रत्यविध्यद्राधेयो जाम्बूनदविभूषितैः ।&#x9;028a&lt;br&gt;&#xA;चतुर्दशभिरत्युग्रैर्नाराचैरविचारयन् ॥&#x9;028c&lt;br&gt;&#xA;ते भीमसेनस्य भुजं सव्यं निर्भिद्य पत्रिणः ।&#x9;029a&lt;br&gt;&#xA;प्राविशन्मेदिनीं भीमाः क्रौञ्चं पत्ररथा इव ॥&#x9;029c&lt;br&gt;&#xA;ते व्यरोचन्त नाराचाः प्रविशन्तो वसुन्धराम् ।&#x9;030a&lt;br&gt;&#xA;गच्छत्यस्तं दिनकरे दीप्यमाना इवांशवः ॥&#x9;030c&lt;br&gt;&#xA;स निर्भिन्नो रणे भीमो नाराचैर्मर्मभेदिभिः ।&#x9;031a&lt;br&gt;&#xA;सुस्राव रुधिरं भूरि पर्वतः सलिलं यथा ॥&#x9;031c&lt;br&gt;&#xA;स भीमस्त्रिभिरायस्तः सूतपुत्रं पतत्रिभिः ।&#x9;032a&lt;br&gt;&#xA;सुपर्णवेगैर्विव्याध सारथिं चास्य सप्तभिः ॥&#x9;032c&lt;br&gt;&#xA;स विह्वलो महाराज कर्णो भीमशराहतः ।&#x9;033a&lt;br&gt;&#xA;प्राद्रवज्जवनैरश्वै रणं हित्वा महाभयात् ॥&#x9;033c&lt;br&gt;&#xA;भीमसेनस्तु विष्फार्य चापं हेमपरिष्कृतम् ।&#x9;034a&lt;br&gt;&#xA;आहवेऽतिरथोऽतिष्ठज्ज्वलन्निव हुताशनः ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/135/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/135/</guid>
      <description>&lt;p&gt;श्रीः&#xA;अध्यायः 135&#xA;भीमेन दुर्मर्षणादिदुर्योधनानुजानां पञ्चानां हननम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;दैवमेव परं मन्ये धिक्पौरुषमनर्थकम् ।&#x9;001a&lt;br&gt;&#xA;यत्राधिरथिरायत्तो नातरत्पाण्डवं रणे ॥&#x9;001c&lt;br&gt;&#xA;कर्णः पार्थान्सगोविन्दाञ्जेतुमुत्सहते रणे ।&#x9;002a&lt;br&gt;&#xA;न च कर्णसमं लोके पश्यामि कञ्चन ।&#x9;002c&lt;br&gt;&#xA;इति दुर्योधनस्याहमश्रौषं जल्पतो मुहुः ॥&#x9;002e&lt;br&gt;&#xA;कर्णो हि बलवाञ्छूरो दृढधन्वा जितक्लमः ।&#x9;003a&lt;br&gt;&#xA;इति मामब्रवीत्सूत मन्दो दुर्योधनः पुरा ॥&#x9;003c&lt;br&gt;&#xA;वसुषेणसहायं मां नालं देवाऽपि संयुगे ।&#x9;004a&lt;br&gt;&#xA;किं नु पाण्डुसुता राजन्गतसत्वा विचेतसः ॥&#x9;004c&lt;br&gt;&#xA;तत्र तं निर्जितं दृष्ट्वा भुजङ्गमिव निर्विषम् ।&#x9;005a&lt;br&gt;&#xA;युद्धात्कर्णमपक्रान्तं किंस्विद्दुर्योधनोऽब्रवीत् ॥&#x9;005c&lt;br&gt;&#xA;अहो दुर्मुखमेवैकं युद्धानामविशारदम् ।&#x9;006a&lt;br&gt;&#xA;प्रावेशयद्धुतवहं पतङ्गमिव मोहितः ॥&#x9;006c&lt;br&gt;&#xA;अश्वत्थामा मद्रराजः कृपः कर्णश्च सङ्गताः ।&#x9;007a&lt;br&gt;&#xA;न शक्ताः प्रमुखे स्थातुं नूनं भीमस्य सञ्जय ॥&#x9;007c&lt;br&gt;&#xA;तेऽपि चास्य महाघोरं बलं नागायुतोपमम् ।&#x9;008a&lt;br&gt;&#xA;जानन्तो व्यवसायं च क्रूरं मारुततेजसः ॥&#x9;008c&lt;br&gt;&#xA;किमर्थं क्रूरकर्माणं यमकालान्तकोपमम् ।&#x9;009a&lt;br&gt;&#xA;बलसंरम्भवीर्यज्ञाः कोपयिष्यन्ति संयुगे ॥&#x9;009c&lt;br&gt;&#xA;कर्णस्त्वेको महाबाहुः स्वबाहुबलदर्पितम् ।&#x9;010a&lt;br&gt;&#xA;भीमसेनमनादृत्य रणेऽयुध्यत सूतजः ॥&#x9;010c&lt;br&gt;&#xA;योऽजयत्समरे कर्णं पुरन्दर इवासुरम् ।&#x9;011a&lt;br&gt;&#xA;न स पाण्डुसुतो जेतुं शक्यः केनचिदाहवे ॥&#x9;011c&lt;br&gt;&#xA;द्रोणं यः सम्प्रमथ्यैकः प्रविष्टो मम वाहिनीम् ।&#x9;012a&lt;br&gt;&#xA;भीमो धनञ्जयान्वेषी कस्तमार्च्छेज्जिजीविषुः ॥&#x9;012c&lt;br&gt;&#xA;को हि सञ्जय भीमस्य स्थातुमुत्सहतेऽग्रतः ।&#x9;013a&lt;br&gt;&#xA;उद्यताशनिहस्तस्य महेन्द्रस्येव दानवः ॥&#x9;013c&lt;br&gt;&#xA;प्रेतराजपुरं प्राप्य निवर्तेतापि मानवः ।&#x9;014a&lt;br&gt;&#xA;न भीमसेनं सम्प्राप्य निवर्तेत कदाचन ॥&#x9;014c&lt;br&gt;&#xA;पतङ्गा इव वह्निं ते प्राविशन्नल्पचेतसः ।&#x9;015a&lt;br&gt;&#xA;ये भीमसेनं सङ्क्रुद्धमन्वधावन्विमोहिताः ॥&#x9;015c&lt;br&gt;&#xA;यत्तत्सभायां भीमेन मम पुत्रवधाश्रयम् ।&#x9;016a&lt;br&gt;&#xA;उक्तं संरम्भिणोग्रेण कुरूणां शृण्वतां तदा ॥&#x9;016c&lt;br&gt;&#xA;तन्नूनमभिसञ्चिन्त्य दृष्ट्वा कर्णं च निर्जितम् ।&#x9;017a&lt;br&gt;&#xA;दुःशासनः सह भ्रात्रा भयाद्भीमादुपारमत् ॥&#x9;017c&lt;br&gt;&#xA;यश्च सञ्जय दुर्बुद्धिरब्रवीत्समितौ मुहुः ।&#x9;018a&lt;br&gt;&#xA;कर्णो दुःशासनोऽहं च जेष्यामो युधि पाण्डवान् ॥&#x9;018c&lt;br&gt;&#xA;स नूनं विरथं दृष्ट्वा कर्णं भीमेन निर्जितम् ।&#x9;019a&lt;br&gt;&#xA;प्रत्याख्यानाच्च कृष्णस्य भृशं तप्यति पुत्रकः ॥&#x9;019c&lt;br&gt;&#xA;दृष्ट्वा भ्रातॄन्हतान्सङ्ख्ये भीमसेनेन दंशितान् ।&#x9;020a&lt;br&gt;&#xA;आत्मापराधात्सम्मूढो नूनं तप्यति पुत्रकः ॥&#x9;020c&lt;br&gt;&#xA;को हि जीवितमन्विच्छन्प्रतीपं पाण्डवं व्रजेत् ।&#x9;021a&lt;br&gt;&#xA;भीमं भीमायुधं क्रुद्धं साक्षात्कालमिव स्थितम् ॥&#x9;021c&lt;br&gt;&#xA;बडबामुखमध्यस्थो मुच्येतापि हि मानवः ।&#x9;022a&lt;br&gt;&#xA;न भीममुखसम्प्राप्तो मुच्येदिति मतिर्मम ॥&#x9;022c&lt;br&gt;&#xA;न पार्था न च पञ्चाला न च केशवसात्यकी ।&#x9;023a&lt;br&gt;&#xA;जानते युधि संरब्धा जीवितं परिरक्षितुम् ॥&#x9;023c&lt;br&gt;&#xA;अहो मम सुतानां हि विपन्नं सूत जीवितम् ॥&#x9;024ac&lt;br&gt;&#xA;सञ्जय उवाच &#x9;025&lt;br&gt;&#xA;यस्त्वं शोचसि कौरव्य वर्तमाने महाभये ।&#x9;025a&lt;br&gt;&#xA;त्वमस्य जगतो मूलं विनाशस्य न संशयः ॥&#x9;025c&lt;br&gt;&#xA;स्वयं वैरं महत्कृत्वा पुत्राणां वचने स्थितः ।&#x9;026a&lt;br&gt;&#xA;उच्यमानो न गृह्णीषे मर्त्यः पथ्यमिवौषधम् ॥&#x9;026c&lt;br&gt;&#xA;स्वयं पीत्वा महाराज कालकूटं सुदुर्जरम् ।&#x9;027a&lt;br&gt;&#xA;तस्येदानीं फलं कृत्स्नमवाप्नुहि नरोत्तम ॥&#x9;027c&lt;br&gt;&#xA;यत्तु कुत्सयसे योधान्युध्यमानान्महाबलान् ।&#x9;028a&lt;br&gt;&#xA;तत्र ते वर्तयिष्यामि यथा युद्धमवर्तत ॥&#x9;028c&lt;br&gt;&#xA;दृष्ट्वा कर्णं तु पुत्रास्ते भीमसेनपराजितम् ।&#x9;029a&lt;br&gt;&#xA;नामृष्यन्त महेष्वासाः सोदर्याः पञ्च भारत ॥&#x9;029c&lt;br&gt;&#xA;दुर्मर्षणो दुःसहश्च दुर्मदो दुर्धरो जयः ।&#x9;030a&lt;br&gt;&#xA;पाण्डवं चित्रसन्नाहास्तं प्रतीपमुपाद्रवन् ॥&#x9;030c&lt;br&gt;&#xA;ते समन्तान्महाबाहुं परिवार्य वृकोदरम् ।&#x9;031a&lt;br&gt;&#xA;दिशः शरैः समावृण्वञ्शलभानामिव व्रजैः ॥&#x9;031c&lt;br&gt;&#xA;आगच्छतस्तान्सहसा कुमारान्देवरूपिणः ।&#x9;032a&lt;br&gt;&#xA;प्रतिजग्राह समरे भीमसेनो हसन्निव ॥&#x9;032c&lt;br&gt;&#xA;तव दृष्ट्वा तु तनयान्दुर्मर्षणपुरोगमान् ।&#x9;033a&lt;br&gt;&#xA;अभ्यवर्तत राधेयो भीमसेनं महाबलम् ॥&#x9;033c&lt;br&gt;&#xA;विसृजन्विशिखांस्तीक्ष्णान्स्वर्णपुङ्खाञ्ञ्छिलाशितान् ।&#x9;034a&lt;br&gt;&#xA;तं तु भीमोऽभ्ययात्तूर्णं वार्यमाणः सुतैस्तव ॥&#x9;034c&lt;br&gt;&#xA;कुरवस्तु ततः कर्णं परिवार्य समन्ततः ।&#x9;035a&lt;br&gt;&#xA;अवाकिरन्भीमसेनं शरैः सन्नतपर्वभिः ॥&#x9;035c&lt;br&gt;&#xA;तान्बाणैः पञ्चविंशत्या साश्वान्राजन्नरर्षभान् ।&#x9;036a&lt;br&gt;&#xA;ससूतान्भीमधनुषो भीमो निन्ये यमक्षयम् ॥&#x9;036c&lt;br&gt;&#xA;प्रापतन्स्यन्दनेभ्यस्ते सार्धं सूतैर्गतासवः ।&#x9;037a&lt;br&gt;&#xA;चित्रपुष्पधरा भग्ना वातेनेव महाद्रुमाः ॥&#x9;037c&lt;br&gt;&#xA;तत्राद्भुतमपश्याम भीमसेनस्य विक्रमम् ।&#x9;038a&lt;br&gt;&#xA;संवार्याधिरथिं बाणैर्यज्जघान तवात्मजान् ॥&#x9;038c&lt;br&gt;&#xA;स वार्यमाणो भीमेन शितैर्बाणैः समन्ततः ।&#x9;039a&lt;br&gt;&#xA;सूतपुत्रो महाराज भीमसेनमवैक्षत ॥&#x9;039c&lt;br&gt;&#xA;तं भीससेनः संरम्भात्क्रोधसंरक्तलोचनः ।&#x9;040a&lt;br&gt;&#xA;विष्फार्य सुमहच्चापं मुहुः कर्णमवैक्षत ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/136/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/136/</guid>
      <description>&lt;p&gt;श्रीः&#xA;अध्यायः 136&#xA;भीमेन चित्रोपचित्रादिदुर्योधनानुजवधः ॥ 1 ॥&#xA;सञ्जय उवाच &#x9;001&lt;br&gt;&#xA;तवात्मजांस्तु पतितान्दृष्ट्वा कर्णः प्रतापवान् ।&#x9;001a&lt;br&gt;&#xA;क्रोधेन महताऽऽविष्टो निर्विण्णोऽभूत्स जीविते ॥&#x9;001c&lt;br&gt;&#xA;आगस्कृतमिवात्मानं मेने चाधिरथिस्तदा ।&#x9;002a&lt;br&gt;&#xA;यत्प्रत्यक्षं तव सुता भीमेन निहता रणे ॥&#x9;002c&lt;br&gt;&#xA;भीमसेनस्ततः क्रुद्धः कर्णस्य निशिताञ्शरान् ।&#x9;003a&lt;br&gt;&#xA;निचखान स सम्भ्रान्तः पूर्ववैरमनुस्मरन् ॥&#x9;003c&lt;br&gt;&#xA;स भीमं पञ्चभिर्विद्ध्वा राधेयः प्रहसन्निव ।&#x9;004a&lt;br&gt;&#xA;पुनर्विव्याध सप्तत्या स्वर्णपुङ्खैः शिलाशितैः ॥&#x9;004c&lt;br&gt;&#xA;अविचिन्त्याथ तान्बाणान्कर्णेनास्तान्वृकोदरः ।&#x9;005a&lt;br&gt;&#xA;रणे विव्याध राधेयं शरेणानतपर्वणा ॥&#x9;005c&lt;br&gt;&#xA;पुनश्च विशिखैस्तीक्ष्णैर्विद्ध्वा मर्मसु पञ्चभिः ।&#x9;006a&lt;br&gt;&#xA;धनुश्चिच्छेद भल्लेन सूत पुत्रस्य मारिष ॥&#x9;006c&lt;br&gt;&#xA;अथान्यद्धनुरादाय कर्णो भारत दुर्मनाः ।&#x9;007a&lt;br&gt;&#xA;इषुभिश्छादयामास भीमसेनं परन्तपः ॥&#x9;007c&lt;br&gt;&#xA;तस्य भीमो हयान्हत्वा विनिहत्य च सारथिम् ।&#x9;008a&lt;br&gt;&#xA;प्रजहास महाहासं कृतप्रतिकृतं महत् ॥&#x9;008c&lt;br&gt;&#xA;इषुभिः कार्मुकं चास्य चकर्त पुरुषर्षभः ।&#x9;009a&lt;br&gt;&#xA;तत्पपात महाराज स्वर्णपृष्ठं महास्वनम् ॥&#x9;009c&lt;br&gt;&#xA;अवारोहद्रथात्तस्मादथ कर्णो महारथः ।&#x9;010a&lt;br&gt;&#xA;गदां गृहीत्वा समरे भीमाय प्राहिणोद्रुषा ॥&#x9;010c&lt;br&gt;&#xA;तामापतन्तीमालक्ष्य भीमसेनो महागदाम् ।&#x9;011a&lt;br&gt;&#xA;शरैरवारयद्राजन्सर्वसैन्यस्य पश्यतः ॥&#x9;011c&lt;br&gt;&#xA;ततो बाणसहस्राणि प्रेषयामास पाण्डवः ।&#x9;012a&lt;br&gt;&#xA;सूतपुत्रवधाकाङ्क्षी त्वरमाणः पराक्रमी ॥&#x9;012c&lt;br&gt;&#xA;तानिषूनिषुभिः कर्णो वारयित्वा महामृधे ।&#x9;013a&lt;br&gt;&#xA;कवचं भीमसेनस्य पाटयामास सायकैः ॥&#x9;013c&lt;br&gt;&#xA;अथैनं पञ्चविंशत्या नाराचानां समार्पयत् ।&#x9;014a&lt;br&gt;&#xA;पश्यतां सर्वसैन्यानां तदद्भुतमिवाभवत् ॥&#x9;014c&lt;br&gt;&#xA;ततो भीमो महाबाहुर्नवभिर्नतपर्वभिः ।&#x9;015a&lt;br&gt;&#xA;प्रेषयामास सङ्क्रुद्धः सूतपुत्रस्य मारिष ॥&#x9;015c&lt;br&gt;&#xA;ते तस्य कवचं भित्त्वा तथा बाहुं च दक्षिणम् ।&#x9;016a&lt;br&gt;&#xA;अभ्ययुर्धरणीं तीक्ष्णा वल्मीकमिव पन्नगाः ॥&#x9;016c&lt;br&gt;&#xA;स च्छाद्यमानो बाणौघैर्भीमसेनधनुश्च्युतैः ।&#x9;017a&lt;br&gt;&#xA;पुनरेवाभवत्कर्णो भीमसेनात्पराङ्मुखः ॥&#x9;017c&lt;br&gt;&#xA;तं पराङ्मुखमालोक्य पदातिं सूतनन्दनम् ।&#x9;018a&lt;br&gt;&#xA;कौन्तेयशरसञ्छन्नं राजा दुर्योधनोऽब्रवीत् ॥&#x9;018c&lt;br&gt;&#xA;त्वरध्वं सर्वतो यत्ता राधेयस्य रथं प्रति ।&#x9;019a&lt;br&gt;&#xA;ततस्तव सुता राजञ्श्रुत्वा भ्रातुर्वचो द्रुतम् ॥&#x9;019c&lt;br&gt;&#xA;अभ्ययुः पाण्डवं युद्धे विसृजन्तः शिलीमुखान् ।&#x9;020a&lt;br&gt;&#xA;चित्रोपचित्रश्चित्राक्षश्चारुचित्रः शरासनः ॥&#x9;020c&lt;br&gt;&#xA;चित्रायुधश्चित्रवर्मा समरे चित्रयोधिनः ।&#x9;021a&lt;br&gt;&#xA;तानापतत एवाशु भीमसेनो महारथः ॥&#x9;021c&lt;br&gt;&#xA;एकैकेन शरेणाजौ पातयामास ते सुतान् ।&#x9;022a&lt;br&gt;&#xA;ते हता न्यपतन्भूमौ वातरुग्णा इव द्रुमाः ॥&#x9;022c&lt;br&gt;&#xA;दृष्ट्वा विनिहतान्पुत्रांस्तव राजन्महारथान् ।&#x9;023a&lt;br&gt;&#xA;अश्रुपूर्णमुखः कर्णः क्षत्तुः सस्मार तद्वचः ॥&#x9;023c&lt;br&gt;&#xA;रथं चान्यं समास्थाय विधिवत्कल्पितं पुनः ।&#x9;024a&lt;br&gt;&#xA;अभ्ययात्पाण्डवं युद्धे त्वरमाणः पराक्रमी ॥&#x9;024c&lt;br&gt;&#xA;तावन्योन्यं शरैर्भित्त्वा स्वर्णपुङ्खैः शिलाशितैः ।&#x9;025a&lt;br&gt;&#xA;व्यभ्राजेतां यथा मेघौ संस्यूतौ सूर्यरश्मिभिः ॥&#x9;025c&lt;br&gt;&#xA;षट्त्रिंशद्भिस्ततो भल्लैर्निशितैस्तिग्मतेजनैः ।&#x9;026a&lt;br&gt;&#xA;व्यधमत्कवचं क्रुद्धः सूतपुत्रस्य पाण्डवः ॥&#x9;026c&lt;br&gt;&#xA;सूतपुत्रोऽपि कौन्तेयं शरैः सन्नतपर्वभिः ।&#x9;027a&lt;br&gt;&#xA;पञ्चाशता महाबाहुर्विव्याध भरतर्षभ ॥&#x9;027c&lt;br&gt;&#xA;रक्तचन्दनदिग्धाङ्गौ शरैः कृतमहाव्रणौ ।&#x9;028a&lt;br&gt;&#xA;शोणिताक्तौ व्यराजेतां कालसूर्याविवोदितौ ॥&#x9;028c&lt;br&gt;&#xA;तौ शोणितोक्षितैर्गात्रैः शरैश्छिन्नतनुच्छदौ ।&#x9;029a&lt;br&gt;&#xA;विवृताङ्गौ व्यराजेतां निर्मुक्ताविव पन्नगौ ॥&#x9;029c&lt;br&gt;&#xA;&#39;क्रोधाग्नितेजसा दिप्तौ संरम्भाद्रक्तलोचनौ ।&#x9;030a&lt;br&gt;&#xA;व्यभ्राजेतां महाराज विधूमाविव पावकौ ॥&#39;&#x9;030c&lt;br&gt;&#xA;व्याघ्राविव नरव्याघ्रौ दंष्ट्राभिरितरेतरम् ।&#x9;031a&lt;br&gt;&#xA;शरधारासृजौ वीरौ मेघाविव ववर्षतुः ॥&#x9;031c&lt;br&gt;&#xA;वारणाविव चान्योन्यं विषाणाभ्यामरिन्दमौ ।&#x9;032a&lt;br&gt;&#xA;निर्भिन्दन्तौ स्वगात्राणि सायकैश्चारु रेजतुः ॥&#x9;032c&lt;br&gt;&#xA;नादयन्तौ प्रहर्षन्तौ विक्रीडन्तौ परस्परम् ।&#x9;033a&lt;br&gt;&#xA;मण्डलानि विकुर्वाणौ रथाभ्यां रथिषूत्तमौ ॥&#x9;033c&lt;br&gt;&#xA;वृषाविवाथ नर्दन्तौ बलिनौ वासितान्तरे ।&#x9;034a&lt;br&gt;&#xA;सिंहाविव पराक्रान्तौ नरसिंहौ महाबलौ ॥&#x9;034c&lt;br&gt;&#xA;परस्परं वीक्षमाणौ क्रोधसंरक्तलोचनौ ।&#x9;035a&lt;br&gt;&#xA;युयुधाते महावीर्यौ शक्रवैरोचनी यथा ॥&#x9;035c&lt;br&gt;&#xA;ततो भीमो महाबाहुर्बाहुभ्यां विक्षिपन्धनुः ।&#x9;036a&lt;br&gt;&#xA;व्यराजत रणे राजन्सविद्युदिव तोयदः ॥&#x9;036c&lt;br&gt;&#xA;सनेमिघोषस्तनितश्चापविद्युच्छराम्बुभिः ।&#x9;037a&lt;br&gt;&#xA;भीमसेनमहामेघः कर्णपर्वतमावृणोत् ॥&#x9;037c&lt;br&gt;&#xA;ततः शरसहस्रेण सम्यगस्तेन भारत ।&#x9;038a&lt;br&gt;&#xA;पाण्डवो व्यकिरत्कर्णं भीमो भीमपराक्रमः ॥&#x9;038c&lt;br&gt;&#xA;तत्रापश्यंस्तव सुता भीमसेनस्य विक्रमम् ।&#x9;039a&lt;br&gt;&#xA;सुपुङ्खैः कङ्कवासोभिर्यत्कर्णं छादयञ्शरैः ॥&#x9;039c&lt;br&gt;&#xA;स नन्दयन्रणे पार्थं केशवं च यशस्विनम् ।&#x9;040a&lt;br&gt;&#xA;सात्यकिं चक्ररक्षौ च भीमः कर्णमयोधयत् ॥&#x9;040c&lt;br&gt;&#xA;विक्रमं भुजयोर्वीर्यं धैर्यं च विदितात्मनः ।&#x9;041a&lt;br&gt;&#xA;पुत्रास्तव महाराज दृष्ट्वा विमनसोऽभवन् ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/137/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/137/</guid>
      <description>&lt;p&gt;श्रीः&#xA;अध्यायः 137&#xA;भीमेन कर्णसहकारीणां विकर्णादीनां वधः || 1 ||&#xA;001  सञ्जय उवाच&#xA;भीमसेनस्य राधेयः श्रुत्वा ज्यातलनिस्वनम् |&#x9;001a&lt;br&gt;&#xA;नामृष्यत यथा मत्तो गजः प्रतिगजस्वनम् ||&#x9;001c&lt;br&gt;&#xA;सोपक्रम्य मुहूर्तं तु भीमसेनस्य गोचरात् |&#x9;002a&lt;br&gt;&#xA;पुत्रांस्तव ददर्शाथ भीमसेनेन पातितान् ||&#x9;002c&lt;br&gt;&#xA;तानवेक्ष्य नरश्रेष्ठ विमना दुःखितस्तदा |&#x9;003a&lt;br&gt;&#xA;निःश्वसन्दीर्घमुष्णं च कर्णः पाण्डवमभ्ययात् ||&#x9;003c&lt;br&gt;&#xA;स ताम्रनयनः क्रोधाच्छ्वसन्निव महोरगः |&#x9;004a&lt;br&gt;&#xA;बभौ कर्णः शरानस्यन्रश्मिवानिव भास्करः ||&#x9;004c&lt;br&gt;&#xA;किरणैरिव सूर्यस्य महीध्रो भरतर्षभ |&#x9;005a&lt;br&gt;&#xA;कर्णचापच्युतैर्बाणैः प्राच्छाद्यत वृकोदरः ||&#x9;005c&lt;br&gt;&#xA;ते कर्णचापप्रभावाः शरा बर्हिणवाससः |&#x9;006a&lt;br&gt;&#xA;विविशुः सर्वतः पार्थं वासायेवाण्डजा द्रुमम् ||&#x9;006c&lt;br&gt;&#xA;कर्णचापच्युता बाणाः सम्पतन्तस्ततस्ततः |&#x9;007a&lt;br&gt;&#xA;रुक्मपुङ्खा व्यराजन्त हंसाः श्रेणीकृता इव ||&#x9;007c&lt;br&gt;&#xA;चापध्वजोपस्करेभ्यश्छत्रादीषामुखाद्युगात् |&#x9;008a&lt;br&gt;&#xA;प्रभवन्तो व्यदृश्यन्त राजन्नाधिरथेः शराः ||&#x9;008c&lt;br&gt;&#xA;खं पूरयन्महावेगान्खगमान्गृध्रवाससः |&#x9;009a&lt;br&gt;&#xA;सुवर्णविकृतांश्चित्रान्मुमोचाधिरथिः शरान् ||&#x9;009c&lt;br&gt;&#xA;तमन्तकमिवायस्तमापतन्तं वृकोदरः |&#x9;010a&lt;br&gt;&#xA;त्यक्त्वा प्राणानतिक्रम्य विव्याध निशितैः शरैः ||&#x9;010c&lt;br&gt;&#xA;तस्य वेगमसह्यं स दृष्ट्वा कर्णस्य पाण्डवः |&#x9;011a&lt;br&gt;&#xA;महतश्च शरौघांस्तान्न्यवारयत वीर्यवान् ||&#x9;011c&lt;br&gt;&#xA;ततो विधम्याधिरथेः शरजालानि पाण्डवः |&#x9;012a&lt;br&gt;&#xA;विव्याध कर्णं विंशत्या पुनरन्यैः शिलाशितैः ||&#x9;012c&lt;br&gt;&#xA;यथैव हि स कर्णेन  पार्थः प्रच्छादितः शरैः |&#x9;013a&lt;br&gt;&#xA;तथैव स रणे कर्णं छादयामास पाण्डवः ||&#x9;013c&lt;br&gt;&#xA;दृष्ट्वा तु भीमसेनस्य विक्रमं युधि भारत |&#x9;014a&lt;br&gt;&#xA;अभ्यनन्दंस्त्वदीयाश्च सम्प्रहृष्टाश्च चारणाः ||&#x9;014c&lt;br&gt;&#xA;भूरिश्रवाः कृपो द्रौणिर्मद्रराजो जयद्रथः |&#x9;015a&lt;br&gt;&#xA;उत्तमौजा युधामन्युः सात्यकिः केशवार्जुनौ ||&#x9;015c&lt;br&gt;&#xA;कुरुपाण्डवपक्षस्था दश राजन्महारथाः |&#x9;016a&lt;br&gt;&#xA;साधुसाध्विति वेगेन सिंहनादमथानदन् ||&#x9;016c&lt;br&gt;&#xA;तस्मिन्समुत्थिते शब्दे तुमुले लोमहर्षणे |&#x9;017a&lt;br&gt;&#xA;अभ्यभाषत पुत्रस्ते राजन्दुर्योधनस्त्वरन् ||&#x9;017c&lt;br&gt;&#xA;राज्ञः सराजपुत्रांश्च सोदर्यांश्च विशेषतः |&#x9;018a&lt;br&gt;&#xA;कर्णं गच्छत भद्रं वः परीप्सन्तो वृकोदरात् ||&#x9;018c&lt;br&gt;&#xA;पुरा निघ्नन्ति राधेयं भीमचापच्युताः शराः |&#x9;019a&lt;br&gt;&#xA;ते यतध्वं महेष्वासाः सूतपुत्रस्य रक्षणे ||&#x9;019c&lt;br&gt;&#xA;सञ्जय उवाच&#x9;020&lt;br&gt;&#xA;दुर्योधनसमादिष्टाः सोदर्याः सप्त मारिष |&#x9;020a&lt;br&gt;&#xA;भीमसेनमभिद्रुत्य संरब्धाः पर्यवारयन् ||&#x9;020c&lt;br&gt;&#xA;ते समासाद्य कौन्तेयमावृण्वञ्शरवृष्टिभिः |&#x9;021a&lt;br&gt;&#xA;पर्वतं वारिधाराभिः प्रावृषीव बलाहकाः ||&#x9;021c&lt;br&gt;&#xA;तेऽपीडयन्भीमसेनं क्रुद्धाः सप्त महारथाः |&#x9;022a&lt;br&gt;&#xA;प्रजासंहरणे राजन्सोमं सप्त ग्रहा इव ||&#x9;022c&lt;br&gt;&#xA;ततो वेगेन कौन्तेयः पीडयित्वा शरासनम् |&#x9;023a&lt;br&gt;&#xA;मुष्टिना पाण्डवो राजन्दृढेन सुपरिष्कृतम् ||&#x9;023c&lt;br&gt;&#xA;अमानुषं कर्म कृत्वा सप्त सन्धाय सायकान् |&#x9;024a&lt;br&gt;&#xA;तेभ्यो व्यसृजदायस्तः सूर्यरश्मिनिभान्प्रभुः ||&#x9;024c&lt;br&gt;&#xA;निरस्यन्निव देहेभ्यस्तनयानामसूंस्तव |&#x9;025a&lt;br&gt;&#xA;भीमसेनो महाराज पूर्ववैरमनुस्मरन् ||&#x9;025c&lt;br&gt;&#xA;ते क्षिप्ता भीमसेनेन शरा भारत भारतान् |&#x9;026a&lt;br&gt;&#xA;विदार्य खं समुत्पेतुः स्वर्णपुङ्खाः शिलाशिताः ||&#x9;026c&lt;br&gt;&#xA;तेषां विदार्य देहांस्ते शरा हेमविभूषिताः |&#x9;027a&lt;br&gt;&#xA;&#39;भित्त्वाभित्त्वा क्षितिं जग्मुस्तेषामेवासुभिःः सह |&#39;&#x9;027c&lt;br&gt;&#xA;व्यराजन्त महाराज सुपर्णा इव खेचराः ||&#x9;027e&lt;br&gt;&#xA;शोणितादिग्धवाजाग्राः सप्त हेमपरिष्कृताः |&#x9;028a&lt;br&gt;&#xA;पुत्राणां तव राजेन्द्र पीत्वा शोणितमुद्गताः ||&#x9;028c&lt;br&gt;&#xA;ते शरैर्भिन्नमर्माणो रथेभ्यः प्रापतन्क्षितौ |&#x9;029a&lt;br&gt;&#xA;गिरिसानुरुहा भग्ना द्विपेनेव महाद्रुमाः ||&#x9;029c&lt;br&gt;&#xA;शत्रुञ्जयः शत्रुसहश्चित्रश्चित्रायुधो दृढः |&#x9;030a&lt;br&gt;&#xA;चित्रसेनो विकर्णश्च सप्तैते विनिपातिताः ||&#x9;030c&lt;br&gt;&#xA;[पुत्राणां तव सर्वेषां निहतानां वृकोदरः |&#x9;031a&lt;br&gt;&#xA;शोचत्यतिभृशं दुःखाद्विकर्णं पाण्डवः प्रियम् ||&#x9;031c&lt;br&gt;&#xA;प्रतिज्ञेयं मया वृत्ता निहन्तव्यास्तु संयुगे |&#x9;032a&lt;br&gt;&#xA;विकर्ण तेनासि हतः प्रतिज्ञा रक्षिता मया ||&#x9;032c&lt;br&gt;&#xA;त्वमागाः समरं वीर क्षात्रं धर्ममनुस्मरन् |&#x9;033a&lt;br&gt;&#xA;ततो विनिहतः सङ्ख्ये युद्धधर्मो हि निष्ठुरः ||&#x9;033c&lt;br&gt;&#xA;विशेषतो हि नृपतेस्तथाऽस्माकं हिते रतः |&#x9;034a&lt;br&gt;&#xA;न्यायतोन्यायतो वाऽपि हतः शेते महाद्युतिः ||&#x9;034c&lt;br&gt;&#xA;अगाधबुद्धिर्गाङ्गेयः क्षितौ सुरगुरोः समः |&#x9;035a&lt;br&gt;&#xA;त्याजितः समरे प्राणांस्तस्माद्युद्धं हि निष्ठुरम् ||]&#x9;035c&lt;br&gt;&#xA;सञ्जय उवाच &#x9;&#x9;036&lt;br&gt;&#xA;तान्निहत्य महाबाहू राधेयस्यैव पश्यतः |&#x9;036a&lt;br&gt;&#xA;सिंहनादरवं घोरमसृजत्पाण्डुनन्दनः ||&#x9;036c&lt;br&gt;&#xA;स रवस्तस्य शूरस्य धर्मराजस्य भारत |&#x9;037a&lt;br&gt;&#xA;आचख्याविव तद्युद्धं विजयं चात्मनो महत् ||&#x9;037c&lt;br&gt;&#xA;तं श्रुत्वा तु महानादं भीमसेनस्य धन्विनः |&#x9;038a&lt;br&gt;&#xA;बभूव परमा प्रीतिर्धर्मराजस्य धीमतः ||&#x9;038c&lt;br&gt;&#xA;ततो हृष्टो राजन्वादित्राणां महास्वनैः |&#x9;039a&lt;br&gt;&#xA;सिंहनादरवं भ्रातुः प्रतिजग्राह पाण्डवः ||&#x9;039c&lt;br&gt;&#xA;हर्षेण महता युक्तः कृतसञ्ज्ञे वृकोदरे |&#x9;040a&lt;br&gt;&#xA;अभ्ययात्समरे द्रोणं सर्वशस्त्रभृतां वरः ||&#x9;040c&lt;br&gt;&#xA;एकत्रिंशन्महाराज पुत्रांस्तव निपातितान् |&#x9;041a&lt;br&gt;&#xA;हतान्दुर्योधनो दृष्ट्वा क्षत्तुः सस्मार तद्वचः ||&#x9;041c&lt;br&gt;&#xA;तदिदं समनुप्राप्तं क्षत्तुर्नैःश्रेयसं वचः | &#x9;042a&lt;br&gt;&#xA;इति सञ्चिन्त्य ते पुत्रो नोत्तरं प्रत्यपद्यत ||&#x9;042c&lt;br&gt;&#xA;यद्द्यूतकाले दुर्बुद्धिरब्रवीत्तनयस्तव |&#x9;043a&lt;br&gt;&#xA;सभामानाय्य पाञ्चालीं कर्णेन सहितोऽल्पधीः ||&#x9;&#x9;043c&lt;br&gt;&#xA;यच्च कर्णोऽब्रवीत्कृष्णां सभायां परुषं वचः |&#x9;044a&lt;br&gt;&#xA;प्रमुखे पाण्डुपुत्राणां तव चैव विशाम्पते |&#x9;044c&lt;br&gt;&#xA;शृण्वतस्तव राजेन्द्र कौरवाणां च सर्वशः ||&#x9;044e&lt;br&gt;&#xA;विनष्टाः पाण्डवाः कृष्णे शाश्वतं नरकं गताः |&#x9;045a&lt;br&gt;&#xA;पतिमन्यं वृणीष्वेति तस्येदं फलमागतम् ||&#x9;045c&lt;br&gt;&#xA;यच्च षण्डतिलादीनि परुषाणि तवात्मजैः |&#x9;046a&lt;br&gt;&#xA;श्रावितास्ते महात्मानः पाण्डवाः कोपयिष्णुभिः ||&#x9;046c&lt;br&gt;&#xA;तं भीमसेनः क्रोधाग्निं त्रयोदश समाः स्थितम् |&#x9;047a&lt;br&gt;&#xA;उद्गिरंस्तव पुत्राणामन्तं गच्छति पाण्डवः ||&#x9;047c&lt;br&gt;&#xA;विलपंश्च बहु क्षत्ता शमं नालभत त्वयि |&#x9;048a&lt;br&gt;&#xA;सपुत्रो भरतश्रेष्ठ तस्य भुङ्क्ष्व फलोदयम् ||&#x9;048c&lt;br&gt;&#xA;त्वया वृद्धेन धीरेण कार्यतत्त्वार्थदर्शिना |&#x9;049a&lt;br&gt;&#xA;न कृतं सुहृदां वाक्यं दैवमत्र परायणम् ||&#x9;049c&lt;br&gt;&#xA;तन्मा शुचो नरव्याघ्र तवैवापनयो महान् |&#x9;050a&lt;br&gt;&#xA;विनाशहेतुः पुत्राणां भवानेव मतो मम ||&#x9;050c&lt;br&gt;&#xA;हतो विकर्णो राजेन्द्र चित्रसेनश्च वीर्यवान् |&#x9;051a&lt;br&gt;&#xA;प्रवराश्चात्मजानां ते सुताश्चान्ये महारथाः ||&#x9;051c&lt;br&gt;&#xA;यानन्यान्ददृशे भीमश्चक्षुर्विषयमागतान् |&#x9;052a&lt;br&gt;&#xA;पुत्रांस्तव महाराज त्वरया ताञ्जघान ह ||&#x9;052c&lt;br&gt;&#xA;त्वत्कृते ह्यहमद्राक्षं दह्यमानां वरूथिनीम् |&#x9;053a&lt;br&gt;&#xA;सहस्रशः शरैर्मुक्तैः पाण्डवेन वृषेण च || ||&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/138/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/138/</guid>
      <description>&lt;p&gt;श्रीः&#xA;अध्यायः 138&#xA;भीमकर्णयोर्युद्धम् || 1 ||&#xA;01  धृतराष्ट्र उवाच&#xA;महानपनयः सूत ममैवात्र विशेषतः |&#x9;01a&lt;br&gt;&#xA;स इदानीमनुप्राप्तो मन्ये सञ्जय शोचतः ||&#x9;01c&lt;br&gt;&#xA;यद्गतं तद्गतमिति ममासीन्मनसि स्थितम् |&#x9;02a&lt;br&gt;&#xA;इदानीमत्र किं कार्यं प्रकरिष्यामि सञ्जय ||&#x9;02c&lt;br&gt;&#xA;यथा ह्येष क्षयो वृत्तो ममापनयसम्भवः |&#x9;03a&lt;br&gt;&#xA;वीराणां तन्ममाचक्ष्व स्थिरीभूतोऽस्मि सञ्जय ||&#x9;03c&lt;br&gt;&#xA;04  सञ्जय उवाच&#xA;कर्णभीमौ महाराज पराक्रान्तौ महाहवे |&#x9;04a&lt;br&gt;&#xA;बाणवर्षाण्यसृजतां वृष्टिमन्ताविवाम्बुदौ ||&#x9;04c&lt;br&gt;&#xA;भीमनामाङ्किता बाणाः स्वर्णपुङ्खाः शिलाशिताः |&#x9;05a&lt;br&gt;&#xA;विविशुः कर्णमासाद्य भिन्दन्त इव जीवितम् ||&#x9;05c&lt;br&gt;&#xA;तथैव कर्णनिर्मुक्ताः शरा बर्हिणवाससः |&#x9;06a&lt;br&gt;&#xA;छादयाञ्चक्रिरे वीरं शतशोऽथ सहस्रशः ||&#x9;06c&lt;br&gt;&#xA;तयोः शरैर्महाराज सम्पतद्भिः समन्ततः |&#x9;07a&lt;br&gt;&#xA;बभूव तव सैन्यानां सङ्क्षोभः सागरोत्तरः ||&#x9;07c&lt;br&gt;&#xA;भीमचापच्युतैर्बाणैस्तव सैन्यमरिन्दम |&#x9;08a&lt;br&gt;&#xA;अवध्यत चमूमध्ये घोरैराशीविषोपमैः ||&#x9;08c&lt;br&gt;&#xA;वारणैः पतितै राजन्वाजिभिश्च नरैः सह |&#x9;09a&lt;br&gt;&#xA;अदृश्यत मही कीर्णा वातभग्नैरिव द्रुमैः ||&#x9;09c&lt;br&gt;&#xA;ते वध्यमानाः समरे भीमचापच्युतैः शरैः |&#x9;010a&lt;br&gt;&#xA;प्राद्रवंस्तावका योधाः किमेतदिति चाब्रुवन् ||&#x9;010c&lt;br&gt;&#xA;ततो व्युदस्तं तत्सैन्यं सिन्धुसौवीरकौरवम् |&#x9;011a&lt;br&gt;&#xA;प्रोत्सारितं महावेगैः कर्णपाण्डवयोः शरैः ||&#x9;011c&lt;br&gt;&#xA;ते शूरा हतभूयिष्ठा हताश्वरथवारणाः |&#x9;012a&lt;br&gt;&#xA;उत्सृज्य भीमकर्णौ च सर्वतो व्यद्रवन्दिशः ||&#x9;012c&lt;br&gt;&#xA;नूनं पार्थार्थमेवास्मान्मोहयन्ति दिवौकसः |&#x9;013a&lt;br&gt;&#xA;यत्कर्णभीमप्रभवैर्वध्यते नो बलं शरैः ||&#x9;013c&lt;br&gt;&#xA;एवं ब्रुवाणा योधास्ते तावका भयपीडिताः |&#x9;014a&lt;br&gt;&#xA;शरपातं समुत्सृज्य स्थिता युद्धदिदृक्षवः ||&#x9;014c&lt;br&gt;&#xA;ततः प्रावर्तत नदी घोररूपा रणाजिरे |&#x9;015a&lt;br&gt;&#xA;शूराणां हर्षजननी भीरूणां भयवर्धिनी ||&#x9;015c&lt;br&gt;&#xA;वारणाश्वमनुष्याणां रुधिरौघसमुद्भवा |&#x9;016a&lt;br&gt;&#xA;संवृता गतसत्त्वैश्च मनुष्यगजवाजिभिः ||&#x9;016c&lt;br&gt;&#xA;सानुकर्षपताकैश्च द्विपाश्वरथभूषणैः |&#x9;017a&lt;br&gt;&#xA;स्यन्दनैरपविद्धैश्च भग्नचक्राक्षकूबरैः ||&#x9;017c&lt;br&gt;&#xA;जातरूपपरिष्कारैर्धनुर्भिः सुमहास्वनैः |&#x9;018a&lt;br&gt;&#xA;सुवर्णपुङ्खैरिषुभिर्नाराचैश्च सहस्रशः ||&#x9;018c&lt;br&gt;&#xA;कर्णपाण्डवनिर्मुक्तैर्निर्मुक्तैरिव पन्नगैः |&#x9;019a&lt;br&gt;&#xA;प्रासतोमरसङ्घातैः खड्गैश्च सपरश्वथैः ||&#x9;019c&lt;br&gt;&#xA;सुवर्णविकृतैश्चापि गदामुसलपट्टसैः |&#x9;020a&lt;br&gt;&#xA;वज्रैश्च विविधाकारैः शक्तिभिः परिघैरपि ||&#x9;&#x9;020c&lt;br&gt;&#xA;शतघ्नीभिश्च चित्राभिर्बभौ भारत मेदिनी |&#x9;021a&lt;br&gt;&#xA;कनकाङ्गदहारैश्च कुण्डलैर्मुकुटैस्तथा ||&#x9;021c&lt;br&gt;&#xA;वलयैरपविद्धैश्च तत्रैवाङ्गुलिवेष्टकैः |&#x9;022a&lt;br&gt;&#xA;चूडामणिभिरुष्णीषैः स्वर्णसूत्रैश्च मारिष ||&#x9;022c&lt;br&gt;&#xA;तनुत्रैः सतलत्रैश्च हारैर्निष्कैश्च भारत |&#x9;023a&lt;br&gt;&#xA;वस्त्रैश्छत्रैश्च विध्वस्तैश्चामरव्यजनैरपि ||&#x9;023c&lt;br&gt;&#xA;गजाश्वमनुजैर्भिन्नैः शोणिताक्तैश्च पत्रिभिः | &#x9;024a&lt;br&gt;&#xA;तैस्तैश्च विविधैर्भिन्नैस्तत्रतत्र वसुन्धरा ||&#x9;024c&lt;br&gt;&#xA;पतितैरपविद्धैश्च विबभौ द्यौरिव ग्रहैः |&#x9;025a&lt;br&gt;&#xA;अचिन्त्यमद्भुतं चैव तयोः कर्मातिमानुषम् ||&#x9;&#x9;025c&lt;br&gt;&#xA;दृष्ट्वा चारणसिद्धानां विस्मयः समजायत |&#x9;026a&lt;br&gt;&#xA;अग्नेर्वायुसहायस्य गतिः कक्ष इवाहवे ||&#x9;&#x9;026c&lt;br&gt;&#xA;आसीद्भीमसहायस्य रौद्रमाधिरथेर्गतम् |&#x9;027a&lt;br&gt;&#xA;निपातितध्वजरथं हतवाजिनरद्विपम् ||&#x9;027c&lt;br&gt;&#xA;गजाभ्यां सम्प्रयुक्ताभ्यामासीन्नलवनं यथा |&#x9;028a&lt;br&gt;&#xA;तथाभूतं महत्सैन्यमासीत्तव नराधिप ||&#x9;028c&lt;br&gt;&#xA;विमर्दः कर्णभीमाभ्यामासीच्च परमो रणे ||&#x9;029ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/139/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/139/</guid>
      <description>&lt;p&gt;श्रीः&#xA;अध्यायः 139&#xA;भीमकर्णयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;ततः कर्णो महाराज भीमं विद्ध्वा त्रिभिः शरैः ।&#x9;001a&lt;br&gt;&#xA;&#39;पुनश्च षड्भिस्तीक्ष्णाग्रैरविध्यत्कङ्कपत्रिभिः ।&#39;&#x9;001c&lt;br&gt;&#xA;मुमोच शरवर्षाणि विचित्राणि बहूनि च ॥&#x9;001e&lt;br&gt;&#xA;वध्यमानो महाबाहुः सूतपुत्रेण पाण्डवः ।&#x9;002a&lt;br&gt;&#xA;न विव्यथे भीमसेनो भिद्यमान इवाचलः ॥&#x9;002c&lt;br&gt;&#xA;स कर्णं कर्णिना कर्णे पीतेन निशितेन च ।&#x9;003a&lt;br&gt;&#xA;विव्याध सुभृशं सङ्ख्ये तैलधौतेन मारिष ॥&#x9;003c&lt;br&gt;&#xA;स कुण्डलं महच्चारु कर्णस्यापातयद्भुवि ।&#x9;004a&lt;br&gt;&#xA;तपनीयं महाराज दीप्तं ज्योतिरिवाम्बरात् ॥&#x9;004c&lt;br&gt;&#xA;अथापरेण भल्लेन सूतपुत्रं स्तनान्तरे ।&#x9;005a&lt;br&gt;&#xA;आजघान भृशं क्रुद्धो हसन्निव वृकोदरः ॥&#x9;005c&lt;br&gt;&#xA;पुनरस्य त्वरन्भीमो नाराचान्दश भारत ।&#x9;006a&lt;br&gt;&#xA;रणे प्रैषीन्महाबाहुर्निर्मुक्ताशीविषोपमान् ॥&#x9;006c&lt;br&gt;&#xA;ते ललाटं विनिर्भिद्य सूतपुत्रस्य भारत ।&#x9;007a&lt;br&gt;&#xA;विविशुश्चोदितास्तेन वल्मीकमिव पन्नगाः ॥&#x9;007c&lt;br&gt;&#xA;ललाटस्थैस्ततो बाणैः सूतपुत्रो व्यरोचत ।&#x9;008a&lt;br&gt;&#xA;नीलोत्पलमयीं मालां धारयन्वै यथा पुरा ॥&#x9;008c&lt;br&gt;&#xA;सोऽतिविद्धो भृशं कर्णः पाण्डवेन तरस्विना ।&#x9;009a&lt;br&gt;&#xA;रथकूबरमालम्ब्य न्यमीलयत लोचने ॥&#x9;009c&lt;br&gt;&#xA;स मुहूर्तात्पुनः सञ्ज्ञां लेभे कर्णः परन्तपः ।&#x9;010a&lt;br&gt;&#xA;रुधिरोक्षितसर्वाङ्गः क्रोधमाहारयत्परम् ॥&#x9;010c&lt;br&gt;&#xA;ततः क्रुद्धो रणे कर्णः पीडितो दृढधन्वना ।&#x9;011a&lt;br&gt;&#xA;वेगं चक्रे महावेगो भीमसेनरथं प्रति ॥&#x9;011c&lt;br&gt;&#xA;तस्मै कर्णः शतं राजन्निषूणां गार्ध्रवाससाम् ।&#x9;012a&lt;br&gt;&#xA;अमर्षी बलवान्क्रुद्धः प्रेषयामास भारत ॥&#x9;012c&lt;br&gt;&#xA;ततः प्रासृजदुग्राणि शरवर्षाणि पाण्डवः ।&#x9;013a&lt;br&gt;&#xA;समरे तमनादृत्य तस्य वीर्यमचिन्तयन् ॥&#x9;013c&lt;br&gt;&#xA;कर्णस्ततो महाराज पाण्डवं नवभिः शरैः ।&#x9;014a&lt;br&gt;&#xA;आजघानोरसि क्रुद्धः क्रुद्धरूपं परन्तप ॥&#x9;014c&lt;br&gt;&#xA;तावुभौ नरशार्दूलौ शार्दूलाविव दंष्ट्रिणौ ।&#x9;015a&lt;br&gt;&#xA;&#39;शरदंष्ट्रौ समासाद्य ततक्षतुररिन्दमौ ।&#39;&#x9;015c&lt;br&gt;&#xA;जिमूताविव चान्योन्यं प्रववर्षतुराहवे ॥&#x9;015e&lt;br&gt;&#xA;तलशब्दरवैश्चैव त्रासयेतां परस्परम् ।&#x9;016a&lt;br&gt;&#xA;शरजालैश्च विविधैस्त्रासयामासतुर्मृधे ॥&#x9;016c&lt;br&gt;&#xA;अन्योन्यं समरे क्रुद्धौ कृतप्रतिकृतैषिणौ ।&#x9;017a&lt;br&gt;&#xA;ततो भीमो महाबाहुः सूतपुत्रस्य भारत ॥&#x9;017c&lt;br&gt;&#xA;क्षुरप्रेण धनुश्छित्त्वा ननाद परवीरहा ।&#x9;018a&lt;br&gt;&#xA;तदपास्य धनुश्छिन्नं सूतपुत्रो महारथः ॥&#x9;018c&lt;br&gt;&#xA;अन्यत्कार्मुकमादत्त भारघ्नं वेगवत्तरम् ।&#x9;019a&lt;br&gt;&#xA;तदप्यथ निमेषार्धाच्चिच्छेदास्य वृकोदरः ॥&#x9;019c&lt;br&gt;&#xA;तृतीयं च चतुर्थं च पञ्चमं षष्ठमेव हि ।&#x9;020a&lt;br&gt;&#xA;सप्तमं चाष्टमं चैव नवमं दशमं तथा ॥&#x9;020c&lt;br&gt;&#xA;एकादशं द्वादशं च त्रयोदशमथापि च ।&#x9;021a&lt;br&gt;&#xA;चतुर्दशं पञ्चदशं षोडशं च वृकोदरः ॥&#x9;021c&lt;br&gt;&#xA;तथा सप्तदशं वेगादष्टादशमथापि वा ।&#x9;022a&lt;br&gt;&#xA;बहूनि भीमश्चिच्छेद कर्णस्यैवं धनूंषि हि ।&#x9;022c&lt;br&gt;&#xA;निमेषार्धात्ततः कर्णो धनुर्हस्तो व्यतिष्ठत ॥&#x9;022e&lt;br&gt;&#xA;दृष्ट्वा स कुरुसौवीरसिन्धुवीरबलक्षयम् ।&#x9;023a&lt;br&gt;&#xA;स वर्मध्वजशस्त्रैश्च पतितैः संवृतां महीम् ॥&#x9;023c&lt;br&gt;&#xA;&#39;रथैर्विमथितैर्भल्लैरश्वैश्चान्यैः प्रवल्गितैः ।&#x9;024a&lt;br&gt;&#xA;भ्रष्टश्रीकैर्नरवरैः पांसुकुण्ठितमूर्धजैः ॥&#39;&#x9;024c&lt;br&gt;&#xA;हस्त्यश्वरथदेहांश्च गतासून्प्रेक्ष्य सर्वशः ।&#x9;025a&lt;br&gt;&#xA;सूतपुत्रस्य संरम्भाद्दीप्तं वपुरजायत ॥&#x9;025c&lt;br&gt;&#xA;स विष्फार्य महच्चापं कार्तस्वरविभूषितम् ।&#x9;026a&lt;br&gt;&#xA;भीमं प्रैक्षत राधेयो घोरं घोरेण चक्षुषा ॥&#x9;026c&lt;br&gt;&#xA;ततः क्रुद्धः शरानस्यन्सूतपुत्रो व्यरोचत ।&#x9;027a&lt;br&gt;&#xA;मध्यन्दिनगतोऽर्चिष्माञ्शरदीव दिवाकरः ॥&#x9;027c&lt;br&gt;&#xA;मरीचिविकचस्येव राजन्भानुमतो वपुः ।&#x9;028a&lt;br&gt;&#xA;आसीदाधिरथेर्घोरं वपुः शरशताचितम् ॥&#x9;028c&lt;br&gt;&#xA;कराभ्यामाददानस्य सन्दधानस्य चाशुगान् ।&#x9;029a&lt;br&gt;&#xA;कर्षतो मुञ्चतो बाणान्नान्तरं ददृशे रणे ॥&#x9;029c&lt;br&gt;&#xA;अग्निचक्रोपमं घोरं मण्डलीकृतमायुधम् ।&#x9;030a&lt;br&gt;&#xA;कर्णस्यासीन्महीपाल सव्यं दक्षिणमस्यतः ॥&#x9;030c&lt;br&gt;&#xA;स्वर्णपुङ्खाः सुनिशिताः कर्मचापच्युताः शराः ।&#x9;031a&lt;br&gt;&#xA;प्राच्छादयन्महाराज दिशः सूर्य इवांशुभिः ॥&#x9;031c&lt;br&gt;&#xA;ततः कनकपुङ्खानां शराणां नतपर्वणाम् ।&#x9;032a&lt;br&gt;&#xA;धनुश्च्युतानां वियति ददृशे बहुधा व्रजः ॥&#x9;032c&lt;br&gt;&#xA;बाणासनादाधिरथेः प्रभवन्ति स्म सायकाः ।&#x9;033a&lt;br&gt;&#xA;श्रेणीकृता व्यरोचन्त राजन्क्रौञ्चा इवाम्बरे ॥&#x9;033c&lt;br&gt;&#xA;गार्ध्रपत्राञ्शिलाधौतान्कार्तस्वरविभूषितान् ।&#x9;034a&lt;br&gt;&#xA;महावेगान्प्रदीप्ताग्रान्मुमोचाधिरथिः शरान् ॥&#x9;034c&lt;br&gt;&#xA;ते तु चापबलोद्धूताः शातकुम्भविभूषिताः ।&#x9;035a&lt;br&gt;&#xA;अजस्रमपतन्बाणा भीमसेनरथं प्रति ॥&#x9;035c&lt;br&gt;&#xA;ते व्योम्नि रुक्मविकृता व्यकाशन्त सहस्रशः ।&#x9;036a&lt;br&gt;&#xA;शलभानामिव व्राताः शराः कर्णसमीरिताः ॥&#x9;036c&lt;br&gt;&#xA;चापादाधिरथेर्मुक्ताः प्रपतन्तश्चकाशिरे ।&#x9;037a&lt;br&gt;&#xA;एको दीर्घ इवात्यर्थमाकाशे संस्थितः शरः ॥&#x9;037c&lt;br&gt;&#xA;पर्वतं वारिधाराभिच्छादयन्निव तोयदः ।&#x9;038a&lt;br&gt;&#xA;कर्णः प्राच्छादयत्क्रुद्धो भीमं सायकवृष्टिभिः ॥&#x9;038c&lt;br&gt;&#xA;तत्र भारत भीमस्य बलं वीर्यं पराक्रमम् ।&#x9;039a&lt;br&gt;&#xA;व्यवसायं च पुत्रास्ते ददृशुः सहसैनिकाः ॥&#x9;039c&lt;br&gt;&#xA;तां समुद्रमिवोद्धूतां शरवृष्टिं समुत्थिताम् ।&#x9;040a&lt;br&gt;&#xA;अचिन्तयित्वा भीमस्तु क्रुद्धः कर्णमुपाद्रवत् ॥&#x9;040c&lt;br&gt;&#xA;रुक्मपृष्ठं महच्चापं भीमस्यासीद्विशाम्पते ।&#x9;041a&lt;br&gt;&#xA;आकर्षान्मण्डलीभूतं शक्रचापमिवापरम् ।&#x9;041c&lt;br&gt;&#xA;तस्माच्छराः प्रादुरासन्पूरयन्त इवाम्बरम् ॥&#x9;041e&lt;br&gt;&#xA;सुवर्णपुङ्खैर्भीमेन सायकैर्नतपर्वभिः ।&#x9;042a&lt;br&gt;&#xA;गगने रचिता माला काञ्चनीव व्यरोचत ॥&#x9;042c&lt;br&gt;&#xA;ततो व्योम्नि विषक्तानि शरजालानि भागशः ।&#x9;043a&lt;br&gt;&#xA;आहतानि व्यशीर्यन्त भीमसेनस्य पत्रिभिः ॥&#x9;043c&lt;br&gt;&#xA;कर्णस्य शरजालौघैर्भीमसेनस्य चोभयोः ।&#x9;044a&lt;br&gt;&#xA;अग्निस्फुलिङ्गसंस्पर्शैरञ्जोगतिभिराहवे ।&#x9;044c&lt;br&gt;&#xA;तैस्तैः कनकपुङ्खानां द्यौरासीत्संवृता व्रजैः ॥&#x9;044e&lt;br&gt;&#xA;न स्म सूर्यस्तदा भाति न स्म वाति समीरणः ।&#x9;045a&lt;br&gt;&#xA;शरजालावृते व्योम्नि न प्राज्ञायत किञ्चन ॥&#x9;045c&lt;br&gt;&#xA;स भीमं छादयन्बाणैः सूतपुत्रः पृथग्विधैः ।&#x9;046a&lt;br&gt;&#xA;उपारोहदनादृत्य तस्य वीर्यं महात्मनः ॥&#x9;046c&lt;br&gt;&#xA;तयोर्विसृजतोस्तत्र शरजालानि मारिष ।&#x9;047a&lt;br&gt;&#xA;वायुभूतान्यदृश्यन्त संसक्तानीतरेतरम् ॥&#x9;047c&lt;br&gt;&#xA;अन्योन्यशरसंसम्पर्शात्तयोर्मनुजसिंहयोः ।&#x9;048a&lt;br&gt;&#xA;आकाशे भरतश्रेष्ठ पावकः समजायत ॥&#x9;048c&lt;br&gt;&#xA;तथा कर्णः शितान्बाणान्कर्मारपरिमार्जितान् ।&#x9;049a&lt;br&gt;&#xA;सुवर्णविकृतान्क्रुद्धः प्राहिणोद्वधकाङ्क्षया ॥&#x9;049c&lt;br&gt;&#xA;तानन्तरिक्षे विशिखैस्त्रिधैकैकमशातयत् ।&#x9;050a&lt;br&gt;&#xA;विशेषयन्सूतपुत्रं भीमस्तिष्ठेति चाब्रवीत् ॥&#x9;050c&lt;br&gt;&#xA;पुनश्चासृजदुग्राणि शरवर्षाणि पाण्डवः ।&#x9;051a&lt;br&gt;&#xA;अमर्षी बलवान्क्रुद्धो दिधक्षन्निव पावकः ॥&#x9;051c&lt;br&gt;&#xA;ततश्चटचटाशब्दो गोधाघातादभूत्तयोः ॥&#x9;052ac&lt;br&gt;&#xA;तलशब्दश्च सुमहान्सिंहनादश्च भैरवः ।&#x9;053a&lt;br&gt;&#xA;रथनेमिनिनादश्च ज्याशब्दश्चैव दारुणः ॥&#x9;053c&lt;br&gt;&#xA;योधा व्युपारमन्युद्धाद्दिदृक्षन्तः पराक्रमम् ।&#x9;054a&lt;br&gt;&#xA;कर्णपाण्डवयो राजन्परस्परवधैषिणोः ॥&#x9;054c&lt;br&gt;&#xA;देवर्षिसिद्धगन्धर्वाः साधुसाध्वित्यपूजयन् ।&#x9;055a&lt;br&gt;&#xA;मुमुचुः पुष्पवर्षं च विद्याधरगणास्तथा ॥&#x9;055c&lt;br&gt;&#xA;ततो भीमो महाबाहुः संरम्भी दृढविक्रमः ।&#x9;056a&lt;br&gt;&#xA;अस्त्रैरस्त्राणि संवार्य शरैर्विव्याध सूतजम् ॥&#x9;056c&lt;br&gt;&#xA;कर्णोऽपि भीमसेनस्य निवार्येषून्महाबलः ।&#x9;057a&lt;br&gt;&#xA;प्राहिणोन्नव नाराचानाशीविषसमान्रणे ॥&#x9;057c&lt;br&gt;&#xA;तावद्भिरथ तान्भीमो व्योम्नि चिच्छेद पत्रिभिः ।&#x9;058a&lt;br&gt;&#xA;नाराचान्सूतपुत्रस्य तिष्ठतिष्ठेति चाब्रवीत् ॥&#x9;058c&lt;br&gt;&#xA;ततो भीमो महाबाहुः शरं क्रुद्धान्तकोपमम् ।&#x9;059a&lt;br&gt;&#xA;मुमोचाधिरथेर्वीरो यमदण्डमिवापरम् ॥&#x9;059c&lt;br&gt;&#xA;तमापतन्तं चिच्छेद राधेयः प्रहसन्निव ।&#x9;060a&lt;br&gt;&#xA;त्रिभिः शरैः शरं राजन्पाण्डवस्य प्रतापवान् ॥&#x9;060c&lt;br&gt;&#xA;पुनश्चासृजदुग्राणि शरवर्षाणि पाण्डवः ।&#x9;061a&lt;br&gt;&#xA;तस्य तान्याददे कर्णः सर्वाण्यस्त्राण्यभीतवत् ।&#x9;061c&lt;br&gt;&#xA;युध्यमानस्य भीमस्य सूतपुत्रोऽस्त्रमायया ॥&#x9;061e&lt;br&gt;&#xA;तस्येषुधी धनुर्ज्यां च बाणैः सन्नतपर्वभिः ।&#x9;062a&lt;br&gt;&#xA;रश्मीन्योक्त्राणि चाश्वानां क्रुद्धः कर्णोऽच्छिनन्मृधे ||&#x9;062c&lt;br&gt;&#xA;तस्याश्वांश्च पुनर्हत्वा सूतं विव्याध पञ्चभिः ।&#x9;063a&lt;br&gt;&#xA;सोपसृत्य द्रुतं सूतो युधामन्यो रथं ययौ ॥&#x9;063c&lt;br&gt;&#xA;विहसन्निव भीमस्य क्रुद्धः कालानलद्युतिः ।&#x9;064a&lt;br&gt;&#xA;ध्वजं चिच्छेद राधेयः पताकां च व्यपातयत् ॥&#x9;064c&lt;br&gt;&#xA;स विधन्वा महाबाहुरथ शक्तिं परामृशत् ।&#x9;065a&lt;br&gt;&#xA;तां व्यवासृजदाविध्य क्रुद्धः कर्णरथं प्रति ॥&#x9;065c&lt;br&gt;&#xA;तामाधिरथिरायस्तः शक्तिं काञ्चनभूषणाम् ।&#x9;066a&lt;br&gt;&#xA;आपतन्तीं महोल्काभां चिच्छेद दशभिः शरैः ॥&#x9;066c&lt;br&gt;&#xA;साऽपतद्दशधा छिन्ना कर्णस्य निशितैः शरैः ।&#x9;067a&lt;br&gt;&#xA;अस्यतः सूतपुत्रस्य मित्रार्थे चित्रयोधिनः ॥&#x9;067c&lt;br&gt;&#xA;स चर्मादत्त कौन्तेयो जातरूपपरिष्कृतम् ।&#x9;068a&lt;br&gt;&#xA;खड्गं चान्यतरप्रेप्सुर्जयं मरणमेव वा ॥&#x9;068c&lt;br&gt;&#xA;तदस्य तरसा क्रुद्धो व्यधमच्चर्म सुप्रभम् ।&#x9;069a&lt;br&gt;&#xA;शरैर्बहुभिरत्युग्रैः प्रहसन्निव भारत ॥&#x9;069c&lt;br&gt;&#xA;स विचर्मा महाराज विरथः क्रोधमूर्च्छितः ।&#x9;070a&lt;br&gt;&#xA;असिं प्रासृजदाविध्य त्वरन्कर्णरथं प्रति ॥&#x9;070c&lt;br&gt;&#xA;स धनुः सूतपुत्रस्य सज्यं छित्त्वा महानसिः ।&#x9;071a&lt;br&gt;&#xA;पपात भुवि राजेन्द्र क्रुद्धः सर्प इवाम्बरात् ॥&#x9;071c&lt;br&gt;&#xA;ततः प्रहस्याधिरथिरन्यदादाय कार्मुकम् ।&#x9;072a&lt;br&gt;&#xA;शत्रुघ्नं समरे क्रुद्धो दृढज्यं वेगवत्तरम् ॥&#x9;072c&lt;br&gt;&#xA;व्यायच्छत्स शरान्कर्णः कुन्तीपुत्रजिघांसया ।&#x9;073a&lt;br&gt;&#xA;सहस्रशो महाराज रुक्मपुङ्खान्सुतेजनान् ॥&#x9;073c&lt;br&gt;&#xA;स वध्यमानो बलवान्कर्णचापच्युतैः शरैः ।&#x9;074a&lt;br&gt;&#xA;वैहायसं प्राक्रमद्वै कर्णस्य रथमाविशत् ॥&#x9;074c&lt;br&gt;&#xA;स तस्य चरितं दृष्ट्वा सङ्ग्रामे विजयैषिणः ।&#x9;075a&lt;br&gt;&#xA;ध्वजालयस्थो राधेयो भीमसेनमवञ्चयत् ॥&#x9;075c&lt;br&gt;&#xA;तमदृष्ट्वा रथोपस्थे निलीनं व्यथितेन्द्रियम् ।&#x9;076a&lt;br&gt;&#xA;ध्वजमस्य समारुह्य तस्मै भीमो महीतले ॥&#x9;076c&lt;br&gt;&#xA;तदस्य कुरवः सर्वे चारणाश्चाभ्यपूजयन् ।&#x9;077a&lt;br&gt;&#xA;यदि येष रथात्कर्णं हर्तुं तार्क्ष्य इवोरगम् ॥&#x9;077c&lt;br&gt;&#xA;स च्छिन्नधन्वा विरथः स्वधर्ममनुपालयन् ।&#x9;078a&lt;br&gt;&#xA;स्वरथं पृष्ठतः कृत्वा युद्धायैव व्यवस्थितः ॥&#x9;078c&lt;br&gt;&#xA;तद्विचिन्त्य स राधेयस्तत एनं समभ्ययात् ।&#x9;079a&lt;br&gt;&#xA;संरम्भात्पाण्डवं सङ्ख्ये युद्धाय समुपस्थितम् ॥&#x9;079c&lt;br&gt;&#xA;तौ समेतौ महाराज स्पर्धमानौ महाबलौ ।&#x9;080a&lt;br&gt;&#xA;जीमूताविव घर्मान्ते गर्जमानौ नरर्षभौ ॥&#x9;080c&lt;br&gt;&#xA;तयोरासीत्सम्प्रहारः क्रुद्धयोर्नरसिंहयोः ।&#x9;081a&lt;br&gt;&#xA;अमृष्यमाणयोः सङ्ख्ये देवदानवयोरिव ॥&#x9;081c&lt;br&gt;&#xA;क्षीणशस्त्रस्तु कौन्तेयः कर्णेन समभिद्रुतः ।&#x9;082a&lt;br&gt;&#xA;दृष्ट्वाऽर्जुनहतान्नागान्पतितान्पर्वतोपमान् ।&#x9;082c&lt;br&gt;&#xA;रथमार्गविघातार्थं व्यायुधः प्रविवेश ह ॥&#x9;082e&lt;br&gt;&#xA;हस्तिनां व्रजमासाद्य रथदुर्गं प्रविश्य च ।&#x9;083a&lt;br&gt;&#xA;पाण्डवो जीविताकाङ्क्षी राधेयं नाभ्यवर्तत ॥&#x9;083c&lt;br&gt;&#xA;व्यवस्थानमथाकाङ्क्षन्धनञ्जयशरैर्हतम् ।&#x9;084a&lt;br&gt;&#xA;उद्यम्य कुञ्जरं पार्थस्तस्थौ परपुरञ्जयः ॥&#x9;084c&lt;br&gt;&#xA;महौषधिसमायुक्तं हनूमानिव पर्वतम् ।&#x9;085a&lt;br&gt;&#xA;तमस्य विशिखैः कर्णो व्यधमत्कुञ्जरं पुनः ॥&#x9;085c&lt;br&gt;&#xA;हस्त्यङ्गान्यथ कर्णाय प्राहिणोत्पाण्डुनन्दनः ।&#x9;086a&lt;br&gt;&#xA;चक्राण्यश्वांस्तथा चान्यद्यद्यत्पश्यति भूतले ॥&#x9;086c&lt;br&gt;&#xA;तत्तदादाय चिक्षेप क्रुद्धः कर्णाय पाण्डवः ।&#x9;087a&lt;br&gt;&#xA;तदस्य सर्वं चिच्छेद क्षिप्तङ्क्षिप्तं शितैः शरैः ॥&#x9;087c&lt;br&gt;&#xA;भीमोऽपि मुष्टिमुद्यम्य वज्रगर्भं सुदारुणम् ।&#x9;088a&lt;br&gt;&#xA;हन्तुमैच्छत्सूतपुत्रं संस्मरन्नर्जुनं क्षणात् ॥&#x9;088c&lt;br&gt;&#xA;शक्तोऽपि नावधीत्कर्णं समर्थः पाण्डुनन्दनः ।&#x9;089a&lt;br&gt;&#xA;रक्षमाणः प्रतिज्ञां तां या कृता सव्यसाचिना ॥&#x9;089c&lt;br&gt;&#xA;तमेवं व्याकुलं भीमं भूयोभूयः शितैः शरैः ।&#x9;090a&lt;br&gt;&#xA;मूर्च्छयाभिपरीताङ्गमकरोत्सूतनन्दनः ॥&#x9;090c&lt;br&gt;&#xA;व्यायुधं नावधीच्चैनं कर्णः कुन्त्या वचः स्मरन् ।&#x9;091a&lt;br&gt;&#xA;धनुषोग्रेण तं कर्णः सोऽभिद्रुत्य परामृशत् ॥&#x9;091c&lt;br&gt;&#xA;धनुषा स्पृष्टमात्रेण क्रुद्धः सर्प इव श्वसन् ।&#x9;092a&lt;br&gt;&#xA;आच्छिद्य स धनुस्तस्य कर्णं मूर्धन्यताडयत् ॥&#x9;092c&lt;br&gt;&#xA;ताडितो भीमसेनेन क्रोधादारक्तलोचनः ।&#x9;093a&lt;br&gt;&#xA;विहसन्निव राधेयो वाक्यमेतदुवाच ह ॥&#x9;093c&lt;br&gt;&#xA;पुनः पुनस्तूबरक मूढ औदरिकेति च ।&#x9;094a&lt;br&gt;&#xA;अकृतास्त्रक मा योत्सीर्बाल सङ्ग्रामकातर ॥&#x9;094c&lt;br&gt;&#xA;यत्र भोज्यं बहुविधं भक्ष्यं पेयं च पाण्डव ।&#x9;095a&lt;br&gt;&#xA;तत्र त्वं दुर्मते योग्यो न युद्धेषु कदाचन ॥&#x9;095c&lt;br&gt;&#xA;मूलपुष्पफलाहारो व्रतेषु नियमेषु च ।&#x9;096a&lt;br&gt;&#xA;उचितस्त्वं वने भीम न त्वं युद्धविशारदः ॥&#x9;096c&lt;br&gt;&#xA;क्व युद्वं क्व मुनित्वं च वनं गच्छ वृकोदर ।&#x9;097a&lt;br&gt;&#xA;न त्वं युद्धोचितस्तात वनवासरतिर्भवान् ॥&#x9;097c&lt;br&gt;&#xA;सूदान्भृत्यजनान्दासांस्त्वं गृहे त्वरयन्भृशम् ।&#x9;098a&lt;br&gt;&#xA;योग्यस्ताडयितुं क्रोधाद्भोजनार्थं वृकोदर ॥&#x9;098c&lt;br&gt;&#xA;मुनिर्भूत्वाऽथवा भीम फलान्यादत्स्व दुर्मते ।&#x9;099a&lt;br&gt;&#xA;वनाय व्रज कौन्तेय न त्वं युद्धविशारदः ॥&#x9;099c&lt;br&gt;&#xA;फलमूलाशने शक्तस्त्वं तथाऽतिथिपूजने ।&#x9;100a&lt;br&gt;&#xA;न त्वां शस्त्रसमुद्योगे योग्यं मन्ये वृकोदर ॥&#x9;100c&lt;br&gt;&#xA;&#39;सञ्जय उवाच &#x9;101&lt;br&gt;&#xA;एवं तं विरथं दृष्ट्वा स्मृत्वा कर्णोऽब्रवीद्वचः ॥&#39;&#x9;101ac&lt;br&gt;&#xA;कौमारे यानि वृत्तानि विप्रियाणि विशाम्पते ।&#x9;102a&lt;br&gt;&#xA;तानि सर्वाणि चाप्येव रूक्षाण्यश्रावयद्भृशम् ॥&#x9;102c&lt;br&gt;&#xA;अथैनं तत्र संलीनमस्पृशद्धनुषा पुनः ।&#x9;103a&lt;br&gt;&#xA;प्रहसंश्च पुनर्वाक्यं भीममाह वृषस्तदा ॥&#x9;103c&lt;br&gt;&#xA;योद्धव्यं मारिषान्यत्र न योद्धव्यं च मादृशैः ।&#x9;104a&lt;br&gt;&#xA;मादृशैर्युध्यमानानामेतच्चान्यच्च विद्यते ॥&#x9;104c&lt;br&gt;&#xA;गच्छ वा यत्र तौ कृष्णौ तौ त्वां रक्षिष्यतो रणे ।&#x9;105a&lt;br&gt;&#xA;गृहं वा गच्छ कौन्तेय किं ते युद्धेन बालक ॥&#x9;105c&lt;br&gt;&#xA;सञ्जय उवाच &#x9;106&lt;br&gt;&#xA;कर्णस्य वचनं श्रुत्वा भीमसेनोऽतिदारुणम् ।&#x9;106a&lt;br&gt;&#xA;उवाच कर्णं प्रहसन्सर्वेषां शृण्वतां वचः ॥&#x9;106c&lt;br&gt;&#xA;जितस्त्वमसकृद्दुष्ट कत्थसे किं वृथात्मना ।&#x9;107a&lt;br&gt;&#xA;जयाजयौ महेन्द्रस्य लोके दृष्टौ पुरातनैः ॥&#x9;107c&lt;br&gt;&#xA;मल्लयुद्धं मया सार्धं कुरु दुष्कुलसम्भव ।&#x9;108a&lt;br&gt;&#xA;महाबलो महाभोगी कीचको निहतो यथा ।&#x9;108c&lt;br&gt;&#xA;तथा त्वां घातयिष्यामि पश्यत्सु सर्वराजसु ॥&#x9;108e&lt;br&gt;&#xA;भीमस्य मतमाज्ञाय कर्णो बुद्धिमतां वरः ।&#x9;109a&lt;br&gt;&#xA;विरराम रणात्तस्मात्पश्यतां सर्वधन्विनाम् ॥&#x9;109c&lt;br&gt;&#xA;एवं तं विरथं कृत्वा कर्णो राजन्व्यकत्थयत् ।&#x9;110a&lt;br&gt;&#xA;प्रमुखे वृष्णिसिंहस्य पार्थस्य च महात्मनः ॥&#x9;110c&lt;br&gt;&#xA;तं ब्रुवाणं तु भीमः स काङ्क्षन्भीमपराक्रमः ।&#x9;111a&lt;br&gt;&#xA;न चाकार्षीन्मृतं स्मृत्वा ह्यर्जुनस्य महाबलम् ॥&#x9;111c&lt;br&gt;&#xA;तस्य कार्मुकमारुज्य बभञ्जाशुपराक्रमी ॥&#x9;112ac&lt;br&gt;&#xA;ततो दृष्ट्वा महाराज वासुदेवो महाद्युतिः ।&#x9;113a&lt;br&gt;&#xA;अर्जुनार्जुन पश्येमं भीमं कर्णेन बाधितम् ॥&#x9;113c&lt;br&gt;&#xA;सञ्जय उवाच &#x9;114&lt;br&gt;&#xA;एवमुक्तस्तदा पार्थः केशवेन महात्मना ।&#x9;114a&lt;br&gt;&#xA;भीमसेनं तथाभूतं क्रोधसंरक्तलोचनः ।&#x9;114c&lt;br&gt;&#xA;अमर्षवशमापन्नो निर्दहन्निव चक्षुषा ॥&#39;&#x9;114e&lt;br&gt;&#xA;ततो राजञ्शिलाधौताञ्शराञ्शाखामृगध्वजः ।&#x9;115a&lt;br&gt;&#xA;प्राहिणोत्सूतपुत्राय केशवेन प्रचोदितः ॥&#x9;115c&lt;br&gt;&#xA;ततः पार्थभुजोत्सृष्टाः शराः कनकभूषणाः ।&#x9;116a&lt;br&gt;&#xA;गाण्डीवप्रभवाः कर्णं हंसाः क्रौञ्चमिवाविशन् ॥&#x9;116c&lt;br&gt;&#xA;स भुजङ्गैरिवाविष्टैर्गाण्डीवप्रेषितैः शरैः ।&#x9;117a&lt;br&gt;&#xA;भीमसेनादपासेधत्सूतपुत्रं धनञ्जयः ॥&#x9;117c&lt;br&gt;&#xA;स च्छिन्नधन्वा भीमेन धनञ्जयशराहतः ।&#x9;118a&lt;br&gt;&#xA;कर्णो भीमादपायासीद्रथेन महता द्रुतम् ॥&#x9;118c&lt;br&gt;&#xA;भीमोऽपि सात्यकेर्वाहं समारुह्य नरर्षभः ।&#x9;119a&lt;br&gt;&#xA;अन्वयाद्धातरं सङ्ख्ये पाण्डवं सव्यसाचिनम् ॥&#x9;119c&lt;br&gt;&#xA;ततः कर्णं समुद्दिश्य त्वरमाणो धनञ्जयः ।&#x9;120a&lt;br&gt;&#xA;नाराचं क्रोधताम्राक्षः प्रैषीन्मृत्युमिवान्तकः ॥&#x9;120c&lt;br&gt;&#xA;स गरुत्मानिवाकशे प्रार्थयन्भुजगोत्तमम् ।&#x9;121a&lt;br&gt;&#xA;नाराचोऽभ्यपतत्कर्णं तूर्णं गाण्डीवचोदितः ॥&#x9;121c&lt;br&gt;&#xA;तमन्तरिक्षे नाराचं द्रौणिश्चिच्छेद पत्रिणा ।&#x9;122a&lt;br&gt;&#xA;धनञ्जयभयात्कर्णमुज्जिहीर्षन्महारथः ॥&#x9;122c&lt;br&gt;&#xA;ततो द्रौणिं चतुःषष्ट्या विव्याध कुपितोऽर्जुनः ।&#x9;123a&lt;br&gt;&#xA;शिलीमुखैर्महाराज मागास्तिष्ठेति चाब्रवीत् ॥&#x9;123c&lt;br&gt;&#xA;स तु मत्तगजाकीर्णमनीकं रथसङ्कुलम् ।&#x9;124a&lt;br&gt;&#xA;तूर्णमभ्याविशद्द्रौणिर्धनञ्जयशरार्दितः ॥&#x9;124c&lt;br&gt;&#xA;ततः सुवर्णपृष्ठानां चापानां कूजतां रणे ।&#x9;125a&lt;br&gt;&#xA;शब्दं गाण्डीवघोषेण कौन्तेयोऽभ्यभवद्बली ॥&#x9;125c&lt;br&gt;&#xA;धनञ्जयस्तथाऽऽयान्तं पृष्ठतो द्रौणिमभ्यगात् ।&#x9;126a&lt;br&gt;&#xA;नातिदीर्घमिवाध्वानं शरैः सन्त्रासयन्बलम् ॥&#x9;126c&lt;br&gt;&#xA;विदार्य देहान्नाराचैर्नरवारणवाजिनाम् ।&#x9;127a&lt;br&gt;&#xA;कङ्कबर्हिणवासोभिर्बलं व्यधमदर्जुनः ॥&#x9;127c&lt;br&gt;&#xA;तद्बलं भरतश्रेष्ठ सवाजिद्विपमानवम् ।&#x9;128a&lt;br&gt;&#xA;पाकशासनिरायत्तः पार्थः स निजघान ह ॥ ॥&#x9;128c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/140/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/140/</guid>
      <description>&lt;p&gt;श्रीः&#xA;अध्यायः 140&#xA;सात्यकिना अलम्बुसदधः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;&#39;दातव्यमद्य मन्येऽहं पाण्डवानां स्वकं पुनः ।&#x9;001a&lt;br&gt;&#xA;न विग्रहो हि बलिना श्रेयसे स्याद्यथातथा ॥&#x9;001c&lt;br&gt;&#xA;पादयोः प्रणतेनापि भुक्त्वाऽप्युच्छिष्टमप्यरेः ।&#x9;002a&lt;br&gt;&#xA;अतोऽन्यद्वापि कृत्वैव जीव्यं लोके नरेण वै ॥&#x9;002c&lt;br&gt;&#xA;जीवतैव परो लोकः साध्यते चैव सर्वथा ।&#x9;003a&lt;br&gt;&#xA;अजीवतस्तथैवासीन्न सुखं न परा गतिः ॥&#x9;003c&lt;br&gt;&#xA;विनाशे सर्वथोत्पन्ने न बालो बुध्यते क्रियाम् ।&#x9;004a&lt;br&gt;&#xA;मिथ्याभिमानदग्धो हि न बुद्ध्येत कृताकृते ॥&#39;&#x9;004c&lt;br&gt;&#xA;अहन्यहनि मे दीप्तं यशः पतति सञ्जय ।&#x9;005a&lt;br&gt;&#xA;हता मे बहवो योधा मन्ये कालस्य पर्ययम् ॥&#x9;005c&lt;br&gt;&#xA;धनञ्जयः सुसङ्क्रद्धः प्रविष्टो मामकं बलम् ।&#x9;006a&lt;br&gt;&#xA;रक्षितं द्रौणिकर्णाभ्यामप्रवेश्यं सुरैरपि ॥&#x9;006c&lt;br&gt;&#xA;ताभ्यामूर्जितवीर्याभ्यामाप्यायितपराक्रमः ।&#x9;007a&lt;br&gt;&#xA;सहितः कृष्णभीमाभ्यां शिनीनामृषभेण च ॥&#x9;007c&lt;br&gt;&#xA;तदाप्रभृति मां शोको दहत्यग्निरिवाशयम् ।&#x9;008a&lt;br&gt;&#xA;ग्रस्तानिव प्रपश्यामि भूमिपालान्ससैन्धवान् ॥&#x9;008c&lt;br&gt;&#xA;अप्रियं सुमहत्कृत्वा सिन्धुराजः किरीटिनः ।&#x9;009a&lt;br&gt;&#xA;&#39;क्रुद्धस्य देवराजस्य शक्रस्येव महाद्युतेः ।&#39;&#x9;009c&lt;br&gt;&#xA;चक्षुर्विषयमापन्नः कथं जीवितमाप्नुयात् ॥&#x9;009e&lt;br&gt;&#xA;अनुमानाच्च पश्यामि नास्ति सञ्जय सैन्धवः ।&#x9;010a&lt;br&gt;&#xA;युद्धं तु तद्यथावृत्तं तन्ममाचक्ष्व तत्त्वतः ॥&#x9;010c&lt;br&gt;&#xA;यच्च विक्षोभ्य महतीं सेनामालोक्य चासकृत् ।&#x9;011a&lt;br&gt;&#xA;एकः प्रविष्टः सङ्क्रुद्धो नलिनीमिव कुञ्जरः ॥&#x9;011c&lt;br&gt;&#xA;तस्य मे वृष्णिवीरस्य ब्रूहि युद्धं यथातथम् ।&#x9;012a&lt;br&gt;&#xA;धनञ्जयार्थे यत्तस्य कुशलो ह्यसि सञ्जय ॥&#x9;012c&lt;br&gt;&#xA;सञ्जय उवाच &#x9;013&lt;br&gt;&#xA;तथा तु वैकर्तनपीडितं तं भीमं प्रयान्तं पुरुषप्रवीरम् ।&#x9;013a&lt;br&gt;&#xA;समीक्ष्य राजन्नरवीरमध्ये शिनिप्रवीरोऽनुययौ रथेन ॥&#x9;013c&lt;br&gt;&#xA;नदन्यथा वज्रधरस्तपान्ते ज्वलन्यथा जलदान्ते च सूर्यः ।&#x9;014a&lt;br&gt;&#xA;निघ्नन्नमित्रान्धनुषा दृढेन स कम्पयंस्तव पुत्रस्य सेनाम् ॥&#x9;014c&lt;br&gt;&#xA;तं यान्तमश्वै रजतप्रकाशैरायोधने वीरतरं नदन्तम् ।&#x9;015a&lt;br&gt;&#xA;नाशक्नुवन्वारयितुं त्वदीयाः सर्वे रथा भारत माधवाग्र्यम् ॥&#x9;015c&lt;br&gt;&#xA;अमर्षपूर्णस्त्वनिवृत्तयोधी शरासनी काञ्चनवर्मधारी ।&#x9;016a&lt;br&gt;&#xA;अलम्बुसः सात्यकिं माधवाग्र्यमवारयद्राजवरोऽभिपत्य ॥&#x9;016c&lt;br&gt;&#xA;तयोरभूद्भारत सम्प्रहारो यथाविधो नैव बभूव कश्चित् ।&#x9;017a&lt;br&gt;&#xA;प्रेक्षन्त एवाहवशोभिनौ तौ योधास्त्वदीयाश्च परे च सर्वे ॥&#x9;017c&lt;br&gt;&#xA;आविध्यदेनं दशभिः पृषत्कैरलम्बुसो राजवरः प्रसह्य ।&#x9;018a&lt;br&gt;&#xA;अनागतानेव तु तान्पृषत्कांश्चिच्छेद बाणैः शिनिपुङ्गवोऽपि ॥&#x9;018c&lt;br&gt;&#xA;पुनः स बाणैस्त्रिभिरग्निकल्पैराकर्णपूर्णैर्निशितैः सपुङ्खैः ।&#x9;019a&lt;br&gt;&#xA;विव्याध देहावरणं विदार्य ते सात्यकेराविविशुः शरीरम् ॥&#x9;019c&lt;br&gt;&#xA;तैः कायमस्याग्न्यनिलप्रभावैर्विदार्य बाणैर्निशितैर्ज्वलद्भिः ।&#x9;020a&lt;br&gt;&#xA;आजघ्निवांस्तान्रजतप्रकाशानश्वांश्चतुर्भिश्चतुरः प्रसह्य ॥&#x9;020c&lt;br&gt;&#xA;तथा तु तेनाभिहतस्तरस्वी नप्ता शिनेश्चक्रधरप्रभावः ।&#x9;021a&lt;br&gt;&#xA;अलम्बुसस्योत्तमवेगवद्भिरश्वांश्चतुर्भिर्निजघान बाणैः ॥&#x9;021c&lt;br&gt;&#xA;अथास्य सूतस्य शिरो निकृत्य भल्लेन कालानलसन्निभेन ।&#x9;022a&lt;br&gt;&#xA;सकुण्डलं पूर्णशशिप्रकाशं भ्राजिष्णु वक्त्रं निचकर्त देहात् ॥&#x9;022c&lt;br&gt;&#xA;निहत्य तं पार्थिवपुत्रपौत्रं सङ्ख्ये यदूनामृषभः प्रमाथी ।&#x9;023a&lt;br&gt;&#xA;ततोऽन्वयादर्जुनमेव वीरः सैन्यानि राजंस्तव सन्निवार्य ॥&#x9;023c&lt;br&gt;&#xA;अन्वागतं वृष्णिवीरं समीक्ष्य तथारिमध्ये परिवर्तमानम् ।&#x9;024a&lt;br&gt;&#xA;घ्नन्तं कुरूणामिषुभिर्बलानि पुनःपुनर्वायुमिवाभ्रपूगान् ॥&#x9;024c&lt;br&gt;&#xA;ततोऽवहन्सैन्धवाः साधुदान्ता गोक्षीरकुन्देन्दुहिमप्रकाशाः ।&#x9;025a&lt;br&gt;&#xA;सुवर्णजालावतताः सदश्वा यतोयतः कामयते नृसिंहः ॥&#x9;025c&lt;br&gt;&#xA;अथात्मजास्ते सहिताऽभिपेतुरन्ये च योधास्त्वरितास्त्वदीयाः ।&#x9;026a&lt;br&gt;&#xA;कृत्वा मुखं भारतयोधमुख्यं दुःशासनं त्वत्सुतमाजमीढ ॥&#x9;026c&lt;br&gt;&#xA;ते सर्वतः सम्परिवार्य सङ्ख्ये शैनेयमाजघ्नुरनीकसाहाः ।&#x9;027a&lt;br&gt;&#xA;स चापि तान्प्रवरः सात्वतानां न्यवारयद्बाणजालेन वीरः ॥&#x9;027c&lt;br&gt;&#xA;निवार्य तांस्तूर्णममित्रघाती नप्ता शिनेः पत्रिभिरग्निकल्पैः ।&#x9;028a&lt;br&gt;&#xA;दुःशासनस्याभिजघान वाहाञ्जवीयसस्तन्मनसोऽपि बाणैः ॥&#x9;028c&lt;br&gt;&#xA;ततोऽर्जुनो हर्षमवाप सङ्ख्ये कृष्णश्च दृष्ट्वा पुरुषप्रवीरम् ॥ ॥&#x9;029ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/141/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/141/</guid>
      <description>&lt;p&gt;श्रीः&#xA;अध्यायः 141&#xA;सात्यकेरर्जुनदर्शनं भूरिश्रवसा समागमश्च ॥ 1 ॥&#xA;सञ्जय उवाच &#x9;001&lt;br&gt;&#xA;तमुद्यतं महाबाहुं दुःशासनरथं प्रति ।&#x9;001a&lt;br&gt;&#xA;त्वरितं त्वरणीयेषु धनञ्जयजयैषिणम् ॥&#x9;001c&lt;br&gt;&#xA;त्रिगर्तानां महेष्वासाः सुवर्णविकृतध्वजाः ।&#x9;002a&lt;br&gt;&#xA;सेनासमुद्रमाविष्टमनन्तं पर्यवारयन् ॥&#x9;002c&lt;br&gt;&#xA;अथैनं रथवंशेन सर्वतः सन्निवार्य ते ।&#x9;003a&lt;br&gt;&#xA;अवाकिरञ्छरव्रातैः क्रुद्धाः परमधन्विनः ॥&#x9;003c&lt;br&gt;&#xA;अजयद्राजपुत्रांस्तान्भ्राजमानान्महारणे ।&#x9;004a&lt;br&gt;&#xA;एकः पञ्चाशतं शत्रून्सात्यकिः सत्यविक्रमः ॥&#x9;004c&lt;br&gt;&#xA;सम्प्राप्य भारतीमध्यं तलघोषसमाकुलम् ।&#x9;005a&lt;br&gt;&#xA;असिशक्तिगदापूर्णमप्लवं सागरं यथा ॥&#x9;005c&lt;br&gt;&#xA;&#39;अथैनमनुवृत्तास्तु त्रिगर्ताः सहिताः पुनः ।&#x9;006a&lt;br&gt;&#xA;तीव्रेण रथवंशेन महता पर्यवारयन् ।&#x9;006c&lt;br&gt;&#xA;विकर्षन्तोऽतिमात्राणि चापानि भरतर्षभ ॥&#39;&#x9;006e&lt;br&gt;&#xA;तत्राद्भुतमपश्याम शैनेयचरितं रणे ।&#x9;007a&lt;br&gt;&#xA;प्रतीच्यां दिशि तं दृष्ट्वा प्राच्यां पश्यामि लाघवात् ॥&#x9;007c&lt;br&gt;&#xA;उदीचीं दक्षिणां प्राचीं प्रतीचीं विदिशस्तथा ।&#x9;008a&lt;br&gt;&#xA;पुनर्मध्यगतो वीर आहवे युद्धदुर्मदः ॥&#x9;008c&lt;br&gt;&#xA;एकः पर्यचरन्रङ्गे बहुधा स महाबलः ।&#x9;009a&lt;br&gt;&#xA;नृत्यन्निवाचरच्छूरो यथा रथशतं तथा ॥&#x9;009c&lt;br&gt;&#xA;तद्दृष्ट्वा चरितं तस्य सिंहविक्रान्तगामिनः ।&#x9;010a&lt;br&gt;&#xA;त्रिगर्ताः सन्न्यवर्तन्त सन्तप्ताः स्वजनं प्रति ॥&#x9;010c&lt;br&gt;&#xA;तमन्ये शूरसेनानां शूराः सङ्ख्ये न्यवारयन् ।&#x9;011a&lt;br&gt;&#xA;नियच्छन्तः शरव्रातैर्मत्तं द्विपमिवाङ्कुशैः ॥&#x9;011c&lt;br&gt;&#xA;तैर्व्यवाहरदार्यात्मा मुहूर्तादेव सात्यकिः ।&#x9;012a&lt;br&gt;&#xA;ततः कलिङ्गैर्युयुधे सोऽचिन्त्यबलविक्रमः ॥&#x9;012c&lt;br&gt;&#xA;तां च सेनामतिक्रम्य कलिङ्गानां दुरत्ययाम् ।&#x9;013a&lt;br&gt;&#xA;अथ पार्थं महाबाहुर्धनञ्जयमुपासदत् ॥&#x9;013c&lt;br&gt;&#xA;तरन्निव जले श्रान्तो यथा स्थलमुपेयिवान् ।&#x9;014a&lt;br&gt;&#xA;तं दृष्ट्वा पुरुषव्याघ्रं युयुधानः समाश्वसत् ॥&#x9;014c&lt;br&gt;&#xA;तमायान्तमभिप्रेक्ष्य केशवः पार्थमब्रवीत् ।&#x9;015a&lt;br&gt;&#xA;असावायाति शैनेयस्तव पार्थ पदानुगः ॥&#x9;015c&lt;br&gt;&#xA;एष शिष्यः सखा चैव तव सत्यपराक्रमः ।&#x9;016a&lt;br&gt;&#xA;सर्वान्योधांस्तृणीकृत्य विजिग्ये पुरुषर्षभः ॥&#x9;016c&lt;br&gt;&#xA;एष कौरवयोधानां कृत्वा घोरमुपद्रवम् ।&#x9;017a&lt;br&gt;&#xA;तव प्राणैः प्रियतमः किरीटिन्नेति सात्यकिः ॥&#x9;017c&lt;br&gt;&#xA;एष द्रोणं तथा भोजं कृतवर्माणमेव च ।&#x9;018a&lt;br&gt;&#xA;कदर्थीकृत्य विशिखैः फल्गुनाभ्येति सात्यकिः ॥&#x9;018c&lt;br&gt;&#xA;धर्मराजप्रियान्वेषी हत्वा योधान्वरान्वरान् ।&#x9;019a&lt;br&gt;&#xA;शूरश्चैव कृतास्त्रश्च फल्गुनाभ्येति सात्यकिः ॥&#x9;019c&lt;br&gt;&#xA;कृत्वा सुदुष्करं कर्म सैन्यमध्ये महाबलः ।&#x9;020a&lt;br&gt;&#xA;तव दर्शनमन्विच्छन्पाण्डवाभ्येति सात्यकिः ॥&#x9;020c&lt;br&gt;&#xA;बहूनेकरथेनाजौ योधयित्वा महारथान् ।&#x9;021a&lt;br&gt;&#xA;आचार्यप्रमुखान्पार्थ प्रयात्येष स सात्यकिः ॥&#x9;021c&lt;br&gt;&#xA;स्वबाहुबलमाश्रित्य विदार्य च वरूथिनीम् ।&#x9;022a&lt;br&gt;&#xA;प्रेषितो धर्मराजेन पार्थैषोऽभ्येति सात्यकिः ॥&#x9;022c&lt;br&gt;&#xA;प्रियः शिष्यश्च ते पार्थ त्वया तुल्यपराक्रमः ।&#x9;023a&lt;br&gt;&#xA;विद्राव्य महतीं सेनामेष ह्यायाति सात्यकिः ॥&#x9;023c&lt;br&gt;&#xA;यस्य नास्ति समो योधः कौरवेषु कथञ्चन ।&#x9;024a&lt;br&gt;&#xA;सोऽयमायाति कौन्तेय सात्यकिर्युद्धदुर्मदः ॥&#x9;024c&lt;br&gt;&#xA;कुरुसैन्याद्विमुक्तो वै सिंहो मध्याद्गवामिव ।&#x9;025a&lt;br&gt;&#xA;निहत्य बहुलाः सेनाः पार्थैषोऽभ्येति सात्यकिः ॥&#x9;025c&lt;br&gt;&#xA;एष राजसहस्राणां वक्त्रैः पङ्कजसन्निभैः ।&#x9;026a&lt;br&gt;&#xA;आस्तीर्य वसुधां पार्थ क्षिप्रमायाति सात्यकिः ॥&#x9;026c&lt;br&gt;&#xA;एष दुर्योधनं जित्वा भ्रातृभिः सहितं रणे ।&#x9;027a&lt;br&gt;&#xA;निहत्य जलसन्धं च क्षिप्रमायाति सात्यकिः ॥&#x9;027c&lt;br&gt;&#xA;रुधिरौघवतीं कृत्वा नदीं शोणितकर्दमाम् ।&#x9;028a&lt;br&gt;&#xA;तृणवद्व्यस्य कौरव्यानेष ह्यायाति सात्यकिः ॥&#x9;028c&lt;br&gt;&#xA;सञ्जय उवाच &#x9;029&lt;br&gt;&#xA;ततः प्रहृष्टः कौन्तेयः केशवं वाक्यमब्रवीत् ।&#x9;029a&lt;br&gt;&#xA;न मे प्रियं महाबाहो यन्मामभ्येति सात्यकिः ॥&#x9;029c&lt;br&gt;&#xA;न हि जानामि वृत्तान्तं धर्मराजस्य केशव ।&#x9;030a&lt;br&gt;&#xA;सात्वतेन विहीनः स यदि जीवति वा न वा ॥&#x9;030c&lt;br&gt;&#xA;एतेन हि महाबाहो रक्षितव्यः स पार्थिवः ।&#x9;031a&lt;br&gt;&#xA;तमेष कथमुत्सृज्य मम कृष्ण पदानुगः ॥&#x9;031c&lt;br&gt;&#xA;राजा द्रोणाय चोत्सृष्टः सैन्धवश्चानिपातितः ।&#x9;032a&lt;br&gt;&#xA;प्रत्युद्याति च शैनेयमेष भूरिश्रवा रणे ॥&#x9;032c&lt;br&gt;&#xA;सोऽयं गुरुतरो भारः सैन्धवार्थे समाहितः ।&#x9;033a&lt;br&gt;&#xA;ज्ञातव्यश्च हि मे राजा रक्षितव्यश्च सात्यकिः ॥&#x9;033c&lt;br&gt;&#xA;जयद्रथश्च हन्तव्यो लम्बते च दिवाकरः ।&#x9;034a&lt;br&gt;&#xA;श्रान्तश्चैष महाबाहुरल्पप्राणश्च साम्प्रतम् ॥&#x9;034c&lt;br&gt;&#xA;परिश्रान्ता हयाश्चास्य हययन्ता च माधव ।&#x9;035a&lt;br&gt;&#xA;न च भूरिश्रवाः श्रान्तः ससहायश्च केशव ॥&#x9;035c&lt;br&gt;&#xA;अपीदानीं भवेदस्य क्षेममस्मिन्समागमे ।&#x9;036a&lt;br&gt;&#xA;कच्चिन्न सागरं तीर्त्वा सात्यकिः सत्यविक्रमः ।&#x9;036c&lt;br&gt;&#xA;गोष्पदं प्राप्य सीदेत महौजाः शिनिपुङ्गवः ॥&#x9;036e&lt;br&gt;&#xA;अपि कौरवमुख्येन कृतास्त्रेण महात्मना ।&#x9;037a&lt;br&gt;&#xA;समेत्य भूरिश्रवसा स्वस्तिमान्सात्यकिर्भवेत् ॥&#x9;037c&lt;br&gt;&#xA;व्यतिक्रममिमं मन्ये धर्मराजस्य केशव ।&#x9;038a&lt;br&gt;&#xA;आचार्याद्भयमुत्सृज्य यः प्रैषयत सात्यकिम् ॥&#x9;038c&lt;br&gt;&#xA;ग्रहणं धर्मराजस्य खगः श्येन इवामिषम् ।&#x9;039a&lt;br&gt;&#xA;नित्यमाशंसते द्रोणः कच्चित्स्यात्कुशली नृपः ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/142/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/142/</guid>
      <description>&lt;p&gt;श्रीः&#xA;अध्यायः 142&#xA;सात्यकिभूरिश्रवसोर्युद्धम् ॥ 1 ॥ सात्यकिशिरच्छेदायोन्नमितस्य खड्गभृतो भूरिश्रवोभुजस्यार्जुनेन सञ्छेदः ॥ 2 ॥&#xA;सञ्जय उवाच &#x9;001&lt;br&gt;&#xA;तमापतन्तं सम्प्रेक्ष्य सात्वतं युद्धदुर्मदम् ।&#x9;001a&lt;br&gt;&#xA;क्रोधाद्भूरिश्रवा राजन्सहसा समुपाद्रवत् ॥&#x9;001c&lt;br&gt;&#xA;तमब्रवीन्महाराज कौरव्यः शिनिपुङ्गवम् ।&#x9;002a&lt;br&gt;&#xA;अद्य प्राप्तोऽसि दिष्ट्या मे चक्षुर्विषयमित्युत ॥&#x9;002c&lt;br&gt;&#xA;चिराभिलषितं काममहं प्राप्स्यामि संयुगे ।&#x9;003a&lt;br&gt;&#xA;न हि मे मोक्ष्यसे जीवन्यदि नोत्सृजसे रणम् ॥&#x9;003c&lt;br&gt;&#xA;अद्य त्वां समरे हत्वा नित्यं शूराभिमानिनम् ।&#x9;004a&lt;br&gt;&#xA;नन्दयिष्यामि दाशार्ह कुरुराजं सुयोधनम् ॥&#x9;004c&lt;br&gt;&#xA;अद्य मद्बाणनिर्दग्धं पतितं धरणीतले ।&#x9;005a&lt;br&gt;&#xA;द्रक्ष्यतस्त्वां रणे वीरौ सहितौ केशवार्जुनौ ॥&#x9;005c&lt;br&gt;&#xA;अद्य धर्मसुतो राजा श्रुत्वा त्वां निहतं मया ।&#x9;006a&lt;br&gt;&#xA;सव्रीडो भविता सद्यो येनासीह प्रवेशितः ॥&#x9;006c&lt;br&gt;&#xA;अद्य मे विक्रमं पार्थो विज्ञास्यति धनञ्जयः ।&#x9;007a&lt;br&gt;&#xA;त्वयि भूमौ विनिहते शयाने रुधिरोक्षिते ॥&#x9;007c&lt;br&gt;&#xA;चिराभिलषितो ह्येष त्वया सह समागमः ।&#x9;008a&lt;br&gt;&#xA;पुरा देवासुरे युद्धे शक्रस्य बलिना यथा ॥&#x9;008c&lt;br&gt;&#xA;अद्य युद्धं महाघोरं तव दास्यामि सात्वत ।&#x9;009a&lt;br&gt;&#xA;ततो ज्ञास्यसि तत्त्वेन मद्वीर्यबलपौरुषम् ॥&#x9;009c&lt;br&gt;&#xA;अद्य संयमनीं याता मया त्वं निहतो रणे ।&#x9;010a&lt;br&gt;&#xA;यथा रामानुजेनाजौ रावणिर्लक्ष्मणेन ह ॥&#x9;010c&lt;br&gt;&#xA;अद्य कृष्णश्च पार्थश्च धर्मराजश्च माधव ।&#x9;011a&lt;br&gt;&#xA;हते त्वयि निरुत्साहा रणं त्यक्ष्यन्त्यसंशयम् ॥&#x9;011c&lt;br&gt;&#xA;अद्य तेऽपचितिं कृत्वा शितैर्माधव सायकैः ।&#x9;012a&lt;br&gt;&#xA;तत्स्त्रियो नन्दयिष्यामि ये त्वया निहता रणे ॥&#x9;012c&lt;br&gt;&#xA;मच्चक्षुर्विषयं प्राप्तो न त्वं माधव मोक्ष्यसे ।&#x9;013a&lt;br&gt;&#xA;सिंहस्य विषयं प्राप्तो यथा क्षुद्रमृगस्तथा ॥&#x9;013c&lt;br&gt;&#xA;सञ्जय उवाच &#x9;014&lt;br&gt;&#xA;युयुधानस्तु तं राजन्प्रत्युवाच हसन्निव ।&#x9;014a&lt;br&gt;&#xA;कौरवेय न सन्त्रासो विद्यते मम संयुगे ॥&#x9;014c&lt;br&gt;&#xA;नाहं भीषयितुं शक्यो वाङ्मात्रेण तु केवलम् ।&#x9;015a&lt;br&gt;&#xA;स मां निहन्यात्सङ्ग्रामे यो मां कुर्यान्निरायुधम् ॥&#x9;015c&lt;br&gt;&#xA;समास्तु शाश्वतीर्हन्याद्यो मां हन्याद्धि संयुगे ।&#x9;016a&lt;br&gt;&#xA;किं वृथोक्तेन बहुना कर्मणा तत्समाचर ॥&#x9;016c&lt;br&gt;&#xA;शारदस्येव मेघस्य गर्जितं निष्फलं हि ते ।&#x9;017a&lt;br&gt;&#xA;श्रुत्वा त्वद्गर्जितं वीर हास्यं हि मम जायते ॥&#x9;017c&lt;br&gt;&#xA;चिरकालेप्सितं लोके युद्धमद्यास्तु कौरव ।&#x9;018a&lt;br&gt;&#xA;त्वरते मे मतिस्तात तव युद्धाभिकाङ्क्षिणी ।&#x9;018c&lt;br&gt;&#xA;नाहत्वाऽहं निवर्तिष्ये त्वामद्य पुरुषाधम ॥&#x9;018e&lt;br&gt;&#xA;सञ्जय उवाच &#x9;019&lt;br&gt;&#xA;अन्योन्यं तौ तथा वाग्भिस्तक्षन्तौ नरपुङ्गवौ ।&#x9;019a&lt;br&gt;&#xA;जिघांसू परमक्रुद्धावभिजघ्नतुराहवे ॥&#x9;019c&lt;br&gt;&#xA;समेतौ तौ महेष्वासौ शुष्मिणौ स्पर्धिनौ रणे ।&#x9;020a&lt;br&gt;&#xA;द्विरदाविव सङ्क्रुद्धौ वासितार्थे मदोत्कटौ ॥&#x9;020c&lt;br&gt;&#xA;भूरिश्रवाः सात्यकिश्च ववर्षतुररिन्दमौ ।&#x9;021a&lt;br&gt;&#xA;शरवर्षाणि घोराणि मेघाविव परस्परम् ॥&#x9;021c&lt;br&gt;&#xA;सौमदत्तिस्तु शैनेयं प्रच्छाद्येषुभिराशुगैः ।&#x9;022a&lt;br&gt;&#xA;जिघांसुर्भरतश्रेष्ठ विव्याध निशितैः शरैः ॥&#x9;022c&lt;br&gt;&#xA;दशभिः सात्यकिं विद्ध्वा सौमदत्तिरथापरान् ।&#x9;023a&lt;br&gt;&#xA;मुमोच निशितान्बाणाञ्जिघांसुः शिनिपुङ्गवम् ॥&#x9;023c&lt;br&gt;&#xA;तानस्य विशिखांस्तीक्ष्णानन्तरिक्षे विशाम्पते ।&#x9;024a&lt;br&gt;&#xA;अप्राप्तानस्त्रमायाभिरग्रसत्सात्यकिः प्रभो ॥&#x9;024c&lt;br&gt;&#xA;तौ पृथक्शस्त्रवर्षाभ्यामवर्षेतां परस्परम् ।&#x9;025a&lt;br&gt;&#xA;उत्तमाभिजनौ वीरौ कुरुवृष्णियशस्करौ ॥&#x9;025c&lt;br&gt;&#xA;तौ नखैरिव शार्दूलौ दन्तैरिव महाद्विपौ ।&#x9;026a&lt;br&gt;&#xA;रथशक्तिभिरन्योन्यं विशिखैश्चाप्यकृन्तताम् ॥&#x9;026c&lt;br&gt;&#xA;निर्भिदन्तौ हि गात्राणि विक्षरन्तौ च शोणितम् ।&#x9;027a&lt;br&gt;&#xA;व्यष्टम्भयेतामन्योन्यं प्राणद्यूताभिदेविनौ ॥&#x9;027c&lt;br&gt;&#xA;एवमुत्तमकर्माणौ कुरुवृष्णियशस्करौ ।&#x9;028a&lt;br&gt;&#xA;परस्परमयुध्येतां वारणाविव यूथपौ ॥&#x9;028c&lt;br&gt;&#xA;तावदीर्घेण कालेन ब्रह्मलोकपुरस्कृतौ ।&#x9;029a&lt;br&gt;&#xA;यियासन्तौ परं स्थानमन्योन्यं सञ्जगर्जतुः ॥&#x9;029c&lt;br&gt;&#xA;सात्यकिः सौमदत्तिश्च शरवृष्ट्या परस्परम् ।&#x9;030a&lt;br&gt;&#xA;हृष्टवद्धार्तराष्ट्राणां पश्यतामभ्यवर्षताम् ॥&#x9;030c&lt;br&gt;&#xA;सम्प्रैक्षन्त जनास्तौ तु युध्यमानौ युधाम्पती ।&#x9;031a&lt;br&gt;&#xA;यूथपौ वासिताहेतोः प्रयुद्धाविव कुञ्जरौ ॥&#x9;031c&lt;br&gt;&#xA;&#39;भूयोभूयः शरै राजंस्तक्षन्तौ क्रोधमूर्च्छितौ ।&#x9;032a&lt;br&gt;&#xA;अयुध्येतां महारङ्गे वने केसरिणाविव ॥&#x9;032c&lt;br&gt;&#xA;मर्मज्ञाविव सङ्क्रुद्धौ जिघांसन्तौ जगर्जतुः ।&#x9;033a&lt;br&gt;&#xA;विमर्दन्तावथान्योन्यं बलवज्रधराविव ॥&#x9;033c&lt;br&gt;&#xA;अथान्योन्यं पताकाश्च रथोपकरणानि च ।&#x9;034a&lt;br&gt;&#xA;सञ्चिच्छिदतुरायान्तौ बाणैः सन्नतपर्वभिः ॥&#x9;034c&lt;br&gt;&#xA;पुनश्च शरवर्षाभ्यामन्योन्यमभिवर्षताम् ।&#x9;035a&lt;br&gt;&#xA;उभौ तु जघ्नतुस्तूर्णमितरेतरसारथी ॥&#39;&#x9;035c&lt;br&gt;&#xA;अन्योन्यस्य हयान्हत्वा धनुषी विनिकृत्य च ।&#x9;036a&lt;br&gt;&#xA;विरथावसियुद्धाय समेयातां महारणे ॥&#x9;036c&lt;br&gt;&#xA;आर्षभे चर्मणी चित्रे प्रगृह्य विपुले शुभे ।&#x9;037a&lt;br&gt;&#xA;विकोशौ चाप्यसी कृत्वा समरे तौ विचेरतुः ॥&#x9;037c&lt;br&gt;&#xA;चरन्तौ विविधान्मार्गान्मण्डलानि च भागशः ।&#x9;038a&lt;br&gt;&#xA;मुहुराजघ्नतुः क्रुद्धावन्योन्यमरिमर्दनौ ।&#x9;038c&lt;br&gt;&#xA;सखड्गौ चित्रवर्माणौ सनिष्काङ्गदभूषणौ ॥&#x9;038e&lt;br&gt;&#xA;भ्रान्तमुद्धान्तमाविद्धमाप्लुतं विप्लुतं सृतम् ।&#x9;039a&lt;br&gt;&#xA;सम्पातं समुदीर्णं च दर्शयन्तौ यशस्विनौ ॥&#x9;039c&lt;br&gt;&#xA;असिभ्यां सम्प्रजह्राते परस्परमरिन्दमौ ।&#x9;040a&lt;br&gt;&#xA;उभौ छिद्रैषिणौ वीरावुभौ चित्रं ववल्गतुः ॥&#x9;040c&lt;br&gt;&#xA;दर्शयन्तावुभौ शिक्षां लाघवं सौष्ठवं तथा ।&#x9;041a&lt;br&gt;&#xA;रणे रणकृतां श्रेष्ठावन्योन्यं पर्यकर्षताम् ॥&#x9;041c&lt;br&gt;&#xA;मुहूर्तमिव राजेन्द्र समाहत्य परस्परम् ।&#x9;042a&lt;br&gt;&#xA;पश्यतां सर्वसैन्यानां वीरावाश्वसतां पुनः ॥&#x9;042c&lt;br&gt;&#xA;असिभ्यां चर्मणी चित्रे शतचन्द्रे नराधिप ।&#x9;043a&lt;br&gt;&#xA;निकृत्य पुरुषव्याघ्रौ बाहुयुद्धं प्रचक्रतुः ॥&#x9;043c&lt;br&gt;&#xA;व्यूढोरस्कौ दीर्घभुजौ नियुद्धकुशलावुभौ ।&#x9;044a&lt;br&gt;&#xA;बाहुभिः समसज्जेतामायसैः परिघैरिव ॥&#x9;044c&lt;br&gt;&#xA;तयो राजन्भुजाघातनिग्रहप्रग्रहास्तथा ।&#x9;045a&lt;br&gt;&#xA;शिक्षाबलसमुद्भूताः सर्वयोधप्रहर्षणाः ॥&#x9;045c&lt;br&gt;&#xA;तयोर्नृवरयो राजन्समरे युध्यमानयोः ।&#x9;046a&lt;br&gt;&#xA;भीमोऽभवन्महाशब्दो वज्रपर्वतयोरिव ॥&#x9;046c&lt;br&gt;&#xA;द्विपाविव विषाणाग्रैः शृङ्गैरिव महर्षभौ ।&#x9;047a&lt;br&gt;&#xA;भुजयोक्त्रावबन्धैश्च शिरोभ्यां चावघातनैः ॥&#x9;047c&lt;br&gt;&#xA;पादावकर्षसन्धानैस्तोमराङ्कशलासनैः ।&#x9;048a&lt;br&gt;&#xA;पादोदरविबन्धैश्च भूमावुद्भ्रमणैस्तथा ॥&#x9;048c&lt;br&gt;&#xA;गतप्रत्यागताक्षेपैः पातनोत्थानसम्प्लुतैः ।&#x9;049a&lt;br&gt;&#xA;युयुधाते महात्मानौ कुरुसात्वतपुङ्गवौ ॥&#x9;049c&lt;br&gt;&#xA;द्वात्रिंशत्कारणानि स्युर्यानि युद्धानि भारत ।&#x9;050a&lt;br&gt;&#xA;तान्यदर्शयतां तत्र युध्यमानौ महाबलौ ॥&#x9;050c&lt;br&gt;&#xA;क्षीणायुधे सात्वते युध्यमाने ततोऽब्रवीदर्जुनं वासुदेवः ।&#x9;051a&lt;br&gt;&#xA;पश्यस्वैनं विरथं युध्यमानं रणे वरं सर्वधनुर्धराणाम् ॥&#x9;051c&lt;br&gt;&#xA;&#39;सिन्धुराजवधे सक्तं पार्थं कृष्णोऽब्रवीत्पुनः ।&#x9;052a&lt;br&gt;&#xA;सीदन्तं सात्यकिं पश्य पार्थैनं परिरक्ष च ॥&#39;&#x9;052c&lt;br&gt;&#xA;प्रविष्टो भारतीं भित्त्वा तव पाण्डव पृष्ठतः ।&#x9;053a&lt;br&gt;&#xA;योधितश्च महावीर्यैः सर्वैर्भारत भारतैः ॥&#x9;053c&lt;br&gt;&#xA;धार्तराष्ट्राश्च ये मुख्या ये च मुख्या महारथाः ।&#x9;054a&lt;br&gt;&#xA;निहता वृष्णिवीरेण शतशोऽथ सहस्रशः ॥&#x9;054c&lt;br&gt;&#xA;परिश्रान्तं युधां श्रेष्ठं सम्प्राप्तो भूरिदक्षिणः ।&#x9;055a&lt;br&gt;&#xA;युद्धाकाङ्क्षी समायान्तं नैतत्सममिवार्जुन ॥&#x9;055c&lt;br&gt;&#xA;ततो भूरिश्रवाः क्रुद्धः सात्यकिं युद्धदुर्मदः ।&#x9;056a&lt;br&gt;&#xA;उद्यम्याभ्याहनद्राजन्मत्तो मत्तमिव द्विपम् ॥&#x9;056c&lt;br&gt;&#xA;ततो जलदनिर्घोषः समीपे नृपसत्तम ।&#x9;057a&lt;br&gt;&#xA;हाहाकारो महानासीत्सैन्यानां भरतर्षभ ।&#x9;057c&lt;br&gt;&#xA;यदुद्यम्य महाबाहुः सात्यकिं न्यहनद्भुवि ॥&#x9;057e&lt;br&gt;&#xA;रथस्थयोर्द्वयोर्युद्धे क्रुद्धयोर्योधमुख्ययोः ।&#x9;058a&lt;br&gt;&#xA;केशवार्युनयो राजन्समरे प्रेक्षमाणयोः ॥&#x9;058c&lt;br&gt;&#xA;अथ कृष्णो महाबाहुरर्जुनं प्रत्यभाषत ।&#x9;059a&lt;br&gt;&#xA;पश्य वृष्ण्यन्धकव्याघ्रं सौमदत्तिवशं गतम् ॥&#x9;059c&lt;br&gt;&#xA;परिश्रान्तं गतं भूमौ कृत्वा कर्म सुदुष्करम् ।&#x9;060a&lt;br&gt;&#xA;तवान्तेवासिनं वीरं पालयार्जुन सात्यकिम् ॥&#x9;060c&lt;br&gt;&#xA;न वशं यज्ञशीलस्य गच्छेदेष वरोऽर्जुन ।&#x9;061a&lt;br&gt;&#xA;त्वत्कृते पुरुषव्याघ्र तदाऽऽशु क्रियतां विभो ॥&#x9;061c&lt;br&gt;&#xA;सञ्जय उवाच &#x9;062&lt;br&gt;&#xA;स सिंह इव मातङ्गं विकर्षन्भूरिदक्षिणः ।&#x9;062a&lt;br&gt;&#xA;व्यरोचत कुरुश्रेष्ठः सात्वतप्रवरं युधि ॥&#x9;062c&lt;br&gt;&#xA;अथाब्रवीद्धृष्टमना वासुदेवं धनञ्जयः ।&#x9;063a&lt;br&gt;&#xA;पश्य वृष्णिप्रवीरेण क्रीडन्तं कुरुपुङ्गवम् ।&#x9;063c&lt;br&gt;&#xA;महाद्विपेनेव वने मत्तेन हरियूथपम् ॥&#x9;063e&lt;br&gt;&#xA;&#39;मामेव च महाबाहो परियान्ति महारथाः ।&#x9;064a&lt;br&gt;&#xA;यथाशक्ति यतन्तो मां योधयन्तो जनार्दन ॥&#x9;064c&lt;br&gt;&#xA;ध्रुवं च योधयाम्येताञ्छिद्रान्वेषणतत्परान् ।&#x9;065a&lt;br&gt;&#xA;रक्षामि सात्यकिं चैव सौमदत्तिवशं गतम् ॥&#x9;065c&lt;br&gt;&#xA;अप्राप्तोऽयं मया कृष्ण हन्तुं भूरिश्रवा रणे ।&#x9;066a&lt;br&gt;&#xA;अन्येन तु समासक्तं मम नोत्सहते मनः ॥&#x9;066c&lt;br&gt;&#xA;अवश्यं च मया कृष्ण वृष्णिवीरस्य रक्षणम् ।&#x9;067a&lt;br&gt;&#xA;मदर्थं युध्यमानस्य कार्यं प्राणैरपि प्रभो ॥&#x9;067c&lt;br&gt;&#xA;अधर्मो वाऽस्तु धर्मो वा मम माधव माधवः ।&#x9;068a&lt;br&gt;&#xA;परेण निहतो मा स्म प्राणान्हासीन्महारथः ॥&#x9;068c&lt;br&gt;&#xA;सञ्जय उवाच &#x9;069&lt;br&gt;&#xA;एवमुक्त्वाऽर्जुनः कृष्णं परानाशु शितैः शरैः ।&#x9;069a&lt;br&gt;&#xA;छादयामास सङ्क्रुद्धः परे चापि धनञ्जयम् ॥&#x9;069c&lt;br&gt;&#xA;एवं स्म युध्यते वीरः सात्यकिं च मुहुर्मुहुः ।&#x9;070a&lt;br&gt;&#xA;प्रेक्षते स्म नरव्याघ्रो भूरिश्रवसमेव च ॥&#39;&#x9;070c&lt;br&gt;&#xA;तथा तु कृष्यमाणं तं दृष्ट्वा सात्यकिमाहवे ।&#x9;071a&lt;br&gt;&#xA;वासुदेवस्तदा वाक्यं भूयोऽप्यर्जुनमब्रवीत् ॥&#x9;071c&lt;br&gt;&#xA;पश्य वृष्ण्यन्धकव्याघ्रं सौमदत्तिवशं गतम् ।&#x9;072a&lt;br&gt;&#xA;तव शिष्यं महाबाहो धनुष्यनवमं त्वया ॥&#x9;072c&lt;br&gt;&#xA;अनित्यो विक्रमः पार्थ यत्र भूरिश्रवा रणे ।&#x9;073a&lt;br&gt;&#xA;विशेषयति वार्ष्णेयं सात्यकिं सत्यविक्रमम् ॥&#x9;073c&lt;br&gt;&#xA;&#39;बहुभिर्महारथैरेष पराक्रान्तैर्युयुत्सुभिः ।&#x9;074a&lt;br&gt;&#xA;युद्ध्वा भृशं परिश्रान्तः क्षीणायुधरपरिच्छदः ॥&#39;&#x9;074c&lt;br&gt;&#xA;सञ्जय उवाच &#x9;075&lt;br&gt;&#xA;एवमुक्तो महाराज वासुदेवेन पाण्डवः ।&#x9;075a&lt;br&gt;&#xA;मनसा पूजयामास भूरिश्रवसमाहवे ॥&#x9;075c&lt;br&gt;&#xA;विकर्षन्सात्वतां श्रेष्ठं क्रीडमान इवाहवे ।&#x9;076a&lt;br&gt;&#xA;स हर्षयति मां भूयः कुरूणां नन्दिवर्धनः ॥&#x9;076c&lt;br&gt;&#xA;प्रवरं वृष्णिवीराणां यन्निहन्त्येष सात्यकिम् ।&#x9;077a&lt;br&gt;&#xA;महाद्विपमिवारण्ये कर्षन्निव हरिर्भृशम् ॥&#x9;077c&lt;br&gt;&#xA;एवं तु मनसा राजन्पार्थः सम्पूज्य कौरवम् ।&#x9;078a&lt;br&gt;&#xA;&#39;अयुध्यतारिभिर्वीरस्तं च सम्प्रेक्षते मुहुः ॥&#39;&#x9;078c&lt;br&gt;&#xA;अथ कोशाद्विनिष्कृष्य खड्गं भूरिश्रवाः शितम् ।&#x9;079a&lt;br&gt;&#xA;मूर्धजेषु च जग्राह पदा चोरस्याताडयत् ।&#x9;079c&lt;br&gt;&#xA;&#39;आक्रम्य चाप्यथोद्यम्य सहासिं सुभुजो भुजम् ॥&#x9;079e&lt;br&gt;&#xA;शुशुभे स भुजस्तस्य तपनीयविभूषणः ।&#x9;080a&lt;br&gt;&#xA;मध्ये रथसमूहस्य इन्द्रध्वज इवोच्छ्रितः ॥&#x9;080c&lt;br&gt;&#xA;हाहाकृतमभूत्सर्वं पाण्डवानां महद्बलम् ।&#x9;081a&lt;br&gt;&#xA;तावकाश्च मुदा युक्ताः सिंहनादं विचुक्रुशुः ॥&#x9;081c&lt;br&gt;&#xA;निमीलिताक्षास्त्वभवञ्जनाः सङ्ग्रामभीरवः ।&#x9;082a&lt;br&gt;&#xA;तथा भूरिश्रवोग्रस्ते सात्वते नष्टविक्रमे ॥&#x9;082c&lt;br&gt;&#xA;वासुदेवं महाबाहुरर्जुनः प्रत्यभाषत ।&#x9;083a&lt;br&gt;&#xA;सैन्धवे सक्तदृष्टित्वान्न तं पश्यामि माधवम् ॥&#x9;083c&lt;br&gt;&#xA;एष त्वसुकरं कर्म यादवार्थे करोम्यहम् ।&#x9;084a&lt;br&gt;&#xA;मम शिष्यो ममार्थाय युध्यते मम शत्रुभिः ।&#x9;084c&lt;br&gt;&#xA;तं कृष्ण मोक्षयिष्यामि दावात्सिंहशिशुं यथा ॥&#39;&#x9;084e&lt;br&gt;&#xA;सञ्जय उवाच &#x9;085&lt;br&gt;&#xA;इत्युक्त्वा वचनं कुर्वन्वासुदेवस्य पाण्डवः ।&#x9;085a&lt;br&gt;&#xA;ततः क्षुरप्रं निशितं गाण्डीवे समयोजयत् ॥&#x9;085c&lt;br&gt;&#xA;पार्थबाहुविसृष्टः स महोल्केव नभश्च्युता ।&#x9;086a&lt;br&gt;&#xA;सखड्गं यज्ञशीलस्य बाहुं दक्षिणमच्छिनत् ॥ ॥&#x9;086c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/143/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/143/</guid>
      <description>&lt;p&gt;श्रीः&#xA;अध्यायः 143&#xA;अर्जुनच्छिन्नभुजस्य भूरिश्रवसः तदुपालम्भपूर्वकं प्रायोपवेशः ॥ 1 ॥ सात्यकिना भूरिश्रवश्शिरश्छेदः ॥ 2 ॥&#xA;सञ्जय उवाच &#x9;001&lt;br&gt;&#xA;स बाहुर्न्यपतद्भूमौ सखड्गः सशुभाङ्गदः ।&#x9;001a&lt;br&gt;&#xA;आदधज्जीवलोकस्य दुःखमद्भुतमुत्तमः ।&#x9;001c&lt;br&gt;&#xA;&#39;यन्त्रमुक्तो महेन्द्रस्य ध्वजो वृत्तोत्सवो यथा ॥&#39;&#x9;001e&lt;br&gt;&#xA;प्रहरिष्यन्हृतो बाहुरदृश्येन किरीटिना ।&#x9;002a&lt;br&gt;&#xA;वेगेन न्यपतद्भूमौ पञ्चास्य इव पन्नगः ॥&#x9;002c&lt;br&gt;&#xA;स मोघं कृतमात्मानं दृष्ट्वा पार्थेन कौरवः ।&#x9;003a&lt;br&gt;&#xA;उत्सृज्य सात्यकिं क्रोधाद्गर्हयामास पाण्डवम् ॥&#x9;003c&lt;br&gt;&#xA;&#39;स विबाहुर्महाराज एकपक्ष इवाण्डजः ।&#x9;004a&lt;br&gt;&#xA;एकचक्रो रथो यद्वद्धरणीमास्थितो नृपः ।&#x9;004c&lt;br&gt;&#xA;उवाच पाण्डवं चैव सर्वक्षत्रस्य पश्यतः ॥&#x9;004e&lt;br&gt;&#xA;भूरिश्रवा उवाच &#x9;005&lt;br&gt;&#xA;नृशंसं बत कौन्तेय कर्मेदं कृतवानसि ।&#x9;005a&lt;br&gt;&#xA;अपश्यतो विषक्तस्य यन्मे त्वं बाहुमच्छिनः ॥&#x9;005c&lt;br&gt;&#xA;येषु येषु नरः पार्थ वर्तते सुसमाहितः ।&#x9;006a&lt;br&gt;&#xA;आशु तच्छीलतामेति तदिदं दृश्यते त्वयि ॥&#x9;006c&lt;br&gt;&#xA;किं नु वक्ष्यसि राजानं धर्मपुत्रं युधिष्ठिरम् |&#x9;007a&lt;br&gt;&#xA;किं कुर्वाणो मया सङ्ख्ये हतो भूरिश्रवा इति ॥&#x9;007c&lt;br&gt;&#xA;इदमिन्द्रेण ते साक्षादुपदिष्टं महात्मना ।&#x9;008a&lt;br&gt;&#xA;अस्त्रं रुद्रेण वा पार्थ द्रोणेनाथ कृपेण वा ॥&#x9;008c&lt;br&gt;&#xA;ननु नामास्त्रधर्मज्ञस्त्वं लोकेऽभ्यधिकः परैः ।&#x9;009a&lt;br&gt;&#xA;सोऽयुध्यमानस्य कथं रणे प्रहृतवानसि ॥&#x9;009c&lt;br&gt;&#xA;न प्रमत्ताय भीताय विरथाय प्रयाचते ।&#x9;010a&lt;br&gt;&#xA;व्यसने वर्तमानाय प्रहरन्ति मनीषिणः ॥&#x9;010c&lt;br&gt;&#xA;इदं तु नीचाचरितमसत्पुरुषसेवितम् ।&#x9;011a&lt;br&gt;&#xA;कथमाचरितं पार्थ पापकर्म सुदुष्करम् ॥&#x9;011c&lt;br&gt;&#xA;आर्येण सुकरं त्वाहुरार्यकर्म धनञ्जय ।&#x9;012a&lt;br&gt;&#xA;अनार्यकर्म त्वार्येण सुदुष्करतमं भुवि ॥&#x9;012c&lt;br&gt;&#xA;कथं हि राजवंश्यस्त्वं कौरवेयो विशेषतः ।&#x9;013a&lt;br&gt;&#xA;क्षत्रधर्मादपक्रान्तः सुवृत्तश्चरितव्रतः ॥&#x9;013c&lt;br&gt;&#xA;&#39;अल्पस्तवापराधोऽत्र न त्वां तात विगर्हये ।&#x9;014a&lt;br&gt;&#xA;वार्ष्णेयापशदं प्राप्य क्षुद्रं कृतमिदं त्वया ॥&#39;&#x9;014c&lt;br&gt;&#xA;इदं तु यदतिक्षुद्रं वार्ष्णेयार्थे कृतं त्वया ।&#x9;015a&lt;br&gt;&#xA;वासुदेवमतं नूनं नैतत्त्वय्युपपद्यते ॥&#x9;015c&lt;br&gt;&#xA;को हि नाम प्रमत्ताय परेण सह युध्यते ।&#x9;016a&lt;br&gt;&#xA;ईदृशं व्यसनं दद्याद्यो न कृष्णसखो भवेत् ॥&#x9;016c&lt;br&gt;&#xA;व्रात्याः सङ्क्लिष्टकर्माणः प्रकृत्यैव च गर्हिताः ।&#x9;017a&lt;br&gt;&#xA;वृष्ण्यन्धकाः कथं पार्थ प्रमाणं भवता कृताः ॥&#x9;017c&lt;br&gt;&#xA;सञ्जय उवाच &#x9;018&lt;br&gt;&#xA;एवमुक्तो रणे पार्थो भूरिश्रवसमब्रवीत् ।&#x9;018a&lt;br&gt;&#xA;व्यक्तं हि जीर्यमाणोऽपि बुद्धिं जरयते नरः ।&#x9;018c&lt;br&gt;&#xA;अनर्थकमिदं सर्वं यत्त्वया व्याहृतं प्रभो ॥&#x9;018e&lt;br&gt;&#xA;जानन्नेव हृषीकेशं गर्हसे मां च पाण्डवम् ।&#x9;019a&lt;br&gt;&#xA;सङ्ग्रामाणां हि धर्मज्ञः सर्वशास्त्रार्थपारगः ॥&#x9;019c&lt;br&gt;&#xA;न चाधर्ममहं कुर्यां जानंश्चैव हि मुह्यसे ॥&#x9;020ac&lt;br&gt;&#xA;युध्यन्ते क्षत्रियाः शत्रून्स्वैःस्वैः परिवृता नराः ।&#x9;021a&lt;br&gt;&#xA;भ्रातृभिः पितृभिः पुत्रैस्तथा सम्बन्धिबान्धवैः ।&#x9;021c&lt;br&gt;&#xA;वयस्यैरथ मित्रैश्च स्वबाहुबलमाश्रिताः ॥&#x9;021e&lt;br&gt;&#xA;स कथं सात्यकिं शिष्यं सुखसम्बन्धिमेव च ।&#x9;022a&lt;br&gt;&#xA;अस्मदर्थे च युध्यन्तं त्यक्त्वा प्राणान्सुदुस्त्यजान् ॥&#x9;022c&lt;br&gt;&#xA;मम बाहुं रणे राजन्दक्षिणं युद्धदुर्मदम् ।&#x9;023a&lt;br&gt;&#xA;*त्वया निकृष्यमाणं च दृष्टवानस्मि निष्क्रियम् ॥&#x9;023c&lt;br&gt;&#xA;न च त्वं रक्षितव्यो हि एको रणगतेन हि ।&#x9;024a&lt;br&gt;&#xA;यो यस्य युध्यतेऽर्थाय संरक्ष्यो नराधिप ।&#x9;024c&lt;br&gt;&#xA;तै रक्ष्यमाणैः स नृपो रक्षितव्यो महामृधे ॥&#x9;024e&lt;br&gt;&#xA;यद्यहं सात्यकिं दृष्ट्वा तूष्णीमासिष्य आहवे ।&#x9;025a&lt;br&gt;&#xA;ततस्तेन वियोगश्च प्राप्यं नरकमेव च ॥&#x9;025c&lt;br&gt;&#xA;रक्षितव्यो मया यस्मात्तस्माल्लब्धो मया स च ।&#x9;026a&lt;br&gt;&#xA;यशश्चैव स्वपक्षेभ्यः फलं मित्रस्य रक्षणात् ॥&#x9;026c&lt;br&gt;&#xA;यच्च मां गर्हसे राजन्कृष्णेन सह सङ्गतम् ।&#x9;027a&lt;br&gt;&#xA;कस्तेन सङ्गमं नेच्छेत्तत्र ते बुद्धिविभ्रमः ॥&#x9;027c&lt;br&gt;&#xA;आबद्धकवचस्येह रथमारुह्य तिष्ठतः ।&#x9;028a&lt;br&gt;&#xA;सर्वायुधैरुपेतस्य प्रतियोद्धृप्रतीक्षिणः ॥&#x9;028c&lt;br&gt;&#xA;अस्मिन्रथगजानीके हयपत्तिसमाकुले ।&#x9;029a&lt;br&gt;&#xA;सिंहनादोद्धतरवे गम्भीरे सैन्यसागरे ॥&#x9;029c&lt;br&gt;&#xA;स्वैश्चापि समुपेतस्य विक्रान्तस्य तथा रणे ।&#x9;030a&lt;br&gt;&#xA;सात्यकेन कथं योग्यः सङ्ग्रामस्ते भविष्यति ॥&#x9;030c&lt;br&gt;&#xA;बहुभिः सह सङ्गम्य निर्जित्य च महारथान् ।&#x9;031a&lt;br&gt;&#xA;श्रान्तश्च श्रान्तवाहश्च क्षीणसर्वायुधस्त्वया ।&#x9;031c&lt;br&gt;&#xA;समेतः सात्यकिः सङ्ख्ये निर्जितश्च महारथः ॥&#x9;031e&lt;br&gt;&#xA;ईदृशं सात्यकिं सङ्ख्ये निर्जित्य च महारथम् ।&#x9;032a&lt;br&gt;&#xA;अधिकत्वं विजानीषे स्ववीर्यवशमागतम् ॥&#x9;032c&lt;br&gt;&#xA;इच्छसि त्वं शिरस्तस्य असिना हर्तुमाहवे ।&#x9;033a&lt;br&gt;&#xA;तथा कृच्छ्रगतं दृष्ट्वा सात्यकिं कः क्षमिष्यति ।&#x9;033c&lt;br&gt;&#xA;एकस्यैकेन हि कथं सङ्ग्रामः सम्भविष्यति ॥&#x9;033e&lt;br&gt;&#xA;त्वं तु गर्हय चात्मानं स्वधर्मं यो न रक्षसि ।&#x9;034a&lt;br&gt;&#xA;कथं रक्षिष्यसे वीर ये वै त्वां संश्रिता जनाः ॥&#x9;034c&lt;br&gt;&#xA;आत्तशस्त्रस्य हि रणे वृष्णिपुत्रं जिघांसतः ।&#x9;035a&lt;br&gt;&#xA;छिन्नवान्यदहं बाहुं नैतल्लोकविगर्हितम् ॥&#x9;035c&lt;br&gt;&#xA;न्यस्तशस्त्रस्य हि पुनर्विकलस्य विवर्मणः ।&#x9;036a&lt;br&gt;&#xA;अभिमन्योर्वधं तात धार्मिकः को नु पूजयेत् ॥&#x9;036c&lt;br&gt;&#xA;सञ्जय उवाच &#x9;037&lt;br&gt;&#xA;एवमुक्तो महाबाहुर्यूपकेतुर्महायशाः ।&#x9;037a&lt;br&gt;&#xA;युयुधानं समुत्सृज्य रणे प्रायमुपाविशत् ॥&#x9;037c&lt;br&gt;&#xA;शरानास्तीर्य सव्येन पाणिना पुण्यलक्षणः ।&#x9;038a&lt;br&gt;&#xA;यियासुर्ब्रह्मलोकाय प्राणान्प्राणेष्वथाजुहोत् ॥&#x9;038c&lt;br&gt;&#xA;सूर्ये चक्षुः समाधाय प्रसन्नं सलिले मनः ।&#x9;039a&lt;br&gt;&#xA;ध्यायन्महोपनिषदं योगयुक्तोऽभवन्मुनिः ॥&#x9;039c&lt;br&gt;&#xA;ततस्ते सर्वसेनासु जनाः कृष्णधनञ्जयौ ।&#x9;040a&lt;br&gt;&#xA;गर्हयामासुरप्येतौ शशंसुर्भूरिदक्षिणम् ॥&#x9;040c&lt;br&gt;&#xA;निन्द्यमानौ तथा कृष्णौ नोचतुः किञ्चिदप्रियम् ।&#x9;041a&lt;br&gt;&#xA;ततः प्रशस्यमानश्च नाहृष्यद्यूपकेतनः ॥&#x9;041c&lt;br&gt;&#xA;तांस्तथावादिनो राजन्पुत्रांस्तव धनञ्जयः ।&#x9;042a&lt;br&gt;&#xA;अमृष्यमाणो मनसा तेषां तस्य च भाषितम् ॥&#x9;042c&lt;br&gt;&#xA;असङ्क्रुद्धमना वाचः स्मारयन्निव भारत ।&#x9;043a&lt;br&gt;&#xA;उवाच पाण्डुतनयः साक्षेपमिव फल्गुनः ॥&#x9;043c&lt;br&gt;&#xA;मम सर्वेऽपि राजानो जानन्त्येतन्महाव्रतम् ।&#x9;044a&lt;br&gt;&#xA;न शक्यो मामको हन्तुं यो मे स्याद्बाणगोचरे ॥&#x9;044c&lt;br&gt;&#xA;यूपकेतुं समीक्ष्यैतन्न मां गर्हितुमर्हथ ।&#x9;045a&lt;br&gt;&#xA;न हि धर्ममविज्ञाय युक्तं गर्हयितुं परम् ॥&#x9;045c&lt;br&gt;&#xA;न्यस्तशस्त्रस्य बालस्य विरथस्य विवर्मणः ।&#x9;046a&lt;br&gt;&#xA;&#39;नाभिमन्योर्वधं यूयं गर्हयध्वं कुतस्तदा ॥&#x9;046c&lt;br&gt;&#xA;दुर्योधनस्य क्षुद्रस्य अप्रमाणे च तिष्ठतः ।&#x9;047a&lt;br&gt;&#xA;सौमदत्तेरयं साधुः सर्वसाहाय्यकारिणः ॥&#x9;047c&lt;br&gt;&#xA;अस्मदीया मया रक्ष्याः प्राणबाध उपस्थिते ।&#x9;048a&lt;br&gt;&#xA;ये मे प्रत्यक्षतो वीरा हन्येरन्निति मे मतिः ॥&#x9;048c&lt;br&gt;&#xA;सात्यकश्च वशं नीतः कौरवेण महात्मना ।&#x9;049a&lt;br&gt;&#xA;ततो मयैतच्चरितं प्रतिज्ञारक्षणं प्रति ॥&#x9;049c&lt;br&gt;&#xA;सञ्जय उवाच &#x9;050&lt;br&gt;&#xA;पुनश्च कृपयाऽऽविष्टो बहु तत्तद्विचिन्तयन् ।&#x9;050a&lt;br&gt;&#xA;उवाच चैनं कौरव्यमर्जुनः शोकपीडितः ॥&#x9;050c&lt;br&gt;&#xA;धिगस्तु क्षत्रधर्मं तु यत्र त्वं पुरुषेश्वरः ।&#x9;051a&lt;br&gt;&#xA;अवस्थामीदृशीं प्राप्तः शरण्यः शरणप्रदः ॥&#x9;051c&lt;br&gt;&#xA;नातिभारः कृतान्तस्य विद्यते कुरुनन्दन ।&#x9;052a&lt;br&gt;&#xA;यत्र त्वं पुरुषव्याघ्रः प्राप्तः पापामिमां दशाम् ॥&#x9;052c&lt;br&gt;&#xA;नात्मनः सुकृतस्यास्य फलं वै नृपसत्तम ।&#x9;053a&lt;br&gt;&#xA;यत्र त्वं कुरुशार्दूल प्राप्तः पापामिमां दशाम् ॥&#x9;053c&lt;br&gt;&#xA;रौरवं नरकं भीमं गमिष्यति सुयोधनः ।&#x9;054a&lt;br&gt;&#xA;यत्कृते नरशार्दूलः प्राप्तः पापामिमां दशाम् ॥&#x9;054c&lt;br&gt;&#xA;को हि नाम पुमाल्ँलोके मादृशः पुरुषोत्तम ।&#x9;055a&lt;br&gt;&#xA;प्रहरेत्त्वद्विधे त्वद्य प्रतिज्ञा यदि नो भवेत् ॥&#39;&#x9;055c&lt;br&gt;&#xA;एवमुक्तः स पार्थेन शिरसा भूमिमस्पृशत् ।&#x9;056a&lt;br&gt;&#xA;पाणिना चैव सव्येन प्राहिणोदस्य दक्षिणम् ॥&#x9;056c&lt;br&gt;&#xA;एतत्पार्थस्य तु वचस्ततः श्रुत्वा महाद्युतिः ।&#x9;057a&lt;br&gt;&#xA;युपकेतुर्महाराज तूष्णीमासीदवाङ्मुखः ॥&#x9;057c&lt;br&gt;&#xA;अर्जुन उवाच &#x9;058&lt;br&gt;&#xA;या प्रीतिर्धर्मराजे मे भीमे च बलिनां वरे ।&#x9;058a&lt;br&gt;&#xA;नकुले सहदेवे च सा मे त्वयि शलाग्रज ॥&#x9;058c&lt;br&gt;&#xA;मया त्वं समनुज्ञातः कृष्णेन च महात्मना ।&#x9;059a&lt;br&gt;&#xA;गच्छ पुण्यकृतां लोकाञ्छिबिरौशीनरो यथा ॥&#x9;059c&lt;br&gt;&#xA;वासुदेव उवाच &#x9;060&lt;br&gt;&#xA;ये लोका मम विमलाः सकृद्विभाता ब्रह्माद्यैः सुरवृषभैरपीष्यमाणाः ।&#x9;060a&lt;br&gt;&#xA;तान्क्षिप्रं व्रज सतताग्निहोत्रयाजिन्मत्तुल्यो भव गरुडोत्तमाङ्गयानः ॥&#x9;060c&lt;br&gt;&#xA;सञ्जय उवाच &#x9;061&lt;br&gt;&#xA;&#39;धनञ्जये ब्रुवत्येवं घृणया च परिप्लुते ।&#x9;061a&lt;br&gt;&#xA;अवाङ्मुखा बभूवुश्च सैनिकाः सर्व एव ते ॥&#x9;061c&lt;br&gt;&#xA;मुहूर्तादिव विश्रम्य सात्यकिः क्रोधमूर्च्छितः ।&#x9;062a&lt;br&gt;&#xA;अमर्षवशमापन्नः सौमदत्तिनिराकृतः ॥&#39;&#x9;062c&lt;br&gt;&#xA;उत्थितः स तु शैनेयो विमुक्तः सौमदत्तिना ।&#x9;063a&lt;br&gt;&#xA;खड्गमादाय चिच्छित्सुः शिरस्तस्य महात्मनः ॥&#x9;063c&lt;br&gt;&#xA;निहतं पाण्डुपुत्रेण प्रसक्तं भूरिदक्षिणम् ।&#x9;064a&lt;br&gt;&#xA;इयेष सात्यकिर्हन्तुं शलाग्रजमकल्मषम् ॥&#x9;064c&lt;br&gt;&#xA;निकृत्तभुजमासीनं छिन्नहस्तमिव द्विपम् ।&#x9;065a&lt;br&gt;&#xA;क्रोशतां सर्वसैन्यानां निन्द्यमानः सुदुर्मनाः ॥&#x9;065c&lt;br&gt;&#xA;वार्यमाणः स कृष्णेन पार्थेन च महात्मना ।&#x9;066a&lt;br&gt;&#xA;भीमेन चक्ररक्षाभ्यामश्वत्थाम्ना कृपेण च ॥&#x9;066c&lt;br&gt;&#xA;कर्णेन वृषसेनेन सैन्धवेन तथैव च ।&#x9;067a&lt;br&gt;&#xA;विक्रोशतां च सैन्यानामवधीत्तं धृतव्रतम् ॥&#x9;067c&lt;br&gt;&#xA;प्रायोपविष्टस्य रणे पार्थेन च्छिन्नबाहुनः ।&#x9;068a&lt;br&gt;&#xA;सात्यकिः कौरवेयस्य खड्गेनापाहरच्छिरः ॥&#x9;068c&lt;br&gt;&#xA;नाभ्यनन्दन्त तं सैन्याः सात्यकिं तेन कर्मणा ।&#x9;069a&lt;br&gt;&#xA;अर्जुनेन हतं पूर्वं यज्जघान कुरूद्वहम् ॥&#x9;069c&lt;br&gt;&#xA;सहस्राक्षसमं चैव सिद्धचारणमानवाः ।&#x9;070a&lt;br&gt;&#xA;भूरिश्रवसमालोक्य युद्धे प्रायगतं हतम् ॥&#x9;070c&lt;br&gt;&#xA;अपूजयन्त तं देवा विस्मितास्तेऽस्य कर्मभिः ।&#x9;071a&lt;br&gt;&#xA;पक्षवादांश्च सुबहून्प्रावदंस्तव सैनिकाः ॥&#x9;071c&lt;br&gt;&#xA;न वार्ष्णेयस्यापराधो भवितव्यं हि तत्तथा ।&#x9;072a&lt;br&gt;&#xA;तस्मान्मन्युर्न वः कार्यः क्रोधो दुःखतरो नृणाम् ॥&#x9;072c&lt;br&gt;&#xA;हन्तव्यश्चैष वीरेण नात्र कार्या विचारणा ।&#x9;073a&lt;br&gt;&#xA;विहितो ह्यस्य धात्रैव मृत्युः सात्यकिराहवे ॥&#x9;073c&lt;br&gt;&#xA;&#39;मर्तव्यमेव सर्वेण चरमं पूर्वमेव वा ।&#x9;074a&lt;br&gt;&#xA;मन्यध्वं मृत इत्येष माभूद्वो बुद्धिलाघवम् ॥&#x9;074c&lt;br&gt;&#xA;तस्मिन्हते महाबाहौ यूपकेतौ महात्मनि ।&#x9;075a&lt;br&gt;&#xA;धिगेनमिति चाक्रन्दन्क्षत्रियाः क्रोधमूर्च्छिताः ॥&#x9;075c&lt;br&gt;&#xA;अन्ये न युक्तमित्येव भवितव्यं तथेति च ।&#x9;076a&lt;br&gt;&#xA;केचिदासन्विमनसः केचिद्दुःखसमन्विताः ॥&#39;&#x9;076c&lt;br&gt;&#xA;सात्यकिरुवाच &#x9;077&lt;br&gt;&#xA;न हन्तव्यो न हन्तव्य इति मन्दाः प्रभाषत ।&#x9;077a&lt;br&gt;&#xA;धर्मवादैरधर्मिष्ठा धर्मकञ्चुकमास्थिताः ॥&#x9;077c&lt;br&gt;&#xA;यदा बालः सुभद्रायाः सुतः शस्त्रविनाकृतः ।&#x9;078a&lt;br&gt;&#xA;युष्माभिर्निहतो युद्धे तदा धर्मः क्व वो गतः ॥&#x9;078c&lt;br&gt;&#xA;मया त्वेतत्प्रतिज्ञातं क्षेपे कस्मिंश्चिदेव हि ।&#x9;079a&lt;br&gt;&#xA;&#39;श्रुत्वा तत्सर्वभावेन गर्हयध्वं न चार्जुनम् ।&#x9;079c&lt;br&gt;&#xA;शृणुध्वं सर्वमेवेह श्रुत्वा गर्हथ मानवाः ॥&#39;&#x9;079e&lt;br&gt;&#xA;यो मां निष्पिष्य सङ्ग्रामे जीवन्हन्यात्पदा रुषा ।&#x9;080a&lt;br&gt;&#xA;स मे वध्यो भवेच्छत्रुर्यद्यपि स्यान्मुनिव्रतः ॥&#x9;080c&lt;br&gt;&#xA;चेष्टमानं प्रतीघाते सभुजं मां सचक्षुषः ।&#x9;081a&lt;br&gt;&#xA;मन्यध्वं मृत इत्येवमेतद्वो बुद्धिलाघवम् ॥&#x9;081c&lt;br&gt;&#xA;युक्तो ह्यस्य प्रतीघातः कृतो मे कुरुपुङ्गवाः ॥&#x9;082ac&lt;br&gt;&#xA;यत्तु पार्थेन मां दृष्ट्वा प्रतिज्ञामभिरक्षता ।&#x9;083a&lt;br&gt;&#xA;सखड्गोऽस्य हृतो बाहुरेतेनैवास्मि वञ्चितः ॥&#x9;083c&lt;br&gt;&#xA;भवितव्यं हि यद्भावि दैवं चेष्टयते हि तत् ।&#x9;084a&lt;br&gt;&#xA;सोयं हतो विमर्देऽस्मिन्किमत्राधर्मचेष्टितम् ॥&#x9;084c&lt;br&gt;&#xA;अपि चायं पुरा गीतः श्लोको वाल्मीकिना भुवि ।&#x9;085a&lt;br&gt;&#xA;न हन्तव्याः स्त्रिय इति यद्ब्रवीषि प्लवङ्गम ॥&#x9;085c&lt;br&gt;&#xA;सर्वकालं मनुष्येण व्यवसायवता सदा ।&#x9;086a&lt;br&gt;&#xA;पीडाकरममित्राणां यत्स्यात्कर्तव्यमेव तत् ।&#x9;086c&lt;br&gt;&#xA;अनुष्ठितं मया तच्च कस्माद्गर्हथ मूढवत् ॥&#x9;086e&lt;br&gt;&#xA;सञ्जय उवाच &#x9;087&lt;br&gt;&#xA;एवमुक्ते महाराज सर्वे कौरवपुङ्गवाः ।&#x9;087a&lt;br&gt;&#xA;न स्म किञ्चिदभाषन्त मनसा समपूजयन् ॥&#x9;087c&lt;br&gt;&#xA;मन्त्राभिपूतस्य महाध्वरेषु यशस्विनो भूरिसहस्रदस्य ।&#x9;088a&lt;br&gt;&#xA;मुनेरिवारण्यगतस्य तस्य न तत्र कश्चिद्वधमभ्यनन्दत् ॥&#x9;088c&lt;br&gt;&#xA;सुनीलकेशं वरदस्य तस्य सूरस्य पारावतलोहिताक्षम् ।&#x9;089a&lt;br&gt;&#xA;अश्वस्य मेध्यस्य शिरो निकृत्तं न्यस्तं हविर्धानमिवान्तरेण ॥&#x9;089c&lt;br&gt;&#xA;स तेजसा शस्त्रकृतेन पूतो महाहवे देहवरं विसृज्य ।&#x9;090a&lt;br&gt;&#xA;आक्रामदूर्ध्वं वरदो वरार्हो व्यावृत्त्य धर्मेण परेण रोदसी ॥ ॥&#x9;090c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/144/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/144/</guid>
      <description>&lt;p&gt;श्रीः&#xA;अध्यायः 144&#xA;सञ्जयेन धृतराष्ट्रम् प्रति सात्यकेः भूरिश्रवसा पराभवकारणकथनम् ॥ 1 ॥ तथा यादवानां प्रशंसनम् ॥ 2 ॥&#xA;धृतराष्ट्र उवाच &#x9;001&lt;br&gt;&#xA;अजितो द्रोणराधेयविकर्णकृतवर्मभिः ।&#x9;001a&lt;br&gt;&#xA;&#39;यश्चैवोत्सहते वेतुं समस्तं मामकं बलम् ।&#39;&#x9;001c&lt;br&gt;&#xA;तीर्णः सैन्यार्णवं वीरः प्रतिश्रुत्य युधिष्ठिरे ॥&#x9;001e&lt;br&gt;&#xA;स कथं कौरवेयेण समरेष्वनिवारितः ।&#x9;002a&lt;br&gt;&#xA;निगृह्य भूरिश्रवसा बलाद्भुवि निपातितः ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;शृणु राजन्निहोत्पत्तिं शैनेयस्य यथा पुरा ।&#x9;003a&lt;br&gt;&#xA;यथा च भूरिश्रवसो यत्र ते संशयो नृप ॥&#x9;003c&lt;br&gt;&#xA;&#39;ब्रह्मणस्त्वभवत्पुत्रो मानसोऽत्रिर्महातपाः ।&#39;&#x9;004a&lt;br&gt;&#xA;अत्रेः पुत्रोऽभवत्सोमः सोमस्य तु बुधः स्मृतः ॥&#x9;004c&lt;br&gt;&#xA;बुधस्यैलो महाबाहुः पुत्र आसीत्पुरूरवाः ।&#x9;005a&lt;br&gt;&#xA;पुरूरवस आयुस्तु आयुषो नहुषः सुतः ॥&#x9;005c&lt;br&gt;&#xA;नहुषस्य ययातिस्तु राजा देवर्षिसम्मतः ।&#x9;006a&lt;br&gt;&#xA;ययातेर्देवयान्यां तु यदुर्ज्येष्ठोऽभवत्सुतः ॥&#x9;006c&lt;br&gt;&#xA;यदोरभूदन्ववाये आजमीढ इति स्मृतः ।&#x9;007a&lt;br&gt;&#xA;यादवस्तस्य तु सुतः शूरस्त्रैलोक्यसम्मतः ॥&#x9;007c&lt;br&gt;&#xA;शूरस्य शौरिर्नृवरो वसुदेवो महायशाः ।&#x9;008a&lt;br&gt;&#xA;धनुष्यनवरः शूरः कार्तवीर्यसमो युधि |&#x9;008c&lt;br&gt;&#xA;तद्वीर्यश्चापि तत्रैव कुले शिनिरभून्नृप ||&#x9;008e&lt;br&gt;&#xA;एतस्मिन्नेव काले तु देवकस्य महात्मनः।&#x9;009a&lt;br&gt;&#xA;दुहितुः स्वयंवरे राजन्सर्वक्षत्रसमागमे ॥&#x9;009c&lt;br&gt;&#xA;तत्र वै देवकीं देवीं वसुदेवार्थमाशु वै ।&#x9;010a&lt;br&gt;&#xA;निर्जित्य पार्थिवान्सर्वान्रथमारोपयच्छिनिः ॥&#x9;010c&lt;br&gt;&#xA;तां दृष्ट्वा देवकीं शूरो रथस्थां पुरुषर्षभः ।&#x9;011a&lt;br&gt;&#xA;नामृष्यत महातेजाः सोमदत्तः शिनेर्नृप ॥&#x9;011c&lt;br&gt;&#xA;तयोर्युद्धमभूद्राजन्दिनार्धं चित्रमद्भुतम् ।&#x9;012a&lt;br&gt;&#xA;बाहुयुद्धं सुबलिनोः प्रसक्तं पुरुषर्षभः ॥&#x9;012c&lt;br&gt;&#xA;शिनिना सोमदत्तस्तु प्रसह्य भुवि पातितः ।&#x9;013a&lt;br&gt;&#xA;असिमुद्यम्य केशेषु प्रगृह्य च पदा हतः ॥&#x9;013c&lt;br&gt;&#xA;मध्ये राजसहस्राणां प्रेक्षकाणां समन्ततः ।&#x9;014a&lt;br&gt;&#xA;कृपया च पुनस्तेन स जीवेति विसर्जितः ॥&#x9;014c&lt;br&gt;&#xA;तदवस्थः कृतस्तेन सोमदत्तोऽथ मारिष ।&#x9;015a&lt;br&gt;&#xA;प्रासादयन्महादेवममर्षवशमास्थितः ॥&#x9;015c&lt;br&gt;&#xA;तस्य तुष्टो महादेवो वराणां वरदः प्रभुः ।&#x9;016a&lt;br&gt;&#xA;वरेण च्छन्दयामास स तु वव्रे वरं नृपः ॥&#x9;016c&lt;br&gt;&#xA;पुत्रमिच्छामि भगवन्यो निपात्य शिनेः सुतम् ।&#x9;017a&lt;br&gt;&#xA;मध्ये राजसहस्राणां पदा हन्याच्च संयुगे ॥&#x9;017c&lt;br&gt;&#xA;तस्य तद्वचनं श्रुत्वा सोमदत्तस्य पार्थिव ।&#x9;018a&lt;br&gt;&#xA;एवमस्त्विति तत्रोक्त्वा स देवोऽन्तरधीयत ।&#x9;018c&lt;br&gt;&#xA;स तेन वरदानेन लब्धवान्भूरिदक्षिणम् ॥&#x9;018e&lt;br&gt;&#xA;अपातयच्च समरे सौमदत्तिः शिनेः सुतम् ।&#x9;019a&lt;br&gt;&#xA;पश्यतां सर्वसैन्यानां पदा चैनमताडयत् ॥&#x9;019c&lt;br&gt;&#xA;एतत्ते कथितं राजन्यन्मां त्वं परिपृच्छसि ।&#x9;020a&lt;br&gt;&#xA;न हि शक्यो रणे जेतुं सात्वतो मनुजर्षभैः ॥&#x9;020c&lt;br&gt;&#xA;लब्धलक्ष्याश्च सङ्ग्रामे बहुशश्चित्रयोधिनः ।&#x9;021a&lt;br&gt;&#xA;देवदानवगन्धर्वान्विजेतारो ह्यविस्मिताः ।&#x9;021c&lt;br&gt;&#xA;स्ववीर्यविजये युक्ता नैते परपरिग्रहाः ॥&#x9;021e&lt;br&gt;&#xA;न तुल्यं वृष्णिभिरिह दृश्यते किञ्चन प्रभो ।&#x9;022a&lt;br&gt;&#xA;भूतं भव्यं भविष्यच्च बलेन भरतर्षभ ॥&#x9;&#x9;022c&lt;br&gt;&#xA;न ज्ञातिमवमन्यन्ते वृद्धानां शासने रताः ॥&#x9;&#x9;023ac&lt;br&gt;&#xA;न देवासुरगन्धर्वा न यक्षोरगराक्षसाः ।&#x9;024a&lt;br&gt;&#xA;जेतारो वृष्णिवीराणां किं पुनर्मानवा रणे ॥&#x9;024c&lt;br&gt;&#xA;ब्रह्मद्रव्ये गुरुद्रव्ये ज्ञातिस्वे चाप्यहिंसकाः ।&#x9;025a&lt;br&gt;&#xA;एतेषां रक्षितारश्च ये स्युः कस्याञ्चिदापदि ॥&#x9;025c&lt;br&gt;&#xA;अर्थवन्तो न चोत्सिक्ता ब्रह्मण्याः सत्यवादिनः ।&#x9;026a&lt;br&gt;&#xA;समर्थान्नावमन्यन्ते दीनानभ्युद्धरन्ति च ॥&#x9;026c&lt;br&gt;&#xA;नित्यं देवपरा दान्तास्त्रातारश्चाविकत्थनाः ।&#x9;027a&lt;br&gt;&#xA;तेन वृष्णिप्रवीराणां चक्रं न प्रतिहन्यते ॥&#x9;027c&lt;br&gt;&#xA;अपि मेरुं वहेत्कश्चित्तरेद्वा मकरालयम् ।&#x9;028a&lt;br&gt;&#xA;न तु वृष्णिप्रवीराणां समेत्यान्तं व्रजेन्नृप ॥&#x9;028c&lt;br&gt;&#xA;एतत्ते सर्वमाख्यातं यत्र ते संशयः प्रभो ।&#x9;029a&lt;br&gt;&#xA;कुरुराज नरश्रेष्ठ तव व्यपनयो महान् ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/145/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/145/</guid>
      <description>&lt;p&gt;श्रीः&#xA;अध्यायः 145&#xA;कृष्णार्जुनयोः संवादः कर्णसात्यक्योर्युद्धं च ॥ 1 ॥&#xA;धृतराष्ट्र उवाच &#x9;001&lt;br&gt;&#xA;तदवस्थे हते तस्मिन्भूरिश्रवसि कौरवे ।&#x9;001a&lt;br&gt;&#xA;यथा भूयोऽभवद्युद्धं तन्ममाचक्ष्व सञ्जय ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;भूरिश्रवसि सङ्क्रान्ते परलोकाय भारत ।&#x9;002a&lt;br&gt;&#xA;वासुदेवं महाबाहुरर्जुनः समचूचुदत् ॥&#x9;002c&lt;br&gt;&#xA;अर्जुन उवाच &#x9;003&lt;br&gt;&#xA;चोदयाश्वान्भृशं कृष्ण यतो राजा जयद्रथः ।&#x9;003a&lt;br&gt;&#xA;[श्रूयते पुण्डरीकाक्ष त्रिषु धर्मेषु वर्तते ।]&#x9;003c&lt;br&gt;&#xA;प्रतिज्ञां सफलां चापि कर्तुमर्हसि मेऽनघ ॥&#x9;003e&lt;br&gt;&#xA;अस्तमेति महाबाहो त्वरमाणो दिवाकरः ॥&#x9;004ac&lt;br&gt;&#xA;एतद्धि पुरुषव्याघ्र महदभ्युद्यतं मया ।&#x9;005a&lt;br&gt;&#xA;कार्यं संरक्ष्यते चैष कुरुसेनामहारथैः ॥&#x9;005c&lt;br&gt;&#xA;यथा नाभ्येति सूर्योऽस्तं यथा सत्यं भवेद्वचः ।&#x9;006a&lt;br&gt;&#xA;चोदयाश्वांस्तथा कृष्ण यथा हन्यां जयद्रथम् ॥&#x9;006c&lt;br&gt;&#xA;&#39;ततः कृष्णो महाबाहुरश्वान्रजतसन्निभान् ।&#x9;007a&lt;br&gt;&#xA;हयज्ञश्चोदयामास जयद्रथवधं प्रति ॥&#x9;007c&lt;br&gt;&#xA;तं प्रयान्तममोघेषुमुत्पतद्भिरिवाशुगैः ।&#x9;008a&lt;br&gt;&#xA;त्वरमाणा महाराज सेनामुख्याः समाद्रवन् ॥&#x9;008c&lt;br&gt;&#xA;दुर्योधनश्च कर्णश्च वृषसेनोऽथ मद्रराट् ।&#x9;009a&lt;br&gt;&#xA;अश्वत्थामा कृपश्चैव स्वयमेव च सैन्धवः ॥&#x9;009c&lt;br&gt;&#xA;समासाद्य च बीभत्सुः सैन्धवं समुपस्थितम् ।&#x9;010a&lt;br&gt;&#xA;नेत्राभ्यां क्रोधदीप्ताभ्यां सम्प्रैक्षन्निर्दहन्निव ॥&#39;&#x9;010c&lt;br&gt;&#xA;यथाग्निरिन्धनेद्धो वै क्रोधेन्धनसमीरितः ।&#x9;011a&lt;br&gt;&#xA;सैन्धवस्य मुखं त्यक्त्वा कर्णः सात्वतमभ्ययात् ॥&#x9;011c&lt;br&gt;&#xA;*उपायान्तं तु राधेयं दृष्ट्वा पार्थो महारथः ।&#x9;012a&lt;br&gt;&#xA;प्रहसन्देवकीपुत्रमिदं वचनमब्रवीत् ॥&#x9;012c&lt;br&gt;&#xA;एष प्रयात्याधिरथिः सात्यकेः स्यन्दनं प्रति ।&#x9;013a&lt;br&gt;&#xA;न मृष्यति हतं नूनं भूरिश्रवसमाहवे ॥&#x9;013c&lt;br&gt;&#xA;यत्र यात्येष तत्र त्वं चोदयाश्वाञ्जनार्दन ।&#x9;014a&lt;br&gt;&#xA;न सौमदत्तिपदवीं गमयेत्सात्यकिं वृषः ॥&#x9;014c&lt;br&gt;&#xA;सञ्जय उवाच &#x9;015&lt;br&gt;&#xA;एवमुक्तो महाबाहुः केशवः सव्यसाचिना ।&#x9;015a&lt;br&gt;&#xA;प्रत्युवाच महातेजाः कालयुक्तमिदं वचः ॥&#x9;015c&lt;br&gt;&#xA;अलमेष महाबाहुः कर्णायैकोऽपि पाण्डव ।&#x9;016a&lt;br&gt;&#xA;किं पुनर्द्रौपदेयाभ्यां सहितः सात्वतर्षभः ॥&#x9;016c&lt;br&gt;&#xA;न च तावत्क्षमः पार्थ तव कर्णेन सङ्गरः ।&#x9;017a&lt;br&gt;&#xA;प्रज्वलन्ती महोल्केव तिष्ठत्यस्मिन्हि वासवी ।&#x9;017c&lt;br&gt;&#xA;त्वदर्थं पूज्यमानैषा रक्ष्यते परवीरहन् ॥&#x9;017e&lt;br&gt;&#xA;&#39;न कर्णं प्राकृतं मन्ये तेन योद्धुं न साम्प्रतम् ।&#x9;018a&lt;br&gt;&#xA;यः कर्णो बलवानेष शक्तोऽस्माञ्जेतुमोजसा ॥&#x9;018c&lt;br&gt;&#xA;कर्णस्यैष महान्दोषो यद्दूयेत पदेपदे ।&#x9;019a&lt;br&gt;&#xA;प्रमादाच्च घृणित्वाच्च तेन शोचिति मे मनः ॥&#39;&#x9;019c&lt;br&gt;&#xA;अतः कर्णः प्रयात्वत्र सात्वतस्य यथा तथा ।&#x9;020a&lt;br&gt;&#xA;अहं ज्ञास्यामि कौन्तेय कालमस्य दुरात्मनः ॥&#x9;020c&lt;br&gt;&#xA;यत्रैनं विशिखैस्तीक्ष्णैः पातयिष्यसि भूतले ।&#x9;021a&lt;br&gt;&#xA;तदा गन्तासि पार्थ त्वं तेन योद्धुं दुरात्मना ॥&#x9;021c&lt;br&gt;&#xA;धृतराष्ट्र उवाच &#x9;022&lt;br&gt;&#xA;योऽसौ कर्णेन वीरस्य वार्ष्णेयस्य समागमः ।&#x9;022a&lt;br&gt;&#xA;हते तु भूरिश्रवसि तद्युद्धमभवत्कथम् ॥&#x9;022c&lt;br&gt;&#xA;सात्यकिश्चापि विरथः कं समारूढवान्रथम् ।&#x9;023a&lt;br&gt;&#xA;चक्ररक्षौ च पाञ्चाल्यौ तन्ममाचक्ष्व सञ्जय ॥&#x9;023c&lt;br&gt;&#xA;सञ्जय उवाच &#x9;024&lt;br&gt;&#xA;हन्त ते कथयिष्यामि यथावृत्तं महारणे ।&#x9;024a&lt;br&gt;&#xA;पश्यतां सर्वसैन्यानां केशवार्जुनयोरपि ।&#x9;024c&lt;br&gt;&#xA;शुश्रूषस्व स्थिरो भूत्वा दुराचरितमात्मनः ॥&#x9;024e&lt;br&gt;&#xA;पूर्वमेव हि कृष्णस्य मनोगतमिदं प्रभो ।&#x9;025a&lt;br&gt;&#xA;विजेतव्यो यथा वीरः सात्यकिः सौमदत्तिना ॥&#x9;025c&lt;br&gt;&#xA;अतीतानागते राजन्स हि वेत्ति जनार्दनः ।&#x9;026a&lt;br&gt;&#xA;ततः सूतं समाहूय दारुकं सन्दिदेश ह ।&#x9;026c&lt;br&gt;&#xA;रथो मे युज्यतां कल्यमिति राजन्महाबालः ॥&#x9;026e&lt;br&gt;&#xA;न हि देवा न गन्धर्वा न यक्षोरगराक्षसाः ।&#x9;027a&lt;br&gt;&#xA;मानवा वाऽपि जेतारः कृष्णयोः सन्ति केचन ||&#x9;027c&lt;br&gt;&#xA;पितामहपुरोगाश्च देवाः सिद्धाश्च तं विदुः ।&#x9;028a&lt;br&gt;&#xA;तयोः प्रभावमतुलं शृणु युद्धं तु तत्तथा ॥&#x9;028c&lt;br&gt;&#xA;सात्यकिं विरथं दृष्ट्वा कर्णं चाभ्युद्यतं रणे ।&#x9;029a&lt;br&gt;&#xA;दध्मौ शङ्खं महानादमार्षभेणाथ माधवः ॥&#x9;029c&lt;br&gt;&#xA;दारुकोऽवेत्य सन्देशं श्रुत्वा शङ्खस्य च स्वनम् ।&#x9;030a&lt;br&gt;&#xA;रथमन्वानयत्तस्मै सुपर्णोच्छ्रितकेतनम् ॥&#x9;030c&lt;br&gt;&#xA;स केशवस्यानुमते रथं दारुकसंयुतम् ।&#x9;031a&lt;br&gt;&#xA;आरुरोह शिनेः पौत्रो ज्वलनादित्यसन्निभम् ॥&#x9;031c&lt;br&gt;&#xA;कामगैः शैब्यसुग्रीवमेघपुष्पबलाहकैः ।&#x9;032a&lt;br&gt;&#xA;हयोदग्रैर्महावेगैर्हेमभाण्डविभूषितैः ॥&#x9;032c&lt;br&gt;&#xA;युक्तं समारुह्य च तं विमानप्रतिमं रथम् ।&#x9;033a&lt;br&gt;&#xA;अभ्यद्रवत राधेयं प्रवपन्सायकान्बहून् ॥&#x9;033c&lt;br&gt;&#xA;चक्ररक्षावपि तदा युधामन्यूत्तमौजसौ ।&#x9;034a&lt;br&gt;&#xA;धनञ्जयरथं हित्वा राधेयं प्रत्युदीयतुः ॥&#x9;034c&lt;br&gt;&#xA;राधेयोऽपि महाराज शरवर्षं समुत्सृजन् ।&#x9;035a&lt;br&gt;&#xA;अभ्यद्रवत्सुसङ्क्रुद्धो रणे शैनेयमच्युतम् ॥&#x9;035c&lt;br&gt;&#xA;नैव दैवं न गान्धर्वं नासुरं न च राक्षसम् ।&#x9;036a&lt;br&gt;&#xA;तादृशं भुवि नो युद्धं दिवि वा श्रुतमित्युत ।&#x9;036c&lt;br&gt;&#xA;उपारमत तत्सैन्यं सरथाश्वनरद्विपम् ॥&#x9;036e&lt;br&gt;&#xA;तयोर्दृष्ट्वा महाराज कर्म सम्मूढचेतसः ।&#x9;037a&lt;br&gt;&#xA;सर्वे च समपश्यन्त तद्युद्धमतिमानुषम् ॥&#x9;037c&lt;br&gt;&#xA;तयोर्नृवरयो राजन्सारथ्यं दारुकस्य च ॥&#x9;038ac&lt;br&gt;&#xA;गतप्रत्यागतावृत्तैर्मण्डलैः सन्निवर्तनैः ।&#x9;039a&lt;br&gt;&#xA;सारथेस्तु रथस्थस्य काश्यपेयस्य विस्मिताः ॥&#x9;039c&lt;br&gt;&#xA;नभस्तलगताश्चैव देवगन्धर्वदानवाः ।&#x9;040a&lt;br&gt;&#xA;अतीवावहिता द्रष्टुं कर्णशैनेययो रणम् ॥&#x9;040c&lt;br&gt;&#xA;मित्रार्थे तौ पराक्रान्तौ शुष्मिणौ स्पर्धिनौ रणे ॥&#x9;041ac&lt;br&gt;&#xA;कर्णश्चामरसङ्काशो युयुधानश्च सात्यकिः ।&#x9;042a&lt;br&gt;&#xA;अन्योन्यं तौ महाराज शरवर्षैरवर्षताम् ॥&#x9;042c&lt;br&gt;&#xA;प्रममाथ शिनेः पौत्रं कर्णः सायकवृष्टिभिः ।&#x9;043a&lt;br&gt;&#xA;अमृष्यमाणो निधनं कौरव्यजलसन्धयोः ॥&#x9;043c&lt;br&gt;&#xA;कर्णः शोकसमाविष्टो महोरग इव श्वसन् ।&#x9;044a&lt;br&gt;&#xA;स शैनेयं रणे क्रुद्धः प्रदहन्निव चक्षुषा ।&#x9;044c&lt;br&gt;&#xA;अभ्यधावत वेगेन पुनःपुनररिन्दम ॥&#x9;044e&lt;br&gt;&#xA;तं तु सक्रोधमालोक्य सात्यकिः प्रत्ययुध्यत ।&#x9;045a&lt;br&gt;&#xA;महता शरवर्षेण गजं प्रतिगजो यथा ॥&#x9;045c&lt;br&gt;&#xA;तौ समेतौ नरव्याघ्रौ व्याघ्राविव तरस्विनौ ।&#x9;046a&lt;br&gt;&#xA;अन्योन्यं सन्ततक्षाते रणेऽनुपमविक्रमौ ॥&#x9;046c&lt;br&gt;&#xA;ततः कर्णं शिनेः पौत्रः सर्वपारसवैः शरैः ।&#x9;047a&lt;br&gt;&#xA;बिभेद सर्वगात्रेषु पुनःपुनररिन्दम ॥&#x9;047c&lt;br&gt;&#xA;सारथिं चास्य भल्लेन रथनीडादपातयत् ।&#x9;048a&lt;br&gt;&#xA;अश्वांश्च चतुरः श्वेतान्निजघान शितैः शरैः ॥&#x9;048c&lt;br&gt;&#xA;छित्त्वा ध्वजं रथं चैव शतधा पुरुषर्षभ ।&#x9;049a&lt;br&gt;&#xA;चकार विरथं कर्णं तव पुत्रस्य पश्यतः ॥&#x9;049c&lt;br&gt;&#xA;ततो विमनसो राजंस्तावकास्ते महारथाः ।&#x9;050a&lt;br&gt;&#xA;वृषसेनः कर्णसुतः शल्यो मद्राधिपस्तथा ।&#x9;050c&lt;br&gt;&#xA;द्रोणपुत्रश्च शैनेयं सर्वतः पर्यवारयन् ॥&#x9;050e&lt;br&gt;&#xA;ततः पर्याकुलं सर्वं न प्राज्ञायत किञ्चन ॥&#x9;051ac&lt;br&gt;&#xA;तथा सात्यकिना वीरे विरथे सूतजे कृते ।&#x9;052a&lt;br&gt;&#xA;हाहाकारस्ततो राजन्सर्वसैन्येष्वभून्महान् ॥&#x9;052c&lt;br&gt;&#xA;कर्णोऽपि विरथो राजन्सात्वतेन कृतः शरैः ।&#x9;053a&lt;br&gt;&#xA;दुर्योधनरथं तूर्णमारुरोह विनिःश्वसन् ॥&#x9;053c&lt;br&gt;&#xA;मानयंस्तव पुत्रस्य बाल्यात्प्रभृति सौहृदम् ।&#x9;054a&lt;br&gt;&#xA;कृतां राज्यप्रदानेन प्रतिज्ञां परिपालयन् ॥&#x9;054c&lt;br&gt;&#xA;तथा तु विरथं कर्णं पुत्रांश्च परिपालयन् |&#x9;055a&lt;br&gt;&#xA;दुःशासनमुखान्वीरान्नावधीत्सात्यकिर्वशी ॥&#x9;055c&lt;br&gt;&#xA;रक्षन्प्रतिज्ञां भीमेन पार्थेन च पुराकृताम् ।&#x9;056a&lt;br&gt;&#xA;विरथान्विह्वलांश्चक्रे न तु प्राणैर्व्ययोजयत् ॥&#x9;056c&lt;br&gt;&#xA;भीमसेनेन तु वधः पुत्राणां ते प्रतिश्रुतः ।&#x9;057a&lt;br&gt;&#xA;अनुद्यूते च पार्थेन वधः कर्णस्य संश्रुतः ॥&#x9;057c&lt;br&gt;&#xA;वधे त्वकुर्वन्यत्नं ते तस्य कर्णमुखास्तदा ।&#x9;058a&lt;br&gt;&#xA;नाशक्नुवंस्ततो हन्तुं सात्यकिं प्रवरा रथाः ॥&#x9;058c&lt;br&gt;&#xA;द्रौणिश्च कृतवर्मा च तथैवान्ये महारथाः ।&#x9;099a&lt;br&gt;&#xA;निर्जिता धनुषैकेन शतशः क्षत्रियर्षभाः ।&#x9;059c&lt;br&gt;&#xA;काङ्क्षता परलोकं च धर्मराजस्य च प्रियम् ॥&#x9;059e&lt;br&gt;&#xA;कृष्णयोः सदृशो वीर्ये सात्यकिः शत्रुतापनः ।&#x9;060a&lt;br&gt;&#xA;जितवान्सर्वसैन्यानि तावकानि हसन्निव ॥&#x9;060c&lt;br&gt;&#xA;कृष्णो वाऽपि भवेल्लोके पार्थो वाऽपि धनुर्धरः ।&#x9;061a&lt;br&gt;&#xA;शैनेयो वा नरव्याघ्र चतुर्थस्तु न विद्यते ॥&#x9;061c&lt;br&gt;&#xA;धृतराष्ट्र उवाच &#x9;062&lt;br&gt;&#xA;अजय्यं वासुदेवस्य रथमास्थाय सात्यकिः ।&#x9;062a&lt;br&gt;&#xA;विरथं कृतवान्कर्णं वासुदेवसमो युधि ।&#x9;062c&lt;br&gt;&#xA;दारुकेण समायुक्तः स्वबाहुबलदर्पितः ॥&#x9;062e&lt;br&gt;&#xA;कच्चिदन्यं समारूढः सात्यकिः शत्रुतापनः ।&#x9;063a&lt;br&gt;&#xA;एतदिच्छाम्यहं श्रोतुं कुशलो ह्यसि भाषितुम् ।&#x9;063c&lt;br&gt;&#xA;असह्यं तमहं मन्ये तन्ममाचक्ष्व सञ्जय ॥&#x9;063e&lt;br&gt;&#xA;सञ्जय उवाच &#x9;064&lt;br&gt;&#xA;शृणु राजन्यथावृत्तं रथमन्यं महामतिः ।&#x9;064a&lt;br&gt;&#xA;दारुकस्यानुजस्तूर्णं कल्पनाविधिकल्पितम् ॥&#x9;064c&lt;br&gt;&#xA;आयसैः काञ्चनैश्चापि पट्टैः सन्नद्धकूबरम् ।&#x9;065a&lt;br&gt;&#xA;तारासहस्रखचितं सिंहध्वजपताकिनम् ॥&#x9;065c&lt;br&gt;&#xA;अश्वैर्वातजवैर्युक्तं हेमभाण्डपरिच्छदैः ।&#x9;066a&lt;br&gt;&#xA;सैन्धवैरिन्दुसङ्काशैः सर्वशब्दातिगैर्दृढैः ॥&#x9;066c&lt;br&gt;&#xA;चित्रकाञ्चनसन्नाहैर्वाजिमुख्यैर्विशाम्पते ।&#x9;067a&lt;br&gt;&#xA;घण्टाजालाकुलरवं शक्तितोमरविद्युतम् ॥&#x9;067c&lt;br&gt;&#xA;युक्तं साङ्ग्रामिकैर्द्रव्यैर्बहुशस्त्रपरिच्छदैः ।&#x9;068a&lt;br&gt;&#xA;रथं सम्पादयामास मेघगम्भीरनिःस्वनम् ॥&#x9;068c&lt;br&gt;&#xA;तं समारुह्य शैनेयस्तव सैन्यमुपाद्रवत् ।&#x9;069a&lt;br&gt;&#xA;दारुकोऽपि यथाकामं प्रययौ केशवान्तिकम् ॥&#x9;069c&lt;br&gt;&#xA;कर्णस्यापि रथं राजञ्शङ्खगोक्षीरपाण्डुरैः ।&#x9;070a&lt;br&gt;&#xA;चित्रकाञ्चनसन्नाहैः सदश्वैर्वेगवत्तरैः ॥&#x9;070c&lt;br&gt;&#xA;हेमकक्ष्याध्वजोपेतं क्लृप्तयन्त्रपताकिनम् ।&#x9;071a&lt;br&gt;&#xA;अग्र्यं रथं सुयन्तारं बहुशस्त्रपरिच्छदम् ।&#x9;071c&lt;br&gt;&#xA;उपाजह्रुस्तमास्थाय कर्णोऽप्यभ्यद्रवद्रिपून् ॥&#x9;071e&lt;br&gt;&#xA;एतत्ते सर्वमाख्यातं यन्मां त्वं परिपृच्छसि ।&#x9;072a&lt;br&gt;&#xA;भूयश्चापि निबोधेमं तवापनयजं क्षयम् ॥&#x9;072c&lt;br&gt;&#xA;एकत्रिंशत्तव सुता भीमसेनेन पातिताः ।&#x9;073a&lt;br&gt;&#xA;दुर्मुखं प्रमुखे कृत्वा सततं चित्रयोधिनम् ॥&#x9;073c&lt;br&gt;&#xA;शतशो निहताः शूराः सात्वतेनार्जुनेन च ।&#x9;074a&lt;br&gt;&#xA;भीष्मं प्रमुखतः कृत्वा भगदत्तं च भारत ।&#x9;074c&lt;br&gt;&#xA;एवमेष क्षयो वृत्तो राजन्दुर्मन्त्रिते तव ॥ ॥&#x9;074e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/146/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/146/</guid>
      <description>&lt;p&gt;श्रीः&#xA;अध्यायः 146&#xA;अर्जुनेन कर्णम् प्रति तत्कृतभीमगर्हणातितिक्षया तद्गर्हणपूर्वकं तत्सुतवधप्रतिज्ञा ॥ 1 ॥ कर्णदुर्योधनसंवादः सङ्कुलयुद्धं च ॥ 2 ॥&#xA;धृतराष्ट्र उवाच &#x9;001&lt;br&gt;&#xA;तथा गतेषु शूरेषु तेषां मम च सञ्जय ।&#x9;001a&lt;br&gt;&#xA;किंस्विद्भीमार्जुनौ चैव सात्यकिश्चाकरोत्तदा ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;विरथो भीमसेनो वै कर्णवाक्शल्यपीडितः ।&#x9;002a&lt;br&gt;&#xA;अमर्षवशमापन्नः फल्गुनं वाक्यमब्रवीत् ॥&#x9;002c&lt;br&gt;&#xA;पुनःपुनस्तूबरक मूढ औदरिकेति च ।&#x9;003a&lt;br&gt;&#xA;अकृतास्त्रक मा योत्सीर्बाल सङ्ग्रामकातर ॥&#x9;003c&lt;br&gt;&#xA;इति मामब्रवीत्कर्णः पश्यतस्ते धनञ्जय ।&#x9;004a&lt;br&gt;&#xA;एवं वक्ता च मे वध्यस्तेन चोक्तस्तथा ह्यहम् ॥&#x9;004c&lt;br&gt;&#xA;एतद्व्रतं महाबाहो त्वया सह कृतं मया ।&#x9;005a&lt;br&gt;&#xA;तथैतन्मम कौन्तेय यथा तव न संशयः ॥&#x9;005c&lt;br&gt;&#xA;तद्वधाय नरश्रेष्ठ स्मरैतद्वचनं मम ।&#x9;006a&lt;br&gt;&#xA;यथा भवति तत्सत्यं तथा कुरु धनञ्जय ॥&#x9;006c&lt;br&gt;&#xA;तच्छ्रुत्वा वचनं तस्य भीमस्यामितविक्रमः ।&#x9;007a&lt;br&gt;&#xA;ततोऽर्जुनोऽब्रवीत्कर्णं किञ्चिदभ्येत्य संयुगे ॥&#x9;007c&lt;br&gt;&#xA;कर्णकर्ण वृथादृष्टे सूतपुत्रात्मसंस्तुत ।&#x9;008a&lt;br&gt;&#xA;अधर्मबुद्धे शृणु मे यत्त्वां वक्ष्यामि साम्प्रतम् ॥&#x9;008c&lt;br&gt;&#xA;द्वावेव कर्ण शूराणां रणे दृष्टौ जयाजयौ ।&#x9;009a&lt;br&gt;&#xA;तौ चाप्यनित्यौ राधेय वासवस्यापि युध्यतः ॥&#x9;009c&lt;br&gt;&#xA;&#39;रणमुत्सृज्य निर्लज्ज गच्छसे च पुनः पुनः ।&#x9;010a&lt;br&gt;&#xA;माहात्म्यं पश्य भीमस्य कर्म जन्म कुले तथा ।&#x9;010c&lt;br&gt;&#xA;नोक्तवान्परुषं यत्त्वां पलायनपरायणम् ॥&#x9;010e&lt;br&gt;&#xA;भूयस्त्वमपि सङ्गम्यं सकृदेव यदृच्छया ।&#x9;011a&lt;br&gt;&#xA;विरथं कृतवान्वीरं पाण्डवं सूतदायद ॥&#x9;011c&lt;br&gt;&#xA;कुलस्य सदृशं चापि राधेय कृतवानसि ।&#x9;012a&lt;br&gt;&#xA;नैकान्तसिद्धिः सङ्ग्रामे वासवस्यापि विद्यते ॥&#39;&#x9;012c&lt;br&gt;&#xA;मुमूर्षुर्युयुधानेन विरथो विकलेन्द्रियः ।&#x9;013a&lt;br&gt;&#xA;मद्वध्यस्त्वमिति ज्ञात्वा जित्वा जीवन्विसर्जितः ॥&#x9;013c&lt;br&gt;&#xA;यदृच्छया रणे भीमं युध्यमानं महाबलम् ।&#x9;014a&lt;br&gt;&#xA;कथञ्चिद्विरथं कृत्वा यत्त्वं रूक्षमभाषथाः ।&#x9;014c&lt;br&gt;&#xA;अधर्मस्त्वेष सुमहाननार्यचरितं च तत् ॥&#x9;014e&lt;br&gt;&#xA;नारिं जित्वाऽतिकत्थन्ते न च जल्पन्ति दुर्वचः ।&#x9;015a&lt;br&gt;&#xA;न च कञ्चन निन्दन्ति सन्तः शूरा नरर्षभाः ॥&#x9;015c&lt;br&gt;&#xA;त्वं तु प्राकृतविज्ञानस्तत्तद्वदसि सूतज ।&#x9;016a&lt;br&gt;&#xA;बह्वबद्धमकर्ण्यं च चापलादपरीक्षितम् ॥&#x9;016c&lt;br&gt;&#xA;युध्यमानं पराक्रान्तं शूरमार्यव्रते रतम् ।&#x9;017a&lt;br&gt;&#xA;यदवोचोऽप्रियं भीमं नैतत्सत्यं वचस्तव ।&#x9;017c&lt;br&gt;&#xA;पश्यतां सर्वसैन्यानां केशवस्य ममैव च ॥&#x9;017e&lt;br&gt;&#xA;विरथो भीमसेनेन कृतोऽसि बहुशो रणे ।&#x9;018a&lt;br&gt;&#xA;न च त्वां परुषं किञ्चिदुक्तवान्पाण्डुनन्दनः ॥&#x9;018c&lt;br&gt;&#xA;यस्मात्तु बहु रूक्षं च श्रावितस्ते वृकोदरः ।&#x9;019a&lt;br&gt;&#xA;परोक्षं यच्च सौभद्रो युष्माभिर्बहुभिर्हतः ।&#x9;019c&lt;br&gt;&#xA;तस्मादस्यावलेपस्य सद्यः फलमवाप्नुहि ॥&#x9;019e&lt;br&gt;&#xA;त्वया तस्य धनुश्छिन्नमात्मनाशाय दुर्मते ।&#x9;020a&lt;br&gt;&#xA;तस्माद्वध्योऽसि मे मूढ सभृत्यसुतबान्धवः ॥&#x9;020c&lt;br&gt;&#xA;कुरु त्वं सर्वकृत्यानि महत्ते भयमागतम् ।&#x9;021a&lt;br&gt;&#xA;हन्ताऽस्मि वृषसेनं ते प्रेक्षमाणस्य संयुगे ॥&#x9;021c&lt;br&gt;&#xA;ये चान्येऽप्युपयास्यन्ति बुद्धिमोहेन मां नृपाः ।&#x9;022a&lt;br&gt;&#xA;तांश्च सर्वान्हनिष्यामि सत्येनायुधमालभे ॥&#x9;022c&lt;br&gt;&#xA;त्वां च मूढाकृतप्रज्ञमतिमानिनमाहवे ।&#x9;023a&lt;br&gt;&#xA;दृष्ट्वा दुर्योधनो मन्दो भृशं तप्स्यति पातितम् ॥&#x9;023c&lt;br&gt;&#xA;सञ्जय उवाच &#x9;024&lt;br&gt;&#xA;अर्जुनेन प्रतिज्ञाते वधे कर्णसुतस्य तु ।&#x9;024a&lt;br&gt;&#xA;महान्सुतुमुलः शब्दो बभूव रथिनां तदा ॥&#x9;024c&lt;br&gt;&#xA;तस्मिन्नाकुलसङ्ग्रामे वर्तमाने महाभये ।&#x9;025a&lt;br&gt;&#xA;मन्दरश्मिः सहस्रांशुरस्तङ्गिरिमुपाद्रवत् ॥&#x9;025c&lt;br&gt;&#xA;ततो दुर्योधनो राजा राधेयं त्वरितोऽब्रवीत् ।&#x9;026a&lt;br&gt;&#xA;अर्जुनं प्रेक्ष्य संयातं जयद्रथवधं प्रति ॥&#x9;026c&lt;br&gt;&#xA;&#39;अमानुषाणि कर्माणि कुर्वन्तौ भरतर्षभ ।&#x9;027a&lt;br&gt;&#xA;सात्यकिं भीमसेनं च यत्तौ तौ दर्शयन्निव ॥&#x9;027c&lt;br&gt;&#xA;अयं स वैकर्तन युद्धकालो विदर्शयस्वात्मबलं महात्मन् ।&#x9;028a&lt;br&gt;&#xA;यथा न वध्येत रणेऽर्जुनेन जयद्रथः कर्ण तथा कुरुष्व ॥&#x9;028c&lt;br&gt;&#xA;अल्पावशेषो दिवसो हि साम्प्रतं निवारयेहाद्य रिपुं शरौघैः ।&#x9;029a&lt;br&gt;&#xA;दिनक्षयं प्राप्य नरप्रवीर ध्रुवो हि नः कर्ण जयो भविष्यति ॥&#x9;029c&lt;br&gt;&#xA;सैन्धवे रक्ष्यमाणे तु सूर्यस्यास्तमनं प्रति ।&#x9;030a&lt;br&gt;&#xA;मिथ्याप्रतिज्ञः कौन्तेयः प्रवेक्ष्यति हुताशनम् ॥&#x9;030c&lt;br&gt;&#xA;अनर्जुनायां च भुवि मुहूर्तमपि मानद ।&#x9;031a&lt;br&gt;&#xA;जीवितुं नोत्सहेरन्वै भ्रातरोऽस्य सहानुगाः ॥&#x9;031c&lt;br&gt;&#xA;पाण्डवेषु विनष्टेषु सशैलवनकाननाम् ।&#x9;032a&lt;br&gt;&#xA;वसुन्धरामिमां कर्ण भोक्ष्यामो हतकण्टकाम् ॥&#x9;032c&lt;br&gt;&#xA;दैवेनोपहतः पार्थो विपरीतश्च मानद ।&#x9;033a&lt;br&gt;&#xA;कार्याकार्यमजानानः प्रतिज्ञां कृतवान्रणे ॥&#x9;033c&lt;br&gt;&#xA;नूनमात्मविनाशाय पाण्डवेन किरीटिना ।&#x9;034a&lt;br&gt;&#xA;मिथ्याप्रतिज्ञैव कृता जयद्रथवधं प्रति ॥&#x9;034c&lt;br&gt;&#xA;कथं जीवति दुर्धर्षे त्वयि राधेय फल्गुनः ।&#x9;035a&lt;br&gt;&#xA;अनस्तङ्गत आदित्ये हन्यात्सैन्धवकं नृपम् ॥&#x9;035c&lt;br&gt;&#xA;रक्षितं मद्रराजेन कृपेण च महात्मना ।&#x9;036a&lt;br&gt;&#xA;जयद्रथं रणमुखे कथं हन्याद्धनञ्जयः ॥&#x9;036c&lt;br&gt;&#xA;द्रौणिना रक्ष्यमाणं च मया दुःशासनेन च ।&#x9;037a&lt;br&gt;&#xA;कथं प्राप्स्यति बीभत्सुः सैन्धवं कालचोदितः ॥&#x9;037c&lt;br&gt;&#xA;युध्यन्ते बहवः शूरा लम्बते च दिवाकरः ।&#x9;038a&lt;br&gt;&#xA;शङ्के जयद्रथं पार्थो नैव प्राप्स्यति मानद ॥&#x9;038c&lt;br&gt;&#xA;स त्वं कर्ण मया सार्धं शूरैश्चान्यैर्महारथैः ।&#x9;039a&lt;br&gt;&#xA;द्रौणिना त्वं हि सहितो मद्रेशेन कृपेण च ।&#x9;039c&lt;br&gt;&#xA;युध्यस्व यत्नमास्थाय परं पार्थेन संयुगे ॥&#x9;039e&lt;br&gt;&#xA;एवमुक्तस्तु राधेयस्तव पुत्रेण मारिष ।&#x9;040a&lt;br&gt;&#xA;दुर्योधनमिदं वाक्यं प्रत्युवाच कुरूत्तमम् ॥&#x9;040c&lt;br&gt;&#xA;दृढलक्ष्येण वीरेण भीमसेनेन धन्विना ।&#x9;041a&lt;br&gt;&#xA;भृशं भिन्नतनुः सङ्ख्ये शरजालैरनेकशः ॥&#x9;041c&lt;br&gt;&#xA;स्थातव्यमिति तिष्ठामि रणे सम्प्रति मानद ।&#x9;042a&lt;br&gt;&#xA;नाङ्गमिङ्गति किञ्चिन्मे सन्तप्तस्य महेषुभिः ।&#x9;042c&lt;br&gt;&#xA;योत्स्यामि तु यथाशक्त्या त्वदर्थं जीवितं मम ॥&#x9;042e&lt;br&gt;&#xA;&#39;तत्तथा प्रयतिष्येऽहं परं शक्त्या सुयोधन ।&#39;&#x9;043a&lt;br&gt;&#xA;यथा पाण्डवमुख्योऽसौ न हनिष्यति सैन्धवम् ॥&#x9;043c&lt;br&gt;&#xA;न हि मे युध्यमानस्य सायकानस्यतः शितान् ।&#x9;044a&lt;br&gt;&#xA;सैन्धवं प्राप्स्यते वीरः सव्यसाची धनञ्जयः ॥&#x9;044c&lt;br&gt;&#xA;यत्तु भक्तिमता कार्यं सततं हितकाङ्क्षिणा ।&#x9;045a&lt;br&gt;&#xA;तत्करिष्यामि कौरव्य जयो दैवे प्रतिष्ठितः ॥&#x9;045c&lt;br&gt;&#xA;सैन्धवार्थे परं यत्नं करिष्याम्यद्य संयुगे ।&#x9;046a&lt;br&gt;&#xA;त्वत्प्रियार्थं महाराज जयो दैवे प्रतिष्ठितः ॥&#x9;046c&lt;br&gt;&#xA;अद्य योत्स्येऽर्जुनमहं पौरुषं स्वं व्यपाश्रितः ।&#x9;047a&lt;br&gt;&#xA;त्वदर्थे पुरुषव्याघ्र जयो दैवे प्रतिष्ठितः ॥&#x9;047c&lt;br&gt;&#xA;अद्य युद्धं कुरुश्रेष्ठ मम पार्थस्य चोभयोः ।&#x9;048a&lt;br&gt;&#xA;पश्यन्तु सर्वसैन्यानि दारुणं रोमहर्षणम् ॥&#x9;048c&lt;br&gt;&#xA;सञ्जय उवाच &#x9;049&lt;br&gt;&#xA;कर्णकौरवयोरेवं रणे सम्भाषमाणयोः ।&#x9;049a&lt;br&gt;&#xA;अर्जुनो निशितैर्बाणैर्जघान तव वाहिनीम् ॥&#x9;049c&lt;br&gt;&#xA;चिच्छेद निशितैर्बाणैः शूराणामनिवर्तिनाम् ॥&#x9;050ac&lt;br&gt;&#xA;भुजान्परिघसङ्काशान्हस्तिहस्तोपमान्रणे ।&#x9;051a&lt;br&gt;&#xA;शिरांसि च महाबाहुश्चिच्छेद निशितैः शरैः ॥&#x9;051c&lt;br&gt;&#xA;हस्तिहस्तान्द्विपस्कन्धान्रथाक्षांश्च समन्ततः ।&#x9;052a&lt;br&gt;&#xA;शोणिताक्तान्हयारोहान्गृहीतप्रासतोमरान् ॥&#x9;052c&lt;br&gt;&#xA;क्षुरैश्चिच्छेद बीभत्सुर्द्विधैकैकं त्रिधैव च ।&#x9;053a&lt;br&gt;&#xA;हयान्वारणमुख्यांश्च पदातींश्च समन्ततः ।&#x9;053c&lt;br&gt;&#xA;ध्वजांश्छत्राणि चापानि चामराणि शिरांसि च ॥&#x9;053e&lt;br&gt;&#xA;कक्षमग्निरिवोद्धूतः प्रादहत्तव वाहिनीम् ।&#x9;054a&lt;br&gt;&#xA;अचिरेण महीं पार्थश्चकार रुधिरोत्तराम् ॥&#x9;054c&lt;br&gt;&#xA;हतभूयिष्ठयोधं तत्कृत्वा तव बलं बली ।&#x9;055a&lt;br&gt;&#xA;आससाद दुराधर्षः सैन्धवं सत्यविक्रमः ॥&#x9;055c&lt;br&gt;&#xA;बीभत्सुर्भीमसेनेन सात्वतेन च रक्षितः ।&#x9;056a&lt;br&gt;&#xA;प्रबभौ भरतश्रेष्ठ ज्वलन्निव हुताशनः ॥&#x9;056c&lt;br&gt;&#xA;तं तथाऽवस्थितं दृष्ट्वा त्वदीया वीरसम्मताः ।&#x9;057a&lt;br&gt;&#xA;नामृष्यन्त महेष्वासाः पाण्डवं पुरुषर्षभाः ॥&#x9;057c&lt;br&gt;&#xA;दुर्योधनश्च कर्णश्च वृषसेनोऽथ मद्रराट् ।&#x9;058a&lt;br&gt;&#xA;अश्वत्थामा कृपश्चैव स्वयमेव च सैन्धवः ॥&#x9;058c&lt;br&gt;&#xA;सन्नद्धाः सैन्धवस्यार्थे समावृण्वन्किरीटिनम् ।&#x9;059a&lt;br&gt;&#xA;नृत्यन्तं रथमार्गेषु धनुर्ज्यातलनिःस्वनैः ॥&#x9;059c&lt;br&gt;&#xA;सङ्ग्रामकोविदं पार्थं सर्वे युद्धविशारदाः ।&#x9;060a&lt;br&gt;&#xA;अभीताः पर्यवर्तन्त व्यादितास्यमिवान्तकम् ॥&#x9;060c&lt;br&gt;&#xA;सैन्धवं पृष्ठतः कृत्वा जिघांसन्तोऽच्युतार्जुनौ ।&#x9;061a&lt;br&gt;&#xA;सूर्यास्तमनमिच्छन्तो लोहितायति भास्करे ॥&#x9;061c&lt;br&gt;&#xA;ते भुजैर्भोगिभोगाभैर्धनूंष्यानम्य सायकान् ।&#x9;062a&lt;br&gt;&#xA;मुमुचुः सूर्यरश्म्याभाञ्छतशः फल्गुनं प्रति ॥&#x9;062c&lt;br&gt;&#xA;ततस्तानस्यमानांश्च किरीटी युद्धदुर्मदः ।&#x9;063a&lt;br&gt;&#xA;द्विधा त्रिधाऽष्टधैकैकं छित्त्वा विव्याध तान्रथान् ॥&#x9;063c&lt;br&gt;&#xA;सिंहलाङ्गूलकेतुस्तु दर्शयन्वीर्यमात्मनः ।&#x9;064a&lt;br&gt;&#xA;शारद्वतीसुतो राजन्नर्जुनं प्रत्यवारयन् ॥&#x9;064c&lt;br&gt;&#xA;स विद्ध्वा दशभिः पार्थं वासुदेवं च सप्तभिः ।&#x9;065a&lt;br&gt;&#xA;अतिष्ठद्रथमार्गेषु सैन्धवं प्रतिपालयन् ॥&#x9;065c&lt;br&gt;&#xA;अथैनं कौरवश्रेष्ठाः सर्व एव महारथाः ।&#x9;066a&lt;br&gt;&#xA;महता रथवंशेन सर्वतः प्रत्यवारयन् ॥&#x9;066c&lt;br&gt;&#xA;विष्फारयन्तश्चापानि विसृजन्तश्च सायकान् ।&#x9;067a&lt;br&gt;&#xA;सैन्धवं पर्यरक्षन्त शासनात्तनयस्य ते ॥&#x9;067c&lt;br&gt;&#xA;ततः पार्थस्य शूरस्य बाह्वोर्बलमदृश्यत ।&#x9;068a&lt;br&gt;&#xA;इषूणामक्षयत्वं च धनुषो गाण्डिवस्य च ॥&#x9;068c&lt;br&gt;&#xA;अस्त्रैरस्त्राणि संवार्य द्रौणेः शारद्वतस्य च ।&#x9;069a&lt;br&gt;&#xA;एकैकं दशभिर्बाणैः सर्वानेव समार्पयत् ॥&#x9;069c&lt;br&gt;&#xA;तं द्रौणिः पञ्चविंशत्या वृषसेनश्च सप्तभिः ।&#x9;070a&lt;br&gt;&#xA;दुर्योधनश्च विंशत्या कर्णशल्यौ त्रिभिस्त्रिभिः ॥&#x9;070c&lt;br&gt;&#xA;त एनमभिगर्जन्तो विध्यन्तश्च पुनःपुनः ।&#x9;071a&lt;br&gt;&#xA;विधुन्वन्तश्च चापानि सर्वतः प्रत्यवारयन् ॥&#x9;071c&lt;br&gt;&#xA;श्लिष्टं च सर्वतश्चक्रू रथमण्डलमाशु ते ।&#x9;072a&lt;br&gt;&#xA;सूर्यास्तमनमिच्छन्तस्त्वरमाणा महारथाः ॥&#x9;072c&lt;br&gt;&#xA;त एनमभिनर्दन्तो विधुन्वाना धनूंषि च ।&#x9;073a&lt;br&gt;&#xA;सिषिचुर्मार्गणैस्तीक्ष्णैर्गिरिं मेघा इवाम्बुभिः ॥&#x9;073c&lt;br&gt;&#xA;ते महास्त्राणि दिव्यानि तत्र राजन्व्यदर्शयन् ।&#x9;074a&lt;br&gt;&#xA;धनञ्जयस्य गात्रे तु शूराः परिघबाहवः ॥&#x9;074c&lt;br&gt;&#xA;&#39;निवार्य ताञ्शरव्रातैर्दिव्यान्यस्त्राणि दर्शयन् ।&#39;&#x9;075a&lt;br&gt;&#xA;हतभूयिष्ठयोधं तत्कृत्वा तव बलं बली ।&#x9;075c&lt;br&gt;&#xA;आससाद दुराधर्षः सैन्धवं सत्यविक्रमः ॥&#x9;075e&lt;br&gt;&#xA;तं कर्णः संयुगे राजन्प्रत्यवारयदाशुगैः ।&#x9;076a&lt;br&gt;&#xA;मिषतो भीमसेनस्य सात्वतस्य च भारत ॥&#x9;076c&lt;br&gt;&#xA;तं पार्थो दशभिर्बाणैः प्रत्यविध्यद्रणाजिरे ।&#x9;077a&lt;br&gt;&#xA;सूतपूत्रं महाबाहुः सर्वसैन्यस्य पश्यतः ॥&#x9;077c&lt;br&gt;&#xA;सात्वतश्च त्रिभिर्बाणैः कर्णं विव्याध मारिष ।&#x9;078a&lt;br&gt;&#xA;भीमसेनस्त्रिभिश्चैव पुनः पार्थश्च सप्तभिः ॥&#x9;078c&lt;br&gt;&#xA;तान्कर्णः प्रतिविव्याध षष्ट्याषष्ट्या महारथः ।&#x9;079a&lt;br&gt;&#xA;तद्युद्धमभवद्राजन्कर्णस्य बहुभिः सह ॥&#x9;079c&lt;br&gt;&#xA;तत्राद्भुतमपश्याम सूतपुत्रस्य मारिष ।&#x9;080a&lt;br&gt;&#xA;यदेकः समरे क्रुद्धस्त्रीन्रथान्पर्यवारयत् ॥&#x9;080c&lt;br&gt;&#xA;फल्गुनस्तु महाबाहुः कर्णं वैकर्तनं रणे ।&#x9;081a&lt;br&gt;&#xA;सायकानां शतेनैव सर्वमर्मस्वताडयत् ॥&#x9;081c&lt;br&gt;&#xA;रुधिरोक्षितसर्वाङ्गः सूतपुत्रः प्रतापवान् ।&#x9;082a&lt;br&gt;&#xA;शरैः पञ्चाशता वीरः फल्गुनं प्रत्यविध्यत ॥&#x9;082c&lt;br&gt;&#xA;तस्य तल्लाघवं दृष्ट्वा नामृष्यत रणेऽर्जुनः ।&#x9;083a&lt;br&gt;&#xA;तस्य पार्थो धनुश्छित्त्वा विव्याधैनं स्तनान्तरे ।&#x9;083c&lt;br&gt;&#xA;सायकैर्नवभिर्वीरस्त्वरमाणो धनञ्जयः ॥&#x9;083e&lt;br&gt;&#xA;अथान्यद्धनुरादाय सूतपुत्रः प्रतापवान् ।&#x9;084a&lt;br&gt;&#xA;सायकैरष्टसाहस्रैश्छादयामास पाण्डवम् ॥&#x9;084c&lt;br&gt;&#xA;तां बाणवृष्टिमतुलां कर्णचापसमुत्थिताम् ।&#x9;085a&lt;br&gt;&#xA;व्यधमत्सायकैः पार्थः शलभानिव मारुतः ॥&#x9;085c&lt;br&gt;&#xA;छादयामास च तदा सायकैरर्जुनो रणे ।&#x9;086a&lt;br&gt;&#xA;पश्यतां सर्वयोधानां दर्शयन्पाणिलाघवम् ॥&#x9;086c&lt;br&gt;&#xA;वधार्थं चास्य समरे सायकं सूर्यवर्चसम् ।&#x9;087a&lt;br&gt;&#xA;चिक्षेप त्वरया युक्तस्त्वराकाले धनञ्जयः ॥&#x9;087c&lt;br&gt;&#xA;तमापतन्तं वेगेन द्रौणिश्चिच्छेद सायकम् ।&#x9;088a&lt;br&gt;&#xA;अर्धचन्द्रेण तीक्ष्णेन स च्छिन्नः प्रापतद्भुवि ॥&#x9;088c&lt;br&gt;&#xA;कर्णोऽपि द्विषतां हन्ता छादयामास फल्गुनम् ।&#x9;089a&lt;br&gt;&#xA;सायकैर्बहुसाहस्रैः कृतप्रतिकृतेप्सया ॥&#x9;089c&lt;br&gt;&#xA;तौ वृषाविव नर्दन्तौ नरसिंहौ महारथौ ।&#x9;090a&lt;br&gt;&#xA;सायकैस्तु प्रतिच्छन्नं चक्रतुः खमजिह्मगैः ॥&#x9;090c&lt;br&gt;&#xA;अदृश्यौ च शरौथैस्तौ निघ्नन्तावितरेतरम् ।&#x9;091a&lt;br&gt;&#xA;कर्ण पार्थोऽस्मि तिष्ठ त्वं कर्णोऽहं तिष्ठ फल्गुन ॥&#x9;091c&lt;br&gt;&#xA;इत्येवं तर्जयन्तौ तौ वाक्शल्यैस्तु परस्परम् ।&#x9;092a&lt;br&gt;&#xA;विध्येतां समरे वीरौ चित्रं लघु च सुष्ठु च ॥&#x9;092c&lt;br&gt;&#xA;प्रेक्षणीयौ चाभवतां सर्वयोधसमागमे ।&#x9;093a&lt;br&gt;&#xA;प्रशस्यमानौ समरे सिद्धचारणपन्नगैः ॥&#x9;093c&lt;br&gt;&#xA;अयुध्येतां महाराज परस्परवधैषिणौ ।&#x9;094a&lt;br&gt;&#xA;ततो दुर्योधनो राजंस्तावकानभ्यभाषत ॥&#x9;094c&lt;br&gt;&#xA;यत्नाद्रक्षत राधेयं नाहत्वा समरेऽर्जुनम् ।&#x9;095a&lt;br&gt;&#xA;निवर्तिष्यति राधेयो न वाऽजित्वाऽद्य फल्गुनम् ॥&#x9;095c&lt;br&gt;&#xA;एतस्मिन्नन्तरे राजन्दृष्ट्वा कर्णस्य विक्रमम् ।&#x9;096a&lt;br&gt;&#xA;आकर्णमुक्तैरिषुभिः कर्णस्य चतुरो हयान् ।&#x9;096c&lt;br&gt;&#xA;अनयत्प्रेतलोकाय चतुर्भिः श्वेतवाहनः ॥&#x9;096e&lt;br&gt;&#xA;सारथिं चास्य भल्लेन रथनीडादपातयत् ।&#x9;097a&lt;br&gt;&#xA;छादयामास स शरैस्तव पुत्रस्य पश्यतः ॥&#x9;097c&lt;br&gt;&#xA;सञ्छाद्यमानः समरे हताश्वो हतसारथिः ।&#x9;098a&lt;br&gt;&#xA;मोहितः शरजालेन कर्तव्यं नाभ्यपद्यत ॥&#x9;098c&lt;br&gt;&#xA;तं तथा विरथं दृष्ट्वा रथमारोप्य तं तदा ।&#x9;099a&lt;br&gt;&#xA;अश्वत्थामा महाराज भूयोऽर्जुनमयोधयत् ॥&#x9;099c&lt;br&gt;&#xA;मद्रराजश्च कौन्तेयमविध्यत्त्रिंशता शरैः ।&#x9;100a&lt;br&gt;&#xA;&#39;आवव्रेऽर्जुनमार्गं च शरजालेन भारत ॥&#39;&#x9;100c&lt;br&gt;&#xA;शारद्वतस्तु विंशत्यं वासुदेवं समार्पयत् ।&#x9;101a&lt;br&gt;&#xA;धनञ्जयं द्वादशभिराजघान शिलीमुखैः ॥&#x9;101c&lt;br&gt;&#xA;चतुर्भिः सिन्धुराजश्च वृषसेनश्च सप्तभिः ।&#x9;102a&lt;br&gt;&#xA;पृथक्पृथङ्महाराज विव्यधुः कृष्णपाण्डवौ ॥&#x9;102c&lt;br&gt;&#xA;तथैव तान्प्रत्यविध्यत्कुन्तीपुत्रो धनञ्जयः ।&#x9;103a&lt;br&gt;&#xA;द्रोणपुत्रं चतुःषष्ट्या मद्रराजं शतेन च ॥&#x9;103c&lt;br&gt;&#xA;सैन्धवं दशभिर्बाणैर्वृषसेनं त्रिभिः शरैः ।&#x9;104a&lt;br&gt;&#xA;शारद्वतं च विंशत्या विद्ध्वा पार्थो ननाद ह ॥&#x9;104c&lt;br&gt;&#xA;ते प्रतिज्ञाप्रतीघातमिच्छन्तः सव्यसाचिनः ।&#x9;105a&lt;br&gt;&#xA;सहितास्तावकास्तूर्णमभिपेतुर्धनञ्जयम् ॥&#x9;105c&lt;br&gt;&#xA;अथार्जुनः सर्वतो वारुणास्त्रं प्रादुश्चक्रे त्रासयन्धार्तराष्ट्रान् ।&#x9;106a&lt;br&gt;&#xA;तं प्रत्युदीयुः कुरवः पाण्डुपुत्रं रथैर्महार्हैः शरवर्षं सृजन्तः ॥&#x9;106c&lt;br&gt;&#xA;ततस्तु तस्मिंस्तुमले समुत्थिते सुदारुणे भारतमोहनीये ।&#x9;107a&lt;br&gt;&#xA;नो मुह्यत प्राप्य स राजपुत्रः किरीटमाली व्यसृजच्छरौघान् ॥&#x9;107c&lt;br&gt;&#xA;वधप्रेप्सुः सव्यसाची कुरूणां स्मरन्क्लेशान्द्वादशवर्षवृत्तान् ।&#x9;108a&lt;br&gt;&#xA;गाण्डीवमुक्तैरिषुभिर्महात्मा सर्वा दिशो व्यावृणोदप्रमेयः ॥&#x9;108c&lt;br&gt;&#xA;प्रदीप्तोल्कमभवच्चान्तरिक्षं मृतेषु देहेष्वपतन्वयांसि ।&#x9;109a&lt;br&gt;&#xA;यत्पिङ्गलज्येन किरीटमाली क्रुद्धो रिपूनाजगवेन हन्ति ॥&#x9;109c&lt;br&gt;&#xA;ततः किरीटि महता महायशाः शरासनेनास्य शराननीकजित् ।&#x9;110a&lt;br&gt;&#xA;हयप्रवेकोत्तमनागघूर्णितान्कुरुप्रवीरानिषुभिर्व्यपातयत् ॥&#x9;110c&lt;br&gt;&#xA;गदाश्च गुर्वीः परिघानयस्मयानसींश्च शक्तीश्च रणे नराधिपाः ।&#x9;111a&lt;br&gt;&#xA;महान्ति शस्त्राणि च भीमदर्शनाः प्रगृह्य पार्थं सहसाऽभिदुद्रुवुः ॥&#x9;111c&lt;br&gt;&#xA;ततो युगान्ताभ्रसमस्वनं महन्महेन्द्रचापप्रतिमं च गाण्डिवम् ।&#x9;112a&lt;br&gt;&#xA;चकर्ष दोर्भ्यां विहसन्भृशं ययौ दहंस्त्वहीयान्यमराष्ट्रवर्धनः ॥&#x9;112c&lt;br&gt;&#xA;स तानुदीर्णान्सरथान्सवारणान्पदातिसङ्घांश्च महाधनुर्धरः ।&#x9;113a&lt;br&gt;&#xA;विपन्नसर्वायुधजीवितान्रणे चकार वीरो यमराष्ट्रवर्धनान् ॥ ॥&#x9;113c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/147/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/147/</guid>
      <description>&lt;p&gt;श्रीः&#xA;अध्यायः 147&#xA;अल्पशेषे दिवसे तिरोहिते च जयद्रथे कृष्णेनान्धकारसर्जनेन सूर्यबिम्बपिधानम् ॥ 1 ॥ अदृश्यमाने भानौ जयद्रथे च निःशङ्कमात्मानमाविष्कुर्वति अर्जुनेन कृष्णचोदनया तच्छिरश्छेदः ॥ 2 ॥ कृष्णेनार्जुनम् प्रति जयद्रथशिरः भूतले न निपातनीयमित्युक्ते तेन तम् प्रति तत्कारणकथनप्रार्थना ॥ 3 ॥&#xA;सञ्जय उवाच &#x9;001&lt;br&gt;&#xA;श्रुत्वा निनादं धनुषश्च तस्य विस्पष्टमुत्कृष्टमिवान्तकस्य ।&#x9;001a&lt;br&gt;&#xA;शक्राशनिस्फोटसमं सुघोरं विकृष्यमाणस्य धनञ्जयेन ॥&#x9;001c&lt;br&gt;&#xA;त्रासोद्विग्नं तथोद्भ्रान्तं त्वदीयं तद्बलं नृप ।&#x9;002a&lt;br&gt;&#xA;युगान्तवातसङ्क्षुब्धं चलद्वीचितरङ्गितम् ।&#x9;002c&lt;br&gt;&#xA;प्रलीनमीनमकरं सागराम्भ इवाभवत् ॥&#x9;002e&lt;br&gt;&#xA;&#39;मध्यन्दिनगतं सूर्यमापतन्तमिवाम्बरे ।&#x9;003a&lt;br&gt;&#xA;न शेकुः सर्वभूतानि पाण्डवं प्रतिवीक्षितुम् ॥&#39;&#x9;003c&lt;br&gt;&#xA;स रणे व्यचरत्पार्थः प्रेक्ष्यमाणो धनञ्जयः ।&#x9;004a&lt;br&gt;&#xA;युगपद्दिक्षु सर्वासु सर्वाण्यस्त्राणि दर्शयन् ॥&#x9;004c&lt;br&gt;&#xA;आददानं महाराज सन्दधानं च पाण्डवम् ।&#x9;005a&lt;br&gt;&#xA;उत्कर्षन्तं सृजन्तं च न स्म पश्याम लाघवात् ॥&#x9;005c&lt;br&gt;&#xA;[ततः क्रुद्धो महाबाहुरैन्द्रमस्त्रं दुरासदम् ।&#x9;006a&lt;br&gt;&#xA;प्रादुश्चक्रे महाराज त्रासयन्सर्वभारतान् ॥&#x9;006c&lt;br&gt;&#xA;ततः शराः प्रादुरासन्दिव्यास्त्रप्रतिमन्त्रिताः ।&#x9;007a&lt;br&gt;&#xA;प्रदीपाश्च शिखिमुखाः शतशोऽथ सहस्रशः ॥&#x9;007c&lt;br&gt;&#xA;आकर्णपूर्णनिर्मुक्तैरग्न्यर्कांशुनिभैः शरैः ।&#x9;008a&lt;br&gt;&#xA;नभोऽभवत्तद्दुष्प्रेक्ष्यमुल्काभिरिव संवृतम् ॥&#x9;008c&lt;br&gt;&#xA;ततः शस्त्रान्धकारं तत्कौरवैः समुदीरितम् ।&#x9;009a&lt;br&gt;&#xA;अशक्यं मनसाऽप्यन्यैः पाण्डवः सम्भ्रमन्निव ॥&#x9;009c&lt;br&gt;&#xA;नाशयामास विक्रम्य शरैर्दिव्यास्त्रमन्त्रितैः ।&#x9;010a&lt;br&gt;&#xA;नैशं तमोंशुभिः क्षिप्रं दिनादाविव भास्करः ॥&#x9;010c&lt;br&gt;&#xA;ततस्तु तावकं सैन्यं दीप्तैः शरगभस्तिभिः ।&#x9;011a&lt;br&gt;&#xA;आक्षिपत्पल्वलाम्बूनि निदाघार्क इव प्रभुः ॥&#x9;011c&lt;br&gt;&#xA;ततो दिव्यास्त्रविदुषा प्रहिताः सायकांशवः ।&#x9;012a&lt;br&gt;&#xA;समाप्लवन्द्विषत्सैन्यं लोकं भानोरिवांशवः ॥&#x9;012c&lt;br&gt;&#xA;अथापरे समुत्सृष्टा विशिखास्तिग्मतेजसः ।&#x9;013a&lt;br&gt;&#xA;हृदयान्याशु वीराणां विविशुः प्रियबन्धुवत् ॥&#x9;013c&lt;br&gt;&#xA;य एनमीयुः समरे त्वद्योधाः शूरमानिनः ।&#x9;014a&lt;br&gt;&#xA;शलभा इव ते दीप्तमग्निं प्राप्य ययुः क्षयम् ॥&#x9;014c&lt;br&gt;&#xA;एवं स मृद्नञ्शत्रूणां जीवितानि यशांसि च ।&#x9;015a&lt;br&gt;&#xA;पार्थश्चचार सङ्ग्रामे मृत्युर्विग्रहवानिव ॥&#x9;015c&lt;br&gt;&#xA;स किरीटानि वस्त्राणि साङ्गदान्विपुलान्भुजान् ।&#x9;016a&lt;br&gt;&#xA;सकुण्डलयुगान्कर्णान्केषाञ्चिदहरच्छरैः ॥&#x9;016c&lt;br&gt;&#xA;सतोमरान्गजस्थानां सप्रासान्हयसादिनाम् ।&#x9;017a&lt;br&gt;&#xA;सचर्मणः पदातीनां रथिनां च सधन्वनः ।&#x9;017c&lt;br&gt;&#xA;सप्रतोदान्नियन्तॄणां बाहूंश्चिच्छेद पाण्डवः ॥&#x9;017e&lt;br&gt;&#xA;प्रदीप्तोग्रशरार्चिष्मान्बभौ तत्र धनञ्जयः ।&#x9;018a&lt;br&gt;&#xA;सविस्फुलिङ्गाग्रशिखो ज्वलन्निव हुताशनः ॥&#x9;018c&lt;br&gt;&#xA;तं देवराजप्रतिमं सर्वशस्त्रभृतां वरम् ।&#x9;019a&lt;br&gt;&#xA;युगपद्दिक्षु सर्वासु रथस्थं पुरुषर्षभम् ॥&#x9;019c&lt;br&gt;&#xA;निक्षिपन्तं महास्त्राणि प्रेक्षणीयं धनञ्जयम् ।&#x9;020a&lt;br&gt;&#xA;नृत्यन्तं रथमार्गेषु धनुर्ज्यातलनादिनम् ॥&#x9;020c&lt;br&gt;&#xA;निरीक्षितुं न शेकुस्ते यत्नवन्तोऽपि पार्थिवाः ।&#x9;021a&lt;br&gt;&#xA;मध्यन्दिनगतं सूर्यं प्रतपन्तमिवाम्बरे ॥&#x9;021c&lt;br&gt;&#xA;दीप्तोग्रसम्भृतशरः किरीटी विरराज ह ।&#x9;022a&lt;br&gt;&#xA;वर्षास्विवोदीर्णजलः सेन्द्रधन्वाम्बुदो महान् ॥&#x9;022c&lt;br&gt;&#xA;महास्त्रसम्प्लवे तस्मिञ्जिष्णुना सम्प्रवर्तिते ।&#x9;023a&lt;br&gt;&#xA;सुदुस्तरे महाघोरे ममज्जुर्योधपुङ्गवाः ॥&#x9;023c&lt;br&gt;&#xA;उत्कृत्तवदनैर्देहैः शरीरैः कृत्तबाहुभिः ।&#x9;024a&lt;br&gt;&#xA;भुजैश्च पाणिनिर्मुक्तैः पाणिभिर्व्यङ्गुलीकृतैः ॥&#x9;024c&lt;br&gt;&#xA;कृत्ताग्रहस्तैः करिभिः कृत्तदन्तैर्मदोत्कटैः ।&#x9;025a&lt;br&gt;&#xA;हयैश्च विधुरग्रीवै रथैश्च शकलीकृतैः ॥&#x9;025c&lt;br&gt;&#xA;निकृत्तान्त्रैः कृत्तपादैस्तथाऽन्यैः कृत्तसन्धिभिः ।&#x9;026a&lt;br&gt;&#xA;निश्चेष्टैर्विस्फुरद्भिश्च शतशोऽथ सहस्रशः ॥&#x9;026c&lt;br&gt;&#xA;मृत्योराघातललितं तत्पार्थायोधनं महत् ।&#x9;027a&lt;br&gt;&#xA;अपश्याम महीपाल भीरूणां भयवर्धनम् ॥&#x9;027c&lt;br&gt;&#xA;आक्रीडमिव रुद्रस्य पुराभ्यर्दयतः पशून् ।&#x9;028a&lt;br&gt;&#xA;गजानां क्षुरनिर्मुक्तैः करैः सभुजगेव भूः ॥&#x9;028c&lt;br&gt;&#xA;क्वजिद्बभौ स्रग्विणीव वक्त्रपद्मैः समाचिता ।&#x9;029a&lt;br&gt;&#xA;विचित्रोष्णीषमुकुटैः केयूराङ्गदकुण्डलैः ॥&#x9;029c&lt;br&gt;&#xA;स्वर्णचित्रतनुत्रैश्च भाण्डैश्च गजवाजिनाम् ।&#x9;030a&lt;br&gt;&#xA;किरीटशतसङ्कीर्णा तत्र तत्र समाचिता ।&#x9;030c&lt;br&gt;&#xA;विरराज भृशं चित्रा मही नववधूरिव ॥&#x9;030e&lt;br&gt;&#xA;मज्जामेदःकर्दमिनीं शोणितौघतरङ्गिणीम् ।&#x9;031a&lt;br&gt;&#xA;मर्मास्थिभिरगाधां च केशशैवलशाद्वलाम् ॥&#x9;031c&lt;br&gt;&#xA;शिरोबाहूपलतटां रुग्णक्रोडास्थिसङ्कटाम् ।&#x9;032a&lt;br&gt;&#xA;चित्रध्वजपताकाढ्यां छत्राचापोर्मिमालिनीम् ॥&#x9;032c&lt;br&gt;&#xA;विगतासुमहाकायां गजदेहाभिसङ्कुलाम् ।&#x9;033a&lt;br&gt;&#xA;रथोडुपशताकीर्णां हयसङ्घातरोधसम् ॥&#x9;033c&lt;br&gt;&#xA;रथचक्रयुगेषाक्षकूबरैरतिदुर्गमाम् ।&#x9;034a&lt;br&gt;&#xA;प्रासासिशक्तिपरशुविशिखाहिदुरासदाम् ॥&#x9;034c&lt;br&gt;&#xA;बलकङ्कमहानक्रां गोमायुमकरोत्कटाम् ।&#x9;035a&lt;br&gt;&#xA;गृध्रोदग्रमहाग्राहां शिवाविरुतभैरवाम् ॥&#x9;035c&lt;br&gt;&#xA;नृत्यत्प्रेतपिशाचाद्यैर्भूताकीर्णां सहस्रशः ।&#x9;036a&lt;br&gt;&#xA;गतासुयोधनिश्चेष्टशरीरशतवाहिनीम् ॥&#x9;036c&lt;br&gt;&#xA;महाप्रतिभयां रौद्रां घोरां वैतरणीमिव ।&#x9;037a&lt;br&gt;&#xA;नदीं प्रवर्तयामास भीरूणां भयवर्धिनीम् ॥&#x9;037c&lt;br&gt;&#xA;तं दृष्ट्वा तस्य विक्रान्तमन्तकस्येव रूपिणः ।&#x9;038a&lt;br&gt;&#xA;अभूतपूर्वं कुरुषु भयमागाद्रणाजिरे ॥&#x9;038c&lt;br&gt;&#xA;तत आदाय वीराणामस्त्रैरस्त्राणि पाण्डवः ।&#x9;039a&lt;br&gt;&#xA;आत्मानं रौद्रमाचष्ट रौद्रकर्मण्यधिष्ठितः ॥&#x9;039c&lt;br&gt;&#xA;ततो रथवरान्राजन्नत्यतिक्रामदर्जुनः ॥]&#x9;040ac&lt;br&gt;&#xA;मध्यन्दिनगतं सूर्यं प्रतपन्तमिवाम्बरे ।&#x9;041a&lt;br&gt;&#xA;न शेकुः सर्वभूतानि पाण्डवं प्रतिवीक्षितुम् ॥&#x9;041c&lt;br&gt;&#xA;प्रसृतांस्तस्य गाण्डीवाच्छरव्रातान्महात्मनः ।&#x9;042a&lt;br&gt;&#xA;सङ्ग्रामे सम्प्रपश्यामो हंसपङ्क्तिरिवाम्बरे ॥&#x9;042c&lt;br&gt;&#xA;विनिवार्य स वीराणामस्त्रैरस्त्राणि सर्वतः ।&#x9;043a&lt;br&gt;&#xA;दर्शयन्रौद्रमात्मानमुग्रे कर्मणि धिष्ठितः ॥&#x9;043c&lt;br&gt;&#xA;स तान्रथवरान्राजन्नत्याक्रामत्तदाऽर्जुनः ।&#x9;044a&lt;br&gt;&#xA;मोहयन्निव नाराचैर्जयद्रथवधेप्सया ॥&#x9;044c&lt;br&gt;&#xA;विसृजन्दिक्षु सर्वासु शरानच्युतसारथिः ।&#x9;045a&lt;br&gt;&#xA;सरथो व्यचरत्तूर्णं प्रेक्षणीयो धनञ्जयः ॥&#x9;045c&lt;br&gt;&#xA;भ्रमन्त इव शूरस्य शरव्राता महात्मनः ।&#x9;046a&lt;br&gt;&#xA;अदृश्यन्तान्तरिक्षस्थाः शतशोऽथ सहस्रशः ॥&#x9;046c&lt;br&gt;&#xA;आददानं महेष्वासं सन्दधानं च सायकम् ।&#x9;047a&lt;br&gt;&#xA;विसृजन्तं च कौन्तेयं नानुपश्याम वै तदा ॥&#x9;047c&lt;br&gt;&#xA;तथा सर्वा दिशो राजन्सर्वांश्च रथिनो रणे ।&#x9;048a&lt;br&gt;&#xA;आकुलीकृत्य कौन्तेयो जयद्रथमुपाद्रवत् ।&#x9;048c&lt;br&gt;&#xA;विव्याध च चतुःषष्ट्या शराणां नतपर्वणाम् ॥&#x9;048e&lt;br&gt;&#xA;[सैन्धवाभिमुखं यान्तं योधाः सम्प्रेक्ष्य पाण्डवम् ।&#x9;049a&lt;br&gt;&#xA;न्यवर्तन्त रणाद्वीरा निराशास्तस्य जीविते ॥&#x9;049c&lt;br&gt;&#xA;यो योऽभ्यधावदाक्रन्दे तावकः पाण्डवं रणे ।&#x9;050a&lt;br&gt;&#xA;तस्यतस्यान्तगा बाणाः शरीरे न्यपतन्प्रभो ॥&#x9;050c&lt;br&gt;&#xA;कबन्धसङ्कुलं चक्रे तव सैन्यं महारथः ।&#x9;051a&lt;br&gt;&#xA;अर्जुनो जयतां श्रेष्ठः शरैरग्न्यंशुसन्निभैः ॥&#x9;051c&lt;br&gt;&#xA;एवं तत्तव राजेन्द्र चतुरङ्गबलं तदा ।&#x9;052a&lt;br&gt;&#xA;व्याकुलीकृत्य कौन्तेयो जयद्रथमुपाद्रवत् ॥&#x9;052c&lt;br&gt;&#xA;द्रौणिं पञ्चाशताऽविध्यद्वृषसेनं त्रिभिः शरैः ।&#x9;053a&lt;br&gt;&#xA;कृपायमाणः कौन्तेयः कृपं नवभिरार्दयत् ॥&#x9;053c&lt;br&gt;&#xA;शल्यं षोडशभिर्बाणैः कर्णं द्वात्रिंशता शरैः ।&#x9;054a&lt;br&gt;&#xA;सैन्धवं तु चतुःषष्ट्या विद्ध्वा सिंह इवानदत् ॥]&#x9;054c&lt;br&gt;&#xA;सैन्धवस्तु तथा विद्धः शरैर्गाण्डीवधन्वना ।&#x9;055a&lt;br&gt;&#xA;न चक्षमे सुसङ्क्रुद्धस्तोत्रार्दित इव द्विपः ॥&#x9;055c&lt;br&gt;&#xA;स वराहध्वजस्तूर्णं गार्ध्रपत्रानजिह्मगान् ।&#x9;056a&lt;br&gt;&#xA;क्रुद्धाशीविषसङ्काशान्कर्मारपरिमार्जितान् ॥&#x9;056c&lt;br&gt;&#xA;आकर्णपूर्णांश्चिक्षेप फल्गुनस्य रथं प्रति ।&#x9;057a&lt;br&gt;&#xA;त्रिभिस्तु विद्ध्वा गोविन्दं नाराचैः षड्भिरर्जुनम् ॥&#x9;057c&lt;br&gt;&#xA;अष्टभिर्वाजिनोऽविध्यद्ध्वजं चैकेन पत्रिणा ।&#x9;058a&lt;br&gt;&#xA;&#39;भूयश्चैवार्जुनं सङ्ख्ये शरवर्षैरवाकिरत् ॥&#39;&#x9;058c&lt;br&gt;&#xA;स विक्षिप्यार्जुनस्तूर्णं सैन्धवप्रहिताञ्शरान् ।&#x9;059a&lt;br&gt;&#xA;युगपत्तस्य चिच्छेद शराभ्यां सैन्धवस्य ह ।&#x9;059c&lt;br&gt;&#xA;सारथेश्च शिरः कायाद्ध्वजं च समलङ्कृतम् ॥&#x9;059e&lt;br&gt;&#xA;स च्छिन्नयष्टिः सुमहान्धनञ्जयशराहतः ।&#x9;060a&lt;br&gt;&#xA;वराहः सिन्धुराजस्य पपातेन्दुसमप्रभः ॥&#x9;060c&lt;br&gt;&#xA;आदित्यं प्रेक्षमाणस्तु बीभत्सुः सृक्विणी लिहन् ।&#x9;061a&lt;br&gt;&#xA;अपश्यन्नान्तरं तस्य रक्षिभिः संवृतस्य वै ॥&#x9;061c&lt;br&gt;&#xA;अभवक्त्रोधरक्ताक्षो व्यात्तानन इवान्तकः ।&#x9;062a&lt;br&gt;&#xA;अथाब्रवीद्वासुदेवः कुन्तीपुत्रं धनञ्जयम् ॥&#x9;062c&lt;br&gt;&#xA;नैव शक्यस्त्वया हन्तुं निर्व्याजं भरतर्षभ ।&#x9;063a&lt;br&gt;&#xA;स्रक्ष्याम्यहमुपायं तमादित्यस्यापवारणे ।&#x9;063c&lt;br&gt;&#xA;ततोऽस्तं गतमादित्यं मंस्यते सिन्धुराडिह ॥&#x9;063e&lt;br&gt;&#xA;ततोऽस्य विस्मयः पार्थ हर्षश्चैव भविष्यति ।&#x9;064a&lt;br&gt;&#xA;आत्मजीवितलाभाच्च प्रतिज्ञायाश्च नाशनात् ॥&#x9;064c&lt;br&gt;&#xA;अस्तङ्गतमिवादित्यं दृष्ट्वा मोहेन बालिशः ।&#x9;065a&lt;br&gt;&#xA;न हि शक्ष्यत्यथाऽऽत्मानं रक्षितुं हर्षसम्भवात् ॥&#x9;065c&lt;br&gt;&#xA;एतस्मिन्नेव काले तु प्रहर्तव्यं धनञ्जय ।&#x9;066a&lt;br&gt;&#xA;जयद्रथस्य क्षुद्रस्य सवितुर्दर्शनार्थिनः ॥&#x9;066c&lt;br&gt;&#xA;सञ्जय उवाच &#x9;067&lt;br&gt;&#xA;एवमुक्त्वा ततः पार्थं क्षिप्रमेवाहरत्प्रभाम् ।&#x9;067a&lt;br&gt;&#xA;जनार्दनेन सृष्टं वै तम आदित्यनाशनम् ॥&#x9;067c&lt;br&gt;&#xA;पार्थस्य बलमज्ञानात्तमो दृष्ट्वा सुदुःखितम् ।&#x9;068a&lt;br&gt;&#xA;अभवंस्तावका योधा हर्षसङ्कुलचेतसः ॥&#x9;068c&lt;br&gt;&#xA;ते प्रहृष्टा रणे राजन्नपश्यन्सैनिका रविम् ।&#x9;069a&lt;br&gt;&#xA;उन्नाम्य वक्त्राणि तदा स च राजा जयद्रथः ॥&#x9;069c&lt;br&gt;&#xA;वीक्षमाणे ततस्तस्मिन्सिन्धुराजे दिवाकरम् ।&#x9;070a&lt;br&gt;&#xA;उन्नमय्य शिरोग्रीवां वीक्षते सूर्यमण्डलम् ।&#x9;070c&lt;br&gt;&#xA;तस्य शीघ्रं पृषत्केन कायाच्छीर्षमपाहर ॥&#x9;070e&lt;br&gt;&#xA;केशवेनैवमुक्तः सन्नमर्षाद्रक्तलोचनः ।&#x9;071a&lt;br&gt;&#xA;उद्बबर्ह शरं तीक्ष्णममरैरपि दुःसहम् ॥&#x9;071c&lt;br&gt;&#xA;एवं तूणीशयं घोरमिन्द्राशनिसमप्रभम् ।&#x9;072a&lt;br&gt;&#xA;वर्मभेदिनमत्यर्थं गन्धमाल्यार्चितं सदा ।&#x9;072c&lt;br&gt;&#xA;विससर्ज ततस्तूर्णं सैन्धवस्य रथं प्रति ॥&#x9;072e&lt;br&gt;&#xA;स तु गाण्डीवनिर्मुक्तः शरः श्येन इवाशुगः ।&#x9;073a&lt;br&gt;&#xA;शकुन्तमिव वृक्षाग्रात्सैन्धवस्याहरच्छिरः ॥&#x9;073c&lt;br&gt;&#xA;प्रपतिष्यति शीर्षे तु कृष्णोऽर्जुनमथाब्रवीत् ।&#x9;074a&lt;br&gt;&#xA;पार्थ पार्थ शिरो ह्येतद्यथा नेयान्महीतलम् ।&#x9;074c&lt;br&gt;&#xA;तथा कुरु कुरुश्रेष्ठ वक्ष्ये तस्यापि कारणम् ॥&#x9;074e&lt;br&gt;&#xA;श्रुत्वा तु वचनं तस्य त्वरमाणोऽस्त्रमायया ।&#x9;075a&lt;br&gt;&#xA;तथाऽहरच्छिरस्तस्य शरैरूर्ध्वं धनञ्जयः ।&#x9;075c&lt;br&gt;&#xA;दुर्हृदामपहर्षाय सुहृदां हर्षणाय च ॥&#x9;075e&lt;br&gt;&#xA;तिर्यगूर्ध्वमधश्चैव पुनरूर्ध्वमथापि च ।&#x9;076a&lt;br&gt;&#xA;दीर्घकालमवाक्चैव सम्प्रक्रीडन्निवार्जुनः ॥&#x9;076c&lt;br&gt;&#xA;तत्सैन्यं सर्वतोपश्यन्महदाश्चर्यमद्भुतम् ।&#x9;077a&lt;br&gt;&#xA;प्रापयत्स शिरो यस्माद्योधयन्नेव पार्थिवान् ॥&#x9;077c&lt;br&gt;&#xA;शरैः कन्दुकवत्कृत्वा तस्यालोकाय पाण्डवः ।&#x9;078a&lt;br&gt;&#xA;स्यमन्तपञ्चकाद्बाह्ये शिरस्तदहरच्छरैः ॥&#x9;078c&lt;br&gt;&#xA;जयद्रथस्यार्जुनबाणनालं मुखारविन्दं रुधिराम्बुसिक्तम् ।&#x9;079a&lt;br&gt;&#xA;दृष्टं नरैश्चोपरिवर्तमानं विद्याधरोत्सृष्टमिवैकपद्मम् ॥&#x9;079c&lt;br&gt;&#xA;स देवशत्रूनिव देवराजः किरीटमाली व्यधमत्सपत्नान् ।&#x9;080a&lt;br&gt;&#xA;यथा तमांस्यभ्युदितस्तमोघ्नः पूर्णां प्रतिज्ञां स समाप्य वीरः ॥&#x9;080c&lt;br&gt;&#xA;अथाब्रवीत्केशवं पाण्डवेयः कियन्तमध्वानमिदं हरामि ।&#x9;081a&lt;br&gt;&#xA;किमर्थमेतन्न निपात्यमुर्व्यां क्व च प्रयातव्यमिदं च शंस ।&#x9;081c&lt;br&gt;&#xA;शक्नोम्यहं यत्र भवान्ब्रवीति तं भूमिदेशं च शिरो विनेतुम् ॥ ॥&#x9;081e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/148/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/148/</guid>
      <description>&lt;p&gt;श्रीः&#xA;अध्यायः 148&#xA;कृष्णेनार्जुनम् प्रति सैन्धवमूर्ध्नो धरण्यामनिपातनीयत्वे कारणाभिधानम् ॥ 1 ॥ कृष्णाज्ञयाऽर्जुनेन स्यमन्तपञ्चके सन्ध्यमुपासमानस्य वृद्धक्षत्रस्योत्सङ्गे जयद्रथशिरसो निपातनम् ॥ 2 ॥ उत्तिष्ठमानस्य तस्योत्सङ्गाच्छिरसि धरणौ पतिते वृद्धक्षत्रमूर्ध्नो विदारणम् ॥ 3 ॥&#xA;सञ्जय उवाच &#x9;001&lt;br&gt;&#xA;एवस्मिन्नेव काले तु त्वरमाणे दिवाकरे ।&#x9;001a&lt;br&gt;&#xA;अब्रवीत्पाण्डवं तत्र त्वरमाणो जनार्दनः ॥&#x9;001c&lt;br&gt;&#xA;पार्थ पार्थ शिरो ह्येनद्यत्कृते न पतेद्भुवि ।&#x9;002a&lt;br&gt;&#xA;श्रूयतां तद्यथावृत्तं कारणं सैन्धवं *प्रति ॥&#x9;002c&lt;br&gt;&#xA;वृद्धक्षत्रः सैन्धवस्य पिता जगति विश्रुतः ।&#x9;003a&lt;br&gt;&#xA;स च घोरेण तपसा सैन्धवं प्राप्तवान्सुतम् ॥&#x9;003c&lt;br&gt;&#xA;जयद्रथममित्रघ्नं वागुवाचाशरीरिणी ।&#x9;004a&lt;br&gt;&#xA;नृपमन्तर्हिता वाणी मेघदुन्दुभिनिःस्वना ॥&#x9;004c&lt;br&gt;&#xA;तवात्मजो मनुष्येन्द्र कुलशीलदमादिभिः ।&#x9;005a&lt;br&gt;&#xA;गुणैर्भविष्यति विभो सदृशो वंशयोर्द्वयोः ।&#x9;005c&lt;br&gt;&#xA;क्षत्रियप्रवरो लोके नित्यं शूराभिसत्कृतः ॥&#x9;005e&lt;br&gt;&#xA;शिरश्छेत्स्यति सङ्क्रुद्धः शत्रुश्चालक्षितो भुवि ॥&#x9;006ac&lt;br&gt;&#xA;एतच्छ्रुत्वा सिन्धुराजो ध्यात्वा चिरमरिन्दमः ।&#x9;007a&lt;br&gt;&#xA;ज्ञातीन्सर्वानुवाचेदं पुत्रस्नेहाभिचोदितः ॥&#x9;007c&lt;br&gt;&#xA;सङ्ग्रामे युध्यमानस्य वहतो महतीं धुरम् ।&#x9;008a&lt;br&gt;&#xA;धरण्यां मम पुत्रस्य पातयिष्यति यः शिरः ॥&#x9;008c&lt;br&gt;&#xA;तस्यापि शतधा मूर्धा फलिष्यति न संशयः ।&#x9;009a&lt;br&gt;&#xA;&#39;यदि चेदस्ति मे लाभस्तपसो वा दमस्य वा ॥&#39;&#x9;009c&lt;br&gt;&#xA;एवमुक्त्वा ततो राज्ये स्थापयित्वा जयद्रथम् ।&#x9;010a&lt;br&gt;&#xA;वृद्धक्षत्रो वनं यातस्तपश्चोग्रं समास्थितः ॥&#x9;010c&lt;br&gt;&#xA;सोऽयं तप्यति तेजस्वी तपो घोरं दुरासदम् ।&#x9;011a&lt;br&gt;&#xA;स्यमन्तपञ्चकादस्माद्बहिर्वानरकेतन ॥&#x9;011c&lt;br&gt;&#xA;तस्माज्जयद्रथस्य त्वं शिरश्छित्त्वा महामृधे ।&#x9;012a&lt;br&gt;&#xA;दिव्येनास्त्रेण रिपुहन्घोरेणाद्भुतकर्मणा ॥&#x9;012c&lt;br&gt;&#xA;सकुण्डलं सिन्धुपतेः प्रभञ्जनसुतानुज ।&#x9;013a&lt;br&gt;&#xA;उत्सङ्गे पातयस्वास्य वृद्धक्षत्रस्य भारत ॥&#x9;013c&lt;br&gt;&#xA;अथ त्वमस्य मूर्धानं पातयिष्यसि भूतले ।&#x9;014a&lt;br&gt;&#xA;तवापि शतधा मूर्धा फलिष्यति न संशयः ॥&#x9;014c&lt;br&gt;&#xA;यथा चेदं न जानीयात्स राजा तपसि स्थितः ।&#x9;015a&lt;br&gt;&#xA;तथा कुरु कुरुश्रेष्ठ दिव्यमस्त्रमुपाश्रितः ॥&#x9;015c&lt;br&gt;&#xA;न ह्यसाध्यमकार्यं वा विद्यते तव किञ्चन ।&#x9;016a&lt;br&gt;&#xA;समस्तेष्वपि लोकेषु त्रिषु वासवनन्दन ॥&#x9;016c&lt;br&gt;&#xA;&#39;यथैतत्सैन्धवशिरः शरैरेव धनञ्जय ।&#x9;017a&lt;br&gt;&#xA;वृद्धक्षत्रे पतत्येव तथा नीतिर्विधीयताम् ॥&#39;&#x9;017c&lt;br&gt;&#xA;सञ्जय उवाच &#x9;018&lt;br&gt;&#xA;ततः सुमहदाश्चर्यं तत्रापश्याम भारत ।&#x9;018a&lt;br&gt;&#xA;स्यमन्तपञ्चकाद्बाह्यं शिरो यद्व्यहरत्ततः ॥&#x9;018c&lt;br&gt;&#xA;एतस्मिन्नेव काले तु वृद्धक्षत्रो महीपतिः ।&#x9;019a&lt;br&gt;&#xA;सन्ध्यामुपास्ते तेजस्वी सम्बन्धी तव मारिष ॥&#x9;019c&lt;br&gt;&#xA;उपासीनस्य तस्याथ कृष्णकेशं सकुण्डलम् ।&#x9;020a&lt;br&gt;&#xA;सिन्धुराजस्य मूर्धानमुत्सङ्गे समपातयत् ॥&#x9;020c&lt;br&gt;&#xA;तस्योत्सङ्गे निपतितं शिरस्तच्चारुकुण्डलम् ।&#x9;021a&lt;br&gt;&#xA;वृद्धक्षत्रस्य नृपतेरलक्षितमरिन्दम ॥&#x9;021c&lt;br&gt;&#xA;कृतजप्यस्य तस्याथ वृद्धक्षत्रस्य भारत ।&#x9;022a&lt;br&gt;&#xA;प्रोत्तिष्ठतस्तत्सहसा शिरोऽगच्छद्धरातलम् ॥&#x9;022c&lt;br&gt;&#xA;ततस्तस्य नरेन्द्रस्य पुत्रमूर्धनि भूतले ।&#x9;023a&lt;br&gt;&#xA;गते तस्यापि शतधा मूर्धाऽगच्छदरिन्दम ॥&#x9;023c&lt;br&gt;&#xA;ततः सर्वाणि सैन्यानि विस्मयं जग्मुरुत्तमम् ।&#x9;024a&lt;br&gt;&#xA;वासुदेवश्च बीभत्सुं प्रशशंस महारथम् ॥&#x9;024c&lt;br&gt;&#xA;&#39;ततो दृष्ट्वा विनिहतं सिन्धुराजं जयद्रथम् ।&#x9;025a&lt;br&gt;&#xA;कर्मणा तेन पार्थस्य विस्मिताः सर्वदेवताः ॥&#x9;025c&lt;br&gt;&#xA;सर्वदा समरे यस्य गोप्ता नित्यं जनार्दनः ।&#x9;026a&lt;br&gt;&#xA;कथं तस्य जयो न स्यादिति भूतानि मेनिरे ॥&#x9;026c&lt;br&gt;&#xA;एतदर्थं शिरस्तस्य व्यापयामास पाण्डवः ।&#x9;027a&lt;br&gt;&#xA;स्यमन्तपञ्चकाद्बाह्यं शरैरेव यथाक्रमम् ॥&#x9;027c&lt;br&gt;&#xA;कृत्वा तच्च महत्कर्म निहत्य च जयद्रथम् ।&#x9;028a&lt;br&gt;&#xA;अस्त्रं पाशुपतं पार्थः संहर्तुमुपचक्रमे ॥&#x9;028c&lt;br&gt;&#xA;संहरत्यपि कौन्तेये तदस्त्रं तत्र भारत ।&#x9;029a&lt;br&gt;&#xA;ववौ शीतः सुगन्धश्च पवनो ह्लादयन्निव ॥&#x9;029c&lt;br&gt;&#xA;संहारं च प्रमोक्षं च दृष्ट्वा तत्र दिवौकसः ।&#x9;030a&lt;br&gt;&#xA;विस्मयं परमं जग्मुः प्रशशंसुश्च पाण्डवम् ॥&#x9;030c&lt;br&gt;&#xA;एवमस्त्रेण तान्वीरो योधयित्वा धनञ्जयः ।&#x9;031a&lt;br&gt;&#xA;जयद्रथशिरः पश्चाद्व्यापयामास पाण्डवः ॥&#x9;031c&lt;br&gt;&#xA;तच्छिरश्च्यावमानं तु ददृशुस्तावका युधि ।&#x9;032a&lt;br&gt;&#xA;शल्यकर्णकृपा राजन्मोहिताः सव्यसाचिना ॥&#x9;032c&lt;br&gt;&#xA;शिरसि च्याविते तस्य शरैराशीविषोपमैः ।&#x9;033a&lt;br&gt;&#xA;पश्चात्कायोऽपतद्भूमिं शोचयन्सर्वपार्थिवान् ॥&#x9;033c&lt;br&gt;&#xA;दृष्ट्वा तु निहतं सङ्ख्ये सिन्धुराजं महारथम् ।&#x9;034a&lt;br&gt;&#xA;पुत्राणां तव नेत्रेभ्यो दुःखादास्रं प्रवर्तत ॥&#39;&#x9;034c&lt;br&gt;&#xA;ततो विनिहते राजन्सिन्धुराजे किरीटिना ।&#x9;035a&lt;br&gt;&#xA;तमस्तद्वासुदेवेन संहृतं भरतर्षभ ॥&#x9;035c&lt;br&gt;&#xA;पश्चाज्ज्ञातं महीपाल तव पुत्रैः सहानुगैः ।&#x9;036a&lt;br&gt;&#xA;वासुदेवप्रयुक्तेयं मायेति नृपसत्तम ॥&#x9;036c&lt;br&gt;&#xA;एवं स निहतो राजन्पार्थेनामिततेजसा ।&#x9;037a&lt;br&gt;&#xA;अक्षौहिणीरष्ट हत्वा जामाता तव सैन्धवः ॥&#x9;037c&lt;br&gt;&#xA;हतं जयद्रथं दृष्ट्वा तव पुत्रा नराधिप ।&#x9;038a&lt;br&gt;&#xA;दुःखादश्रूणि मुमुचुर्निराशाश्चाभवज्जये ॥&#x9;038c&lt;br&gt;&#xA;ततो जयद्रथे राजन्हते पार्थेन केशवः ।&#x9;039a&lt;br&gt;&#xA;दध्मौ शङ्खं महाबाहुरर्जुनश्च परन्तपः ॥&#x9;039c&lt;br&gt;&#xA;भीमश्च वृष्णिसिंहश्च युधामन्युश्च भारत ।&#x9;040a&lt;br&gt;&#xA;उत्तमौजाश्च विक्रान्तः शङ्खान्दध्मुः पृथक्पृथक् ॥&#x9;040c&lt;br&gt;&#xA;श्रुत्वा महान्तं तं शब्दं धर्मराजो युधिष्ठिरः ।&#x9;041a&lt;br&gt;&#xA;सैन्धवं निहतं मेने फल्गुनेन महात्मना ॥&#x9;041c&lt;br&gt;&#xA;ततो वादित्रघोषेण स्वान्योधान्पर्यहर्षयत् ।&#x9;042a&lt;br&gt;&#xA;अभ्यवर्तत सङ्ग्रामे भारद्वाजं युयुत्सया ॥&#x9;042c&lt;br&gt;&#xA;ततः प्रववृते राजन्नस्तं गच्छति भास्करे ।&#x9;043a&lt;br&gt;&#xA;द्रोणस्य सोमकैः सार्धं सङ्ग्रामो रोमहर्षणः ॥&#x9;043c&lt;br&gt;&#xA;ते तु सर्वे प्रयत्नेन भारद्वाजं जिघांसवः ।&#x9;044a&lt;br&gt;&#xA;सैन्धवे निहते राजन्नयुध्यन्त महारथाः ॥&#x9;044c&lt;br&gt;&#xA;पाण्डवास्तु जयं लब्ध्वा सैन्धवं विनिहत्य च ।&#x9;045a&lt;br&gt;&#xA;अयोधयंस्तु ते द्रोणं जयोऽन्मत्तास्ततस्ततः ॥&#x9;045c&lt;br&gt;&#xA;अर्जुनोऽपि ततो योधांस्तावकान्रथसत्तमान् ।&#x9;046a&lt;br&gt;&#xA;अयोधयन्महाबाहुर्हत्वा सैन्धवकं नृपम् ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/149/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/149/</guid>
      <description>&lt;p&gt;श्रीः&#xA;अध्यायः 149&#xA;अर्जुनेन निजशराहतिमोहितं कृपम् प्रति शोचनम् ॥ 1 ॥ सार्जुनेन कृष्णेन युधिष्ठिरमेत्य जयद्रथवधकथनम् ॥ 2 ॥ भीमादीनां युधिष्ठिरसमीपसमागमनम् ॥ 3 ॥&#xA;धृतराष्ट्र उवाच &#x9;001&lt;br&gt;&#xA;तस्मिन्विनिहते वीरे सैन्धवे सव्यसाचिना ।&#x9;001a&lt;br&gt;&#xA;मामका यदकुर्वन्त तन्ममाचक्ष्व सञ्जय ॥&#x9;001c&lt;br&gt;&#xA;&#39;पश्यतां सर्वसैन्यानां मामकानां महारणे ।&#x9;002a&lt;br&gt;&#xA;अहन्यत कथं युद्धे सैन्धवः सव्यसाचिना ॥&#x9;002c&lt;br&gt;&#xA;कथं द्रौणिकृपैर्गुप्तः कर्णेन च महारणे ।&#x9;003a&lt;br&gt;&#xA;फल्गुनाग्निमुखं घोरं प्रविष्टः साधु सैन्धवः ॥&#x9;003c&lt;br&gt;&#xA;तस्मिन्हते महेष्वासे मन्दात्मा स सुयोधनः ।&#x9;004a&lt;br&gt;&#xA;भ्रातृभिः सहितः सूत किमकार्षीदनन्तरम् ॥&#39;&#x9;004c&lt;br&gt;&#xA;सञ्जय उवाच &#x9;005&lt;br&gt;&#xA;सैन्धवं निहतं दृष्ट्वा रणे पार्थेन भारत ।&#x9;005a&lt;br&gt;&#xA;अमर्षवशमापन्नः कृपः शारद्वतस्ततः ॥&#x9;005c&lt;br&gt;&#xA;महता शरवर्षेण पाण्डवं समवाकिरत् ।&#x9;006a&lt;br&gt;&#xA;द्रौणिश्चाभ्यद्रवद्राजन्रथमास्थाय फल्गुनम् ॥&#x9;006c&lt;br&gt;&#xA;तावेतौ रथिनां श्रेष्ठौ रथाभ्यां रथसत्तमौ ।&#x9;007a&lt;br&gt;&#xA;उभावुभयतस्तीक्ष्णैर्विशिखैरभ्यवर्षताम् ॥&#x9;007c&lt;br&gt;&#xA;स तथा शरवर्षाभ्यां सुमहद्भ्यां महाभुजः ।&#x9;008a&lt;br&gt;&#xA;पीड्यमानः परामार्तिमगमद्रथिनां वरः ॥&#x9;008c&lt;br&gt;&#xA;सोऽजिघांसुर्गुरुं सङ्ख्ये गुरोस्तनयमेव च ।&#x9;009a&lt;br&gt;&#xA;चकाराचार्यकं तत्र कुन्तीपुत्रो धनञ्जयः ॥&#x9;009c&lt;br&gt;&#xA;अस्त्रैरस्त्राणि संवार्य द्रौणेः शारद्वतस्य च ।&#x9;010a&lt;br&gt;&#xA;मन्दवेगानिषूंस्ताभ्यामजिघांसुरवासृजत् ॥&#x9;010c&lt;br&gt;&#xA;तेन नातिभृशं त्रस्तौ विशिखैर्भृशपीडितौ ।&#x9;011a&lt;br&gt;&#xA;बहुत्वात्तु परामार्तिं शराणां तावगच्छताम् ॥&#x9;011c&lt;br&gt;&#xA;अथ शारद्वतो राजन्कौन्तेयशरपीडितः ।&#x9;012a&lt;br&gt;&#xA;अवासीदद्रथोपस्थे मूर्च्छामभिजगाम ह ॥&#x9;012c&lt;br&gt;&#xA;विह्वलं तमभिज्ञाय भर्तारं शरपीडितम् ।&#x9;013a&lt;br&gt;&#xA;हतोऽयमिति च ज्ञात्वा सारथिस्तमपावहत् ॥&#x9;013c&lt;br&gt;&#xA;तस्मिन्भग्ने महाराज कृपे शारद्वते युधि ।&#x9;014a&lt;br&gt;&#xA;अश्वत्थामाप्यपायासीत्पाण्डवेयाद्रथान्तरम् ॥&#x9;014c&lt;br&gt;&#xA;दृष्ट्वा शारद्वतं पार्थो मूर्च्छितं शरपीडितम् ।&#x9;015a&lt;br&gt;&#xA;धिग्धिङ्मामिति चैवोक्त्वा कृपणं पर्यदेवयत् ।&#x9;015c&lt;br&gt;&#xA;अश्रुपूर्णमुखो दीनो वचनं चेदमब्रवीत् ॥&#x9;015e&lt;br&gt;&#xA;पश्यन्निदं महाप्राज्ञः क्षत्ता राजानमुक्तवान् ।&#x9;016a&lt;br&gt;&#xA;कुलान्तकरणे पापे जातमात्रे सुयोधने ॥&#x9;016c&lt;br&gt;&#xA;नीयतां परलोकाय साध्वयं कुलपांसनः ।&#x9;017a&lt;br&gt;&#xA;अस्माद्धि कुरुमुख्यानां महदुत्पत्स्यते भयम् ॥&#x9;017c&lt;br&gt;&#xA;तदिदं समनुप्राप्तं वचनं सत्यवादिनः ।&#x9;018a&lt;br&gt;&#xA;तत्कृते ह्यद्य पश्यामि शरतल्पगतं गुरुम् ॥&#x9;018c&lt;br&gt;&#xA;धिगस्तु क्षात्रमाचारं धिगस्तु बलपौरुषम् ।&#x9;019a&lt;br&gt;&#xA;को हि ब्राह्मणमाचार्यमभिद्रुह्येत मादृशः ॥&#x9;019c&lt;br&gt;&#xA;ऋषिपुत्रो ममाचार्यो द्रोणस्य परमः सखा ।&#x9;020a&lt;br&gt;&#xA;एष शेते रथोपस्थे कृपो मद्बाणपीडितः ॥&#x9;020c&lt;br&gt;&#xA;अकामयानेन मया विशिखैरर्दितो भृशम् ।&#x9;021a&lt;br&gt;&#xA;अवसीदन्रथोपस्थे प्राणान्पीडयतीव मे ॥&#x9;021c&lt;br&gt;&#xA;पुत्रशोकाभितप्तेन शरैरभ्यर्दितेन च ।&#x9;022a&lt;br&gt;&#xA;अभ्यस्तो बहुभिर्बाणैर्दशधर्मगतेन वै ॥&#x9;022c&lt;br&gt;&#xA;&#39;शरार्दितः स हि मया प्रेक्षमाणो महाद्युतिः ।&#39;&#x9;023a&lt;br&gt;&#xA;शोचयत्येष नियतं भूयः पुत्रवधाद्धि माम् ।&#x9;023c&lt;br&gt;&#xA;कृपणं स्वरथे सन्नं पश्य कृष्ण यथागतम् ॥&#x9;023e&lt;br&gt;&#xA;उपाकृत्य तु वै विद्यामाचार्येभ्यो नरर्षभाः ।&#x9;024a&lt;br&gt;&#xA;प्रयच्छन्तीह ये कामान्देवत्वमुपयान्ति ते ॥&#x9;024c&lt;br&gt;&#xA;ये च विद्यामुपादाय गुरुभ्यः पुरुषाधमाः ।&#x9;025a&lt;br&gt;&#xA;घ्नन्ति तानेव दुर्वृत्तास्ते वै निरयगामिनः ॥&#x9;025c&lt;br&gt;&#xA;तदिदं नरकायाद्य कृतं कर्म मया ध्रुवम् ।&#x9;026a&lt;br&gt;&#xA;आचार्यं शरवर्षेण रथे सादयता कृपम् ॥&#x9;026c&lt;br&gt;&#xA;यत्तत्पूर्वमुपाकुर्वन्नस्त्रं मामब्रवीत्कृपः ।&#x9;027a&lt;br&gt;&#xA;न कथञ्चन कौरव्य प्रहर्तव्यं गुराविति ॥&#x9;027c&lt;br&gt;&#xA;तदिदं वचनं साधोराचार्यस्य महात्मनः ।&#x9;028a&lt;br&gt;&#xA;नानुष्ठितं तमेवाजौ विशिखैरभिवर्षता ॥&#x9;028c&lt;br&gt;&#xA;नमस्तस्मै सुपूज्याय गौतमायापलायिने ।&#x9;029a&lt;br&gt;&#xA;धिगस्तु मम वार्ष्णेय यदस्मै प्रहराम्यहम् ॥&#x9;029c&lt;br&gt;&#xA;सञ्जय उवाच &#x9;030&lt;br&gt;&#xA;तथा विलपमाने तु सव्यसाचिनि तं प्रति ।&#x9;030a&lt;br&gt;&#xA;*ततो राजन्हृषीकेशः सङ्ग्रामशिरसि स्थितम् ।&#x9;030c&lt;br&gt;&#xA;तीर्णप्रतिज्ञं बीभत्सुं परिष्वज्यैनमब्रवीत् ॥&#x9;030e&lt;br&gt;&#xA;दिष्ठ्या सम्पादिता जिष्णो प्रतिज्ञा महती त्वया ।&#x9;031a&lt;br&gt;&#xA;दिष्ट्या विनिहतः पापो वृद्धक्षत्रः सहात्मजः ॥&#x9;031c&lt;br&gt;&#xA;धार्तराष्ट्रबलं प्राप्य देवसेनापि भारत ।&#x9;032a&lt;br&gt;&#xA;सीदेत समरे जिष्णो नात्र कार्या विचारणा ॥&#x9;032c&lt;br&gt;&#xA;न तं पश्यामि लोकेषु चिन्तयन्पुरुषं क्वचित् ।&#x9;033a&lt;br&gt;&#xA;त्वदृते पुरुषव्याघ्र य एतद्योधयेद्बलम् ॥&#x9;033c&lt;br&gt;&#xA;महाप्रभावा बहवस्त्वया तुल्याधिकापि वा ।&#x9;034a&lt;br&gt;&#xA;समेताः पृथिवीपाला धार्तराष्ट्रस्य कारणात् ॥&#x9;034c&lt;br&gt;&#xA;ते त्वां प्राप्य रणे क्रुद्धा नाभ्यवर्तन्त दंशिताः ।&#x9;035a&lt;br&gt;&#xA;तव वीर्यं बलं चैव रुद्रशक्रान्तकोपमम् ॥&#x9;035c&lt;br&gt;&#xA;नेदृशं शक्नुयात्कश्चिद्रणे कर्तुं पराक्रमम् ।&#x9;036a&lt;br&gt;&#xA;यादृशं कृतवानद्य त्वमेकः शत्रुतापनः ॥&#x9;036c&lt;br&gt;&#xA;एवमेव हते कर्णे सानुबन्धे दुरात्मनि ।&#x9;037a&lt;br&gt;&#xA;वर्धयिष्यामि भूयस्त्वां विजितारिं हतद्विषम् ॥&#x9;037c&lt;br&gt;&#xA;तमर्जुनः प्रत्युवाच प्रसादात्तव माधव ।&#x9;038a&lt;br&gt;&#xA;प्रतिज्ञेयं मया तीर्णा विबुधैरपि दुस्तरा ॥&#x9;038c&lt;br&gt;&#xA;अनाश्चर्यो जयस्तेषां येषां नाथोऽसि केशव ।&#x9;039a&lt;br&gt;&#xA;त्वत्प्रसादान्महीं कृत्स्नां सम्प्राप्स्यति युधिष्ठिरः ॥&#x9;039c&lt;br&gt;&#xA;तवैष भारो वार्ष्णेय तवैव विजयः प्रभो ।&#x9;040a&lt;br&gt;&#xA;वर्धनीयास्तव वयं प्रेष्याश्च मधुसूदन ॥&#x9;040c&lt;br&gt;&#xA;एवमुक्तस्ततः कृष्णः शनकैर्वाहयन्हयान् ।&#x9;041a&lt;br&gt;&#xA;दर्शयामास पार्थाय क्रूरमायोधनं महत् ॥&#x9;041c&lt;br&gt;&#xA;श्रीकृष्ण उवाच &#x9;042&lt;br&gt;&#xA;प्रार्थयन्तो जयं युद्धे प्रथितं च महद्यशः ।&#x9;042a&lt;br&gt;&#xA;पृथिव्यां शेरते शूराः पार्थिवास्त्वच्छरैर्हताः ॥&#x9;042c&lt;br&gt;&#xA;विकीर्णशस्त्राभरणा विपन्नाश्वरथद्विपाः ।&#x9;043a&lt;br&gt;&#xA;सञ्छिन्नभिन्नमर्माणो वैक्लव्यं परमं गताः ॥&#x9;043c&lt;br&gt;&#xA;ससत्वा गतसत्वाश्च प्रभया परया युताः ।&#x9;044a&lt;br&gt;&#xA;सजीवा इव लक्ष्यन्ते गतसत्वा नराधिपाः ॥&#x9;044c&lt;br&gt;&#xA;तेषां शरैः स्वर्णपुङ्खैः शस्त्रैश्च विविधैः शितैः ।&#x9;045a&lt;br&gt;&#xA;वाहनैरायुधैश्चैव सम्पूर्णां पश्य मेदिनीम् ॥&#x9;045c&lt;br&gt;&#xA;वर्मभिश्चर्मभिर्हारैः शिरोभिश्च सकुण्डलैः ।&#x9;046a&lt;br&gt;&#xA;उष्णीषैर्मकुटैः स्रग्भिश्चूडामणिभिरम्बरैः ॥&#x9;046c&lt;br&gt;&#xA;कण्ठसूत्रैरङ्गदैश्च निष्कैरपि च सप्रभैः ।&#x9;047a&lt;br&gt;&#xA;अन्यैश्चाभरणैश्चित्रैर्भाति भारत मेदिनी ॥&#x9;047c&lt;br&gt;&#xA;[अनुकर्षैरुपासङ्गैः पताकाभिर्ध्वजैस्तथा ।&#x9;048a&lt;br&gt;&#xA;उपस्करैरधिष्ठानैरीषादण्डकबन्धुरैः ॥&#x9;048c&lt;br&gt;&#xA;चक्रैः प्रमथितैश्चित्रैरक्षैश्च बहुधा रणे ।&#x9;049a&lt;br&gt;&#xA;युगैर्योक्त्रैः कलापैश्च धनुर्भिः सायकैस्तथा ॥&#x9;049c&lt;br&gt;&#xA;परिस्तोमैः कुथाभिश्च परिघैरङ्कुशैस्तथा ।&#x9;050a&lt;br&gt;&#xA;शक्तिभिर्भिण्डिपालैश्च तूणैः शूलैः परश्वथैः ॥&#x9;050c&lt;br&gt;&#xA;प्रासैश्च तोमरैश्चैव कुन्तैर्यष्टिभिरेव च ।&#x9;051a&lt;br&gt;&#xA;शतघ्नीभिर्भुशुण्डीभिः खड्गैः परशुभिस्तथा ॥&#x9;051c&lt;br&gt;&#xA;मुसलैर्मुद्गरैश्चैव गदाभिः कुणपैस्तथा ।&#x9;052a&lt;br&gt;&#xA;सुवर्णविकृताभिश्च कशाभिर्भरतर्षभ ॥&#x9;052c&lt;br&gt;&#xA;घण्टाभिश्च गजेन्द्राणां भाण्डैश्च विविधैरपि ।&#x9;053a&lt;br&gt;&#xA;स्रग्भिश्च नानाभरणैर्वस्त्रैश्चैव महाधनैः ।&#x9;053c&lt;br&gt;&#xA;अपविद्धैर्बभौ भूमिर्ग्रहैर्द्यौरिव शारदी ॥&#x9;053e&lt;br&gt;&#xA;पृथिव्यां पृथिवीहेतोः पृथिवीपतयो हताः ।&#x9;054a&lt;br&gt;&#xA;पृथिवीमुपगुह्याङ्गैः सुप्ताः कान्तामिव प्रियाम् ॥&#x9;054c&lt;br&gt;&#xA;इमांश्च गिरिकूटाभान्नागानैरावतोपमान् ।&#x9;055a&lt;br&gt;&#xA;क्षरतः शोणितं भूरि शस्त्रच्छेददरीमुखैः ।&#x9;055c&lt;br&gt;&#xA;दरीमुखैरिव गिरीन्गैरिकाम्बुपरिस्रवान् ॥&#x9;055e&lt;br&gt;&#xA;तांश्च बाणहतान्वीर पश्य निष्टनतः क्षितौ ।&#x9;056a&lt;br&gt;&#xA;हयांश्च पतितान्पश्य स्वर्णभाण्डविभूषितान् ॥&#x9;056c&lt;br&gt;&#xA;गन्धर्वनगराकारान्रथांश्च निहतेश्वरान् ।&#x9;057a&lt;br&gt;&#xA;छिन्नध्वजपताकाक्षान्विचक्रान्हतसारथीन् ॥&#x9;057c&lt;br&gt;&#xA;निकृत्तकूबरयुगान्भग्नेषान्बन्धुरान्प्रभो ।&#x9;058a&lt;br&gt;&#xA;पश्य पार्थ हयान्भूमौ विमानोपमदर्शनान् ॥&#x9;058c&lt;br&gt;&#xA;पत्तींश्च निहतान्वीर शतशोऽथ सहस्रशः ।&#x9;059a&lt;br&gt;&#xA;धनुर्भृतश्चर्मभृतः शयानान्रुधिरोक्षितान् ॥&#x9;059c&lt;br&gt;&#xA;महीमालिङ्ग्य सर्वाङ्गैः पांसुध्वस्तशिरोरुहान् ।&#x9;060a&lt;br&gt;&#xA;पश्य योधान्महाबाहो त्वच्छरैर्भिन्नविग्रहान् ॥&#x9;060c&lt;br&gt;&#xA;निपातितद्विपरथवाजिसङ्कुलमसृग्वसापिशितसमृद्धकर्दमम् ।&#x9;061a&lt;br&gt;&#xA;निशाचरश्ववृकपिशाचमोदनं महीतलं नरवर पश्य दुर्दृशम् ॥&#x9;061c&lt;br&gt;&#xA;इदं महत्त्वय्युपपद्यते प्रभो रणाजिरे कर्म यशोऽभिवर्धनम् ।&#x9;062a&lt;br&gt;&#xA;शतक्रतौ चापि च देवसत्तमे महाहवे जघ्नुषि दैत्यदानवान् ॥]&#x9;062c&lt;br&gt;&#xA;सञ्जय उवाच &#x9;063&lt;br&gt;&#xA;एवं सन्दर्शयन्कृष्णो रणभूमिं किरीटिने ।&#x9;063a&lt;br&gt;&#xA;स्वैः समेतः समुदितैः पाञ्चजन्यं व्यनादयत् ॥&#x9;063c&lt;br&gt;&#xA;&#39;सात्यकिः पार्थमभ्यायाद्भीमसेनश्च पाण्डवः ।&#x9;064a&lt;br&gt;&#xA;युधामन्यूत्तमौजौ च पाञ्चालस्यात्मजावुभौ ॥&#x9;064c&lt;br&gt;&#xA;ते निवार्य शरैर्द्रौणिं कर्णं च सह भूमिपैः ।&#x9;065a&lt;br&gt;&#xA;आगच्छन्रथिनश्चैव यत्र राजा युधिष्ठिरः ॥&#39;&#x9;065c&lt;br&gt;&#xA;स दर्शयन्नेव किरीटिनेऽरिहा जनार्दनस्तामरिभूमिमञ्जसा ।&#x9;066a&lt;br&gt;&#xA;अजातशत्रुं समुपेत्य पाण्डवं निवेदयामास हतं जयद्रथम् ॥ ॥&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/150/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/150/</guid>
      <description>&lt;p&gt;श्रीः&#xA;अध्यायः 150&#xA;युधिष्ठिरेण स्वाभिवादकानां कृष्णभीमार्जुनसात्यकीनामालिङ्गनादिना सत्कारः ॥ 1 ॥ कृष्णयुधिष्ठिरयोः संलापः ॥ 2 ॥&#xA;सञ्जय उवाच &#x9;001&lt;br&gt;&#xA;ततो राजानमभ्येत्य धर्मपुत्रं युधिष्ठिरम् ।&#x9;001a&lt;br&gt;&#xA;ववन्दे सम्प्रहृष्टात्मा हते पार्थेन सैन्धवे ॥&#x9;001c&lt;br&gt;&#xA;दिष्ट्या वर्धसि राजेन्द्र हतशत्रुर्नरोत्तम ।&#x9;002a&lt;br&gt;&#xA;दिष्ट्या निस्तीर्णवांश्चैव प्रतिज्ञामनुजस्तव ॥&#x9;002c&lt;br&gt;&#xA;स त्वेवमुक्तः कृष्णेन हृष्टः परपुरञ्जयः ।&#x9;003a&lt;br&gt;&#xA;ततो युधिष्ठिरो राजा रथादाप्लुत्य भारत ।&#x9;003c&lt;br&gt;&#xA;पर्यष्वजत्तदा कृष्णावानन्दाश्रुपरिप्लुतः ॥&#x9;003e&lt;br&gt;&#xA;प्रमृज्य वदनं शुभ्रं पुण्डरीकसमप्रभम् ।&#x9;004a&lt;br&gt;&#xA;अब्रवीद्वासुदेवं च पाण्डवं च धनञ्जयम् ॥&#x9;004c&lt;br&gt;&#xA;प्रियमेतदुपश्रुत्य त्वत्तः पुष्करलोचन ।&#x9;005a&lt;br&gt;&#xA;नान्तं गच्छामि हर्षस्य तितीर्षुरुदधेरिव ॥&#x9;005c&lt;br&gt;&#xA;अत्यद्भुतमिदं कृष्ण कृतं पार्थेन धीमता ।&#x9;006a&lt;br&gt;&#xA;दिष्ट्या पश्यामि सङ्ग्रामे तीर्णभारौ महारथौ ॥&#x9;006c&lt;br&gt;&#xA;दिष्ट्या च निहतः पापः सैन्धवः पुरुषाधमः ।&#x9;007a&lt;br&gt;&#xA;&#39;दिष्ट्या शत्रुगणाश्चैव निमग्नाः शोकसागरे ॥&#39;&#x9;007c&lt;br&gt;&#xA;कृष्ण दिष्ट्या मम प्रीतिर्महती प्रतिपादिता ।&#x9;008a&lt;br&gt;&#xA;त्वया गुप्तेन गोविन्द घ्नता पापं जयद्रथम् ॥&#x9;008c&lt;br&gt;&#xA;किन्तु नात्यद्भुतं तेषां येषां नस्त्वं समाश्रयः ।&#x9;009a&lt;br&gt;&#xA;न तेषां दुष्कृतं किञ्चित्त्रिषु लोकेषु विद्यते ।&#x9;009c&lt;br&gt;&#xA;सर्वलोकगुरुर्येषां त्वं नाथो मधुसूदन ॥&#x9;009e&lt;br&gt;&#xA;त्वत्प्रसादाद्धि गोविन्द वयं जेष्यामहे रिपून् ।&#x9;010a&lt;br&gt;&#xA;&#39;यथा पुरा प्रसादात्ते दानवान्पाकशासनः ॥&#x9;010c&lt;br&gt;&#xA;पृथिव्या विजयो वापि त्रैलोक्यविजयोऽपि वा ।&#x9;011a&lt;br&gt;&#xA;ध्रुवो हि तेषां वार्ष्णेय येषां तुष्टोऽसि मानद ॥&#x9;011c&lt;br&gt;&#xA;न तेषां विद्यते पापं सङ्ग्रामे वा पराजयः ।&#x9;012a&lt;br&gt;&#xA;त्रिदशेश्वर नाथस्त्वं येषां तुष्टोऽसि माधव ॥&#x9;012c&lt;br&gt;&#xA;त्वत्प्रसादाद्धृषीकेश शक्रः सुरगणेश्वरः ।&#x9;013a&lt;br&gt;&#xA;त्रैलोक्यविजयं श्रीमान्प्राप्तवान्रणमूर्धनि ॥&#x9;013c&lt;br&gt;&#xA;तव चैव प्रसादेन त्रिदशास्त्रिदशेश्वराः ।&#x9;014a&lt;br&gt;&#xA;अमरत्वं गताः कृष्ण लोकांश्चाश्नुवतेऽक्षयान् ॥&#39;&#x9;014c&lt;br&gt;&#xA;स्थितः सर्वात्मना नित्यं प्रियेषु च हितेषु च ।&#x9;015a&lt;br&gt;&#xA;त्वां चैवास्माभिराश्रित्य कृतः शस्त्रसमुद्यमः ।&#x9;015c&lt;br&gt;&#xA;सुरैरिवासुरवधे शक्रं शक्रानुजाहवे ॥&#x9;015e&lt;br&gt;&#xA;असम्भाव्यमिदं कर्म देवैरपि जनार्दन ।&#x9;016a&lt;br&gt;&#xA;त्वद्बुद्धिबलवीर्येण कृतवानेष फल्गुनः ॥&#x9;016c&lt;br&gt;&#xA;बाल्यात्प्रभृति ते कृष्ण कर्माणि श्रुतवानहम् ।&#x9;017a&lt;br&gt;&#xA;अमानुषाणि दिव्यानि महान्ति च बहूनि च ।&#x9;017c&lt;br&gt;&#xA;तदैवाज्ञासिषं शत्रून्हतान्प्राप्तां च मेदिनीम् ॥&#x9;017e&lt;br&gt;&#xA;त्वत्प्रसादसमुत्थेन विक्रमेणारिसूदन ।&#x9;018a&lt;br&gt;&#xA;सुरेशत्वं गतः शक्रो हत्वा दैत्यान्सहस्रशः ॥&#x9;018c&lt;br&gt;&#xA;त्वत्प्रसादाद्धृषीकेश जगत्स्थावरजङ्गमम् ।&#x9;019a&lt;br&gt;&#xA;स्ववर्त्मनि स्थितं वीर जपहोमेषु वर्तते ॥&#x9;019c&lt;br&gt;&#xA;एकार्णवमिदं पूर्वं सर्वमासीत्तमोमयम् ।&#x9;020a&lt;br&gt;&#xA;त्वत्प्रसादान्माहाबाहो जगत्प्राप्तं नरोत्तम ॥&#x9;020c&lt;br&gt;&#xA;स्रष्टारं सर्वलोकानां परमात्मानमव्ययम् ।&#x9;021a&lt;br&gt;&#xA;ये पश्यन्ति हृषीकेश न ते मुह्यन्ति कर्हिचित् ॥&#x9;021c&lt;br&gt;&#xA;पुराणं परमं देवं देवदेवं सनातनम् ।&#x9;022a&lt;br&gt;&#xA;ये प्रपन्नाः सुरगुरुं न ते मुह्यन्ति कर्हिचित् ॥&#x9;022c&lt;br&gt;&#xA;अनादिनिधनं देवं लोककर्तारमव्ययम् ।&#x9;023a&lt;br&gt;&#xA;ये भक्तास्त्वां हृषीकेश दुर्गाण्यतितरन्ति ते ॥&#x9;023c&lt;br&gt;&#xA;परं पुराणं पुरुषं पराणां परमं च यत् ।&#x9;024a&lt;br&gt;&#xA;प्रपद्यतस्तत्परमं परा भूतिर्विधीयते ॥&#x9;024c&lt;br&gt;&#xA;गायन्ति चतुरो वेदा यश्च देवेषु गीयते ।&#x9;025a&lt;br&gt;&#xA;तं प्रपद्य महात्मानं भूतिमश्नाम्यनुत्तमाम् ॥&#x9;025c&lt;br&gt;&#xA;परमेश परेशेश तिर्यगीश नरेश्वर ।&#x9;026a&lt;br&gt;&#xA;सर्वेश्वरेश्वरेशेश नमस्ते पुरुषोत्तम ॥&#x9;026c&lt;br&gt;&#xA;त्वमीशेशेश्वरेशान प्रभो वर्धस्व माधव ।&#x9;027a&lt;br&gt;&#xA;प्रभवाप्यय सर्वस्य सर्वात्मन्पृथुलोचन ॥&#x9;027c&lt;br&gt;&#xA;धनञ्जयसखा यश्च धनञ्जयहितश्च यः ।&#x9;028a&lt;br&gt;&#xA;धनञ्जयस्य गोप्ता तं प्रपद्य सुखमेधते ॥&#x9;028c&lt;br&gt;&#xA;[मार्कण्डेयः पुराणर्षिश्चरितज्ञस्तवानघ ।&#x9;029a&lt;br&gt;&#xA;माहात्म्यमनुभावं च पुरा कीर्तितवान्मुनिः ॥&#x9;029c&lt;br&gt;&#xA;असितो देवलश्चैव नारदश्च महातपाः ।&#x9;030a&lt;br&gt;&#xA;पितामहश्च मे व्यासस्त्वामाहुर्विधिमुत्तमम् ॥&#x9;030c&lt;br&gt;&#xA;त्वं तेजस्त्वं परं ब्रह्म त्वं सत्यं त्वं महत्तपः ।&#x9;031a&lt;br&gt;&#xA;त्वं श्रेयस्त्वं यशश्चाग्र्यं कारणं जगतस्तथा ॥&#x9;031c&lt;br&gt;&#xA;त्वया सृष्टमिदं सर्वं जगत्स्थावरजङ्गमम् ।&#x9;032a&lt;br&gt;&#xA;प्रलये समनुप्राप्ते त्वां वै निविशते पुनः ॥&#x9;032c&lt;br&gt;&#xA;अनादिनिधनं देवं विश्वस्येशं जगत्पते ।&#x9;033a&lt;br&gt;&#xA;धातारमजमव्यक्तमाहुर्वेदविदो जनाः ॥&#x9;033c&lt;br&gt;&#xA;भूतात्मानं महात्मानमनन्तं विश्वतोमुखम् ।&#x9;034a&lt;br&gt;&#xA;अपि देवा न जानन्ति गुह्यमाद्यं जगत्पतिम् ।&#x9;034c&lt;br&gt;&#xA;नारायणं परं देवं परमात्मानमीश्वरम् ॥&#x9;034e&lt;br&gt;&#xA;ज्ञानयोनिं हरिं विष्णुं मुमुक्षूणां परायणम् ।&#x9;035a&lt;br&gt;&#xA;परं पुराणं पुरुषं पुराणानां परं च यत् ॥&#x9;035c&lt;br&gt;&#xA;एवमादिगुणानां ते कर्मणां दिवि चेह च ।&#x9;036a&lt;br&gt;&#xA;अतीतभूतभव्यानां सङ्ख्याताऽत्र न विद्यते ॥&#x9;036c&lt;br&gt;&#xA;सर्वतो रक्षणीयाः स्म शक्रेणेव दिवौकसः ।&#x9;037a&lt;br&gt;&#xA;यैस्त्वं सर्वगुणोपेतः सुहृन्न उपपादितः ॥&#x9;037c&lt;br&gt;&#xA;इत्येवं धर्मराजेन हरिरुक्तो महायशाः ।&#x9;038a&lt;br&gt;&#xA;अनुरूपमिदं वाक्यं प्रत्युवाच जनार्दनः ॥&#x9;038c&lt;br&gt;&#xA;भवता तपसोग्रेण धर्मेण परमेण च ।&#x9;039a&lt;br&gt;&#xA;साधुत्वादार्जवाच्चैव हतः पापो जयद्रथः ॥&#x9;039c&lt;br&gt;&#xA;अयं च पुरुषव्याघ्र त्वदनुध्यानसंवृतः ।&#x9;040a&lt;br&gt;&#xA;हत्वा योधसहस्राणि न्यहञ्जिष्णुर्जयद्रथम् ॥&#x9;040c&lt;br&gt;&#xA;कृतित्वे बाहुवीर्ये च तथैवासम्भ्रमेऽपि च ।&#x9;041a&lt;br&gt;&#xA;शीघ्रतामोघबुद्धित्वे नास्ति पार्थसमः क्वचित् ॥&#x9;041c&lt;br&gt;&#xA;तदयं भरतश्रेष्ठ भ्राता तेऽद्य यदर्जुनः ।&#x9;042a&lt;br&gt;&#xA;सैन्यक्षयं रणे कृत्वा सिन्धुराजशिरोऽहरत् ॥&#x9;042c&lt;br&gt;&#xA;ततो धर्मसुतो जिष्णुं परिष्वज्य विशाम्पते ।&#x9;043a&lt;br&gt;&#xA;प्रमृज्य वदनं तस्य पर्याश्वासयत प्रभुः ॥&#x9;043c&lt;br&gt;&#xA;अतीव सुमहत्कर्म कृतवानसि फल्गुन ।&#x9;044a&lt;br&gt;&#xA;असह्यं चाविषह्यं च देवैरपि सवासवैः ॥&#x9;044c&lt;br&gt;&#xA;दिष्टा निस्तीर्णभारोऽसि हतारिश्चासि शत्रुहन् ।&#x9;045a&lt;br&gt;&#xA;दिष्ट्या सत्या प्रतिज्ञेयं कृता हत्वा जयद्रथम् ॥&#x9;045c&lt;br&gt;&#xA;एवमुक्त्वा गुडाकेशं धर्मराजो महायशाः ।&#x9;046a&lt;br&gt;&#xA;पस्पर्श पुण्यगन्धेन पृष्ठे हस्तेन पार्थिवः ॥]&#x9;046c&lt;br&gt;&#xA;सञ्जय उवाच &#x9;047&lt;br&gt;&#xA;एवमुक्तौ महात्मानावुभौ केशवपाण्डवौ ।&#x9;047a&lt;br&gt;&#xA;तावब्रूतां तदा कृष्णौ राजानं पृथिवीपतिम् ॥&#x9;047c&lt;br&gt;&#xA;तव कोपाग्निना दग्धः पापो राजञ्जयद्रथः ।&#x9;048a&lt;br&gt;&#xA;उत्तीर्णं चापि सुमहद्धार्तराष्ट्रबलं रणे ॥&#x9;048c&lt;br&gt;&#xA;युधिष्ठिर उवाच &#x9;049&lt;br&gt;&#xA;हन्यन्ते निहताश्चैव विनङ्क्ष्यन्ति च केशव ।&#x9;049a&lt;br&gt;&#xA;तव क्रोधहता ह्येते कौरवाः शत्रुसूदन ॥&#x9;049c&lt;br&gt;&#xA;त्वां हि चक्षुर्हणं वीर कोपयित्वा सुयोधनः ।&#x9;050a&lt;br&gt;&#xA;समित्रबन्धुः समरे प्राणांस्त्यक्ष्यति दुर्मतिः ॥&#x9;050c&lt;br&gt;&#xA;तव क्रोधहतः पूर्वं देवैरपि सुदुर्जयः ।&#x9;051a&lt;br&gt;&#xA;शरतल्पगतः शेते भीष्मः कुरुपितामहः ॥&#x9;051c&lt;br&gt;&#xA;दुर्लभो विजयस्तेषां सङ्ग्रामे रिपुघातिनाम् ।&#x9;052a&lt;br&gt;&#xA;याता मृत्युवशं ते वै येषां क्रुद्धोऽपि माधव ॥&#x9;052c&lt;br&gt;&#xA;राज्यं प्राणाः श्रियः पुत्राः सौख्यानि विविधानि च ।&#x9;053a&lt;br&gt;&#xA;अचिरात्तस्य नश्यन्ति येषां क्रुद्धोऽसि मानद ॥&#x9;053c&lt;br&gt;&#xA;भगवानुवाच &#x9;054&lt;br&gt;&#xA;विनष्टान्कौरवान्मन्ये सपुत्रपशुबान्धवान् ।&#x9;054a&lt;br&gt;&#xA;राजधर्मपरे नित्यं त्वयि क्रुद्धे परन्तप ॥&#x9;054c&lt;br&gt;&#xA;सञ्जय उवाच &#x9;055&lt;br&gt;&#xA;ततो भीमो महाबाहुः सात्यकिश्च महारथः ।&#x9;055a&lt;br&gt;&#xA;अभिवाद्य गुरुं ज्येष्ठं मार्गणैः क्षतविक्षतौ ।&#x9;055c&lt;br&gt;&#xA;क्षितावास्तां महेष्वासौ पाञ्चाल्यपरिवारितौ ॥&#x9;055e&lt;br&gt;&#xA;तौ दृष्ट्वा मुदितो वीरौ प्राञ्जली चाग्रतः स्थितौ ।&#x9;056a&lt;br&gt;&#xA;अभ्यनन्दत कौन्तेयस्तावुभौ भीमसात्यकी ॥&#x9;056c&lt;br&gt;&#xA;दिष्ट्या पश्यामि वा शूरौ विमुक्तौ सैन्यसागरात् ।&#x9;057a&lt;br&gt;&#xA;द्रोणग्राहदुराधर्षाद्धार्दिक्यमकरालयात् ॥&#x9;057c&lt;br&gt;&#xA;दिष्ट्या विनिर्जिताः सङ्ख्ये पृथिव्यां सर्वपार्थिवाः ।&#x9;058a&lt;br&gt;&#xA;युवां विजयिनौ चापि दिष्ट्या पश्यामि संयुगे ॥&#x9;058c&lt;br&gt;&#xA;दिष्ट्या द्रोणो जितः सङ्ख्ये हार्दिक्यश्च महाबलः ।&#x9;059a&lt;br&gt;&#xA;दिष्ट्या विकर्णिभिः कर्णो रणे नीतः पराभवम् ॥&#x9;059c&lt;br&gt;&#xA;विमुखश्च कृतः शल्यो युवाभ्यां पुरुषर्षभौ ।&#x9;060a&lt;br&gt;&#xA;दिष्ट्या युवां कुशलिनौ सङ्ग्रामात्पुनरागतौ ।&#x9;060c&lt;br&gt;&#xA;पश्यामि रथिनां श्रेष्ठावुभौ युद्धविशारदौ ॥&#x9;060e&lt;br&gt;&#xA;मम वाक्यकरौ वीरौ मम गौरवयन्त्रितौ ।&#x9;061a&lt;br&gt;&#xA;सैन्यार्णवं समुत्तीर्णौ दिष्ट्या पश्यामि वामहम् ॥&#x9;061c&lt;br&gt;&#xA;समरश्लाघिनौ वीरौ समरेष्वपराजितौ ।&#x9;062a&lt;br&gt;&#xA;मम वाक्यसमौ चैव दिष्ट्या पश्यामि वामहम् ॥&#x9;062c&lt;br&gt;&#xA;इत्युक्त्वा पाण्डवो राजन्युयुधानवृकोदरौ ।&#x9;063a&lt;br&gt;&#xA;सस्वजे पुरुषव्याघ्रौ हर्षाद्बाष्पं मुमोच ह ॥&#x9;063c&lt;br&gt;&#xA;ततः प्रमुदितं सर्वं बलमासीद्विशाम्पते ।&#x9;064a&lt;br&gt;&#xA;पाण्डवानां रणे हृष्टं युद्धाय तु मनो दधे ॥ ॥&#x9;064c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/151/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/151/</guid>
      <description>&lt;p&gt;श्रीः&#xA;अध्यायः 151&#xA;सैन्धववधदुःखितेन दुर्योधनेन द्रोणमेत्य आत्मोपालम्भपूर्वकं परिशोचनम् ॥ 1 ॥&#xA;सञ्जय उवाच &#x9;001&lt;br&gt;&#xA;सैन्धवे निहते राजन्पुत्रस्तव सुयोधनः ।&#x9;001a&lt;br&gt;&#xA;[अश्रुपूर्णमुखो दीनो निरुत्साहो द्विषज्जये ॥&#x9;001c&lt;br&gt;&#xA;दुर्मना निःश्वसन्दुष्टो भग्नदंष्ट्र इवोरगः ।&#x9;002a&lt;br&gt;&#xA;आगस्कृत्सर्वलोकस्य पुत्रस्तेऽर्तिं परामगात् ॥&#x9;002c&lt;br&gt;&#xA;दृष्ट्वा तत्कदनं घोरं स्वबलस्य कृतं महत् ।&#x9;003a&lt;br&gt;&#xA;जिष्णुना भीमसेनेन सात्वतेन च संयुगे ॥&#x9;003c&lt;br&gt;&#xA;स विवर्णः कृशो दीनो बाष्पविप्लुतलोचनः ।]&#x9;004a&lt;br&gt;&#xA;अमन्यतार्जुनसमो न योद्धा भुवि विद्यते ॥&#x9;004c&lt;br&gt;&#xA;न द्रोणो न च राधेयो नाश्वत्थामा कृपो न च ।&#x9;005a&lt;br&gt;&#xA;पार्थस्य सम्मुखे स्थातुं पर्याप्ता इति मारिष ॥&#x9;005c&lt;br&gt;&#xA;निर्जित्य हि रणे पार्थः सर्वान्मम महारथान् ।&#x9;006a&lt;br&gt;&#xA;अवधीत्सैन्धवं सङ्ख्ये न च कश्चिदवारयत् ॥&#x9;006c&lt;br&gt;&#xA;सर्वथा हतमेवेदं कौरवाणां महद्बलम् ।&#x9;007a&lt;br&gt;&#xA;न ह्यस्य विद्यते त्राता साक्षादपि पुरन्दरः ॥&#x9;007c&lt;br&gt;&#xA;यमुपाश्रित्य सङ्ग्रामे कृतः शस्त्रसमुद्यमः ।&#x9;008a&lt;br&gt;&#xA;स कर्णो निर्जितः सङ्ख्ये हतश्चैव जयद्रथः ॥&#x9;008c&lt;br&gt;&#xA;&#39;परुषाणि सभामध्ये प्रोक्तवान्यो हि पाण्डवान् ।&#x9;009a&lt;br&gt;&#xA;स कर्णो निर्जितः सङ्ख्ये सैन्धवश्च निपातितः ॥&#x9;009c&lt;br&gt;&#xA;यस्य वीर्यं समाश्रित्य शमं याचन्तमच्युतम् ।&#x9;010a&lt;br&gt;&#xA;तृणवत्तमहं मन्ये स कर्णो निर्जितो युधि ॥&#x9;010c&lt;br&gt;&#xA;एवं क्लान्तमना राजन्नुपायाद्रोणमीक्षितुम् ।&#x9;011a&lt;br&gt;&#xA;आगस्कृत्सर्वलोकस्य पुत्रस्ते भरतर्षभ ॥&#x9;011c&lt;br&gt;&#xA;ततस्तत्सर्वमाचख्यौ कुरूणां वैशसं महत् ।&#x9;012a&lt;br&gt;&#xA;परान्विजयतश्चापि धार्तराष्ट्रान्निमज्जतः ॥&#x9;012c&lt;br&gt;&#xA;दुर्योधन उवाच &#x9;013&lt;br&gt;&#xA;पश्य मूर्धाभिषिक्तानामाचार्य कदनं महत् ।&#x9;013a&lt;br&gt;&#xA;कृत्वा प्रमुखतः शूरं भीष्मं मम पितामहम् ॥&#x9;013c&lt;br&gt;&#xA;तं निहत्य प्रलुब्धोऽयं शिखण्डी पूर्णमानसः ।&#x9;014a&lt;br&gt;&#xA;पाञ्चाल्यैः सहितः सर्वैः सेनाग्रमभिवर्तते ॥&#x9;014c&lt;br&gt;&#xA;अपरश्चापि दुर्धर्षः शिष्यस्ते सव्यसाचिना ।&#x9;015a&lt;br&gt;&#xA;अक्षौहिणीः सप्त हत्वा हतो राजा जयद्रथः ॥&#x9;015c&lt;br&gt;&#xA;अस्मद्विजयकामानां सुहृदामुपकारिणाम् ।&#x9;016a&lt;br&gt;&#xA;गन्ताऽस्मि कथमानृण्यं गतानां यमसादनम् ॥&#x9;016c&lt;br&gt;&#xA;ये मदर्थं परीप्सन्ते वसुधां वसुधाधिपाः ।&#x9;017a&lt;br&gt;&#xA;ते हित्वा वसुधैश्वर्यं वसुधामधिशेरते ॥&#x9;017c&lt;br&gt;&#xA;सोऽहं कापुरुषः कृत्वा मित्राणां क्षयमीदृशम् ।&#x9;018a&lt;br&gt;&#xA;अश्वमेधसहस्रेण पावितुं न समुत्सहे ॥&#x9;018c&lt;br&gt;&#xA;मम लुब्धस्य पापस्य तथा धर्मापचायिनः ।&#x9;019a&lt;br&gt;&#xA;व्यायामेन जिगीषन्तः प्राप्ता वैवस्वतक्षयम् ॥&#x9;019c&lt;br&gt;&#xA;कथं पतितवृत्तस्य पृथिवी सुहृदां द्रुहः ।&#x9;020a&lt;br&gt;&#xA;विवरं नाशकद्दातुं मम पार्थिवसंसदि ॥&#x9;020c&lt;br&gt;&#xA;योऽहं रुधिरसिक्ताङ्गं राज्ञां मध्ये पितामहम् ।&#x9;021a&lt;br&gt;&#xA;शयानं नाशकं त्रातुं भीष्ममायोधने हतम् ॥&#x9;021c&lt;br&gt;&#xA;तं मामनार्यपुरुषं मित्रद्रुहमधार्मिकम् ।&#x9;022a&lt;br&gt;&#xA;किं वक्ष्यति हि दुर्धर्षः समेत्य परलोकजित् ॥&#x9;022c&lt;br&gt;&#xA;जलसन्धं महेष्वासं पश्य सात्यकिना हतम् ।&#x9;023a&lt;br&gt;&#xA;मदर्थमुद्यतं शूरं प्राणांस्त्यक्त्वा महारथम् ॥&#x9;023c&lt;br&gt;&#xA;काम्भोजं निहतं दृष्ट्वा तथालम्बुसमेव च ।&#x9;024a&lt;br&gt;&#xA;अन्यान्बहूंश्च सुहृदो जीवितार्थोऽद्य को मम ॥&#x9;024c&lt;br&gt;&#xA;व्यायच्छन्तो हताः शूरा मदर्थे ये पराङ्मुखाः ।&#x9;025a&lt;br&gt;&#xA;यतमानाः परं शक्त्या विजेतुमहितान्मम ॥&#x9;025c&lt;br&gt;&#xA;तेषां गत्वाऽहमानृण्यमद्य शक्त्या परन्तप ।&#x9;026a&lt;br&gt;&#xA;तर्पयिष्यामि तानेव जलेन यमुनामनु ॥&#x9;026c&lt;br&gt;&#xA;सत्यं ते प्रतिजानामि सर्वशस्त्रभृतां वर ।&#x9;027a&lt;br&gt;&#xA;इष्टापूर्तेन च शपे वीर्येण च सुतैरपि ॥&#x9;027c&lt;br&gt;&#xA;निहत्य तान्रणे सर्वान्पाञ्चालान्पाण्डवैः सह ।&#x9;028a&lt;br&gt;&#xA;शान्तिं लब्धाऽस्मि तेषां वा रणे गन्ता सलोकताम् ||&#x9;028c&lt;br&gt;&#xA;सोऽहं तत्र गमिष्यामि यत्र ते पुरुषर्षभाः ।&#x9;029a&lt;br&gt;&#xA;हता मदर्थे सङ्ग्रामे युध्यमानाः किरीटिना ॥ &#x9;029c&lt;br&gt;&#xA;न हीदानीं सहाया मे परीप्सन्त्यनुपस्कृताः ।&#x9;030a&lt;br&gt;&#xA;श्रेयो हि पाण्डून्मन्यन्ते न तथास्मान्महाभुज ॥&#x9;030c&lt;br&gt;&#xA;स्वयं हि मृत्युर्विहितः सत्यसन्धेन संयुगे ।&#x9;031a&lt;br&gt;&#xA;भवानुपेक्षां कुरुते शिष्यत्वादर्जुनस्य हि ॥&#x9;031c&lt;br&gt;&#xA;अतो विनिहताः सर्वे येऽस्मज्जयचिकीर्षवः ।&#x9;032a&lt;br&gt;&#xA;कर्णमेव तु पश्यामि सम्प्रत्यस्मज्जयैषिणम् ॥&#x9;032c&lt;br&gt;&#xA;यो हि मित्रमविज्ञाय याथातथ्येन मन्दधीः ।&#x9;033a&lt;br&gt;&#xA;मित्रार्थे योजयत्येनं तस्य सोऽर्थोऽवसीदति ॥&#x9;033c&lt;br&gt;&#xA;तादृग्रूपं कृतमिदं मम कार्यं सुहृत्तमैः ।&#x9;034a&lt;br&gt;&#xA;मोहाल्लुब्धस्य पापस्य जिह्मस्य धनमीहतः ॥&#x9;034c&lt;br&gt;&#xA;यौ मे युद्धस्य कृत्यस्य जिह्माचारैः समीयतुः ।&#x9;035a&lt;br&gt;&#xA;हतो जयद्रथश्चैव सौमदत्तिश्च विर्यवान् ।&#x9;035c&lt;br&gt;&#xA;अभीषाहाः शूरसेनाः शिबयोऽथ वसातयः ॥&#x9;035e&lt;br&gt;&#xA;सोऽहमद्य गमिष्यामि यत्र ते पुरुषर्षभाः ।&#x9;036a&lt;br&gt;&#xA;हता मदर्थे सङ्ग्रामे युध्यमानाः किरीटिना ॥&#x9;036c&lt;br&gt;&#xA;न हि मे जीवितेनार्थस्तानृते पुरुषर्षभान् ।&#x9;037a&lt;br&gt;&#xA;आचार्यः पाण्डुपुत्राणामनुजानातु नो भवान् ॥ ॥&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/152/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/152/</guid>
      <description>&lt;p&gt;श्रीः&#xA;अध्यायः 152&#xA;द्रोणेन सोपालम्भं दुर्योधनाश्वासनपूर्वकं रणाय निर्याणम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;सिन्धुराजे हते तात समरे सव्यसाचिना ।&#x9;001a&lt;br&gt;&#xA;तथैव भूरिश्रवसि किमासीद्वो मनस्तदा ॥&#x9;001c&lt;br&gt;&#xA;दुर्योधनेन च द्रोणस्तथोक्तः कुरसंसदि ।&#x9;002a&lt;br&gt;&#xA;किमुक्तवान्परं तस्मात्तन्ममाचक्ष्व सञ्जय ॥&#x9;002c&lt;br&gt;&#xA;सञ्जय उवाच &#x9;003&lt;br&gt;&#xA;निष्टानको महानासीत्सैन्यानां तव भारत ।&#x9;003a&lt;br&gt;&#xA;सैन्धवं निहतं दृष्ट्वा भूरिश्रवसमेव च ॥&#x9;003c&lt;br&gt;&#xA;मन्त्रितं तव पुत्रस्य ते सर्वमवमेनिरे ।&#x9;004a&lt;br&gt;&#xA;येन मन्त्रेण निहताः शतशः क्षत्रियर्षभाः ॥&#x9;004c&lt;br&gt;&#xA;द्रोणस्तु तद्वचः श्रुत्वा पुत्रस्य तव दुर्मनाः ।&#x9;005a&lt;br&gt;&#xA;मुहूर्तमिव च ध्यात्वा भृशमार्तोऽभ्यभाषत ॥&#x9;005c&lt;br&gt;&#xA;द्रोण उवाच &#x9;006&lt;br&gt;&#xA;दुर्योधन किमेवं मां वाक्शरैरुपकृन्तसि ।&#x9;006a&lt;br&gt;&#xA;अजय्यं सततं सङ्ख्ये ब्रुवाणं सव्यसाचिनम् ॥&#x9;006c&lt;br&gt;&#xA;एतेनैवार्जुनं ज्ञातुमलं कौरव संयुगे ।&#x9;007a&lt;br&gt;&#xA;यच्छिखण्ड्यवधीद्भीष्मं पाल्यमानः किरीटिना ॥&#x9;007c&lt;br&gt;&#xA;अवध्यं निहतं दृष्ट्वा संयुगे देवदानवैः ।&#x9;008a&lt;br&gt;&#xA;तदैवाज्ञासिषमहं नेयमस्तीति भारती ॥&#x9;008c&lt;br&gt;&#xA;यं पुंसां त्रिषु लोकेषु सर्वशूरममंस्म हि ।&#x9;009a&lt;br&gt;&#xA;तस्मिन्निपतिते भीष्मे कं शेषं पर्युपास्महे ॥&#x9;009c&lt;br&gt;&#xA;यान्स्म तान्ग्लहते तात शकुनिः कुरुसंसदि ।&#x9;010a&lt;br&gt;&#xA;अक्षान्न तेऽक्षा निशिता बाणास्ते शत्रुतापनाः ||&#x9;010c&lt;br&gt;&#xA;&#39;अक्षांस्तु मन्यसे बाणाञ्छोभमानाञ्छिताञ्शरान् |&#39;&#x9;011a&lt;br&gt;&#xA;&#39;त एते घ्नन्ति नस्तात विशिखाः पार्थचोदिताः ।&#x9;011c&lt;br&gt;&#xA;तांस्तदाऽऽख्यायमानस्त्वं विदुरेण न बुद्धवान् ॥&#x9;011e&lt;br&gt;&#xA;यास्ता विलपतश्चापि विदुरस्य महात्मनः ।&#x9;012a&lt;br&gt;&#xA;धीरस्य वाचो नाश्रौषीः क्षेमाय वदतः शिवाः ॥&#x9;012c&lt;br&gt;&#xA;तदिदं वर्तते घोरमागतं वैशसं महत् ।&#x9;013a&lt;br&gt;&#xA;तस्यावमानाद्वाक्यस्य दुःशासनकृतेन च ॥&#x9;013c&lt;br&gt;&#xA;योऽवमन्य वचः पथ्यं सुहृदामाप्तकारिणाम् ।&#x9;014a&lt;br&gt;&#xA;स्वमतं कुरुते मूढः स शोच्यो नचिरादिव ॥&#x9;014c&lt;br&gt;&#xA;यच्च नः प्रेक्षमाणानां कृष्णामानाय्य तत्सभाम् ।&#x9;015a&lt;br&gt;&#xA;अनर्हन्तीं कुले जातां सर्वधर्मानुचारिणीम् ॥&#x9;015c&lt;br&gt;&#xA;तस्याधर्मस्य गान्धारे फलं प्राप्तमिदं महत् ।&#x9;016a&lt;br&gt;&#xA;नोचेत्पापं परे लोके त्वमृच्छेथास्ततोऽधिकम् ॥&#x9;016c&lt;br&gt;&#xA;यच्च तान्पाण्डवान्द्यूते विषमेण विजित्य ह ।&#x9;017a&lt;br&gt;&#xA;प्राव्राजयस्तदाऽरण्ये रौरवाजिनवाससः ॥&#x9;017c&lt;br&gt;&#xA;पुत्राणामिव चैतेषां धर्ममाचरतां सदा ।&#x9;018a&lt;br&gt;&#xA;द्रुह्येत्को नु नरो लोके मदन्यो ब्राह्मणब्रुवः ॥&#x9;018c&lt;br&gt;&#xA;पाण्डवानामयं कोपस्त्वया शकुनिना सह ।&#x9;019a&lt;br&gt;&#xA;आहृतो धृतराष्ट्रस्य सम्मते कुरु संसदि ॥&#x9;019c&lt;br&gt;&#xA;दुःशासनेन संयुक्तः कर्णेन परिवर्धितः ।&#x9;020a&lt;br&gt;&#xA;क्षत्तुर्वाक्यमनादृत्य त्वयाऽभ्यस्तः पुनः पुनः ॥&#x9;020c&lt;br&gt;&#xA;&#39;स हि नः क्रोधवृक्षश्च कृतमूलो महात्मनाम् ।&#x9;021a&lt;br&gt;&#xA;तस्य पुष्पफले राजन्नुपभुङ्क्ष्व महाबल ॥&#39;&#x9;021c&lt;br&gt;&#xA;यत्ताः सर्वे पराभूताः पर्यवारयतार्जुनम् ।&#x9;022a&lt;br&gt;&#xA;सिन्धुराजानमाश्रित्य स वो मध्ये कथं हतः ॥&#x9;022c&lt;br&gt;&#xA;कथं त्वयि च कर्णे च कृपे शल्ये च जीवति ।&#x9;023a&lt;br&gt;&#xA;अश्वत्थाम्नि च कौरव्य निधनं सैन्धवोऽगमत् ॥&#x9;023c&lt;br&gt;&#xA;युध्यन्तः सर्वराजानस्तेजस्विन उपासते ।&#x9;024a&lt;br&gt;&#xA;सिन्धुराजं परित्रातुं वो मध्ये कथं हतः ॥&#x9;024c&lt;br&gt;&#xA;मय्येव हि विशेषेण तथा दुर्योधन त्वयि ।&#x9;025a&lt;br&gt;&#xA;आशंसत परित्राणमर्जुनात्स महीपतिः ॥&#x9;025c&lt;br&gt;&#xA;ततस्तस्मिन्परित्राणमलब्धवति फल्गुनात् ।&#x9;026a&lt;br&gt;&#xA;न किञ्चिदनुपश्यामि जीवितस्थानमात्मनः ॥&#x9;026c&lt;br&gt;&#xA;मज्जन्तमिव चात्मानं धृष्टद्युम्नस्य संयुगे ।&#x9;027a&lt;br&gt;&#xA;पश्याम्यहत्वा पाञ्चालान्सह तेन शिखण्डिना ॥&#x9;027c&lt;br&gt;&#xA;तन्मां किमभितप्यन्तं वाक्शरैरेव कृन्तसि ।&#x9;028a&lt;br&gt;&#xA;अशक्तः सिन्धुराजस्य भूत्वा त्राणाय भारत ॥&#x9;028c&lt;br&gt;&#xA;सौवर्णं सत्यसन्धस्य ध्वजमक्लिष्टकर्मणः ।&#x9;029a&lt;br&gt;&#xA;अपश्यन्युधि भीष्मस्य कथमाशंससे जयम् ॥&#x9;029c&lt;br&gt;&#xA;मध्ये महारथानां च यत्राहन्यत सैन्धवः ।&#x9;030a&lt;br&gt;&#xA;हतो भूरिश्रवाश्चैव किं शेषं तत्र मन्यसे ॥&#x9;030c&lt;br&gt;&#xA;कृप एव च दुर्धर्षो यदि जीवति पार्थिव ।&#x9;031a&lt;br&gt;&#xA;यो नागात्सिन्धुराजस्य वर्त्म तं पूजयाम्यहम् ॥&#x9;031c&lt;br&gt;&#xA;यत्रापश्यं हतं भीष्मं पश्यतस्तेऽनुजस्य वै ।&#x9;032a&lt;br&gt;&#xA;दुःशासनस्य कौरव्य कुर्वाणं कर्म दुष्करम् ॥&#x9;032c&lt;br&gt;&#xA;अवध्यकल्पं सङ्ग्रामे देवैरपि सवासवैः ।&#x9;033a&lt;br&gt;&#xA;न ते वसुन्धराऽस्तीति तदाहं चिन्तये नृप ॥&#x9;033c&lt;br&gt;&#xA;इमानि पाण्डवानां च सृञ्जयानां च भारत ।&#x9;034a&lt;br&gt;&#xA;अनीकान्याद्रवन्ते मां सहितान्यद्य भारत ॥&#x9;034c&lt;br&gt;&#xA;नाहत्वा सर्वपाञ्चालान्कवचस्य विमोक्षणम् ।&#x9;035a&lt;br&gt;&#xA;कर्ताऽस्मि समरे कर्म धार्तराष्ट्र हितं तव ॥&#x9;035c&lt;br&gt;&#xA;राजन्ब्रूयाः सुतं मे त्वमश्वत्थामानमाहवे ।&#x9;036a&lt;br&gt;&#xA;न सोमकाः प्रमोक्तव्या जीवितं परिरक्षता ॥&#x9;036c&lt;br&gt;&#xA;यच्च पित्राऽनुशिष्टोऽसि तद्वचः परिपालय ।&#x9;037a&lt;br&gt;&#xA;आनृशंस्ये दमे सत्ये चार्जवे च स्थिरो भव ॥&#x9;037c&lt;br&gt;&#xA;धर्मार्थकामकुशलो धर्मार्थावप्यपीडयन् ।&#x9;038a&lt;br&gt;&#xA;धर्मप्रधानकार्याणि कुर्याश्चेति पुनः पुनः ॥&#x9;038c&lt;br&gt;&#xA;चक्षुर्मनोभ्यां सन्तोष्या विप्राः पूज्याश्च शक्तितः ।&#x9;039a&lt;br&gt;&#xA;न चैषां विप्रियं कार्यं ते हि वह्निशिखोपमाः ॥&#x9;039c&lt;br&gt;&#xA;एष त्वहमनीकानि प्रविशाम्यरिसूदन ।&#x9;040a&lt;br&gt;&#xA;रणाय महते राजंस्त्वया वाक्शरपीडितः ॥&#x9;040c&lt;br&gt;&#xA;त्वं च दुर्योधन बलं यदि शक्तोऽसि पालय ।&#x9;041a&lt;br&gt;&#xA;रात्रावपि च योद्धव्याः संरब्धाः कुरुसृञ्जयाः ॥&#x9;041c&lt;br&gt;&#xA;एवमुक्त्वा ततः प्रायाद्द्रोणः पाण्डवसृञ्जयान् ।&#x9;042a&lt;br&gt;&#xA;मुष्णन्क्षत्रियतेजांसि नक्षत्राणामिवांशुमान् ॥ ॥&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/153/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/153/</guid>
      <description>&lt;p&gt;श्रीः&#xA;अध्यायः 153&#xA;दुर्योधनेन कर्णम् प्रति जयद्रथवधे द्रोणस्य पार्थपक्षपातादौदासीन्यस्य हेतुत्वेऽभिहिते कर्णेन तन्निराकरणपूर्वकं दैवस्यैव तत्र हेतुत्वकथनम् ॥ 1 ॥ रात्रियुद्धारम्भः ॥ 2 ॥&#xA;सञ्जय उवाच &#x9;001&lt;br&gt;&#xA;ततो दुर्योधनो राजा द्रोणेनैवं प्रचोदितः ।&#x9;001a&lt;br&gt;&#xA;अमर्षवशमापन्नो युद्धायैव मनो दधे ।&#x9;001c&lt;br&gt;&#xA;अब्रवीच्च तदा कर्णं पुत्रो दुर्योधनस्तव ॥&#x9;001e&lt;br&gt;&#xA;पश्य कृष्णसहायेन पाण्डवेन किरीटिना ।&#x9;002a&lt;br&gt;&#xA;आचार्यविहितं व्यूहं भित्त्वा देवैः सुदुर्भिदम् ॥&#x9;002c&lt;br&gt;&#xA;तव व्यायच्छमानस्य द्रोणस्य च महात्मनः ।&#x9;003a&lt;br&gt;&#xA;मिषतां योधमुख्यानां सैन्धवो विनिपातितः ॥&#x9;003c&lt;br&gt;&#xA;पश्य राधेय पृथ्वीशाः पृथिव्यां प्रवरा युधि ।&#x9;004a&lt;br&gt;&#xA;पार्थेनैकेन निहताः सिंहेनेवेतरे मृगाः ॥&#x9;004c&lt;br&gt;&#xA;मम व्यायच्छमानस्य समरे शत्रुसूदन ।&#x9;005a&lt;br&gt;&#xA;अल्पावशेषं सैन्यं मे कृतं शक्रात्मजेन ह ॥&#x9;005c&lt;br&gt;&#xA;कथं वै युध्यमानस्य द्रोणस्य युधि फल्गुनः ।&#x9;006a&lt;br&gt;&#xA;भिन्द्यात्सुदुर्भिदं व्यूहं यतमानोऽपि संयुगे ॥&#x9;006c&lt;br&gt;&#xA;प्रतिज्ञाया गतः पारं हत्वा सैन्धवमर्जुनः ॥&#x9;007ac&lt;br&gt;&#xA;पश्य राधेय पृथ्वीशान्पृथिव्यां पातितान्बहून् ।&#x9;008a&lt;br&gt;&#xA;पार्थेन निहतान्सङ्ख्ये महेन्द्रोपमविक्रमान् ॥&#x9;008c&lt;br&gt;&#xA;अनिच्छतः कथं वीर द्रोणस्य युधि पाण्डवः ।&#x9;009a&lt;br&gt;&#xA;भिन्द्यात्सुदुर्भिदं व्यृहं यतमानस्य शुष्मिणः ॥&#x9;009c&lt;br&gt;&#xA;दयितः फल्गुनो नित्यमाचार्यस्य महात्मनः ।&#x9;010a&lt;br&gt;&#xA;ततोऽस्य दत्तवान्द्वारमयुद्धेनैव शत्रुहन् ॥&#x9;010c&lt;br&gt;&#xA;अभयं सिन्धुराजाय दत्त्वा द्रोणः परन्तपः ।&#x9;011a&lt;br&gt;&#xA;प्रादात्किरीटिने द्वारं पश्यन्निर्गुणतां मयि ॥&#x9;011c&lt;br&gt;&#xA;यद्यदास्यदनुज्ञां वै पूर्वमेव गृहान्प्रति ।&#x9;012a&lt;br&gt;&#xA;प्रस्थातुं सिन्धुराजस्य न भवेज्जीवितक्षयः ॥&#x9;012c&lt;br&gt;&#xA;जयद्रथो जीवितार्थी गच्छमानो गृहान्प्रति ।&#x9;013a&lt;br&gt;&#xA;मयाऽनार्येण संरुद्धो द्रोणात्प्राप्याभयं रणे ॥&#x9;013c&lt;br&gt;&#xA;&#39;रक्षामि सैन्धवं युद्धे नैनं प्राप्स्यति फल्गुनः ।&#x9;014a&lt;br&gt;&#xA;मम सैन्यविनाशाय रुद्धो विप्रेण सैन्धवः ॥&#x9;014c&lt;br&gt;&#xA;तस्य मे मन्दभाग्यस्य यतमानस्य संयुगे ।&#x9;015a&lt;br&gt;&#xA;हतानि सर्वसैन्यानि हतो राजा जयद्रथः ॥&#x9;015c&lt;br&gt;&#xA;पश्य योधवरान्कर्ण शतशोऽथ सहस्रशः ।&#x9;016a&lt;br&gt;&#xA;पार्थनामाङ्कितैर्बाणैः सर्वे नीता यमक्षयम् ॥&#x9;016c&lt;br&gt;&#xA;कथमेकरथेनाजौ बहूनां नः प्रपश्यताम् ।&#x9;017a&lt;br&gt;&#xA;विपन्नः सैन्धवो राजा योधाश्चैव सहस्रशः ॥&#39;&#x9;017c&lt;br&gt;&#xA;अद्य मे भ्रातरः क्षीणाश्चित्रसेनादयो रणे ।&#x9;018a&lt;br&gt;&#xA;भीमसेनं समासाद्य पश्यतां नो दुरात्मनाम् ॥&#x9;018c&lt;br&gt;&#xA;कर्ण उवाच &#x9;019&lt;br&gt;&#xA;आचार्यं मा विगर्हस्व शक्त्याऽसौ युध्यते द्विजः ।&#x9;019a&lt;br&gt;&#xA;यथाबलं यथोत्साहं त्यक्त्वा जीवितमात्मनः ॥&#x9;019c&lt;br&gt;&#xA;यद्येनं समतिक्रम्य प्रविष्टः श्वेतवाहनः ।&#x9;020a&lt;br&gt;&#xA;नात्र सूक्ष्मोऽपि दोषः स्यादाचार्यस्य कथञ्चन ॥&#x9;020c&lt;br&gt;&#xA;कृती दक्षो युवा शूरः कृतास्त्रो लघुविक्रमः ।&#x9;021a&lt;br&gt;&#xA;दिव्यास्त्रयुक्तमास्थाय रथं वानरलक्षणम् ॥&#x9;021c&lt;br&gt;&#xA;कृष्णेन च गृहीताश्वमभेद्यकवचावृतः ।&#x9;022a&lt;br&gt;&#xA;गाण्डीवमजरं दिव्यं धनुरादाय वीर्यवान् ॥&#x9;022c&lt;br&gt;&#xA;प्रवर्षन्निशितान्बाणान्बाहुद्रविणदर्पितः ।&#x9;023a&lt;br&gt;&#xA;यदर्जुनोऽभ्ययाद्द्रोणमुपपन्नं हि तस्य तत् ॥&#x9;023c&lt;br&gt;&#xA;आचार्यः स्थविरो राजञ्शीघ्रयाने तथाऽक्षमः ।&#x9;024a&lt;br&gt;&#xA;बाहुव्यायामचेष्टायामशक्तस्तु नराधिप ॥&#x9;024c&lt;br&gt;&#xA;तेनैवमभ्यतिक्रान्तः श्वेताश्वः कृष्णसारथिः ।&#x9;025a&lt;br&gt;&#xA;तस्य दोषं न पश्यामि द्रोणस्यानेन हेतुना ॥&#x9;025c&lt;br&gt;&#xA;अजय्यान्पाण्डवान्मन्ये द्रोणेनास्त्रविदा मृधे ।&#x9;026a&lt;br&gt;&#xA;तथा ह्येनमतिक्रम्य प्रविष्टः श्वेतवाहनः ॥&#x9;026c&lt;br&gt;&#xA;सततं चेष्टमानानां निकृत्या विक्रमेण च ।&#x9;027a&lt;br&gt;&#xA;दैवादिष्टोऽन्यथाभावो न मन्ये विद्यते क्वचित् ॥&#x9;027c&lt;br&gt;&#xA;यतो नो युध्यमानानां परं शक्त्या सुयोधन ।&#x9;028a&lt;br&gt;&#xA;सैन्धवो निहतो युद्धे दैवमत्र परं स्मृतम् ॥&#x9;028c&lt;br&gt;&#xA;परं यत्नं कुर्वतां च त्वया सार्धं रणाजिरे ।&#x9;029a&lt;br&gt;&#xA;हत्वाऽस्माकं पौरुषं वै दैवं पश्चात्करोति नः ॥&#x9;029c&lt;br&gt;&#xA;दैवोपसृष्टपुरुषो यत्कर्म कुरुते क्वचित् ।&#x9;030a&lt;br&gt;&#xA;कृतं कृतं हि तत्तस्य दैवेन विनिपात्यते ॥&#x9;030c&lt;br&gt;&#xA;यत्कर्तव्यं मनुष्येण व्यवसायवता सदा ।&#x9;031a&lt;br&gt;&#xA;तत्कार्यमविशङ्केन सिद्धिर्दैवे प्रतिष्ठिता ॥&#x9;031c&lt;br&gt;&#xA;निकृत्या वञ्चिताः पार्था विषयोगैश्च भारत ।&#x9;032a&lt;br&gt;&#xA;दग्धा जतुगृहे चापि द्यूतेन च पराजिताः ॥&#x9;032c&lt;br&gt;&#xA;राजनीतिं समाश्रित्य प्रहिताश्चैव काननम् ।&#x9;033a&lt;br&gt;&#xA;यत्नेन च कृतं तत्तद्दैवेन विनिपातितम् ॥&#x9;033c&lt;br&gt;&#xA;युध्यस्व यत्नमास्थाय दैवं कृत्वा निरर्थकम् ।&#x9;034a&lt;br&gt;&#xA;यततस्तव तेषां च दैवं मार्गेण यास्यति ॥&#x9;034c&lt;br&gt;&#xA;न तेषां मतिपूर्वं हि सुकृतं दृश्यते क्वचित् ।&#x9;035a&lt;br&gt;&#xA;दुष्कृतं तव वा वीर बुद्ध्या हीनं कुरूद्वह ॥&#x9;035c&lt;br&gt;&#xA;दैवं प्रमाणं सर्वस्य सुकृतस्येतरस्य वा ।&#x9;036a&lt;br&gt;&#xA;अनन्यकर्म दैवं हि जागर्ति स्वपतामपि ।&#x9;036c&lt;br&gt;&#xA;&#39;तेन युक्तो हि पुरुषः कार्याकार्ये नियुज्यते ॥&#39;&#x9;036e&lt;br&gt;&#xA;बहूनि तव सैन्यानि योधाश्च बहवस्तव ।&#x9;037a&lt;br&gt;&#xA;न तथा पाण्डुपुत्राणामेवं युद्धमवर्तत ॥&#x9;037c&lt;br&gt;&#xA;तैरल्पैर्बहवो यूयं क्षयं नीताः प्रहारिणः ।&#x9;038a&lt;br&gt;&#xA;शङ्के दैवस्य तत्कर्म पौरुषं येन नाशितम् ॥&#x9;038c&lt;br&gt;&#xA;सञ्जय उवाच &#x9;039&lt;br&gt;&#xA;एवं सम्भाषमाणानां बहु तत्तज्जनाधिप ।&#x9;039a&lt;br&gt;&#xA;पाण्डवानामनीकानि समदृश्यन्त संयुगे ॥&#x9;039c&lt;br&gt;&#xA;ततः प्रववृते युद्धं व्यतिषक्तरथद्विपम् ।&#x9;040a&lt;br&gt;&#xA;तावकानां परैः सार्धं राजन्दुर्मन्त्रिते तव ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/154/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/154/</guid>
      <description>&lt;p&gt;श्रीः&#xA;अध्यायः 154&#xA;युधिष्ठिरेण दुर्योधनपराजयः ॥ 1 ॥&#xA;सञ्जय उवाच &#x9;001&lt;br&gt;&#xA;तदुदीर्णं रथाश्वौघं बलं तव जनाधिप ।&#x9;001a&lt;br&gt;&#xA;पाण्डुसेनामतिक्रम्य योधयामास सर्वतः ॥&#x9;001c&lt;br&gt;&#xA;पाञ्चालाः कुरवश्चैव योधयन्तः परस्परम् ।&#x9;002a&lt;br&gt;&#xA;यमराष्ट्राय महते परलोकाय दीक्षिताः ॥&#x9;002c&lt;br&gt;&#xA;शूराः शूरैः समागम्य शरतोमरशक्तिभिः ।&#x9;003a&lt;br&gt;&#xA;विव्यधुः समरेऽन्योन्यं निन्युश्चैव यमक्षयम् ॥&#x9;003c&lt;br&gt;&#xA;रथिनां रथिभिः सार्धं रुधिरस्रावदारुणम् ।&#x9;004a&lt;br&gt;&#xA;प्रावर्तत महद्युद्धं निघ्नतामितरेतरम् ॥&#x9;004c&lt;br&gt;&#xA;वारणाश्च महाराज समासाद्य परस्परम् ।&#x9;005a&lt;br&gt;&#xA;विषाणैर्दारयामासुः सुसङ्क्रुद्धा मदोत्कटाः ॥&#x9;005c&lt;br&gt;&#xA;हयारोहान्हयारोहाः प्रासशक्तिपरश्वथैः ।&#x9;006a&lt;br&gt;&#xA;बिभिदुस्तुमुले युद्धे प्रार्थयन्तो महद्यशः ॥&#x9;006c&lt;br&gt;&#xA;पत्तयश्च महाबाहो शतशः शस्त्रपाणयः ।&#x9;007a&lt;br&gt;&#xA;अन्योन्यमार्दयन्राजन्नित्यं यत्ताः पराक्रमे ॥&#x9;007c&lt;br&gt;&#xA;गोत्राणां नामधेयानां कुलानां चैव मारिष ।&#x9;008a&lt;br&gt;&#xA;श्रवणाद्धि विजानीमः पाञ्चालान्कुरुभिः सह ॥&#x9;008c&lt;br&gt;&#xA;तेऽन्योन्यं समरे योधाः शरशक्तिपरश्वथैः ।&#x9;009a&lt;br&gt;&#xA;प्रैषयन्परलोकाय विचरन्तो ह्यभीतवत् ॥&#x9;009c&lt;br&gt;&#xA;शरैर्दश दिशो राजंस्तेषां मुक्तैः सहस्रशः ।&#x9;010a&lt;br&gt;&#xA;न भ्राजन्ते यथा पूर्वं भास्करस्य च नाशनात् ॥&#x9;010c&lt;br&gt;&#xA;तथा प्रयुध्यमानेषु पाण्डवेयेषु भारत ।&#x9;011a&lt;br&gt;&#xA;दुर्योधनो महाराज व्यवागाहत तद्बलम् ॥&#x9;011c&lt;br&gt;&#xA;सैन्धवस्य वधेनैव भृशं दुःखसमन्वितः ।&#x9;012a&lt;br&gt;&#xA;मर्तव्यमिति सञ्चिन्त्य प्राविशच्च द्विषद्बलम् ॥&#x9;012c&lt;br&gt;&#xA;नादयन्रथघोषेण कम्पयन्निव मेदिनीम् ।&#x9;013a&lt;br&gt;&#xA;अभ्यवर्तत पुत्रस्ते पाण्डवानामनीकिनीम् ॥&#x9;013c&lt;br&gt;&#xA;स सन्निपातस्तुमुलस्तस्य तेषां च भारत ।&#x9;014a&lt;br&gt;&#xA;अभवत्सर्वसैन्यानामभावकरणो महान् ॥&#x9;014c&lt;br&gt;&#xA;&#39;धृतराष्ट्र उवाच &#x9;015&lt;br&gt;&#xA;तथा हतेषु सैन्येषु तथा कृच्छ्रगतः स्वयम् ।&#x9;015a&lt;br&gt;&#xA;कच्चिद्दुर्योधनः सूत नाकार्षीत्पृष्ठतो रणम् ॥&#x9;015c&lt;br&gt;&#xA;एकस्य च बहूनां च सन्निपातो महानभूत् ।&#x9;016a&lt;br&gt;&#xA;विशेषतो हि नृपतेर्विषमं प्रतिभाति मे ॥&#x9;016c&lt;br&gt;&#xA;सोऽत्यन्तसुखसंवृद्धो रक्ष्यो लोकस्य चेश्वरः ।&#x9;017a&lt;br&gt;&#xA;एको बहून्समासाद्य कच्चिन्नासीत्पराङ्मुखः ॥&#x9;017c&lt;br&gt;&#xA;द्रोणः कर्णः कृपश्चैव कृतवर्मा च सात्वतः ।&#x9;018a&lt;br&gt;&#xA;नावारयन्कथं युद्धे राजानं राज्यकाङ्क्षिणः ॥&#x9;018c&lt;br&gt;&#xA;सर्वोपायैर्हि युद्धेषु रक्षितव्यो महीपतिः ।&#x9;019a&lt;br&gt;&#xA;एषा नीतिः परा युद्धे दृष्टा तत्र मनीषिभिः ॥&#x9;019c&lt;br&gt;&#xA;प्रविष्टे वै मम सुते परेषां वै महद्बलम् ।&#x9;020a&lt;br&gt;&#xA;मामका रथिनां श्रेष्ठाः किमकुर्वत सञ्जय ॥&#x9;020c&lt;br&gt;&#xA;सञ्जय उवाच &#x9;021&lt;br&gt;&#xA;राजन्सङ्ग्राममाश्चर्यं पुत्रस्य तव भारत ।&#x9;021a&lt;br&gt;&#xA;एकस्य च बहूनां च शृणु मे ब्रुवतो ध्रुवम् ॥&#x9;021c&lt;br&gt;&#xA;द्रोणेन वार्यमाणोऽसौ कर्णेन च कृपेण च ।&#x9;022a&lt;br&gt;&#xA;प्राविशत्पाण्डवीं सेनां मकरः सागरं यथा ॥&#x9;022c&lt;br&gt;&#xA;किरन्निषुसहस्राणि तत्रतत्र तथातथा ।&#x9;023a&lt;br&gt;&#xA;पाञ्चालान्पाण्डवांश्चैव विव्याध निशितैः शरैः ॥&#x9;023c&lt;br&gt;&#xA;यथोदयगतः सूर्यो रश्मिभिर्नाशयेत्तमः ।&#x9;024a&lt;br&gt;&#xA;तथा पुत्रस्तव बलं नाशयत्तन्महाबलः ॥&#39;&#x9;024c&lt;br&gt;&#xA;यथा मध्यन्दिने सूर्यं प्रतपन्तं गभस्तिभिः ।&#x9;025a&lt;br&gt;&#xA;तथा तव सुतं मध्ये प्रतपन्तं शरार्चिभिः ।&#x9;025c&lt;br&gt;&#xA;न शेकुर्भारतं युद्धे पाण्डवाः समुदीक्षितुम् ॥&#x9;025e&lt;br&gt;&#xA;पलायनकृतोत्साहा निरुत्साहा द्विषज्जये ।&#x9;026a&lt;br&gt;&#xA;पर्यधावन्त पाञ्चाला वध्यमाना महात्मना ॥&#x9;026c&lt;br&gt;&#xA;रुक्मपुङ्खैः प्रसन्नाग्रैस्तव पुत्रेण धन्विना ।&#x9;027a&lt;br&gt;&#xA;अर्द्यमानाः शरैस्तूर्णं न्यपतन्पाण्डुसैनिकाः ॥&#x9;027c&lt;br&gt;&#xA;&#39;व्यद्रवंश्च भयाद्योधा दृष्ट्वा तं परमाहवे ।&#x9;028a&lt;br&gt;&#xA;व्यात्ताननमिव प्राप्तमन्तकं प्राणहारिणम् ॥&#39;&#x9;028c&lt;br&gt;&#xA;न तादृशं रणे कर्म कृतवन्तस्तु तावकाः ।&#x9;029a&lt;br&gt;&#xA;यादृशं कृतवान्राजा पुत्रस्तव विशाम्पते ॥&#x9;029c&lt;br&gt;&#xA;पुत्रेण तव सा सेना पाण्डवी मथिता रणे ।&#x9;030a&lt;br&gt;&#xA;नलिनी द्विरदेनेव समन्तात्फुल्लपङ्कजा ॥&#x9;030c&lt;br&gt;&#xA;क्षीणतोयानिलार्काभ्यां हतत्विडिव पद्मिनी ।&#x9;031a&lt;br&gt;&#xA;बभूव पाण्डवी सेना तव पुत्रस्य तेजसा ॥&#x9;031c&lt;br&gt;&#xA;पाण्डुसेनां हतां दृष्ट्वा तव पुत्रेण भारत ।&#x9;032a&lt;br&gt;&#xA;भीमसेनपुरोगास्तु पाञ्चालाः समुपाद्रवन् ॥&#x9;032c&lt;br&gt;&#xA;स भीमसेनं दशभिर्माद्रीपुत्रौ त्रिभिस्त्रिभिः ।&#x9;033a&lt;br&gt;&#xA;विराटद्रुपदौ षड्भिः शतेन च शिखण्डिनम् ॥&#x9;033c&lt;br&gt;&#xA;धृष्टद्युम्नं च सप्तत्या धर्मपुत्रं च सप्तभिः ।&#x9;034a&lt;br&gt;&#xA;केकयांश्चैव चेदींश्च बहुभिर्निशितैः शरैः ॥&#x9;034c&lt;br&gt;&#xA;सात्वतं पञ्चभिर्विद्ध्वा द्रौपदेयांस्त्रिभिस्त्रिभिः ।&#x9;035a&lt;br&gt;&#xA;घटोत्कचं च समरे विद्ध्वा सिंह इवानदत् ॥&#x9;035c&lt;br&gt;&#xA;शतशश्चापरान्योधान्सद्विपांश्च महारणे ।&#x9;036a&lt;br&gt;&#xA;शरैरवचकर्तोग्रैः क्रुद्धोऽन्तक इव प्रजाः ॥&#x9;036c&lt;br&gt;&#xA;सा तेन पाण्डवी सेना वध्यमाना शिलीमुखैः ।&#x9;037a&lt;br&gt;&#xA;तव पुत्रेण सङ्ग्रामे विदुद्राव नराधिप ॥&#x9;037c&lt;br&gt;&#xA;तं तपन्तमिवादित्यं कुरुराजं महाहवे ।&#x9;038a&lt;br&gt;&#xA;नाशकन्वीक्षितुं राजन्पाण्डुपुत्रस्य सैनिकाः ॥&#x9;038c&lt;br&gt;&#xA;ततो युधिष्ठिरो राजा कुपितो राजसत्तम ।&#x9;039a&lt;br&gt;&#xA;अभ्यधावत्कुरुपतिं तव पुत्रं जिघांसया ॥&#x9;039c&lt;br&gt;&#xA;तावुभौ युधि कौरव्यौ समीयतुररिन्दमौ ।&#x9;040a&lt;br&gt;&#xA;स्वार्थहेतोः पराक्रान्तौ दुर्योधनयुधिष्ठिरौ ॥&#x9;040c&lt;br&gt;&#xA;ततो दुर्योधनः क्रुद्धः शरैः सन्नतपर्वभिः ।&#x9;041a&lt;br&gt;&#xA;विव्याध दशभिस्तूर्णं ध्वजं चिच्छेद चेषुणा ॥&#x9;041c&lt;br&gt;&#xA;इन्द्रसेनं त्रिभिश्चैव ललाटे जघ्निवान्नृप ।&#x9;042a&lt;br&gt;&#xA;सारथिं दयितं राज्ञः पाण्डवस्य महात्मनः ॥&#x9;042c&lt;br&gt;&#xA;धनुश्च पुनरन्येन चकर्तास्य महारथः ।&#x9;043a&lt;br&gt;&#xA;चतुर्भिश्चतुरश्चैव बाणैर्विव्याध वाजिनः ॥&#x9;043c&lt;br&gt;&#xA;ततो युधिष्ठिरः क्रुद्धो निमेषादिव कार्मुकम् ।&#x9;044a&lt;br&gt;&#xA;अन्यदादाय वेगेन कौरवं प्रत्यवारयत् ॥&#x9;044c&lt;br&gt;&#xA;तस्य तान्निघ्नतः शत्रून्रुक्मपृष्ठं महद्धनुः ।&#x9;045a&lt;br&gt;&#xA;भल्लाभ्यां पाण्डवो ज्येष्ठस्त्रिधा चिच्छेद मारिष ॥&#x9;045c&lt;br&gt;&#xA;विव्याध चैनं दशभिः सम्यगस्तैः शितैः शरैः ।&#x9;046a&lt;br&gt;&#xA;मर्म भित्त्वा तु ते सर्वे संलग्नाः क्षितिमाविशन् ॥&#x9;046c&lt;br&gt;&#xA;ततः परिवृता योधाः परिवव्रुर्युधिष्ठिरम् ।&#x9;047a&lt;br&gt;&#xA;वृत्रेण सह युध्यन्तं यद्वद्देवाः शतक्रतुम् ॥&#x9;047c&lt;br&gt;&#xA;ततो युधिष्ठिरो राजा तव पुत्रस्य मारिष ।&#x9;048a&lt;br&gt;&#xA;शरं च सूर्यरश्म्याभमत्युग्रमनिवारणम् ।&#x9;048c&lt;br&gt;&#xA;हा हतोऽसीति राजानमुक्त्वाऽमुञ्चद्युधिष्ठिरः ॥&#x9;048e&lt;br&gt;&#xA;स तेनाकर्णमुक्तेन विद्धो बाणेन कौरवः ।&#x9;049a&lt;br&gt;&#xA;निषसाद रथोपस्थे भृशं सम्मूढचेतनः ॥&#x9;049c&lt;br&gt;&#xA;ततः पाञ्चाल्यसेनानां भृशमासीद्रवो महान् ।&#x9;050a&lt;br&gt;&#xA;हतो राजेति राजेन्द्र मुदितानां समन्ततः ॥&#x9;050c&lt;br&gt;&#xA;बाणशब्दरवश्चोग्रः शुश्रुवे तत्र मारिष ।&#x9;051a&lt;br&gt;&#xA;अथ द्रोणो द्रुतं तत्र प्रत्यदृश्यत संयुगे ॥&#x9;051c&lt;br&gt;&#xA;हृष्टो दुर्योधनश्चापि दृढमादाय कार्मुकम् ।&#x9;052a&lt;br&gt;&#xA;तिष्ठतिष्ठेति राजानं ब्रुवन्पाण्डवमभ्ययात् ॥&#x9;052c&lt;br&gt;&#xA;प्रत्युद्ययुस्तं त्वरिताः पाञ्चाला जयगृद्धिनः ।&#x9;053a&lt;br&gt;&#xA;तान्द्रोणः प्रतिजग्राह परीप्सन्कुरुसत्तमम् ।&#x9;053c&lt;br&gt;&#xA;चण्डवातः समुद्धूतो मेघानम्बुमुचो यथा ॥&#x9;053e&lt;br&gt;&#xA;ततो राजन्महानासीत्सङ्ग्रामो भूरिवर्धनः ।&#x9;054a&lt;br&gt;&#xA;तावकानां परेषां च समेतानां युयुत्सया ॥ ॥&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/155/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/155/</guid>
      <description>&lt;p&gt;श्रीः&#xA;अध्यायः 155&#xA;द्रोणयुद्धवर्णनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;यत्तदा प्राविशत्पाण्डूनाचार्यः कुपितो बली ।&#x9;001a&lt;br&gt;&#xA;उक्त्वा दुर्योधनं मन्दं मम शास्त्रातिगं सुतम् ॥&#x9;001c&lt;br&gt;&#xA;प्रविश्य विचरन्तं च रथे शूरमवस्थितम् ।&#x9;002a&lt;br&gt;&#xA;कथं द्रोणं महेष्वासं पाण्डवाः पर्यवारयन् ॥&#x9;002c&lt;br&gt;&#xA;केऽरक्षन्दक्षिणं चक्रमाचार्यस्य महाहवे ।&#x9;003a&lt;br&gt;&#xA;के चोत्तरमरक्षन्त निघ्नतः शात्रवान्बहून् ॥&#x9;003c&lt;br&gt;&#xA;के चास्य पृष्ठतोऽन्वासन्वीरा वीरस्य योधिनः ।&#x9;004a&lt;br&gt;&#xA;के पुरस्तादवर्तन्त रथिनस्तस्य शत्रवः ॥&#x9;004c&lt;br&gt;&#xA;मन्ये तानस्पृशच्छीतमतिवेलमनार्तवम् ।&#x9;005a&lt;br&gt;&#xA;मन्ये ते समवेपन्त गावो वै शिशिरे यथा ॥&#x9;005c&lt;br&gt;&#xA;यत्प्राविशन्महेष्वासः पाञ्चालानपराजितः ।&#x9;006a&lt;br&gt;&#xA;नृत्यन्स रथमार्गेषु सर्वशस्त्रभृतां वरः ॥&#x9;006c&lt;br&gt;&#xA;निर्दहन्सर्वसैन्यानि पाञ्चालानां रथर्षभः ।&#x9;007a&lt;br&gt;&#xA;धूमकेतुरिव क्रुद्धः कथं मृत्युमुपेयिवान् ॥&#x9;007c&lt;br&gt;&#xA;सञ्जय उवाच &#x9;008&lt;br&gt;&#xA;सायाह्ने सैन्धवं हत्वा राज्ञा पार्थः समेत्य च ।&#x9;008a&lt;br&gt;&#xA;सात्यकिश्च महेष्वासो द्रोणमेवाभ्यधावताम् ॥&#x9;008c&lt;br&gt;&#xA;तथा युधिष्ठिरस्तूर्णं भीमसेनश्च पाण्डवः ।&#x9;009a&lt;br&gt;&#xA;पृथक्चमूभ्यां संयत्तौ द्रोणमेवाभ्यधावताम् ॥&#x9;009c&lt;br&gt;&#xA;तथैव नकुलो धीमान्सहदेवश्च दुर्जयः ।&#x9;010a&lt;br&gt;&#xA;धृष्टद्युम्नः शतानीको विराटश्च सकेकयः ।&#x9;010c&lt;br&gt;&#xA;मात्स्याः साल्वाः ससेनाश्च द्रोणमेव ययुर्युधि ॥&#x9;010e&lt;br&gt;&#xA;द्रुपदश्च तथा राजा पाञ्चालैरभिरक्षितः ।&#x9;011a&lt;br&gt;&#xA;धृष्टद्युम्नपिता राजन्द्रोणमेवाभ्यवर्तत ॥&#x9;011c&lt;br&gt;&#xA;द्रौपदेया महेष्वासा राक्षसश्च घटोत्कचः ।&#x9;012a&lt;br&gt;&#xA;ससैन्यास्ते न्यवर्तन्त द्रोणमेव महाद्युतिम् ॥&#x9;012c&lt;br&gt;&#xA;प्रभद्रकाश्च पाञ्चालाः षट्सहस्राः प्रहारिणः ।&#x9;013a&lt;br&gt;&#xA;द्रोणमेवाभ्यवर्तन्त पुरस्कृत्य शिखण्डिनम् ॥&#x9;013c&lt;br&gt;&#xA;तथेतरे नरव्याघ्राः पाण्डवानां महारथाः ।&#x9;014a&lt;br&gt;&#xA;सहिताः सन्न्यवर्तन्त द्रोणमेव द्विजर्षभम् ॥&#x9;014c&lt;br&gt;&#xA;तेषु शूरेषु युद्धाय गतेषु भरतर्षभ ।&#x9;015a&lt;br&gt;&#xA;बभूव रजनी घोरा भीरूणां भयवर्धिनी ॥&#x9;015c&lt;br&gt;&#xA;योधानामशिवा रौद्रा राजन्नन्तकगामिनी ।&#x9;016a&lt;br&gt;&#xA;कुञ्जराश्वमनुष्याणां प्राणान्तकरणी तदा ॥&#x9;016c&lt;br&gt;&#xA;तस्यां रजन्यां घोरायां नदन्त्यः सर्वतः शिवाः ।&#x9;017a&lt;br&gt;&#xA;न्यवेदयन्भयं घोरं सज्वालकवलैर्मुखैः ॥&#x9;017c&lt;br&gt;&#xA;उलूकाश्चाप्यदृश्यन्त शंसन्तो विपुलं भयम् ।&#x9;018a&lt;br&gt;&#xA;विशेषतः कौरवाणां ध्वजिन्यामतिदारुणाः ॥&#x9;018c&lt;br&gt;&#xA;ततः सैन्येषु राजेन्द्र शब्दः समभवन्महान् ।&#x9;019a&lt;br&gt;&#xA;भेरीशब्देन महता मृदङ्गानां स्वनेन च ॥&#x9;019c&lt;br&gt;&#xA;गजानां बृंहितैश्चापि तुरङ्गाणां च हेषितैः ।&#x9;020a&lt;br&gt;&#xA;खुरशब्दनिपातैश्च तुमुलः सर्वतोऽभवत् ॥&#x9;020c&lt;br&gt;&#xA;ततः समभवद्युद्धं सन्ध्यायामतिदारुणम् ।&#x9;021a&lt;br&gt;&#xA;द्रोणस्य च महाराज सृञ्जयानां च सर्वशः ॥&#x9;021c&lt;br&gt;&#xA;तमसा चावृते लोके न प्राज्ञायत किञ्चन ।&#x9;022a&lt;br&gt;&#xA;सैन्येन रजसा चैव समन्तादुत्थितेन ह ॥&#x9;022c&lt;br&gt;&#xA;नरस्याश्वस्य नागस्य समसज्जत शोणितम् ।&#x9;023a&lt;br&gt;&#xA;नापश्याम रजो भौमं कश्मलेनाभिसंवृताः ॥&#x9;023c&lt;br&gt;&#xA;रात्रौ वंशवनस्येव दह्यमानस्य पर्वते ।&#x9;024a&lt;br&gt;&#xA;घोरश्चटचटाशब्दः शस्त्राणां पततामभूत् ॥&#x9;024c&lt;br&gt;&#xA;मृदङ्गानकनिर्ह्रादैर्झर्झरैः पटहैस्तथा ।&#x9;025a&lt;br&gt;&#xA;फेत्कारैर्हेषितैः शब्दैः सर्वमेवाकुलं बभौ ॥&#x9;025c&lt;br&gt;&#xA;नैव स्वे न परे राजन्प्राज्ञायन्त तमोवृते ।&#x9;026a&lt;br&gt;&#xA;उन्मत्तमिव तत्सर्वं बभूव रजनीमुखे ॥&#x9;026c&lt;br&gt;&#xA;भौमं रजोऽथ राजेन्द्र शोणितेन प्रणाशितम् ।&#x9;027a&lt;br&gt;&#xA;शातकौम्भैश्च कवचैर्भूषणैश्च तमोऽनशत् ॥&#x9;027c&lt;br&gt;&#xA;ततः सा भारती सेना मणिहेमविभूषिता ।&#x9;028a&lt;br&gt;&#xA;द्यौरिवासीत्सनक्षत्रा रजन्यां भरतर्षभ ॥&#x9;028c&lt;br&gt;&#xA;गोमायुबलसङ्घुष्टा शक्तिध्वजसमाकुला ।&#x9;029a&lt;br&gt;&#xA;वारणाभिरुता घोरा क्ष्वेडितोत्क्रुष्टनादिता ॥&#x9;029c&lt;br&gt;&#xA;तत्राभवन्महाशब्दस्तुमुलो रोमहर्षणः ।&#x9;030a&lt;br&gt;&#xA;समावृण्वन्दिशः सर्वा महेन्द्राशनिनिःस्वनः ॥&#x9;030c&lt;br&gt;&#xA;सा निशीथे महाराज सेनाऽदृश्यत भारती ।&#x9;031a&lt;br&gt;&#xA;अङ्गदैः कुण्डलैर्निष्कैः शस्त्रैश्चैवावभासिता ॥&#x9;031c&lt;br&gt;&#xA;तत्र नागा रथाश्चैव जाम्बूनदविभूषिताः ।&#x9;032a&lt;br&gt;&#xA;निशायां प्रत्यदृश्यन्त मेघा इव सविद्युतः ॥&#x9;032c&lt;br&gt;&#xA;ऋष्टिशक्तिगदाबाणमुसलप्रासपट्टसाः ।&#x9;033a&lt;br&gt;&#xA;सम्पतन्तो व्यदृश्यन्त भ्राजमाना इवाग्नयः ॥&#x9;033c&lt;br&gt;&#xA;दुर्योधनपुरोवातां रथनागबलाहकाम् ।&#x9;034a&lt;br&gt;&#xA;वादित्रघोषस्तनितां चापविद्युद्ध्वजैर्वृताम् ॥&#x9;034c&lt;br&gt;&#xA;द्रोणपाण्डवपर्जन्यां खड्गशक्तिगदाशनिम् ।&#x9;035a&lt;br&gt;&#xA;शरधारास्त्रपवनां शस्त्रपातोष्मसङ्कुलाम् ॥&#x9;035c&lt;br&gt;&#xA;घोरां विस्मापनीमुग्रां जीवितच्छिदमप्लवाम् ।&#x9;036a&lt;br&gt;&#xA;तां प्राविशन्नतिभयां नदीं युद्धचिकीर्षवः ॥&#x9;036c&lt;br&gt;&#xA;तस्मिन्रात्रिमुखे घोरे महाशब्दनिनादिते ।&#x9;037a&lt;br&gt;&#xA;भीरूणां त्रासजनने शूराणां हर्षवर्धने ॥&#x9;037c&lt;br&gt;&#xA;रात्रियुद्धे महाघोरे वर्तमाने सुदारुणे ।&#x9;038a&lt;br&gt;&#xA;द्रोणमभ्यद्रवन्क्रुद्धाः सहिताः पाण्डुसृञ्जयाः ॥&#x9;038c&lt;br&gt;&#xA;ये ये प्रमुखतो राजन्नावर्तन्त महारथाः ।&#x9;039a&lt;br&gt;&#xA;तान्सर्वान्विमुखांश्चक्रे कांश्चिन्निन्ये यमक्षयम् ॥&#x9;039c&lt;br&gt;&#xA;तानि नागसहस्राणि रथानामयुतानि च ।&#x9;040a&lt;br&gt;&#xA;पदातिहयसङ्घानां प्रयुतान्यर्बुदानि च ।&#x9;040c&lt;br&gt;&#xA;द्रोणेनैकेन नाराचैर्निर्भिन्नानि निशामुखे ॥ ॥&#x9;040e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/156/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/156/</guid>
      <description>&lt;p&gt;श्रीः&#xA;अध्यायः 156&#xA;भीमेन दुर्मददुष्कर्णादिवधः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;तस्मिन्प्रविष्टे दुर्धर्षे सृञ्जयानमितौजसि ।&#x9;001a&lt;br&gt;&#xA;अमृष्यमाणे संरब्धे का वोऽभूद्वै मतिस्तदा ॥&#x9;001c&lt;br&gt;&#xA;दुर्योधनं तथा पुत्रमुक्त्वा शास्त्रातिगं मम ।&#x9;002a&lt;br&gt;&#xA;यत्प्राविशदमेयात्मा किं पार्थः प्रत्यपद्यत ॥&#x9;002c&lt;br&gt;&#xA;निहते सैन्धवे वीरे भूरिश्रवसि चैव ह ।&#x9;003a&lt;br&gt;&#xA;यदाऽभ्यगान्महातेजाः पाञ्चालानपराजितः ॥&#x9;003c&lt;br&gt;&#xA;किममन्यत दुर्धर्षे प्रविष्टे शत्रुतापने ।&#x9;004a&lt;br&gt;&#xA;दुर्योधनस्तु किं कृत्यं प्राप्तकालममन्यत ॥&#x9;004c&lt;br&gt;&#xA;के च तं वरदं वीरमन्वयुर्द्विजसत्तमम् ।&#x9;005a&lt;br&gt;&#xA;के चास्य पृष्ठतोऽगच्छन्वीराः शूरस्य युध्यतः ।&#x9;005c&lt;br&gt;&#xA;के पुरस्तादवर्तन्त निघ्नन्तः शात्रवान्रणे ॥&#x9;005e&lt;br&gt;&#xA;मन्येऽहं पाण्डवान्सर्वान्भारद्वाजशरार्दितान् ।&#x9;006a&lt;br&gt;&#xA;शिशिरे कम्पमाना वै कृशा गाव इव प्रभो ॥&#x9;006c&lt;br&gt;&#xA;प्रविश्य स महेष्वासः पाञ्चालानरिमर्दनः ।&#x9;007a&lt;br&gt;&#xA;कथं नु पुरुषव्याघ्रः पञ्चत्वमुपजग्मिवान् ॥&#x9;007c&lt;br&gt;&#xA;सर्वेषु योधेषु च सङ्गतेषु रात्रौ समेतेषु महारथेषु ।&#x9;008a&lt;br&gt;&#xA;संलोड्यमानेषु पृथग्बलेषु के वस्तदानीं मतिमन्त आसन् ॥&#x9;008c&lt;br&gt;&#xA;हतांश्चैव विषक्तांश्च पराभूतांश्च शंससि ।&#x9;009a&lt;br&gt;&#xA;रथिनो विरथांश्चैव कृतान्युद्धेषु मामकान् ॥&#x9;009c&lt;br&gt;&#xA;तेषां संलोड्यमानानां पाण्डवैर्हतचेतसाम् ।&#x9;010a&lt;br&gt;&#xA;अन्धे तमसि मग्नानामभवत्का मतिस्तदा ॥&#x9;010c&lt;br&gt;&#xA;प्रहृष्टांश्चाप्युदग्रांश्च सन्तुष्टांश्चैव पाण्डवान् ।&#x9;011a&lt;br&gt;&#xA;शंससीहाप्रहृष्टांश्च विभ्रष्टांश्चैव मामकान् ॥&#x9;011c&lt;br&gt;&#xA;कथमेषां तदा तत्र पार्थानामपलायिनाम् ।&#x9;012a&lt;br&gt;&#xA;प्रकाशमभवद्रात्रौ कथं कुरुषु सञ्जय ॥&#x9;012c&lt;br&gt;&#xA;सञ्जय उवाच &#x9;013&lt;br&gt;&#xA;रात्रियुद्धे तदा राजन्वर्तमाने सुदारुणे ।&#x9;013a&lt;br&gt;&#xA;द्रोणमभ्यद्रवन्सर्वे पाण्डवाः सह सोमकैः ॥&#x9;013c&lt;br&gt;&#xA;ततो द्रोणः केकयांश्च धृष्टद्युम्नस्य चात्मजान् ।&#x9;014a&lt;br&gt;&#xA;सम्प्रैषयत्प्रेतलोकं सर्वानिषुभिराशुगैः ॥&#x9;014c&lt;br&gt;&#xA;तस्य प्रमुखतो राजन्येऽवर्तन्त महारथाः ।&#x9;015a&lt;br&gt;&#xA;तान्सर्वान्प्रेषयामास पितृलोकं स भारत ॥&#x9;015c&lt;br&gt;&#xA;प्रमथ्नन्तं तदा वीरान्भारद्वाजं महारथम् ।&#x9;016a&lt;br&gt;&#xA;अभ्यवर्तत सङ्क्रुद्धः शिबी राजा प्रतापवान् ॥&#x9;016c&lt;br&gt;&#xA;तमापतन्तं सम्प्रेक्ष्य पाण्डवानां महारथम् ।&#x9;017a&lt;br&gt;&#xA;विव्याध दशभिर्द्रोणः सर्वपारशवैः शितैः ॥&#x9;017c&lt;br&gt;&#xA;तं शिबिः प्रतिविव्याध त्रिंशता निशितैः शरैः ।&#x9;018a&lt;br&gt;&#xA;सारथिं चास्य भुल्लेन स्मयमानो न्यपातयत् ॥&#x9;018c&lt;br&gt;&#xA;तस्य द्रोणो हयान्हत्वा सारथिं च महात्मनः ।&#x9;019a&lt;br&gt;&#xA;अथाऽस्य सशिरस्त्राणं शिरः कायादपाहरत् ॥&#x9;019c&lt;br&gt;&#xA;ततोऽस्य सारथिं क्षिप्रमन्यं दुर्योधनोऽदिशत् ।&#x9;020a&lt;br&gt;&#xA;स तेन सङ्गृहीताश्वः पुनरभ्यद्रवद्रिपून् ॥&#x9;020c&lt;br&gt;&#xA;कलिङ्गानामनीकेन कालिङ्गस्य सुतो रणे ।&#x9;021a&lt;br&gt;&#xA;पूर्वं पितृवधात्क्रुद्धो भीमसेनमुपाद्रवत् ॥&#x9;021c&lt;br&gt;&#xA;स भीमं पञ्चभिर्विद्ध्वा पुनर्विव्याध सप्तभिः ।&#x9;022a&lt;br&gt;&#xA;विशोकं त्रिभिरानर्च्छद्ध्वजमेकेन पत्रिणा ॥&#x9;022c&lt;br&gt;&#xA;कलिङ्गानां तु तं शूरं क्रुद्धं क्रुद्धो वृकोदरः ।&#x9;023a&lt;br&gt;&#xA;रथाद्रथमभिद्रुत्य मुष्टिनाऽभिजघान ह ॥&#x9;023c&lt;br&gt;&#xA;तस्य मुष्टिहतस्याजौ पाण्डवेन बलीयसा ।&#x9;024a&lt;br&gt;&#xA;सर्वाण्यस्थीनि सहसा प्रापतन्वै पृथक्पृथक् ॥&#x9;024c&lt;br&gt;&#xA;&#39;तस्मिन्हते तदा तेन सिंहनादो महानभूत् ।&#x9;025a&lt;br&gt;&#xA;पाञ्चालानां महाराज साधुसाध्विति पाण्डवम् ॥&#39;&#x9;025c&lt;br&gt;&#xA;तं कर्णो भ्रातरश्चास्य नामृष्यन्त परन्तप ।&#x9;026a&lt;br&gt;&#xA;ते भीमसेनं नाराचैर्जघ्नुराशीविषोपमैः ॥&#x9;026c&lt;br&gt;&#xA;ततः शत्रुरथं त्यक्त्वा भीमो द्रुमरथं गतः ।&#x9;027a&lt;br&gt;&#xA;द्रुमं चास्यन्तमनिशं मुष्टिना समपोथयत् ॥&#x9;027c&lt;br&gt;&#xA;&#39;यथा काचमणिर्न्यस्तो मुष्टिनैकेन लीलया ।&#x9;028a&lt;br&gt;&#xA;स हतः सर्वथा चूर्णो रक्तमेवोदपद्यत ॥&#x9;028c&lt;br&gt;&#xA;तथा चूर्णमभूत्तत्र कर्णभ्राता द्रुमस्तथा ।&#39;&#x9;029a&lt;br&gt;&#xA;स तदा पाण्डुपुत्रेण बलिनाऽभिहतोऽपतत् ॥&#x9;029c&lt;br&gt;&#xA;तं निहत्य महाराज भीमसेनो महाबलः ।&#x9;030a&lt;br&gt;&#xA;जयरातरथं प्राप्य मुहुः सिंह इवानदत् ॥&#x9;030c&lt;br&gt;&#xA;जयरातं तु चरणे गृह्य भीमो महाबलः ।&#x9;031a&lt;br&gt;&#xA;सूतं चास्य महाबाहुर्गृह्य राजंस्तथैव च ॥&#x9;031c&lt;br&gt;&#xA;पादयोर्गृह्य तौ वीरौ भीमः कर्णस्य पश्यतः ।&#x9;032a&lt;br&gt;&#xA;भूमावाविद्ध्य जघ्ने स तौ च प्राणैर्व्ययुज्यताम् ॥&#x9;032c&lt;br&gt;&#xA;कर्णस्तु पाण्डवे शक्तिं काञ्चनीं समवासृजत् ।&#x9;033a&lt;br&gt;&#xA;ततस्तामेव जग्राह प्रहसन्पाण्डुनन्दनः ॥&#x9;033c&lt;br&gt;&#xA;कर्णायैव च दुर्धर्षश्चिक्षेपाजौ वृकोदरः ।&#x9;034a&lt;br&gt;&#xA;तामापतन्तीं चिच्छेद शकुनिस्तैलपायिना ॥&#x9;034c&lt;br&gt;&#xA;एतत्कृत्वा महत्कर्म रणेऽद्भुतपराक्रमः ।&#x9;035a&lt;br&gt;&#xA;पुनः स्वरथमास्थाय दुद्राव तव वाहिनीम् ॥&#x9;035c&lt;br&gt;&#xA;तमायान्तं जिघांसन्तं भीमं क्रुद्धमिवान्तकम् ।&#x9;036a&lt;br&gt;&#xA;न्यवारयन्महाबाहुं तव पुत्रा विशाम्पते ।&#x9;036c&lt;br&gt;&#xA;महता शरवर्षेण च्छादयन्तो महारथाः ॥&#x9;036e&lt;br&gt;&#xA;दुर्मदस्य ततो भीमः प्रहसन्निव संयुगे ।&#x9;037a&lt;br&gt;&#xA;सारथिं च हयांश्चैव शरैर्निन्ये यमक्षयम् ॥&#x9;037c&lt;br&gt;&#xA;दुर्मदस्तु ततो यानं दुष्कर्णस्यावचक्रमे ।&#x9;038a&lt;br&gt;&#xA;तावेकरथमारूढौ भ्रातरौ परतापनौ ||&#x9;038c&lt;br&gt;&#xA;सङ्ग्रामशिरसो मध्ये भीमं द्वावप्यधावताम् ।&#x9;039a&lt;br&gt;&#xA;यथाम्बुपतिमित्रौ हि तारकं दैत्यसत्तमम् ॥&#x9;039c&lt;br&gt;&#xA;ततस्तु दुर्मदश्चैव दुष्कर्णश्च तवात्मजौ ।&#x9;040a&lt;br&gt;&#xA;रथमेकं समारुह्य भीमं बाणैरविध्यताम् ॥&#x9;040c&lt;br&gt;&#xA;ततः कर्णस्य मिषतो द्रौणेर्दुर्योधनस्य च ।&#x9;041a&lt;br&gt;&#xA;कृपस्य सोमदत्तस्य बाह्लीकस्य च पाण्डवः ॥&#x9;041c&lt;br&gt;&#xA;दुर्मदस्य च वीरस्य दुष्कर्णस्य च तं रथम् ।&#x9;042a&lt;br&gt;&#xA;पादप्रहारेण धरां प्रावेशयदरिन्दमः ॥&#x9;042c&lt;br&gt;&#xA;ततः सुतौ ते बलिनौ शूरौ दुष्कर्णदुर्मदौ ।&#x9;043a&lt;br&gt;&#xA;मुष्टिनाऽऽहत्य सङ्क्रुद्धो ममर्द चरणेन ह ॥&#x9;043c&lt;br&gt;&#xA;ततो हाहाकृते सैन्ये दृष्ट्वा भीमं नृपाऽब्रुवन् ।&#x9;044a&lt;br&gt;&#xA;रुद्रोऽयं भीमरूपेण धार्तराष्ट्रेषु युध्यति ॥&#x9;044c&lt;br&gt;&#xA;एवमुक्त्वा पलायन्ते सर्वे भारत पार्थिवाः ।&#x9;045a&lt;br&gt;&#xA;विसञ्ज्ञा वाहयन्वाहान्न च द्वौ सह धावतः ॥&#x9;045c&lt;br&gt;&#xA;ततो बले भृशलुलिते निशामुखे सुपूजितो नृपवृषभैर्वृकोदरः ।&#x9;046a&lt;br&gt;&#xA;महाबलः कमलविबुद्धलोचनो युधिष्ठिरं नृपतिमपूजयद्बली ॥&#x9;046c&lt;br&gt;&#xA;ततो यमौ द्रुपदविराटकेकया युधिष्ठिरश्चापि परां मुदं ययुः ।&#x9;047a&lt;br&gt;&#xA;वृकोदरं भृशमनुपूजयंश्च ते यथान्धके प्रतिनिहते हरं सुराः ॥&#x9;047c&lt;br&gt;&#xA;ततः सुतास्ते वरुणात्मजोपमा रुषान्विताः सह गुरुणा महात्मना ।&#x9;048a&lt;br&gt;&#xA;वृकोदरं सरथपदातिकुञ्जरा युयुत्सवो भृशमभिपर्यवारयन् ॥&#x9;048c&lt;br&gt;&#xA;&#39;ततो यमौ द्रुपदसुताः ससैनिका युधिष्ठिरद्रुपदविराटसात्वताः ।&#x9;049a&lt;br&gt;&#xA;घटोत्कचो जयविजयौ द्रुमो वृकः ससृञ्जयास्तव तनयानवारयन् ॥&#39;&#x9;049c&lt;br&gt;&#xA;ततोऽभवत्तिमिरघनैरिवावृते महाभये भयदमतीव दारुणम् ।&#x9;050a&lt;br&gt;&#xA;निशामुखे वृकबलगृध्रमोदनं महात्मना नृपवर युद्धमद्भुतम् ॥ ॥&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/157/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/157/</guid>
      <description>&lt;p&gt;श्रीः&#xA;अध्यायः 157&#xA;सात्यकिना सोमदत्तपराजयः ॥ 1 ॥ अश्वत्थामघटोत्कचयुद्धमश्वत्थामपराक्रमश्च ॥ 2 ॥&#xA;सञ्जय उवाच &#x9;001&lt;br&gt;&#xA;प्रायोपविष्टे तु हते पुत्रे सात्यकिना तदा ।&#x9;001a&lt;br&gt;&#xA;सोमदत्तो भृशं क्रुद्धः सात्यकिं वाक्यमब्रवीत् ॥&#x9;001c&lt;br&gt;&#xA;क्षत्रधर्मः परो दृष्टो यस्तु देवैर्महात्मभिः ।&#x9;002a&lt;br&gt;&#xA;तं त्वं सात्वत सन्तज्य दस्युधर्मे कथं रतः ॥&#x9;002c&lt;br&gt;&#xA;पराङ्मुखाय दीनाय न्यस्तशस्त्राय याचते ।&#x9;003a&lt;br&gt;&#xA;क्षत्रधर्मरतः प्राज्ञः कथं नु प्रहरेद्रणे ॥&#x9;003c&lt;br&gt;&#xA;द्वावेव किल वृष्णीनां तत्र ख्यातौ महारथौ ।&#x9;004a&lt;br&gt;&#xA;प्रद्युम्नश्च महाबाहुस्त्वं चैव युधि सात्वत ॥&#x9;004c&lt;br&gt;&#xA;कथं प्रायोपविष्टाय पार्थेन च्छिन्नबाहवे ।&#x9;005a&lt;br&gt;&#xA;नृशंसं बत दीनं च तादृशं कृतवानसि ॥&#x9;005c&lt;br&gt;&#xA;कर्ममस्तस्य दुर्वृत्त फलं प्राप्नुहि संयुगे ।&#x9;006a&lt;br&gt;&#xA;अद्य छेत्स्यामि ते मूढ शिरो विक्रम्य पत्रिणा ॥&#x9;006c&lt;br&gt;&#xA;शपे सात्वत पुत्राभ्यामिष्टेन सुकृतेन च ।&#x9;007a&lt;br&gt;&#xA;अनतीतामिमां रात्रिं यदि त्वां वीरमानिनम् ॥&#x9;007c&lt;br&gt;&#xA;अरक्ष्यमाणं पार्थेन जिष्णुना ससुतानुजम् ।&#x9;008a&lt;br&gt;&#xA;न हन्यां नरके घोरे पतेयं वृष्णिपांसन ॥&#x9;008c&lt;br&gt;&#xA;एवमुक्त्वा सुसङ्क्रुद्धः सोमदत्तो महाबलः ।&#x9;009a&lt;br&gt;&#xA;दध्मौ शङ्खं च तारेण सिंहनादं ननाद च ॥&#x9;009c&lt;br&gt;&#xA;ततः कमलपत्राक्षः सिंहदंष्ट्रो दुरासदः ।&#x9;010a&lt;br&gt;&#xA;सात्यकिर्भृशसङ्क्रुद्धः सोमदत्तमथाब्रवीत् ॥&#x9;010c&lt;br&gt;&#xA;कौरवेय न मे त्रासः कथञ्चिदपि विद्यते ।&#x9;011a&lt;br&gt;&#xA;त्वया सार्धमथान्यैश्च युध्यतो हृदि कश्चन ॥&#x9;011c&lt;br&gt;&#xA;यदि सर्वेण सैन्येन गुप्तो मां योधयिष्यसि ।&#x9;012a&lt;br&gt;&#xA;तथापि न व्यथा काचित्त्वयि स्यान्मम कौरव ॥&#x9;012c&lt;br&gt;&#xA;युद्धसारेण वाक्येन असतां सम्मतेन च ।&#x9;013a&lt;br&gt;&#xA;नाहं भीषयितुं शक्यः क्षत्रवृत्ते स्थितस्त्वया ॥&#x9;013c&lt;br&gt;&#xA;यदि तेऽस्ति युयुत्साऽद्य मया सह नराधिप ।&#x9;014a&lt;br&gt;&#xA;निर्दयो निशितैर्बाणैः प्रहर प्रहरामि ते ॥&#x9;014c&lt;br&gt;&#xA;हतो भूरिश्रवा वीरस्तव पुत्रो महारथः ।&#x9;015a&lt;br&gt;&#xA;शलश्चैव महाराज भ्रातृव्यसनकर्षितः ॥&#x9;015c&lt;br&gt;&#xA;त्वां चाप्यद्य वधिष्यामि सहपुत्रं सबान्धवम् ।&#x9;016a&lt;br&gt;&#xA;तिष्ठेदानीं रणे यत्तः कौरवोऽसि महारथः ॥&#x9;016c&lt;br&gt;&#xA;यस्मिन्दानं दमः शौचमहिंसा ह्रीर्धृतिः क्षमा ।&#x9;017a&lt;br&gt;&#xA;अनपायानि सर्वाणि नित्यं राज्ञि युधिष्ठिरे ॥&#x9;017c&lt;br&gt;&#xA;मृदङ्गकेतोस्तस्य त्वं तेजसा निहतः पुरा ।&#x9;018a&lt;br&gt;&#xA;सकर्णसौबलः सङ्ख्ये विनाशमुपयास्यसि ॥&#x9;018c&lt;br&gt;&#xA;शपेऽहं कृष्णचरणैरिष्टापूर्तेन चैव ह ।&#x9;019a&lt;br&gt;&#xA;यदि त्वां ससुतं पापं न हन्यां युधि रोषितः ॥&#x9;019c&lt;br&gt;&#xA;अपयास्यसि चेत्त्यक्त्वा रणं मुक्तो भविष्यसि ॥&#x9;020ac&lt;br&gt;&#xA;एवमाभाष्य चान्योन्यं क्रोधसंरक्तलोचनौ ।&#x9;021a&lt;br&gt;&#xA;प्रवृत्तौ शरसम्पातं कर्तुं पुरुषसत्तमौ ॥&#x9;021c&lt;br&gt;&#xA;ततो रथसहस्रेण नागानामयुतेन च ।&#x9;022a&lt;br&gt;&#xA;दुर्योधनः सोमदत्तं परिवार्य व्यवस्थितः ॥&#x9;022c&lt;br&gt;&#xA;शकुनिश्च सुसङ्क्रुद्धः सर्वशस्त्रभृतां वरः ।&#x9;023a&lt;br&gt;&#xA;पुत्रपौत्रैः परिवृतो भ्रातृभिश्चेन्द्रविक्रमैः ।&#x9;023c&lt;br&gt;&#xA;श्यालस्तव महाबाहुर्वज्रसंहननो युवा ॥&#x9;023e&lt;br&gt;&#xA;साग्रं शतसहस्रं तु हयानां तस्य धीमतः ।&#x9;024a&lt;br&gt;&#xA;सोमदत्तं महेष्वासं समन्तात्पर्यरक्षत ॥&#x9;024c&lt;br&gt;&#xA;रक्ष्यमाणश्च बलिभिश्छादयामास सात्यकिम् ।&#x9;025a&lt;br&gt;&#xA;तं छाद्यमानं विशिखैर्दृष्ट्वा सन्नतपर्वभिः ॥&#x9;025c&lt;br&gt;&#xA;धृष्टद्युम्नोऽभ्ययात्क्रुद्धः प्रगृह्य महतीं चमूम् ।&#x9;026a&lt;br&gt;&#xA;&#39;अभ्यरक्षन्महाबाहुः सात्वतं सत्यविक्रमम् ॥&#39;&#x9;026c&lt;br&gt;&#xA;चण्डवाताभिसृष्टानामुदधीनामिव स्वनः ।&#x9;027a&lt;br&gt;&#xA;आसीद्राजन्बलौघानामन्योन्यमभिनिघ्नताम् ॥&#x9;027c&lt;br&gt;&#xA;विव्याध सोमदत्तस्तु सात्वतं नवभिः शरैः ।&#x9;028a&lt;br&gt;&#xA;सात्यकिर्नवभिश्चैनमवधीत्कुरुपुङ्गवम् ॥&#x9;028c&lt;br&gt;&#xA;सोऽतिविद्धो बलवता समरे दृढधन्विना ।&#x9;029a&lt;br&gt;&#xA;रथोपस्थं समासाद्य मुमोह गतचेतनः ॥&#x9;029c&lt;br&gt;&#xA;तं विमूढं समालक्ष्य सारथिस्त्वरयाऽन्वितः ।&#x9;030a&lt;br&gt;&#xA;अपोवाह रणाद्वीरं सोमदत्तं महारथम् ॥&#x9;030c&lt;br&gt;&#xA;तं विसञ्ज्ञं समालक्ष्य युयुधानशरार्दितम् ।&#x9;031a&lt;br&gt;&#xA;अभ्यद्रवत्ततो द्रोणो यदुवीरजिघांसया ॥&#x9;031c&lt;br&gt;&#xA;तमायान्तमभिप्रेक्ष्य युधिष्ठिरपुरोगमाः ।&#x9;032a&lt;br&gt;&#xA;परिवव्रुर्महात्मानं परीप्सन्तो यदूत्तमम् ॥&#x9;032c&lt;br&gt;&#xA;ततः प्रववृते युद्धं द्रोणस्य सह पाण्डवैः ।&#x9;033a&lt;br&gt;&#xA;बलेरिव सुरैः पूर्वं त्रैलोक्यजयकाङ्क्षया ॥&#x9;033c&lt;br&gt;&#xA;ततः सायकजालेन पाण्डवानीकमावृणोत् ।&#x9;034a&lt;br&gt;&#xA;भारद्वाजो महातेजा विव्याध च युधिष्ठिरम् ॥&#x9;034c&lt;br&gt;&#xA;सात्यकिं दशभिर्बाणैर्विंशत्या पार्षतं शरैः ।&#x9;035a&lt;br&gt;&#xA;भीमसेनं च नवभिर्नकुलं पञ्चभिस्तथा ॥&#x9;035c&lt;br&gt;&#xA;सहदेवं तथाऽष्टाभिः शतेन च शिखण्डिनम् ।&#x9;036a&lt;br&gt;&#xA;द्रौपदेयान्महाबाहुः पञ्चभिः पञ्चभिः शरैः ॥&#x9;036c&lt;br&gt;&#xA;विराटं मत्स्यमष्टाभिर्द्रुपदं दशभिः शरैः ।&#x9;037a&lt;br&gt;&#xA;युधामन्युं त्रिभिः षड्भिरुत्तमौजसमाहवे ।&#x9;037c&lt;br&gt;&#xA;अन्यांश्च सैनिकान्विद्ध्वा युधिष्ठिरमुपाद्रवत् ॥&#x9;037e&lt;br&gt;&#xA;ते वध्यमाना द्रोणेन पाण्डुपुत्रस्य सैनिकाः ।&#x9;038a&lt;br&gt;&#xA;प्राद्रवन्वै भयाद्राजन्सार्तनादा दिशो दश ॥&#x9;038c&lt;br&gt;&#xA;काल्यमानं तु तत्सैन्यं दृष्ट्वा द्रोणेन फल्गुनः ।&#x9;039a&lt;br&gt;&#xA;किञ्चिदागतसंरम्भो गुरुं पार्थोऽभ्ययाद्द्रुतम् ॥&#x9;039c&lt;br&gt;&#xA;दृष्ट्वा द्रोणं तु बीभत्सुमभिधावन्तमाहवे ।&#x9;040a&lt;br&gt;&#xA;सन्न्यवर्तत तत्सैन्यं पुनर्यौधिष्ठिरं बलम् ॥&#x9;040c&lt;br&gt;&#xA;ततो युद्धमभूद्भूयो भारद्वाजस्य पाण्डवैः ॥&#x9;041ac&lt;br&gt;&#xA;द्रोणस्तव सुतै राजन्सर्वतः परिवारितः ।&#x9;042a&lt;br&gt;&#xA;व्यधमत्पाण्डुसैन्यानि तूलराशिमिवानलः ॥&#x9;042c&lt;br&gt;&#xA;तं ज्वलन्तमिवादित्यं दीप्तानलसमद्युतिम् ।&#x9;043a&lt;br&gt;&#xA;राजन्ननिशमत्यन्तं दृष्ट्वा द्रोणं शरार्चिषम् ॥&#x9;043c&lt;br&gt;&#xA;मण्डलीकृतधन्वानं तपन्तमिव भास्करम् ।&#x9;044a&lt;br&gt;&#xA;दहन्तमहितान्सैन्ये नैनं कश्चिदवारयत् ॥&#x9;044c&lt;br&gt;&#xA;योयो हि प्रमुखे तस्य तस्थौ द्रोणस्य पूरुषः ।&#x9;045a&lt;br&gt;&#xA;तस्यतस्य शिरश्छित्त्वा ययुर्द्रोणशराः क्षितिम् ॥&#x9;045c&lt;br&gt;&#xA;एवं सा पाण्डवी सेना वध्यमाना महात्मना ।&#x9;046a&lt;br&gt;&#xA;प्रदुद्राव पुनर्भीता पश्यतः सव्यसाचिनः ॥&#x9;046c&lt;br&gt;&#xA;सम्प्रभग्नं बलं दृष्ट्वा द्रोणेन निशि भारत ।&#x9;047a&lt;br&gt;&#xA;गोविन्दमब्रवीज्जिष्णुर्गच्छ द्रोणरथं प्रति ॥&#x9;047c&lt;br&gt;&#xA;ततो रजतगोक्षीरकुन्देन्दुसदृशप्रभान् ।&#x9;048a&lt;br&gt;&#xA;चोदयामास दाशार्हो हयान्द्रोणरथं प्रति ॥&#x9;048c&lt;br&gt;&#xA;भीमसेनोऽपि तं दृष्ट्वा यान्तं द्रोणाय फल्गुनम् ।&#x9;049a&lt;br&gt;&#xA;स्वसारथिमुवाचेदं द्रोणानीकाय मां वह ॥&#x9;049c&lt;br&gt;&#xA;सोऽपि तस्य वचः श्रुत्वा विशोकोऽवहयद्धयान् ।&#x9;050a&lt;br&gt;&#xA;पृष्ठतः सत्यसन्धस्य जिष्णोर्भरतसत्तम ॥&#x9;050c&lt;br&gt;&#xA;तौ दृष्ट्वा भ्रातरौ यत्तौ द्रोणानीकमभिद्रुतौ ।&#x9;051a&lt;br&gt;&#xA;पाञ्चालाः सृञ्जया मात्स्याश्चेदिकारूशकोसलाः ।&#x9;051c&lt;br&gt;&#xA;अन्वगच्छन्महाराज केकयाश्च महारथाः ॥&#x9;051e&lt;br&gt;&#xA;ततो राजन्नभूद्घोरः सङ्ग्रामो रोमहर्षणः ॥&#x9;052ac&lt;br&gt;&#xA;बीभत्सुर्दक्षिणं पार्श्वमुत्तरं च वृकोदरः ।&#x9;053a&lt;br&gt;&#xA;महद्भ्यां रथवृन्दाभ्यां बलं जगृहतुस्तव ॥&#x9;053c&lt;br&gt;&#xA;तौ दृष्ट्वा पुरुषव्याघ्रौ भीमसेनधनञ्जयौ ।&#x9;054a&lt;br&gt;&#xA;धृष्टद्युम्नोऽभ्ययाद्राजन्सात्यकिश्च महाबलः ॥&#x9;054c&lt;br&gt;&#xA;चण्डवाताभिपन्नानामुदधीनामिव स्वनः ।&#x9;055a&lt;br&gt;&#xA;आसीद्राजन्बलौघानां तदाऽन्योन्यमभिघ्नताम् ||&#x9;055c&lt;br&gt;&#xA;सौमदत्तिवधात्क्रुद्धो दृष्ट्वा सात्यकिमाहवे ।&#x9;056a&lt;br&gt;&#xA;द्रौणिरभ्यद्रवद्राजन्वधाय कृतनिश्चयः ॥&#x9;056c&lt;br&gt;&#xA;तमापतन्तं सम्प्रेक्ष्य शैनेयस्य रथं प्रति ।&#x9;057a&lt;br&gt;&#xA;भैमसेनिः सुसङ्क्रुद्धः प्रत्यमित्रमवारयत् ॥&#x9;057c&lt;br&gt;&#xA;कार्ष्णायसं महाघोरमृक्षचर्मपरिच्छदम् ।&#x9;058a&lt;br&gt;&#xA;महान्तं रथमास्थाय त्रिंशन्नल्वान्तरान्तरम् ॥&#x9;058c&lt;br&gt;&#xA;विक्षिप्तयन्त्रसन्नाहं महामेघौघनिःस्वनम् ।&#x9;059a&lt;br&gt;&#xA;युक्तं गजनिभैर्वाहैर्न हयैर्नापि वारणैः ॥&#x9;059c&lt;br&gt;&#xA;विक्षिप्तपक्षचरणविवृताक्षेण कूजता ।&#x9;060a&lt;br&gt;&#xA;ध्वजेनोच्छ्रितदण्डेन गृध्रराजेन राजितम् ॥&#x9;060c&lt;br&gt;&#xA;लोहितार्द्रपताकं तु आन्त्रमालाविभूषितम् ।&#x9;061a&lt;br&gt;&#xA;अष्टचक्रसमायुक्तमास्थाय विपुलं रथम् ॥&#x9;061c&lt;br&gt;&#xA;शूलमुद्गरधारिण्या शैलपादपहस्तया ।&#x9;062a&lt;br&gt;&#xA;रक्षसां घोररूपाणामक्षौहिण्या समावृतः ॥&#x9;062c&lt;br&gt;&#xA;तमुद्यतमहाचापं निशाम्य व्यथिता नृपाः ।&#x9;063a&lt;br&gt;&#xA;युगान्तकालसमये दण्डहस्तमिवान्तकम् ॥&#x9;063c&lt;br&gt;&#xA;ततस्तं गिरिशृङ्गाभं भीमरूपं भयावहम् ।&#x9;064a&lt;br&gt;&#xA;दंष्ट्राकरालोग्रमुखं शङ्कुकर्णं महाहनुम् ॥&#x9;064c&lt;br&gt;&#xA;ऊर्ध्वकेशं विरूपाक्षं दीप्तास्यं निम्नितोदरम् ।&#x9;065a&lt;br&gt;&#xA;महाश्वभ्रगलद्वारं किरीटच्छन्नमूर्धजम् ॥&#x9;065c&lt;br&gt;&#xA;त्रासनं सर्वभूतानां व्यात्ताननमिवान्तकम् ।&#x9;066a&lt;br&gt;&#xA;वीक्ष्य दीप्तमिवायान्तं रिपुविक्षोभकारिणम् ॥&#x9;066c&lt;br&gt;&#xA;तमुद्यतमहाचापं राक्षसेन्द्रं घटोत्कचम् ।&#x9;067a&lt;br&gt;&#xA;भयार्दिता प्रचुक्षोभ पुत्रस्य तव वाहिनी ।&#x9;067c&lt;br&gt;&#xA;वायुना क्षोभितावर्ता गङ्गेवोर्ध्वतरङ्गिणी ॥&#x9;067e&lt;br&gt;&#xA;घटोत्कचप्रयुक्तेन सिंहनादेन भीषिताः ।&#x9;068a&lt;br&gt;&#xA;प्रसुस्रुवुर्गजा मूत्रं विव्यथुश्च नरा भृशम् ॥&#x9;068c&lt;br&gt;&#xA;ततोऽश्मवृष्टिरत्यर्थमासीत्तत्र समन्ततः ।&#x9;069a&lt;br&gt;&#xA;सन्ध्याकालाधिकबलैः प्रयुक्ता राक्षसैः क्षितौ ॥&#x9;069c&lt;br&gt;&#xA;आयसानि च चक्राणि भुशुण्ड्यः प्रासतोमराः ।&#x9;070a&lt;br&gt;&#xA;पतन्त्यविरताः शूलाः शतघ्न्यः पट्टसास्तथा ॥&#x9;070c&lt;br&gt;&#xA;तदुग्रमतिरौद्रं च दृष्ट्वा युद्धं नराधिपाः ।&#x9;071a&lt;br&gt;&#xA;तनयास्तव कर्णश्च व्यथिताः प्राद्रवन्दिशः ॥&#x9;071c&lt;br&gt;&#xA;तत्रैकोऽस्त्रबलश्लाघी द्रौणिर्मानी न विव्यथे ।&#x9;072a&lt;br&gt;&#xA;व्यधमच्च शरैर्मायां घटोत्कचविनिर्मिताम् ॥&#x9;072c&lt;br&gt;&#xA;विहतायां तु मायायाममर्षी स घटोत्कचः ।&#x9;073a&lt;br&gt;&#xA;विससर्ज शरान्घोरांस्तेऽश्वत्थामानमाविशन् ।&#x9;073c&lt;br&gt;&#xA;भुजङ्गा इव वेगेन वल्मीकं क्रोधमूर्च्छिताः ॥&#x9;073e&lt;br&gt;&#xA;ते शरा रुधिराक्ताङ्गा भित्त्वा शारद्वतीसुतम् ।&#x9;074a&lt;br&gt;&#xA;विविशुर्धरणीं शीघ्रा रुक्मपुङ्खाः शिलाशिताः ॥&#x9;074c&lt;br&gt;&#xA;अश्वत्थामा तु सङ्क्रुद्धो लघुहस्तः प्रतापवान् ।&#x9;075a&lt;br&gt;&#xA;घटोत्कचमभिक्रुद्धं बिभेद दशभिः शरैः ॥&#x9;075c&lt;br&gt;&#xA;घटोत्कचोऽतिविद्धस्तु द्रोणपुत्रेण मर्मसु ।&#x9;076a&lt;br&gt;&#xA;चक्रं शतसहस्रारमगृह्णाद्व्यथितो भृशम् ॥&#x9;076c&lt;br&gt;&#xA;क्षुरान्तं बालसूर्याभं मणिवज्रविभूषितम् ।&#x9;077a&lt;br&gt;&#xA;अश्वत्थाम्नि स चिक्षेप भैमसेनिर्जिघांसया ॥&#x9;077c&lt;br&gt;&#xA;वेगेन महता गच्छद्विक्षिप्तं द्रौणिना शरैः ।&#x9;078a&lt;br&gt;&#xA;अभाग्यस्येव सङ्कल्पस्तन्मोघमपतद्भुवि ॥&#x9;078c&lt;br&gt;&#xA;घटोत्कचस्ततस्तूर्णं दृष्ट्वा चक्रं निपातितम् ।&#x9;079a&lt;br&gt;&#xA;द्रौणिं प्राच्छादयद्बाणैः स्वर्भानुरिव भास्करम् ॥&#x9;079c&lt;br&gt;&#xA;घटोत्कचसुतः श्रीमान्भिन्नाञ्जनचयोपमः ।&#x9;080a&lt;br&gt;&#xA;रुरोध द्रौणिमायान्तं प्रभञ्जनमिवाद्रिराट् ॥&#x9;080c&lt;br&gt;&#xA;पौत्रेण भीमसेनस्य शरैरञ्जनपर्वणा ।&#x9;081a&lt;br&gt;&#xA;बभौ मेघेन धाराभिर्गिरिर्मेरुरिवावृतः ॥&#x9;081c&lt;br&gt;&#xA;अश्वत्थामा त्वसम्भ्रान्तो रुद्रोपेन्द्रेन्द्रविक्रमः ।&#x9;082a&lt;br&gt;&#xA;ध्वजमेकेन बाणेन चिच्छेदाञ्जनपर्वणः ॥&#x9;082c&lt;br&gt;&#xA;द्वाभ्यां तु रथयन्तारौ त्रिभिश्चास्य त्रिवेणुकम् ।&#x9;083a&lt;br&gt;&#xA;धनुरेकेन चिच्छेद चतुर्भिश्चतुरो हयान् ॥&#x9;083c&lt;br&gt;&#xA;विरथस्योद्यतं हस्ताद्धेमबिन्दुभिराचितम् ।&#x9;084a&lt;br&gt;&#xA;विशिखेन सुतीक्ष्णेन खड्गमस्य द्विधाऽकरोत् ॥&#x9;084c&lt;br&gt;&#xA;गदा हेमाङ्गदा राजंस्तूर्णं हैडिम्बिसूनुना ।&#x9;085a&lt;br&gt;&#xA;भ्राम्योत्क्षिप्ताशरैःसापि द्रौणिनाभ्याहताऽपतत् ॥&#x9;085c&lt;br&gt;&#xA;ततोऽन्तरिक्षमुत्प्लुत्य कालमेघ इवोन्नदन् ।&#x9;086a&lt;br&gt;&#xA;ववर्षाञ्जनपर्वा स द्रुमवर्षं नभस्तलात् ॥&#x9;086c&lt;br&gt;&#xA;ततो मायाधरं द्रौणिर्घटोत्कचसुतं दिवि ।&#x9;087a&lt;br&gt;&#xA;मार्गणैरभिविव्याध धनं सूर्य इवांशुभिः ॥&#x9;087c&lt;br&gt;&#xA;सोऽवतीर्य पुरस्तस्थौ रथे हेमविभूषिते ।&#x9;088a&lt;br&gt;&#xA;महीगत इवात्युग्रः श्रीमानञ्जनपर्वतः ॥&#x9;088c&lt;br&gt;&#xA;तमयस्मयवर्माणं द्रौणिर्भीमात्मजात्मजम् ।&#x9;089a&lt;br&gt;&#xA;जघानाञ्जनपर्वाणं महेश्वर इवान्धकम् ॥&#x9;089c&lt;br&gt;&#xA;अथ दृष्ट्वा हतं पुत्रमश्वत्थाम्ना महाबलम् ।&#x9;090a&lt;br&gt;&#xA;द्रौणेः सकाशमभ्येत्य रोषात्प्रस्फुरिताधरः ॥&#x9;090c&lt;br&gt;&#xA;प्राह वाक्यमसम्भ्रान्तो वीरं शारद्वतीसुतम् ।&#x9;091a&lt;br&gt;&#xA;दहन्तं पाण्डवानीकं वनमग्निमिवोच्छ्रितम् ॥&#x9;091c&lt;br&gt;&#xA;घटोत्कच उवाच &#x9;092&lt;br&gt;&#xA;तिष्ठतिष्ठ न मे जीवन्द्रोणपुत्र गमिष्यसि ।&#x9;092a&lt;br&gt;&#xA;त्वामद्य निहनिष्यामि क्रौञ्चमग्निसुतो यथा ॥&#x9;092c&lt;br&gt;&#xA;अश्वत्थामोवाच &#x9;093&lt;br&gt;&#xA;गच्छ वत्स सहान्यैस्त्वं युध्यस्वामरविक्रम ।&#x9;093a&lt;br&gt;&#xA;न हि पुत्रेण हैडिम्ब पिता न्याय्यः प्रबाधितुम् ॥&#x9;093c&lt;br&gt;&#xA;कामं खलु न रोषो मे हैडिम्बे विद्यते त्वयि ।&#x9;094a&lt;br&gt;&#xA;किं तु रोषान्वितो जन्तुर्हन्यादात्मानमप्युत ॥&#x9;094c&lt;br&gt;&#xA;सञ्जय उवाच &#x9;095&lt;br&gt;&#xA;श्रुत्वैतत्क्रोधताम्राक्षः पुत्रशोकसमन्वितः ।&#x9;095a&lt;br&gt;&#xA;अश्वत्थामानमायस्तो भैमसेनिरभाषत ॥&#x9;095c&lt;br&gt;&#xA;किमहं कातरो द्रौणे पृथग्जन इवाहवे ॥&#x9;096a&lt;br&gt;&#xA;यन्मां भीषयसे वाग्भिरसदेतद्वचस्तव ॥&#x9;096c&lt;br&gt;&#xA;भीमात्खलु समुत्पन्नः कुरूणां विपुले कुले ।&#x9;097a&lt;br&gt;&#xA;पाण्डवानामहं पुत्रः समरेष्वनिवर्तिनाम् ॥&#x9;097c&lt;br&gt;&#xA;रक्षसामधिराजोऽहं दशग्रीवसमो बले ।&#x9;098a&lt;br&gt;&#xA;तिष्ठतिष्ठ न मे जीवन्द्रोणपुत्र गमिष्यसि ॥&#x9;098c&lt;br&gt;&#xA;युद्धश्रद्धामहं तेऽद्य विनेष्यामि रणाजिरे ॥&#x9;099ac&lt;br&gt;&#xA;इत्युक्त्वा क्रोधताम्राक्षो राक्षसः सुमहाबलः ।&#x9;100a&lt;br&gt;&#xA;द्रौणिमभ्यद्रवत्क्रुद्धो गजेन्द्रमिव केसरी ॥&#x9;100c&lt;br&gt;&#xA;रथाक्षमात्रैरिषुभिरभ्यवर्षद्घटोत्कचः ।&#x9;101a&lt;br&gt;&#xA;रथिनामृषभं द्रौणिं धाराभिरिव तोयदः ॥&#x9;101c&lt;br&gt;&#xA;शरवृष्टिं शरैर्द्रौणिरप्राप्तां तां व्यशातयत् ।&#x9;102a&lt;br&gt;&#xA;ततोन्तरिक्षे बाणानां सङ्ग्रामोऽन्य इवाभवत् ॥&#x9;102c&lt;br&gt;&#xA;अथास्त्रसम्मर्दकृतैर्विस्फुलिङ्गैस्तदा बभौ ।&#x9;103a&lt;br&gt;&#xA;विभावरीमुखे व्योम खद्योतैरिव चित्रितम् ॥&#x9;103c&lt;br&gt;&#xA;निशाम्य निहतां मायां द्रौणिना रणमानिना ।&#x9;104a&lt;br&gt;&#xA;घटोत्कचस्ततो मायां ससर्जान्तर्हितः पुनः ॥&#x9;104c&lt;br&gt;&#xA;सोऽभवद्गिरिरत्युच्चः शिखरैस्तरुसङ्कटैः ।&#x9;105a&lt;br&gt;&#xA;शूलप्रासासिमुसलजलप्रस्रवणो महान् ॥&#x9;105c&lt;br&gt;&#xA;तमञ्जनगिरिप्रख्यं द्रौणिर्दृष्ट्वा महीधरम् ।&#x9;106a&lt;br&gt;&#xA;प्रपतद्भिश्च बहुभिः शस्त्रसङ्घैर्न विव्यथे ॥&#x9;106c&lt;br&gt;&#xA;ततो हसन्निव द्रौणिर्वज्रमस्त्रमुदैरयत् ।&#x9;107a&lt;br&gt;&#xA;स तेनास्त्रेण शैलेन्द्रः क्षिप्तः क्षिप्रं व्यनश्यत ॥&#x9;107c&lt;br&gt;&#xA;ततः स तोयदो भूत्वा नीलः सेन्द्रायुधो दिवि ।&#x9;108a&lt;br&gt;&#xA;अश्मवृष्टिभिरत्युग्रो द्रौणिमाच्छादयद्रणे ॥&#x9;108c&lt;br&gt;&#xA;अथ सन्धाय वायव्यमस्त्रमस्त्रविदां वरः ।&#x9;109a&lt;br&gt;&#xA;व्यधमद्द्रोणतनयो नीलमेघं समुत्थितम् ॥&#x9;109c&lt;br&gt;&#xA;स मार्गणगणैर्द्रौणिर्दिशः प्रच्छाद्य सर्वशः ।&#x9;110a&lt;br&gt;&#xA;शतं रथसहस्राणां जघान द्विपदां वरः ॥&#x9;110c&lt;br&gt;&#xA;स दृष्ट्वा पुनरायान्तं रथेनायतकार्मुकम् ।&#x9;111a&lt;br&gt;&#xA;घटोत्कचमसम्भ्रान्तं राक्षसैर्बहुभिर्वृतम् ॥&#x9;111c&lt;br&gt;&#xA;सिंहशार्दूलसदृशैर्मत्तद्विरदविक्रमैः ।&#x9;112a&lt;br&gt;&#xA;गजस्थैश्च रथस्थैश्च वाजिपृष्ठगतैरपि ॥&#x9;112c&lt;br&gt;&#xA;विकृतास्यशिरोग्रीवैर्हिडिम्बानुचरैः सह ।&#x9;113a&lt;br&gt;&#xA;पौलस्त्यैर्यातुधानैश्च तामसैश्चेन्द्रविक्रमैः ॥&#x9;113c&lt;br&gt;&#xA;नानाशस्त्रधरैर्वीरैर्नानाकवचभूषणैः ।&#x9;114a&lt;br&gt;&#xA;महाबलैर्भीमरवैः संरम्भोद्वृत्तलोचनैः ॥&#x9;114c&lt;br&gt;&#xA;उपस्थितैस्ततो युद्धे राक्षसैर्युद्धदुर्मदैः ।&#x9;115a&lt;br&gt;&#xA;विषण्णमभिसम्प्रेक्ष्य पुत्रं ते द्रौणिरब्रवीत् ॥&#x9;115c&lt;br&gt;&#xA;तिष्ठ दुर्योधनाद्य त्वं न कार्यः सम्भ्रमस्त्वया ।&#x9;116a&lt;br&gt;&#xA;सहैभिर्भ्रातृभिर्वीरैः पार्थिवैश्चेन्द्रविक्रमैः ॥&#x9;116c&lt;br&gt;&#xA;निहनिष्याम्यमित्रांस्ते न तवास्ति पराजयः ।&#x9;117a&lt;br&gt;&#xA;सत्यं ते प्रतिजानामि पर्याश्वासय वाहिनीम् ॥&#x9;117c&lt;br&gt;&#xA;दुर्योधन उवाच&#x9;118&lt;br&gt;&#xA;न त्वेतदद्भुतं मन्ये यत्ते महदिदं मनः ।&#x9;118a&lt;br&gt;&#xA;अस्मासु च परा भक्तिस्तव गौतमिनन्दन ॥&#x9;118c&lt;br&gt;&#xA;सञ्जय उवाच &#x9;119&lt;br&gt;&#xA;अश्वत्थामानमुक्त्वैवं ततः सौबलमब्रवीत् ।&#x9;119a&lt;br&gt;&#xA;वृतं रथसहस्रेण हयानां रणशोभिनाम् ॥&#x9;119c&lt;br&gt;&#xA;षष्ट्या रथसहस्रैश्च प्रयाहि त्वं धनञ्जयम् ।&#x9;120a&lt;br&gt;&#xA;कर्णश्च वृषसेनश्च कृपो नीलस्तथैव च ॥&#x9;120c&lt;br&gt;&#xA;उदीच्याः कृतवर्मा च पुरुमित्रः सुतापनः ।&#x9;121a&lt;br&gt;&#xA;दुःशासनो निकुम्भश्च कुण्डभेदी पराक्रमः ॥&#x9;121c&lt;br&gt;&#xA;पूरञ्जयो दृढरथः पताकी हेमकम्पनः ।&#x9;122a&lt;br&gt;&#xA;शल्यारुणीन्द्रसेनाश्च सञ्जयो विजयो जयः ॥&#x9;122c&lt;br&gt;&#xA;कमलाक्षः परक्राथी जयवर्मा सुदर्शनः ।&#x9;123a&lt;br&gt;&#xA;एते त्वामनुयास्यन्ति पत्तीनामयुतानि षट् ॥&#x9;123c&lt;br&gt;&#xA;जहि भीमं यमौ चोभौ धर्मराजं च मातुल ।&#x9;124a&lt;br&gt;&#xA;असुरानिव देवेन्द्रो जयाशा मे त्वयि स्थिता ॥&#x9;124c&lt;br&gt;&#xA;दारितान्द्रौणिना बाणैर्भृशं विक्षतविग्रहान् ।&#x9;125a&lt;br&gt;&#xA;जहि मातुल कौन्तेयानसुरानिव पावकिः ॥&#x9;125c&lt;br&gt;&#xA;सञ्जय उवाच &#x9;126&lt;br&gt;&#xA;एवमुक्तो ययौ शीघ्रं पुत्रेण तव सौबलः ।&#x9;126a&lt;br&gt;&#xA;पिप्रीषुस्ते सुतान्राजन्दिधक्षुश्चैव पाण्डवान् ॥&#x9;126c&lt;br&gt;&#xA;अथ प्रववृते युद्धं द्रौणिराक्षसयोर्मृधे ।&#x9;127a&lt;br&gt;&#xA;विभावर्यां सुतुमुलं शक्रप्रह्लादयोरिव ॥&#x9;127c&lt;br&gt;&#xA;ततो घटोत्कचो बाणैर्दशभिर्गौतमीसुतम् ।&#x9;128a&lt;br&gt;&#xA;जघानोरसि सङ्क्रुद्धो विषाग्निप्रतिमैर्दृढैः ॥&#x9;128c&lt;br&gt;&#xA;स तैरभ्याहतो गाढं शरैर्भीमसुतेरितैः ।&#x9;129a&lt;br&gt;&#xA;चचाल रथमध्यस्थो वातोद्धूत इव द्रुमः ॥&#x9;129c&lt;br&gt;&#xA;भूयश्चाञ्जलिकेनाथ मार्गणेन महाप्रभम् ।&#x9;130a&lt;br&gt;&#xA;द्रौणिहस्तस्थितं चापं चिच्छेदाशु घटोत्कचः ॥&#x9;130c&lt;br&gt;&#xA;ततोऽन्यद्द्रौणिरादाय धनुर्भारसहं महत् ।&#x9;131a&lt;br&gt;&#xA;ववर्ष विशिखांस्तीक्ष्णान्वारिधारा इवाम्बुदः ॥&#x9;131c&lt;br&gt;&#xA;ततः शारद्वतीपुत्रः प्रेषयामास भारत ।&#x9;132a&lt;br&gt;&#xA;सुवर्णपुङ्खाञ्छत्रुघ्नान्खचरान्खचरं प्रति ॥&#x9;132c&lt;br&gt;&#xA;तद्बाणैरर्दितं यूथं रक्षसां पीनवक्षसाम् ।&#x9;133a&lt;br&gt;&#xA;सिंहैरिव बभौ मत्तं गजानामाकुलं कुलम् ॥&#x9;133c&lt;br&gt;&#xA;विधम्य राक्षसान्बाणैः साश्वसूतरथद्विपान् ।&#x9;134a&lt;br&gt;&#xA;ददाह भगवान्वह्निर्भूतानीव युगक्षये ॥&#x9;134c&lt;br&gt;&#xA;स दग्ध्वाऽक्षौहिणीं बामैर्नैर्ऋतीं रुरुचे नृप ।&#x9;135a&lt;br&gt;&#xA;पुरेव त्रिपुरं दग्ध्वा दिवि देवो महेश्वरः ॥&#x9;135c&lt;br&gt;&#xA;युगान्ते सर्वभूतानि दग्ध्वेव वसुरुल्बणः ।&#x9;136a&lt;br&gt;&#xA;रराज जयतां श्रेष्ठो द्रोणपुत्रस्तवाहितान् ॥&#x9;136c&lt;br&gt;&#xA;ततो घटोत्कचः क्रुद्धो रक्षसां भीमकर्मणाम् ।&#x9;137a&lt;br&gt;&#xA;द्रौणिं हतेति महतीं चोदयामास तां चमूम् ॥&#x9;137c&lt;br&gt;&#xA;घटोत्कचस्य तामाज्ञां प्रतिगृह्याथ राक्षसाः ।&#x9;138a&lt;br&gt;&#xA;दंष्ट्रोज्ज्वला महावक्त्रा घोररूपा भयानकाः ॥&#x9;138c&lt;br&gt;&#xA;व्यात्तानना घोरजिह्वाः क्रोधताम्रेक्षणा भृशम् ।&#x9;139a&lt;br&gt;&#xA;सिंहनादेन महता नादयन्तो वसुन्धराम् ॥&#x9;139c&lt;br&gt;&#xA;हन्तुमभ्यद्रवन्द्रौणिं नानाप्रहरणायुधाः ।&#x9;140a&lt;br&gt;&#xA;शक्तीः शतघ्नीः परिघानशनीः शूलपट्टशान् ॥&#x9;140c&lt;br&gt;&#xA;खड्गान्गदाभिण्डिपालान्मुसलानि परश्वथान् ।&#x9;141a&lt;br&gt;&#xA;प्रासानसींस्तोमरांश्च कणपान्कम्पनाञ्छितान् ॥&#x9;141c&lt;br&gt;&#xA;स्थूलान्भुशुण्ड्यश्मगदास्थूणान्कार्ष्ण्यायसांस्तथा ।&#x9;142a&lt;br&gt;&#xA;मुद्गराँश्च महाघोरान्समरे शत्रुदारणान् ॥&#x9;142c&lt;br&gt;&#xA;द्रौणिमूर्धन्यसन्त्रस्ता राक्षसा भीमविक्रमाः ।&#x9;143a&lt;br&gt;&#xA;चिक्षिपुः क्रोधताम्राक्षाः शतशोऽथ सहस्रशः ॥&#x9;143c&lt;br&gt;&#xA;तच्छस्त्रवर्षं सुमहद्द्रोणपुत्रस्य मूर्धनि ।&#x9;144a&lt;br&gt;&#xA;पतमानं समीक्ष्याऽथ योधास्ते व्यथिताऽभवन् ॥&#x9;144c&lt;br&gt;&#xA;द्रोणपुत्रस्तु विक्रान्तस्तद्वर्षं घोरमुच्छ्रितम् ।&#x9;145a&lt;br&gt;&#xA;शरैर्विध्वंसयामास वज्रकल्पैः शिलाशितैः ॥&#x9;145c&lt;br&gt;&#xA;ततोऽन्यैर्विशिखैस्तूर्णं स्वर्णपुङ्खैर्महामनाः ।&#x9;146a&lt;br&gt;&#xA;निजघ्ने राक्षसान्द्रौणिर्दिव्यास्त्रप्रतिमन्त्रितैः ॥&#x9;146c&lt;br&gt;&#xA;तद्बाणैरर्दितं यूथं रक्षसां पीनवक्षसाम् ।&#x9;147a&lt;br&gt;&#xA;सिंहैरिव बभौ मत्तं गजानामाकुलं कुलम् ॥&#x9;147c&lt;br&gt;&#xA;ते राक्षसाः सुसङ्क्रुद्धा द्रोणपुत्रेण ताडिताः ।&#x9;148a&lt;br&gt;&#xA;क्रुद्धाः स्म प्राद्रवन्द्रौणिं जिघांसन्तो महाबलाः ॥&#x9;148c&lt;br&gt;&#xA;तत्राद्भुतमिमं द्रौणिर्दर्शयामास विक्रमम् ।&#x9;149a&lt;br&gt;&#xA;अशक्यं कर्तुमन्येन सर्वभूतेषु भारत ॥&#x9;149c&lt;br&gt;&#xA;यदेको राक्षसीं सेनां क्षणाद्द्रौणिर्महास्त्रवित् ।&#x9;150a&lt;br&gt;&#xA;ददाह ज्वलितैर्बाणै राक्षसेन्द्रस्य पश्यतः ॥&#x9;150c&lt;br&gt;&#xA;स हत्वा राक्षसानीकं रराज द्रौणिराहवे ।&#x9;151a&lt;br&gt;&#xA;युगान्ते सर्वभूतानि संवर्तक इवानलः ॥&#x9;151c&lt;br&gt;&#xA;तं दहन्तमनीकानि शरैराशीविषोपमैः ।&#x9;152a&lt;br&gt;&#xA;तेषु राजसहस्रेषु पाण्डवेयेषु भारत ॥&#x9;152c&lt;br&gt;&#xA;नैनं निरीक्षितुं कश्चिदशक्नोद्द्रौणिमाहवे ।&#x9;153a&lt;br&gt;&#xA;ऋते घटोत्कचाद्वीराद्राक्षसेन्द्रान्महाबलात् ॥&#x9;153c&lt;br&gt;&#xA;स पुनर्भरतश्रेष्ठ क्रोधादुद्भ्रान्तलोचनः ।&#x9;154a&lt;br&gt;&#xA;तलं तलेन संहत्य सन्दश्य दशनच्छदम् ॥&#x9;154c&lt;br&gt;&#xA;स्वंं सूतमब्रवीत्क्रुद्धो द्रोणपुत्राय मां वह ।&#x9;155a&lt;br&gt;&#xA;स ययौ घोररूपेण सुपताकेन भास्वता ॥&#x9;155c&lt;br&gt;&#xA;द्वैरथं द्रोणपुत्रेण पुनरप्यरिसूदनः ।&#x9;156a&lt;br&gt;&#xA;स विनद्य महानादं सिंहवद्भीमविक्रमः ॥&#x9;156c&lt;br&gt;&#xA;चिक्षेपाविद्ध्य सङ्ग्रामे द्रोणपुत्राय राक्षसः ।&#x9;157a&lt;br&gt;&#xA;अष्टघण्टां महाघोरामशनिं देवनिर्मिताम् ॥&#x9;157c&lt;br&gt;&#xA;तामवप्लुत्य जग्राह द्रौणिर्न्यस्य रथे धनुः ।&#x9;158a&lt;br&gt;&#xA;चिक्षेप चैनां तस्यैव स्यन्दनात्सोऽवपुप्लुवे ॥&#x9;158c&lt;br&gt;&#xA;साश्वसूतध्वजं यानं भस्म कृत्वा महाप्रभा ।&#x9;159a&lt;br&gt;&#xA;विवेश वसुधां भित्त्वा साऽशनिर्भृशदारुणा ॥&#x9;159c&lt;br&gt;&#xA;द्रौणेस्तत्कर्म दृष्ट्वा तु सर्वभूतान्यपूजयन् ।&#x9;160a&lt;br&gt;&#xA;यदप्लुत्य जग्राह घोरां शङ्करनिर्मिताम् ॥&#x9;160c&lt;br&gt;&#xA;धृष्टद्युम्नरथं गत्वा भैमसेनिस्ततो नृप ।&#x9;161a&lt;br&gt;&#xA;धनुर्घोरं समादाय महदिन्द्रायुधोपमम् ।&#x9;161c&lt;br&gt;&#xA;मुमोच निशितान्बाणान्पुनर्द्रौणेर्महोरसि ॥&#x9;161e&lt;br&gt;&#xA;धृष्टद्युम्नस्त्वसम्भ्रान्तो मुमोचाशीविषोपमान् ।&#x9;162a&lt;br&gt;&#xA;सुवर्णपुङ्खान्विशिखान्द्रोणपुत्रस्य वक्षसि ॥&#x9;162c&lt;br&gt;&#xA;ततो मुमोच नाराचान्द्रौणिस्तांश्च सहस्रशः ।&#x9;163a&lt;br&gt;&#xA;तावप्यग्निशिखप्रख्यैर्जघ्नतुस्तस्य मार्गणान् ॥&#x9;163c&lt;br&gt;&#xA;अतितीव्रं महद्युद्धं तयोः पुरुषसिंहयोः ।&#x9;164a&lt;br&gt;&#xA;योधानां प्रीतिजननं द्रौणेश्च भरतर्षभ ॥&#x9;164c&lt;br&gt;&#xA;ततो रथसहस्रेण द्विरदानां शतैस्त्रिभिः ।&#x9;165a&lt;br&gt;&#xA;षड्भिर्वाजिसहस्रैश्च भीमस्तं देशमागमत् ॥&#x9;165c&lt;br&gt;&#xA;ततो भीमात्मजं रक्षो धृष्टद्युम्नं च सानुगम् ।&#x9;166a&lt;br&gt;&#xA;अयोधयत धर्मात्मा द्रौणिरक्लिष्टविक्रमः ॥&#x9;166c&lt;br&gt;&#xA;तत्राद्भुततमं द्रौणिर्दर्शयामास विक्रमम् ।&#x9;167a&lt;br&gt;&#xA;अशक्यं कर्तुमन्येन सर्वभूतेषु भारत ॥&#x9;167c&lt;br&gt;&#xA;निमेषान्तरमात्रेण साश्वसूतरथद्विपाम् ।&#x9;168a&lt;br&gt;&#xA;अक्षौहिणीं राक्षसानां शितैर्बाणैरशातयत् ॥&#x9;168c&lt;br&gt;&#xA;मिषतो भीमसेनस्य हैडिम्बेः पार्षतस्य च ।&#x9;169a&lt;br&gt;&#xA;यमयोर्धर्मपुत्रस्य विजयस्याच्युतस्य च ॥&#x9;169c&lt;br&gt;&#xA;प्रगाढमञ्जोगतिभिर्नाराचैरभिताडिताः ।&#x9;170a&lt;br&gt;&#xA;निपेतुर्द्विरदा भूमौ सशृङ्गा इव पर्वताः ॥&#x9;170c&lt;br&gt;&#xA;निकृत्तैर्हस्तिहस्तैश्च विचलद्भिरितस्ततः ।&#x9;171a&lt;br&gt;&#xA;रराज वसुधा कीर्णा विसर्पद्भिरिवोरगैः ॥&#x9;171c&lt;br&gt;&#xA;क्षिप्तैः काञ्चनदण्डैश्च नृपच्छत्रैः क्षितिर्बभौ ।&#x9;172a&lt;br&gt;&#xA;द्यौरिवोदितचन्द्रार्का ग्रहाकीर्णा युगक्षये ॥&#x9;172c&lt;br&gt;&#xA;प्रवृद्धध्वजमण्डूकां भेरीविस्तीर्णकच्छपाम् ॥&#x9;173a&lt;br&gt;&#xA;छत्रहंसावलीजुष्टां फेनचामरमालिनीम् ॥&#x9;173c&lt;br&gt;&#xA;कङ्कगृध्रमहाग्राहां नैकायुधझषाकुलाम् ।&#x9;174a&lt;br&gt;&#xA;विस्तीर्णगजपाषाणां हताश्वमकराकुलाम् ॥&#x9;174c&lt;br&gt;&#xA;रथक्षिप्तमहावप्रां पताकारुचिरद्रुमाम् ।&#x9;175a&lt;br&gt;&#xA;शरमीनां महारौद्रां प्रासशक्त्यृष्टिडुण्डुभाम् ॥&#x9;175c&lt;br&gt;&#xA;मज्जामांसमहापङ्कां कबन्धावर्जितोडुपाम् ।&#x9;176a&lt;br&gt;&#xA;केशशैवलकल्माषां भीरूणां कश्मलावहाम् ॥&#x9;176c&lt;br&gt;&#xA;नागेन्द्रहययोधानां शरीरव्ययसम्भवाम् ।&#x9;177a&lt;br&gt;&#xA;शोणितौघमहाघोरां द्रौणिः प्रावर्तयन्नदीम् ॥&#x9;177c&lt;br&gt;&#xA;योधार्तरवनिर्घोषां क्षतजोर्मिसमाकुलाम् ।&#x9;178a&lt;br&gt;&#xA;प्रयान्तीं सुमहाघोरां यमराष्ट्रमहोदधिम् ॥&#x9;178c&lt;br&gt;&#xA;निहत्य राक्षसान्बाणैर्द्रौणिर्हैडिम्बिमार्दयत् ।&#x9;179a&lt;br&gt;&#xA;पुनरप्यतिसङ्क्रुद्धः सवृकोदरपार्षतान् ॥&#x9;179c&lt;br&gt;&#xA;स नाराचगणैः पार्थान्द्रौणिर्विद्ध्वा महाबलः ।&#x9;180a&lt;br&gt;&#xA;जघान सुरथं नाम द्रुपदस्य सुतं विभुः ॥&#x9;180c&lt;br&gt;&#xA;पुनः शत्रुञ्जयं नाम द्रुपदस्यात्मजं रणे ।&#x9;181a&lt;br&gt;&#xA;बलानीकं जयानीकं जयाश्वं चाभिजघ्निवान् ॥&#x9;181c&lt;br&gt;&#xA;श्रुताह्वयं च राजानं द्रौणिर्निन्ये यमक्षयम् ।&#x9;182a&lt;br&gt;&#xA;त्रिभिश्चान्यैः शरैस्तीक्ष्णैः सुपुङ्खैर्हेममालिनम् ॥&#x9;182c&lt;br&gt;&#xA;जघान स पृषध्रं च चन्द्रसेनं च मारिष ।&#x9;183a&lt;br&gt;&#xA;कुन्तिभोजसुतांश्चासौ दशभिर्दश जघ्निवान् ॥&#x9;183c&lt;br&gt;&#xA;अश्वत्थामा सुसङ्क्रुद्धः सन्धायोग्रमजिह्मगम् ।&#x9;184a&lt;br&gt;&#xA;मुमोचाकर्णपूर्णेन धनुषा शरमुत्तमम् ।&#x9;184c&lt;br&gt;&#xA;यमदण्डोपमं घोरमुद्दिश्याशु घटोत्कचम् ॥&#x9;184e&lt;br&gt;&#xA;स भित्त्वा हृदयं तस्य राक्षसस्य महाशरः ।&#x9;185a&lt;br&gt;&#xA;विवेश वसुधां शीघ्रं सपुङ्खः पृथिवीपते ॥&#x9;185c&lt;br&gt;&#xA;तं हतं पतितं ज्ञात्वा धृष्टद्युम्नो महारथः ।&#x9;186a&lt;br&gt;&#xA;द्रौणेः सकाशाद्राजेन्द्र व्यपनिन्ये रथोत्तमम् ॥&#x9;186c&lt;br&gt;&#xA;ततः पराङ्मुखनृपं सैन्यं यौधिष्ठिरं नृप ।&#x9;187a&lt;br&gt;&#xA;पराजित्य रणे वीरो द्रोणपुत्रो ननाद ह ।&#x9;187c&lt;br&gt;&#xA;पूजितः सर्वभूतेषु तव पुत्रैश्च भारत ॥&#x9;187e&lt;br&gt;&#xA;अथ शरशतभिन्नकृत्तदेहैर्हतपतितैः क्षणदाचरैः समन्तात् ।&#x9;188a&lt;br&gt;&#xA;निधनमुपगतैर्मही कृताऽभूद्गिरिशिखरैरिव दुर्गमाऽतिरौद्रा ॥&#x9;188c&lt;br&gt;&#xA;तं सिद्धगन्धर्वपिशाचसङ्घा नागाः सुपर्णाः पितरो वयांसि ।&#x9;189a&lt;br&gt;&#xA;रक्षोगणा भूतगणाश्च द्रौणिमपूजयन्नप्सरसः सुराश्च ॥ ॥&#x9;189c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/158/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/158/</guid>
      <description>&lt;p&gt;श्रीः&#xA;अध्यायः 158&#xA;भीमेन बाह्लीकवधः ॥ 1 ॥ तथा दुर्योधनानुजदशकस्य शकुनिभ्रातृपञ्चकस्य च वधः ॥ 2 ॥&#xA;सञ्जय उवाच &#x9;001&lt;br&gt;&#xA;द्रुपदस्यात्मजान्दृष्ट्वा कुन्तिभोजसुतांस्तथा ।&#x9;001a&lt;br&gt;&#xA;द्रोणपुत्रेण निहतान्राक्षसांश्च सहस्रशः ॥&#x9;001c&lt;br&gt;&#xA;युधिष्ठिरो भीमसेनो धृष्टद्युम्नश्च पार्षतः ।&#x9;002a&lt;br&gt;&#xA;युयुधानश्च संयत्ता युद्धायैव मनो दधुः ॥&#x9;002c&lt;br&gt;&#xA;सोमदत्तः पुनः क्रुद्धो दृष्ट्वा सात्यकिमाहवे ।&#x9;003a&lt;br&gt;&#xA;महता शरवर्षेण च्छादयामास भारत ॥&#x9;003c&lt;br&gt;&#xA;ततः समभवद्युद्धमतीव भयवर्धनम् ।&#x9;004a&lt;br&gt;&#xA;त्वदीयानां परेषां च घोरं विजयकाङ्क्षिणाम् ॥&#x9;004c&lt;br&gt;&#xA;तं दृष्ट्वा समुपायान्तं रुक्मपुङ्खैः शिलाशितैः ।&#x9;005a&lt;br&gt;&#xA;दशभिः सात्वतस्यार्थे भीमो विव्याध सायकैः ॥&#x9;005c&lt;br&gt;&#xA;सोमदत्तोऽपि तं वीरं शतेन प्रत्यविध्यत ।&#x9;006a&lt;br&gt;&#xA;सात्वतस्त्वभिसङ्क्रुद्धः पुत्राधिभिरभिप्लुतम् ॥&#x9;006c&lt;br&gt;&#xA;वृद्धं वृद्धगुणैर्युक्तं ययातिमिव नाहुषम् ।&#x9;007a&lt;br&gt;&#xA;विव्याध दशभिस्तीक्ष्णैः शरैर्वज्रनिपातनैः ।&#x9;007c&lt;br&gt;&#xA;शक्त्या चैनं विनिर्भिद्य पुनर्विव्याध सप्तभिः ॥&#x9;007e&lt;br&gt;&#xA;ततस्तु सात्यकेरर्थे भीमसेनो नवं दृढम् ।&#x9;008a&lt;br&gt;&#xA;मुमोच परिघं घोरं सोमदत्तस्य मूर्धनि ॥&#x9;008c&lt;br&gt;&#xA;सात्वतोऽप्यग्निसङ्काशं मुमोच शरमुत्तमम् ।&#x9;009a&lt;br&gt;&#xA;सोमदत्तोरसि क्रुद्धः सुपत्रं निशितं युधि ॥&#x9;009c&lt;br&gt;&#xA;युगपत्पेततुर्वीर घोरौ परिघमार्गणौ ।&#x9;010a&lt;br&gt;&#xA;शरीरे सोमदत्तस्य स पपात महारथः ॥&#x9;010c&lt;br&gt;&#xA;व्यामोहिते तु तनये बाह्लीकस्तमुपाद्रवत् ।&#x9;011a&lt;br&gt;&#xA;विसृजञ्छरवर्षाणि कालवर्षीव तोयदः ॥&#x9;011c&lt;br&gt;&#xA;भीमोऽथ सात्वतस्यार्थे बाह्लीकं नवभिः शरैः ।&#x9;012a&lt;br&gt;&#xA;प्रातिपेयं महात्मानं विव्याध रणमूर्धनि ॥&#x9;012c&lt;br&gt;&#xA;प्रातिपेयस्तु सङ्क्रुद्धः शक्तिं भीमस्य वक्षसि ।&#x9;013a&lt;br&gt;&#xA;निचखान महाबाहुः पुरन्दर इवाशनिम् ॥&#x9;013c&lt;br&gt;&#xA;स तथाऽभिहतो भीमश्चकम्पे च मुमोह च ।&#x9;014a&lt;br&gt;&#xA;प्राप्य चेतश्च बलवान्गदामस्मै ससर्ज ह ॥&#x9;014c&lt;br&gt;&#xA;सा पाण्डवेन प्रहिता बाह्लीकस्य शिरोऽहरत् ।&#x9;015a&lt;br&gt;&#xA;स पपात हतः पृथ्व्यां वज्राहत इवाद्रिराट् ॥&#x9;015c&lt;br&gt;&#xA;तस्मिन्विनिहते वीरे बाह्लीके पुरुषर्षभ ।&#x9;016a&lt;br&gt;&#xA;पुत्रास्तेऽभ्यर्दयन्भीमं दश दाशरथेः समाः ॥&#x9;016c&lt;br&gt;&#xA;नागदत्तो दृढरथो महाबाहुरयोभुजः ।&#x9;017a&lt;br&gt;&#xA;दृढः सुहस्तो विरजाः प्रमाथ्युग्रोऽनुयाय्यपि ॥&#x9;017c&lt;br&gt;&#xA;तान्दृष्ट्वा चुक्रुधे भीमो जगृहे भारसाधनान् ।&#x9;018a&lt;br&gt;&#xA;एकमेकं समुद्दिश्य पातयामास मर्मसु ॥&#x9;018c&lt;br&gt;&#xA;ते विद्धा व्यसवः पेतुः स्यन्दनेभ्यो हतौजसः ।&#x9;019a&lt;br&gt;&#xA;चण्डवातप्रभग्नास्तु पर्वताग्रान्महीरुहाः ॥&#x9;019c&lt;br&gt;&#xA;नाराचैर्दशभिर्भीमस्तान्निहत्य तवात्मजान् ।&#x9;020a&lt;br&gt;&#xA;कर्णस्य दयितं पुत्रं वृषसेनमवाकिरत् ॥&#x9;020c&lt;br&gt;&#xA;ततो वृकरथो नाम भ्राता कर्णस्य विश्रुतः ।&#x9;021a&lt;br&gt;&#xA;जघान भीमं नाराचैस्तमप्यभ्यद्रवद्बली ॥&#x9;021c&lt;br&gt;&#xA;ततः सप्तरथान्वीरः श्यालानां तव भारत ।&#x9;022a&lt;br&gt;&#xA;निहत्य भीमो नाराचैः शतचन्द्रमपोथयत् ॥&#x9;022c&lt;br&gt;&#xA;अमर्षयन्तो निहतं शतचन्द्रं महारथम् ।&#x9;023a&lt;br&gt;&#xA;शकुनेर्भ्रातरो वीरा गवाक्षः शरभो विभुः ॥&#x9;023c&lt;br&gt;&#xA;सुभगो भानुदत्तश्च शूराः पञ्च महारथाः ।&#x9;024a&lt;br&gt;&#xA;अभिद्रुत्य शरैस्तीक्ष्णैर्भीमसेनमताडयन् ॥&#x9;024c&lt;br&gt;&#xA;स ताड्यमानो नाराचैर्वृष्टिवेगैरिवाचलः ।&#x9;025a&lt;br&gt;&#xA;जघान पञ्चभिर्बाणैः पञ्चैवातिरथान्बली ॥&#x9;025c&lt;br&gt;&#xA;तान्दृष्ट्वा निहतान्वीरान्विचेलुर्नृपसत्तमाः ॥&#x9;026ac&lt;br&gt;&#xA;ततो युधिष्ठिरः क्रुद्धस्तवानीकमशातयत् |&#x9;027a&lt;br&gt;&#xA;मिषतः कुम्भयोनेस्तु पुत्राणां तव चानघ ॥&#x9;027c&lt;br&gt;&#xA;अम्बष्ठान्मालवाञ्छूरांस्त्रिगर्तान्सशिबीनपि ।&#x9;028a&lt;br&gt;&#xA;प्राहिणोन्मृत्युलोकाय क्रुद्धो युद्धे युधिष्ठिरः ॥&#x9;028c&lt;br&gt;&#xA;अभीषाहाञ्छूरसेनान्बाह्लीकान्सवसातिकान् ।&#x9;029a&lt;br&gt;&#xA;निहत्य पृथिवीं राजा चक्रे शोणितकर्दमाम् ॥&#x9;029c&lt;br&gt;&#xA;यौधेयान्मालवान्राजन्मद्रकाणां गणान्युधि ।&#x9;030a&lt;br&gt;&#xA;प्राहिणोन्मृत्युलोकाय शूरान्बाणैर्युधिष्ठिरः ॥&#x9;030c&lt;br&gt;&#xA;हताहरत गृह्णीत विध्यत व्यवकृन्तत ।&#x9;031a&lt;br&gt;&#xA;इत्यासीत्तुमुलः शब्दो युधिष्ठिररथं प्रति ॥&#x9;031c&lt;br&gt;&#xA;सैन्यानि द्रावयन्तं तं द्रोणो दृष्ट्वा युधिष्ठिरम् ।&#x9;032a&lt;br&gt;&#xA;चोदितस्तव पुत्रेण सायकैरभ्यवाकिरत् ॥&#x9;032c&lt;br&gt;&#xA;द्रोणस्तु परमक्रुद्धो वायव्यास्त्रेण पार्थिवम् ।&#x9;033a&lt;br&gt;&#xA;विव्याध सोऽपि तद्दिव्यमस्त्रमस्त्रेण जघ्निवान् ॥&#x9;033c&lt;br&gt;&#xA;तस्मिन्विनिहते चास्त्रे भारद्वाजो युधिष्ठिरे ।&#x9;034a&lt;br&gt;&#xA;वारुणं याम्यमाग्नेयं त्वाष्ट्रं सावित्रमेव च ।&#x9;034c&lt;br&gt;&#xA;चिक्षेप परमक्रुद्धो जिघांसुः पाण्डुनन्दनम् ॥&#x9;034e&lt;br&gt;&#xA;क्षिप्तानि क्षिप्यमाणानि तानि चास्त्राणि धर्मजः ।&#x9;035a&lt;br&gt;&#xA;जघानास्त्रैर्महाबाहुः कुम्भयोनेरवित्रसन् ॥&#x9;035c&lt;br&gt;&#xA;सत्यां चिकीर्षमाणस्तु प्रतिज्ञां कुम्भसम्भवः ॥&#x9;036ac&lt;br&gt;&#xA;प्रादुश्चक्रेऽस्त्रमैन्द्रं वै प्राजापत्यं च भारत ।&#x9;037a&lt;br&gt;&#xA;जिघांसुर्धर्मतनयं तव पुत्रहिते रतः ॥&#x9;037c&lt;br&gt;&#xA;पतिः कुरूणां गजसिंहगामी विशालवक्षाः पृथुलोहिताक्षः ।&#x9;038a&lt;br&gt;&#xA;प्रादुश्चकारास्त्रमहीनतेजा माहेन्द्रमस्त्रं स जघान तेन ॥&#x9;038c&lt;br&gt;&#xA;विहन्यमानेष्वस्त्रेषु द्रोणः क्रोधसमन्वितः ।&#x9;039a&lt;br&gt;&#xA;युधिष्ठिरवधं प्रेप्सुर्ब्राह्ममस्त्रमुदैरयत् ॥&#x9;039c&lt;br&gt;&#xA;ततो नाज्ञासिषं किञ्चिद्घोरेण तमसाऽऽवृते ।&#x9;040a&lt;br&gt;&#xA;सर्वभूतानि च परं त्रासं जग्मुर्महीपते ॥&#x9;040c&lt;br&gt;&#xA;ब्रह्मास्त्रमुद्यतं दृष्ट्वा कुन्तीपुत्रो युधिष्ठिरः ।&#x9;041a&lt;br&gt;&#xA;ब्रह्मास्त्रेणैव राजेन्द्र तदस्त्रं प्रत्यवारयत् ॥&#x9;041c&lt;br&gt;&#xA;ततः सैनिकमुख्यास्ते प्रशशंसुर्नरर्षभौ ।&#x9;042a&lt;br&gt;&#xA;द्रोणपार्थौ महेष्वासौ सर्वयुद्धविशारदौ ॥&#x9;042c&lt;br&gt;&#xA;ततः प्रमुच्य कौन्तेयं द्रोणो द्रुपदवाहिनीम् ।&#x9;043a&lt;br&gt;&#xA;व्यधमत्क्रोधताम्राक्षो वायव्यास्त्रेण भारत ॥&#x9;043c&lt;br&gt;&#xA;ते हन्यमाना द्रोणेन पाञ्चालाः प्राद्रवन्भयात् ।&#x9;044a&lt;br&gt;&#xA;पश्यतो भीमसेनस्य पार्थस्य च महात्मनः ॥&#x9;044c&lt;br&gt;&#xA;ततः किरीटी भीमश्च सहसा सन्न्यवर्तताम् ।&#x9;045a&lt;br&gt;&#xA;महद्भ्यां रथवंशाभ्यां परिगृह्य बलं तदा ॥&#x9;045c&lt;br&gt;&#xA;बीभत्सुर्दक्षिणं पार्श्वमुत्तरं च वृकोदरः ।&#x9;046a&lt;br&gt;&#xA;भारद्वाजं शरौघाभ्यां महद्भ्यामभ्यवर्षताम् ॥&#x9;046c&lt;br&gt;&#xA;केकयाः सृञ्जयाश्चैव पाञ्चालाश्च महौजसः ।&#x9;047a&lt;br&gt;&#xA;अन्वगच्छन्महाराज मात्स्याश्च सह सात्वतैः ॥&#x9;047c&lt;br&gt;&#xA;ततः सा भारती सेना वध्यमाना किरीटिना ।&#x9;048a&lt;br&gt;&#xA;तमसा निद्रया चैव पुनरेव व्यदीर्यत ॥&#x9;048c&lt;br&gt;&#xA;द्रोणेन वार्यमाणास्ते स्वयं तव सुतेन च ।&#x9;049a&lt;br&gt;&#xA;नाशक्यन्त महाराज योधा वारयितुं तदा ॥ ॥&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/159/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/159/</guid>
      <description>&lt;p&gt;श्रीः&#xA;अध्यायः 159&#xA;कर्णेन पाण्डवहननम् प्रतिजानानमात्मानमधिक्षिपतः कृपस्य जिह्वाच्छेदप्रतिज्ञानम् ॥ 1 ॥&#xA;सञ्जय उवाच &#x9;001&lt;br&gt;&#xA;उदीर्यमाणं तद्दृष्ट्वा पाण्डवानां महद्बलम् ।&#x9;001a&lt;br&gt;&#xA;अविषह्यं च मन्वानः कर्णं दुर्योधनोऽब्रवीत् ॥&#x9;001c&lt;br&gt;&#xA;अयं स कालः सम्प्राप्तो मित्राणां मित्रवत्सल ।&#x9;002a&lt;br&gt;&#xA;त्रायस्व समरे कर्ण सर्वान्योधान्महारथान् ॥&#x9;002c&lt;br&gt;&#xA;पाञ्चालैर्मत्स्यकैकेयैः पाण्डवैश्च महारथैः ।&#x9;003a&lt;br&gt;&#xA;वृतान्समन्तात्सङ्क्रुद्धैर्निःश्वसद्भिरिवोरगैः ॥&#x9;003c&lt;br&gt;&#xA;एते नदन्ति संहृष्टाः पाण्डवा जितकाशिनः ।&#x9;004a&lt;br&gt;&#xA;शक्रोपमाश्च बहवः पाञ्चालानां रथव्रजाः ॥&#x9;004c&lt;br&gt;&#xA;कर्ण उवाच &#x9;005&lt;br&gt;&#xA;परित्रातुमिह प्राप्तो यदि पार्थं पुरन्दरः ।&#x9;005a&lt;br&gt;&#xA;तमप्याशु पराजित्य ततो हन्ताऽस्मि पाण्डवम् ॥&#x9;005c&lt;br&gt;&#xA;सत्यं ते प्रतिजानामि समाश्वसिहि भारत ।&#x9;006a&lt;br&gt;&#xA;हन्तास्मि पाण्डुतनयान्पाञ्चालांश्च समागतान् ॥&#x9;006c&lt;br&gt;&#xA;जयं ते प्रतिदास्यामि वासवस्येव पावकिः ।&#x9;007a&lt;br&gt;&#xA;प्रियं तव मया कार्यमिति जीवामि पार्थिव ॥&#x9;007c&lt;br&gt;&#xA;सर्वेषामेव पार्थानां फल्गुनो बलवत्तरः ।&#x9;008a&lt;br&gt;&#xA;तस्यामोघां विमोक्ष्यामि शक्तिं शक्रविनिर्मिताम् ॥&#x9;008c&lt;br&gt;&#xA;तस्मिन्हते महेष्वासे भ्रातरस्तस्य मानद ।&#x9;009a&lt;br&gt;&#xA;तव वश्या भविष्यन्ति वनं यास्यन्ति वा पुनः ॥&#x9;009c&lt;br&gt;&#xA;मयि जीवति कौरव्य विषादं मा कृथाः क्वचित् ।&#x9;010a&lt;br&gt;&#xA;अहं जेष्यामि समरे सहितान्सर्वपाण्डवान् ॥&#x9;010c&lt;br&gt;&#xA;पाञ्चालान्केकयांश्चैव वृष्णींश्चापि समागतान् ।&#x9;011a&lt;br&gt;&#xA;बाणौघैः शकलीकृत्य तव दास्यामि मेदिनीम् ॥&#x9;011c&lt;br&gt;&#xA;सञ्जय उवाच &#x9;012&lt;br&gt;&#xA;एवं ब्रुवाणं कर्णं तु कृपः शारद्वतोऽब्रवीत् ।&#x9;012a&lt;br&gt;&#xA;स्मयन्निव महाबाहुः सूतपुत्रमिदं वचः ॥&#x9;012c&lt;br&gt;&#xA;शोभनं शोभनं कर्ण सनाथः कुरुपुङ्गवः ।&#x9;013a&lt;br&gt;&#xA;त्वया नाथेन राधेय वचसा यदि सिध्यति ॥&#x9;013c&lt;br&gt;&#xA;बहुशः कत्थसे कर्ण कौरवस्य समीपतः ।&#x9;014a&lt;br&gt;&#xA;न तु ते विक्रमः कश्चिद्दृश्यते फलमेव वा ॥&#x9;014c&lt;br&gt;&#xA;समागमः पाण्डुसुतैर्दृष्टस्ते बहुशो युधि ।&#x9;015a&lt;br&gt;&#xA;सर्वत्र निर्जितश्चासि पाण्डवैः सूतनन्दन ॥&#x9;015c&lt;br&gt;&#xA;ह्रियमाणे तदा कर्ण गन्धर्वैर्धृतराष्ट्रजे ।&#x9;016a&lt;br&gt;&#xA;तदाऽयुध्यन्त सैन्यानि त्वमेकोऽग्रेऽपलायिथाः ॥&#x9;016c&lt;br&gt;&#xA;विराटनगरे चापि समेताः सर्वकौरवाः ।&#x9;017a&lt;br&gt;&#xA;पार्थेन निर्जिता युद्धे त्वं च कर्ण सहानुजः ॥&#x9;017c&lt;br&gt;&#xA;एकस्याप्यसमर्थस्त्वं फल्गुनस्य रणाजिरे ।&#x9;018a&lt;br&gt;&#xA;कथमुत्सहसे जेतुं सकृष्णान्सर्वपाण्डवान् ॥&#x9;018c&lt;br&gt;&#xA;अब्रुवन्कर्ण युध्यस्व कत्थसे बहु सूतज ।&#x9;019a&lt;br&gt;&#xA;अनुक्त्वा विक्रमेद्यस्तु तद्वै सत्पुरुषव्रतम् ॥&#x9;019c&lt;br&gt;&#xA;गर्जित्वा सूतपुत्र त्वं शारदाभ्र इवाजलः ।&#x9;020a&lt;br&gt;&#xA;निष्फलो दृश्यसे कर्ण तच्च राजा न बुध्यते ॥&#x9;020c&lt;br&gt;&#xA;तावद्गर्जस्व राधेय यावत्पार्थं न पश्यसि ।&#x9;021a&lt;br&gt;&#xA;आरात्पार्थं हि ते दृष्ट्वा दुर्लभं गर्जितं पुनः ॥&#x9;021c&lt;br&gt;&#xA;त्वमनासाद्य तान्बाणान्फल्गुनस्य विगर्जसि ।&#x9;022a&lt;br&gt;&#xA;पार्थसायकविद्धस्य दुर्लभं गर्जितं तव ॥&#x9;022c&lt;br&gt;&#xA;बाहुभिः क्षत्रियाः शूरा वाग्भिः शूरा द्विजातयः ।&#x9;023a&lt;br&gt;&#xA;धनुषा फल्गुनः शूरः कर्णः शूरो मनोरथैः ।&#x9;023c&lt;br&gt;&#xA;तोषितो येन रुद्रोऽपि कः पार्थं प्रतिघातयेत् ॥&#x9;023e&lt;br&gt;&#xA;एवं संरुषितस्तेन तदा शारद्वतेन ह ।&#x9;024a&lt;br&gt;&#xA;कर्णः प्रहरतां श्रेष्ठः कृपं वाक्यमथाब्रवीत् ॥&#x9;024c&lt;br&gt;&#xA;शूरा गर्जन्ति सततं प्रावृषीव बलाहकाः ।&#x9;025a&lt;br&gt;&#xA;फलं चाशु प्रयच्छन्ति बीजमुप्तमनूषरे ॥&#x9;025c&lt;br&gt;&#xA;दोषमत्र न पश्यामि शूराणां रणमूर्धनि ।&#x9;026a&lt;br&gt;&#xA;तत्तद्विकत्थमानानां भारं चोद्वहतां मृधे ॥&#x9;026c&lt;br&gt;&#xA;यं भारं पुरुषो वोढुं मनसा हि व्यवस्यति ।&#x9;027a&lt;br&gt;&#xA;दैवमस्य ध्रुवं तत्र साहाय्यायोपपद्यते ॥&#x9;027c&lt;br&gt;&#xA;व्यवसायद्वितीयोऽहं मनसा भारमुद्वहन् ।&#x9;028a&lt;br&gt;&#xA;हत्वा पाण्डुसुतानाजौ सकृष्णान्सहसात्वतान् ।&#x9;028c&lt;br&gt;&#xA;गर्जामि यद्यहं विप्र तव किं तत्र नश्यति ॥&#x9;028e&lt;br&gt;&#xA;वृथा शूरा न गर्जन्ति सजला इव तोयदाः ।&#x9;029a&lt;br&gt;&#xA;सामर्थ्यमात्मनो ज्ञात्वा ततो गर्जन्ति पण्डिताः ॥&#x9;029c&lt;br&gt;&#xA;सोऽहमद्य रणे यत्तौ सहितौ कृष्णपाण्डवौ ।&#x9;030a&lt;br&gt;&#xA;उत्सहामि रणे जेतुं ततो गर्जामि गौतम ॥&#x9;030c&lt;br&gt;&#xA;पश्य त्वं गर्जितस्यास्य फलं मे विप्र सानुगान् ।&#x9;031a&lt;br&gt;&#xA;हत्वा पाण्डुसुतानाजौ सहकृष्णान्ससात्वतान् ।&#x9;031c&lt;br&gt;&#xA;दुर्योधनाय दास्यामि पृथिवीं हतकण्टकाम् ॥&#x9;031e&lt;br&gt;&#xA;कृप उवाच &#x9;032&lt;br&gt;&#xA;मनोरथप्रलापा मे न ग्राह्यास्तव सूतज ॥&#x9;032ac&lt;br&gt;&#xA;सदा क्षिपसि वै कृष्णौ धर्मराजं च पाण्डवम् ।&#x9;033a&lt;br&gt;&#xA;ध्रुवस्तत्र जयः कर्ण यत्र युद्धविशारदौ ॥&#x9;033c&lt;br&gt;&#xA;देवगन्धर्वयक्षाणां मनुष्योरगरक्षसाम् ।&#x9;034a&lt;br&gt;&#xA;दंशितानामपि रणे अजेयौ कृष्णपाण्डवौ ॥&#x9;034c&lt;br&gt;&#xA;ब्रह्मण्यः सत्यवाग्दान्तो गुरुदैवतपूजकः ।&#x9;035a&lt;br&gt;&#xA;नित्यं धर्मरतश्चैव कृतास्त्रश्च विशेषतः ॥&#x9;035c&lt;br&gt;&#xA;धृतिमांश्च कृतज्ञश्च धर्मपुत्रो युधिष्ठिरः ।&#x9;036a&lt;br&gt;&#xA;भ्रातरश्चास्य बलिनः सर्वास्त्रेषु कृतश्रमाः ॥&#x9;036c&lt;br&gt;&#xA;गुरुवृत्तिरताः प्राज्ञा धर्मनित्या यशस्विनः ।&#x9;037a&lt;br&gt;&#xA;सम्बन्धिनश्चेन्द्रवीर्याः स्वनुरक्ताः प्रहारिणः ॥&#x9;037c&lt;br&gt;&#xA;धृष्टद्युम्नः शिखण्डी च दौर्मुखिर्जनमेजयः ।&#x9;038a&lt;br&gt;&#xA;चन्द्रसेनो रुद्रसेनः कीर्तिधर्मा ध्रुवो धरः ॥&#x9;038c&lt;br&gt;&#xA;वसुचन्द्रो दामचन्द्रः सिंहचन्द्रः सुतेजनः ।&#x9;039a&lt;br&gt;&#xA;द्रुपदस्य तथा पुत्रा द्रुपदश्च महास्त्रवित् ॥&#x9;039c&lt;br&gt;&#xA;येषामर्थाय संयत्तो मत्स्यराजः सहानुजः ।&#x9;040a&lt;br&gt;&#xA;शतानीकः सूर्यदत्तः श्रुतानीकः श्रुतध्वजः ॥&#x9;040c&lt;br&gt;&#xA;बलानीको जयानीको जयाश्वो रथवाहनः ।&#x9;041a&lt;br&gt;&#xA;चन्द्रोदयः समरथो विराटभ्रातरः शुभाः ॥&#x9;041c&lt;br&gt;&#xA;यमौ च द्रौपदेयाश्च राक्षसश्च घटोत्कचः ।&#x9;042a&lt;br&gt;&#xA;येषामर्थाय युध्यन्ते न तेषां विद्यते क्षयः ॥&#x9;042c&lt;br&gt;&#xA;एते चान्ये च बहवो गणाः पाण्डुसुतस्य वै ॥&#x9;043ac&lt;br&gt;&#xA;कामं खलु जगत्सर्वं सदेवासुरमानुषम् ।&#x9;044a&lt;br&gt;&#xA;सयक्षराक्षसगणं सभूतभुजगद्विपम् ।&#x9;044c&lt;br&gt;&#xA;निःशेषमस्त्रवीर्येण कुर्वाते भीमफल्गुनौ ॥&#x9;044e&lt;br&gt;&#xA;युधिष्ठिरश्च पृथिवीं निर्दहेद्घोरचक्षुषा ॥&#x9;045ac&lt;br&gt;&#xA;अप्रमेयबलः शौरिर्येषामर्थे च दंशितः ।&#x9;046a&lt;br&gt;&#xA;कथं तान्संयुगे कर्ण जेतुमुत्सहसे परान् ॥&#x9;046c&lt;br&gt;&#xA;महानपनयस्त्वेष नित्यं हि तव सूतज ।&#x9;047a&lt;br&gt;&#xA;यस्त्वमुत्सहसे योद्धुं समरे शौरिणा सह ॥&#x9;047c&lt;br&gt;&#xA;सञ्जय उवाच &#x9;048&lt;br&gt;&#xA;एवमुक्तस्तु राधेयः प्रहसन्भरतर्षभ ।&#x9;048a&lt;br&gt;&#xA;अब्रवीच्च तदा कर्णो गुरुं शारद्वतं कृपम् ॥&#x9;048c&lt;br&gt;&#xA;सत्यमुक्तं त्वया ब्रह्मन्पाण्डवान्प्रति यद्वचः ।&#x9;049a&lt;br&gt;&#xA;एते चान्ये च बहवो गुणाः पाण्डुसुतेषु वै ॥&#x9;049c&lt;br&gt;&#xA;अजय्याश्च रणे पार्था देवैरपि सवासवैः ।&#x9;050a&lt;br&gt;&#xA;सदैत्ययक्षगन्धर्वैः पिशाचोरगराक्षसैः ॥&#x9;050c&lt;br&gt;&#xA;तथापि पार्थाञ्जेष्यामि शक्त्या वासवदत्तया ।&#x9;051a&lt;br&gt;&#xA;मम ह्यमोघा दत्तेयं शक्तिः शक्रेण वै द्विज ।&#x9;051c&lt;br&gt;&#xA;एतया निहनिष्यामि सव्यसाचिनमाहवे ॥&#x9;051e&lt;br&gt;&#xA;हते तु पाण्डवे कृष्णे भ्रातरश्चास्य सोदराः ।&#x9;052a&lt;br&gt;&#xA;अनर्जुना न शक्ष्यन्ति महीं भोक्तुं कथञ्चन ॥&#x9;052c&lt;br&gt;&#xA;तेषु नष्टेषु सर्वेषु पृथिवीयं ससागरा ।&#x9;053a&lt;br&gt;&#xA;अयत्नात्कौरवेन्द्रस्य वशे स्थास्यति गौतम ॥&#x9;053c&lt;br&gt;&#xA;सुनीतैरिह सर्वार्थाः सिध्यन्ते नात्र संशयः ।&#x9;054a&lt;br&gt;&#xA;एतमर्थमहं ज्ञात्वा ततो गर्जामि गौतम ॥&#x9;054c&lt;br&gt;&#xA;त्वं तु विप्रश्च वृद्धश्च अशक्तश्चापि संयुगे ।&#x9;055a&lt;br&gt;&#xA;कृतस्नेहश्च पार्थेषु मोहान्मामवमन्यसे ॥&#x9;055c&lt;br&gt;&#xA;यद्येवं वक्ष्यसे भूयो ममाप्रियमिह द्विज ।&#x9;056a&lt;br&gt;&#xA;ततस्ते खड्गमुद्यम्य जिह्वां छेत्स्यामि दुर्मते ॥&#x9;056c&lt;br&gt;&#xA;यच्चापि पाण्डवान्विप्र स्तोतुमिच्छसि संयुगे ।&#x9;057a&lt;br&gt;&#xA;भीषयन्सर्वसैन्यानि कौरवेयांश्च दुर्मते ॥&#x9;057c&lt;br&gt;&#xA;अत्रापि शृणु मे वाक्यं यथावद्ब्रुवतो द्विज ।&#x9;058a&lt;br&gt;&#xA;दुर्योधनश्च द्रोणश्च शकुनिर्दुर्मुखो जयः ॥&#x9;058c&lt;br&gt;&#xA;दुःशासनो वृषसेनो मद्रराजस्त्वमेव च ।&#x9;059a&lt;br&gt;&#xA;सोमदत्तश्च भूरिश्च तथा द्रौणिर्विविंशतिः ॥&#x9;059c&lt;br&gt;&#xA;तिष्ठेयुर्दंशिता यत्र सर्वे युद्धविशारदाः ।&#x9;060a&lt;br&gt;&#xA;जयेदेतान्नरः को नु शक्रतुल्यबलोऽप्यरिः ॥&#x9;060c&lt;br&gt;&#xA;शूराश्च हि कृतास्त्राश्च बलिनः स्वर्गलिप्सवः ।&#x9;061a&lt;br&gt;&#xA;धर्मज्ञा युद्धकुशला हन्युर्युद्धे सुरानपि ॥&#x9;061c&lt;br&gt;&#xA;एते स्थास्यन्ति सङ्ग्रामे पाण्डवानां वधार्थिनः ।&#x9;062a&lt;br&gt;&#xA;जयमाकाङ्क्षमाणा हि कौरवेयस्य दंशिताः ॥&#x9;062c&lt;br&gt;&#xA;दैवायत्तमहं मन्ये जयं सुबलिनामपि ।&#x9;063a&lt;br&gt;&#xA;यत्र भीष्मो महाबाहुः शेते शरशताचितः ॥&#x9;063c&lt;br&gt;&#xA;विकर्णश्चित्रसेनश्च बाह्लीकोऽथ जयद्रथः ।&#x9;064a&lt;br&gt;&#xA;भूरिश्रवा जयश्चैव जलसन्धः सुदक्षिणः ॥&#x9;064c&lt;br&gt;&#xA;शलश्च रथिनां श्रेष्ठो भगदत्तश्च वीर्यवान् ।&#x9;065a&lt;br&gt;&#xA;एते चान्ये च राजानो देवैरपि सुदुर्जयाः ॥&#x9;065c&lt;br&gt;&#xA;निहताः समरे शूराः पाण्डवैर्बलवत्तराः ।&#x9;066a&lt;br&gt;&#xA;किमन्यद्दैवसंयोगान्मन्यसे पुरुषाधम ॥&#x9;066c&lt;br&gt;&#xA;यांश्च तांस्तौषि सततं दुर्योधनरिपून्द्विज ।&#x9;067a&lt;br&gt;&#xA;तेषामपि हताः शूराः शतशोऽथ सहस्रशः ॥&#x9;067c&lt;br&gt;&#xA;क्षीयन्ते सर्वसैन्यानि कुरूणां पाण्डवैः सह ।&#x9;068a&lt;br&gt;&#xA;प्रभावं नात्र पश्यामि पाण्डवानां कथञ्चन ॥&#x9;068c&lt;br&gt;&#xA;यस्तान्बलवतो नित्यं मन्यसे त्वं द्विजाधम ।&#x9;069a&lt;br&gt;&#xA;यतिष्येऽहं यथाशक्ति योद्धुं तैः सह संयुगे ।&#x9;069c&lt;br&gt;&#xA;दुर्योधनहितार्थाय जयो दैवे प्रतिष्ठितः ॥ ॥&#x9;069e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/160/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/160/</guid>
      <description>&lt;p&gt;श्रीः&#xA;अध्यायः 160&#xA;कृपगर्हणातितिक्षया कर्णवधायाभ्युत्तिष्ठतोऽश्वत्थाम्नः कृपदुर्योधनाभ्यां निवारणम् ॥ 1 ॥ अर्जुनेन कर्णपराजयो दुर्योधनेन रणाय द्रौणिचोदना च ॥ 2 ॥&#xA;सञ्जय उवाच &#x9;001&lt;br&gt;&#xA;तथा परुषितं दृष्ट्वा सूतपुत्रेण मातुलम् ।&#x9;001a&lt;br&gt;&#xA;खड्गमुद्यम्य वेगेन द्रौणिरभ्यपतद्द्रुतम् ॥&#x9;001c&lt;br&gt;&#xA;ततः परमसङ्क्रुद्धः सिंहो मत्तमिव द्विपम् ।&#x9;002a&lt;br&gt;&#xA;प्रेक्षतः कुरुराजस्य द्रौणिः कर्णं समभ्ययात् ॥&#x9;002c&lt;br&gt;&#xA;अश्वत्थामोवाच &#x9;003&lt;br&gt;&#xA;यदर्जुनगुणांस्तथ्यान्कीर्तयानं नराधम ।&#x9;003a&lt;br&gt;&#xA;शूरं द्वेषात्सुदुर्बुद्धे त्वं भर्त्सयसि मातुलम् ॥&#x9;003c&lt;br&gt;&#xA;विकत्थमानः शौर्येण सर्वलोकधनुर्धरम् |&#x9;004a&lt;br&gt;&#xA;दर्पोत्सेधगृहीतोऽद्य न कञ्चिद्गणयन्मृधे ॥&#x9;004c&lt;br&gt;&#xA;क्व ते वीर्यं क्व चास्त्राणि यं त्वां निर्जित्य संयुगे ।&#x9;005a&lt;br&gt;&#xA;गाण्डीवधन्वा हतवान्प्रेक्षतस्ते जयद्रथम् ॥&#x9;005c&lt;br&gt;&#xA;येन साक्षान्महादेवो योधितः समरे पुरा ।&#x9;006a&lt;br&gt;&#xA;तमिच्छसि वृथा जेतुं सूताधम मनोरथैः ॥&#x9;006c&lt;br&gt;&#xA;यं हि कृष्णेन सहितं सर्वशस्त्रभृतां वरम् ।&#x9;007a&lt;br&gt;&#xA;जेतुं न शक्ताः सहिताः सेन्द्रा अपि सुरासुराः ॥&#x9;007c&lt;br&gt;&#xA;लोकैकवीरमजितमर्जुनं सूत संयुगे ।&#x9;008a&lt;br&gt;&#xA;किं पुनस्त्वं सुदुर्बुद्धे सहैभिर्वसुधाधिपैः ॥&#x9;008c&lt;br&gt;&#xA;कर्ण पश्य सुदुर्बुद्धे तिष्ठेदानीं नराधम ।&#x9;009a&lt;br&gt;&#xA;एष तेऽद्य शिरः कायादुद्धरामि सुदुर्मते ॥&#x9;009c&lt;br&gt;&#xA;सञ्जय उवाच &#x9;010&lt;br&gt;&#xA;तमुद्यतं तु वेगेन राजा दुर्योधनः स्वयम् ।&#x9;010a&lt;br&gt;&#xA;न्यवारयन्महातेजाः कृपश्च द्विपदां वरः ॥&#x9;010c&lt;br&gt;&#xA;कर्ण उवाच &#x9;011&lt;br&gt;&#xA;शूरोऽयं समरश्लाघी दुर्मतिश्च द्विजाधमः ।&#x9;011a&lt;br&gt;&#xA;आसादयतु मद्वीर्यं मुञ्चेमं कुरुसत्तम ॥&#x9;011c&lt;br&gt;&#xA;अश्वत्थामोवाच &#x9;012&lt;br&gt;&#xA;तवैतत्क्षम्यतेऽस्माभिः सूतात्मज सुदुर्मते ।&#x9;012a&lt;br&gt;&#xA;दर्पमुत्सिक्तमेतत्ते फल्गुनो नाशयिष्यति ॥&#x9;012c&lt;br&gt;&#xA;दुर्योधन उवाच &#x9;013&lt;br&gt;&#xA;अश्वत्थामन्प्रसीदस्व क्षन्तुमर्हसि मानद ।&#x9;013a&lt;br&gt;&#xA;कोपः खलु न कर्तव्यः सूतपुत्रं कथञ्चन ॥&#x9;013c&lt;br&gt;&#xA;त्वयि कर्णे कृपे द्रोणे मद्रराजेऽथ सौबले ।&#x9;014a&lt;br&gt;&#xA;महत्कार्यं समासक्तं प्रसीद द्विजसत्तम ॥&#x9;014c&lt;br&gt;&#xA;एते ह्यभिमुखाः सर्वे राधेयेन युयुत्सवः ।&#x9;015a&lt;br&gt;&#xA;आयान्ति पाण्डवा ब्रह्मन्नाह्वयन्तः समन्ततः ॥&#x9;015c&lt;br&gt;&#xA;सञ्जय उवाच &#x9;016&lt;br&gt;&#xA;प्रसाद्यमानस्तु ततो राज्ञा द्रौणिर्महामनाः ।&#x9;016a&lt;br&gt;&#xA;प्रससाद महाराज क्रोधवेगसमन्वितः ॥&#x9;016c&lt;br&gt;&#xA;ततः कृपोऽप्युवाचेदमाचार्यः सुमहामनाः ।&#x9;017a&lt;br&gt;&#xA;सौम्यस्वभावाद्राजेन्द्र क्षिप्रमागतमार्दवः ॥&#x9;017c&lt;br&gt;&#xA;कृप उवाच &#x9;018&lt;br&gt;&#xA;तवैतत्क्षम्यतेऽस्माभिः सूतात्मज सुदुर्मते ।&#x9;018a&lt;br&gt;&#xA;दर्पमुत्सिक्तमेतत्ते फल्गुनो नाशयिष्यति ॥&#x9;018c&lt;br&gt;&#xA;सञ्जय उवाच &#x9;019&lt;br&gt;&#xA;ततस्ते पाण्डवा राजन्पाञ्चालाश्च यशस्विनः ।&#x9;019a&lt;br&gt;&#xA;आजग्मुः सहिताः कर्णं तर्जयन्तः समन्ततः ॥&#x9;019c&lt;br&gt;&#xA;कर्णोऽपि रथिनां श्रेष्ठश्चापमुद्यम्य वीर्यवान् ।&#x9;020a&lt;br&gt;&#xA;कौरवाग्र्यैः परिवृतः शक्रो देवगणैरिव ।&#x9;020c&lt;br&gt;&#xA;पर्यतिष्ठत तेजस्वी स्वबाहुबलमाश्रितः ॥&#x9;020e&lt;br&gt;&#xA;ततः प्रववृते युद्धं कर्णस्य सह पाण्डवैः ।&#x9;021a&lt;br&gt;&#xA;भीषणं सुमहाराज सिंहनादविराजितम् ॥&#x9;021c&lt;br&gt;&#xA;ततस्ते पाण्डवा राजन्पाञ्चालाश्च यशस्विनः ।&#x9;022a&lt;br&gt;&#xA;दृष्ट्वा कर्णं महाबाहुमुच्चैः शब्दमथानदन् ॥&#x9;022c&lt;br&gt;&#xA;अयं कर्णः कुतः कर्णस्तिष्ठ कर्ण महारणे ।&#x9;023a&lt;br&gt;&#xA;युध्यस्व सहितोऽस्माभिर्दुरात्मन्पुरुषाधम ॥&#x9;023c&lt;br&gt;&#xA;अन्ये तु दृष्ट्वा राधेयं क्रोधरक्तेक्षणाऽब्रुवन् ।&#x9;024a&lt;br&gt;&#xA;हन्यतामयमुत्सिक्तः सूतपुत्रोऽल्पचेतनः ।&#x9;024c&lt;br&gt;&#xA;सर्वैः पार्थिवशार्दूलैर्नानेनार्थोऽस्ति जीवता ||&#x9;024e&lt;br&gt;&#xA;अत्यन्तवैरी पार्थानां सततं पापपूरुषः ।&#x9;025a&lt;br&gt;&#xA;एष मूलमनर्थानां दुर्योधनमते स्थितः ॥&#x9;025c&lt;br&gt;&#xA;घ्नतैनमिति जल्पन्तः क्षत्रियाः समुपाद्रवन् ।&#x9;026a&lt;br&gt;&#xA;महता शरवर्षेण च्छादयन्तो महारथाः ।&#x9;026c&lt;br&gt;&#xA;वधार्थं सूतपुत्रस्य पाण्डवेयेन चोदिताः ॥&#x9;026e&lt;br&gt;&#xA;तांस्तु सर्वांस्तथा दृष्ट्वा धावमानान्महारथान् ।&#x9;027a&lt;br&gt;&#xA;न विव्यथे सूतपुत्रो न च त्रासमगच्छत ॥&#x9;027c&lt;br&gt;&#xA;दृष्ट्वा सागरकल्पं तमुद्धूतं सैन्यसागरम् ।&#x9;028a&lt;br&gt;&#xA;पिप्रीषुस्तव पुत्राणां सङ्ग्रामेष्वपराजितः ॥&#x9;028c&lt;br&gt;&#xA;सायकौघेन बलवान्क्षिप्रकारी महाबलः ।&#x9;029a&lt;br&gt;&#xA;वारयामास तत्सैन्यं समन्ताद्भरतर्षभ ॥&#x9;029c&lt;br&gt;&#xA;ततस्तु शरवर्षेण पार्थिवास्तमवारयन् ।&#x9;030a&lt;br&gt;&#xA;धनूंषि ते विधुन्वानाः शतशोऽथ सहस्रशः ।&#x9;030c&lt;br&gt;&#xA;अयोधयन्त राधेयं शक्रं दैत्यगणा इव ॥&#x9;030e&lt;br&gt;&#xA;शरवर्षं तु तत्कर्णः पार्थिवैः समुदीरितम् ।&#x9;031a&lt;br&gt;&#xA;शरवर्षेण महता समन्ताद्व्यकिरत्प्रभो ॥&#x9;031c&lt;br&gt;&#xA;तद्युद्धमभवत्तेषां कृतप्रतिकृतैषिणाम् ।&#x9;032a&lt;br&gt;&#xA;यथा देवासुरे युद्धे शक्रस्य सह दानवैः ॥&#x9;032c&lt;br&gt;&#xA;तत्राद्भुतमपश्याम सूतपुत्रस्य लाघवम् ।&#x9;033a&lt;br&gt;&#xA;यदेनं सर्वतो यत्ता नाप्नुवन्ति परे युधि ॥&#x9;033c&lt;br&gt;&#xA;निवार्य च शरौघांस्तान्पार्थिवानां महारथः ।&#x9;034a&lt;br&gt;&#xA;युगेष्वीषासु च्छत्रेषु ध्वजेषु च हयेषु च ।&#x9;034c&lt;br&gt;&#xA;आत्मनामाङ्कितान्घोरान्राधेयः प्राहिणोच्छरान् ॥&#x9;034e&lt;br&gt;&#xA;ततस्ते व्याकुलीभूता राजानः कर्णपीडिताः ।&#x9;035a&lt;br&gt;&#xA;बभ्रमुस्तत्र तत्रैव गावः शीतार्दिता इव ॥&#x9;035c&lt;br&gt;&#xA;हयानां वध्यमानानां गजानां रथिनां तथा ।&#x9;036a&lt;br&gt;&#xA;तत्रतत्राभ्यवेक्षाम सङ्घान्कर्णेन ताडितान् ॥&#x9;036c&lt;br&gt;&#xA;शिरोभिः पतितै राजन्बाहुभिश्च समन्ततः ।&#x9;037a&lt;br&gt;&#xA;आस्तीर्णा वसुधा सर्वा शूराणामनिवर्तिनाम् ॥&#x9;037c&lt;br&gt;&#xA;हतैश्च हन्यमानैश्च निष्टनद्भिश्च सर्वशः ।&#x9;038a&lt;br&gt;&#xA;बभूवायोधनं रौद्रं वैवस्वतपुरोपमम् ॥&#x9;038c&lt;br&gt;&#xA;ततो दुर्योधनो राजा दृष्ट्वा कर्णस्य विक्रमम् ।&#x9;039a&lt;br&gt;&#xA;अश्वत्थामानमासाद्य वाक्यमेतदुवाच ह ॥&#x9;039c&lt;br&gt;&#xA;युध्यतेऽसौ रणे कर्णो दंशितः सर्वपार्थिवैः ॥&#x9;040ac&lt;br&gt;&#xA;पश्यैतां द्रवतीं सेनां कर्णसायकपीडिताम् ।&#x9;041a&lt;br&gt;&#xA;कार्तिकेयेन विध्वस्तामासुरीं पृतनामिव ॥&#x9;041c&lt;br&gt;&#xA;दृष्ट्वैतां निर्जितां सेनां रणे कर्णेन धीमता ।&#x9;042a&lt;br&gt;&#xA;अभियात्येष बीभत्सुः सूतपुत्रजिघांसया ॥&#x9;042c&lt;br&gt;&#xA;तद्यथा प्रेक्षमाणानां सूतपुत्रं महारथम् ।&#x9;043a&lt;br&gt;&#xA;न हन्यात्पाण्डवः सङ्ख्ये तथा नीतिर्विधीयताम् ॥&#x9;043c&lt;br&gt;&#xA;ततो द्रौणिः कृपः शल्यो हार्दिक्यश्च महारथः ।&#x9;044a&lt;br&gt;&#xA;प्रत्युद्ययुस्तदा पार्थं सूतपुत्रपरीप्सया ।&#x9;044c&lt;br&gt;&#xA;आयान्तं वीक्ष्य कौन्तेयं शक्रं दैत्यचमूमिव ॥&#x9;044e&lt;br&gt;&#xA;बीभत्सुरपि राजेन्द्र पाञ्चालैरभिसंवृतः ।&#x9;045a&lt;br&gt;&#xA;प्रत्युद्ययौ तदा कर्णं यथा वृत्रं शतक्रतुः ॥&#x9;045c&lt;br&gt;&#xA;धृतराष्ट्र उवाच &#x9;046&lt;br&gt;&#xA;संरब्धं फल्गुनं दृष्ट्वा कालान्तकयमोपमम् ।&#x9;046a&lt;br&gt;&#xA;कर्णो वैकर्तनः सूत प्रत्यपद्यत्किमुत्तरम् ॥&#x9;046c&lt;br&gt;&#xA;यो ह्यस्पर्धत पार्थेन नित्यमेव महारथः ।&#x9;047a&lt;br&gt;&#xA;आशंसते च बीभत्सुं युद्धे जेतुं सुदारुणम् ॥&#x9;047c&lt;br&gt;&#xA;स तु तं सहसा प्राप्तं नित्यमत्यन्तवैरिणम् ।&#x9;048a&lt;br&gt;&#xA;कर्णो वैकर्तनः सूत किमुत्तरमपद्यत ॥&#x9;048c&lt;br&gt;&#xA;सञ्जय उवाच &#x9;049&lt;br&gt;&#xA;आयान्तं पाण्डवं दृष्ट्वा गजं प्रतिगजो यथा ।&#x9;049a&lt;br&gt;&#xA;असम्भ्रान्तो रणे कर्णः प्रत्युदीयाद्धनञ्जयम् ॥&#x9;049c&lt;br&gt;&#xA;तमापतन्तं वेगेन वैकर्तनमजिह्मगैः ।&#x9;050a&lt;br&gt;&#xA;छादयामास पार्थोऽथ कर्णस्तु विजयं शरैः ॥&#x9;050c&lt;br&gt;&#xA;स कर्णं शरजालेन च्छादयामास पाण्डवः ।&#x9;051a&lt;br&gt;&#xA;ततः कर्णः सुसंरब्धः शरैस्त्रिभिरविध्यत ॥&#x9;051c&lt;br&gt;&#xA;तस्य तल्लाघवं पार्थो नामृष्यत महाबलः ॥&#x9;052ac&lt;br&gt;&#xA;तस्मै बाणाञ्शिलाधौतान्प्रसन्नाग्रानजिह्मगान् ।&#x9;053a&lt;br&gt;&#xA;प्राहिणोत्सूतपुत्राय त्रिशतं शत्रुतापनः ॥&#x9;053c&lt;br&gt;&#xA;विव्याध चैनं संरब्धो बाणेनैकेन वीर्यवान् ।&#x9;054a&lt;br&gt;&#xA;सव्ये भुजाग्रे बलवान्नाराचेन हसन्निव ॥&#x9;054c&lt;br&gt;&#xA;तस्य विद्धस्य बाणेन कराच्चापं पपात ह ॥&#x9;055ac&lt;br&gt;&#xA;पुनरादाय तच्चापं निमेषार्धान्महाबलः ।&#x9;056a&lt;br&gt;&#xA;छादयामास बाणौघैः फल्गुनं कृतहस्तवत् ॥&#x9;056c&lt;br&gt;&#xA;शरवृष्टिं तु तां मुक्तां सूतपुत्रेण भारत ।&#x9;057a&lt;br&gt;&#xA;व्यधमच्छरवर्षेण स्मयन्निव धनञ्जयः ॥&#x9;057c&lt;br&gt;&#xA;तौ परस्परमासाद्य शरवर्षेण पार्थिव ।&#x9;058a&lt;br&gt;&#xA;छादयेतां महेष्वासौ कृतप्रतिकृतैषिणौ ॥&#x9;058c&lt;br&gt;&#xA;तदद्भुतं महद्युद्धं कर्णपाण्डवयोर्मृधे ।&#x9;059a&lt;br&gt;&#xA;क्रुद्धयोर्वासिताहेतोर्वन्ययोर्गजयोरिव ॥&#x9;059c&lt;br&gt;&#xA;ततः पार्थो महेष्वासो दृष्ट्वा कर्णस्य विक्रमम् ।&#x9;060a&lt;br&gt;&#xA;मुष्टिदेशे धनुस्तस्य चिच्छेद त्वरयाऽन्वितः ॥&#x9;060c&lt;br&gt;&#xA;अश्वांश्च चतुरो भल्लैरनयद्यमसादनम् ।&#x9;061a&lt;br&gt;&#xA;सारथेश्च शिरः कायादहरच्छत्रुतापनः ॥&#x9;061c&lt;br&gt;&#xA;अथैनं छिन्नधन्वानं हताश्वं हतसारथिम् ।&#x9;062a&lt;br&gt;&#xA;विव्याध सायकैः पार्थश्चतुर्भिः पाण्डुनन्दनः ॥&#x9;062c&lt;br&gt;&#xA;हताश्वात्तु रथात्तूर्णमवप्लुत्य नरर्षभः ।&#x9;063a&lt;br&gt;&#xA;आरुरोह रथं तूर्णं कृपस्य शरपीडितः ॥&#x9;063c&lt;br&gt;&#xA;स नुन्नोऽर्जुनबाणौघैराचितः शल्यको यथा ।&#x9;064a&lt;br&gt;&#xA;जीवितार्थमभिप्रेप्सुः कृपस्य रथमारुहत् ॥&#x9;064c&lt;br&gt;&#xA;राधेयं निर्जितं दृष्ट्वा तावका भरतर्षभ ।&#x9;065a&lt;br&gt;&#xA;धनञ्जयशरैर्नुन्नाः प्राद्रवन्त दिशो दश ॥&#x9;065c&lt;br&gt;&#xA;द्रवतस्तान्समालोक्य राजा दुर्योधनो नृप ।&#x9;066a&lt;br&gt;&#xA;निवर्तयामास तदा वाक्यमेतदुवाच ह ॥&#x9;066c&lt;br&gt;&#xA;अलं द्रुतेन वः शूरास्तिष्ठध्वं क्षत्रियर्षभाः ।&#x9;067a&lt;br&gt;&#xA;एष पार्थवधायाहं स्वयं गच्छामि संयुगे ।&#x9;067c&lt;br&gt;&#xA;अहं पार्थान्हनिष्यामि सपाञ्चालान्ससोमकान् ॥&#x9;067e&lt;br&gt;&#xA;अद्य मे युध्यमानस्य सह गाण्डीवधन्वना ।&#x9;068a&lt;br&gt;&#xA;द्रक्ष्यन्ति विक्रमं पार्थाः कालस्येव युगक्षये ॥&#x9;068c&lt;br&gt;&#xA;अद्य मद्बाणजालानि विमुक्तानि सहस्रशः ।&#x9;069a&lt;br&gt;&#xA;द्रक्ष्यन्ति समरे योधाः शलभानामिवायतीः ॥&#x9;069c&lt;br&gt;&#xA;अद्य बाणमयं वर्षं सृजतो मम धन्विनः ।&#x9;070a&lt;br&gt;&#xA;जीमूतस्येव घर्मान्ते द्रक्ष्यन्ति युधि सैनिकाः ॥&#x9;070c&lt;br&gt;&#xA;जेष्याम्यद्य रणे पार्थं सायकैर्नतपर्वभिः ।&#x9;071a&lt;br&gt;&#xA;तिष्ठध्वं समरे शूरा भयं त्यजत फल्गुनात् ॥&#x9;071c&lt;br&gt;&#xA;न हि मद्वीर्यमासाद्य फल्गुनः प्रसहिष्यति ।&#x9;072a&lt;br&gt;&#xA;यथा वेलां समासाद्य सागरो मकरालयः ॥&#x9;072c&lt;br&gt;&#xA;इत्युक्त्वा प्रययौ राजा सैन्येन महता वृतः ।&#x9;073a&lt;br&gt;&#xA;फल्गुनं प्रतिदुर्धर्षः क्रोधात्संरक्तलोचनः ॥&#x9;073c&lt;br&gt;&#xA;तं प्रयान्तं महाबाहुं दृष्ट्वा शारद्वतस्तदा ।&#x9;074a&lt;br&gt;&#xA;अश्वत्थामानमासाद्य वाक्यमेतदुवाच ह ॥&#x9;074c&lt;br&gt;&#xA;एष राजा महाबाहुरमर्षी क्रोधमूर्च्छितः ।&#x9;075a&lt;br&gt;&#xA;पतङ्गवृत्तिमास्थाय फल्गुनं योद्धुमिच्छति ॥&#x9;075c&lt;br&gt;&#xA;यावन्नः पश्यमानानां प्राणान्पार्थेन सङ्गतः ।&#x9;076a&lt;br&gt;&#xA;न जह्यात्पुरुषव्याघ्रस्तावद्वारय कौरवम् ॥&#x9;076c&lt;br&gt;&#xA;यावत्फल्गुनबाणानां गोचरं नाद्य गच्छति ।&#x9;077a&lt;br&gt;&#xA;कौरवः पार्थिवो वीरस्तावद्वारय संयुगे ॥&#x9;077c&lt;br&gt;&#xA;यावत्पार्थशरैर्घोरैर्निर्मुक्तोरगसन्निभैः ।&#x9;078a&lt;br&gt;&#xA;न भस्मीक्रियते राजा तावद्युद्धान्निवार्यताम् ॥&#x9;078c&lt;br&gt;&#xA;अयुक्तमिव पश्यामि तिष्ठत्स्वस्मासु मानद ।&#x9;079a&lt;br&gt;&#xA;स्वयं युद्धाय यद्राजा पार्थं यात्यसहायवान् ॥&#x9;079c&lt;br&gt;&#xA;दुर्लभं जीवितं मन्ये कौरव्यस्य किरीटिना ।&#x9;080a&lt;br&gt;&#xA;युध्यमानस्य पार्थेन शार्दूलेनेव हस्तिनः ॥&#x9;080c&lt;br&gt;&#xA;मातुलेनैवमुक्तस्तु द्रौणिः शस्त्रभृतां वरः ।&#x9;081a&lt;br&gt;&#xA;दुर्योधनमिदं वाक्यं त्वरितः समभाषत ॥&#x9;081c&lt;br&gt;&#xA;मयि जीवति गान्धारे न युद्धं गन्तुमर्हसि ।&#x9;082a&lt;br&gt;&#xA;मामनादृत्य कौरव्य तव नित्यं हितैषिणम् ॥&#x9;082c&lt;br&gt;&#xA;न हि सम्भ्रमः कार्यः पार्थस्य विजयं प्रति ।&#x9;083a&lt;br&gt;&#xA;अहमावारयिष्यामि पार्थं तिष्ठ सुयोधन ॥&#x9;083c&lt;br&gt;&#xA;दुर्योधन उवाच &#x9;084&lt;br&gt;&#xA;आचार्यः पाण्डुपुत्रान्वै पुत्रवत्परिरक्षति ।&#x9;084a&lt;br&gt;&#xA;त्वमप्युपेक्षां कुरुषे तेषु नित्यं द्विजोत्तम ॥&#x9;084c&lt;br&gt;&#xA;मम वा मन्दभाग्यत्वान्मन्दस्ते विक्रमो युधि ।&#x9;085a&lt;br&gt;&#xA;धर्मराजप्रियार्थं वा द्रौपद्या वा न विद्म तत् ॥&#x9;085c&lt;br&gt;&#xA;धिगस्तु मम लुब्धस्य यत्कृते सर्वबान्धवाः ।&#x9;086a&lt;br&gt;&#xA;सुखार्हाः परमं दुःखं प्राप्नुवन्त्यपराजिताः ॥&#x9;086c&lt;br&gt;&#xA;को हि शस्त्रविदां मुख्यो महेश्वरसमो युधि ।&#x9;087a&lt;br&gt;&#xA;शत्रुं न क्षपयेच्छक्तो यो न स्याद्गौतमीसुतः ॥&#x9;087c&lt;br&gt;&#xA;अश्वत्थामन्प्रसीदस्व नाशयैतान्ममाहितान् ।&#x9;088a&lt;br&gt;&#xA;तवास्त्रगोचरे शक्ताः स्थातुं देवा न दानवाः ॥&#x9;088c&lt;br&gt;&#xA;पाञ्चालान्सोमकांश्चैव जहि द्रौणे सहानुगान् ।&#x9;089a&lt;br&gt;&#xA;वयं शेषान्हनिष्यामस्त्वयैव परिरक्षिताः ॥&#x9;089c&lt;br&gt;&#xA;एते हि सोमका विप्र पाञ्चालाश्च यशस्विनः ।&#x9;090a&lt;br&gt;&#xA;मम सैन्येषु सङ्क्रुद्धा विचरन्ति दवाग्निवत् ॥&#x9;090c&lt;br&gt;&#xA;तान्वारय महाबाहो केकयांश्च नरोत्तम ।&#x9;091a&lt;br&gt;&#xA;पुरा कुर्वन्ति निःशेषं रक्ष्यमाणाः किरीटिना ॥&#x9;091c&lt;br&gt;&#xA;अश्वत्थामंस्त्वरायुक्तो याहि शीघ्रमरिन्दम ।&#x9;092a&lt;br&gt;&#xA;आदौ वा यदि वा पश्चात्तवेदं कर्म मारिष ॥&#x9;092c&lt;br&gt;&#xA;त्वमुत्पन्नो महाबाहो पाञ्चालानां वधं प्रति ।&#x9;093a&lt;br&gt;&#xA;करिष्यसि जगत्सर्वमपाञ्चालं किलोद्यतः ॥&#x9;093c&lt;br&gt;&#xA;एवं सिद्धाऽब्रुवन्वाचो भविष्यति च तत्तथा ।&#x9;094a&lt;br&gt;&#xA;तस्मात्त्वं पुरुषव्याघ्र पाञ्चालाञ्जहि सानुगान् ॥&#x9;094c&lt;br&gt;&#xA;न तेऽस्त्रगोचरे शक्ताः स्थातुं देवाः सवासवाः ।&#x9;095a&lt;br&gt;&#xA;किमु पार्थाः सपाञ्चालाः सत्यमेतद्ब्रवीमि ते ॥&#x9;095c&lt;br&gt;&#xA;न त्वां समर्थाः सङ्ग्रामे पाण्डवाः सह सोमकैः ।&#x9;096a&lt;br&gt;&#xA;बलाद्योधयितुं वीर सत्यमेतद्ब्रवीमि ते ॥&#x9;096c&lt;br&gt;&#xA;गच्छगच्छ महाबाहो न नः कालात्ययो भवेत् ।&#x9;097a&lt;br&gt;&#xA;इयं हि द्रवते सेना पार्थसायकपीडिता ॥&#x9;097c&lt;br&gt;&#xA;शक्तो ह्यसि महाबाहो दिव्येन स्वेन तेजसा ।&#x9;098a&lt;br&gt;&#xA;निग्रहे पाण्डुपुत्राणां पाञ्चालानां च मानद ॥ ॥&#x9;098c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/161/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/161/</guid>
      <description>&lt;p&gt;श्रीः&#xA;अध्यायः 161&#xA;द्रौणिधृष्टद्युम्नयोर्युद्धम् । द्रौणिपराक्रमः ॥ 1 ॥&#xA;सञ्जय उवाच &#x9;001&lt;br&gt;&#xA;दुर्योधनेनैवमुक्तो द्रौणिराहवदुर्मदः ।&#x9;001a&lt;br&gt;&#xA;चकारारिवधे यत्नमिन्द्रो दैत्यवधे यथा ।&#x9;001c&lt;br&gt;&#xA;प्रत्युवाच महाबाहुस्तव पुत्रमिदं वचः ॥&#x9;001e&lt;br&gt;&#xA;सत्यमेतन्महाबाहो यथा वदसि कौरव ।&#x9;002a&lt;br&gt;&#xA;प्रिया हि पाण्डवा नित्यं मम चापि पितुश्च मे ॥&#x9;002c&lt;br&gt;&#xA;तथैवावां प्रियौ तेषां न तु युद्धे कुरूद्वह ।&#x9;003a&lt;br&gt;&#xA;शक्तितस्तात युध्यामस्त्यक्त्वा प्राणानभीतवत् ॥&#x9;003c&lt;br&gt;&#xA;अहं कर्णश्च शल्यश्च कृपो हार्दिक्य एव च ।&#x9;004a&lt;br&gt;&#xA;निमेषात्पाण्डवीं सेनां क्षपयेम नृपोत्तम ॥&#x9;004c&lt;br&gt;&#xA;ते चापि कौरवीं सेनां निमेषार्धात्कुरूद्वह ।&#x9;005a&lt;br&gt;&#xA;क्षपयेयुर्महाबाहो न स्याम यदि संयुगे ॥&#x9;005c&lt;br&gt;&#xA;युध्याम पाण्डवाञ्छक्त्या ते चाप्यस्मान्यथाबलम् ।&#x9;006a&lt;br&gt;&#xA;तेजस्तेजः समासाद्य प्रशमं यातु भारत ॥&#x9;006c&lt;br&gt;&#xA;अशक्या तरसा जेतुं पाण्डवानामनीकिनी ।&#x9;007a&lt;br&gt;&#xA;जीवत्सु पाण्डुपुत्रेषु तद्धि सत्यं ब्रवीमि ते ॥&#x9;007c&lt;br&gt;&#xA;आत्मार्थं युध्यमानास्ते समर्थाः पाण्डुनन्दनाः ।&#x9;008a&lt;br&gt;&#xA;किमर्थं तव सैन्यानि न हनिष्यन्ति भारत ॥&#x9;008c&lt;br&gt;&#xA;त्वं तु लुब्धतमो राजन्निकृतिज्ञश्च कौरव ।&#x9;009a&lt;br&gt;&#xA;सर्वाभिशङ्की मानी च ततोऽस्मानभिशङ्कसे ॥&#x9;009c&lt;br&gt;&#xA;मन्ये त्वं कुत्सितो राजन्पापात्मा पापपूरुषः ।&#x9;010a&lt;br&gt;&#xA;अन्यानपि स नः क्षुद्र शङ्कसे पापभावितः ॥&#x9;010c&lt;br&gt;&#xA;अहं तु यत्नमास्थाय त्वदर्थे त्यक्तजीवितः ।&#x9;011a&lt;br&gt;&#xA;एष गच्छामि सङ्ग्रामं त्वत्कृते कुरुनन्दन ।&#x9;011c&lt;br&gt;&#xA;योत्स्येऽहं शत्रुभिः सार्धं जेष्यामि च वरान्वरान् ॥&#x9;011e&lt;br&gt;&#xA;पाञ्चालैः सह योत्स्यामि सोमकैः केकयैस्तथा ।&#x9;012a&lt;br&gt;&#xA;पाण्डवेयैश्च सङ्ग्रामे त्वत्प्रियार्थमरिन्दम ॥&#x9;012c&lt;br&gt;&#xA;अद्य मद्बाणनिर्दग्धाः पाञ्चालाः सोमकास्तथा ।&#x9;013a&lt;br&gt;&#xA;सिंहेनेवार्दिता गावो विद्रविष्यन्ति सर्वशः ॥&#x9;013c&lt;br&gt;&#xA;अद्य धर्मसुतो राजा दृष्ट्वा मम पराक्रमम् ।&#x9;014a&lt;br&gt;&#xA;अश्वत्थाममयं लोकं मंस्यते सह सोमकैः ॥&#x9;014c&lt;br&gt;&#xA;आगमिष्यति निर्वेदं धर्मपुत्रो युधिष्ठिरः ।&#x9;015a&lt;br&gt;&#xA;दृष्ट्वा विनिहतान्सङ्ख्ये पाञ्चालान्सोमकैः सह ॥&#x9;015c&lt;br&gt;&#xA;ये मां युद्धेऽभियोत्स्यन्ति तान्हनिष्यामि भारत ।&#x9;016a&lt;br&gt;&#xA;न हि ते वीर मोक्ष्यन्ते मद्बाह्वन्तरमागताः ॥&#x9;016c&lt;br&gt;&#xA;एवमुक्त्वा महाबाहुः पुत्रं दुर्योधनं तव ।&#x9;017a&lt;br&gt;&#xA;अभ्यवर्तत युद्धाय त्रासयन्सर्वधन्विनः ।&#x9;017c&lt;br&gt;&#xA;चिकीर्षुस्तव पुत्राणां प्रियं प्राणभृतां वरः ॥&#x9;017e&lt;br&gt;&#xA;ततोऽब्रवीत्सकैकेयान्पाञ्चालान्गौतमीसुतः ॥&#x9;018ac&lt;br&gt;&#xA;प्रहरध्वमितः सर्वे मम गात्रे महारथाः ।&#x9;019a&lt;br&gt;&#xA;स्थिरीभूताश्च युध्यध्वं दर्शयन्तोऽस्त्रलाघवम् ॥&#x9;019c&lt;br&gt;&#xA;एवमुक्तास्तु ते सर्वे शस्त्रवृष्टीरपातयन् ।&#x9;020a&lt;br&gt;&#xA;द्रौणिं प्रति महाराज जलं जलधरा इव ॥&#x9;020c&lt;br&gt;&#xA;तान्निहत्य शरान्द्रौणिर्दश वीरानपोथयत् ।&#x9;021a&lt;br&gt;&#xA;प्रमुखे पाण्डुपुत्राणां धृष्टद्युम्नस्य च प्रभो ॥&#x9;021c&lt;br&gt;&#xA;ते हन्यमानाः समरे पाञ्चालाः सोमकास्तथा ।&#x9;022a&lt;br&gt;&#xA;परित्यज्य रणे द्रौणिं व्यद्रवन्त दिशो दश ॥&#x9;022c&lt;br&gt;&#xA;तान्दृष्ट्वा द्रवतः शूरान्पाञ्चालान्सहसोमकान् ।&#x9;023a&lt;br&gt;&#xA;धृष्टद्युम्नो महाराज द्रौणिमभ्यद्रवद्रणे ॥&#x9;023c&lt;br&gt;&#xA;ततः काञ्चनचित्राणां सजलाम्बुदनादिनाम् ।&#x9;024a&lt;br&gt;&#xA;वृतः शतेन शूराणां रथानामनिवर्तिनाम् ॥&#x9;024c&lt;br&gt;&#xA;पुत्रः पाञ्चालराजस्य धृष्टद्युम्नो महारथः ।&#x9;025a&lt;br&gt;&#xA;द्रौणिमित्यब्रवीद्वाक्यं दृष्ट्वा योधान्निपातितान् ॥&#x9;025c&lt;br&gt;&#xA;आचार्यपुत्र भद्रं ते किमन्यैर्निहतैस्तव ।&#x9;026a&lt;br&gt;&#xA;समागच्छ मया सार्धं यदि शूरोऽसि संयुगे ।&#x9;026c&lt;br&gt;&#xA;अहं त्वां निहनिष्यामि तिष्ठेदानीं ममाग्रतः ॥&#x9;026e&lt;br&gt;&#xA;ततस्तमाचार्यसुतं धृष्टद्युम्नः प्रतापवान् ।&#x9;027a&lt;br&gt;&#xA;मर्मभिद्भिः शरैस्तीक्ष्णैर्जघान भरतर्षभ ॥&#x9;027c&lt;br&gt;&#xA;ते तु पङ्क्तीकृता द्रौणिं शरा विविशुराशुगाः ।&#x9;028a&lt;br&gt;&#xA;रुक्मपुङ्खाः प्रसन्नाग्राः सर्वकायावदारणाः ।&#x9;028c&lt;br&gt;&#xA;मध्वर्थिन इवोद्दामा भ्रमराः पुष्पितं द्रुमम् ॥&#x9;028e&lt;br&gt;&#xA;सोऽतिविद्धो भृशं क्रुद्धः पदाक्रान्त इवोरगः ।&#x9;029a&lt;br&gt;&#xA;मानी द्रौणिरसम्भ्रान्तो बाणपाणिरभाषत ॥&#x9;029c&lt;br&gt;&#xA;धृष्टद्युम्न स्थिरो भूत्वा मुहूर्तं प्रतिपालय ।&#x9;030a&lt;br&gt;&#xA;यावत्त्वां निशितैर्बाणैः प्रेषयामि यमक्षयम् ॥&#x9;030c&lt;br&gt;&#xA;द्रौणिरेवमथाभाष्य पार्षतं परवीरहा ।&#x9;031a&lt;br&gt;&#xA;छादयामास बाणौघैः समन्ताल्लुघुहस्तवत् ॥&#x9;031c&lt;br&gt;&#xA;स बाध्यमानः समरे द्रौणिना युद्धदुर्मदः ।&#x9;032a&lt;br&gt;&#xA;द्रौणिं पाञ्चालतनयो वाग्भिरातर्जयत्तदा ॥&#x9;032c&lt;br&gt;&#xA;न जानीषे प्रतिज्ञां मे विप्रोत्पत्तिं तथैव च ।&#x9;033a&lt;br&gt;&#xA;द्रोणं हत्वा किल मया हन्तव्यस्त्वं सुदुर्मते ॥&#x9;033c&lt;br&gt;&#xA;ततस्त्वाऽहं न हन्म्यद्य द्रोणे जीवति संयुगे ॥&#x9;034ac&lt;br&gt;&#xA;इमां तु रजनीं प्राप्तामप्रभातां सुदुर्मते ।&#x9;035a&lt;br&gt;&#xA;निहत्य पितरं तेऽद्य ततस्त्वामपि संयुगे ।&#x9;035c&lt;br&gt;&#xA;नेष्यामि प्रेतलोकाय ह्येतन्मे मनसि स्थितम् ॥&#x9;035e&lt;br&gt;&#xA;यस्ते पार्थेषु विद्वेषो या भक्तिः कौरवेषु च ।&#x9;036a&lt;br&gt;&#xA;तां दर्शय स्थिरो भूत्वा न मे जीवन्विमोक्ष्यसे ॥&#x9;036c&lt;br&gt;&#xA;यो हि ब्राह्मण्यमुत्सृज्य क्षत्रधर्मरतो द्विजः ।&#x9;037a&lt;br&gt;&#xA;स वध्यः सर्वलोकस्य यथा त्वं पुरुषाधमः ॥&#x9;037c&lt;br&gt;&#xA;इत्युक्तः परुषं वाक्यं पार्षतेन द्विजोत्तमः ।&#x9;038a&lt;br&gt;&#xA;क्रोधमाहारयत्तीव्रं तिष्ठतिष्ठेति चाब्रवीत् ॥&#x9;038c&lt;br&gt;&#xA;निर्दहन्निव चक्षुर्भ्यां पार्षतं सोऽभ्यवैक्षत ।&#x9;039a&lt;br&gt;&#xA;छादयामास च शरैर्निःश्वसन्पन्नगो यथा ॥&#x9;039c&lt;br&gt;&#xA;स च्छाद्यमानः समरे द्रौणिना राजसत्तम ।&#x9;040a&lt;br&gt;&#xA;सर्वपाञ्चालसेनाभिः संवृतो रथसत्तमः ॥&#x9;040c&lt;br&gt;&#xA;नाकम्पत महाबाहुः स्ववीर्यं समुपाश्रितः ।&#x9;041a&lt;br&gt;&#xA;सायकांश्चैव विविधानश्वत्थाम्नि मुमोच ह ॥&#x9;041c&lt;br&gt;&#xA;तौ पुनः सन्न्यवर्तेतां प्राणद्यूतपणे रणे ।&#x9;042a&lt;br&gt;&#xA;निपीडयन्तौ बाणौघैः परस्परममर्षिणौ ।&#x9;042c&lt;br&gt;&#xA;उत्सृजन्तौ महेष्वासौ शरवृष्टीः समन्ततः ॥&#x9;042e&lt;br&gt;&#xA;द्रौणिपार्षतयोर्युद्धं घोररूपं भयानकम् ।&#x9;043a&lt;br&gt;&#xA;दृष्ट्वा सम्पूजयामासुः सिद्धचारणवादिकाः ॥&#x9;043c&lt;br&gt;&#xA;शरौघैः पूरयन्तौ तावाकाशं च दिशस्तथा ।&#x9;044a&lt;br&gt;&#xA;अलक्ष्यौ समयुध्येतां महत्कृत्वा शरैस्तमः ॥&#x9;044c&lt;br&gt;&#xA;नृत्यमानाविव रणे मण्डलीकृतकार्मुकौ ।&#x9;045a&lt;br&gt;&#xA;परस्परवधे यत्तौ सर्वभूतभयङ्करौ ॥&#x9;045c&lt;br&gt;&#xA;अयुध्येतां महाबाहू चित्रं लघु च सुष्ठु च ।&#x9;046a&lt;br&gt;&#xA;सम्पूज्यमानौ समरे योधमुख्यैः सहस्रशः ॥&#x9;046c&lt;br&gt;&#xA;तौ प्रबुद्धौ रणे दृष्ट्वा वने वन्यौ गजाविव ।&#x9;047a&lt;br&gt;&#xA;उभयोः सेनयोर्हर्षस्तुमुलः समपद्यत ॥&#x9;047c&lt;br&gt;&#xA;सिंहनादरवाश्चासन्दध्मुः शङ्खांश्च सैनिकाः ।&#x9;048a&lt;br&gt;&#xA;वादित्राण्यभ्यवाद्यन्त शतशोऽथ सहस्रशः ॥&#x9;048c&lt;br&gt;&#xA;तस्मिंस्तु तुमुले युद्धे भीरूणां भयवर्धने ।&#x9;049a&lt;br&gt;&#xA;मुहूर्तमपि तद्युद्धं समरूपं तदाऽभवत् ॥&#x9;049c&lt;br&gt;&#xA;ततो द्रौणिर्महाराज पार्षतस्य महात्मनः ।&#x9;050a&lt;br&gt;&#xA;ध्वजं धनुस्तथा छत्रमुभौ च पार्ष्णिसारथी ।&#x9;050c&lt;br&gt;&#xA;सूतमश्वांश्च चतुरो निहत्याभ्यद्रवद्रणे ॥&#x9;050e&lt;br&gt;&#xA;पाञ्चालांश्चैव तान्सर्वान्बाणैः सन्नतपर्वभिः ।&#x9;051a&lt;br&gt;&#xA;व्यद्रावयदमेयात्मा शतशोऽथ सहस्रशः ॥&#x9;051c&lt;br&gt;&#xA;ततस्तु विव्यथे सेना पाण्डवी भरतर्षभ ।&#x9;052a&lt;br&gt;&#xA;दृष्ट्वा द्रौणेर्महत्कर्म वासवस्येव संयुगे ॥&#x9;052c&lt;br&gt;&#xA;शतेन च शतं हत्वा पाञ्चालानां महारथः ।&#x9;053a&lt;br&gt;&#xA;त्रिभिश्च निशितैर्बाणैर्हत्वा त्रीन्वै महारथान् ॥&#x9;053c&lt;br&gt;&#xA;द्रौणिर्द्रुपदपुत्रस्य फल्गुनस्य च पश्यतः ।&#x9;054a&lt;br&gt;&#xA;नाशयामास पाञ्चालान्भूयिष्ठं ये व्यवस्थिताः ॥&#x9;054c&lt;br&gt;&#xA;ते वध्यमानाः पाञ्चालाः समरे सह सृञ्जयैः ।&#x9;055a&lt;br&gt;&#xA;अगच्छन्द्रौणिमुत्सृज्य विप्रकीर्णरथध्वजाः ॥&#x9;055c&lt;br&gt;&#xA;स जित्वा समरे शत्रून्द्रोणपुत्रो महारथः ।&#x9;056a&lt;br&gt;&#xA;ननाद सुमहानादं तपान्ते जलदो यथा ॥&#x9;056c&lt;br&gt;&#xA;स निहत्य बहूञ्छूरानश्वत्थामा व्यरोचत ।&#x9;057a&lt;br&gt;&#xA;युगान्ते सर्वभूतानि भस्म कृत्वेव पावकः ॥&#x9;057c&lt;br&gt;&#xA;सम्पूज्यमानो युधि कौरवेयैर्निर्जित्य सङ्ख्येऽरिगणान्सहस्रशः ।&#x9;058a&lt;br&gt;&#xA;व्यरोचत द्रोणसुतः प्रतापवान्यथा सुरेन्द्रोऽरिगणान्निहत्य वै ॥ ॥&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/162/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/162/</guid>
      <description>&lt;p&gt;श्रीः&#xA;अध्यायः 162&#xA;सङ्कुलयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;ततो युधिष्ठिरश्चैव भीमसेनश्च पाण्डवः ।&#x9;001a&lt;br&gt;&#xA;द्रोणपुत्रं महाराज समन्तात्पर्यवारयन् ॥&#x9;001c&lt;br&gt;&#xA;ततो दुर्योधनो राजा भारद्वाजेन संवृतः ।&#x9;002a&lt;br&gt;&#xA;अभ्ययात्पाण्डवान्सङ्ख्ये ततो युद्धमवर्तत ।&#x9;002c&lt;br&gt;&#xA;घोररूपं महाराज भीरूणां भयवर्धनम् ॥&#x9;002e&lt;br&gt;&#xA;अम्बष्ठान्मालवान्वङ्गाञ्छिबींस्त्रैगर्तकानपि ।&#x9;003a&lt;br&gt;&#xA;प्राहिणोन्मृत्युलोकाय गणान्क्रुद्धो वृकोदरः ॥&#x9;003c&lt;br&gt;&#xA;अभीषाहाञ्छूरसेनान्क्षत्रियान्युद्धदुर्मदान् ।&#x9;004a&lt;br&gt;&#xA;निकृत्त्य पृथिवीं चक्रे भीमः शोणितकर्दमाम् ॥&#x9;004c&lt;br&gt;&#xA;यौधेयानद्रिजान्राजन्मद्रकान्मालवानपि ।&#x9;005a&lt;br&gt;&#xA;प्राहिणोन्मृत्युलोकाय किरीटी निशितैः शरैः ॥&#x9;005c&lt;br&gt;&#xA;प्रगाढमञ्जोगतिभिर्नाराचैरभिताडिताः ।&#x9;006a&lt;br&gt;&#xA;निपेतुर्द्विरदा भूमौ द्विशृङ्गा इव पर्वताः ॥&#x9;006c&lt;br&gt;&#xA;निकृत्तैर्हस्तिहस्तैश्च चेष्टमानैरितस्ततः ।&#x9;007a&lt;br&gt;&#xA;रराज वसुधाऽऽकीर्णा विसर्पद्भिरिवोरगैः ॥&#x9;007c&lt;br&gt;&#xA;क्षिप्तैः कनकचित्रैश्च नृपच्छत्रैः क्षितिर्बभौ ।&#x9;008a&lt;br&gt;&#xA;द्यौरिवादित्यचन्द्राद्यैर्ग्रहैः कीर्णा युगक्षये ॥&#x9;008c&lt;br&gt;&#xA;हत प्रहरताभीता विध्यत व्यवकृन्तत ।&#x9;009a&lt;br&gt;&#xA;इत्यासीत्तुमुलः शब्दः शोणाश्वस्य रथं प्रति ॥&#x9;009c&lt;br&gt;&#xA;द्रोणस्तु परमक्रुद्धो वायव्यास्त्रेण संयुगे ।&#x9;010a&lt;br&gt;&#xA;व्यधमत्तान्महवायुर्मेघानिव दुरत्ययः ॥&#x9;010c&lt;br&gt;&#xA;ते हन्यमाना द्रोणेन पाञ्चालाः प्राद्रवन्भयात् ।&#x9;011a&lt;br&gt;&#xA;पश्यतो भीमसेनस्य पार्थस्य च महात्मनः ॥&#x9;011c&lt;br&gt;&#xA;ततः किरीटि भीमश्च सहसा सन्न्यवर्तताम् ।&#x9;012a&lt;br&gt;&#xA;महता रथवंशेन परिगृह्य बलं महत् ॥&#x9;012c&lt;br&gt;&#xA;बीभत्सुर्दक्षिणं पार्श्वमुत्तरं तु वृकोदरः ।&#x9;013a&lt;br&gt;&#xA;भारद्वाजं शरौघाभ्यां महद्भ्यामभ्यवर्षताम् ॥&#x9;013c&lt;br&gt;&#xA;तौ तथा सृञ्जयाश्चैव पाञ्चालाश्च महौजसः ।&#x9;014a&lt;br&gt;&#xA;अन्वगच्छन्महाराज मात्स्यैश्च सह सोमकैः ॥&#x9;014c&lt;br&gt;&#xA;तथैव तव पुत्रस्य रथोदाराः प्रहारिणः ।&#x9;015a&lt;br&gt;&#xA;महत्या सेनया राजञ्जग्मुर्द्रोणरथं प्रति ॥&#x9;015c&lt;br&gt;&#xA;ततः सा भारती सेना हन्यमाना किरीटिना ।&#x9;016a&lt;br&gt;&#xA;तमसा निद्रया चैव पुनरेव व्यदीर्यत ॥&#x9;016c&lt;br&gt;&#xA;द्रोणेन वार्यमाणास्ते स्वयं तव सुतेन च ।&#x9;017a&lt;br&gt;&#xA;नाशक्यन्त महाराज योधा वारयितुं तदा ॥&#x9;017c&lt;br&gt;&#xA;सा पाण्डुपुत्रस्य शरैर्दीर्यमाणा महाचमूः ।&#x9;018a&lt;br&gt;&#xA;तमसा संवृते लोके व्यद्रवत्सर्वतोमुखी ॥&#x9;018c&lt;br&gt;&#xA;उत्सृज्य शतशो वाहांस्तत्र केचिन्नराधिपाः ।&#x9;019a&lt;br&gt;&#xA;प्राद्रवन्त महाराज भयाविष्टाः समन्ततः ॥ ॥&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/163/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/163/</guid>
      <description>&lt;p&gt;श्रीः&#xA;अध्यायः 163&#xA;सात्यकिना सोमदत्तवधः ॥ 1 ॥ द्रोणयुधिष्ठिरयुद्धम् ॥ 2 ॥&#xA;सञ्जय उवाच &#x9;001&lt;br&gt;&#xA;सोमदत्तं तु सम्प्रेक्ष्य विधुन्वानं महद्धनुः ।&#x9;001a&lt;br&gt;&#xA;सात्यकिः प्राह यन्तारं सोमदत्ताय मां वह ॥&#x9;001c&lt;br&gt;&#xA;न ह्यहत्वा रणे शत्रुं सोमदत्तं महाबलम् ।&#x9;002a&lt;br&gt;&#xA;निवर्तिष्ये रणात्सूत सत्यमेतद्वचो मम ॥&#x9;002c&lt;br&gt;&#xA;ततः सम्प्रैषयद्यन्ता सैन्धवांस्तान्मनोजवान् ।&#x9;003a&lt;br&gt;&#xA;तुरङ्गामाञ्छङ्खवर्णान्सर्वशब्दातिगान्रणे ॥&#x9;003c&lt;br&gt;&#xA;तेऽवहन्युयुधानं तु मनोमारुतरंहसः ।&#x9;004a&lt;br&gt;&#xA;यथेन्द्रं हरयो राजन्पुरा दैत्यवधोद्यतम् ॥&#x9;004c&lt;br&gt;&#xA;तमापतन्तं सम्प्रेक्ष्य सात्वतं रभसं रणे ।&#x9;005a&lt;br&gt;&#xA;सोमदत्तो महाबाहुरसम्भ्रान्तो न्यवर्तत ॥&#x9;005c&lt;br&gt;&#xA;विमुञ्चञ्छरवर्षाणि पर्जन्य इव वृष्टिमान् ।&#x9;006a&lt;br&gt;&#xA;छादयामास शैनेयं जलदो भास्करं यथा ॥&#x9;006c&lt;br&gt;&#xA;असम्भ्रान्तश्च समरे सात्यकिः कुरुपुङ्गवम् ।&#x9;007a&lt;br&gt;&#xA;छादयामास बाणौघैः समन्ताद्भरतर्षभ ॥&#x9;007c&lt;br&gt;&#xA;सोमदत्तस्तु तं षष्ट्या विव्याधोरसि माधवम् ।&#x9;008a&lt;br&gt;&#xA;सात्यकिश्चापि तं राजन्नविध्यत्सायकैः शितैः ॥&#x9;008c&lt;br&gt;&#xA;तावन्योन्यं शरैः कृत्तौ व्यराजेतां नरर्षभौ ।&#x9;009a&lt;br&gt;&#xA;सुपुष्पौ पुष्पसमये पुष्पिताविव किंशुकौ ॥&#x9;009c&lt;br&gt;&#xA;रुधिरोक्षितसर्वाङ्गौ कुरुवृष्णियशस्करौ ।&#x9;010a&lt;br&gt;&#xA;परस्परमवेक्षेतां दहन्ताविव लोचनैः ॥&#x9;010c&lt;br&gt;&#xA;रथमण्डलमार्गेषु चरन्तावरिमर्दनौ ।&#x9;011a&lt;br&gt;&#xA;घोररूपौ हितावास्तां वृष्टिमन्ताविवाम्बुदौ ॥&#x9;011c&lt;br&gt;&#xA;शरसम्भिन्नगात्रौ तु सर्वतः शकलीकृतौ ।&#x9;012a&lt;br&gt;&#xA;श्वाविधाविव राजेन्द्र दृश्येतां शरविक्षतौ ॥&#x9;012c&lt;br&gt;&#xA;सुवर्णपुङ्खैरिषुभिराचितौ तौ व्यराजताम् ।&#x9;013a&lt;br&gt;&#xA;खद्योतैरावृतौ राजन्प्रावृषीव वनस्पती ॥&#x9;013c&lt;br&gt;&#xA;सम्प्रदीपितसर्वाङ्गौ सायकैस्तैर्महारथौ ।&#x9;014a&lt;br&gt;&#xA;अदृश्येतां रणे क्रुद्धावुल्काभिरिव कुञ्जरौ ॥&#x9;014c&lt;br&gt;&#xA;ततो युधि महारज सोमदत्तो महारथः ।&#x9;015a&lt;br&gt;&#xA;अर्धचन्द्रेण चिच्छेद माधवस्य महद्धनुः ॥&#x9;015c&lt;br&gt;&#xA;अथैनं पञ्चविंशत्या सायकानां समार्पयत् ।&#x9;016a&lt;br&gt;&#xA;त्वरमाणस्त्वराकाले पुनश्च दशभिः शरैः ॥&#x9;016c&lt;br&gt;&#xA;अथान्यद्धनुरादाय सात्यकिर्वेगवत्तरम् ।&#x9;017a&lt;br&gt;&#xA;पञ्चभिः सायकैस्तूर्णं सोमदत्तमविध्यत ॥&#x9;017c&lt;br&gt;&#xA;ततोऽपरेण भल्लेन ध्वजं चिच्छेद काञ्चनम् ।&#x9;018a&lt;br&gt;&#xA;बाह्लीकस्य रणे राजन्सात्यकिः प्रहसन्निव ॥&#x9;018c&lt;br&gt;&#xA;सोमदत्तस्त्वसम्भ्रान्तो दृष्ट्वा केतुं निपातितम् ।&#x9;019a&lt;br&gt;&#xA;शैनेयं पञ्चविंशत्या सायकानां समाचिनोत् ॥&#x9;019c&lt;br&gt;&#xA;सात्वतोऽपि रणे क्रुद्धः सोमदत्तस्य धन्विनः ।&#x9;020a&lt;br&gt;&#xA;धनुश्छिच्छेद भल्लेन क्षुरप्रेण शितेन ह ॥&#x9;020c&lt;br&gt;&#xA;अथैनं रुक्मपुङ्खानां शतेन नतपर्वणाम् ।&#x9;021a&lt;br&gt;&#xA;आचिनोद्बहुधा राजन्भग्नदंष्ट्रमिव द्विपम् ॥&#x9;021c&lt;br&gt;&#xA;अथान्यद्धनुरादाय सोमदत्तो महारथः ।&#x9;022a&lt;br&gt;&#xA;सात्यकिं छादयामास शरवृष्ट्या महाबलः ॥&#x9;022c&lt;br&gt;&#xA;सोमदत्तं तु सङ्क्रुद्धो रणे विव्याध सात्यकिः ।&#x9;023a&lt;br&gt;&#xA;सात्यकिं शरजालेन सोमदत्तोऽप्यपीडयत् ॥&#x9;023c&lt;br&gt;&#xA;दशभिः सात्वतस्यार्थे भीमोऽहन्बाह्लिकात्मजम् ।&#x9;024a&lt;br&gt;&#xA;सोमदत्तोप्यसम्भ्रान्तो भीममार्च्छच्छितैः शरैः ॥&#x9;024c&lt;br&gt;&#xA;ततस्तु सात्वतस्यार्थे भीमसेनो नवं दृढम् ।&#x9;025a&lt;br&gt;&#xA;मुमोच परिघं घोरं सोमदत्तस्य वक्षसि ॥&#x9;025c&lt;br&gt;&#xA;तमापतन्तं वेगेन परिघं घोरदर्शनम् ।&#x9;026a&lt;br&gt;&#xA;द्विधा चिच्छेद समरे प्रहसन्निव कौरवः ॥&#x9;026c&lt;br&gt;&#xA;स पपात द्विधा च्छिन्न आयसः परिघो महान् ।&#x9;027a&lt;br&gt;&#xA;महीधरस्येव महच्छिखरं वज्रदारितम् ॥&#x9;027c&lt;br&gt;&#xA;ततस्तु सात्यकी राजन्सोमदत्तस्य संयुगे ।&#x9;028a&lt;br&gt;&#xA;धनुश्चिच्छेद भल्लेन हस्तावापं च पञ्चभिः ॥&#x9;028c&lt;br&gt;&#xA;ततश्चतुर्भिश्च शरैस्तूर्णं तांस्तुरगोत्तमान् ।&#x9;029a&lt;br&gt;&#xA;समीपं प्रेषयामास प्रेतराजस्य भारत ॥&#x9;029c&lt;br&gt;&#xA;सारथेश्च शिरः कायाद्भल्लेन नतपर्वणा ।&#x9;030a&lt;br&gt;&#xA;जहार नरशार्दूलः प्रहसञ्छिनिपुङ्गवः ॥&#x9;030c&lt;br&gt;&#xA;ततः शरं महाघोरं ज्वलन्तमिव पावकम् ।&#x9;031a&lt;br&gt;&#xA;मुमोच सात्वतो राजन्स्वर्णपुङ्खं शिलाशितम् ॥&#x9;031c&lt;br&gt;&#xA;स विमुक्तो बलवता शैनेयेन शरोत्तमः ।&#x9;032a&lt;br&gt;&#xA;घोरस्तस्योरसि विभो निपपाताशु भारत ॥&#x9;032c&lt;br&gt;&#xA;सोऽतिविद्धो महाराज सात्वतेन महारथः ।&#x9;033a&lt;br&gt;&#xA;सोमदत्तो महाबाहुर्निपपात ममार च ॥&#x9;033c&lt;br&gt;&#xA;तं दृष्ट्वा निहतं तत्र सोमदत्तं महारथाः ।&#x9;034a&lt;br&gt;&#xA;महता शरवर्षेण युयुधानमुपाद्रवन् ॥&#x9;034c&lt;br&gt;&#xA;छाद्यमानं शरैर्दृष्ट्वा युयुधानं युधिष्ठिरः ।&#x9;035a&lt;br&gt;&#xA;पाण्डवाश्च महाराज सह सर्वैः प्रभद्रकैः ।&#x9;035c&lt;br&gt;&#xA;महत्या सेनया सार्धं द्रोणानीकमुपाद्रवन् ॥&#x9;035e&lt;br&gt;&#xA;ततो युधिष्ठिरः क्रुद्धस्तावकानां महाबलम् ।&#x9;036a&lt;br&gt;&#xA;शरैर्विद्रावयामास भारद्वाजस्य पश्यतः ॥&#x9;036c&lt;br&gt;&#xA;सैन्यानि द्रावयन्तं तु द्रोणो दृष्ट्वा युधिष्ठिरम् ।&#x9;037a&lt;br&gt;&#xA;अभिदुद्राव वेगेन क्रोधसंरक्तलोचनः ॥&#x9;037c&lt;br&gt;&#xA;ततः सुनिशितैर्बाणैः पार्थं विव्याध सप्तभिः ।&#x9;038a&lt;br&gt;&#xA;युधिष्ठिरोऽपि सङ्क्रुद्धः प्रतिविव्याध पञ्चभिः ॥&#x9;038c&lt;br&gt;&#xA;सोऽतिविद्धो महाबाहुः सृक्विणी परिसंलिहन् ।&#x9;039a&lt;br&gt;&#xA;युधिष्ठिरस्य चिच्छेद ध्वजं कार्मुकमेव च ॥&#x9;039c&lt;br&gt;&#xA;स च्छिन्नधन्वा त्वरितस्त्वराकाले नृपोत्तमः ।&#x9;040a&lt;br&gt;&#xA;अन्यदादत्त वेगेन कार्मुकं समरे दृढम् ॥&#x9;040c&lt;br&gt;&#xA;ततः शरसहस्रेण द्रोणं विव्याध पार्थिवः ।&#x9;041a&lt;br&gt;&#xA;साश्वसूतध्वजरथं तदद्भुतमिवाभवत् ॥&#x9;041c&lt;br&gt;&#xA;ततो मुहूर्तं व्यथितः शरपातप्रपीडितः ।&#x9;042a&lt;br&gt;&#xA;निषसाद रथोपस्थे द्रोणो भरतसत्तम ॥&#x9;042c&lt;br&gt;&#xA;प्रतिलभ्य ततः सञ्ज्ञां मुहूर्ताद्द्विजसत्तमः ।&#x9;043a&lt;br&gt;&#xA;क्रोधेन महताऽऽविष्टो वायव्यास्त्रमवासृजत् ॥&#x9;043c&lt;br&gt;&#xA;असम्भ्रान्तस्ततः पार्थो वायव्येनैव वीर्यवान् ।&#x9;044a&lt;br&gt;&#xA;तदस्त्रमस्त्रेण रणे स्तम्भयामास भारत ॥&#x9;044c&lt;br&gt;&#xA;चिच्छेद च धनुर्दीर्घं ब्राह्मणस्य च पाण्डवः ।&#x9;045a&lt;br&gt;&#xA;ततोऽन्यद्धनुरादत्त द्रोणः क्षत्रियमर्दनः ।&#x9;045c&lt;br&gt;&#xA;तदप्यस्य शितैर्भल्लैश्चिच्छेद कुरुपुङ्गवः ॥&#x9;045e&lt;br&gt;&#xA;ततोऽब्रवीद्वासुदेवः कुन्तीपुत्रं युधिष्ठिरम् ॥&#x9;046ac&lt;br&gt;&#xA;युधिष्ठिर महाबाहो यत्त्वां वक्ष्यामि तच्छृणु ।&#x9;047a&lt;br&gt;&#xA;उपारमस्व युद्धे त्वं द्रोणाद्भरतसत्तम ॥&#x9;047c&lt;br&gt;&#xA;यतते हि सदा द्रोणो ग्रहणे तव संयुगे ।&#x9;048a&lt;br&gt;&#xA;नानुरूपमहं मन्ये युद्धमस्य त्वया सह ॥&#x9;048c&lt;br&gt;&#xA;योऽस्य सृष्टो विनाशाय स एवैनं हनिष्यति ।&#x9;049a&lt;br&gt;&#xA;परिवर्ज्य गुरुं याहि यत्र राजा सुयोधनः ॥&#x9;049c&lt;br&gt;&#xA;राजा राज्ञा हि योद्धव्यो नाराज्ञा युद्धमिष्यते ।&#x9;050a&lt;br&gt;&#xA;तत्र त्वं गच्छ कौन्तेय हस्त्यश्वरथसंवृतः ॥&#x9;050c&lt;br&gt;&#xA;यावन्मात्रेण च मया सहायेन धनञ्जयः ।&#x9;051a&lt;br&gt;&#xA;भीमश्च रथशार्दूलो युध्यते कौरवैः सह ॥&#x9;051c&lt;br&gt;&#xA;वासुदेववचः श्रुत्वा धर्मराजो युधिष्ठिरः ।&#x9;052a&lt;br&gt;&#xA;मुहूर्तं चिन्तयित्वा तु ततो दारुणमाहवम् ॥&#x9;052c&lt;br&gt;&#xA;प्रायाद्द्रुतममित्रघ्नो यत्र भीमो व्यवस्थितः ।&#x9;053a&lt;br&gt;&#xA;विनिघ्नंस्तावकान्योधान्व्यादितास्य इवान्तकः ॥&#x9;053c&lt;br&gt;&#xA;रथघोषेण महता नादयन्वसुधातलम् ।&#x9;054a&lt;br&gt;&#xA;पर्जन्य इव घर्मान्ते नादयन्वै दिशो दश ।&#x9;054c&lt;br&gt;&#xA;भीमस्य निघ्नतः शत्रून्पार्ष्णिं जग्राह पाण्डवः ॥&#x9;054e&lt;br&gt;&#xA;द्रोणोऽपि पाण्डुपाञ्चालान्व्यधमद्रजनीमुखे ।&#x9;055a&lt;br&gt;&#xA;&#39;नादयंस्तलघोषेण तव सैन्यानि मारिष ॥&#39; &#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/164/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/164/</guid>
      <description>&lt;p&gt;श्रीः&#xA;अध्यायः 164&#xA;सेनाद्वये दीपोद्योजनम् ॥ 1 ॥&#xA;सञ्जय उवाच &#x9;001&lt;br&gt;&#xA;वर्तमाने यथा यद्धे घोररूपे भयावहे ।&#x9;001a&lt;br&gt;&#xA;तमसा संवृते लोके रजसा च महीपते ॥&#x9;001c&lt;br&gt;&#xA;नापश्यन्त रणे योधाः परस्परमवस्थिताः ।&#x9;002a&lt;br&gt;&#xA;अनुमानेन सञ्ज्ञाभिर्युद्धं तद्ववृधे महत् ॥&#x9;002c&lt;br&gt;&#xA;नरनागाश्वमथनं परमं रोमहर्षणम् ।&#x9;003a&lt;br&gt;&#xA;द्रोणकर्णकृपा वीरा भीमपार्षतसात्यकाः ।&#x9;003c&lt;br&gt;&#xA;अन्योन्यं क्षोभयामासुः सैन्यानि नृपसत्तम ॥&#x9;003e&lt;br&gt;&#xA;वध्यमानानि सैन्यानि समन्तात्तैर्महारथैः ।&#x9;004a&lt;br&gt;&#xA;तमसा संवृते चैव समन्ताद्विप्रदुद्रुवुः ॥&#x9;004c&lt;br&gt;&#xA;ते सर्वतो विद्रवन्तो योधा विध्वस्तचेतनाः ।&#x9;005a&lt;br&gt;&#xA;अहन्यन्त महाराज धावमानाश्च संयुगे ॥&#x9;005c&lt;br&gt;&#xA;महारथसहस्राणि जघ्नुरन्योन्यमाहवे ।&#x9;006a&lt;br&gt;&#xA;अन्ये तमसि मूढानि पुत्रस्य तव मन्त्रिते ॥&#x9;006c&lt;br&gt;&#xA;ततः सर्वाणि सैन्यानि सेनागोपाश्च भारत ।&#x9;007a&lt;br&gt;&#xA;व्यमुह्यन्त रणे तत्र तमसा संवृते सति ॥&#x9;007c&lt;br&gt;&#xA;धृतराष्ट्र उवाच &#x9;008&lt;br&gt;&#xA;तेषां संलोड्यमानानां पाण्डवैर्विहतौजसाम् ।&#x9;008a&lt;br&gt;&#xA;अन्धे तमसि मग्नानामासीत्किं वो मनस्तदा ॥&#x9;008c&lt;br&gt;&#xA;कथं प्रकाशस्तेषां वा मम सैन्यस्य वा पुनः ।&#x9;009a&lt;br&gt;&#xA;बभूव लोके तमसा तथा सञ्जय संवृते ॥&#x9;009c&lt;br&gt;&#xA;सञ्जय उवाच &#x9;010&lt;br&gt;&#xA;ततः सर्वाणि सैन्यानि हतशिष्टानि यानि वै ।&#x9;010a&lt;br&gt;&#xA;सेनागोप्तॄनथादिश्य पुनर्व्यूहमकल्पयत् ॥&#x9;010c&lt;br&gt;&#xA;द्रोणः पुरस्ताज्जघने तु शल्यस्तथा द्रौणिः कृतवर्मा सौबलश्च ।&#x9;011a&lt;br&gt;&#xA;स्वयं तु सर्वाणि बलानि राजन्राजाऽभ्ययाद्गोपयन्वै निशायाम् ॥&#x9;011c&lt;br&gt;&#xA;उवाच सर्वांश्च पदातिसङ्घान्दुर्योधनः पार्थिवसान्त्वपूर्वम् ।&#x9;012a&lt;br&gt;&#xA;उत्सृज्य सर्वे परमायुधानि गृह्णीत हस्तैर्ज्वलितान्प्रदीपान् ॥&#x9;012c&lt;br&gt;&#xA;ते चोदिताः पार्थिवसत्तमेन ततः प्रहृष्टा जगृहुः प्रदीपान् ॥&#x9;013ac&lt;br&gt;&#xA;देवर्षिगन्धर्वसुरर्षिसङ्घा विद्याधराश्चाप्सरसां गणाश्च ।&#x9;014a&lt;br&gt;&#xA;नागाः सयक्षोरगकिन्नराश्च हृष्टा दिविस्था जगृहुः प्रदीपान् ॥&#x9;014c&lt;br&gt;&#xA;दिग्दैर्वतेभ्यश्च समापतन्तोऽदृश्यन्त दीपाः ससुगन्धितैलाः ।&#x9;015a&lt;br&gt;&#xA;विशेषतो नारदपर्वताभ्यां सम्बोध्यमानाः कुरुपाण्डवार्थम् ॥&#x9;015c&lt;br&gt;&#xA;सा भूय एव ध्वजिनी विभक्ता व्यरोचताग्निप्रभया निशायाम् ।&#x9;016a&lt;br&gt;&#xA;महाधनैराभरणैश्च दिव्यैः शस्त्रैश्च दीप्तैरपि सम्पतद्भिः ॥&#x9;016c&lt;br&gt;&#xA;रथेरथे पञ्च विदीपकास्तु प्रदीपकास्तत्र गजे त्रयश्च ।&#x9;017a&lt;br&gt;&#xA;प्रत्यश्वमेकश्च महाप्रदीपः कृतास्तु तैः पाण्डवैः कौरवेयैः ॥&#x9;017c&lt;br&gt;&#xA;क्षणेन सर्वे विहिताः प्रदीपा व्यादीपयन्तो ध्वजिनीं तवासु ॥&#x9;018ac&lt;br&gt;&#xA;सर्वास्तु सेना व्यतिसेव्यमानाः पदातिभिः पावकतैलहस्तैः ।&#x9;019a&lt;br&gt;&#xA;प्रकाश्यमाना ददृशुर्निशायां यथान्तरिक्षे जलदास्तडिद्भिः ॥&#x9;019c&lt;br&gt;&#xA;प्रकाशितायां तु ततो ध्वजिन्यां द्रोणोऽग्निकल्पः प्रतपन्सपत्नान् ।&#x9;020a&lt;br&gt;&#xA;रराज राजेन्द्र सुवर्णवर्मा मध्यं गतः सूर्य इवांशुमाली ॥&#x9;020c&lt;br&gt;&#xA;जाम्बूनदेष्वाभरणेषु चैव निष्केषु शुद्धेषु शरासनेषु ।&#x9;021a&lt;br&gt;&#xA;पीतेषु शस्त्रेषु च पावकस्य प्रतिप्रभास्तत्र तदा बभूवुः ॥&#x9;021c&lt;br&gt;&#xA;गदाश्च शैक्याः परिघाश्च शुभ्रा रथेषु शक्त्यश्च विवर्तमानाः ।&#x9;022a&lt;br&gt;&#xA;प्रतिप्रभारश्मिभिराजमीढ पुनःपुनः सञ्जनयन्ति दीपान् ॥&#x9;022c&lt;br&gt;&#xA;छत्राणि वालव्यजनानि खड्गा दीप्ता महोल्काश्च तथैव राजन् ।&#x9;023a&lt;br&gt;&#xA;व्याघूर्णमानाश्च सुवर्णमाला व्यायच्छतां तत्र तदा विरेजुः ॥&#x9;023c&lt;br&gt;&#xA;शस्त्रप्रभाभिश्च विराजमानं दीपप्रभाभिश्च तदा बलं तत् ।&#x9;024a&lt;br&gt;&#xA;प्रकाशितं चाभरणप्रभाभिर्भृशं प्रकाशं नृपते बभूव ॥&#x9;024c&lt;br&gt;&#xA;पीतानि शस्त्राण्यसृगुक्षितानि वीरावधूतानि तनुच्छदानि ।&#x9;025a&lt;br&gt;&#xA;दीप्तां प्रभां प्राजनयन्त तत्र तपात्यये विद्युदिवान्तरिक्षे ॥&#x9;025c&lt;br&gt;&#xA;प्रकम्पितानामभिधातवेगैरभिघ्नतां चापततां जवेन ।&#x9;026a&lt;br&gt;&#xA;वक्त्राण्यकाशन्त तदा नराणां वाय्वीरितानीव महाम्बुजानि ॥&#x9;026c&lt;br&gt;&#xA;महावने दारुमये प्रदीप्ते यथा प्रभा भास्करस्यापि नश्येत् ।&#x9;027a&lt;br&gt;&#xA;तथा तदाऽऽसीद्ध्वजिनी प्रदीप्ता महाभया भारत भीमरूपा ॥&#x9;027c&lt;br&gt;&#xA;तत्सम्प्रदीप्तं बलमस्मदीयं निशाम्य पार्थास्त्वरितास्तथैव ।&#x9;028a&lt;br&gt;&#xA;सर्वेषु सैन्येषु पदातिसङ्घानचोदयंस्तेऽपि चक्रुः प्रदीपान् ॥&#x9;028c&lt;br&gt;&#xA;गजेगजे सप्त कृपाः प्रदीपा रथेरथे चैव दश प्रदीपाः ।&#x9;029a&lt;br&gt;&#xA;द्वावश्वपृष्ठे परिपार्श्वतोऽन्ये ध्वजेषु चान्ये जघनेषु चान्ये ॥&#x9;029c&lt;br&gt;&#xA;सेनासु सर्वासु च पार्श्वतोऽन्ये पश्चात्पुरस्ताच्च समन्ततश्च ।&#x9;030a&lt;br&gt;&#xA;मध्ये तथाऽन्ये ज्वलिताग्निहस्ता व्यदीपयन्पाण्डुसुतस्य सेनाम् ॥&#x9;030c&lt;br&gt;&#xA;मध्ये तथाऽन्ये ज्वलिताग्निहस्ताः सेनाद्वयेऽपि स्म नरा विचेरुः ॥&#x9;031ac&lt;br&gt;&#xA;सर्वेषु सैन्येषु पदातिसङ्घा विमिश्रिता हस्तिरथाश्ववृन्दैः ।&#x9;032a&lt;br&gt;&#xA;व्यदीपयंस्ते ध्वजिनीं प्रदीप्तास्तथा बलं पाण्डवेयाभिगुप्तम् ॥&#x9;032c&lt;br&gt;&#xA;तेन प्रदीप्तेन तथा प्रदीप्तं बलं तवासीद्बलवद्बलेन ।&#x9;033a&lt;br&gt;&#xA;भाः कुर्वता भानुमता ग्रहेण दिवाकरेणाग्निरिवाभिगुप्तः ॥&#x9;033c&lt;br&gt;&#xA;तयोः प्रभाः पृथिवीमन्तरिक्षं सर्वा व्यतिक्रम्य दिशश्च वृद्धाः ।&#x9;034a&lt;br&gt;&#xA;तेन प्रकाशेन भृशं प्रकाशं बभूव तेषां तव चैव सैन्यम् ॥&#x9;034c&lt;br&gt;&#xA;तेन प्रकाशेन दिवं गतेन सम्बोधिता देवगणाश्च राजन् ।&#x9;035a&lt;br&gt;&#xA;गन्धर्वयक्षासुरसिद्धसङ्घाः समागमन्नप्सरसश्च सर्वाः ॥&#x9;035c&lt;br&gt;&#xA;तद्देवगन्धर्वसमाकुलं च यक्षासुरेन्द्राप्सरसां गणैश्च ।&#x9;036a&lt;br&gt;&#xA;हतैश्च शूरैर्दिवमारुहद्भिरायोधनं दिव्यकल्पं बभूव ॥&#x9;036c&lt;br&gt;&#xA;रथाश्वनागाकुलदीपदीप्तं संरब्धयोधं हतविद्रुताश्वम् ।&#x9;037a&lt;br&gt;&#xA;महद्बलं व्यूढरथाश्वनागं सुरासुरव्यूहसमं बभूव ॥&#x9;037c&lt;br&gt;&#xA;तच्छक्तिसङ्घाकुलचण्डवातं महारथाभ्रं गजवाजिघोषम् ।&#x9;038a&lt;br&gt;&#xA;शस्त्रौघवर्षं रुधिराम्बुधारं निशि प्रवृत्तं रथदुर्दिनं तत् ॥&#x9;038c&lt;br&gt;&#xA;तस्मिन्महाग्निप्रतिमो महात्मा सन्तापयन्पाण्डवान्विप्रमुख्यः ।&#x9;039a&lt;br&gt;&#xA;गभस्तिभिर्मध्यगतो यथाऽर्को वर्षात्यये तद्वदभून्नरेन्द्र ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/165/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/165/</guid>
      <description>&lt;p&gt;श्रीः&#xA;अध्यायः 165&#xA;सङ्कुलयुद्धम् ॥ 3 ॥&#xA;सञ्जय उवाच &#x9;001&lt;br&gt;&#xA;प्रकाशिते तदा लोके रजसा तमसावृते ।&#x9;001a&lt;br&gt;&#xA;समाजग्मुरथो वीराः परस्परवधैषिणः ॥&#x9;001c&lt;br&gt;&#xA;ते समेत्य रणे राजञ्शस्त्रप्रासासिधारिणः ।&#x9;002a&lt;br&gt;&#xA;परस्परमुदैक्षन्त परस्परकृतागसः ॥&#x9;002c&lt;br&gt;&#xA;प्रदीपानां सहस्रैश्च दीप्यमानैः समन्ततः ।&#x9;003a&lt;br&gt;&#xA;रत्नाचितैः स्वर्णदण्डैर्गन्धतैलावसिञ्चितैः ॥&#x9;003c&lt;br&gt;&#xA;देवगन्धर्वदीपाद्यैः प्रभाभिरधिकोज्ज्वलैः ।&#x9;004a&lt;br&gt;&#xA;विरराज तदा भूमिर्ग्रहैर्द्यौरिव भारत ॥&#x9;004c&lt;br&gt;&#xA;उल्काशतैः प्रज्वलितै रणभूमिर्व्यराजत ।&#x9;005a&lt;br&gt;&#xA;दह्यमानेव लोकानामभावे च वसुन्धरा ॥&#x9;005c&lt;br&gt;&#xA;व्यदीप्यन्त दिशः सर्वाः प्रदीपैस्तैः समन्ततः ।&#x9;006a&lt;br&gt;&#xA;वर्षाप्रदोषे खद्योतैर्वृता वृक्षा इवाबभुः ॥&#x9;006c&lt;br&gt;&#xA;असज्जन्त ततो वीरा वीरेष्वेव पृथक्पृथक् ।&#x9;007a&lt;br&gt;&#xA;नागा नागैः समाजग्मुस्तुरगा हयसादिभिः ।&#x9;007c&lt;br&gt;&#xA;रथा रथवरैरेव समजग्मुर्मुदा युताः ॥&#x9;007e&lt;br&gt;&#xA;तस्मिन्रात्रिमुखे घोरे तव पुत्रस्य शासनात् ।&#x9;008a&lt;br&gt;&#xA;चतुरङ्गस्य सैन्यस्य सम्पातश्च महानभूत् ॥&#x9;008c&lt;br&gt;&#xA;ततोऽर्जुनो महाराज कौरवाणामनीकिनीम् ।&#x9;009a&lt;br&gt;&#xA;व्यधमत्त्वरया युक्तः क्षपयन्सर्वपार्थिवान् ॥&#x9;009c&lt;br&gt;&#xA;धृतराष्ट्र उवाच &#x9;010&lt;br&gt;&#xA;तस्मिन्प्रविष्टे संरब्धे मम पुत्रस्य वाहिनीम् ।&#x9;010a&lt;br&gt;&#xA;अमृष्यमाणे दुर्धर्षे कथमासीन्मनो हि वः ॥&#x9;010c&lt;br&gt;&#xA;किमकुर्वत सैन्यानि प्रविष्टे परपीडने ।&#x9;011a&lt;br&gt;&#xA;दुर्योधनश्च किं कृत्यं प्राप्तकालममन्यत ॥&#x9;011c&lt;br&gt;&#xA;के चैनं समरे वीरं प्रत्युद्ययुररिन्दमाः ।&#x9;012a&lt;br&gt;&#xA;द्रोणं च के व्यरक्षन्त प्रविष्टे श्वेतवाहने ॥&#x9;012c&lt;br&gt;&#xA;केऽरक्षन्दक्षिणं चक्रं के च द्रोणस्य सव्यतः ।&#x9;013a&lt;br&gt;&#xA;के पृष्ठतश्चाप्यभवन्वीरा वीरान्विनिघ्नतः ।&#x9;013c&lt;br&gt;&#xA;के पुरस्तादगच्छन्त निघ्नन्तः शात्रवान्रणे ॥&#x9;013e&lt;br&gt;&#xA;यत्प्राविशन्महेष्वासः पाञ्चालानपराजितः ।&#x9;014a&lt;br&gt;&#xA;नृत्यन्निव नरव्याघ्रो रथमार्गेषु वीर्यवान् ॥&#x9;014c&lt;br&gt;&#xA;यो ददाह शरैर्द्रोणः पाञ्चालानां रथव्रजान् ।&#x9;015a&lt;br&gt;&#xA;धूमकेतुरिव क्रुद्धः कथं मृत्युमुपेयिवान् ॥&#x9;015c&lt;br&gt;&#xA;अव्यग्रानेव हि परान्कथयस्यपराजितान् ।&#x9;016a&lt;br&gt;&#xA;हृष्टानुदीर्णान्सङ्ग्रामे न तथा सूत मामकान् ॥&#x9;016c&lt;br&gt;&#xA;हतांश्चैव विदीर्णांश्च विप्रकीर्णांश्च शंससि ।&#x9;017a&lt;br&gt;&#xA;रथिनो विरथांश्चैव कृतान्युद्धेषु मामकान् ॥&#x9;017c&lt;br&gt;&#xA;सञ्जय उवाच &#x9;018&lt;br&gt;&#xA;द्रोणस्य मतमाज्ञाय योद्वुकामस्य तां निशाम् ।&#x9;018a&lt;br&gt;&#xA;दुर्योधनो महाराज वश्यान्भ्रातॄनुवाच ह ॥&#x9;018c&lt;br&gt;&#xA;कर्णं च वृषसेनं च मद्रराजं च कौरव ।&#x9;019a&lt;br&gt;&#xA;दुर्धर्षं दीर्घबाहुं च ये च तेषां पदानुगाः ॥&#x9;019c&lt;br&gt;&#xA;द्रोणं यत्ताः पराक्रान्ताः सर्वे रक्षन्तु पृष्ठतः ।&#x9;020a&lt;br&gt;&#xA;हार्दिक्यो दक्षिणं चक्रं शल्यश्चैवोत्तरं तथा ॥&#x9;020c&lt;br&gt;&#xA;त्रिगर्तानां च ये शूरा हतशिष्टा महारथाः ।&#x9;021a&lt;br&gt;&#xA;तांश्चैव पुरतः सर्वान्पुत्रस्ते समचोदयत् ॥&#x9;021c&lt;br&gt;&#xA;दुर्योधन उवाच &#x9;022&lt;br&gt;&#xA;आचार्यो हि सुसंयत्तो भृशं यत्ताश्च पाण्डवाः ।&#x9;022a&lt;br&gt;&#xA;तं रक्षत सुसंयत्ता निघ्नन्तं शात्रवान्रणे ॥&#x9;022c&lt;br&gt;&#xA;द्रोणो हि बलवान्युद्धे क्षिप्रहस्तः प्रतापवान् ।&#x9;023a&lt;br&gt;&#xA;निर्जयेत्त्रिदशान्युद्धे किमु पार्थान्ससोमकान् ॥&#x9;023c&lt;br&gt;&#xA;ते यूयं सहिताः सर्वे भृशं यत्ता महारथाः ।&#x9;024a&lt;br&gt;&#xA;द्रोणं रक्षत पाञ्चालाद्धृष्टद्युम्नान्महारथात् ॥&#x9;024c&lt;br&gt;&#xA;पाण्डवीयेषु सैन्येषु न तं पश्याम कञ्चन ।&#x9;025a&lt;br&gt;&#xA;यो योधयेद्रणे द्रोणं धृष्टद्युम्नादृते पुमान् ॥&#x9;025c&lt;br&gt;&#xA;तस्मात्सर्वात्मना मन्ये भारद्वाजस्य रक्षणम् ।&#x9;026a&lt;br&gt;&#xA;सुगुप्तः पाण्डवान्हन्यात्सृञ्जयांश्च ससोमकान् ॥&#x9;026c&lt;br&gt;&#xA;सृञ्जयेष्वथ सर्वेषु निहतेषु चमूमुखे ।&#x9;027a&lt;br&gt;&#xA;धृष्टद्युम्नं रणे द्रौणिर्हनिष्यति न संशयः ॥&#x9;027c&lt;br&gt;&#xA;तथाऽर्जुनं च राधेयो हनिष्यति महारथः ।&#x9;028a&lt;br&gt;&#xA;भीमसेनमहं चापि युद्धे जेष्यामि दीक्षितः ।&#x9;028c&lt;br&gt;&#xA;शेषांश्च पाण्डवान्योधाः प्रसभं हीनतेजसः ॥&#x9;028e&lt;br&gt;&#xA;सोयं मम जयो व्यक्तो दीर्घकालं भविष्यति ।&#x9;029a&lt;br&gt;&#xA;तस्माद्रक्षत सङ्ग्रामे द्रोणमेव महारथम् ॥&#x9;029c&lt;br&gt;&#xA;इत्युक्त्वा भरतश्रेष्ठ पुत्रो दुर्याधनस्तव ।&#x9;030a&lt;br&gt;&#xA;व्यादिदेश तथा सैन्यं तस्मिंस्तमसि दारुणे ॥&#x9;030c&lt;br&gt;&#xA;ततः प्रववृते युद्धं रात्रौ भरतसत्तम ।&#x9;031a&lt;br&gt;&#xA;उभयोः सेनयोर्घोरं परस्परजिगीषया ॥&#x9;031c&lt;br&gt;&#xA;अर्जुनः कौरवं सैन्यमर्जुनं चापि कौरवाः ।&#x9;032a&lt;br&gt;&#xA;नानाशस्त्रसमावायैरन्योन्यं समपीडयन् ॥&#x9;032c&lt;br&gt;&#xA;द्रौणिः पाञ्चालराजं च भारद्वाजश्च सृञ्जयान् ।&#x9;033a&lt;br&gt;&#xA;छादयाञ्चक्रिरे सङ्ख्ये शरैः सन्नतपर्वभिः ॥&#x9;033c&lt;br&gt;&#xA;पाण्डुपाञ्चालसैन्यानां कौरवाणां च भारत ।&#x9;034a&lt;br&gt;&#xA;आसीन्निष्टानको घोरो निघ्नतामितरेतरम् ॥&#x9;034c&lt;br&gt;&#xA;नैवास्माभिस्तथा पूर्वैर्दृष्टपूर्वं तथाविधम् ।&#x9;035a&lt;br&gt;&#xA;युद्धं यादृशमेवासीत्तां रात्रि सुभयावहम् ॥ ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/166/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/166/</guid>
      <description>&lt;p&gt;श्रीः&#xA;अध्यायः 166&#xA;कृतवर्मणा युधिष्ठिरपराजयः ॥ 1 ॥&#xA;सञ्जय उवाच &#x9;001&lt;br&gt;&#xA;वर्तमाने तदा रौद्रे रात्रियुद्धे विशाम्पते ।&#x9;001a&lt;br&gt;&#xA;सर्वभूतक्षयकरे धर्मपुत्रो युधिष्ठिरः ॥&#x9;001c&lt;br&gt;&#xA;अब्रवीत्पाण्डवांश्चैव पाञ्चालांश्चैव सोमकान् ।&#x9;002a&lt;br&gt;&#xA;अभिद्रवत संयात द्रोणमेव जिघांसया ॥&#x9;002c&lt;br&gt;&#xA;राज्ञस्ते वचनाद्राजन्पाञ्चालाः सृञ्जयास्तथा ।&#x9;003a&lt;br&gt;&#xA;द्रोणमेवाभ्यवर्तन्त नदन्तो भैरवान्रवान् ॥&#x9;003c&lt;br&gt;&#xA;तान्वयं प्रतिगर्जन्तः प्रत्युद्याताः स्म हर्षिताः ।&#x9;004a&lt;br&gt;&#xA;यथाशक्ति यथोत्साहं यथासत्वं च संयुगे ॥&#x9;004c&lt;br&gt;&#xA;कृतवर्मा तु हार्दिक्यो युधिष्ठिरमुपाद्रवत् ।&#x9;005a&lt;br&gt;&#xA;द्रोणं प्रति समायान्तं मत्तो मत्तमिव द्विपम् ॥&#x9;005c&lt;br&gt;&#xA;शैनेयं शरवर्षाणि विकिरन्तं समन्ततः ।&#x9;006a&lt;br&gt;&#xA;अभ्ययात्कौरवो राजन्भूरिः सङ्ग्राममूर्धनि ॥&#x9;006c&lt;br&gt;&#xA;सहदेवमथायान्तं द्रोणप्रेप्सुं महारथम् ।&#x9;007a&lt;br&gt;&#xA;कर्णो वैकर्तनो राजन्वारयामास पाण्डवम् ॥&#x9;007c&lt;br&gt;&#xA;भीमसेनमथायान्तं व्यादितास्यामिवान्तकम् ।&#x9;008a&lt;br&gt;&#xA;स्वयं दुर्योधनो राजा प्रतीपं मृत्युमाव्रजत् ॥&#x9;008c&lt;br&gt;&#xA;नकुलं च युधां श्रेष्ठं सर्वयुद्धविशारदम् ।&#x9;009a&lt;br&gt;&#xA;शकुनिः सौबलो राजन्वारयामास सत्वरः ॥&#x9;009c&lt;br&gt;&#xA;शिखण्डिनमथायान्तं रथेन रथिनां वरम् ।&#x9;010a&lt;br&gt;&#xA;कृपः शारद्वतो राजन्वारयामास संयुगे ॥&#x9;010c&lt;br&gt;&#xA;प्रतिविन्ध्यमथायान्तं मयूरसदृशैर्हयैः ।&#x9;011a&lt;br&gt;&#xA;दुःशासनो महाराज यत्तो यत्तमवारयत् ॥&#x9;011c&lt;br&gt;&#xA;भैमसेनिमथायान्तं मायाशतविशारदम् ।&#x9;012a&lt;br&gt;&#xA;अश्वत्थामा महाराज राक्षसं प्रत्यषेधयत् ॥&#x9;012c&lt;br&gt;&#xA;द्रुपदं वृषसेनस्तु ससैन्यं सपदानुगम् ।&#x9;013a&lt;br&gt;&#xA;वारयामास समरे द्रोणप्रेप्सुं महारथम् ॥&#x9;013c&lt;br&gt;&#xA;विराटं द्रुतमायान्तं द्रोणस्य निधनं प्रति ।&#x9;014a&lt;br&gt;&#xA;मद्रराजः सुसङ्क्रुद्धो वारयामास भारत ॥&#x9;014c&lt;br&gt;&#xA;शतानीकमथायान्तं नाकुलिं रभसं रणे ।&#x9;015a&lt;br&gt;&#xA;चित्रसेनो रुरोधाशु शरैर्द्रोणपरीप्सया ॥&#x9;015c&lt;br&gt;&#xA;अर्जुनं च युधांश्रेष्ठं प्राद्रवन्तं महारथम् ।&#x9;016a&lt;br&gt;&#xA;अलायुधो महाराज राक्षसेन्द्रो न्यवारयत् ॥&#x9;016c&lt;br&gt;&#xA;तथा द्रोणं महेष्वासं निघ्नन्तं शात्रवान्रणे ।&#x9;017a&lt;br&gt;&#xA;धृष्टद्युम्नोऽथ पाञ्चाल्यो हृष्टरूपमवारयत् ॥&#x9;017c&lt;br&gt;&#xA;तथाऽन्यान्पाण्डुपुत्राणां समायातान्महारथान् ।&#x9;018a&lt;br&gt;&#xA;तावका रथिनो राजन्वारयामासुरोजसा ॥&#x9;018c&lt;br&gt;&#xA;गजारोहा गजैस्तूर्णं सन्निपत्य महामृधे ।&#x9;019a&lt;br&gt;&#xA;योधयन्तः स्म दृश्यन्ते शतशोऽथ सहस्रशः ॥&#x9;019c&lt;br&gt;&#xA;निशीथे तुरगा राजन्द्रावयन्तः परस्परम् ।&#x9;020a&lt;br&gt;&#xA;समदृश्यन्त वेगेन पक्षवन्तो यथाऽद्रयः ॥&#x9;020c&lt;br&gt;&#xA;सादिनः सादिभिः सार्धं प्रासशक्त्यृष्टिपाणयः ।&#x9;021a&lt;br&gt;&#xA;समागच्छन्महाराज विनदन्तः पृथक्पृथक् ॥&#x9;021c&lt;br&gt;&#xA;नरास्तु बहवस्तत्र समाजग्मुः परस्परम् ।&#x9;022a&lt;br&gt;&#xA;गदाभिर्मुसलैश्चैव नानाशस्त्रैश्च संयुगे ॥&#x9;022c&lt;br&gt;&#xA;कृतवर्मा तु हार्दिक्यो धर्मपुत्रं युधिष्ठिरम् ।&#x9;023a&lt;br&gt;&#xA;वारयामास सङ्क्रुद्धो वेलेवोद्वृत्तमर्णवम् ॥&#x9;023c&lt;br&gt;&#xA;युधिष्ठिरस्तु हार्दिक्यं विद्ध्वा पञ्चभिराशुगैः ।&#x9;024a&lt;br&gt;&#xA;पुनर्विव्याध विंशत्या तिष्ठतिष्ठेति चाब्रवीत् ॥&#x9;024c&lt;br&gt;&#xA;कृतवर्मा तु सङ्क्रुद्धो धर्मपुत्रस्य मारिष ।&#x9;025a&lt;br&gt;&#xA;धनुश्चिच्छेद भल्लेन तं च विव्याध सप्तभिः ॥&#x9;025c&lt;br&gt;&#xA;अथान्यद्धनुरादाय धर्मपुत्रो महारथः ।&#x9;026a&lt;br&gt;&#xA;हार्दिक्यं दशभिर्बाणैर्बाह्वोरुरसि चार्पयत् ॥&#x9;026c&lt;br&gt;&#xA;माधवस्तु रणे विद्धो धर्मपुत्रेण मारिष ।&#x9;027a&lt;br&gt;&#xA;प्राकम्पत च रोषेण सप्तभिश्चार्दयच्छरैः ॥&#x9;027c&lt;br&gt;&#xA;तस्य पार्थो धनुश्छित्त्वा हस्तावापं निकृत्य च ।&#x9;028a&lt;br&gt;&#xA;प्राहिणोन्निशितान्बाणान्पञ्च राजञ्छिलाशितान् ॥&#x9;028c&lt;br&gt;&#xA;ते तस्य कवचं भित्त्वा हेमचित्रं महाधनम् ।&#x9;029a&lt;br&gt;&#xA;प्राविशन्धरणीं भित्त्वा वल्मीकमिव पन्नगाः ॥&#x9;029c&lt;br&gt;&#xA;अक्ष्णोर्निमेषमात्रेण सोऽन्यदादाय कार्मुकम् ।&#x9;030a&lt;br&gt;&#xA;विव्याध पाण्डवं षष्ट्या सूतं च नवभिः शरैः ॥&#x9;030c&lt;br&gt;&#xA;तस्य शक्तिममेयात्मा पाण्डवो भुजगोपमाम् ।&#x9;031a&lt;br&gt;&#xA;चिक्षेप भरतश्रेष्ठ रथे न्यस्य महद्धनुः ॥&#x9;031c&lt;br&gt;&#xA;सा हेमचित्रा महती पाण्डवेयेन प्रेरिता ।&#x9;032a&lt;br&gt;&#xA;निर्भिद्य दक्षिणं बाहुं प्राविशद्धरणीतलम् ॥&#x9;032c&lt;br&gt;&#xA;एतस्मिन्नेव काले तु गृह्य पार्थः पुनर्धनुः ।&#x9;033a&lt;br&gt;&#xA;हार्दिक्यं छादयामास शरैः सन्नतपर्वभिः ॥&#x9;033c&lt;br&gt;&#xA;ततस्तु समरे शूरो वृष्णीनां प्रवरो रथी ।&#x9;034a&lt;br&gt;&#xA;व्यश्वसूतरथं चक्रे निमेषार्धाद्युधिष्ठिरम् ॥&#x9;034c&lt;br&gt;&#xA;ततस्तु पाण्डवो ज्येष्ठः खड्गं चर्म समाददे ।&#x9;035a&lt;br&gt;&#xA;तदस्य निशितैर्बाणैर्व्यधमन्माधवो रणे ॥&#x9;035c&lt;br&gt;&#xA;तोमरं तु ततो गृह्य स्वर्णदण्डं दुरासदम् ।&#x9;036a&lt;br&gt;&#xA;प्रैषयत्समरे तूर्णं हार्दिक्यस्य युधिष्ठिरः ॥&#x9;036c&lt;br&gt;&#xA;तमापतन्तं सहसा धर्मराजभुजच्युतम् ।&#x9;037a&lt;br&gt;&#xA;द्विधा चिच्छेद हार्दिक्यः कृतहस्तः स्मयन्निव ॥&#x9;037c&lt;br&gt;&#xA;ततः शरशतेनाजौ धर्मपुत्रमवाकिरत् ।&#x9;038a&lt;br&gt;&#xA;कवचं चास्य सङ्क्रुद्धः शरैस्तीक्ष्णैरदारयत् ॥&#x9;038c&lt;br&gt;&#xA;हार्दिक्यशरसञ्छन्नं कवचं तन्महाधनम् ।&#x9;039a&lt;br&gt;&#xA;व्यशीर्यत रणे राजंस्ताराजालमिवाम्बरात् ॥&#x9;039c&lt;br&gt;&#xA;स च्छिन्नधन्वा विरथः शीर्णवर्मा शरार्दितः ।&#x9;040a&lt;br&gt;&#xA;अपायासीद्रणात्तूर्णं धर्मपुत्रो युधिष्ठिरः ॥&#x9;040c&lt;br&gt;&#xA;कृतवर्मा तु निर्जित्य धर्मात्मानं युधिष्ठिरम् ।&#x9;041a&lt;br&gt;&#xA;पुनर्द्रोणस्य जुगुपे चक्रमेव महात्मनः ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/167/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/167/</guid>
      <description>&lt;p&gt;श्रीः&#xA;अध्यायः 167&#xA;सात्यकिना भूरिनाम्नो राज्ञो वधः ॥ 1 ॥ द्रौणिना घटोत्कचपराजयः ॥ 2 ॥ भीमेन दुर्योधनपराभवः ॥ 3 ॥&#xA;सञ्जय उवाच &#x9;001&lt;br&gt;&#xA;भूरिस्तु समरे राजञ्शैनेयं रथिनां वरम् ।&#x9;001a&lt;br&gt;&#xA;आपतन्तमपासेधत्प्रयाणादिव कुञ्जरम् ॥&#x9;001c&lt;br&gt;&#xA;अथैनं सात्यकिः क्रुद्धः पञ्चभिर्निशितैः शरैः ।&#x9;002a&lt;br&gt;&#xA;विव्याध हृदये तस्य प्रास्रवत्तस्य शोणितम् ॥&#x9;002c&lt;br&gt;&#xA;तथैव कौरवो युद्धे शैनेयं युद्धदुर्मदम् ।&#x9;003a&lt;br&gt;&#xA;दशिभिर्निशितैस्तीक्ष्णैरविध्यत भुजान्तरे ॥&#x9;003c&lt;br&gt;&#xA;तावन्योन्यं महाराज ततक्षाते शरैर्भृशम् ।&#x9;004a&lt;br&gt;&#xA;क्रोधसंरक्तनयनौ क्रोधाद्विष्फार्य कार्मुके ॥&#x9;004c&lt;br&gt;&#xA;तयोरासीन्महाराज शस्त्रवृष्टिः सुदारुणा ।&#x9;005a&lt;br&gt;&#xA;क्रुद्धयोः सायकमुचोर्यमान्तकनिकाशयोः ॥&#x9;005c&lt;br&gt;&#xA;तावन्योन्यं शरैः राजन्सञ्छाद्य समवस्थितौ ।&#x9;006a&lt;br&gt;&#xA;मुहूर्तं चैव तद्युद्धं समरूपमिवाभवत् ॥&#x9;006c&lt;br&gt;&#xA;ततः क्रुद्धो महाराज शैनेयः प्रहसन्निव ।&#x9;007a&lt;br&gt;&#xA;धनुश्चिच्छेद समरे कौरव्यस्य महात्मनः ॥&#x9;007c&lt;br&gt;&#xA;अथैनं छिन्नधन्वानं नवभिर्निशितैः शरैः ।&#x9;008a&lt;br&gt;&#xA;विव्याध हृदये तूर्णं तिष्ठतिष्ठेति चाब्रवीत् ॥&#x9;008c&lt;br&gt;&#xA;सोऽतिविद्धो बलवता शत्रुणा शत्रुतापनः ।&#x9;009a&lt;br&gt;&#xA;धनुरन्यत्समादाय सात्वतं प्रत्यविध्यत ॥&#x9;009c&lt;br&gt;&#xA;स विद्ध्वा सात्वतं बाणैस्त्रिभिरेव विशाम्पते ।&#x9;010a&lt;br&gt;&#xA;धनुश्चिच्छेद भल्लेन सुतीक्ष्णेन हसन्निव ॥&#x9;010c&lt;br&gt;&#xA;छिन्नधन्वा महाराज सात्यकिः क्रोधमूर्च्छितः ।&#x9;011a&lt;br&gt;&#xA;प्रजहार महावेगां शक्तिं तस्य महोरसि ॥&#x9;011c&lt;br&gt;&#xA;स तु शक्त्या विभिन्नाङ्गो निपपात रथोत्तमात् ।&#x9;012a&lt;br&gt;&#xA;लोहिताङ्ग इवाकाशाद्दीप्तरश्मिर्यदृच्छया ॥&#x9;012c&lt;br&gt;&#xA;तं तु दृष्ट्वा हतं शूरमश्वत्थामा महारथः ।&#x9;013a&lt;br&gt;&#xA;अभ्यधावत वेगेन शैनेयं प्रति संयुगे ॥&#x9;013c&lt;br&gt;&#xA;तिष्ठतिष्ठेति चाभाष्य शैनेयं स नराधिप ।&#x9;014a&lt;br&gt;&#xA;अभ्यवर्षच्छरौघेण मेरुं वृष्ट्या यथाम्बुदः ॥&#x9;014c&lt;br&gt;&#xA;तमापतन्तं संरब्धं शैनेयस्य रथं प्रति ।&#x9;015a&lt;br&gt;&#xA;घटोत्कचोऽब्रवीद्राजन्नादं मुक्त्वा महारथः ॥&#x9;015c&lt;br&gt;&#xA;तिष्ठतिष्ठ न मे जीवन्द्रोणपुत्र गमिष्यसि ।&#x9;016a&lt;br&gt;&#xA;एष त्वां निहनिष्यामि महिषं मृगराडिव ॥&#x9;016c&lt;br&gt;&#xA;युद्धश्रद्धामहं तेऽद्य विनेष्यामि रणाजिरे ।&#x9;017a&lt;br&gt;&#xA;इत्युक्त्वा क्रोधताम्राक्षो राक्षसः परवीरहा ।&#x9;017c&lt;br&gt;&#xA;द्रोणिमभ्यद्रवत्क्रुद्धो गजेन्द्रमिव केसरी ॥&#x9;017e&lt;br&gt;&#xA;रथाक्षमात्रैरिषुभिरभ्यवर्षद्घटोत्कचः ।&#x9;018a&lt;br&gt;&#xA;रथिनामृषभं द्रौणिं धाराभिरिव तोयदः ॥&#x9;018c&lt;br&gt;&#xA;शरवृष्टिं तु तां प्राप्तां शरैराशीविषोपमैः ।&#x9;019a&lt;br&gt;&#xA;शातयामास समरे तरसा द्रौणिरुत्स्मयन् ॥&#x9;019c&lt;br&gt;&#xA;ततः शरशतैस्तीक्ष्णैर्मर्मभेदिभिराशुगैः ।&#x9;020a&lt;br&gt;&#xA;समाचिनोद्राक्षसेन्द्रं घटोत्कचमरिन्दमम् ॥&#x9;020c&lt;br&gt;&#xA;स शरैराचितस्तेन राक्षसो रणमूर्धनि ।&#x9;021a&lt;br&gt;&#xA;व्यकाशत महाराज श्वाविच्छललतो यथा ॥&#x9;021c&lt;br&gt;&#xA;ततः क्रोधसमाविष्टो भैमसेनिः प्रतापवान् ।&#x9;022a&lt;br&gt;&#xA;शरैरवचकर्तोग्रैर्द्रौणिं वज्राशनिप्रभैः ॥&#x9;022c&lt;br&gt;&#xA;क्षुरप्रैरर्धचन्द्रैश्च नाराचैः सशिलीमुखैः ।&#x9;023a&lt;br&gt;&#xA;वराहकर्णैर्नालीकैर्विकर्णैश्चाभ्यवीवृषत् ॥&#x9;023c&lt;br&gt;&#xA;तां शस्त्रवृष्टिमतुलां वज्राशनिसमस्वनाम् ।&#x9;024a&lt;br&gt;&#xA;पतन्तीमुपरि क्रुद्धो द्रौणिरव्यथितेन्द्रियः ॥&#x9;024c&lt;br&gt;&#xA;सुदुःसहां शरैर्घोरैर्दिव्यास्त्रप्रतिमन्त्रितैः ।&#x9;025a&lt;br&gt;&#xA;व्यधमत्सुमहातेजा महाभ्राणीव मारुतः ॥&#x9;025c&lt;br&gt;&#xA;ततोऽन्तरिक्षे बाणानां सङ्ग्रामोऽन्य इवाभवत् ।&#x9;026a&lt;br&gt;&#xA;घोररूपो महाराज योधानां हर्षवर्धनः ॥&#x9;026c&lt;br&gt;&#xA;ततोऽस्त्रसङ्घर्षकृतैर्विस्फुलिङ्गैः समन्ततः ।&#x9;027a&lt;br&gt;&#xA;बभौ निशामुखे व्योम खद्योतैरिव संवृतम् ॥&#x9;027c&lt;br&gt;&#xA;स मार्गणगणैर्द्रौणिर्दिशः प्रच्छाद्य सर्वतः |&#x9;028a&lt;br&gt;&#xA;प्रियार्थं तव पुत्राणां राक्षसं समवाकिरत् ॥&#x9;028c&lt;br&gt;&#xA;ततः प्रववृते युद्धं द्रौणिराक्षसयोर्मृधे ।&#x9;029a&lt;br&gt;&#xA;विगाढे रजनीमध्ये शक्रप्रह्लादयोरिव ॥&#x9;029c&lt;br&gt;&#xA;ततो घटोत्कचो बाणैर्दशभिर्द्रौणिमाहवे ।&#x9;030a&lt;br&gt;&#xA;जघानोरसि सङ्क्रुद्धः कालज्वलनसन्निभैः ॥&#x9;030c&lt;br&gt;&#xA;स तैरभ्यायतैर्विद्धो राक्षसेन महाबलः ।&#x9;031a&lt;br&gt;&#xA;चचाल समरे द्रौणिर्वातनुन्न इव द्रुमः ॥&#x9;031c&lt;br&gt;&#xA;स मोहं समरे प्राप्तो ध्वजयष्टिं समाश्रितः ॥&#x9;032ac&lt;br&gt;&#xA;ततो हाहाकृतं सैन्यं तव सर्वं जनाधिप ।&#x9;033a&lt;br&gt;&#xA;हतं स्म मेनिरे सर्वे द्रोणसूनुं जनाधिपाः ॥&#x9;033c&lt;br&gt;&#xA;तं तु दृष्ट्वा तथावस्थमश्वत्थामानमाहवे ।&#x9;034a&lt;br&gt;&#xA;पाञ्चालाः सृञ्जयाश्चैव सिंहनादं प्रचक्रिरे ॥&#x9;034c&lt;br&gt;&#xA;प्रतिलभ्य ततः सञ्ज्ञामश्वत्थामा महाबलः ।&#x9;035a&lt;br&gt;&#xA;धनुः प्रपीड्य वामेन करेणामित्रकर्शनः ॥&#x9;035c&lt;br&gt;&#xA;मुमोचाकर्णपूर्णेन धनुषा शरमुत्तमम् ।&#x9;036a&lt;br&gt;&#xA;यमदण्डोपमं घोरमुद्दिश्याशु घटोत्कचम् ॥&#x9;036c&lt;br&gt;&#xA;स भित्त्वा हृदयं तस्य राक्षसस्य शरोत्तमः ।&#x9;037a&lt;br&gt;&#xA;विवेश वसुधामुग्रः सपुङ्खः पृथिवीपते ॥&#x9;037c&lt;br&gt;&#xA;सोऽतिविद्धो महाराज रथोपस्थ उपाविशत् ।&#x9;038a&lt;br&gt;&#xA;राक्षसेन्द्रः सुबलवान्द्रौणिना रणशालिना ॥&#x9;038c&lt;br&gt;&#xA;दृष्ट्वा विमूढं हैडिम्बं सारथिस्तु रणाजिरात् ।&#x9;039a&lt;br&gt;&#xA;द्रौणेः सकाशात्सम्भ्रान्तस्त्वपनिन्ये त्वरान्वितः ॥&#x9;039c&lt;br&gt;&#xA;तथा तु समरे विद्ध्वा राक्षसेन्द्रं घटोत्कचम् ।&#x9;040a&lt;br&gt;&#xA;ननाद सुमहानादं द्रोणपुत्रो महारथः ॥&#x9;040c&lt;br&gt;&#xA;पूजितस्तव पुत्रैश्च सर्वयोधैश्च भारत ।&#x9;041a&lt;br&gt;&#xA;वपुषाऽतिप्रजज्वाल मध्याह्न इव भास्करः ॥&#x9;041c&lt;br&gt;&#xA;भीमसेनं तु युध्यन्तं भारद्वाजरथं प्रति ।&#x9;042a&lt;br&gt;&#xA;स्वयं दुर्योधनो राजा प्रत्यविध्यच्छितैः शरैः ॥&#x9;042c&lt;br&gt;&#xA;तं भीमसेनो दशभिः शरैर्विव्याध मारिष ।&#x9;043a&lt;br&gt;&#xA;दुर्योधनोऽपि विंशत्या शराणां प्रत्यविध्यत ॥&#x9;043c&lt;br&gt;&#xA;तौ सायकैरवच्छिन्नावदृश्येतां रणाजिरे ।&#x9;044a&lt;br&gt;&#xA;मेघजालसमाच्छन्नौ नभसीवेन्दुभास्करौ ॥&#x9;044c&lt;br&gt;&#xA;अथ दुर्योधनो राजा भीमं विव्याध पत्रिभिः ।&#x9;045a&lt;br&gt;&#xA;पञ्चभिर्भरतश्रेष्ठ तिष्ठतिष्ठेति चाब्रवीत् ॥&#x9;045c&lt;br&gt;&#xA;तस्य भीमो धनुश्छित्त्वा ध्वजं च दशभिः शरैः ।&#x9;046a&lt;br&gt;&#xA;विव्याध कौरवश्रेष्ठं नवत्या नतपर्वणाम् ॥&#x9;046c&lt;br&gt;&#xA;ततो दुर्योधनः क्रुद्धो धनुरन्यन्महत्तरम् ।&#x9;047a&lt;br&gt;&#xA;गृहीत्वा भरतश्रेष्ठो भीमसेनं शितैः शरैः ।&#x9;047c&lt;br&gt;&#xA;अपीडयद्रणमुखे पश्यतां सर्वधन्विनाम् ॥&#x9;047e&lt;br&gt;&#xA;तान्निहत्य शरान्भीमो दुर्योधनधनुश्च्युतान् ।&#x9;048a&lt;br&gt;&#xA;कौरवं पञ्चविंशत्या क्षुद्रकाणां समार्पयत् ॥&#x9;048c&lt;br&gt;&#xA;दुर्योधनस्तु सङ्क्रुद्धो भीमसेनस्य मारिष ।&#x9;049a&lt;br&gt;&#xA;क्षुरप्रेण धनुश्छित्त्वा दशभिः प्रत्यविध्यत ॥&#x9;049c&lt;br&gt;&#xA;अथान्यद्धनुरादाय भीमसेनो महाबलः ।&#x9;050a&lt;br&gt;&#xA;विव्याध नृपतिं तूर्णं सप्तभिर्निशितैः शरैः ॥&#x9;050c&lt;br&gt;&#xA;तदप्यस्य धनुः क्षिप्रं चिच्छेद लघुहस्तवत् ।&#x9;051a&lt;br&gt;&#xA;द्वितीयं च तृतीयं च चतुर्थं पञ्चमं तथा ॥&#x9;051c&lt;br&gt;&#xA;आत्तमात्तं महाराज भीमस्य धनुराच्छिनत् ।&#x9;052a&lt;br&gt;&#xA;तव पुत्रो महाराज जितकाशी मदोत्कटः ॥&#x9;052c&lt;br&gt;&#xA;स तथा भिद्यमानेषु कार्मुकेषु पुनः पुनः ।&#x9;053a&lt;br&gt;&#xA;शक्तिं चिक्षेप समरे सर्वपारशवीं शुभाम् ॥&#x9;053c&lt;br&gt;&#xA;मृत्योरिव स्वसारं हि दीप्तां वह्निशिखामिव ।&#x9;054a&lt;br&gt;&#xA;सीमन्तमिव कुर्वन्तीं नभसोऽग्निसमप्रभाम् ॥&#x9;054c&lt;br&gt;&#xA;अप्राप्तामेव तां शक्तिं त्रिधा चिच्छेद कौरवः ।&#x9;055a&lt;br&gt;&#xA;पश्यतः सर्वलोकस्य भीमस्य च महात्मनः ॥&#x9;055c&lt;br&gt;&#xA;ततो भीमो महाराज गदां गुर्वीं महाप्रभाम् ।&#x9;056a&lt;br&gt;&#xA;चिक्षेपाविध्य वेगेन दुर्योधनरथं प्रति ॥&#x9;056c&lt;br&gt;&#xA;ततः सा सहसा वाहांस्तव पुत्रस्य संयुगे ।&#x9;057a&lt;br&gt;&#xA;सारथिं च गदा गुर्वी ममर्दास्य रथं पुनः ॥&#x9;057c&lt;br&gt;&#xA;पुत्रस्तु तव राजेन्द्र भीमाद्भीतः प्रणश्य च ।&#x9;058a&lt;br&gt;&#xA;आरुरोह रथं चान्यं नन्दकस्य महात्मनः ॥&#x9;058c&lt;br&gt;&#xA;ततो भीमो हतं मत्वा तव पुत्रं महारथम् ।&#x9;059a&lt;br&gt;&#xA;सिंहनादं महच्चक्रे तर्जयन्निशि कौरवान् ॥&#x9;059c&lt;br&gt;&#xA;तावकाः सैनिकाश्चापि मेनिरे निहतं नृपम् ।&#x9;060a&lt;br&gt;&#xA;ततोऽतिचुक्रुशुः सर्वे ते हाहेति समन्ततः ॥&#x9;060c&lt;br&gt;&#xA;तेषां तु निनदं श्रुत्वा त्रस्तानां सर्वयोधिनाम् ।&#x9;061a&lt;br&gt;&#xA;भीमसेनस्य नादं च श्रुत्वा राजन्महात्मनः ॥&#x9;061c&lt;br&gt;&#xA;ततो युधिष्ठिरो राजा हतं मत्वा सुयोधनम् ।&#x9;062a&lt;br&gt;&#xA;अभ्यवर्तत वेगेन यत्र पार्थो वृकोदरः ॥&#x9;062c&lt;br&gt;&#xA;पाञ्चालाः केकया मात्स्याः सृञ्जयाश्च विशाम्पते ।&#x9;063a&lt;br&gt;&#xA;सर्वोद्योगेनाभिजग्मुर्द्रोणमेव युयुत्सया ॥&#x9;063c&lt;br&gt;&#xA;तत्रासीत्सुमहद्युद्धं द्रोणस्याथ परैः सह ।&#x9;064a&lt;br&gt;&#xA;घोरे तमसि मग्नानां निघ्नतामितरेतरम् ॥ ॥&#x9;064c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/168/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/168/</guid>
      <description>&lt;p&gt;श्रीः&#xA;अध्यायः 168&#xA;कर्णेन सहदेवस्य पराजयपूर्वकमवहेलनम् ॥ 1 ॥ शल्येन विराटपराजयः ॥ 2 ॥ अर्जुनेनालायुधपराजयः ॥ 3 ॥&#xA;सञ्जय उवाच &#x9;001&lt;br&gt;&#xA;सहदेवमथायान्तं द्रोणप्रेप्सुं विशाम्पते ।&#x9;001a&lt;br&gt;&#xA;कर्णो वैकर्तनो युद्धे वारयामास भारत ॥&#x9;001c&lt;br&gt;&#xA;सहदेवस्तु राधेयं विद्ध्वा नवभिराशुगैः ।&#x9;002a&lt;br&gt;&#xA;पुनर्विव्याध दशभिर्विशिखैर्नतपर्वभिः ॥&#x9;002c&lt;br&gt;&#xA;तं कर्णः प्रतिविव्याध शतेन नतपर्वणाम् ।&#x9;003a&lt;br&gt;&#xA;सज्यं चास्य धनुः शीघ्रं चिच्छेद लघुहस्तवत् ॥&#x9;003c&lt;br&gt;&#xA;ततोऽन्यद्धनुरादाय माद्रीपुत्रः प्रतापवान् ।&#x9;004a&lt;br&gt;&#xA;कर्णं विव्याध विंशत्या तदद्भुतमिवाभवत् ॥&#x9;004c&lt;br&gt;&#xA;तस्य कर्णो हयान्हत्वा शरैः सन्नतपर्वभिः ।&#x9;005a&lt;br&gt;&#xA;सारथिं चास्य भल्लेन द्रुतं निन्ये यमक्षयम् ॥&#x9;005c&lt;br&gt;&#xA;विरथः सहदेवस्तु खड्गं चर्म समाददे ।&#x9;006a&lt;br&gt;&#xA;तदप्यस्य शरैः कर्णो व्यधमत्प्रहसन्निव ॥&#x9;006c&lt;br&gt;&#xA;अथ गुर्वीं महाघोरां हेमचित्रां महागदाम् ।&#x9;007a&lt;br&gt;&#xA;प्रेषयामास सङ्क्रुद्धो वैकर्तनरथं प्रति ॥&#x9;007c&lt;br&gt;&#xA;तामापतन्तीं सहसा सहदेवप्रचोदिताम् ।&#x9;008a&lt;br&gt;&#xA;व्यष्टम्भयच्छरैः कर्णो भूमौ चैनामपातयत् ॥&#x9;008c&lt;br&gt;&#xA;गदां विनिहतां दृष्ट्वा सहदेवस्त्वरान्वितः ।&#x9;009a&lt;br&gt;&#xA;शक्तिं चिक्षेप कर्णाय तामप्यस्याच्छिनच्छरैः ॥&#x9;009c&lt;br&gt;&#xA;ससम्भ्रमं ततस्तूर्णमवप्लुत्य रथोत्तमात् ।&#x9;010a&lt;br&gt;&#xA;सहदेवो महाराज दृष्ट्वा कर्णं व्यवस्थितम् ॥&#x9;010c&lt;br&gt;&#xA;रथचक्रं प्रगृह्याजौ मुमोचाधिरथं प्रति ।&#x9;011a&lt;br&gt;&#xA;तदापतद्वै सहसा कालचक्रमिवोद्यतम् ।&#x9;011c&lt;br&gt;&#xA;शरैरनेकसाहस्रैराच्छिनत्सूतनन्दनः ॥&#x9;011e&lt;br&gt;&#xA;तस्मिंस्तु निहते चक्रे सूतजेन महात्मना ।&#x9;012a&lt;br&gt;&#xA;ईषादण्डकयोक्त्रांश्च युगानि विविधानि च ॥&#x9;012c&lt;br&gt;&#xA;हस्त्यङ्गानि तथाश्वांश्च मृतांश्च पुरुषान्बहून् ।&#x9;013a&lt;br&gt;&#xA;चिक्षेप कर्णमुद्दिश्य कर्णस्तान्व्यधमच्छरैः ॥&#x9;013c&lt;br&gt;&#xA;स निरायुधमात्मानं ज्ञात्वा माद्रवतीसुतः ।&#x9;014a&lt;br&gt;&#xA;वार्यमाणस्तु विशिखैः सहदेवो रणं जहौ ॥&#x9;014c&lt;br&gt;&#xA;तमभिद्रुत्य राधेयो मुहूर्ताद्भरतर्षभ ।&#x9;015a&lt;br&gt;&#xA;अब्रवीत्प्रहसन्वाक्यं सहदेवं विशाम्पते ॥&#x9;015c&lt;br&gt;&#xA;मा युध्यस्व रणेऽधीर विशिष्टै रथिभिः सह ।&#x9;016a&lt;br&gt;&#xA;सदृशैर्युध्य माद्रेय वचो मे मा विशङ्किथाः ॥&#x9;016c&lt;br&gt;&#xA;अथैनं धनुषोग्रेण तुदन्भूयोऽब्रवीद्वचः ॥&#x9;017ac&lt;br&gt;&#xA;एषोऽर्जुनो रणे तूर्णं युध्यते कुरुभिः सह ।&#x9;018a&lt;br&gt;&#xA;तत्र गच्छस्व माद्रेय गृहं वा यदि मन्यसे ॥&#x9;018c&lt;br&gt;&#xA;एवमुक्त्वा तु तं कर्णो रथेन रथिनां वरः ।&#x9;019a&lt;br&gt;&#xA;प्रायात्पाञ्चालपाण्डूनां सैन्यानि प्रदहन्निव ॥&#x9;019c&lt;br&gt;&#xA;वधं प्राप्तं तु माद्रेयं नावधीत्समरेऽरिहा ।&#x9;020a&lt;br&gt;&#xA;कुन्त्याःस्मृत्वा वचो राजन्सत्यसन्धो महायशाः ॥&#x9;020c&lt;br&gt;&#xA;सहदेवस्ततो राजन्विमनाः शरपीडितः ।&#x9;021a&lt;br&gt;&#xA;कर्णवाक्शरतप्तश्च जीवितान्निरविद्यत ॥&#x9;021c&lt;br&gt;&#xA;आरुरोह रथं चापि पाञ्चाल्यस्य महात्मनः ।&#x9;022a&lt;br&gt;&#xA;जनमेजयस्य समरे त्वरायुक्तो महारथः ॥&#x9;022c&lt;br&gt;&#xA;विराटं सहसेनं तु द्रोणार्थे द्रुतमागतम् ।&#x9;023a&lt;br&gt;&#xA;मद्रराजः शरौघेण च्छादयामास धन्विनम् ॥&#x9;023c&lt;br&gt;&#xA;तयोः समभवद्युद्धं समरे दृढधन्विनोः ।&#x9;024a&lt;br&gt;&#xA;यादृशं ह्यभवद्राजञ्जम्भवासवयोः पुरा ॥&#x9;024c&lt;br&gt;&#xA;मद्रराजो महाराज विराटं वाहिनीपतिम् ।&#x9;025a&lt;br&gt;&#xA;आजघ्ने त्वरितस्तूर्णं शतेन नतपर्वणाम् ॥&#x9;025c&lt;br&gt;&#xA;प्रतिविव्याध तं राजन्नवभिर्निशितैः शरैः ।&#x9;026a&lt;br&gt;&#xA;पुनश्चैनं त्रिसप्तत्या भूयश्चैव शतेन तु ॥&#x9;026c&lt;br&gt;&#xA;तस्य मद्राधिपो हत्वा चतुरो रथवाजिनः ।&#x9;027a&lt;br&gt;&#xA;सूतं ध्वजं च समरे शराभ्यां सन्न्यपातयत् ॥&#x9;027c&lt;br&gt;&#xA;हताश्वात्तु रथात्तूर्णमवप्लुत्य महारथः ।&#x9;028a&lt;br&gt;&#xA;तस्थौ विष्फारयंश्चापं विमुञ्चंश्च शिताञ्छरान् ॥&#x9;028c&lt;br&gt;&#xA;शतानीकस्ततो दृष्ट्वा भ्रातरं हतवाहनम् ।&#x9;029a&lt;br&gt;&#xA;रथेनाभ्यपतत्तूर्णं सर्वलोकस्य पश्यतः ॥&#x9;029c&lt;br&gt;&#xA;शतानीकमथायान्तं मद्राराजो महामृधे ।&#x9;030a&lt;br&gt;&#xA;विशिखैर्बहुभिर्विद्ध्वा ततो निन्ये यमक्षयम् ॥&#x9;030c&lt;br&gt;&#xA;तस्मिंस्तु निहते वीरे विराटो रथसत्तमः ।&#x9;031a&lt;br&gt;&#xA;आरुरोह रथं तूर्णं तमेव ध्वजमालिनम् ॥&#x9;031c&lt;br&gt;&#xA;ततो विष्फार्य नयने क्रोधाद्द्विगुणविक्रमः ।&#x9;032a&lt;br&gt;&#xA;मद्रराजरथं तूर्णं छादयामास पत्रिभिः ॥&#x9;032c&lt;br&gt;&#xA;ततो मद्राधिपः क्रुद्धः शरेणानतपर्वणा ।&#x9;033a&lt;br&gt;&#xA;आजघानोरसि दृढं विराटं वाहिनीपतिम् ॥&#x9;033c&lt;br&gt;&#xA;सोऽतिविद्धो महाराज रथोपस्थ उपाविशत् ।&#x9;034a&lt;br&gt;&#xA;कश्मलं चाविशत्तीव्रं विराटो भरतर्षभ ।&#x9;034c&lt;br&gt;&#xA;सारथिस्तमपोवाह समरे शरविक्षतम् ॥&#x9;034e&lt;br&gt;&#xA;ततः सा महती सेना प्राद्रवन्निशि भारत ।&#x9;035a&lt;br&gt;&#xA;वध्यमाना शरशतैः शल्येनाहवशोभिना ॥&#x9;035c&lt;br&gt;&#xA;तां दृष्ट्वा विद्रुतां सेनां वासुदेवधनञ्जयौ ।&#x9;036a&lt;br&gt;&#xA;प्रयातौ तत्र राजेन्द्र यत्र शल्यो व्यवस्थितः ॥&#x9;036c&lt;br&gt;&#xA;तौ तु प्रत्युद्ययौ राजन्राक्षसेन्द्रो ह्यलायुधः ।&#x9;037a&lt;br&gt;&#xA;अष्टचक्रसमायुक्तमास्थाय प्रवरं रथम् ॥&#x9;037c&lt;br&gt;&#xA;तुरङ्गममुखैर्युक्तं पिशाचैर्घोरदर्शनैः ।&#x9;038a&lt;br&gt;&#xA;लोहितार्द्रपताकं तं रक्तमाल्यविभूषितम् ।&#x9;038c&lt;br&gt;&#xA;कार्ष्णायसमयं घोरमृक्षचर्मसमावृतम् ॥&#x9;038e&lt;br&gt;&#xA;रौद्रेण चित्रपक्षेण विवृताक्षेण कूजता ।&#x9;039a&lt;br&gt;&#xA;ध्वजेनोच्छ्रितदण्डेन गृध्रराजेन राजता ।&#x9;039c&lt;br&gt;&#xA;स बभौ राक्षसो राजन्भिन्नाञ्जनचयोपमः ॥&#x9;039e&lt;br&gt;&#xA;रुरोधार्जुनमायान्तं प्रभञ्जनमिवाद्रिराट् ।&#x9;040a&lt;br&gt;&#xA;किरन्बाणगणान्राजञ्शतशोऽर्जुनमूर्धनि ॥&#x9;040c&lt;br&gt;&#xA;अतितीव्रं महाद्युद्धं नरराक्षसयोस्तदा ।&#x9;041a&lt;br&gt;&#xA;द्रष्टॄणां प्रीतिजननं सर्वेषां तत्र भारत ।&#x9;041c&lt;br&gt;&#xA;गृध्रकाकबलोलूककङ्कगोमायुहर्षणम् ॥&#x9;041e&lt;br&gt;&#xA;तमर्जुनः शतेनैव पत्रिणां समताडयत् ।&#x9;042a&lt;br&gt;&#xA;नवभिश्च शितैर्बाणैर्ध्वजं चिच्छेद भारत ॥&#x9;042c&lt;br&gt;&#xA;सारथिं च त्रिभिर्बाणैस्त्रिभिरेव त्रिवेणुकम् ।&#x9;043a&lt;br&gt;&#xA;धनुरेकेन चिच्छेद चतुर्भिश्चतुरो हयान् ॥&#x9;043c&lt;br&gt;&#xA;पुनः सज्यं कृतं चापं तदप्यस्य द्विधाऽच्छिनत् ।&#x9;044a&lt;br&gt;&#xA;विरथस्योद्यतं खड्गं शरेणास्य द्विधाऽकरोत् ॥&#x9;044c&lt;br&gt;&#xA;अथैनं निशितैर्बाणैश्चतुर्भिर्भरतर्षभ ।&#x9;045a&lt;br&gt;&#xA;पार्थोऽविध्यद्राक्षसेन्द्रं स विद्धः प्राद्रवद्भयात् ॥&#x9;045c&lt;br&gt;&#xA;तं विजित्यार्जुनस्तूर्णं द्रोणान्तिकमुपाययौ ।&#x9;046a&lt;br&gt;&#xA;किरञ्शरगणान्राजन्नरवारणवाजिषु ॥&#x9;046c&lt;br&gt;&#xA;वध्यमाना महाराज पाण्डवेन यशस्विना ।&#x9;047a&lt;br&gt;&#xA;सैनिका न्यपतन्नुर्व्यां वातनुन्ना इव द्रुमाः ॥&#x9;047c&lt;br&gt;&#xA;तेषु तूत्साद्यमानेषु फल्गुनेन महात्मना ।&#x9;048a&lt;br&gt;&#xA;सम्प्राद्रवद्बलं सर्वं पुत्राणां ते विशाम्पते ॥ ॥&#x9;048c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/169/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/169/</guid>
      <description>&lt;p&gt;श्रीः&#xA;अध्यायः 169&#xA;सङ्कुलयुद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;शतानीकं शरैस्तूर्णं निर्दहन्तं चमूं तव ।&#x9;001a&lt;br&gt;&#xA;चित्रसेनस्तव सुतो वारयामास भारत ॥&#x9;001c&lt;br&gt;&#xA;नाकुलिश्चित्रसेनं तु विद्ध्वा पञ्चभिराशुगैः ।&#x9;002a&lt;br&gt;&#xA;स तु तं प्रतिविव्याध दशभिर्निशितैः शरैः ॥&#x9;002c&lt;br&gt;&#xA;चित्रसेनो महाराज शतानीकं पुनर्युधि ।&#x9;003a&lt;br&gt;&#xA;नवभिर्निशितैर्बाणैराजघान स्तनान्तरे ॥&#x9;003c&lt;br&gt;&#xA;नाकुलिस्तस्य विशिखैर्वर्म सन्नतपर्वभिः ।&#x9;004a&lt;br&gt;&#xA;गात्रात्सञ्च्यावयामास तदद्भुतमिवाभवत् ॥&#x9;004c&lt;br&gt;&#xA;सोपेतवर्मा पुत्रस्ते विरराज भृशं नृप ।&#x9;005a&lt;br&gt;&#xA;उत्सृज्य काले राजेन्द्र निर्मोकमिव पन्नगः ॥&#x9;005c&lt;br&gt;&#xA;ततोऽस्य निशितैर्बाणैर्ध्वजं चिच्छेद नाकुलिः ।&#x9;006a&lt;br&gt;&#xA;धनुश्चैव महाराज यतमानस्य संयुगे ॥&#x9;006c&lt;br&gt;&#xA;स च्छिन्नधन्वा समरे विवर्मा च महारथः ।&#x9;007a&lt;br&gt;&#xA;धनुरन्यन्महाराज जग्राहारिविदारणम् ॥&#x9;007c&lt;br&gt;&#xA;ततस्तूर्णं चित्रसेनो नाकुलिं नवभिः शरैः ।&#x9;008a&lt;br&gt;&#xA;विव्याध समरे क्रुद्धो भरतानां महारथः ॥&#x9;008c&lt;br&gt;&#xA;शतानीकोऽथ सङ्क्रुद्धश्चित्रसेनस्य मारिष ।&#x9;009a&lt;br&gt;&#xA;जघान चतुरो वाहान्सारथिं च नरोत्तमः ॥&#x9;009c&lt;br&gt;&#xA;अवप्लुत्य रथात्तस्माच्चित्रसेनो महारथः ।&#x9;010a&lt;br&gt;&#xA;नाकुलिं पञ्चविंशत्या शराणामार्दयद्बली ॥&#x9;010c&lt;br&gt;&#xA;तस्य तत्कुर्वतः कर्म नकुलस्य सुतो रणे ।&#x9;011a&lt;br&gt;&#xA;अर्धचन्द्रेण चिच्छेद चापं रत्नविभूषितम् ॥&#x9;011c&lt;br&gt;&#xA;स च्छिन्नधन्वा विरथो हताश्वो हतसारथिः ।&#x9;012a&lt;br&gt;&#xA;आरुरोह रथं तूर्णं हार्दिक्यस्य महात्मनः ॥&#x9;012c&lt;br&gt;&#xA;द्रुपदं तु सहानीकं द्रोणप्रेप्सुं महारथम् ।&#x9;013a&lt;br&gt;&#xA;वृषसेनोऽभ्ययात्तूर्णं किरञ्शरशतैस्तदा ॥&#x9;013c&lt;br&gt;&#xA;यज्ञसेनस्तु समरे कर्णपुत्रं महारथम् ।&#x9;014a&lt;br&gt;&#xA;षष्ट्या शराणां विव्याध बाह्वोरुरसि चानघ ॥&#x9;014c&lt;br&gt;&#xA;वृषसेनस्तु सङ्क्रुद्धो यज्ञसेनं रथे स्थितम् ।&#x9;015a&lt;br&gt;&#xA;बहुभिः सायकैस्तीक्ष्णैराजघान स्तनान्तरे ॥&#x9;015c&lt;br&gt;&#xA;तावुभौ शरनुन्नाङ्गौ शरकण्टकितौ रणे ।&#x9;016a&lt;br&gt;&#xA;व्यभ्राजेतां महाराज श्वाविधौ शललैरिव ॥&#x9;016c&lt;br&gt;&#xA;रुक्मपुङ्खैः प्रसन्नाग्रैः शरैश्छिन्नतनुच्छदौ ।&#x9;017a&lt;br&gt;&#xA;रुधिरौघपरिक्लिन्नौ व्यभ्राजेतां महामृधे ॥&#x9;017c&lt;br&gt;&#xA;तपनीयनिभौ चित्रौ कल्पवृक्षाविवाद्भुतौ ।&#x9;018a&lt;br&gt;&#xA;किंशुकाविव चोत्फुल्लौ व्यकाशेतां रणाजिरे ॥&#x9;018c&lt;br&gt;&#xA;वृषसेनस्ततो राजन्द्रुपदं नवभिः शरैः ।&#x9;019a&lt;br&gt;&#xA;विद्ध्वा विव्याध सप्तत्या पुनरन्यैस्त्रिभिस्त्रिभिः ॥&#x9;019c&lt;br&gt;&#xA;ततः शरसहस्राणि विमुञ्चन्विबभौ तदा ।&#x9;020a&lt;br&gt;&#xA;कर्णपुत्रो महाराज वर्षमाण इवाम्बुदः ॥&#x9;020c&lt;br&gt;&#xA;[द्रुपदस्तु ततः क्रुद्धो वृषसेनस्य कार्मुकम् ।&#x9;021a&lt;br&gt;&#xA;द्विधा चिच्छेद भल्लेन पीतेन निशितेन च ॥&#x9;021c&lt;br&gt;&#xA;सोऽन्यत्कार्मुकमादाय रुक्मबद्धं नवं दृढम् ।&#x9;022a&lt;br&gt;&#xA;तूणादाकृष्य विमलं भल्लं पीतं शितं दृढम् ॥&#x9;022c&lt;br&gt;&#xA;कार्मुके योजयित्वा तं द्रुपदं सन्निरीक्ष्य च ।&#x9;023a&lt;br&gt;&#xA;आकर्णपूर्णं मुमुचे त्रासयन्सर्वसोमकान् ॥&#x9;023c&lt;br&gt;&#xA;हृदयं तस्य भित्त्वा च जगाम वसुधातलम् ।&#x9;024a&lt;br&gt;&#xA;कश्मलं प्राविशद्राजा वृषसेनशराहतः ॥&#x9;024c&lt;br&gt;&#xA;सारथिस्तमपोवाह स्मरन्सारथिचेष्टितम् ।&#x9;025a&lt;br&gt;&#xA;तस्मिन्प्रभग्ने राजेन्द्र पाञ्चालानां महारथे ॥]&#x9;025c&lt;br&gt;&#xA;ततस्तु द्रुपदानीकं शरैश्छिन्नतनुच्छदम् ।&#x9;026a&lt;br&gt;&#xA;सम्प्राद्रवद्रणाद्राजन्निशीथे भैरवे सति ॥&#x9;026c&lt;br&gt;&#xA;प्रदीपैरपरित्यक्तैर्ज्वलद्भिस्तैः समन्ततः ।&#x9;027a&lt;br&gt;&#xA;व्यराजद्वसुधा तत्र वीताभ्रा द्यौरिव ग्रहैः ॥&#x9;027c&lt;br&gt;&#xA;तथाङ्गदैर्निपतितैर्व्यराजत वसुन्धरा ।&#x9;028a&lt;br&gt;&#xA;प्रावृट्काले महाराज विद्युद्भिरिव तोयदः ॥&#x9;028c&lt;br&gt;&#xA;ततः कर्णसुतात्त्रस्ताः सोमका विप्रदुद्रुवुः ।&#x9;029a&lt;br&gt;&#xA;यथेन्द्रभयवित्रस्ता दानवास्तारकामये ॥&#x9;029c&lt;br&gt;&#xA;तेनार्द्यमानाः समरे द्रवमाणाश्च सोमकाः ।&#x9;030a&lt;br&gt;&#xA;व्यराजन्त महाराज प्रदीपैरवभासिताः ॥&#x9;030c&lt;br&gt;&#xA;तांस्तु निर्जित्य समरे कर्णपुत्रो व्यरोचत ।&#x9;031a&lt;br&gt;&#xA;मध्यन्दिनमनुप्राप्तो घर्मांशुरिव भारत ॥&#x9;031c&lt;br&gt;&#xA;तेषु राजसहस्रेषु तावकेषु परेषु च ।&#x9;032a&lt;br&gt;&#xA;एक एव ज्वलंस्तस्थौ वृषसेनः प्रतापवान् ॥ &#x9;032c&lt;br&gt;&#xA;स विजित्य रणे शूरान्सोमकानां महारथान् ।&#x9;033a&lt;br&gt;&#xA;जगाम त्वरितस्तत्र यत्र राजा युधिष्ठिरः ॥&#x9;033c&lt;br&gt;&#xA;प्रतिविन्ध्यमथ क्रुद्धं प्रदहन्तं रणे रिपून् ।&#x9;034a&lt;br&gt;&#xA;दुःशासनस्तव सुतः प्रत्यगच्छन्महारथः ॥&#x9;034c&lt;br&gt;&#xA;तयोः समागमो राजंश्चित्ररूपो बभूव ह ।&#x9;035a&lt;br&gt;&#xA;व्यपेतजलदे व्योम्नि बुधभास्करयोरिव ॥&#x9;035c&lt;br&gt;&#xA;प्रतिविन्ध्यं तु समरे कुर्वाणं कर्म दुष्करम् ।&#x9;036a&lt;br&gt;&#xA;&#39;अपूजयन्महाराज तव सैन्ये महारथाः ।&#39;&#x9;036c&lt;br&gt;&#xA;दुःशासनस्त्रिभिर्बाणैर्ललाटे समविध्यत ॥&#x9;036e&lt;br&gt;&#xA;सोऽतिविद्धो बलवता तव पुत्रेण धन्विना ।&#x9;037a&lt;br&gt;&#xA;विरराज महाबाहुः सशृङ्ग इव पर्वतः ॥&#x9;037c&lt;br&gt;&#xA;दुःशासनं तु समरे प्रतिविन्ध्यो महारथः ।&#x9;038a&lt;br&gt;&#xA;नवभिः सायकैर्विद्ध्वा पुनर्विव्याध सप्तभिः ॥&#x9;038c&lt;br&gt;&#xA;तत्र भारत पुत्रस्ते कृतवान्कर्म दुष्करम् ।&#x9;039a&lt;br&gt;&#xA;प्रतिविन्ध्यहयानुग्रैः पातयामास सायकैः ॥&#x9;039c&lt;br&gt;&#xA;सारथिं चास्य भल्लेन ध्वजं च समपातयत् ।&#x9;040a&lt;br&gt;&#xA;रथं च तिलशो राजन्व्यधमत्तस्य धन्विनः ॥&#x9;040c&lt;br&gt;&#xA;पताकाश्च सतूणीरा रश्मीन्योक्त्राणि च प्रभो ।&#x9;041a&lt;br&gt;&#xA;चिच्छेद तिलशः क्रुद्धःशरैः सन्नतपर्वभिः ॥&#x9;041c&lt;br&gt;&#xA;विरथः स तु धर्मात्मा धनुष्पाणिरवस्थितः ।&#x9;042a&lt;br&gt;&#xA;अयोधयत्तव सुतं किरञ्शरशतान्बहून् ॥&#x9;042c&lt;br&gt;&#xA;क्षुरप्रेण धनुस्तस्य चिच्छेद तनयस्तव ।&#x9;043a&lt;br&gt;&#xA;अथैनं दशभिर्बाणेश्छिन्नधन्वानमार्दयत् ॥&#x9;043c&lt;br&gt;&#xA;तं दृष्ट्वा विरथं तत्र भ्रातरोऽस्य महारथाः ।&#x9;044a&lt;br&gt;&#xA;अन्ववर्तन्त सङ्ग्रामे महत्या सेनया सह ॥&#x9;044c&lt;br&gt;&#xA;आप्लुतः स ततो यानं सुतसोमस्य भास्वरम् ।&#x9;045a&lt;br&gt;&#xA;धनुर्गृह्य महाराज विव्याध तनयं तव ॥&#x9;045c&lt;br&gt;&#xA;ततस्तु तावकाः सर्वे परिवार्य सुतं तव ।&#x9;046a&lt;br&gt;&#xA;अभ्यवर्तन्त वेगेन महत्या सेनया वृताः ॥&#x9;046c&lt;br&gt;&#xA;ततः प्रववृते युद्धं तव तेषां च भारत ।&#x9;047a&lt;br&gt;&#xA;निशीथे दारुणे काले यमराष्ट्रविवर्धनम् ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/170/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/170/</guid>
      <description>&lt;p&gt;श्रीः&#xA;अध्यायः 170&#xA;नकुलकृपाभ्यां शकुनिशिखण्डिपराजयः ॥ 1 ॥&#xA;सञ्जय उवाच &#x9;001&lt;br&gt;&#xA;नकुलं रभसं युद्धे निघ्नन्तं वाहिनीं तव ।&#x9;001a&lt;br&gt;&#xA;अभ्ययात्सौबलः क्रुद्धस्तिष्ठतिष्ठेति चाब्रवीत् ॥&#x9;001c&lt;br&gt;&#xA;कृतवैरौ तु तौ वीरावन्योन्यवधकाङ्क्षिणौ ।&#x9;002a&lt;br&gt;&#xA;शरैः पूर्णायतोत्सृष्टैरन्योन्यमभिजघ्नतुः ॥&#x9;002c&lt;br&gt;&#xA;यथैव नकुलो राजञ्शरवर्षाण्यमुञ्चत ।&#x9;003a&lt;br&gt;&#xA;तथैव सौबलश्चापि शिक्षां सन्दर्शयन्युधि ॥&#x9;003c&lt;br&gt;&#xA;तावुभौ समरे शूरौ शरकण्टकिनौ तदा ।&#x9;004a&lt;br&gt;&#xA;व्यराजेतां महाराज श्वाविधौ शललैरिव ॥&#x9;004c&lt;br&gt;&#xA;रुक्मपुङ्खैरजिह्माग्रैः शरैश्छिन्नतनुच्छदौ ।&#x9;005a&lt;br&gt;&#xA;रुधिरौघपरिक्लिन्नौ व्यभ्राजेतां महामृधे ॥&#x9;005c&lt;br&gt;&#xA;तपनीयनिभौ चित्रो कल्पवृक्षाविव द्रुमौ ।&#x9;006a&lt;br&gt;&#xA;किंशुकाविव चोत्फुल्लौ प्रकाशेते रणाजिरे ॥&#x9;006c&lt;br&gt;&#xA;तावुभौ समरे शूरौ शरकण्टकिनौ तदा ।&#x9;007a&lt;br&gt;&#xA;व्यराजेतां महाराज कण्टकैरिव शाल्मली ॥&#x9;007c&lt;br&gt;&#xA;सुजिह्मं प्रेक्षमाणौ च राजन्विवृतलोचनौ ।&#x9;008a&lt;br&gt;&#xA;क्रोधसंरक्तनयनौ निर्दहन्तौ परस्परम् ॥&#x9;008c&lt;br&gt;&#xA;श्यालस्तु तव सङ्क्रुद्धो माद्रीपुत्रं हसन्निव ।&#x9;009a&lt;br&gt;&#xA;कर्णिनैकेन विव्याध हृदये निशितेन ह ॥&#x9;009c&lt;br&gt;&#xA;नकुलस्तु भृशं विद्धः श्यालेन तव धन्विना ।&#x9;010a&lt;br&gt;&#xA;निषसाद रथोपस्थे कश्मलं चाविशन्महत् ॥&#x9;010c&lt;br&gt;&#xA;अत्यन्तवैरिणं दृप्तं दृष्ट्वा शत्रुं तथाऽऽगतम् ।&#x9;011a&lt;br&gt;&#xA;ननाद शकुनी राजंस्तपान्ते जलदो यथा ॥&#x9;011c&lt;br&gt;&#xA;प्रतिलभ्य ततः सञ्ज्ञां नकुलः पाण्डुनन्दनः ।&#x9;012a&lt;br&gt;&#xA;अभ्ययात्सौबलं भूयो व्यात्तानन इवान्तकः ॥&#x9;012c&lt;br&gt;&#xA;सङ्क्रुद्धः शकुनिं षष्ट्या विव्याध भरतर्षभ ।&#x9;013a&lt;br&gt;&#xA;पुनश्चैनं शतेनैव नाराचानां स्तनान्तरे ॥&#x9;013c&lt;br&gt;&#xA;अथास्य सशरं चापं मुष्टिदेशेऽच्छिनत्तदा ।&#x9;014a&lt;br&gt;&#xA;ध्वजं च त्वरितं छित्त्वा रथाद्भूमावपातयत् ॥&#x9;014c&lt;br&gt;&#xA;विशिखेन च तीक्ष्णेन पीतेन निशितेन च ।&#x9;015a&lt;br&gt;&#xA;ऊरू निर्भिद्य चैकेन नकुलः पाण्डुनन्दनः ।&#x9;015c&lt;br&gt;&#xA;श्येनं सपक्षं व्याधेन पातयामास तं तदा ॥&#x9;015e&lt;br&gt;&#xA;सोऽतिविद्धो महाराज रथोपस्थ उपाविशत् ।&#x9;016a&lt;br&gt;&#xA;ध्वजयष्टिं परिक्लिश्य कामुकः कामिनीं यथा ॥&#x9;016c&lt;br&gt;&#xA;तं विसञ्ज्ञं निपतितं दृष्ट्वा श्यालं तवानघ ।&#x9;017a&lt;br&gt;&#xA;अपोवाह रथेनाशु सारथिर्ध्वजिनीमुखात् ॥&#x9;017c&lt;br&gt;&#xA;ततः सञ्चुक्रुशुः पार्था ये च तेषां पदानुगाः ॥&#x9;018ac&lt;br&gt;&#xA;निर्जित्य च रणे शत्रुं नकुलः शत्रुतापनः ।&#x9;019a&lt;br&gt;&#xA;अब्रवीत्सारथिं क्रुद्धो द्रोणानीकाय मां वह ॥&#x9;019c&lt;br&gt;&#xA;तस्य तद्वचनं श्रुत्वा माद्रीपुत्रस्य सारथिः ।&#x9;020a&lt;br&gt;&#xA;प्रायात्तेन तदा राजन्यत्र द्रोणो व्यवस्थितः ॥&#x9;020c&lt;br&gt;&#xA;शिखण्डिनं तु समरे द्रोणप्रेप्सुं विशाम्पते ।&#x9;021a&lt;br&gt;&#xA;कृपः शारद्वतो यत्तः प्रत्यगच्छत्स वेगितः ॥&#x9;021c&lt;br&gt;&#xA;गौतमं द्रुतमायान्तं द्रोणानीकमरिन्दमम् ।&#x9;022a&lt;br&gt;&#xA;विव्याध नवभिर्भल्लैः शिखण्डी प्रहसन्निव ॥&#x9;022c&lt;br&gt;&#xA;तमाचार्यो महाराज विद्ध्वा पञ्चभिराशुगैः |&#x9;023a&lt;br&gt;&#xA;पुनर्विव्याध विंशत्या पुत्राणां प्रियकृत्तव ॥&#x9;023c&lt;br&gt;&#xA;महद्युद्धं तयोरासीद्घोररूपं भयानकम् |&#x9;024a&lt;br&gt;&#xA;यथा देवासुरे युद्धे शम्बरामरराजयोः ॥&#x9;024c&lt;br&gt;&#xA;शरजालावृतं व्योम चक्रतुस्तौ महारथौ ।&#x9;025a&lt;br&gt;&#xA;मेघाविव तपापाये वीरौ समरदुर्मदौ ।&#x9;025c&lt;br&gt;&#xA;प्रकृत्या घोररूपं तदासीद्घोरतरं पुनः ॥&#x9;025e&lt;br&gt;&#xA;रात्रिश्च भरतश्रेष्ठ योधानां युद्धशालिनाम् ।&#x9;026a&lt;br&gt;&#xA;कालरात्रिनिभा ह्यासीद्घोररूपा भयानका ॥&#x9;026c&lt;br&gt;&#xA;शिखण्डी तु महाराज गौतमस्य महद्धनुः ।&#x9;027a&lt;br&gt;&#xA;अर्धचन्द्रेण चिच्छेद सज्यं सविशिखं तदा ॥&#x9;027c&lt;br&gt;&#xA;तस्य क्रुद्धः कृपो राजञ्शक्तिं चिक्षेप दारुणाम् ।&#x9;028a&lt;br&gt;&#xA;स्वर्णदण्डामकुण्ठाग्रां कर्मारपरिमार्जिताम् ॥&#x9;028c&lt;br&gt;&#xA;तामापतन्तीं चिच्छेद शिखण्डी बहुभिः शरैः ।&#x9;029a&lt;br&gt;&#xA;सापतन्मेदिनीं कृत्ता भासयन्ती महाप्रभा ॥&#x9;029c&lt;br&gt;&#xA;अथान्यद्धनुरादाय गौतमो रथिनां वरः ।&#x9;030a&lt;br&gt;&#xA;प्राच्छादयच्छितैर्बाणैर्महाराज शिखण्डिनम् ॥&#x9;030c&lt;br&gt;&#xA;स च्छाद्यमानः समरे गौतमेन यशस्विना ।&#x9;031a&lt;br&gt;&#xA;न्यषीदत रथोपस्थे शिखण्डी रथिनां वरः ॥&#x9;031c&lt;br&gt;&#xA;सीदन्तं चैनमालोक्य कृपः शारद्वतो युधि ।&#x9;032a&lt;br&gt;&#xA;आजघ्ने बहुभिर्बाणैर्जिघांसन्निव भारत ॥&#x9;032c&lt;br&gt;&#xA;विमुखं तु रणे दृष्ट्वा याज्ञसेनिं महारथम् ।&#x9;033a&lt;br&gt;&#xA;पाञ्चालाः सोमकाश्चैव परिवव्रुः समन्ततः ॥&#x9;033c&lt;br&gt;&#xA;तथैव तव पुत्राश्च परिवव्रुर्द्विजोत्तमम् ।&#x9;034a&lt;br&gt;&#xA;महत्या सेनया सार्धं ततो युद्धमवर्तत ॥&#x9;034c&lt;br&gt;&#xA;रथानां च रणे राजन्नन्योन्यमभिधावताम् ।&#x9;035a&lt;br&gt;&#xA;बभूव तुमुलः शब्दो मेघानां गर्जतामिव ॥&#x9;035c&lt;br&gt;&#xA;द्रवतां सादिनां चैव गजानां च विशाम्पते ।&#x9;036a&lt;br&gt;&#xA;अन्योन्यमभितो राजन्क्रूरमायोधनं बभौ ॥&#x9;036c&lt;br&gt;&#xA;पत्तीनां द्रवतां चैव पादशब्देन मेदिनी ।&#x9;037a&lt;br&gt;&#xA;अकम्पत महाराज भयत्रस्तेव चाङ्गना ॥&#x9;037c&lt;br&gt;&#xA;रथिनो रथमारुह्य प्रद्रुता वेगवत्तरम् ।&#x9;038a&lt;br&gt;&#xA;अगृह्णन्बहवो राजञ्शलभान्वायसा इव ॥&#x9;038c&lt;br&gt;&#xA;तथा गजान्प्रभिन्नांश्च सम्प्रभिन्ना महागजाः ।&#x9;039a&lt;br&gt;&#xA;तस्मिन्नेव पदे यत्ता निगृह्णन्ति स्म भारत ॥&#x9;039c&lt;br&gt;&#xA;सादी सादिनमासाद्य पत्तयश्च पदातिनम् ।&#x9;040a&lt;br&gt;&#xA;समासाद्य रणेऽन्योन्यं संरब्धा नातिचक्रमुः ॥&#x9;040c&lt;br&gt;&#xA;धावतां द्रवतां चैव पुनरावर्ततामपि ।&#x9;041a&lt;br&gt;&#xA;बभूव तत्र सैन्यानां शब्दः सुविपुलो निशि ॥&#x9;041c&lt;br&gt;&#xA;दीप्यमानाः प्रदीपाश्च रथवारणवाजिषु ।&#x9;042a&lt;br&gt;&#xA;अदृश्यन्त महाराज महोल्का इव खाच्च्युताः ॥&#x9;042c&lt;br&gt;&#xA;सा निशा भरतश्रेष्ठ प्रदीपैरवभासिता ।&#x9;043a&lt;br&gt;&#xA;दिवसप्रतिमा राजन्बभूव रणमूर्धनि ॥&#x9;043c&lt;br&gt;&#xA;आदित्येन यथा व्याप्तं तमो लोके प्रणश्यति ।&#x9;044a&lt;br&gt;&#xA;तथा नष्टं तमो घोरं दीपैर्दीप्तैरितस्ततः ॥&#x9;044c&lt;br&gt;&#xA;दिवं च पृथिवीं चैव दिशश्च प्रदिशस्तथा ।&#x9;045a&lt;br&gt;&#xA;रजसा तमसा व्याप्ता द्योतिताः प्रभया पुनः ॥&#x9;045c&lt;br&gt;&#xA;अस्त्राणां कवचानां च मणीनां च महात्मनाम् ।&#x9;046a&lt;br&gt;&#xA;अन्तर्दधुः प्रभाः सर्वा दीपैस्तैरवभासिताः ॥&#x9;046c&lt;br&gt;&#xA;तस्मिन्कोलाहले युद्धे वर्तमाने निशामुखे ।&#x9;047a&lt;br&gt;&#xA;न किञ्चिद्विदुरात्मानमयमस्मीति भारत ॥&#x9;047c&lt;br&gt;&#xA;अवधीत्समरे पुत्रं पिता भरतसत्तम ।&#x9;048a&lt;br&gt;&#xA;पुत्रश्च पितरं मोहात्सखायं च सखा तथा ।&#x9;048c&lt;br&gt;&#xA;स्वस्रीयं मातुलश्चापि स्वस्रीयश्चापि मातुलम् ॥&#x9;048e&lt;br&gt;&#xA;स्वे स्वान्परे परांश्चापि निजघ्नुरितरेतरम् ।&#x9;049a&lt;br&gt;&#xA;निर्मर्यादमभूद्युद्धं रात्रौ भीरुभयानकम् ॥ ॥&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/171/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/171/</guid>
      <description>&lt;p&gt;श्रीः&#xA;अध्यायः 171&#xA;द्रोणधृष्टद्युम्नादीनां सङ्कुलयुद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;तस्मिन्सुतुमुले युद्धे वर्तमाने भयावहे ।&#x9;001a&lt;br&gt;&#xA;धृष्टद्युम्नो महाराज द्रोणमेवाभ्यवर्तत ॥&#x9;001c&lt;br&gt;&#xA;सन्दधानो धनुःश्रेष्ठं ज्यां विकुर्षन्पुनःपुनः ।&#x9;002a&lt;br&gt;&#xA;अभ्यद्रवत द्रोणस्य रथं रुक्मविभूषितम् ॥&#x9;002c&lt;br&gt;&#xA;धृष्टद्युम्नमथायान्तं द्रोणस्यान्तचिकीर्षया ।&#x9;003a&lt;br&gt;&#xA;परिवव्रुर्महाराज पाञ्चालाः पाण्डवैः सह ॥&#x9;003c&lt;br&gt;&#xA;तथा परिवृतं दृष्ट्वा द्रोणमाचार्यसत्तमम् ।&#x9;004a&lt;br&gt;&#xA;पुत्रास्ते सर्वतो यत्ता ररक्षुर्द्रोणमाहवे ॥&#x9;004c&lt;br&gt;&#xA;बलार्णवौ ततस्तौ तु समेयातां निशामुखे ।&#x9;005a&lt;br&gt;&#xA;वातोद्धूतौ क्षुब्धसत्वौ भैरवौ सागराविव ॥&#x9;005c&lt;br&gt;&#xA;ततो द्रोणं महाराज पाञ्चाल्यः पञ्चभिः शरैः ।&#x9;006a&lt;br&gt;&#xA;विव्याध हृदये तूर्णं सिंहनादं ननाद च ॥&#x9;006c&lt;br&gt;&#xA;तं द्रोणः पञ्चविंशत्या विद्ध्वा भारत संयुगे ।&#x9;007a&lt;br&gt;&#xA;चिच्छेदान्येन भल्लेन धनुरस्य महास्वनम् ॥&#x9;007c&lt;br&gt;&#xA;धृष्टद्युम्नस्तु निर्विद्धो द्रोणेन भरतर्षभ ।&#x9;008a&lt;br&gt;&#xA;उत्ससर्ज धनुस्तूर्णं सन्दश्य दशनच्छदम् ॥&#x9;008c&lt;br&gt;&#xA;ततः क्रुद्धो महाराज धृष्टद्युम्नः प्रतापवान् ।&#x9;009a&lt;br&gt;&#xA;आददेऽन्यद्धनुःश्रेष्ठं द्रोणस्यान्तचिकीर्षया ॥&#x9;009c&lt;br&gt;&#xA;विकृष्य च धनुश्चित्रमाकर्णात्परवीरहा ।&#x9;010a&lt;br&gt;&#xA;द्रोणस्यानत्करं घोरं व्यसृजत्सायकं ततः ॥&#x9;010c&lt;br&gt;&#xA;स विसृष्टो बलवता शरो घोरो महामृधे ।&#x9;011a&lt;br&gt;&#xA;भासयामास तत्सैन्यं दिवाकर इवोदितः ॥&#x9;011c&lt;br&gt;&#xA;तं तु दृष्ट्वा शरं घोरं देवगन्धर्वमानवाः ।&#x9;012a&lt;br&gt;&#xA;स्वस्त्यस्तु समरे राजन्द्रोणायेत्यब्रुवन्वचः ॥&#x9;012c&lt;br&gt;&#xA;तं तु सायकमायान्तमाचार्यस्य रथं प्रति ।&#x9;013a&lt;br&gt;&#xA;कर्णो द्वादशधा राजंश्चिच्छेद कृतहस्तवत् ॥&#x9;013c&lt;br&gt;&#xA;स च्छिन्नो बहुधा राजन्सूतपुत्रेण धन्विना ।&#x9;014a&lt;br&gt;&#xA;निपपात शरस्तूर्णं निर्विषो भुजगो यथा ॥&#x9;014c&lt;br&gt;&#xA;&#39;छित्त्वा तु समरे बाणं शरैः सन्नतपर्वभिः ।&#39;&#x9;015a&lt;br&gt;&#xA;धृष्टद्युम्नं ततः कर्णो विव्याध दशभिः शरैः ॥&#x9;015c&lt;br&gt;&#xA;पञ्चभिर्द्रोणपुत्रस्तु स्वयं द्रोणस्तु सप्तभिः ।&#x9;016a&lt;br&gt;&#xA;शल्यश्च दशभिर्बाणैस्त्रिभिर्दुःशासनस्तथा ॥&#x9;016c&lt;br&gt;&#xA;दुर्योधनस्तु विंशत्या शकुनिश्चापि पञ्चभिः ।&#x9;017a&lt;br&gt;&#xA;पाञ्चाल्यं त्वरयाऽविध्यन्सर्व एव महारथाः ॥&#x9;017c&lt;br&gt;&#xA;स विद्धः सप्तभिर्घोरैर्द्रोणस्यार्थे महाहवे ।&#x9;018a&lt;br&gt;&#xA;सर्वानसम्भ्रमाद्राजन्प्रत्यविद्ध्यत्त्रिभिस्त्रिभिः ।&#x9;018c&lt;br&gt;&#xA;द्रोणं द्रौणिं च कर्णं च विव्याध च तवात्मजम् ॥&#x9;018e&lt;br&gt;&#xA;ते भिन्ना धन्विना तेन धृष्टद्युम्नं पुनर्मृधे ।&#x9;019a&lt;br&gt;&#xA;विव्यधुः पञ्चभिस्तूर्णमेकैको रथिनां वरः ॥&#x9;019c&lt;br&gt;&#xA;द्रुमसेनस्तु सङ्क्रुद्धो राजन्विव्याध पत्रिणा ।&#x9;020a&lt;br&gt;&#xA;त्रिभिश्चान्यैः शरैस्तूर्णं तिष्ठ तिष्ठेति चाब्रवीत् ॥&#x9;020c&lt;br&gt;&#xA;स तु तं प्रतिविव्याध त्रिभिस्तीक्ष्णैरजिह्मगैः ।&#x9;021a&lt;br&gt;&#xA;स्वर्णपुङ्खैः शिलाधौतैः प्राणान्तकरणैर्युधि ॥&#x9;021c&lt;br&gt;&#xA;भल्लेनान्येन तु पुनः सुवर्णोज्ज्वलकुण्डलम् ।&#x9;022a&lt;br&gt;&#xA;निचकर्त शिरः कायाद्द्रुमसेनस्य वीर्यवान् ॥&#x9;022c&lt;br&gt;&#xA;तच्छिरो न्यपतद्भूमौ सन्दष्टौष्ठपुटं रणे ।&#x9;023a&lt;br&gt;&#xA;महावातसमुद्धूतं पक्वं तालफलं यथा ॥&#x9;023c&lt;br&gt;&#xA;तान्स विद्ध्वा पुनर्योधान्वीरः सुनिशितैः शरैः ।&#x9;024a&lt;br&gt;&#xA;राधेयस्याच्छिनद्भल्लैः कार्मुकं चित्रयोधिनः ॥&#x9;024c&lt;br&gt;&#xA;न तु तन्ममृषे कर्णो धनुषश्छेदनं तथा ।&#x9;025a&lt;br&gt;&#xA;निकर्तनमिवात्युग्रं लाङ्गूलस्य महाहरिः ॥&#x9;025c&lt;br&gt;&#xA;सोऽन्यद्धनुः समादाय क्रोधरक्तेक्षणः श्वसन् ।&#x9;026a&lt;br&gt;&#xA;अभ्यद्रवच्छरौघैस्तं धृष्टद्युम्नं महाबलम् ॥&#x9;026c&lt;br&gt;&#xA;दृष्ट्वा कर्णं तु संरब्धं ते वीराः षड्रथर्षभाः ।&#x9;027a&lt;br&gt;&#xA;पाञ्चाल्यपुत्रं त्वरिताः परिवव्रुर्जिघांसया ॥&#x9;027c&lt;br&gt;&#xA;षण्णां योधप्रवीराणां तावकानां पुरस्कृतम् ।&#x9;028a&lt;br&gt;&#xA;मृत्योरास्यमनुप्राप्तं धृष्टद्युम्नमममंस्महि ॥&#x9;028c&lt;br&gt;&#xA;पतस्मिन्नेव काले तु दाशार्हो विकिरञ्छरान् ।&#x9;029a&lt;br&gt;&#xA;धृष्टद्युम्नं पराक्रान्तं सात्यकिः प्रत्यपद्यत ॥&#x9;029c&lt;br&gt;&#xA;तमायान्तं महेष्वासं सात्यकिं युद्धदुर्मदम् ।&#x9;030a&lt;br&gt;&#xA;राधेयो दशभिर्बाणैः प्रत्यविध्यदजिह्मगैः ॥&#x9;030c&lt;br&gt;&#xA;तं सात्यकिर्महाराज विव्याध दशभिः शरैः ।&#x9;031a&lt;br&gt;&#xA;पश्यतां सर्ववीराणां मा गास्तिष्ठेति चाब्रवीत् ॥&#x9;031c&lt;br&gt;&#xA;स सात्यकेस्तु बलिनः कर्णस्य च महात्मनः ।&#x9;032a&lt;br&gt;&#xA;आसीत्समागमो राजन्बलिवासवयोरिव ॥&#x9;032c&lt;br&gt;&#xA;त्रासयन्रथघोषेण क्षत्रियान्क्षत्रियर्षभः ।&#x9;033a&lt;br&gt;&#xA;राजीवलोचनं कर्णं सात्यकिः प्रत्यविध्यत ॥&#x9;033c&lt;br&gt;&#xA;कम्पयन्निव घोषेण धनुषो वसुधां बली ।&#x9;034a&lt;br&gt;&#xA;सूतपुत्रो महाराज सात्यकिं प्रत्ययोधयत् ॥&#x9;034c&lt;br&gt;&#xA;विपाठकर्णिनाराचैर्वत्सदन्तैः क्षुरैरपि ।&#x9;035a&lt;br&gt;&#xA;कर्णः शरशतैश्चापि शैनेयं प्रत्यनिद्ध्यत ॥&#x9;035c&lt;br&gt;&#xA;तथैव युध्यमानोऽपि वृष्णीनां प्रवरो युधि ।&#x9;036a&lt;br&gt;&#xA;अभ्यवर्षच्छरैः कर्णं तद्युद्धमभवत्समम् ॥&#x9;036c&lt;br&gt;&#xA;तावकाश्च महाराज कर्णपुत्रश्च दंशितः ।&#x9;037a&lt;br&gt;&#xA;सात्यकिं विव्यधुस्तूर्ण समन्तान्निशितैः शरैः ॥&#x9;037c&lt;br&gt;&#xA;अस्त्रैरस्त्राणि संवार्य तेषां कर्णस्य वा विभो ।&#x9;038a&lt;br&gt;&#xA;अविद्ध्यत्सात्यकिः क्रुद्धो वृषसेनं स्तनान्तरे ॥&#x9;038c&lt;br&gt;&#xA;तेन बाणेन निर्विद्धो वृषसेनो विशाम्पते ।&#x9;039a&lt;br&gt;&#xA;न्यपतत्स रथे मूढो धनुरुत्सृज्य वीर्यवान् ॥&#x9;039c&lt;br&gt;&#xA;ततः कर्णो हतं मत्वा वृषसेनं महारथम् ।&#x9;040a&lt;br&gt;&#xA;पुत्रशोकाभिसन्तप्तः सात्यकिं प्रत्यपीडयत् ॥&#x9;040c&lt;br&gt;&#xA;पीड्यमानस्तु कर्णेन युयुधानो महारथः ।&#x9;041a&lt;br&gt;&#xA;विव्याध बहुभिः कर्णं त्वरमाणः पुनःपुनः ॥&#x9;041c&lt;br&gt;&#xA;स कर्णं दशभिर्विद्ध्वा वृषसेनं च सप्तभिः ।&#x9;042a&lt;br&gt;&#xA;स हस्तावापधनुषी तयोश्चिच्छेद सात्वतः ॥&#x9;042c&lt;br&gt;&#xA;तावन्ये धनुषी सज्जे कृत्वा शत्रुभयङ्करे |&#x9;043a&lt;br&gt;&#xA;युयुधानमविध्येतां समन्तान्निशितैः शरैः ॥&#x9;043c&lt;br&gt;&#xA;वर्तमाने तु सङ्ग्रामे तस्मिन्वीरवरक्षये ।&#x9;044a&lt;br&gt;&#xA;अतीव शुश्रुवे राजन्गाण्डीवस्य महास्वनः ॥&#x9;044c&lt;br&gt;&#xA;श्रुत्वा तु रथनिर्घोषं गाण्डीवस्य च निःस्वनम् ।&#x9;045a&lt;br&gt;&#xA;सूतपुत्रोऽब्रवीद्राजन्दुर्योधनमिदं वचः ॥&#x9;045c&lt;br&gt;&#xA;एष सर्वां चमूं हत्वा मुख्यांश्चैव नरर्षभान् ।&#x9;046a&lt;br&gt;&#xA;पौरवांश्च महेष्वासो विक्षिपन्नुत्तमं धनुः ॥&#x9;046c&lt;br&gt;&#xA;पार्थो विजयते तत्र गाण्डीवनिनदो महान् ।&#x9;047a&lt;br&gt;&#xA;श्रूयते रथघोषश्च वासवस्येव नर्दतः ॥&#x9;047c&lt;br&gt;&#xA;करोति पाण्डवो व्यक्तं कर्मौपयिकमात्मनः ।&#x9;048a&lt;br&gt;&#xA;एषा विदार्यते राजन्बहुधा भारती चमूः ॥&#x9;048c&lt;br&gt;&#xA;विप्रकीर्णान्यनीकानि न हि तिष्ठन्ति कर्हिचित् ।&#x9;049a&lt;br&gt;&#xA;वातेनेव समुद्धूतमभ्रजालं विदीर्यते ॥&#x9;049c&lt;br&gt;&#xA;सव्यसाचिनमासाद्य भिन्ना नौरिव सागरे ॥&#x9;050ac&lt;br&gt;&#xA;द्रवतां योधमुख्यानां गाण्डीवप्रेषितैः शरैः ।&#x9;051a&lt;br&gt;&#xA;विद्धानां शतशो राजञ्श्रूयते निःस्वनो महान् ॥&#x9;051c&lt;br&gt;&#xA;शृणु दुन्दुभिनिर्घोषमर्जुनस्य रथं प्रति ।&#x9;052a&lt;br&gt;&#xA;निशीथे राजशार्दूल स्तनयित्नोरिवाम्बरे ॥&#x9;052c&lt;br&gt;&#xA;हाहाकाररवांश्चैव सिंहनादांश्च पुष्कलान् ।&#x9;053a&lt;br&gt;&#xA;शृणु शब्दान्बहुविधानर्जुनस्य रथं प्रति ॥&#x9;053c&lt;br&gt;&#xA;अयं मध्ये स्थितोऽस्माकं सात्यकिः सात्वतां वरः ।&#x9;054a&lt;br&gt;&#xA;इह चेल्लभ्यते लक्ष्यं कृत्स्नाञ्जेष्यामहे परान् ॥&#x9;054c&lt;br&gt;&#xA;एष पाञ्चालराजस्य पुत्रो द्रोणेन सङ्गतः ।&#x9;055a&lt;br&gt;&#xA;सर्वतः संवृतो योधैः शूरैश्च रथसत्तमैः ॥&#x9;055c&lt;br&gt;&#xA;सात्यकिं यदि हन्याम धृष्टद्युम्नं च पार्षतम् ।&#x9;056a&lt;br&gt;&#xA;असंशयं महाराज ध्रुवो नो विजयो भवेत् ॥&#x9;056c&lt;br&gt;&#xA;सौभद्रवदिमौ वीरौ परिवार्य महारथौ ।&#x9;057a&lt;br&gt;&#xA;प्रयतामो महाराज निहन्तुं वृष्णिपार्षतौ ॥&#x9;057c&lt;br&gt;&#xA;सव्यसाची पुरोऽभ्येति द्रोणानीकाय भारत ।&#x9;058a&lt;br&gt;&#xA;संसक्तं सात्यकिं ज्ञात्वा बहुभिः कुरुपुङ्गवैः ॥&#x9;058c&lt;br&gt;&#xA;तत्र गच्छन्तु बहवः प्रवरा रथसत्तमाः ।&#x9;059a&lt;br&gt;&#xA;यावत्पार्थो न जानाति सात्यकिं बहुभिर्वृतम् ॥&#x9;059c&lt;br&gt;&#xA;ते त्वरध्वं तथा शूराः शराणां मोक्षणे भृशम् ।&#x9;060a&lt;br&gt;&#xA;यथा त्विह व्रजत्येष परलोकाय माधवः ।&#x9;060c&lt;br&gt;&#xA;तथा कुरु महाराज सुनीत्या सुप्रयुक्तया ॥&#x9;060e&lt;br&gt;&#xA;कर्णस्य मतमास्थाय पुत्रस्ते प्राह सौबलम् ।&#x9;061a&lt;br&gt;&#xA;यथेन्द्रः समरे राजन्प्राह विष्णुं यशस्विनम् ॥&#x9;061c&lt;br&gt;&#xA;वृतः सहस्रैर्दशभिर्गजानामनिवर्तिनाम् ।&#x9;062a&lt;br&gt;&#xA;रथैश्च दशसाहस्रैस्तूर्णं याहि धनञ्जयम् ||&#x9;062c&lt;br&gt;&#xA;दुःशासनो दुर्विषहः सुबाहुर्दुःप्रधर्षणः ।&#x9;063a&lt;br&gt;&#xA;एते त्वामनुयास्यन्ति पत्तिभिर्बहुभिर्वृताः ॥&#x9;063c&lt;br&gt;&#xA;जहि कृष्णौ महाबाहो धर्मराजं च मातुल ।&#x9;064a&lt;br&gt;&#xA;नकुलं सहदेवं च भीमसेनं तथैव च ॥&#x9;064c&lt;br&gt;&#xA;देवानामिव देवेन्द्रे जयाशा त्वयि मे स्थिता ।&#x9;065a&lt;br&gt;&#xA;जहि मातुल कौन्तेयानसुरानिव पावकिः ॥&#x9;065c&lt;br&gt;&#xA;एवमुक्तो ययौ पार्थान्पुत्रेण तव सौबलः ।&#x9;066a&lt;br&gt;&#xA;महत्या सेनया सार्धं सह पुत्रैश्च ते विभो ॥&#x9;066c&lt;br&gt;&#xA;प्रियार्थं तव पुत्राणां दिधक्षुः पाण्डुनन्दनान् ।&#x9;067a&lt;br&gt;&#xA;ततः प्रववृते युद्धं तावकानां परैः सह ॥&#x9;067c&lt;br&gt;&#xA;प्रयाते सौबले राजन्पाण्डवानामनीकिनीम् ।&#x9;068a&lt;br&gt;&#xA;बलेन महता युक्तः सूतपुत्रस्तु सात्वतम् ॥&#x9;068c&lt;br&gt;&#xA;अभ्ययात्त्वरितो युद्धे किरञ्शरशतान्बहून् ।&#x9;069a&lt;br&gt;&#xA;तथैव पार्थिवाः सर्वे सात्यकिं पर्यवारयन् ॥&#x9;069c&lt;br&gt;&#xA;भारद्वाजस्ततो गत्वा धृष्टद्युम्नरथं प्रति ।&#x9;070a&lt;br&gt;&#xA;महद्युद्धं तदासीत्तु द्रोणस्य निशि भारत ।&#x9;070c&lt;br&gt;&#xA;धृष्टद्युम्नेन वीरेण पाञ्चालैश्च सहाद्भुतम् ॥ ॥&#x9;070e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/172/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/172/</guid>
      <description>&lt;p&gt;श्रीः&#xA;अध्यायः 172&#xA;सङ्कुलयुद्धम् ॥ 1 ॥ धृष्टद्युम्नादीनां हर्षात्सिंहनादः ॥ 2 ॥&#xA;सञ्जय उवाच &#x9;001&lt;br&gt;&#xA;ततस्ते प्राद्रवन्सर्वे त्वरिता युद्धदुर्मदाः ।&#x9;001a&lt;br&gt;&#xA;अमृष्यमाणाः संरब्धा युयुधानरथं प्रति ॥&#x9;001c&lt;br&gt;&#xA;ते रथैः कल्पितै राजन्हेमरूप्यविभूषितैः ।&#x9;002a&lt;br&gt;&#xA;सादिभिश्च गजैश्चैव परिवव्रुः समन्ततः ॥&#x9;002c&lt;br&gt;&#xA;अथैनं कोष्ठकीकृत्य सर्वतस्ते महारथाः ।&#x9;003a&lt;br&gt;&#xA;सिंहनादांस्ततश्चक्रुस्तर्जयन्ति स्म सात्यकिम् ॥&#x9;003c&lt;br&gt;&#xA;तेऽभ्यवर्षञ्छरैस्तीक्ष्णैः सात्यकिं सत्यविक्रमम् ।&#x9;004a&lt;br&gt;&#xA;त्वरमाणा महावीरा माधवस्य वधैषिणः ॥&#x9;004c&lt;br&gt;&#xA;तान्दृष्ट्वा पततस्तूर्णं शैनेयः परवीरहा ।&#x9;005a&lt;br&gt;&#xA;प्रत्यगृह्णान्महाबाहुः प्रमुञ्चन्विशिखान्बहून् ॥&#x9;005c&lt;br&gt;&#xA;तत्र वीरो महेष्वासः सात्यकिर्युद्धदुर्मदः ।&#x9;006a&lt;br&gt;&#xA;निचकर्त शिरांस्युग्रैः शरैः सन्नतपर्वभिः ॥&#x9;006c&lt;br&gt;&#xA;हस्तिहस्तान्हयग्रीवा बाहूनपि च सायुधान् ।&#x9;007a&lt;br&gt;&#xA;क्षुरप्रैः शातयामास तावकानां स माधवः ॥&#x9;007c&lt;br&gt;&#xA;पतितैश्चामरैश्चैव श्वेतच्छत्रैश्च भारत ।&#x9;008a&lt;br&gt;&#xA;बभूव धरणी पूर्णा नक्षत्रैर्द्यौरिव प्रभो ॥&#x9;008c&lt;br&gt;&#xA;एतेषां युयुधानेन युध्यतां युधि भारत ।&#x9;009a&lt;br&gt;&#xA;बभूव तुमुलः शब्दः प्रेतानां क्रन्दतामिव ॥&#x9;009c&lt;br&gt;&#xA;तेन शब्देन महता पूरिताऽभूद्वसुन्धरा ।&#x9;010a&lt;br&gt;&#xA;रात्रिः समभवच्चैव तीव्ररूपा भयावहा ॥&#x9;010c&lt;br&gt;&#xA;दीर्यमाणं बलं दृष्ट्वा युयुधानशराहतम् ।&#x9;011a&lt;br&gt;&#xA;श्रुत्वा च विपुलं नादं निशीथे रोमहर्षणे ॥&#x9;011c&lt;br&gt;&#xA;सुतस्तवाब्रवीद्राजन्सारथिं रथिनां वरः ।&#x9;012a&lt;br&gt;&#xA;यत्रैष शब्दस्तत्राश्वांश्चोदयेति पुनःपुनः ॥&#x9;012c&lt;br&gt;&#xA;तेन सञ्चोद्यमानस्तु ततस्तांस्तुरगोत्तमान् ।&#x9;013a&lt;br&gt;&#xA;सूतः सञ्चोदयामास युयुधानरथं प्रति ॥&#x9;013c&lt;br&gt;&#xA;ततो दुर्योधनः क्रुद्धो दृढधन्वा जितक्लमः ।&#x9;014a&lt;br&gt;&#xA;शीघ्रहस्तश्चित्रयोधी युयुधानमुपाद्रवत् ॥&#x9;014c&lt;br&gt;&#xA;ततः पूर्णायतोत्सृष्टैः शरैः शोणितभोजनैः ।&#x9;015a&lt;br&gt;&#xA;दुर्योधनं द्वादशभिर्माधवः प्रत्यविध्यत ॥&#x9;015c&lt;br&gt;&#xA;दुर्योधनस्तेन तथा पूर्वमेवार्दितः शरैः ।&#x9;016a&lt;br&gt;&#xA;शैनेयं दशभिर्बाणैः प्रत्यविध्यदमर्षितः ॥&#x9;016c&lt;br&gt;&#xA;ततः समभवद्युद्धं तुमुलं भरतर्षभ ।&#x9;017a&lt;br&gt;&#xA;पाञ्चालानां च सर्वेषां भरतानां च दारुणम् ॥&#x9;017c&lt;br&gt;&#xA;शैनेयस्तु रणे क्रुद्धस्तव पुत्रं महारथम् ।&#x9;018a&lt;br&gt;&#xA;सायकानामशीत्या तु विव्याधोरसि भारत ॥&#x9;018c&lt;br&gt;&#xA;ततोऽस्य वाहान्समरे शरैर्निन्ये यमक्षयम् ।&#x9;019a&lt;br&gt;&#xA;सारथिं च रथात्तूर्णं पातयामास पत्रिणा ॥&#x9;019c&lt;br&gt;&#xA;हताश्वे तु रथेऽतिष्ठन्पुत्रस्तव विशाम्पते ।&#x9;020a&lt;br&gt;&#xA;मुमोच निशितान्बाणाञ्शैनेयस्य रथं प्रति ॥&#x9;020c&lt;br&gt;&#xA;शरान्पञ्चशतांस्तस्मै शैनेयः कृतहस्तवत् ।&#x9;021a&lt;br&gt;&#xA;चिच्छेद समरे राजन्प्रेषितांस्तनयेन ते ॥&#x9;021c&lt;br&gt;&#xA;अथापरेण भल्लेन मुष्टिदेशे महद्धनुः ।&#x9;022a&lt;br&gt;&#xA;चिच्छेद तरसा युद्धे तव पुत्रस्य माधव ॥&#x9;022c&lt;br&gt;&#xA;विरथो विधनुष्कश्च सर्वलोकेश्वरः प्रभुः ।&#x9;023a&lt;br&gt;&#xA;आरुरोह रथं तूर्णं भास्वरं कृतवर्मणः ॥&#x9;023c&lt;br&gt;&#xA;दुर्योधने परावृत्ते शैनेयस्तव वाहिनीम् ।&#x9;024a&lt;br&gt;&#xA;द्रावयामास विशिखैर्निशामध्ये विशाम्पते ॥&#x9;024c&lt;br&gt;&#xA;शकुनिश्चार्जुनं राजन्परिवार्य समन्ततः ।&#x9;025a&lt;br&gt;&#xA;रथैरनेकसाहस्रैर्गजैश्चापि सहस्रशः ।&#x9;025c&lt;br&gt;&#xA;तथा हयसहस्रैश्च नानाशस्त्रैरवाकिरत् ॥&#x9;025e&lt;br&gt;&#xA;ते महास्त्राणि सर्वाणि विकिरन्तोऽर्जुनं प्रति ।&#x9;026a&lt;br&gt;&#xA;अर्जुनं योधयन्ति स्म क्षत्रियाः कालचोदिताः ॥&#x9;026c&lt;br&gt;&#xA;तान्यर्जुनः सहस्राणि रथवारणवाजिनाम् ।&#x9;027a&lt;br&gt;&#xA;प्रत्यवारयदायस्तः प्रकुर्वन्विपुलं क्षयम् ॥&#x9;027c&lt;br&gt;&#xA;ततस्तु समरे शूरः शकुनिः सौबलस्तदा ।&#x9;028a&lt;br&gt;&#xA;विव्याध निशितैर्बाणैरर्जुनं प्रहसन्निव ॥&#x9;028c&lt;br&gt;&#xA;पुनश्चैव शतेनास्य संरुरोध महारथम् ॥&#x9;029ac&lt;br&gt;&#xA;तमर्जुनस्तु विंशत्या विव्याध युधि भारत ।&#x9;030a&lt;br&gt;&#xA;अथेतरान्महेष्वासांस्त्रिभिस्त्रिभिरविध्यत ॥&#x9;030c&lt;br&gt;&#xA;निवार्य तान्बाणगणैर्युधि राजन्धनञ्जयः ।&#x9;031a&lt;br&gt;&#xA;जघान तावकान्योधान्वज्रपाणिरिवासुरान् ॥&#x9;031c&lt;br&gt;&#xA;भुजैश्छिन्नैर्महीपाल हस्तिहस्तोपमैर्मृधे ।&#x9;032a&lt;br&gt;&#xA;समाकीर्णा मही भाति पञ्चास्यैरिव पन्नगैः ॥&#x9;032c&lt;br&gt;&#xA;शिरोभिः सकिरीटैश्च सुनसैश्चारुकुण्डलैः ।&#x9;033a&lt;br&gt;&#xA;सन्दष्टौष्ठपुटैः क्रुद्धैस्तथैवोद्वृत्तलोचनैः ॥&#x9;033c&lt;br&gt;&#xA;निष्कचूडामणिधरैः क्षत्रियाणां प्रियंवदैः ।&#x9;034a&lt;br&gt;&#xA;पङ्कजैरिव विन्यस्तैः पर्वतैर्विबभौ मही ॥&#x9;034c&lt;br&gt;&#xA;कृत्वा तत्कर्म बीभत्सुरुग्रमुग्रपराक्रमः ।&#x9;035a&lt;br&gt;&#xA;विव्याध शकुनिं भूयः पञ्चभिर्नतपर्वभिः ॥&#x9;035c&lt;br&gt;&#xA;अताडयदुलूकं च त्रिभिरेव तथा शरैः ।&#x9;036a&lt;br&gt;&#xA;उलूकं पुनराजघ्ने त्रिभिरेव महायशाः ॥&#x9;036c&lt;br&gt;&#xA;स तु तेन समाविद्धः क्रोधाद्द्विगुणविक्रमः ।&#x9;037a&lt;br&gt;&#xA;शरैरनेकसाहस्रैः सोऽर्जुनं प्रत्यविध्यत ॥&#x9;037c&lt;br&gt;&#xA;तमुलूकस्तथा विद्धा वासुदेवमताडयत् ।&#x9;038a&lt;br&gt;&#xA;ननाद च महानादं पूरयन्निव मेदिनीम् ॥&#x9;038c&lt;br&gt;&#xA;अर्जुनः शकुनेश्चापं सायकैरच्छिनद्रणे ।&#x9;039a&lt;br&gt;&#xA;निन्ये च चतुरो वाहान्यमस्य सदनं प्रति ॥&#x9;039c&lt;br&gt;&#xA;ततो रथादवप्लुत्य सौबलो भरतर्षभ ।&#x9;040a&lt;br&gt;&#xA;उलूकस्य रथं तूर्णमारुरोह विशाम्पते ॥&#x9;040c&lt;br&gt;&#xA;तावेकरथमारूढौ पितापुत्रौ महारथौ ।&#x9;041a&lt;br&gt;&#xA;पार्थं सिषिचतुर्बाणैर्गिरिं मेघाविवाम्बुभिः ॥&#x9;041c&lt;br&gt;&#xA;तौ तु विद्ध्वा महाराज पाण्डवो निशितैः शरैः ।&#x9;042a&lt;br&gt;&#xA;विद्रावयंस्तव चमूं शतशो व्यधमच्छरैः ॥&#x9;042c&lt;br&gt;&#xA;अनिलेन यथाऽभ्राणि विच्छिन्नानि समन्ततः ।&#x9;043a&lt;br&gt;&#xA;विच्छिन्नानि तथा राजन्बलान्यासन्विशाम्पते ॥&#x9;043c&lt;br&gt;&#xA;तद्बलं भरतश्रेष्ठ वध्यमानं तदा निशि ।&#x9;044a&lt;br&gt;&#xA;प्रदुद्राव दिशः सर्वा वीक्षमाणं भयार्दितम् ॥&#x9;044c&lt;br&gt;&#xA;उत्सृज्य वाहान्समरे चोदयन्तस्तथाऽपरे ।&#x9;045a&lt;br&gt;&#xA;सम्भ्रान्ताः पर्यधावन्त तस्मिंस्तमसि दारुणे ॥&#x9;045c&lt;br&gt;&#xA;विजित्य समरे योधांस्तावकान्भरतर्षभ ।&#x9;046a&lt;br&gt;&#xA;दध्मतुर्मुदितौ शङ्खौ वासुदेवधनञ्जयौ ॥&#x9;046c&lt;br&gt;&#xA;धृष्टद्युम्नो महाराज द्रोणं विद्ध्वा त्रिभिः शरैः ।&#x9;047a&lt;br&gt;&#xA;चिच्छेद धनुषस्तूर्णं ज्यां शरेण शितेन ह ॥&#x9;047c&lt;br&gt;&#xA;तन्निधाय धनुर्भूमौ द्रोणः क्षत्रियमर्दनः ।&#x9;048a&lt;br&gt;&#xA;आददेऽन्यद्धनुः शूरो वेगवत्सारवत्तरम् ॥&#x9;048c&lt;br&gt;&#xA;धृष्टद्युम्नं ततो द्रोणो विद्ध्वा सप्तभिराशुगैः ।&#x9;049a&lt;br&gt;&#xA;सारथिं पञ्चभिर्बाणै राजन्विव्याध संयुगे ॥&#x9;049c&lt;br&gt;&#xA;तं निवार्य शरैस्तूर्णं धृष्टद्युम्नो महारथः ।&#x9;050a&lt;br&gt;&#xA;व्यधमत्कौरवीं सेनामासुरीं मघवानिव ॥&#x9;050c&lt;br&gt;&#xA;वध्यमाने बले तस्मिंस्तव पुत्रस्य मारिष ।&#x9;051a&lt;br&gt;&#xA;प्रावर्तत नदी घोरा शोणितौघतरङ्गिणी ॥&#x9;051c&lt;br&gt;&#xA;उभयोः सेनयोर्मध्ये नराधद्विपवाहिनी ।&#x9;052a&lt;br&gt;&#xA;तथा वैतरणी राजन्यमराजुपुरं प्रति ॥&#x9;052c&lt;br&gt;&#xA;द्रावयित्वा तु तत्सैन्यं धृष्टद्युम्नः प्रतापवान् ।&#x9;053a&lt;br&gt;&#xA;अभ्यराजत तेजस्वी शक्रो देवगणेष्विव ॥&#x9;053c&lt;br&gt;&#xA;अथ दध्मुर्महाशङ्खान्धृष्टद्युम्नशिखण्डिनौ ।&#x9;054a&lt;br&gt;&#xA;यमौ च युयुधानश्च पाण्डवश्च वृकोदरः ॥&#x9;054c&lt;br&gt;&#xA;जित्वा रथसहस्राणि तावकानां महारथाः ।&#x9;055a&lt;br&gt;&#xA;सिंहनादरवांश्चक्रुः पाण्डवा जितकाशिनः ॥&#x9;055c&lt;br&gt;&#xA;पश्यतस्तव पुत्रस्य कर्णस्य च रणोत्कटाः ।&#x9;056a&lt;br&gt;&#xA;तथा द्रोणस्य शूरस्य द्रौणेश्चैव विशाम्पते ॥ ॥&#x9;056c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/173/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/173/</guid>
      <description>&lt;p&gt;श्रीः&#xA;अध्यायः 173&#xA;द्रोणकर्णयोः सात्यकिधृष्टद्युम्नाभ्यां युद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;विद्रुतं स्वबलं दृष्ट्वा वध्यमानं महात्मभिः ।&#x9;001a&lt;br&gt;&#xA;क्रोधेन महताऽविष्टः पुत्रस्तव विशाम्पते ॥&#x9;001c&lt;br&gt;&#xA;अभ्येत्य सहसा कर्णं द्रोणं च जयतां वरम् ।&#x9;002a&lt;br&gt;&#xA;अमर्षवशमापन्नो वाक्यज्ञो वाक्यमब्रवीत् ॥&#x9;002c&lt;br&gt;&#xA;भवद्भ्यामिह सङ्ग्रामः क्रुद्धाभ्यां सम्प्रवर्तितः ।&#x9;003a&lt;br&gt;&#xA;आहवे निहतं दृष्ट्वा सैन्धवं सव्यसाचिना ॥&#x9;003c&lt;br&gt;&#xA;निहन्यमानां पाण्डूनां बलेन मम वाहिनीम् ।&#x9;004a&lt;br&gt;&#xA;भूत्वा तद्विजये शक्तावशक्ताविव पश्यतः ॥&#x9;004c&lt;br&gt;&#xA;यद्यहं भवतोस्त्याज्यो न वाच्योऽस्मि तदैव हि ।&#x9;005a&lt;br&gt;&#xA;आवां पाण्डुसुतान्सङ्ख्ये जेष्याव इति मानदौ ॥&#x9;005c&lt;br&gt;&#xA;तदैवाहं वचः श्रुत्वा भवद्भ्यामनुसम्मतम् ।&#x9;006a&lt;br&gt;&#xA;नाकरिष्यमिदं पार्थैर्वैरं योधविनाशनम् ॥&#x9;006c&lt;br&gt;&#xA;यदि नाहं परित्याज्यो भवद्भ्यां पुरुषर्षभौ |&#x9;007a&lt;br&gt;&#xA;युध्यतामनुरूपेण विक्रमेण सुविक्रमौ ॥&#x9;007c&lt;br&gt;&#xA;वाक्प्रतोदेन तौ वीरौ प्रणुन्नौ तनयेन ते ।&#x9;008a&lt;br&gt;&#xA;प्रावर्तयेतां सङ्ग्रामं घट्टिताविव पन्नगौ ॥&#x9;008c&lt;br&gt;&#xA;ततस्तौ रथिनां श्रेष्ठौ सर्वलोकधनुर्धरौ ।&#x9;009a&lt;br&gt;&#xA;शैनेयप्रमुखान्पार्थानभिदुद्रुवतू रणे ॥&#x9;009c&lt;br&gt;&#xA;तथैव सहिताः पार्थाः सर्वसैन्येन संवृताः ।&#x9;010a&lt;br&gt;&#xA;अभ्यवर्तन्त तौ वीरौ नर्दमानौ मुहुर्मुहुः ॥&#x9;010c&lt;br&gt;&#xA;अथ द्रोणो महेष्वासो दशभिः शिनिपुङ्गवम् ।&#x9;011a&lt;br&gt;&#xA;अविध्यत्त्वरितं क्रुद्धः सर्वशस्त्रभृतां वरः ॥&#x9;011c&lt;br&gt;&#xA;कर्णश्च दशभिर्बाणैः पुत्रश्च तव सप्तभिः ।&#x9;012a&lt;br&gt;&#xA;दशभिर्वृषसेनश्च सौबलश्चापि सप्तभिः ।&#x9;012c&lt;br&gt;&#xA;एते कौरव सङ्क्रन्दे शैनेयं पर्यवाकिरन् ॥&#x9;012e&lt;br&gt;&#xA;दृष्ट्वा च समरे द्रोणं निघ्नन्तं पाण्डवीं चमूम् ।&#x9;013a&lt;br&gt;&#xA;विव्यधुः सोमकास्तूर्णं समन्ताच्छरवृष्टिभिः ॥&#x9;013c&lt;br&gt;&#xA;तत्र द्रोणोऽहरत्प्राणान्क्षत्रियाणां विशाम्पते ।&#x9;014a&lt;br&gt;&#xA;रश्मिभिर्भास्करो राजंस्तमांसीव समन्ततः ॥&#x9;014c&lt;br&gt;&#xA;द्रोणेन वध्यमानानां पाञ्चालानां विशाम्पते ।&#x9;015a&lt;br&gt;&#xA;शुश्रुवे तुमुलः शब्दः क्रोशतामितरेतरम् ॥&#x9;015c&lt;br&gt;&#xA;पुत्रानन्ये पितॄनन्ये भ्रातॄनन्ये च मातुलान् ।&#x9;016a&lt;br&gt;&#xA;भागिनेयान्वयस्यांश्च तथा सम्बन्धिबान्धवान् ।&#x9;016c&lt;br&gt;&#xA;उत्सृज्योत्सृज्य गच्छन्ति त्वरिता जीवितेप्सवः ॥&#x9;016e&lt;br&gt;&#xA;अपरे मोहिता मोहात्तमेवाभिमुखा ययुः ।&#x9;017a&lt;br&gt;&#xA;पाण्डवानां रणे योधाः परलोकं गताः परे ॥&#x9;017c&lt;br&gt;&#xA;सा तथा पाण्डवी सेना पीड्यमाना महात्मना ।&#x9;018a&lt;br&gt;&#xA;निशि सम्प्राद्रवद्राजन्नुत्सृज्योल्काः सहस्रशः ॥&#x9;018c&lt;br&gt;&#xA;पश्यतो भीमसेनस्य विजयस्याच्युतस्य च ।&#x9;019a&lt;br&gt;&#xA;यमयोर्धर्मपुत्रस्य पार्षतस्य च पश्यतः ॥&#x9;019c&lt;br&gt;&#xA;तमसा संवृते लोके न प्राज्ञायत किञ्चन ।&#x9;020a&lt;br&gt;&#xA;कौरवाणां प्रकाशेन दृश्यन्ते विद्रुताः परे ॥&#x9;020c&lt;br&gt;&#xA;द्रवमाणं तु तत्सैन्यं द्रोणकर्णौ महारथौ ।&#x9;021a&lt;br&gt;&#xA;जघ्नतुः पृष्ठतो राजन्किरन्तौ सायकान्बहून् ॥&#x9;021c&lt;br&gt;&#xA;पाञ्चालेषु प्रभग्नेषु क्षीयमाणेषु सर्वतः ।&#x9;022a&lt;br&gt;&#xA;जनार्दनो दीनमानाः प्रत्यभाषत फल्गुनम् ॥&#x9;022c&lt;br&gt;&#xA;द्रोणकर्णौ महेष्वासावेतौ पार्षतसात्यकी ।&#x9;023a&lt;br&gt;&#xA;पाञ्चालांश्चैव सहितौ जघ्नतुः सायकैर्भृशम् ॥&#x9;023c&lt;br&gt;&#xA;एतयोः शरवर्षेण प्रभग्ना नो महारथाः ।&#x9;024a&lt;br&gt;&#xA;वार्यमाणापि कौन्तेय पृतना नावतिष्ठते ॥&#x9;024c&lt;br&gt;&#xA;तां तु विद्रवतीं दृष्ट्वा ऊचतुः केशवार्जुनौ ।&#x9;025a&lt;br&gt;&#xA;मा विद्रवत वित्रस्ता भयं त्यजत पाण्डवाः ॥&#x9;025c&lt;br&gt;&#xA;तावावां सर्वसैन्यैश्च व्यूहैः सम्यगुदायुधैः ।&#x9;026a&lt;br&gt;&#xA;द्रोणं च सूतपुत्रं च प्रयतावः प्रबाधितुम् ॥&#x9;026c&lt;br&gt;&#xA;एतौ हि बलिनौ शूरौ कृतास्त्रौ जितकाशिनौ ।&#x9;027a&lt;br&gt;&#xA;उपेक्षितौ बलं तूर्णं नाशयेतां निशामिमाम् ॥&#x9;027c&lt;br&gt;&#xA;सञ्जय उवाच &#x9;028&lt;br&gt;&#xA;तयोः संवदतोरेवं भीमकर्मा महाबलः ।&#x9;028a&lt;br&gt;&#xA;आयाद्वृकोदरः शीघ्रं पुनरावर्त्य वाहिनीम् ॥&#x9;028c&lt;br&gt;&#xA;वृकोदरमथायान्तं दृष्ट्वा तत्र जनार्दनः ।&#x9;029a&lt;br&gt;&#xA;पुनरेवाब्रवीद्राजन्हर्षयन्निव पाण्डवम् ॥&#x9;029c&lt;br&gt;&#xA;एष भीमो रणश्लाघी वृतः सोमकपाण्डवैः ।&#x9;030a&lt;br&gt;&#xA;अभ्यवर्तत वेगेन द्रोणकर्णौ महारथौ ॥&#x9;030c&lt;br&gt;&#xA;एतेन सहितो युद्ध्य पाञ्चालैश्च महारथैः ।&#x9;031a&lt;br&gt;&#xA;आश्वासनार्थं सैन्यानां सर्वेषां पाण्डुनन्दन ॥&#x9;031c&lt;br&gt;&#xA;ततस्तौ पुरुषव्याघ्रावुभौ माधवपाण्डवौ ।&#x9;032a&lt;br&gt;&#xA;द्रोणकर्णौ समासाद्य धिष्ठितौ रणमूर्धनि ॥&#x9;032c&lt;br&gt;&#xA;सञ्जय उवाच &#x9;033&lt;br&gt;&#xA;ततस्तत्पुनरावृत्तं युधिष्ठिरबलं महत् ।&#x9;033a&lt;br&gt;&#xA;ततो द्रोणश्च कर्णश्च परान्ममृदतुर्युधि ॥&#x9;033c&lt;br&gt;&#xA;स सम्प्रहारस्तुमुलो निशि प्रत्यभवन्महान् ।&#x9;034a&lt;br&gt;&#xA;यथा सागरयो राजंश्चन्द्रोदयविरुद्धयोः ॥&#x9;034c&lt;br&gt;&#xA;तत उत्सृज्य पाणिभ्यां प्रदीपांस्तव वाहिनी ।&#x9;035a&lt;br&gt;&#xA;युयुधे पाण्डवैः सार्धमुन्मत्तवदसङ्कुला ॥&#x9;035c&lt;br&gt;&#xA;रजसा तमसा चैव संवृते भृशदारुणे ।&#x9;036a&lt;br&gt;&#xA;केवलं नामगोत्रेण प्रायुध्यन्त जयैषिणः ॥&#x9;036c&lt;br&gt;&#xA;अश्रूयन्त हि नामानि श्राव्यमाणानि पार्थिवैः ।&#x9;037a&lt;br&gt;&#xA;प्रहरद्भिर्महाराज स्वयंवर इवाहवे ॥&#x9;037c&lt;br&gt;&#xA;निःशब्दमासीत्सहसा पुनः शब्दो महानभूत् ।&#x9;038a&lt;br&gt;&#xA;क्रुद्धानां युध्यमानानां जीयतां जयतामपि ॥&#x9;038c&lt;br&gt;&#xA;यत्रयत्र स्म दृश्यन्ते प्रदीपाः कुरुसत्तम ।&#x9;039a&lt;br&gt;&#xA;तत्रतत्र स्म शूरास्ते निपतन्ति पतङ्गवत् ॥&#x9;039c&lt;br&gt;&#xA;तथा संयुध्यमानानां विगाढाऽऽसीन्महानिशा ।&#x9;040a&lt;br&gt;&#xA;पाण्डवानां च राजेन्द्र कौरवाणां च सर्वशः ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/174/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/174/</guid>
      <description>&lt;p&gt;श्रीः&#xA;अध्यायः 174&#xA;कर्णं युयुत्सोरर्जुनस्य कृष्णेन सहेतुकथनं तेन युद्धनिषेधः ॥ 1 ॥ कृष्णार्जुनचोदनया घटोत्कचस्य कर्णेन सह रणारम्भः ॥ 2 ॥&#xA;सञ्जय उवाच &#x9;001&lt;br&gt;&#xA;ततः कर्णो रणे दृष्ट्वा पार्षतं परवीरहा ।&#x9;001a&lt;br&gt;&#xA;आजघानरोसि शरैर्दशभिर्मर्मभेदिभिः ॥&#x9;001c&lt;br&gt;&#xA;प्रतिविव्याध तं तूर्णं धृष्टद्युम्नोपि मारिष ।&#x9;002a&lt;br&gt;&#xA;दशभिः सायकैर्हृष्टस्तिष्ठतिष्ठेति चाब्रवीत् ॥&#x9;002c&lt;br&gt;&#xA;तावन्योन्यं शरैः सङ्ख्ये सञ्छाद्य सुमहारथैः ।&#x9;003a&lt;br&gt;&#xA;पुनः पूर्णायतोत्सृष्टैर्विव्यधाते परस्परम् ॥&#x9;003c&lt;br&gt;&#xA;ततः पाञ्चालमुख्यस्य धृष्टद्युम्नस्य संयुगे ।&#x9;004a&lt;br&gt;&#xA;सारथिं चतुरश्चाश्वान्कर्णो विव्याध सायकैः ॥&#x9;004c&lt;br&gt;&#xA;कार्मुकप्रवरं चापि प्रचिच्छेद शितैः शरैः ।&#x9;005a&lt;br&gt;&#xA;सारथिं चास्य भल्लेन रथनीडादपातयत् ॥&#x9;005c&lt;br&gt;&#xA;धृष्टद्युम्नस्तु विरथो हताश्वो हतसारथिः ।&#x9;006a&lt;br&gt;&#xA;गृहीत्वा परिघं घोरं कर्णस्याश्वानपीडयत् ॥&#x9;006c&lt;br&gt;&#xA;विद्धश्च बहुभिस्तेन शरैराशीविषोपमैः ।&#x9;007a&lt;br&gt;&#xA;ततो युधिष्ठिरानीकं पद्भ्यामेवान्वपद्यत ॥&#x9;007c&lt;br&gt;&#xA;आरुरोह रथं चापि सहदेवस्य मारिष ।&#x9;008a&lt;br&gt;&#xA;प्रयातुकामः कर्णाय वारितो धर्मसूनुना ॥&#x9;008c&lt;br&gt;&#xA;कर्णस्तु सुमहातेजाः सिंहनादविमिश्रितम् ।&#x9;009a&lt;br&gt;&#xA;धनुःशब्दं महच्चक्रे दध्मौ तारेण चाम्बुजम् ॥&#x9;009c&lt;br&gt;&#xA;दृष्ट्वा विनिर्जितं युद्धे पार्षतं ते महारथाः ।&#x9;010a&lt;br&gt;&#xA;अमर्षवशमापन्नाः पाञ्चालाः सहसोमकाः ॥&#x9;010c&lt;br&gt;&#xA;सूतपुत्रवधार्थाय शस्त्राण्यादाय सर्वशः ।&#x9;011a&lt;br&gt;&#xA;प्रययुः कर्णमुद्दिश्य मृत्युं कृत्वा निवर्तनम् ॥&#x9;011c&lt;br&gt;&#xA;कर्णस्यापि रथे वाहानन्यान्सूतोऽभ्ययोजयत् ।&#x9;012a&lt;br&gt;&#xA;शङ्खवर्णान्महावेगान्सैन्धवान्साधुवाहिनः ॥&#x9;012c&lt;br&gt;&#xA;लब्धलक्षस्तु राधेयः पञ्चालानां महारथान् ।&#x9;013a&lt;br&gt;&#xA;अभ्यपीडयदायस्तः शरैर्मेघ इवाचलम् ॥&#x9;013c&lt;br&gt;&#xA;सा पीड्यमाना कर्णेन पाञ्चालानां महाचमूः ।&#x9;014a&lt;br&gt;&#xA;सम्प्राद्रवत्सुसन्त्रस्ता सिंहेनेवार्दिता मृगी ॥&#x9;014c&lt;br&gt;&#xA;पतितास्तुरगेभ्यश्च गजेभ्यश्च महीतले ।&#x9;015a&lt;br&gt;&#xA;रथेभ्यश्च नरास्तूर्णमदृश्यन्त ततस्ततः ॥&#x9;015c&lt;br&gt;&#xA;धावमानस्य योधस्य क्षुरप्रैः स महामृधे ।&#x9;016a&lt;br&gt;&#xA;बाहू चिच्छेद वै कर्णः शिरश्चैव सकुण्डलम् ॥&#x9;016c&lt;br&gt;&#xA;ऊरू चिच्छेद चान्यस्य गजस्थस्य विशाम्पते ।&#x9;017a&lt;br&gt;&#xA;वाजिपृष्ठगतस्यापि भूमिष्ठस्य च मारिष ॥&#x9;017c&lt;br&gt;&#xA;नाज्ञासिषुर्धावमाना बहवश्च महारथाः ।&#x9;018a&lt;br&gt;&#xA;सञ्छिन्नान्यात्मगात्राणि वाहनानि च संयुगे ॥&#x9;018c&lt;br&gt;&#xA;ते वध्यमानाः समरे पाञ्चालाः सृञ्जयैः सह ।&#x9;019a&lt;br&gt;&#xA;तृणप्रस्पन्दनाच्चापि सूतपुत्रं स्म मेनिरे ॥&#x9;019c&lt;br&gt;&#xA;अपि स्वं समरे योधं धावमानं विचेतसम् ।&#x9;020a&lt;br&gt;&#xA;कर्णमेवाभ्यमन्यन्त ततो भीता द्रवन्ति ते ॥&#x9;020c&lt;br&gt;&#xA;तान्यनीकानि भग्नानि द्रवमाणानि भारत ।&#x9;021a&lt;br&gt;&#xA;अभ्यद्रवद्द्रुतं कर्णः पृष्ठतो विकिरञ्छरान् ॥&#x9;021c&lt;br&gt;&#xA;अवेक्षमाणास्त्वन्योन्यं सुसम्मूढा विचेतसः ।&#x9;022a&lt;br&gt;&#xA;नाशक्नुवन्नवस्थातुं काल्यमाना महात्मना ॥&#x9;022c&lt;br&gt;&#xA;कर्णेनाभ्याहता राजन्पाञ्चालाः परमेषुभिः ।&#x9;023a&lt;br&gt;&#xA;द्रोणेन च दिशः सर्वा वीक्षमाणाः प्रदुद्रुवुः ॥&#x9;023c&lt;br&gt;&#xA;ततो युधिष्ठिरो राजा स्वसैन्यं प्रेक्ष्य विद्रुतम् ।&#x9;024a&lt;br&gt;&#xA;अपयाने मनः कृत्वा फल्गुनं वाक्यमब्रवीत् ॥&#x9;024c&lt;br&gt;&#xA;पश्य कर्णं महेष्वासं धनुष्पाणिमवस्थितम् ।&#x9;025a&lt;br&gt;&#xA;निशीथे दारुणे काले तपन्तमिव भास्करम् ॥&#x9;025c&lt;br&gt;&#xA;कर्णसायकनुन्नानां क्रोशतामेष निःस्वनः ।&#x9;026a&lt;br&gt;&#xA;अनिशं श्रूयते पार्थ त्वद्बन्धूनामनाथवत् ॥&#x9;026c&lt;br&gt;&#xA;यथा विसृजतश्चास्य सन्दधानस्य चाशुगान् ।&#x9;027a&lt;br&gt;&#xA;पश्यामि नान्तरं पार्थ क्षपयिष्यति नो ध्रुवम् ॥&#x9;027c&lt;br&gt;&#xA;यदत्रानन्तरं कार्यं प्राप्तकालं च पश्यसि ।&#x9;028a&lt;br&gt;&#xA;कर्णस्य वधसंयुक्तं तत्कुरुष्व धनञ्जय ॥&#x9;028c&lt;br&gt;&#xA;एवमुक्तो महाराज पार्थः कृष्णमथाब्रवीत् ।&#x9;029a&lt;br&gt;&#xA;भीतः कुन्तीसुतो राजा राधेयस्याद्य विक्रमात् ॥&#x9;029c&lt;br&gt;&#xA;एवं गते प्राप्तकालं कर्णानीके पुनः पुनः ।&#x9;030a&lt;br&gt;&#xA;भवान्व्यवस्यतु क्षिप्रं द्रवते हि वरूथिनी ॥&#x9;030c&lt;br&gt;&#xA;द्रोणसायकनुन्नानां भग्नानां मधुसूदन ।&#x9;031a&lt;br&gt;&#xA;कर्णेन त्रास्यमानानामवस्थानं न विद्यते ॥&#x9;031c&lt;br&gt;&#xA;पश्यामि च तथा कर्णं विचरन्तमभीतवत् ।&#x9;032a&lt;br&gt;&#xA;द्रवमाणान्रथोदारान्किरन्तं निशितैः शरैः ॥&#x9;032c&lt;br&gt;&#xA;नैनं शक्ष्यामि संसोढुं चरन्तं रणमूर्धनि ।&#x9;033a&lt;br&gt;&#xA;प्रत्यक्षं वृष्णिशार्दूल पादस्पर्शमिवोरगः ॥&#x9;033c&lt;br&gt;&#xA;स भवांस्तत्र यात्वाशु यत्र कर्णो महारथः ।&#x9;034a&lt;br&gt;&#xA;अहमेनं हनिष्यामि मां वैष मधुसूदन ॥&#x9;034c&lt;br&gt;&#xA;श्रीवासुदेव उवाच &#x9;035&lt;br&gt;&#xA;पश्यामि कर्णं कौन्तेय देवराजमिवाहवे ।&#x9;035a&lt;br&gt;&#xA;विचरन्तं नरव्याघ्रमतिमानुषविक्रमम् ॥&#x9;035c&lt;br&gt;&#xA;नैतस्यान्योऽस्ति सङ्ग्रामे प्रत्युद्याता धनञ्जय ।&#x9;036a&lt;br&gt;&#xA;ऋते त्वां पुरुषव्याघ्र राक्षसाद्वा घटोत्कचात् ॥&#x9;036c&lt;br&gt;&#xA;न तु तावदहं मन्ये प्राप्तकालं तवानघ ।&#x9;037a&lt;br&gt;&#xA;समागमं महाबाहो सूतपुत्रेण संयुगे ॥&#x9;037c&lt;br&gt;&#xA;दीप्यमाना महोल्केव तिष्ठत्यस्य हि वासवी ।&#x9;038a&lt;br&gt;&#xA;त्वदर्थं हि महाबाहो सूतपुत्रेण संयुगे ॥&#x9;038c&lt;br&gt;&#xA;रक्ष्यते शक्तिरेषा हि रौद्रां रूपं बिभर्ति च ।&#x9;039a&lt;br&gt;&#xA;घटोत्कचस्तु राधेयं प्रत्युद्यातु महाबलः ॥&#x9;039c&lt;br&gt;&#xA;स हि भीमेन बलिना जातः सुरपराक्रमः ।&#x9;040a&lt;br&gt;&#xA;तस्मिन्नस्त्राणि दिव्यानि राक्षसान्यासुराणि च ॥&#x9;040c&lt;br&gt;&#xA;सततं चानुरक्तो वो हितैषी च घटोत्कचः ।&#x9;041a&lt;br&gt;&#xA;विजेष्यति रणे कर्णमिति मे नात्र संशयः ॥&#x9;041c&lt;br&gt;&#xA;सञ्जय उवाच &#x9;042&lt;br&gt;&#xA;एवमुक्तो महाबाहुः पार्थः पुष्करलोचनः ।&#x9;042a&lt;br&gt;&#xA;आजुहावाथ तद्रक्षस्तच्चासीत्प्रादुरग्रतः ॥&#x9;042c&lt;br&gt;&#xA;कवची सशरः खड्गी सधन्वा च विशाम्पते ।&#x9;043a&lt;br&gt;&#xA;अभिवाद्य ततः कृष्णं पाण्डवं च धनञ्जयम् ।&#x9;043c&lt;br&gt;&#xA;अब्रवीच्च तदा कृष्णमयमस्म्यनुशाधि माम् ॥&#x9;043e&lt;br&gt;&#xA;ततस्तं मेघसङ्काशं दीप्तास्यं दीप्तकुण्डलम् ।&#x9;044a&lt;br&gt;&#xA;अभ्यभाषत हैडिम्बिं दाशार्हः प्रहसन्निव ॥&#x9;044c&lt;br&gt;&#xA;वासुदेव उवाच &#x9;045&lt;br&gt;&#xA;घटोत्कच विजानीहि यत्त्वां वक्ष्यामि पुत्रक ।&#x9;045a&lt;br&gt;&#xA;प्राप्तो विक्रमकालोऽयं तव नान्यस्य कस्यचित् ।&#x9;045c&lt;br&gt;&#xA;स त्वं निमज्जतां युद्धे बन्धूनां बान्धवो भव ॥&#x9;045e&lt;br&gt;&#xA;यावन्ति च तवास्त्राणि सन्ति मायाश्च राक्षसीः ।&#x9;046a&lt;br&gt;&#xA;&#39;अद्यैव समयस्तेषां मायानां चैव राक्षस ॥&#39;&#x9;046c&lt;br&gt;&#xA;पश्य कर्णेन हैडिम्बे पाण्डवानामनीकिनीम् ।&#x9;047a&lt;br&gt;&#xA;काल्यमानां रणे तात सिंहेनेवेतरान्मृगान् ॥&#x9;047c&lt;br&gt;&#xA;एष कर्णो महेष्वासो मतिमान्दृढविक्रमः ।&#x9;048a&lt;br&gt;&#xA;पाण्डवानामनीकेषु निहन्ति क्षत्रियर्षभान् ॥&#x9;048c&lt;br&gt;&#xA;किरन्तः शरवर्षाणि महान्ति दृढधन्विनः ।&#x9;049a&lt;br&gt;&#xA;न शक्नुवन्त्यवस्थातुं पीड्यमानाः शरार्चिषा ॥&#x9;049c&lt;br&gt;&#xA;निशीथे सूतपुत्रेण शरवर्षेण पीडिताः ।&#x9;050a&lt;br&gt;&#xA;एते द्रवन्ति पाञ्चालाः सिंहेनेवार्दिता मृगाः ॥&#x9;050c&lt;br&gt;&#xA;एतस्यैवं प्रवृद्धस्य सूतपुत्रस्य संयुगे ।&#x9;051a&lt;br&gt;&#xA;निषेद्धा विद्यते नान्यस्त्वामृते भीमविक्रम ॥&#x9;051c&lt;br&gt;&#xA;स त्वं कुरु महाबाहो कर्म युक्तमिहात्मनः ।&#x9;052a&lt;br&gt;&#xA;मातुलानां पितॄणां च तेसजोऽस्त्रबलस्य च ॥&#x9;052c&lt;br&gt;&#xA;एतदर्थं हि हैडिम्बे पुत्रानिच्छन्ति मानवाः ।&#x9;053a&lt;br&gt;&#xA;कथं नस्तारयेद्दुःखात्स त्वं तारय बान्धवान् ॥&#x9;053c&lt;br&gt;&#xA;इच्छन्ति पितरः पुत्रान्स्वार्थहेतोर्घटोत्कच ।&#x9;054a&lt;br&gt;&#xA;हहलोकात्परे लोके तारयिष्यन्ति ये हिताः ॥&#x9;054c&lt;br&gt;&#xA;तव ह्यत्र बलं भीमं मायाश्च तव दुस्तराः ।&#x9;055a&lt;br&gt;&#xA;सङ्ग्रामे युध्यमानस्य सततं भीमनन्दन ॥&#x9;055c&lt;br&gt;&#xA;पाण्डवानां प्रभग्नानां कर्णेन निशि सायकैः ।&#x9;056a&lt;br&gt;&#xA;मज्जतां धार्तराष्ट्रेषु भव पारं परन्तप ॥&#x9;056c&lt;br&gt;&#xA;रात्रौ हि राक्षसा भूयो भवन्त्यमितविक्रमाः ।&#x9;057a&lt;br&gt;&#xA;बलवन्तः सुदुर्धर्षाः शूरा विक्रान्तचारिणः ॥&#x9;057c&lt;br&gt;&#xA;जहि कर्णं महेष्वासं निशीथे मायया रणे ।&#x9;058a&lt;br&gt;&#xA;पार्था द्रोणं वधिष्यन्ति धृष्टद्युम्नपुरोगमाः ॥&#x9;058c&lt;br&gt;&#xA;सञ्जय उवाच &#x9;059&lt;br&gt;&#xA;केशवस्य वचः श्रुत्वा बीभत्सुरपि राक्षसम् ।&#x9;059a&lt;br&gt;&#xA;अभ्यभाषत कौरव्य घटोत्कचमरिन्दमम् ॥&#x9;059c&lt;br&gt;&#xA;घटोत्कच भवांश्चैव दीर्घबाहुश्च सात्यकिः ।&#x9;060a&lt;br&gt;&#xA;मतौ मे सर्वसैन्येषु भीमसेनश्च पाण्डवः ॥&#x9;060c&lt;br&gt;&#xA;तद्भवान्यातु कर्णेन द्वैरथं युध्यतां निशि ।&#x9;061a&lt;br&gt;&#xA;सात्यकिः पृष्ठगोपस्ते भविष्यति महारथः ॥&#x9;061c&lt;br&gt;&#xA;जहि कर्णं रणे शूरं सात्वतेन सहायवान् ।&#x9;062a&lt;br&gt;&#xA;यथेन्द्रस्तारकं पूर्वं स्कन्देन सह जघ्निवान् ॥&#x9;062c&lt;br&gt;&#xA;घटोत्कच उवाच &#x9;063&lt;br&gt;&#xA;&#39;एवमेव महाबाहो यथा वदसि मां प्रभो ।&#x9;063a&lt;br&gt;&#xA;त्वया नियुक्तो गच्छामि कर्णस्य वधकाङ्क्षया ॥&#39;&#x9;063c&lt;br&gt;&#xA;अलमेवास्मि कर्णाय द्रोणायालं च भारत ।&#x9;064a&lt;br&gt;&#xA;अन्येषां क्षत्रियाणां च कृतास्त्राणां महात्मनाम् ॥&#x9;064c&lt;br&gt;&#xA;अद्य दास्यामि सङ्ग्रामं सूतपुत्राय तं निशि ।&#x9;065a&lt;br&gt;&#xA;यं जनाः सम्प्रवक्ष्यन्ति यावद्भूमिर्धरिष्यति ॥&#x9;065c&lt;br&gt;&#xA;न चात्र शूरान्मोक्ष्यामि न भीतान्न कृताञ्जलीन् ।&#x9;066a&lt;br&gt;&#xA;सर्वानेव वधिष्यामि राक्षसं धर्ममास्थितः ॥&#x9;066c&lt;br&gt;&#xA;सञ्जय उवाच &#x9;067&lt;br&gt;&#xA;एवमुक्त्वा महाबाहुर्हैडिम्बिः परवीरहा ।&#x9;067a&lt;br&gt;&#xA;अभ्ययात्तुमुले कर्णं तव सैन्यं विभीषयन् ॥&#x9;067c&lt;br&gt;&#xA;तमापतन्तं सङ्क्रुद्धं दीप्तास्यं दीप्तमूर्धजम् ।&#x9;068a&lt;br&gt;&#xA;प्रहसन्पुरुषव्याघ्रः प्रतिजग्राह सूतजः ॥&#x9;068c&lt;br&gt;&#xA;तयोः समभवद्युद्धं कर्णराक्षसयोर्निशि ।&#x9;069a&lt;br&gt;&#xA;गर्जतो राजशार्दूल शक्रप्रह्लादयोरिव ॥ ॥&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/175/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/175/</guid>
      <description>&lt;p&gt;श्रीः&#xA;अध्यायः 175&#xA;घटोत्कचेन जटासुरसुतवधः ॥ 1 ॥&#xA;सञ्जय उवाच &#x9;001&lt;br&gt;&#xA;दृष्ट्वा घटोत्कचं राजन्सूतपुत्ररथं प्रति ।&#x9;001a&lt;br&gt;&#xA;आयान्तं तु तथायुक्तं जिघांसुं कर्णमाहवे ।&#x9;001c&lt;br&gt;&#xA;अब्रवीत्तत्र पुत्रस्ते दुःशासनमिदं वचः ॥&#x9;001e&lt;br&gt;&#xA;एतद्रक्षो रणे तूर्णं दृष्ट्वा कर्णस्य विक्रमम् ।&#x9;002a&lt;br&gt;&#xA;अभियाति द्रुतं कर्णं तद्वारय महारथम् ॥&#x9;002c&lt;br&gt;&#xA;वृतः सैन्येन महता याहि यत्र महाबलः ।&#x9;003a&lt;br&gt;&#xA;कर्णो वैकर्तनो युद्धे राक्षसेन युयुत्सति ॥&#x9;003c&lt;br&gt;&#xA;रक्ष कर्णं रणे यत्तो वृतः सैन्येन मानद ।&#x9;004a&lt;br&gt;&#xA;मा कर्णं राक्षसो घोरः प्रमादान्नाशयिष्यति ॥&#x9;004c&lt;br&gt;&#xA;एतस्मिन्नन्तरे राजञ्जटासुरसुतो बली ।&#x9;005a&lt;br&gt;&#xA;दुर्योधनमुपागम्य प्राह प्रहरतां वरः ॥&#x9;005c&lt;br&gt;&#xA;दुर्योधन तवामित्रान्प्रख्यातान्युद्धदुर्मदान् ।&#x9;006a&lt;br&gt;&#xA;पाण्डवान्हन्तुमिच्छामि त्वयाऽऽज्ञप्तः सहानुगान् ॥&#x9;006c&lt;br&gt;&#xA;जटासुरो मम पिता रक्षसां ग्रामणीः पुरा ।&#x9;007a&lt;br&gt;&#xA;प्रयुज्य कर्म रक्षोघ्नं क्षुद्रैः पार्थैर्निपातितः ॥&#x9;007c&lt;br&gt;&#xA;तस्यापचितिमिच्छामि शत्रुशोणितपूजया ।&#x9;008a&lt;br&gt;&#xA;शत्रुमांसैश्च राजेन्द्र मामनुज्ञातुमर्हसि ॥&#x9;008c&lt;br&gt;&#xA;तमब्रवीत्ततो राजा प्रीयमाणः पुनःपुनः ।&#x9;009a&lt;br&gt;&#xA;द्रोणकर्मादिभिः सार्धं पर्याप्तोऽहं द्विषद्वधे ॥&#x9;009c&lt;br&gt;&#xA;त्वं तु गच्छ मयाऽऽज्ञप्तो जहि युद्धे घटोत्कचम् ।&#x9;010a&lt;br&gt;&#xA;राक्षसं क्रूरकर्माणं रक्षोमानुषसम्भवम् ॥&#x9;010c&lt;br&gt;&#xA;पाण्डवानां हितं नित्यं हस्त्यश्वरथघातिनम् ।&#x9;011a&lt;br&gt;&#xA;वैहायसगतं युद्धे प्रेषयेर्यमसादनम् ॥&#x9;011c&lt;br&gt;&#xA;तथेत्युक्त्वा महाकायः समाहूय घटोत्कचम् ।&#x9;012a&lt;br&gt;&#xA;जाटासुरिर्भैमसेनिं नानाशस्त्रैरवाकिरत् ॥&#x9;012c&lt;br&gt;&#xA;अलम्बलं च कर्णं च कुरुसैन्यं च दुस्तरम् ।&#x9;013a&lt;br&gt;&#xA;हैडिम्बिः प्रममाथैको महावातोम्बुदानिव ॥&#x9;013c&lt;br&gt;&#xA;ततो मायाबलं दृष्ट्वा रक्षस्तूर्णमलम्बलः ।&#x9;014a&lt;br&gt;&#xA;घटोत्कचं शरव्रातैर्नानालिङ्गैः समार्पयत् ॥&#x9;014c&lt;br&gt;&#xA;विद्ध्वा च बहुभिर्बाणैर्भैमसेनिं महाबलः ।&#x9;015a&lt;br&gt;&#xA;व्यद्रावयच्छरव्रातैः पाण्डवानामनीकिनीम् ॥&#x9;015c&lt;br&gt;&#xA;तेन विद्राव्यमाणानि पाण्डुसैन्यानि भारत ।&#x9;016a&lt;br&gt;&#xA;निशीथे विप्रकीर्यन्ते वातनुन्ना घना इव ॥&#x9;016c&lt;br&gt;&#xA;घटोत्कचशरैर्नुन्ना तथैव तव वाहिनी ।&#x9;017a&lt;br&gt;&#xA;निशीथे प्राद्रवद्राजन्नुत्सृज्योल्काः सहस्रशः ॥&#x9;017c&lt;br&gt;&#xA;अलम्बलस्ततः क्रुद्धो भैमसेनिं महामृधे ।&#x9;018a&lt;br&gt;&#xA;आजघ्ने दशभिर्बाणैस्तोत्रैरिव महाद्विपम् ॥&#x9;018c&lt;br&gt;&#xA;तिलशस्तस्य संवाहं सूतं सर्वायुधानि च ।&#x9;019a&lt;br&gt;&#xA;घटोत्कचः प्रचिच्छेद प्रणदंश्चातिदारुणम् ॥&#x9;019c&lt;br&gt;&#xA;ततः कर्णं शरव्रातैः कुरूनन्यान्सहस्रशः ।&#x9;020a&lt;br&gt;&#xA;अलम्बलं चाभ्यवर्षन्मेघो मेरुमिवाचलम् ॥&#x9;020c&lt;br&gt;&#xA;ततः सञ्चुक्षुभे सैन्यं कुरूणां राक्षसार्दितम् ।&#x9;021a&lt;br&gt;&#xA;उपर्युपरि चान्योन्यं चतुरङ्गं ममर्द ह ॥&#x9;021c&lt;br&gt;&#xA;जाटासुरिर्महाराज विरथो हतसारथिः ।&#x9;022a&lt;br&gt;&#xA;घटोत्कचं रणे क्रुद्धो मुष्टिनाऽभ्यहनद्दृढम् ॥&#x9;022c&lt;br&gt;&#xA;मुष्टिनाऽभ्याहतस्तेन प्रचचाल घटोत्कचः ।&#x9;023a&lt;br&gt;&#xA;क्षितिकम्पे यथा शैलः सवृक्षस्तृणगुल्मवान् ॥&#x9;023c&lt;br&gt;&#xA;ततः स परिघाभेन द्विट्सङ्घघ्नेन बाहुना ।&#x9;024a&lt;br&gt;&#xA;जाटासुरिं भैमसेनिरवधीन्मुष्टिना भृशम् ॥&#x9;024c&lt;br&gt;&#xA;तं प्रमथ्य ततः क्रुद्धस्तूर्णं हैडिम्बिराक्षिपत् ।&#x9;025a&lt;br&gt;&#xA;दोर्भ्यामिन्द्रध्वजाभाभ्यां निष्पिपेष च भूतले ॥&#x9;025c&lt;br&gt;&#xA;जाटासुरिर्मोक्षयित्वा आत्मानं च घटोत्कचात् ।&#x9;026a&lt;br&gt;&#xA;पुनरुत्थाय वेगेन घटोत्कचमुपाद्रवत् ॥&#x9;026c&lt;br&gt;&#xA;अलम्बलोऽपि विक्षिप्य समुत्क्षिप्य च राक्षसम् ।&#x9;027a&lt;br&gt;&#xA;घटोत्कचं रणे रोषान्निष्पिपेष च भूतले ॥&#x9;027c&lt;br&gt;&#xA;तयो समभवद्युद्धं गर्जतोरतिकाययोः ।&#x9;028a&lt;br&gt;&#xA;घटोत्कचालम्बलयोस्तुमुलं रोमहर्षणम् ॥&#x9;028c&lt;br&gt;&#xA;विशेषयन्तावन्योन्यं मायाभिरतिमायिनौ ।&#x9;029a&lt;br&gt;&#xA;युयुधाते महावीर्याविन्द्रवैरोचनाविव ॥&#x9;029c&lt;br&gt;&#xA;पावकाम्बुनिधी भूत्वा पुनर्गरुडतक्षकौ ।&#x9;030a&lt;br&gt;&#xA;पुनर्मेघमहावातौ पुनर्वज्रमहाचलौ ॥&#x9;030c&lt;br&gt;&#xA;पुनः कुञ्जरशार्दूलौ पुनः स्वर्भानुभास्करौ ।&#x9;031a&lt;br&gt;&#xA;एवं मायाशतसृजावन्योन्यवधकाङ्क्षिणौ ।&#x9;031c&lt;br&gt;&#xA;भृशं चित्रमयुध्येतामलम्बलघटोत्कचौ ॥&#x9;031e&lt;br&gt;&#xA;परिघैश्च गदाभिश्च प्रासमुद्गरपट्टसैः ।&#x9;032a&lt;br&gt;&#xA;मुसलैः पर्वताग्रैश्च तावन्योन्यं विजघ्नतुः ॥&#x9;032c&lt;br&gt;&#xA;हयाभ्यां च गजाभ्यां च रथाभ्यां च पदातिभिः ।&#x9;033a&lt;br&gt;&#xA;युयुधाते महामायौ राक्षसप्रवरौ युधि ॥&#x9;033c&lt;br&gt;&#xA;ततो घटोत्कचो राजन्नलम्बलवधेप्सया ।&#x9;034a&lt;br&gt;&#xA;उत्पतात भृशं क्रुद्धः श्येनवन्निपपात च ॥&#x9;034c&lt;br&gt;&#xA;गृहीत्वा च महाकायं राक्षसेन्द्रमलम्बलम् ।&#x9;035a&lt;br&gt;&#xA;उद्यम्य न्यवधीद्भूमौ मयं विष्णुरिवाहवे ॥&#x9;035c&lt;br&gt;&#xA;ततो घटोत्कचः खड्गमुद्धृत्याद्भुतदर्शनम् ।&#x9;036a&lt;br&gt;&#xA;रौद्रस्य कायाद्धि शिरो भीमं विकृतदर्शनम् ॥&#x9;036c&lt;br&gt;&#xA;स्फुरतस्तस्य समरे नदतश्चातिभैरवम् ।&#x9;037a&lt;br&gt;&#xA;निचकर्त महाराज शत्रोरमितविक्रमः ॥&#x9;037c&lt;br&gt;&#xA;शिरस्तच्चापि सङ्गृह्य केशेषु रुधिरोक्षितम् ।&#x9;038a&lt;br&gt;&#xA;ययौ घटोत्कचस्तूर्णं दुर्योधनरथं प्रति ॥&#x9;038c&lt;br&gt;&#xA;&#39;द्रोणकर्णकृपान्योधानतीत्य सुमहाबलः ।&#39;&#x9;039a&lt;br&gt;&#xA;अभ्येत्य च महाबाहुः स्मयमानः स राक्षसः ॥&#x9;039c&lt;br&gt;&#xA;शिरो रथेऽस्य निक्षिप्य विकृताननमूर्धजम् ।&#x9;040a&lt;br&gt;&#xA;प्राणदद्भैरवं नादं प्रावृषीव बलाहकः ॥&#x9;040c&lt;br&gt;&#xA;अब्रवीच्च ततो राजन्दुर्योधनमिदं वचः ॥&#x9;041ac&lt;br&gt;&#xA;एष ते निहतो बन्धुस्त्वया दृष्टोऽस्य विक्रमः ।&#x9;042a&lt;br&gt;&#xA;पुनर्द्रष्टासि कर्णस्य निष्ठामेतां तथाऽऽत्मनः ॥&#x9;042c&lt;br&gt;&#xA;स्वधर्ममर्थं कामं च त्रितयं योऽभिवाञ्छति ।&#x9;043a&lt;br&gt;&#xA;रिक्तपाणिर्न पश्येत राजानं ब्राह्मणं स्त्रियम् ।&#x9;043c&lt;br&gt;&#xA;तिष्ठस्व तावत्सुप्रीतो यावत्कर्णं वधाम्यहम् ॥&#x9;043e&lt;br&gt;&#xA;सञ्जय उवाच &#x9;044&lt;br&gt;&#xA;एवमुक्त्वा ततः प्रायात्कर्णं प्रति नरेश्वरः ।&#x9;044a&lt;br&gt;&#xA;किरञ्छरगणांस्तीक्ष्णान्रुषितो रणमूर्धनि ॥&#x9;044c&lt;br&gt;&#xA;ततः समभवद्युद्धं घोररूपं भयानकम् ।&#x9;045a&lt;br&gt;&#xA;विस्मापनं महाराज नरराक्षसयोर्मृधे ॥ ॥&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/176/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/176/</guid>
      <description>&lt;p&gt;श्रीः&#xA;अध्यायः 176&#xA;कर्णघटोत्कचयोर्युद्धम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;यत्तद्वैकर्तनः कर्णो राक्षसश्च घटोत्कचः ।&#x9;001a&lt;br&gt;&#xA;निशीथे समसज्जेतां तद्युद्धमभवत्कथम् ॥&#x9;001c&lt;br&gt;&#xA;कीदृशं चाभवद्रूपं तस्य घोरस्य रक्षसः ।&#x9;002a&lt;br&gt;&#xA;येन वैकर्तनः कर्णः सङ्ग्रामे तेन निर्जितः ॥&#x9;002c&lt;br&gt;&#xA;रथश्च कीदृशस्तस्य मायाः सर्वायुधानि च ।&#x9;003a&lt;br&gt;&#xA;किम्प्रमाणा हयास्तस्य रथकेतुर्धनुस्तथा ॥&#x9;003c&lt;br&gt;&#xA;कीदृशं वर्म चैवास्य शिरस्त्राणं च कीदृशम् ।&#x9;004a&lt;br&gt;&#xA;पृष्टस्त्वमेतदाचक्ष्व कुशलो ह्यसि सञ्जय ॥&#x9;004c&lt;br&gt;&#xA;सञ्जय उवाच &#x9;005&lt;br&gt;&#xA;लोहिताक्षो महाकायस्ताम्रास्यो निम्नितोदरः ।&#x9;005a&lt;br&gt;&#xA;ऊर्ध्वरोमा हरिश्मश्रुः शङ्कुकर्णो महाहनुः ॥&#x9;005c&lt;br&gt;&#xA;आकर्णदारितास्यश्च तीक्ष्णदंष्ट्रः करालवान् ।&#x9;006a&lt;br&gt;&#xA;सुदीर्घताम्रजिह्वोष्ठो लम्बभ्रूः स्थूलनासिकः ॥&#x9;006c&lt;br&gt;&#xA;नीलाङ्गो लोहितग्रीवो गिरिवर्ष्मा भयङ्करः ।&#x9;007a&lt;br&gt;&#xA;महाकायो महाबाहुर्महाशीर्षो महाबलः ॥&#x9;007c&lt;br&gt;&#xA;विकृतः परुषस्पर्शो विकचोद्वृद्धपिण्डकः ।&#x9;008a&lt;br&gt;&#xA;स्थूलस्फिग्गूढनाभिश्च शिथिलोपचयो महान् ॥&#x9;008c&lt;br&gt;&#xA;तथैव हस्ताभरणी महामायोऽङ्गदी तथा ।&#x9;009a&lt;br&gt;&#xA;उरसाऽधारयन्निष्कमग्निमालां यथाऽचलः ॥&#x9;009c&lt;br&gt;&#xA;तस्य हेममयं चित्रं बहुरूपाङ्गशोभितम् ।&#x9;010a&lt;br&gt;&#xA;तोरणप्रतिमं शुभ्रं किरीटं मूर्ध्न्यशोभत ॥&#x9;010c&lt;br&gt;&#xA;कुण्डले बालसूर्याभे मालां हेममयीं शुभाम् ।&#x9;011a&lt;br&gt;&#xA;धारयन्विपुलं कांस्यं कवचं च महाप्रभम् ।&#x9;011c&lt;br&gt;&#xA;ताराजालनिभं राजन्पूर्णचन्द्रसमप्रभम् ॥&#x9;011e&lt;br&gt;&#xA;कण्ठसूत्रं महच्चापि तपनीयमधारयत् ।&#x9;012a&lt;br&gt;&#xA;स तेन विभ्राजत वै सविद्युदिव तोयदः ॥&#x9;012c&lt;br&gt;&#xA;किङ्किणीशतनिर्घोषं रक्तध्वजपताकिनम् ।&#x9;013a&lt;br&gt;&#xA;ऋक्षचर्मावनद्धाङ्गं नल्वमात्रं महारथम् ॥&#x9;013c&lt;br&gt;&#xA;सर्वायुधवरोपेतमास्थितं ध्वजमालिनम् ।&#x9;014a&lt;br&gt;&#xA;अष्टचक्रसमायुक्तं मेघगम्भीरनिःस्वनम् ॥&#x9;014c&lt;br&gt;&#xA;मत्तमातङ्गसङ्काशा लोहिताक्षा विभीषणाः ।&#x9;015a&lt;br&gt;&#xA;कालवर्णासमायुक्ता बलवन्तः शतं हयाः ॥&#x9;015c&lt;br&gt;&#xA;वहन्तो राक्षसं घोरं वालवन्तो जितश्रमाः ।&#x9;016a&lt;br&gt;&#xA;विपुलाभिः सटाभिस्ते ह्रेषमाणा मुहुर्मुहुः ॥&#x9;016c&lt;br&gt;&#xA;मुखैर्नानाविधाकारैर्वेगवन्तो हयोत्तमाः ।&#x9;017a&lt;br&gt;&#xA;रथेऽस्य युक्ता गर्जन्तोऽवहंस्ते राक्षसाधिपम् ॥&#x9;017c&lt;br&gt;&#xA;राक्षसोऽस्य विरूपाक्षः सूतो दीप्तास्यकुण्डलः ।&#x9;018a&lt;br&gt;&#xA;&#39;घोररूपो महाकायः करालो विकृताननः ।&#39;&#x9;018c&lt;br&gt;&#xA;रश्मिभिः सूर्यरश्म्याह्वैः सञ्जग्राह हयान्रणे ॥&#x9;018e&lt;br&gt;&#xA;स तेन सहितस्तस्थावरुणेन यथा रविः ।&#x9;019a&lt;br&gt;&#xA;संसक्त इव चाभ्रेण यथाऽद्रिर्महता महान् ॥&#x9;019c&lt;br&gt;&#xA;दिवस्पृक्सुमहान्केतुः स्यन्दनेऽस्य समुच्छ्रितः ।&#x9;020a&lt;br&gt;&#xA;रक्तोत्तमाङ्गः क्रव्यादो गृध्रः परमभीषणः ॥&#x9;020c&lt;br&gt;&#xA;वासवाशनिनिर्घोषं दृढज्यमतिविक्षिपन् ।&#x9;021a&lt;br&gt;&#xA;व्यक्तं किष्कुपरीणाहं द्वादशारत्नि कार्मुकम् ॥&#x9;021c&lt;br&gt;&#xA;रथाक्षमात्रैरिषुभिः सर्वाः प्रच्छादयन्दिशः ।&#x9;022a&lt;br&gt;&#xA;तस्यां वीरापहारिण्यां निशायां कर्णमभ्ययात् ॥&#x9;022c&lt;br&gt;&#xA;तस्य विक्षिपतश्चापं रथे विष्टभ्य तिष्ठतः ।&#x9;023a&lt;br&gt;&#xA;अश्रूयत धनुर्घोषो विस्फूर्जितमिवाशनेः ॥&#x9;023c&lt;br&gt;&#xA;तेन वित्रास्यमानानि तव सैन्यानि भारत ।&#x9;024a&lt;br&gt;&#xA;समकम्पन्त सर्वाणि सिन्धोरिव महोर्मयः ॥&#x9;024c&lt;br&gt;&#xA;तमापतन्तं सम्प्रेक्ष्य विरूपाक्षं विभीषणम् ।&#x9;025a&lt;br&gt;&#xA;उत्स्मयन्निव राधेयस्त्वरमाणोऽभ्यवारयत् ॥&#x9;025c&lt;br&gt;&#xA;ततः कर्णोऽभ्ययादेनमस्यन्नस्यन्तमन्तिकात् ।&#x9;026a&lt;br&gt;&#xA;मातङ्ग इव मातङ्गं यूथर्षभमिवर्षभः ॥&#x9;026c&lt;br&gt;&#xA;स सन्निपातस्तुमुलस्तयोरासीद्विशाम्पते ।&#x9;027a&lt;br&gt;&#xA;कर्णराक्षसयो राजन्निन्द्रशम्बरयोरिव ॥&#x9;027c&lt;br&gt;&#xA;तौ प्रगृह्य महावेगे धनुषी भीमनिःस्वने ।&#x9;028a&lt;br&gt;&#xA;प्राच्छादयेतामन्योन्यं तक्षमाणौ महेषुभिः ॥&#x9;028c&lt;br&gt;&#xA;ततः पूर्णायतोत्सृष्टैरिषुभिर्नतपर्वभिः ।&#x9;029a&lt;br&gt;&#xA;न्यवारयेतामन्योन्यं कांस्ये निर्भिद्य वर्मणी ॥&#x9;029c&lt;br&gt;&#xA;तौ नखैरिव शार्दूलौ दन्तैरिव महाद्विपौ ।&#x9;030a&lt;br&gt;&#xA;रथशक्तिभिरन्योन्यं विशिखैश्च ततक्षतुः ॥&#x9;030c&lt;br&gt;&#xA;सञ्छिन्दन्तौ च गात्राणि सन्दधानौ च सायकान् ।&#x9;031a&lt;br&gt;&#xA;दहन्तौ च शरोल्काभिर्दुष्प्रेक्ष्यौ च बभूवतुः ॥&#x9;031c&lt;br&gt;&#xA;तौ तु विक्षतसर्वाङ्गौ रुधिरौघपरिप्लुतौ ।&#x9;032a&lt;br&gt;&#xA;विभ्राजेतां यथा वारि स्रवन्तौ गैरिकाचलौ ॥&#x9;032c&lt;br&gt;&#xA;तौ शराग्रविनुन्नाङ्गौ निर्भिन्दन्तौ परस्परम् ।&#x9;033a&lt;br&gt;&#xA;नाकम्पयेतामन्योन्यं यतमानौ महाद्युती ॥&#x9;033c&lt;br&gt;&#xA;तत्प्रवृत्तं निशायुद्धं चिरं सममिवाभवत् ।&#x9;034a&lt;br&gt;&#xA;प्राणयोर्दीव्यतो राजन्कर्णराक्षसयोर्मृधे ॥&#x9;034c&lt;br&gt;&#xA;तस्य सन्दधतस्तीक्ष्णाञ्छरांश्चासक्तमस्यतः ।&#x9;035a&lt;br&gt;&#xA;धनुर्घोषेण वित्रस्ताः स्वे परे च तदाऽभवन् ॥&#x9;035c&lt;br&gt;&#xA;घटोत्कचं यदा कर्णो विशेषयति नो नृप ।&#x9;036a&lt;br&gt;&#xA;ततः प्रादुष्करोद्दिव्यमस्त्रमस्त्रविदां वरः ॥&#x9;036c&lt;br&gt;&#xA;कर्णेन सन्धितं दृष्ट्वा दिव्यमस्त्रं घटोत्कचः ।&#x9;037a&lt;br&gt;&#xA;प्रादुश्चक्रे महामायां राक्षसीं पाण्डुनन्दनः ॥&#x9;037c&lt;br&gt;&#xA;शूलमुद्गरधारिण्या शैलपादपहस्तया ।&#x9;038a&lt;br&gt;&#xA;रक्षसां घोररूपाणां महत्या सेनया वृतः ॥&#x9;038c&lt;br&gt;&#xA;तमुद्यतमहाचापं दृष्ट्वा ते व्यथिता नृपाः ।&#x9;039a&lt;br&gt;&#xA;भूतान्तकमिवायान्तं कालदण्डोग्रधारिणम् ॥&#x9;039c&lt;br&gt;&#xA;घटोत्कचप्रयुक्तेन सिंहनादेन भीषिताः ।&#x9;040a&lt;br&gt;&#xA;प्रसुस्रुवुर्गजा मूत्रं विव्यधुश्च नरा भृशम् ॥&#x9;040c&lt;br&gt;&#xA;ततोऽश्मवृष्टिरत्युग्रा महत्यासीत्समन्ततः ।&#x9;041a&lt;br&gt;&#xA;अर्धरात्रेऽधिकबलैर्विमुक्ता रक्षसां बलैः ॥&#x9;041c&lt;br&gt;&#xA;आयसानि च चक्राणि भुशुण्ड्यः शक्तितोमराः ।&#x9;042a&lt;br&gt;&#xA;पतन्त्यविरलाः शूलाः शतघ्न्यः पट्टसास्तथा ॥&#x9;042c&lt;br&gt;&#xA;तदुग्रमतिरौद्रं च दृष्ट्वा युद्धं नराधिप ।&#x9;043a&lt;br&gt;&#xA;पुत्राश्च तव योधाश्च व्यथिता विप्रदुद्रुवुः ॥&#x9;043c&lt;br&gt;&#xA;तत्रैकोऽस्तबलश्लाघी कर्णो मानी न विव्यथे ।&#x9;044a&lt;br&gt;&#xA;व्यधमच्च शरैर्मायां तां घटोत्कचनिर्मिताम् ॥&#x9;044c&lt;br&gt;&#xA;मायायां तु प्रहीणायाममर्षाच्च घटोत्कचः ।&#x9;045a&lt;br&gt;&#xA;विससर्ज शरान्घोरान्सूत पुत्रं त आविशन् ॥&#x9;045c&lt;br&gt;&#xA;ततस्ते रुधिराभ्यक्ता भित्त्वा कर्णं महाहवे ।&#x9;046a&lt;br&gt;&#xA;विविशुर्धरणीं बाणाः सङ्क्रुद्धा इव पन्नगाः ॥&#x9;046c&lt;br&gt;&#xA;सूतपुत्रस्तु सङ्क्रुद्धो लघुहस्तः प्रतापवान् ।&#x9;047a&lt;br&gt;&#xA;घटोत्कचमतिक्रम्य बिभेद दशभिः शरैः ॥&#x9;047c&lt;br&gt;&#xA;घटोत्कचो विनिर्भिन्नः सूतपुत्रेण मर्मसु ।&#x9;048a&lt;br&gt;&#xA;चक्रं दिव्यं सहस्रारमगृह्णाद्व्यथितो भृशम् ॥&#x9;048c&lt;br&gt;&#xA;क्षुरान्तं बालसूर्याभं मणिरत्नविभूषितम् ।&#x9;049a&lt;br&gt;&#xA;चिक्षेपाधिरथेः क्रुद्धो भैमसेनिर्जिघांसया ॥&#x9;049c&lt;br&gt;&#xA;प्रविद्धमतिवेगेन विक्षिप्तं कर्णसायकैः ।&#x9;050a&lt;br&gt;&#xA;अभाग्यस्येव सङ्कल्पस्तन्मोघमपतद्भुवि ॥&#x9;050c&lt;br&gt;&#xA;घटोत्कचस्तु सङ्क्रुद्धो दृष्ट्वा चक्रं निपातितम् ।&#x9;051a&lt;br&gt;&#xA;कर्णं प्राच्छादयद्बाणैः स्वर्भानुरिव भास्करम् ॥&#x9;051c&lt;br&gt;&#xA;सूतपुत्रस्त्वसम्भ्रान्तो रुद्रोपेन्द्रेन्द्रविक्रमः ।&#x9;052a&lt;br&gt;&#xA;घटोत्कचरथं तूर्णं छादयामास पत्रिभिः ॥&#x9;052c&lt;br&gt;&#xA;घटोत्कचेन क्रुद्धेन गदा हेमाङ्गदा तदा ।&#x9;053a&lt;br&gt;&#xA;क्षिप्ता भ्राम्य शरैः साऽपि कर्णेनाभ्याहताऽपतत् ॥&#x9;053c&lt;br&gt;&#xA;ततोऽन्तरिक्षमुत्पत्य कालमेघ इवोन्नदन् ।&#x9;054a&lt;br&gt;&#xA;प्रववर्ष महाकायो द्रुमवर्षं नभस्तलात् ॥&#x9;054c&lt;br&gt;&#xA;ततो मायाविनं कर्णो भीमसेनसुतं दिवि ।&#x9;055a&lt;br&gt;&#xA;मार्गणैरभिविव्याध घनं सूर्य इवांशुभिः ॥&#x9;055c&lt;br&gt;&#xA;तस्य सर्वान्हयान्हत्वा सञ्छिद्य शतधा रथम् ।&#x9;056a&lt;br&gt;&#xA;अभ्यवर्षच्छरैः कर्णः पर्जन्य इव वृष्टिमान् ॥&#x9;056c&lt;br&gt;&#xA;न चास्यासीदनिर्भिन्नं गात्रे द्व्यङ्गुलमन्तरम् ।&#x9;057a&lt;br&gt;&#xA;सोऽदृश्यत मुहूर्तेन श्वाविच्छललितो यथा ॥&#x9;057c&lt;br&gt;&#xA;न हयान्न रथं तस्य न ध्वजं न घटोत्कचम् ।&#x9;058a&lt;br&gt;&#xA;दृष्टवन्तः स्म समरे शरौघैरभिसंवृतम् ॥&#x9;058c&lt;br&gt;&#xA;स तु कर्णस्य तद्दिव्यमस्त्रमस्त्रेण शातयन् ।&#x9;059a&lt;br&gt;&#xA;मायायुद्धेन मायावी सूतपुत्रमयोधयत् ॥&#x9;059c&lt;br&gt;&#xA;सोऽयोधयत्तदा कर्णं मायया लाघवेन च ।&#x9;060a&lt;br&gt;&#xA;अलक्ष्यमाणानि दिवि शरजालानि चापतन् ॥&#x9;060c&lt;br&gt;&#xA;भैमसेनिर्महामायो मायया कुरुसत्तम ।&#x9;061a&lt;br&gt;&#xA;विचचार महाकायो मोहयन्निव भारत ॥&#x9;061c&lt;br&gt;&#xA;स तु कृत्वा विरूपाणि वदनान्यशुभानि च ।&#x9;062a&lt;br&gt;&#xA;अग्रसत्सूतपुत्रस्य दिव्यान्यस्त्राणि मायया ॥&#x9;062c&lt;br&gt;&#xA;पुनश्चापि महाकायः सञ्छिन्नः शतधा रणे ।&#x9;063a&lt;br&gt;&#xA;गतसत्वो निरुत्साहः पतितः खाद्व्यदृश्यत ॥&#x9;063c&lt;br&gt;&#xA;तं हतं मन्यमानाः स्म प्राणदन्कुरुपुङ्गवाः ।&#x9;064a&lt;br&gt;&#xA;अथ देहैर्नवैरन्यैर्दिक्षु सर्वास्वदृश्यत ॥&#x9;064c&lt;br&gt;&#xA;पुनश्चापि महाकायः शतशीर्षः शतोदरः ।&#x9;065a&lt;br&gt;&#xA;व्यदृश्यत महाबाहुर्मैनाक इव पर्वतः ॥&#x9;065c&lt;br&gt;&#xA;अङ्गुष्ठमात्रो भूत्वा च पुनरेव स राक्षसः ।&#x9;066a&lt;br&gt;&#xA;सागरोर्मिरिवोद्धूतस्तिर्यगूर्ध्वमवर्तत ॥&#x9;066c&lt;br&gt;&#xA;वसुधां दारयित्वा च पुनरप्सु न्यमज्जत ।&#x9;067a&lt;br&gt;&#xA;अदृश्यत तदा तत्र पुनरुन्मज्जितोऽन्यतः ॥&#x9;067c&lt;br&gt;&#xA;सोऽवतीर्य पुनस्तस्थौ रथे हेमपरिष्कृते ।&#x9;068a&lt;br&gt;&#xA;क्षितिं खं च दिशश्चैव माययाऽभ्येत्य दंशितः ॥&#x9;068c&lt;br&gt;&#xA;गत्वा कर्णरथाभ्याशं व्यचरत्कुण्डलाननः ।&#x9;069a&lt;br&gt;&#xA;प्राह वाक्यमसम्भ्रान्तः सूतपुत्रं विशाम्पते ॥&#x9;069c&lt;br&gt;&#xA;तिष्ठेदानीं क्व मे जीवन्सूतपुत्र गमिष्यसि |&#x9;070a&lt;br&gt;&#xA;युद्धश्रद्धामहं तेऽद्य विनेष्यामि रणाजिरे ||&#x9;070c&lt;br&gt;&#xA;इत्युक्त्वा रोषताम्राक्षं रक्षः क्रूरपराक्रमम् ।&#x9;071a&lt;br&gt;&#xA;उत्पपातान्तरिक्षं च जहास च सुविस्तरम् ।&#x9;071c&lt;br&gt;&#xA;कर्णमभ्यहनच्चैव गजेन्द्रमिव केसरी ॥&#x9;071e&lt;br&gt;&#xA;रथाक्षमात्रेरिषुभिरभ्यवर्षद्धटोत्कचः ।&#x9;072a&lt;br&gt;&#xA;रथिनामृषभंं कर्णं धाराभिरिव तोयदः ||&#x9;&#x9;072c&lt;br&gt;&#xA;शरवृष्टिं च तां कर्णो दूरात्प्राप्तामशातयत् ॥&#x9;073ac&lt;br&gt;&#xA;दृष्ट्वा च विहतां मायां कर्णेन भरतर्षभ ।&#x9;074a&lt;br&gt;&#xA;घटोत्कचस्ततो मायां ससर्जान्तर्हितःपुनः ॥&#x9;074c&lt;br&gt;&#xA;सोऽभवद्गिरिरत्युच्चः शिखरैस्तरुसङ्कटैः ।&#x9;075a&lt;br&gt;&#xA;शूलप्रासासिमुसलजलप्रस्रवणो महान् ॥&#x9;075c&lt;br&gt;&#xA;तमञ्जनचयप्रख्यं कर्णो दृष्ट्वा महीधरम् ।&#x9;076a&lt;br&gt;&#xA;प्रपातैरायुधान्युग्राण्युद्वहन्तं न चुक्षुभे ॥&#x9;076c&lt;br&gt;&#xA;स्मयन्निव ततः कर्णो दिव्यमस्त्रमुदैरयत् ।&#x9;077a&lt;br&gt;&#xA;ततः सोऽस्त्रेण शैलेन्द्रो विक्षिप्तो वै व्यनश्यत ॥&#x9;077c&lt;br&gt;&#xA;ततः स तोयदो भूत्वा नीलः सेन्द्रायुधो दिवि ।&#x9;078a&lt;br&gt;&#xA;अश्मवृष्टिभिरत्युग्रः सूतपुत्रमवाकिरत् ॥&#x9;078c&lt;br&gt;&#xA;अथ सन्धाय वायव्यमस्त्रमस्त्रविदां वरः ।&#x9;079a&lt;br&gt;&#xA;व्यधमत्कालमेघं तं कर्णो वैकर्तनो वृषः ॥&#x9;079c&lt;br&gt;&#xA;स मार्गणगणैः कर्णो दिशः प्रच्छाद्य सर्वशः ।&#x9;080a&lt;br&gt;&#xA;जघानास्त्रं महाराज घटोत्कचसमीरितम् ॥&#x9;080c&lt;br&gt;&#xA;ततः प्रहस्य समरे भैमसेनिर्महाबलः ।&#x9;081a&lt;br&gt;&#xA;प्रादुश्चक्रे महामायां कर्णं प्रति महारथम् ॥&#x9;081c&lt;br&gt;&#xA;स दृष्ट्वा पुनरायान्तं रथेन रथिनां वरम् ।&#x9;082a&lt;br&gt;&#xA;घटोत्कचमसम्भ्रान्तं राक्षसैर्बहुभिर्वृतम् ॥&#x9;082c&lt;br&gt;&#xA;सिंहशार्दूलसदृशैर्मत्तमातङ्गविक्रमैः ।&#x9;083a&lt;br&gt;&#xA;गजस्थैश्च रथस्थैश्च वाजिपृष्ठगतैस्तथा ।&#x9;083c&lt;br&gt;&#xA;नानाशस्त्रधरैर्घोरैर्नानाकवचभूषणैः ॥&#x9;&#x9;083e&lt;br&gt;&#xA;वृतं घटोत्कचं क्रूरैर्मरुद्भिरिव वासवम् ।&#x9;084a&lt;br&gt;&#xA;दृष्ट्वा कर्णो महेष्वासो योधयामास राक्षसम् ॥&#x9;084c&lt;br&gt;&#xA;घटोत्कचस्ततः कर्णं विद्ध्वा पञ्चभिराशुगैः ।&#x9;085a&lt;br&gt;&#xA;ननाद भैरवं नादं भीषयन्सर्वपार्थिवान् ॥&#x9;085c&lt;br&gt;&#xA;भूयश्चाञ्जलिकेनाथ स मार्गणगणं महत् ।&#x9;086a&lt;br&gt;&#xA;कर्णहस्तस्थितं चापं चिच्छेदाशु घटोत्कचः ॥&#x9;086c&lt;br&gt;&#xA;अथान्यद्धनुरादाय दृढं भारसहं महत् ।&#x9;087a&lt;br&gt;&#xA;विचकर्ष बलात्कर्ण इन्द्रायुधमिवोच्छ्रितम् ॥&#x9;087c&lt;br&gt;&#xA;ततः कर्णो महाराज प्रेषयामास सायकान् ।&#x9;088a&lt;br&gt;&#xA;सुवर्णपुङ्खाञ्छत्रुघ्नान्खेचरान्राक्षसान्प्रति ॥&#x9;088c&lt;br&gt;&#xA;तद्बाणैरर्दितं यूथं रक्षसां पीनवक्षसाम् ।&#x9;089a&lt;br&gt;&#xA;सिंहेनेवार्दितं वन्यं गजानामाकुलं कुलम् ॥&#x9;089c&lt;br&gt;&#xA;विधम्य राक्षसान्बाणैः साश्वसूतगजान्विभुः ।&#x9;090a&lt;br&gt;&#xA;ददाह भगवान्वह्निर्भूतानीव युगक्षये ॥&#x9;090c&lt;br&gt;&#xA;स हत्वा राक्षसीं सेनां शुशुभे सूतनन्दनः ।&#x9;091a&lt;br&gt;&#xA;पुरेव त्रिपुरं दग्ध्वा दिवि देवो महेश्वरः ॥&#x9;091c&lt;br&gt;&#xA;तेषु राजसहस्रेषु पाण्डवेयेषु मारिष ।&#x9;092a&lt;br&gt;&#xA;नैनं निरीक्षितुमपि कश्चिच्छक्नोति पार्थिव ॥&#x9;092c&lt;br&gt;&#xA;ऋते घटोत्कचाद्राजन्राक्षसेन्द्रान्महाबलात् ।&#x9;093a&lt;br&gt;&#xA;भीमवीर्यबलोपेतात्क्रुद्धाद्वैवस्वतादिव ॥&#x9;093c&lt;br&gt;&#xA;तस्य क्रुद्धस्य नेत्राभ्यां पावकः समजायत ।&#x9;094a&lt;br&gt;&#xA;महोल्काभ्यां यथा राजन्सार्जिषः स्नेहबिन्दवः ॥&#x9;094c&lt;br&gt;&#xA;तलं तलेन संहत्य सन्दश्य दशनच्छदम् ।&#x9;095a&lt;br&gt;&#xA;रथमास्थाय च पुनर्मायया निर्मितं तदा ॥&#x9;095c&lt;br&gt;&#xA;युक्तं गजनिभैर्वाहैः पिशाचवदनैः खरैः ।&#x9;096a&lt;br&gt;&#xA;स सूतमब्रवीत्क्रुद्धः सूतपुत्राय मां वह ॥&#x9;096c&lt;br&gt;&#xA;स ययौ घोररूपेण रथेन रथिनां वरः ।&#x9;097a&lt;br&gt;&#xA;द्वैरथं सूतपुत्रेण पुनरेव विशाम्पते ॥&#x9;097c&lt;br&gt;&#xA;स चिक्षेप पुनः क्रुद्धः सूतपुत्राय राक्षसः ।&#x9;098a&lt;br&gt;&#xA;अष्टचक्रां महाघोरामशनिं रुद्रनिर्मिताम् ॥&#x9;098c&lt;br&gt;&#xA;द्वियोजनसमुत्सेधां योजनायामविस्तराम् ।&#x9;099a&lt;br&gt;&#xA;आयसीं निचितां शूलैः कदम्बमिव केशरैः ॥&#x9;099c&lt;br&gt;&#xA;तामवप्लुत्य जग्राह कर्णो न्यस्य महद्धनुः ।&#x9;100a&lt;br&gt;&#xA;चिक्षेप चैनां तस्यैव स्यन्दनात्सोऽवपुप्लुवे ॥&#x9;100c&lt;br&gt;&#xA;साश्वसूतध्वजं यानं भस्म कृत्वा महाप्रभा ।&#x9;101a&lt;br&gt;&#xA;विवेश वसुधां भित्त्वा सुरास्तत्र विसिस्मियुः ॥&#x9;101c&lt;br&gt;&#xA;कर्णं तु सर्वभूतानि पूजयामासुरञ्जसा ।&#x9;102a&lt;br&gt;&#xA;यदवप्लुत्य जग्राह देवसृष्टां महाशनिम् ॥&#x9;102c&lt;br&gt;&#xA;एवं कृत्वा रणे कर्ण आरुरोह रथं पुनः ।&#x9;103a&lt;br&gt;&#xA;ततो मुमोच नाराचान्सूतपुत्रः परन्तपः ॥&#x9;103c&lt;br&gt;&#xA;अशक्यं कर्तुमन्येन सर्वभूतेषु मानद ।&#x9;104a&lt;br&gt;&#xA;यदकार्षीत्तदा कर्णः सङ्ग्रामे भीमदर्शने ॥&#x9;104c&lt;br&gt;&#xA;स हन्यमानो नाराचैर्धाराभिरिव पर्वतः ।&#x9;105a&lt;br&gt;&#xA;गन्धर्वनगराकारः पुनरन्तरधीयत ॥&#x9;105c&lt;br&gt;&#xA;एवं स वै महाकायो मायया लाघवेन च ।&#x9;106a&lt;br&gt;&#xA;अस्त्राणि तानि दिव्यानि जघान रिपुसूदनः ॥&#x9;106c&lt;br&gt;&#xA;निहन्यमानेष्वस्त्रेषु मायया तेन रक्षसा ।&#x9;107a&lt;br&gt;&#xA;असम्भ्रान्तस्तदा कर्णस्तद्रक्षः प्रत्ययुध्यत ॥&#x9;107c&lt;br&gt;&#xA;ततः क्रुद्धो महाराज भैमसेनिर्महाबलः ।&#x9;108a&lt;br&gt;&#xA;चकार बहुधाऽऽत्मानं भीषयाणो महारथान् ॥&#x9;108c&lt;br&gt;&#xA;ततो दिग्भ्यः समापेतुः सिंहव्याघ्रतरक्षवः ।&#x9;109a&lt;br&gt;&#xA;अग्निजिह्वाश्च भुजगा विहगाश्चाप्ययोमुखाः ॥&#x9;109c&lt;br&gt;&#xA;स कीर्यमाणो विशिखैः कर्णचापच्युतैः शरैः ।&#x9;110a&lt;br&gt;&#xA;नागराडिव दुष्प्रेक्ष्यस्तत्रैवान्तरधीयत ॥&#x9;110c&lt;br&gt;&#xA;राक्षसाश्च पिशाचाश्च यातुधानास्तथैव च ।&#x9;111a&lt;br&gt;&#xA;शालावृकाश्च बहवो वृकाश्च विकृताननाः ॥&#x9;111c&lt;br&gt;&#xA;ते कर्णं क्षपयिष्यन्तः सर्वतः समुपाद्रवन् ।&#x9;112a&lt;br&gt;&#xA;अथैनं वाग्भिरुग्राभिस्त्रासयाञ्चक्रिरे तदा ॥&#x9;112c&lt;br&gt;&#xA;उद्यतैर्बहुभिर्घोरैरायुधैः शोणितोक्षितैः ।&#x9;113a&lt;br&gt;&#xA;तेषामनेकैरेकैकं कर्णो विव्याध सायकैः ॥&#x9;113c&lt;br&gt;&#xA;प्रतिहत्य तु तां मायां दिव्येनास्त्रेण राक्षसीम् ।&#x9;114a&lt;br&gt;&#xA;आजघान हयानस्य शरैः सन्नतपर्वभिः ॥&#x9;114c&lt;br&gt;&#xA;ते भग्ना विक्षताङ्गाश्च भिन्नपृष्ठाश्च सायकैः ।&#x9;115a&lt;br&gt;&#xA;वसुधामन्वपद्यन्त पश्यतस्तस्य रक्षसः ॥&#x9;115c&lt;br&gt;&#xA;स भग्नमायो हैडिम्बिः कर्णं वैकर्तनं तदा ।&#x9;116a&lt;br&gt;&#xA;एष ते विदधे मृत्युमित्युक्त्वान्तरधीयत ॥ ॥&#x9;116c&lt;br&gt;&#xA;इति श्रीमन्महाभारते द्रोणपर्वणि घटोत्कचवधपर्वणि चतुर्दशरात्रियुद्धे षट्सप्तत्यधिकशततमोऽध्यायः ॥ 176 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/177/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/177/</guid>
      <description>&lt;p&gt;श्रीः&#xA;अध्यायः 177&#xA;बकादिबन्धुवधाद्भीमे चिरवैरिणा अलायुधराक्षसेन सुयोधनादायोधनाभ्यनुज्ञामुपलभ्य घटोत्कचम् प्रत्यभिगमनम् ॥ 1 ॥&#xA;सञ्जय उवाच &#x9;001&lt;br&gt;&#xA;तस्मिंस्तथा वर्तमाने कर्णराक्षसयोर्मृधे ।&#x9;001a&lt;br&gt;&#xA;अलायुधो राक्षसेन्द्रो वीर्यवानभ्यवर्तत ॥&#x9;001c&lt;br&gt;&#xA;महत्या सेनया युक्तो दुर्योधनमुपागमत् ।&#x9;002a&lt;br&gt;&#xA;राक्षसानां विरूपाणां सहस्रैः परिवारितः ।&#x9;002c&lt;br&gt;&#xA;नानारूपधरैर्वीरैः पूर्ववैरमनुस्मरन् ॥&#x9;002e&lt;br&gt;&#xA;तस्य ज्ञातिर्हि विक्रान्तो ब्राह्मणादो बको हतः ।&#x9;003a&lt;br&gt;&#xA;किर्मीरश्च महातेजा हिडिम्बश्च सखा तदा ॥&#x9;003c&lt;br&gt;&#xA;स दीर्घकालाध्युषितं पूर्ववैरमनुस्मरन् ।&#x9;004a&lt;br&gt;&#xA;विज्ञायैतन्निशायुद्धं जिघांसुर्भीममाहवे ॥&#x9;004c&lt;br&gt;&#xA;स मत्त इव मातङ्गः सङ्क्रुद्व इव चोरगः ।&#x9;005a&lt;br&gt;&#xA;दुर्योधनमिदं वाक्यमब्रवीद्युद्धलालसः ॥&#x9;005c&lt;br&gt;&#xA;विदितं ते महाराज यथा भीमेन राक्षसाः ।&#x9;006a&lt;br&gt;&#xA;हिडिम्बबककिर्मीरा निहता मम बान्धवाः ॥&#x9;006c&lt;br&gt;&#xA;परामर्शश्च कन्याया हिडिम्बायाः कृतः पुरा ।&#x9;007a&lt;br&gt;&#xA;किमन्यद्राक्षसानन्यानस्मांश्च परिभूय ह ॥&#x9;007c&lt;br&gt;&#xA;तमहं सगणं राजन्सवाजिरथकुञ्जरम् ।&#x9;008a&lt;br&gt;&#xA;हैडिम्बिं च सहामात्यं हन्तुमभ्यागतः स्वयम् ॥&#x9;008c&lt;br&gt;&#xA;अद्य कुन्तीसुतान्सर्वान्वासुदेवपुरोगमान् ।&#x9;009a&lt;br&gt;&#xA;हत्वा सम्भक्षयिष्यामि सर्वैरनुचरैः सह ॥&#x9;009c&lt;br&gt;&#xA;निवारय बलं सर्वं वयं योत्स्याम पाण्डवान् ॥&#x9;010ac&lt;br&gt;&#xA;तस्यैतद्वचनं श्रुत्वा हृष्टो दुर्योधनस्तदा ।&#x9;011a&lt;br&gt;&#xA;प्रतिपूज्याब्रवीद्वाक्यं भ्रातृभिः परिवारितः ॥&#x9;011c&lt;br&gt;&#xA;त्वां पुरस्कृत्य सगणं वयं योत्स्यामहे परान् ।&#x9;012a&lt;br&gt;&#xA;न हि वैरान्तमनसः स्थास्यन्ति मम सैनिकाः ॥&#x9;012c&lt;br&gt;&#xA;एवमस्त्विति राजानमुक्त्वा राक्षसपुङ्गवः ।&#x9;013a&lt;br&gt;&#xA;अभ्ययात्त्वरितो भैमिं सहितः पुरुषादकैः ॥&#x9;013c&lt;br&gt;&#xA;दीप्यमानेन वपुषा रथेनादित्यवर्चसा ।&#x9;014a&lt;br&gt;&#xA;तादृशेनैव राजेन्द्र यादृशेन घटोत्कचः ॥&#x9;014c&lt;br&gt;&#xA;तस्याप्यतुलनिर्घोषो बहुतोरणचित्रितः ।&#x9;015a&lt;br&gt;&#xA;ऋक्षचर्मावनद्धाङ्गो नल्वमात्रो महारथः ॥&#x9;015c&lt;br&gt;&#xA;तस्यापि तुरगाः शीघ्रा हस्तिकायाः खरस्वनाः ।&#x9;016a&lt;br&gt;&#xA;शतं युक्ता महाकाया मांसशोणितभोजनाः ॥&#x9;016c&lt;br&gt;&#xA;तस्यापि रथनिर्घोषो महामेघरवोपमः ।&#x9;017a&lt;br&gt;&#xA;तस्यापि सुमहच्चापं दृढज्यं कनकोज्ज्वलम् ॥&#x9;017c&lt;br&gt;&#xA;तस्याप्यक्षसमा बाणा रुक्मपुङ्खाः शिलाशिताः ।&#x9;018a&lt;br&gt;&#xA;सोऽपि वीरो महाबाहुर्यथैव स घटोत्कचः ॥&#x9;018c&lt;br&gt;&#xA;तस्यापि गोमायुबलाभिगुप्तो बभूव केतुर्ज्वलनार्कतुल्यः ।&#x9;019a&lt;br&gt;&#xA;स चापि रूपेण घटोत्कचस्य श्रीमत्तमो ह्यन्तकसन्निकाशः ॥&#x9;019c&lt;br&gt;&#xA;दीप्ताङ्गदो दीप्तकिरीटमाली बद्धस्रगुष्णीषनिबद्धखड्गः ।&#x9;020a&lt;br&gt;&#xA;गदी भुशुण्डी मुसली हली च शरासनी वारणतुल्यवर्ष्मा ॥&#x9;020c&lt;br&gt;&#xA;रथेन तेनानलवर्चसा तदा विद्रावयन्पाण्डववाहिनीं ताम् ।&#x9;021a&lt;br&gt;&#xA;रराज सङ्ख्ये परिवर्तमानो विद्युन्माली मेघ इवान्तरिक्षे ॥&#x9;021c&lt;br&gt;&#xA;ते चापि सर्वप्रवरा नरेन्द्रा महाबला वर्मिणश्चर्मिणश्च ।&#x9;022a&lt;br&gt;&#xA;हर्षान्विता युयुधुस्तस्य राजन्समन्ततः पाण्डवयोधवीराः ॥ ॥&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/178/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/178/</guid>
      <description>&lt;p&gt;श्रीः&#xA;अध्यायः 178&#xA;भीमालायुधयोर्युद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;तमागतमभिप्रेक्ष्य भीमकर्माणमाहवे ।&#x9;001a&lt;br&gt;&#xA;हर्षमाहारयाञ्चक्रुः कुरवः सर्व एव ते ॥&#x9;001c&lt;br&gt;&#xA;तथैव तव पुत्रास्ते दुर्योधनपुरोगमाः ।&#x9;002a&lt;br&gt;&#xA;अप्लवाः प्लवमासाद्य तर्तुकामा इवार्णवम् ॥&#x9;002c&lt;br&gt;&#xA;पुनर्जातमिवात्मानं मन्वानाः पुरुषर्षभाः ।&#x9;003a&lt;br&gt;&#xA;अलायुधं राक्षसेन्द्रं स्वागतेनाभ्यपूजयन् ॥&#x9;003c&lt;br&gt;&#xA;तस्मिंस्त्वमानुषे युद्धे वर्तमाने महाभये ।&#x9;004a&lt;br&gt;&#xA;कर्णराक्षसयोर्नक्तं दारुणप्रतिदर्शने ॥&#x9;004c&lt;br&gt;&#xA;&#39;न द्रौणिर्न कृपद्रोणौ न शल्यो न च माधवः ।&#x9;005a&lt;br&gt;&#xA;एक एव तु तेनासीद्योद्धा कर्णो रणे वृषा ॥&#39;&#x9;005c&lt;br&gt;&#xA;उपप्रैक्षन्त पाञ्चालाः स्मयमानाः सराजकाः ।&#x9;006a&lt;br&gt;&#xA;व्यभ्रमंस्तावकाश्चापि घूर्णमानास्ततस्ततः ॥&#x9;006c&lt;br&gt;&#xA;चुक्रुशुर्नेदमस्तीति द्रोणद्रौणिकृपादयः ।&#x9;007a&lt;br&gt;&#xA;तत्कर्म दृष्ट्वा सम्भ्रान्ता हैडिम्बस्य रणाजिरे ॥&#x9;007c&lt;br&gt;&#xA;सर्वमाविग्नमभवद्धाहाभूतमचेतनम् ।&#x9;008a&lt;br&gt;&#xA;तव सैन्यं महाराज निराशं कर्णजीविते ॥&#x9;008c&lt;br&gt;&#xA;दुर्योधनस्तु सम्प्रेक्ष्य कर्णमार्तिं परां गतम् ।&#x9;009a&lt;br&gt;&#xA;अलायुधं राक्षसेन्द्रं समाहूयेदमब्रवीत् ॥&#x9;009c&lt;br&gt;&#xA;एष वैकर्तनः कर्णो हैडिम्बेन समागतः ।&#x9;010a&lt;br&gt;&#xA;कुरुते कर्म सुमहद्यदस्यौपयिकं मृधे ॥&#x9;010c&lt;br&gt;&#xA;पश्यैतान्पार्थिवाञ्शूरान्निहतान्भैमसेनिना ।&#x9;011a&lt;br&gt;&#xA;नानाशस्त्रैरभिहतान्पादपानिव दन्तिना ॥&#x9;011c&lt;br&gt;&#xA;तवैष भारः समरे ज्ञातिमध्ये मया कृतः ।&#x9;012a&lt;br&gt;&#xA;तवैवानुमते वीर तं विक्रम्य निबर्हय ॥&#x9;012c&lt;br&gt;&#xA;पुरा वैकर्तनं कर्णमेष पापो घटोत्कचः ।&#x9;013a&lt;br&gt;&#xA;मायाबलं समाश्रित्य कर्षयत्यरिकर्शन ॥&#x9;013c&lt;br&gt;&#xA;एवमुक्तः स राज्ञा तु राक्षसो भीमविक्रमः ।&#x9;014a&lt;br&gt;&#xA;तथेत्युक्त्वा महाबाहुर्घटोत्कचमुपाद्रवत् ॥&#x9;014c&lt;br&gt;&#xA;ततः कर्णं समुत्सृज्य भैमसेनिरपि प्रभो ।&#x9;015a&lt;br&gt;&#xA;प्रत्यमित्रमुपायान्तमर्दयामास मार्गणैः ॥&#x9;015c&lt;br&gt;&#xA;तयोः समभवद्युद्धं क्रुद्धयो राक्षसेन्द्रयोः ।&#x9;016a&lt;br&gt;&#xA;मत्तयोर्वासिताहेतोर्दीपयोरिव कानने ॥&#x9;016c&lt;br&gt;&#xA;रक्षसा विप्रमुक्तस्तु कर्णोऽपि रथिनां वरः ।&#x9;017a&lt;br&gt;&#xA;अभ्यद्रवद्भीमसेनं रथेनादित्यवर्चसा ॥&#x9;017c&lt;br&gt;&#xA;तमायान्तमनादृत्य दृष्ट्वा ग्रस्तं घटोत्कचम् ।&#x9;018a&lt;br&gt;&#xA;अलायुधेन समरे सिंहेनेव गवां पतिम् ॥&#x9;018c&lt;br&gt;&#xA;रथेनादित्यवपुषा भीमः प्रहरतां वरः ।&#x9;019a&lt;br&gt;&#xA;किरञ्छरौघान्प्रययावलायुधरथं प्रति ॥&#x9;019c&lt;br&gt;&#xA;तमायान्तमभिप्रेक्ष्य स तदाऽलायुधः प्रभो ।&#x9;020a&lt;br&gt;&#xA;घटोत्कचं समुत्सृज्य भीमसेनं समाह्वयत् ॥&#x9;020c&lt;br&gt;&#xA;तं भीमः सहसाऽभ्येत्य राक्षसान्तकरः प्रभो ।&#x9;021a&lt;br&gt;&#xA;सगणं राक्षसेन्द्रं तं शरवर्षैरवाकिरत् ॥&#x9;021c&lt;br&gt;&#xA;तथैवालायुधो राजञ्शिलाधौतैरजिह्मगैः ।&#x9;022a&lt;br&gt;&#xA;अभ्यवर्षत कौन्तेयं पुनःपुनररिन्दम ॥&#x9;022c&lt;br&gt;&#xA;तथा ते राक्षसाः सर्वे भीमसेनमुपाद्रवन् ।&#x9;023a&lt;br&gt;&#xA;नानाप्रहरणा भीमास्त्वत्सुतानां जयैषिणः ॥&#x9;023c&lt;br&gt;&#xA;स ताड्यमानो बहुभिर्भीमसेनो महाबलः ।&#x9;024a&lt;br&gt;&#xA;पञ्चभिः पञ्चभिः सर्वांस्तानविध्यच्छितैः शरैः ॥&#x9;024c&lt;br&gt;&#xA;ते वध्यमाना भीमेन राक्षसाः क्रूरबुद्धयः ।&#x9;025a&lt;br&gt;&#xA;विनेदुस्तुमुलान्नादान्दुद्रुवुस्ते दिशो दश ॥&#x9;025c&lt;br&gt;&#xA;तांस्त्रास्यमानान्भीमेन दृष्ट्वा रक्षो मबहालम् ।&#x9;026a&lt;br&gt;&#xA;अभिदुद्राव वेगेन शरैश्चैनमवाकिरत् ॥&#x9;026c&lt;br&gt;&#xA;तं भीमसेनः समरे तीक्ष्णाग्रैरक्षिणोच्छरैः ॥&#x9;027ac&lt;br&gt;&#xA;अलायुधस्तु तानस्तान्भीमेन विशिखान्रणे ।&#x9;028a&lt;br&gt;&#xA;चिच्छेद कांश्चित्समरे त्वरया कांश्चिदग्रहीत् ॥&#x9;028c&lt;br&gt;&#xA;स तं दृष्ट्वा राक्षसेन्द्रं भीमो भीमपराक्रमः ।&#x9;029a&lt;br&gt;&#xA;गदां चिक्षेप वेगेन वज्रपातोपमां तदा ॥&#x9;029c&lt;br&gt;&#xA;तामापतन्तीं वेगेन गदां ज्वालाकुलां ततः ।&#x9;030a&lt;br&gt;&#xA;गदया ताडयामास सा गदा भीममाव्रजत् ॥&#x9;030c&lt;br&gt;&#xA;स राक्षसेन्द्रं कौन्तेयः शरवर्षैरवाकिरत् ।&#x9;031a&lt;br&gt;&#xA;तानप्यस्याकरोन्मोघान्राक्षसो निशितैः शरैः ॥&#x9;031c&lt;br&gt;&#xA;ते चापि राक्षसाः सर्वे रजन्यां भीमरूपिणः ।&#x9;032a&lt;br&gt;&#xA;शासनाद्राक्षसेन्द्रस्य निजघ्नू रथकुञ्जरान् ॥&#x9;032c&lt;br&gt;&#xA;पाञ्चालाः सृञ्जयाश्चैव वाजिनः परमद्विपाः ।&#x9;033a&lt;br&gt;&#xA;न शान्तिं लेभिरे तत्र राक्षसैर्भृशपीडिताः ॥&#x9;033c&lt;br&gt;&#xA;तं तु दृष्ट्वा महाघोरं वर्तमानं महाहवम् ।&#x9;034a&lt;br&gt;&#xA;अब्रवीत्पुण्डरीकाक्षो धनञ्जयमिदं वचः ॥&#x9;034c&lt;br&gt;&#xA;पश्य भीमं महाबाहुं राक्षसेन्द्रवशं गतम् ।&#x9;035a&lt;br&gt;&#xA;पदमस्यानुगच्छ त्वं मा विचारय पाण्डव ॥&#x9;035c&lt;br&gt;&#xA;धृष्टद्युम्नः शिखण्डी च युधामन्यूत्तमौजसौ ।&#x9;036a&lt;br&gt;&#xA;सहितौ द्रौपदेयाश्च कर्णं यान्तु महारथाः ॥&#x9;036c&lt;br&gt;&#xA;नकुलः सहदेवश्च युयुधानश्च वीर्यवान् ।&#x9;037a&lt;br&gt;&#xA;इतरान्राक्षसान्घ्नन्तु शासनात्तव पाण्डव ॥&#x9;037c&lt;br&gt;&#xA;त्वमपीमां महाबाहो चमूं द्रोणपुरस्कृताम् ।&#x9;038a&lt;br&gt;&#xA;मारयस्व नरव्याघ्र महद्धि भयमागतम् ॥&#x9;038c&lt;br&gt;&#xA;एवमुक्ते तु कृष्णेन यथोद्दिष्टा महारथाः ।&#x9;039a&lt;br&gt;&#xA;जग्मुर्वैकर्तनं कर्णं राक्षसांश्चैव तान्रणे ॥&#x9;039c&lt;br&gt;&#xA;अथ पूर्णायतोत्सृष्टैः शरैराशीविषोपमैः ।&#x9;040a&lt;br&gt;&#xA;धनुश्चिच्छेद भीमस्य राक्षसेन्द्रः प्रतापवान् ॥&#x9;040c&lt;br&gt;&#xA;हयांश्चास्य शितैर्बाणैः सारथिं च महाबलः ।&#x9;041a&lt;br&gt;&#xA;जघान मिषतः सङ्ख्ये भीमसेनस्य राक्षसः ॥&#x9;041c&lt;br&gt;&#xA;सोऽवतीर्य रथोपस्थाद्धताश्वो हतसारथिः ।&#x9;042a&lt;br&gt;&#xA;तस्मै गुर्वीं गदां घोरां विनदन्नुत्ससर्ज ह ॥&#x9;042c&lt;br&gt;&#xA;ततस्तां भीमनिर्घोषामापतन्तीं महागदाम् ।&#x9;043a&lt;br&gt;&#xA;गदया राक्षसो घोरो निजघान ननाद च ॥&#x9;043c&lt;br&gt;&#xA;तद्दृष्ट्वा राक्षसेन्द्रस्य घोरं कर्म भयावहम् ।&#x9;044a&lt;br&gt;&#xA;भीमसेनः प्रहृष्टात्मा गदामाशु परामृशत् ॥&#x9;044c&lt;br&gt;&#xA;तयोः समभवद्युद्धं तुमुलं नररक्षसोः ।&#x9;045a&lt;br&gt;&#xA;गदानिपातसंह्रादैर्भुवं कम्पयतोर्भृशम् ॥&#x9;045c&lt;br&gt;&#xA;गदाविमुक्तौ तौ भूयः समासाद्येतरेतरम् ।&#x9;046a&lt;br&gt;&#xA;मुष्टिभिर्वज्रसंह्रादैरन्योन्यमभिजघ्नतुः ॥&#x9;046c&lt;br&gt;&#xA;रथचक्रैर्युगैरक्षैरधिष्ठानैरुपस्करैः ।&#x9;047a&lt;br&gt;&#xA;यथासन्नमुपादाय निजघ्नतुरमर्षणौ ॥&#x9;047c&lt;br&gt;&#xA;तौ विक्षरन्तौ रुधिरं समासाद्येतरेतरम् ।&#x9;048a&lt;br&gt;&#xA;मत्ताविव महानागौ चकृषाते पुनः पुनः ॥&#x9;048c&lt;br&gt;&#xA;तावपश्यद्धृषीकेशः पाण्डवानां हिते रतः ।&#x9;049a&lt;br&gt;&#xA;स भीमसेनरक्षार्थं हैडिम्बिं पर्यचोदयत् ॥ ॥&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/179/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/179/</guid>
      <description>&lt;p&gt;श्रीः&#xA;अध्यायः 179&#xA;घटोत्कचेनाऽलायुधवधः ॥ 1 ॥&#xA;सञ्जय उवाच &#x9;001&lt;br&gt;&#xA;सन्दृश्य समरे भीमं रक्षसा ग्रस्तमन्तिकात् ।&#x9;001a&lt;br&gt;&#xA;वासुदेवोऽब्रवीद्राजन्घटोत्कचमिदं वचः ॥&#x9;001c&lt;br&gt;&#xA;पश्य भीमं महाबाहो रक्षसा ग्रस्तमाहवे ।&#x9;002a&lt;br&gt;&#xA;पश्यतां सर्वसैन्यानां तव चैव महाद्युते ॥&#x9;002c&lt;br&gt;&#xA;स कर्णं त्वं समुत्सृज्य राक्षसेन्द्रमलायुधम् ।&#x9;003a&lt;br&gt;&#xA;जहि क्षिप्रं महाबाहो पश्चात्कर्णं वधिष्यसि ॥&#x9;003c&lt;br&gt;&#xA;स वार्ष्णेयवचः श्रुत्वा कर्णमुत्सृज्य वीर्यवान् ।&#x9;004a&lt;br&gt;&#xA;युयुधे राक्षसेन्द्रेण बकभ्रात्रा घटोत्कचः ॥&#x9;004c&lt;br&gt;&#xA;तयोः सुतुमुलं युद्धं बभूव निशि रक्षसोः ।&#x9;005a&lt;br&gt;&#xA;अलायुधस्य चैवोग्रं हैडिम्बेश्चापि भारत ॥&#x9;005c&lt;br&gt;&#xA;अलायुधस्य योधांश्च राक्षसान्भीमदर्शनान् ।&#x9;006a&lt;br&gt;&#xA;वेगेनापततः शूरान्प्रगृहीतशरासनान् ॥&#x9;006c&lt;br&gt;&#xA;आत्तायुधः सुसङ्क्रुद्धो युयुधानो महारथः ।&#x9;007a&lt;br&gt;&#xA;नकुलः सहदेवश्च चिच्छिदुर्निशितैः शरैः ॥&#x9;007c&lt;br&gt;&#xA;सर्वांश्च समरे राजन्किरीटी क्षत्रियर्षभान् ।&#x9;008a&lt;br&gt;&#xA;परिचिक्षेप बीभत्सुः सर्वतः प्रकिरञ्छरान् ॥&#x9;008c&lt;br&gt;&#xA;कर्णश्च समरे राजन्व्यद्रावयत पार्थिवान् ।&#x9;009a&lt;br&gt;&#xA;धृष्टद्युम्नशिखण्ड्यादीन्पाञ्चालानां महारथान् ॥&#x9;009c&lt;br&gt;&#xA;तान्वध्यमानान्दृष्ट्वाऽथ भीमो भीमपराक्रमः ।&#x9;010a&lt;br&gt;&#xA;अभ्ययात्त्वरितः कर्णं विशिखान्प्रकिरन्रणे ॥&#x9;010c&lt;br&gt;&#xA;ततस्तेऽप्याययुर्हत्वा राक्षसान्यत्र सूतजः ।&#x9;011a&lt;br&gt;&#xA;नकुलः सहदेवश्च सात्यकिश्च महारथः ।&#x9;011c&lt;br&gt;&#xA;ते कर्णे योधयामासुः पाञ्चाला द्रोणमेव तु ॥&#x9;011e&lt;br&gt;&#xA;अलायुधस्तु सङ्क्रुद्धो घटोत्कचमरिन्दमम् ।&#x9;012a&lt;br&gt;&#xA;परिघेणातिकायेन ताडयामास मूर्धनि ॥&#x9;012c&lt;br&gt;&#xA;स तु तेन प्रहारेण भैमसेनिर्महाबलः ।&#x9;013a&lt;br&gt;&#xA;ईषन्मूर्छितमात्मानमस्तम्भयत वीर्यवान् ॥&#x9;013c&lt;br&gt;&#xA;ततो दीप्ताग्निसङ्काशां शतघण्टामलङ्कृताम् ।&#x9;014a&lt;br&gt;&#xA;चिक्षेप तस्मै समरे गदां काञ्चनभूषिताम् ॥&#x9;014c&lt;br&gt;&#xA;सा हयांश्च रथं चास्य सारथिं च महास्वना ।&#x9;015a&lt;br&gt;&#xA;चूर्णयामास वेगेन विसृष्टा भीमकर्मणा ॥&#x9;015c&lt;br&gt;&#xA;स भग्नहयचक्राक्षाद्विशीर्णध्वजकूबरात् ।&#x9;016a&lt;br&gt;&#xA;उत्पपात रथात्तूर्णं मायामास्थाय राक्षसीम् ॥&#x9;016c&lt;br&gt;&#xA;स समास्थाय मायां तु ववर्ष रुधिरं बहु ।&#x9;017a&lt;br&gt;&#xA;विद्युद्विभ्राजितं चासीत्तुमुलाभ्राकुलं नभः ॥&#x9;017c&lt;br&gt;&#xA;ततो वज्रनिपाताश्च साशनिस्तनयित्नवः ।&#x9;018a&lt;br&gt;&#xA;महांश्चटचटाशब्दस्तत्रासीच्च महाहवे ॥&#x9;018c&lt;br&gt;&#xA;तां प्रेक्ष्य महतीं मायां राक्षसो राक्षसस्य च ।&#x9;019a&lt;br&gt;&#xA;ऊर्ध्वमुत्पत्य हैडिम्बिस्तां मायां माययाऽवधीत् ॥&#x9;019c&lt;br&gt;&#xA;सोऽभिवीक्ष्य हतां मायां मायावी माययैव हि ।&#x9;020a&lt;br&gt;&#xA;अश्मवर्षं सुतुमुलं विससर्ज घटोत्कचे ॥&#x9;020c&lt;br&gt;&#xA;अश्मवर्षं स तं घोरं शरवर्षेण वीर्यवान् ।&#x9;021a&lt;br&gt;&#xA;दिक्षु विध्वंसयामास तदद्भुतमिवाभवत् ॥&#x9;021c&lt;br&gt;&#xA;ततो नानाप्रहरणैरन्योन्यमभिवर्षताम् ।&#x9;022a&lt;br&gt;&#xA;आयसैः परिघैः शूलैर्गदामुसलमुद्गरैः ॥&#x9;022c&lt;br&gt;&#xA;पिनाकैः करवालैश्च तोमरप्रासकम्पनैः ।&#x9;023a&lt;br&gt;&#xA;नाराचैर्निशितैर्भल्लैः शरैश्चक्रैः परश्वथैः ॥&#x9;023c&lt;br&gt;&#xA;अयोगुडैर्भिण्डिपालैर्गोशीर्षोलूखलैरपि ।&#x9;024a&lt;br&gt;&#xA;उत्पाटितैर्महाशाखैर्विविधैर्जगतीरुहैः ॥&#x9;024c&lt;br&gt;&#xA;शमीपीलूकदम्बैश्च चम्पकैश्चैव भारत ।&#x9;025a&lt;br&gt;&#xA;इङ्गुदैर्बदरीभिश्च कोविदारैश्च पुष्पितैः ॥&#x9;025c&lt;br&gt;&#xA;पलाशैश्चारिमेदैश्च प्लुक्षन्यग्रोधपिप्पलैः ।&#x9;026a&lt;br&gt;&#xA;महद्भिः समरे तस्मिन्नन्योन्यमभिजघ्नतुः ॥&#x9;026c&lt;br&gt;&#xA;विपुलैः पर्वताग्रैश्च नानाधातुभिराचितैः ।&#x9;027a&lt;br&gt;&#xA;तेषां शब्दो महानासीद्वज्राणां भिद्यतामिव ॥&#x9;027c&lt;br&gt;&#xA;युद्धं समभवद्घोरं भैम्यलायुधयोर्नृप ।&#x9;028a&lt;br&gt;&#xA;हरीन्द्रयोर्यथा राजन्वालिसुग्रीवयोः पुरा ॥&#x9;028c&lt;br&gt;&#xA;तौ युद्ध्वा विविधैर्घोरैरायुधैर्विशिखैस्तथा ।&#x9;029a&lt;br&gt;&#xA;उत्सृज्य च शितौ खड्गावन्योमभिपेततुः ॥&#x9;029c&lt;br&gt;&#xA;तावन्योन्यमभिद्रुत्य केशेषु सुमहाबलौ ।&#x9;030a&lt;br&gt;&#xA;भुजाभ्यां पर्यगृह्णीतां महाकायौ महाबलौ ॥&#x9;030c&lt;br&gt;&#xA;तौ स्विन्नगात्रौ प्रस्वेदं सुस्रुवाते जनाधिप ।&#x9;031a&lt;br&gt;&#xA;रुधिरं च महाकायावतिवृष्टाविवाम्बुदौ ॥&#x9;031c&lt;br&gt;&#xA;अथाभिपत्य वेगेन समुद्धाम्य च राक्षसम् ।&#x9;032a&lt;br&gt;&#xA;बलेनाक्षिप्य हैडिम्बिश्चकर्तास्य शिरो महत् ॥&#x9;032c&lt;br&gt;&#xA;सोऽपहृत्य शिरस्तस्य कुण्डलाभ्यां विभूषितम् ।&#x9;033a&lt;br&gt;&#xA;तदा सुतुमुलं नादं ननाद सुमहाबलः ॥&#x9;033c&lt;br&gt;&#xA;हतं दृष्ट्वा महाकायं बकज्ञातिमरिन्दमम् ।&#x9;034a&lt;br&gt;&#xA;पाञ्चालाः पाण्डवाश्चैव सिंहनादान्विनेदिरे ॥&#x9;034c&lt;br&gt;&#xA;ततो भेरीसहस्राणि शङ्खानामयुतानि च ।&#x9;035a&lt;br&gt;&#xA;अवादयन्पाण्डवेया राक्षसे निहते युधि ॥&#x9;035c&lt;br&gt;&#xA;अतीव सा निशा तेषां बभूव विजयावहा ।&#x9;036a&lt;br&gt;&#xA;विद्योतमाना विबभौ समन्ताद्दीपमालिनी ॥&#x9;036c&lt;br&gt;&#xA;अलायुधस्य तु शिरो भैमसेनिर्महाबलः ।&#x9;037a&lt;br&gt;&#xA;दुर्योधनस्य प्रमुखे चिक्षेप गतचेतसः ॥&#x9;037c&lt;br&gt;&#xA;अथ दुर्योधनो राजा दृष्ट्वा हतमलायुधम् ।&#x9;038a&lt;br&gt;&#xA;बभूव परमोद्विग्नः सह सैन्येन भारत ॥&#x9;038c&lt;br&gt;&#xA;तेन ह्यस्य प्रतिज्ञातं भीमसेनमहं युधि ।&#x9;039a&lt;br&gt;&#xA;हन्तेति स्वयमागम्य स्मरता वैरमुत्तमम् ॥&#x9;039c&lt;br&gt;&#xA;ध्रुवं स तेन हन्तव्य इत्यमन्यत पार्थिवः ।&#x9;040a&lt;br&gt;&#xA;जीवितं चिरकालं हि भ्रातॄणां चाप्यमन्यत ॥&#x9;040c&lt;br&gt;&#xA;स तं दृष्ट्वा विनिहतं भीमसेनात्मजेन वै ।&#x9;041a&lt;br&gt;&#xA;प्रतिज्ञां भीमसेनस्य पूर्णामेवाभ्यमन्यत ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/180/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/180/</guid>
      <description>&lt;p&gt;श्रीः&#xA;अध्यायः 180&#xA;कर्णेन घटोत्कचवधः ॥ 1 ॥&#xA;सञ्जय उवाच &#x9;001&lt;br&gt;&#xA;निहत्यालायुधं रक्षः प्रहृष्टात्मा घटोत्कचः ।&#x9;001a&lt;br&gt;&#xA;ननाद विविधान्नादान्वाहिन्याः प्रमुखे तव ॥&#x9;001c&lt;br&gt;&#xA;तस्य तं तुमुलं शब्दं श्रुत्वा हृदयकम्पनम् ।&#x9;002a&lt;br&gt;&#xA;तावकानां महाराज भयमासीत्सुदारुणम् ॥&#x9;002c&lt;br&gt;&#xA;अलायुधविषक्तं तु भैमसेनिं महाबलम् ।&#x9;003a&lt;br&gt;&#xA;दृष्ट्वा कर्णो महाबाहुः पाञ्चालान्समुपाद्रवत् ॥&#x9;003c&lt;br&gt;&#xA;दशभिर्दशभिर्बाणैर्धृष्टद्युम्नशिखण्डिनौ ।&#x9;004a&lt;br&gt;&#xA;दृढैः पूर्णायतोत्सृष्टैर्बिभेद नतपर्वभिः ॥&#x9;004c&lt;br&gt;&#xA;ततः परमनाराचैर्युधामन्यूत्तमौजसौ ।&#x9;005a&lt;br&gt;&#xA;सात्यकिं च रथोदारं कम्पयमास मार्गणैः ॥&#x9;005c&lt;br&gt;&#xA;तेषामप्यस्यतां सङ्ख्ये सर्वेषां सव्यदक्षिणम् ।&#x9;006a&lt;br&gt;&#xA;मण्डलान्येव चापानि व्यदृश्यन्त जनाधिप ॥&#x9;006c&lt;br&gt;&#xA;तेषां ज्यातलनिर्घोषो रथनेमिस्वनश्च ह ।&#x9;007a&lt;br&gt;&#xA;मेघानामिव घर्मान्ते बभूव तुमुलो निशि ॥&#x9;007c&lt;br&gt;&#xA;ज्यानेमिघोषस्तनयित्नुमान्वै धनुस्तटिन्मण्डलकेतुशृङ्गः ।&#x9;008a&lt;br&gt;&#xA;शरौघवर्षाकुलवृष्टिमांश्च सङ्ग्राममेघः स बभूव राजन् ॥&#x9;008c&lt;br&gt;&#xA;तदद्भुतं शैल इवाप्रकम्पो वर्षं महाशैलसमानसारः ।&#x9;009a&lt;br&gt;&#xA;विध्वंसयामास रणे नरेन्द्र वैकर्तनः शत्रुगणावमर्दी ॥&#x9;009c&lt;br&gt;&#xA;ततोऽतुलैर्वज्रनिपातकल्पैः शितैः शरैः काञ्चनचित्रपुङ्खैः ।&#x9;010a&lt;br&gt;&#xA;शत्रून्व्यपोहत्समरे महात्मा वैकर्तनः पुत्रहिते रतस्ते ॥&#x9;010c&lt;br&gt;&#xA;सञ्छिन्नभिन्नध्वजिनश्च केचित्केचिच्छरैरर्दितभिन्नदेहाः ।&#x9;011a&lt;br&gt;&#xA;केचिद्विसूता विहयाश्च केचिद्वैकर्तनेनाशु कृता बभूवुः ॥&#x9;011c&lt;br&gt;&#xA;अविन्दमानास्त्वथ शर्म सङ्ख्ये यौधिष्ठिरं ते बलमभ्यपद्यन् ।&#x9;012a&lt;br&gt;&#xA;तान्प्रेक्ष्य भग्नान्विमुखीकृतांश्च घटोत्कचो रोषमतीव चक्रे ॥&#x9;012c&lt;br&gt;&#xA;आस्थाय तं काञ्चनरत्नचित्रं रथोत्तमं सिंहवत्सन्ननाद ।&#x9;013a&lt;br&gt;&#xA;वैकर्तनं कर्णमुपेत्य चापि विव्याध वज्रप्रतिमैः पृषत्कैः ॥&#x9;013c&lt;br&gt;&#xA;तौ कर्णिनाराचशिलीमुखैश्च नालीकदण्डासनवत्सदन्तैः ।&#x9;014a&lt;br&gt;&#xA;वराहकर्णैः सविपाठशृङ्गैः क्षुरप्रवर्षैश्च विनेदतुः खम् ॥&#x9;014c&lt;br&gt;&#xA;तद्बाणधारावृतमन्तरिक्षं तिर्यग्गताभिः समरे रराज ।&#x9;015a&lt;br&gt;&#xA;सुवर्णपुङ्खज्वलितप्रभाभिर्विचित्रपुष्पाभिरिव प्रजाभिः ॥&#x9;015c&lt;br&gt;&#xA;समाहितावप्रतिमप्रभावावन्योन्यमाजघ्नतुरुत्तमास्त्रैः ।&#x9;016a&lt;br&gt;&#xA;तयोर्हि वीरोत्तमयोर्न कश्चिद्ददर्श तस्मिन्समरे विशेषम् ॥&#x9;016c&lt;br&gt;&#xA;अतीव तच्चित्रमतुल्यरूपं बभूव युद्धं रविभीमसून्वोः ।&#x9;017a&lt;br&gt;&#xA;समाकुलं शस्त्रनिपातघोरं दिवीव राह्वंशुमतोः प्रमत्तम् ॥&#x9;017c&lt;br&gt;&#xA;सञ्जय उवाच &#x9;018&lt;br&gt;&#xA;घटोत्कचं यदा कर्णो न विशेषयते नृप ।&#x9;018a&lt;br&gt;&#xA;ततः प्रादुश्चकारोग्रमस्त्रमस्त्रविदां वरः ॥&#x9;018c&lt;br&gt;&#xA;तेनास्त्रेणावधीत्तस्य रथं सहयसारथिम् ।&#x9;019a&lt;br&gt;&#xA;विरथश्चापि हैडिम्बिः क्षिप्रमन्तरधीयत ॥&#x9;019c&lt;br&gt;&#xA;धृतराष्ट्र उवाच &#x9;020&lt;br&gt;&#xA;तस्मिन्नन्तर्हिते तूर्णं कूटयोधिनि राक्षसे ।&#x9;020a&lt;br&gt;&#xA;मामकैः प्रतिपन्नं यत्तन्ममाचक्ष्व सञ्जय ॥&#x9;020c&lt;br&gt;&#xA;सञ्जय उवाच &#x9;021&lt;br&gt;&#xA;अन्तर्हितं राक्षसेन्द्रं विदित्वासम्प्राक्रोशन्कुरवः सर्व एव ।&#x9;021a&lt;br&gt;&#xA;कथं नायं राक्षसः कूटयोधी हन्यात्कर्णं समरेऽदृश्यमानः ॥&#x9;021c&lt;br&gt;&#xA;ततः कर्णो लघुचित्रास्त्रयोधी सर्वा दिशः प्रावृणोद्बाणजालैः ।&#x9;022a&lt;br&gt;&#xA;न वै किञ्चित्प्रापतत्तत्र भूतं तमोभूते सायकैरन्तरिक्षे ॥&#x9;022c&lt;br&gt;&#xA;नैवाददानो न च सन्दधानो न चेषुधीस्पृशमानः कराग्रैः ।&#x9;023a&lt;br&gt;&#xA;अदृश्यद्वै लाघवात्सूतपुत्रः सर्वं बाणैश्छादयानोऽन्तरिक्षम् ॥&#x9;023c&lt;br&gt;&#xA;ततो मायां दारुणामन्तरिक्षे घोरां भीमां विहितां राक्षसेन ।&#x9;024a&lt;br&gt;&#xA;अपश्याम लोहिताभ्रप्रकाशां देदीप्यन्तीमग्निशिखामिवोग्राम् ॥&#x9;024c&lt;br&gt;&#xA;ततस्तस्यां विद्युतः प्रादुरासन्नुल्काश्चापि ज्वलिताः कौरवेन्द्र ।&#x9;025a&lt;br&gt;&#xA;घोषश्चास्याः प्रादुरासीत्सुघोरः सहस्रशो नदतां दुन्दुभीनाम् ॥&#x9;025c&lt;br&gt;&#xA;ततः शराः प्रापतन्रुक्मपुङ्खाः शक्त्यृष्टिप्रासमुसलान्यायुधानि ।&#x9;026a&lt;br&gt;&#xA;परश्वथास्तैलधौताश्च खड्गाः प्रदीप्ताग्रास्तोमराः पट्टसाश्च ॥&#x9;026c&lt;br&gt;&#xA;मयूखिनः परिघा लोहबद्धा गदाश्चित्राः शितधाराश्च शूलाः ।&#x9;027a&lt;br&gt;&#xA;गुर्व्यो गदा हेमपट्टावनद्धाः शतघ्न्यश्च प्रादुरासन्समन्तात् ॥&#x9;027c&lt;br&gt;&#xA;महाशिलाश्चापतंस्तत्रतत्र सहस्रशः साशनयश्च वज्राः ।&#x9;028a&lt;br&gt;&#xA;चक्राणि चानेकशतक्षुराणि प्रादुर्बभूवुर्ज्वलनप्रभाणि ॥&#x9;028c&lt;br&gt;&#xA;तां शक्तिपाषाणपरश्वथानां प्रासासिवज्राशनिमुद्गराणाम् ।&#x9;029a&lt;br&gt;&#xA;वृष्टिं विशालां ज्वलितां पतन्तीं कर्णः शरौघैर्न शशाक हन्तुम् ॥&#x9;029c&lt;br&gt;&#xA;शराहतानां पततां हयानां वज्राहतानां च तथा गजानाम् ।&#x9;030a&lt;br&gt;&#xA;शिलाहतानां च महारथानां महान्निनादः पततां बभूव ॥&#x9;030c&lt;br&gt;&#xA;सुभीमनानाविधशस्त्रपातैर्घटोत्कचेनाभिहतं समन्तात् ।&#x9;031a&lt;br&gt;&#xA;दौर्योधनं वै बलमार्तरूपमावर्तमानं ददृशे भ्रमत्तत् ॥&#x9;031c&lt;br&gt;&#xA;हाहाकृतं सम्परिवर्तमानं संलीयमानं च विषण्णरूपम् ।&#x9;032a&lt;br&gt;&#xA;ते त्वार्यभावात्पुरुषप्रवीराः पराङ्मुखा नो बभूवुस्तदानीम् ॥&#x9;032c&lt;br&gt;&#xA;तां राक्षसीं भीमरूपां सुघोरां वृष्टिं महाशस्त्रमयीं पतन्तीम् ।&#x9;033a&lt;br&gt;&#xA;दृष्ट्वा बलौघांश्च निपात्यमानान्महद्भयं तव पुत्रान्विवेश ॥&#x9;033c&lt;br&gt;&#xA;शिवाश्च वैश्वानरदीप्तजिह्वाः सुभीमनादाः शतशो नदन्तीः ।&#x9;034a&lt;br&gt;&#xA;रक्षोगणान्नर्दतश्चापि वीक्ष्य नरेन्द्र योधा व्यथिता बभूवुः ॥&#x9;034c&lt;br&gt;&#xA;ते दीप्तजिह्वानलतीक्ष्णदंष्ट्रा विभीषणाः शैलनिकाशकायाः ।&#x9;035a&lt;br&gt;&#xA;नभोगताः शक्तिविषक्तहस्ता मेघा व्यमुञ्चन्निव वृष्टिमुग्राम् ॥&#x9;035c&lt;br&gt;&#xA;तैराहतास्ते शरशक्तिशूलैर्गदाभिरुग्रैः परिघैश्च दीप्तैः ।&#x9;036a&lt;br&gt;&#xA;वज्रैः पिनाकैरशनिप्रहारैः शतघ्निचक्रैर्मथिताश्च पेतुः ॥&#x9;036c&lt;br&gt;&#xA;शूला भुशुण्ड्योऽश्मगुडाः शतघ्न्यः स्थूलाश्च कार्ष्णायसपट्टनद्धाः ।&#x9;037a&lt;br&gt;&#xA;तेऽवाकिरंस्तव पुत्रस्य सैन्यं ततो रौद्रं कश्मलं प्रादुरासीत् ॥&#x9;037c&lt;br&gt;&#xA;विकीर्णान्त्रा विहतैरुत्तमाङ्गैः सम्भग्नाङ्गाः शिश्यिरे तत्र शूराः ।&#x9;038a&lt;br&gt;&#xA;छिन्ना हयाः कुञ्जराश्चापि भग्ना न मुच्यन्ते याचमानाः सुभीताः ॥&#x9;038c&lt;br&gt;&#xA;एवं महच्छस्त्रवर्षं सृजन्तस्ते यातुधाना भुवि घोररूपाः ।&#x9;039a&lt;br&gt;&#xA;मायाः सृष्टास्तत्र घटोत्कचेन नामुञ्चन्वै याचमानं न भीतम् ॥&#x9;039c&lt;br&gt;&#xA;तस्मिन्घोरे कुरुवीरावमर्दे कालोत्सृष्टे क्षत्रियाणामभावे ।&#x9;040a&lt;br&gt;&#xA;ते वै भग्नाः सहसा व्यद्रवन्त प्राक्रोशन्तः कौरवाः सर्व एव ॥&#x9;040c&lt;br&gt;&#xA;पलायध्वं कुरवो नैतदस्ति सेन्द्रा देवा घ्नन्ति नः पाण्डवार्थे ।&#x9;041a&lt;br&gt;&#xA;तथा तेषां मज्जतां भारतानां तस्मिन्द्वीपः सूतपुत्रो बभूव ॥&#x9;041c&lt;br&gt;&#xA;तस्मिन्सङ्क्रन्दे तुमुले वर्तमाने सैन्ये भग्ने लीयमाने कुरूणाम् ।&#x9;042a&lt;br&gt;&#xA;अनीकानां प्रविभागे प्रकाशे न ज्ञायन्ते कुरवो नेतरे च ॥&#x9;042c&lt;br&gt;&#xA;निर्मर्यादे विद्रवे घोररूपे सर्वा दिशः प्रेक्षमाणाः स्म शून्याः ।&#x9;043a&lt;br&gt;&#xA;तां शस्त्रवृष्टिमुरसा गाहमानं कर्णं स्मैकं तत्र राजन्नपश्यन् ॥&#x9;043c&lt;br&gt;&#xA;ततो बाणैरावृणोदन्तरिक्षं दिव्यां मायां योधयन्राक्षसस्य ।&#x9;044a&lt;br&gt;&#xA;ह्रीमान्कुर्वन्दुष्करं चार्यकर्म नैवामुह्यत्संयुगे सूतपुत्रः ॥&#x9;044c&lt;br&gt;&#xA;ततो भीताः समुदैक्षन्त कर्णं राजन्सर्वे सैन्धवा बाह्लिकाश्च ।&#x9;045a&lt;br&gt;&#xA;असम्मोहं पूजयन्तोऽस्य सङ्ख्ये सम्पश्यन्तो विजयं राक्षसस्य ॥&#x9;045c&lt;br&gt;&#xA;तेनोत्सृष्टा चक्रयुक्ता शतघ्नी समं सर्वांश्चतुरोऽश्वाञ्जघान ।&#x9;046a&lt;br&gt;&#xA;ते जानुभिर्जगतीमन्वपद्यन्गतासवो निर्दशनाक्षिजिह्वाः ॥&#x9;046c&lt;br&gt;&#xA;ततो हताश्वादवरुह्य यानादन्तर्मनाः कुरुषु प्राद्रवत्सु ।&#x9;047a&lt;br&gt;&#xA;दिव्ये चास्त्रे मायया वध्यमाने नैवामुह्यच्चिन्तयन्प्राप्तकालम् ॥&#x9;047c&lt;br&gt;&#xA;ततोऽब्रुवन्कुरवः सर्व एव कर्णं दृष्ट्वा घोररूपां च मायाम् ।&#x9;048a&lt;br&gt;&#xA;शक्त्या रक्षो जहि कर्णाद्य तूर्णं नश्यन्त्येते कुरवो धार्तराष्ट्राः ॥&#x9;048c&lt;br&gt;&#xA;करिष्यतः किञ्च नो भीमपार्थौ तपन्तमेनं जहि पापं निशीथे ।&#x9;049a&lt;br&gt;&#xA;यो नः सङ्ग्रामाद्घोररूपाद्विमुच्येत्स नः पार्थान्सबालान्योधयेत ॥&#x9;049c&lt;br&gt;&#xA;तस्मादेनं राक्षसं घोररूपं शक्त्या जहि त्वं दत्तया वासवेन ।&#x9;050a&lt;br&gt;&#xA;मा कौरवाः सर्व एवेन्द्रकल्पा रात्रियुद्धे कर्ण नेशुः सयोधाः ॥&#x9;050c&lt;br&gt;&#xA;स वध्यमानो रक्षसा वै निशीथे दृष्ट्वा राजंस्त्रास्यमानं बलं च ।&#x9;051a&lt;br&gt;&#xA;महच्छ्रुत्वा निनदं कौरवाणां मतिं दध्रे शक्तिमोक्षाय कर्णः ॥&#x9;051c&lt;br&gt;&#xA;स वै क्रुद्धः सिंह इवात्यमर्षी नामर्षयन्प्रतिघातं रणेऽसौ ।&#x9;052a&lt;br&gt;&#xA;शक्तिं श्रेष्ठां वैजयन्तीमसह्यां समाददे तस्य वधं चिकीर्षन् ॥&#x9;052c&lt;br&gt;&#xA;याऽसौ राजन्निहिता वर्षपूगान्वधायाजौ सत्कृता फल्गुनस्य ।&#x9;053a&lt;br&gt;&#xA;यां वै प्रादात्सूतपुत्राय शक्रः शक्तिं श्रेष्ठां कुण्डलाभ्यां निमाय ॥&#x9;053c&lt;br&gt;&#xA;तां वै शक्तिं लेलिहानां प्रदीप्तां पाशैर्युक्तामन्तकस्येव जिह्वाम् ।&#x9;054a&lt;br&gt;&#xA;मृत्योः स्वसारं ज्वलितामिवोल्कां वैकर्तनः प्राहिणोद्राक्षसाय ॥&#x9;054c&lt;br&gt;&#xA;तामुत्तमां परकायावहन्त्रीं दृष्ट्वा शक्तिं बाहुसंस्थां ज्वलन्तीम् ।&#x9;055a&lt;br&gt;&#xA;भीतं रक्षो विप्रदुद्राव राजन्कृत्वाऽऽत्मानं विन्ध्यतुल्यप्रमाणम् ॥&#x9;055c&lt;br&gt;&#xA;दृष्ट्वा शक्तिं कर्णबाह्वन्तरस्थां नेदुर्भूतान्यन्तरिक्षे नरेन्द्र ।&#x9;056a&lt;br&gt;&#xA;ववुर्वातास्तुमुलाश्चापि राजन्सनिर्घाता चाशनिर्गां जगाम ॥&#x9;056c&lt;br&gt;&#xA;सा तां मायां भस्म कृत्वा ज्वलन्ती भित्त्वा गाढं हृदयं राक्षसस्य ।&#x9;057a&lt;br&gt;&#xA;ऊर्ध्वं ययौ दीप्यमाना निशायां नक्षत्राणामन्तराण्याविवेश ॥&#x9;057c&lt;br&gt;&#xA;स निर्भिन्नो विविधैरस्त्रपूगैर्दिव्यैर्नागैर्मानुषै राक्षसैश्च ।&#x9;058a&lt;br&gt;&#xA;नदन्नादान्विविधान्भैरवांश्च प्राणानिष्टांस्त्याजितः शक्रशक्त्या ॥&#x9;058c&lt;br&gt;&#xA;इदं चान्यच्चित्रमाश्चर्यरूपं चकारासौ कर्म शत्रुक्षयाय ।&#x9;059a&lt;br&gt;&#xA;तस्मिन्काले शक्तिनिर्भिन्नमर्मा बभौ राजञ्शैलमेघप्रकाशः ॥&#x9;059c&lt;br&gt;&#xA;ततोऽन्तरिक्षादपतद्गतासुः स राक्षसेन्द्रो भुवि भिन्नदेहः ।&#x9;060a&lt;br&gt;&#xA;अवाक्शिराः स्तब्धगात्रो विजिह्वो घटोत्कचो महदास्थाय रूपम् ॥&#x9;060c&lt;br&gt;&#xA;स तद्रूपं भैरवं भीमकर्मा भीमं कृत्वा भैमसेनिः पपात ।&#x9;061a&lt;br&gt;&#xA;हतोऽप्येवं तव सैन्यैकदेशमपोथयत्स्वेन देहेन राजन् ॥&#x9;061c&lt;br&gt;&#xA;पतद्रक्षः स्वेन कायेन तूर्णमतिप्रमाणेन विवर्धता च ।&#x9;062a&lt;br&gt;&#xA;प्रियं कुर्वन्पाण्डवानां गतासुरक्षौहिणीं तव तूर्णं जघान ॥&#x9;062c&lt;br&gt;&#xA;ततो मिश्राः प्राणदन्सिंहनादैर्भेर्यः शङ्खा मुरजाश्चानकाश्च ।&#x9;063a&lt;br&gt;&#xA;दग्धां मायां निहतं राक्षसं च दृष्ट्वा हृष्ट्वाः प्राणदन्कौरवेयाः ॥&#x9;063c&lt;br&gt;&#xA;ततः कर्णः कुरुभिः पूज्यमानो यथा शक्रो वृत्रवधे मरुद्भिः ।&#x9;064a&lt;br&gt;&#xA;अन्वारूढस्तव पुत्रस्य यानं हृष्टश्चापि प्राविशत्तत्स्वसैन्यम् ॥ ॥&#x9;064c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/181/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/181/</guid>
      <description>&lt;p&gt;श्रीः&#xA;अध्यायः 181&#xA;घटोत्कचनिधनात्सर्वेषु शोचत्सु हर्षादात्मानं परिष्वजमानं कृष्णं प्रत्यर्जुनेन हर्षहेतुप्रश्नः ॥ 1 ॥ कृष्णेन तदभिधानपूर्वकं कर्णप्रभावप्रशंसनम् ॥ 2 ॥&#xA;&#39;धृतराष्ट्र उवाच &#x9;001&lt;br&gt;&#xA;तस्मिन्हते महामाये महातेजसि राक्षसे ।&#x9;001a&lt;br&gt;&#xA;अमर्षिताः पाण्डवेयाः किमकुर्वन्महारणे ॥&#x9;001c&lt;br&gt;&#xA;मर्दिताश्च भृशं युद्धे किमकुर्वन्त सञ्जय ॥&#x9;002ac&lt;br&gt;&#xA;ये च तेऽभ्यद्रवन्द्रोणं व्यूढानीकं प्रहारिणः ।&#x9;003a&lt;br&gt;&#xA;सृञ्जयाः सह पाञ्चालैस्तेऽकुर्वन्किं महारणे ॥&#x9;003c&lt;br&gt;&#xA;सौमदत्तिवधाद्द्रोणमायत्तं सैन्धवस्य च ।&#x9;004a&lt;br&gt;&#xA;अमर्षाज्जीवितं त्यक्त्वा गाहमानं वरूथिनीम् ॥&#x9;004c&lt;br&gt;&#xA;जृम्भमाणमिव व्याघ्रं व्यात्ताननमिवान्तकम् ।&#x9;005a&lt;br&gt;&#xA;कथं प्रत्युद्ययुर्द्रोणमजय्यं कुरुसृञ्जयाः ॥&#x9;005c&lt;br&gt;&#xA;आचार्यं ये च रक्षन्ति दुर्योधनपुरोगमाः ।&#x9;006a&lt;br&gt;&#xA;द्रौणिकर्णकृपास्तात ते ह्यकुर्वन्किमाहवे ॥&#x9;006c&lt;br&gt;&#xA;भारद्वाजं जिघांसन्तौ सव्यसाचिवृकोदरौ ।&#x9;007a&lt;br&gt;&#xA;आर्च्छतां मामकान्युद्धे कथं सञ्जय शंस मे ॥&#x9;007c&lt;br&gt;&#xA;सिन्धुराजवधेनेमे घटोत्कचवधेन ते ।&#x9;008a&lt;br&gt;&#xA;अमर्षिताश्च सङ्क्रुद्धा रणं चक्रुः कथं युधि ॥&#39;&#x9;008c&lt;br&gt;&#xA;सञ्जय उवाच &#x9;009&lt;br&gt;&#xA;हैडिम्बिं निहतं दृष्ट्वा विशीर्णमिव पर्वतम् ।&#x9;009a&lt;br&gt;&#xA;बभूवुः पाण्डवाः सर्वे शोकबाष्पाकुलेक्षणाः ॥&#x9;009c&lt;br&gt;&#xA;वासुदेवस्तु हर्षेण महताऽभिपरिप्लुतः ।&#x9;010a&lt;br&gt;&#xA;ननाद सिंहवन्नादं व्यथयन्निव भारत ॥&#x9;010c&lt;br&gt;&#xA;हतं घटोत्कचं ज्ञात्वा वासुदेवः प्रतापवान् ।&#x9;011a&lt;br&gt;&#xA;विनद्य च महानादं पर्यष्वजत फल्गुनम् ॥&#x9;011c&lt;br&gt;&#xA;स विनद्य महानादमभीशून्सन्नियम्य च ।&#x9;012a&lt;br&gt;&#xA;ननर्त हर्षसंवीतो वातोद्धूत इव द्रुमः ॥&#x9;012c&lt;br&gt;&#xA;ततः परिष्वज्य पुनः पार्थमास्फोट्य चासकृत् ।&#x9;013a&lt;br&gt;&#xA;रथोपस्थगतो धीमान्प्राणदत्पुनरच्युतः ॥&#x9;013c&lt;br&gt;&#xA;प्रहृष्टमनसं ज्ञात्वा वासुदेवं महाबलः ।&#x9;014a&lt;br&gt;&#xA;अर्जुनोऽथाब्रवीद्राजन्नातिहृष्टमना इव ॥&#x9;014c&lt;br&gt;&#xA;अतिहर्षोऽयमस्थाने तवाद्य मधुसूदन ।&#x9;015a&lt;br&gt;&#xA;शोकस्थाने तु सम्प्राप्ते हैडिम्बस्य वधेन तु ॥&#x9;015c&lt;br&gt;&#xA;विमुखानीह सैन्यानि हतं दृष्ट्वा घटोत्कचम् ।&#x9;016a&lt;br&gt;&#xA;वयं च भृशमुद्विग्ना हैडिम्बेस्तु निपातनात् ॥&#x9;016c&lt;br&gt;&#xA;नैतत्कारणमल्पं हि भविष्यति जनार्दन ।&#x9;017a&lt;br&gt;&#xA;तदद्य शंस मे पृष्टः सत्यं सत्यवतां वर ॥&#x9;017c&lt;br&gt;&#xA;यद्येतन्न रहस्यं ते वक्तुमर्हस्यरिन्दम ।&#x9;018a&lt;br&gt;&#xA;धैर्यस्य विकृतिं ब्रूहि त्वमद्य मधुसूदन ॥&#x9;018c&lt;br&gt;&#xA;समुद्रस्येव संशोषं मेरोरिव विसर्पणम् ।&#x9;019a&lt;br&gt;&#xA;तथैतदद्य मन्येऽहं तव कर्म जनार्दन ॥&#x9;019c&lt;br&gt;&#xA;वासुदेव उवाच &#x9;020&lt;br&gt;&#xA;अतिहर्षमिमं प्राप्तं शृणु मे त्वं धनञ्जय ।&#x9;020a&lt;br&gt;&#xA;अतीव मनसः सद्यः प्रसादकरमुत्तमम् ॥&#x9;020c&lt;br&gt;&#xA;शक्तिं घटोत्कचेनेमां व्यंसयित्वा महाद्युते ।&#x9;021a&lt;br&gt;&#xA;कर्णं निहतमेवाजौ विद्धि सद्यो धनञ्जय ॥&#x9;021c&lt;br&gt;&#xA;शक्तिहस्तं पुनः कर्णं को लोकेऽस्ति पुमानिह ।&#x9;022a&lt;br&gt;&#xA;य एनमभितस्तिष्ठेत्कार्तिकेयमिवाहवे ॥&#x9;022c&lt;br&gt;&#xA;दिष्ट्याऽपनीतकवचो दिष्ट्याऽपहृतकुण्डलः ।&#x9;023a&lt;br&gt;&#xA;दिष्ट्या सा व्यंसिता शक्तिरमोघाऽस्य घटोत्कचे ॥&#x9;023c&lt;br&gt;&#xA;यदि हि स्यात्सकवचस्तथैव स्यात्सकुण्डलः ।&#x9;024a&lt;br&gt;&#xA;सामरानपि लोकांस्त्रीनेकः कर्णो जयेद्रणे ॥&#x9;024c&lt;br&gt;&#xA;वासवो वा कुबेरो वा वरुणो वा जलेश्वरः ।&#x9;025a&lt;br&gt;&#xA;यमो वा नोत्सहेत्कर्णं रणे प्रतिसमासितुम् ॥&#x9;025c&lt;br&gt;&#xA;गाण्डीवमुद्यम्य भवांश्चक्रं चाहं सुदर्शनम् ।&#x9;026a&lt;br&gt;&#xA;न शक्तौ स्वो रणे जेतुं तथायुक्तं नरर्षभम् ॥&#x9;026c&lt;br&gt;&#xA;त्वद्धितार्थं तु शक्रेण मायापहृतकुण्डलः ।&#x9;027a&lt;br&gt;&#xA;विहीनकवचश्चायं कृतः परपुरञ्जयः ॥&#x9;027c&lt;br&gt;&#xA;उत्कृत्य कवचं यस्मात्कुण्डले विमले च ते ।&#x9;028a&lt;br&gt;&#xA;प्रादाच्छक्राय वै कर्णस्तस्माद्वैकर्तनः स्मृतः ॥&#x9;028c&lt;br&gt;&#xA;आशीविष इव क्रुद्धः स्तम्भितो मन्त्रतेजसा ।&#x9;029a&lt;br&gt;&#xA;तथाऽद्य भाति कर्णो मे शान्तज्वाल इवानलः ॥&#x9;029c&lt;br&gt;&#xA;यदाप्रभृति कर्णाय शक्तिर्दत्ता महात्मना ।&#x9;030a&lt;br&gt;&#xA;वासवेन महाबाहो क्षिप्ता याऽसौ घटोत्कचे ॥&#x9;030c&lt;br&gt;&#xA;कुण्डलाभ्यां निमायाथ दिव्येन कवचेन च ।&#x9;031a&lt;br&gt;&#xA;तां प्राप्यामन्यत वृषा सततं त्वां हतं रणे ॥&#x9;031c&lt;br&gt;&#xA;एवं गतोऽपि शक्योऽयं हन्तुं नान्येन केनचित् ।&#x9;032a&lt;br&gt;&#xA;ऋते त्वां पुरुषव्याघ्र शपे सत्येन चानघ ॥&#x9;032c&lt;br&gt;&#xA;ब्रह्मण्यः सत्यवादी च तपस्वी नियतव्रतः ।&#x9;033a&lt;br&gt;&#xA;रिपुष्वपि दयावांश्च तस्मात्कर्णो वृषा स्मृतः ॥&#x9;033c&lt;br&gt;&#xA;युद्धशौण्डो महाबाहुर्नित्योद्यतशरासनः ।&#x9;034a&lt;br&gt;&#xA;केसरीव वने नर्दन्मत्तमातङ्गयूथपान् ।&#x9;034c&lt;br&gt;&#xA;विमर्दन्रथशार्दूलान्राजते रणमूर्धनि ॥&#x9;034e&lt;br&gt;&#xA;मध्यङ्गत इवादित्यो यो न शक्यो निरीक्षितुम् ।&#x9;035a&lt;br&gt;&#xA;त्वदीयैः पुरुषव्याघ्र योधमुख्यैर्महात्सभिः ॥&#x9;035c&lt;br&gt;&#xA;शरजालसहस्रांशुः शरदीव दिवाकरः ॥&#x9;036ac&lt;br&gt;&#xA;तपान्ते जलदो यद्वच्छरधाराः क्षरन्मुहुः ।&#x9;037a&lt;br&gt;&#xA;दिव्यास्त्रजलदः कर्णः पर्जन्य इव वृष्टिमान् ॥&#x9;037c&lt;br&gt;&#xA;त्रिदशैरपि चास्यद्भिः शरवर्षं समन्ततः ।&#x9;038a&lt;br&gt;&#xA;अशक्यस्तदयं जेतुं स्रवद्भिर्मांसशोणितम् ॥&#x9;038c&lt;br&gt;&#xA;कवचेन विहीनश्च कुण्डलाभ्यां च पाण्डव ।&#x9;039a&lt;br&gt;&#xA;सोऽद्य मानुषतां प्राप्तो विमुक्तः शक्रदत्तया ॥&#x9;039c&lt;br&gt;&#xA;एको हि योगोऽस्य भवेद्वधाय च्छिद्रे ह्येनं स्वप्रमत्तः प्रमत्तम् ।&#x9;040a&lt;br&gt;&#xA;कृच्छ्रं प्राप्तं रथचक्रे विमग्ने हन्याः पूर्वं त्वं तु सञ्ज्ञां विचार्य ॥&#x9;040c&lt;br&gt;&#xA;न ह्युद्यतास्त्रं युधि हन्यादजय्यमप्येकवीरो बलभित्सवज्रः ॥&#x9;041ac&lt;br&gt;&#xA;जरासन्धश्चेदिराजो महात्मा महाबाहुश्चैकलव्यो निषादः ।&#x9;042a&lt;br&gt;&#xA;एकैकशो निहताः सर्व एते योगैस्तैस्तैस्त्वद्धितार्थं मयैव ॥&#x9;042c&lt;br&gt;&#xA;अथापरे निहता राक्षसेन्द्रा हिडिम्बकिर्मीरबकप्रधानाः ।&#x9;043a&lt;br&gt;&#xA;अलायुधः परचक्रावमर्दी घटोत्कचश्चोग्रकर्मा तरस्वी ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/182/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/182/</guid>
      <description>&lt;p&gt;श्रीः&#xA;अध्यायः 182&#xA;श्रीकृष्णेनार्जुनम् प्रति जरासन्धादिपराक्रमकथनपूर्वकं तेषां दुर्जयतया पूर्वमेव स्वेनोपायैर्हननकथनम् ॥ 1 ॥&#xA;अर्जुन उवाच &#x9;001&lt;br&gt;&#xA;कथमस्मद्धितार्थं ते कैश्च योगैर्जनार्दन ।&#x9;001a&lt;br&gt;&#xA;जरासन्धप्रभृतयो घातिताः पृथिवीश्वराः ॥&#x9;001c&lt;br&gt;&#xA;वासुदेव उवाच &#x9;002&lt;br&gt;&#xA;जरासन्धश्चेदिराजो नैषादिश्च महाबलः ।&#x9;002a&lt;br&gt;&#xA;यदि स्युर्न हताः पूर्वमिदानीं स्युर्भयङ्कराः ॥&#x9;002c&lt;br&gt;&#xA;दुर्योधनस्तानवश्यं वृणुयाद्रथसत्तमान् ।&#x9;003a&lt;br&gt;&#xA;तेऽस्मासु नित्यविद्विष्टाः संश्रयेयुश्च कौरवान् ॥&#x9;003c&lt;br&gt;&#xA;ते हि वीरा महेष्वासाः कृतास्त्रा दृढयोधिनः ।&#x9;004a&lt;br&gt;&#xA;धार्तराष्ट्रचमूं कृत्स्नां रक्षेयुरमरा इव ॥&#x9;004c&lt;br&gt;&#xA;सूतपुत्रो जरासन्धश्चेदिराजो निषादजः ।&#x9;005a&lt;br&gt;&#xA;सुयोधनं समाश्रित्य तपेरन्पृथिवीमिमाम् ॥&#x9;005c&lt;br&gt;&#xA;योगैरभिहता यैस्ते तन्मे शृणु धनञ्जय ।&#x9;006a&lt;br&gt;&#xA;अजय्या हि विना योगैर्मृधे ते दैवतैरपि ॥&#x9;006c&lt;br&gt;&#xA;एकैको हि पृथक् तेषां समस्तां रिपुवाहिनीम् ।&#x9;007a&lt;br&gt;&#xA;योधयेत्समरे पार्थ लोकपालाभिरक्षिताम् ॥&#x9;007c&lt;br&gt;&#xA;जरासन्धो हि रुषितो रौहिणेयप्रधर्षितः ।&#x9;008a&lt;br&gt;&#xA;अस्मद्वधार्थं चिक्षेप गदां वै सर्वघातिनीम् ॥&#x9;008c&lt;br&gt;&#xA;सीमन्तमिव कुर्वाणा नभसः पावकप्रभा ।&#x9;009a&lt;br&gt;&#xA;अदृश्यतापतन्ती सा शक्रमुक्ता यथाऽशनिः ॥&#x9;009c&lt;br&gt;&#xA;तामापतन्तीं दृष्ट्वैव गदां रोहिणिनन्दनः ।&#x9;010a&lt;br&gt;&#xA;प्रतिघातार्थमस्त्रं वै स्थूणाकर्णमवासृजत् ॥&#x9;010c&lt;br&gt;&#xA;अस्त्रवेगप्रतिहता सा गदा प्रापतद्भुवि ।&#x9;011a&lt;br&gt;&#xA;दारयन्ती धरां देवीं कम्पयन्तीव पर्वतान् ॥&#x9;011c&lt;br&gt;&#xA;तत्र सा राक्षसी घोरा जरानाम्नी सुविक्रमा ।&#x9;012a&lt;br&gt;&#xA;सन्दधे सा हि सञ्जातं जरासन्धमरिन्दमम् ॥&#x9;012c&lt;br&gt;&#xA;द्वाभ्यां जातो हि मातृभ्यामर्धदेहः पृथक्पृथक् ।&#x9;013a&lt;br&gt;&#xA;जरया सन्धितो यस्माज्जरासन्धस्ततोऽभवत् ॥&#x9;013c&lt;br&gt;&#xA;सा तु भूमिं गता पार्थ हता ससुतबान्धवा ।&#x9;014a&lt;br&gt;&#xA;गदया तेन चास्त्रेण स्थूणाकर्णेन राक्षसी ॥&#x9;014c&lt;br&gt;&#xA;विनाभूतः स गदया जरासन्धो महामृधे ।&#x9;015a&lt;br&gt;&#xA;निहतो भीमसेनेन पश्यतस्ते धनञ्जय ॥&#x9;015c&lt;br&gt;&#xA;यदि हि स्याद्गदापाणिर्जरासन्धः प्रतापवान् ।&#x9;016a&lt;br&gt;&#xA;सेन्द्रा देवा न तं हन्तुं रणे शक्ता नरोत्तम ॥&#x9;016c&lt;br&gt;&#xA;त्वद्धितार्थं च नैषादिरङ्गुष्ठेन वियोजितः ।&#x9;017a&lt;br&gt;&#xA;द्रोणेनाचार्यकं कृत्वा छद्मना सत्यविक्रमः ॥&#x9;017c&lt;br&gt;&#xA;स तु बद्धाङ्गुलित्राणो नैषादिर्दृढविक्रमः ।&#x9;018a&lt;br&gt;&#xA;अतिमानी वनचरो बभौ राम इवापरः ॥&#x9;018c&lt;br&gt;&#xA;एकलव्यं हि साङ्गुष्ठमशक्ता देवदानवाः ।&#x9;019a&lt;br&gt;&#xA;सराक्षसोरगाः पार्थ विजेतुं युधि कर्हिचित् ॥&#x9;019c&lt;br&gt;&#xA;किमु मानुषमात्रेण शक्यः स्यात्प्रतिवीक्षितुम् ।&#x9;020a&lt;br&gt;&#xA;दृढमुष्टिः कृती नित्यमस्यमानो दिवानिशम् ॥&#x9;020c&lt;br&gt;&#xA;त्वद्धितार्थं तु स मया हतः सङ्ग्राममूर्धनि ॥&#x9;021ac&lt;br&gt;&#xA;चेदिराजश्च विक्रान्तः प्रत्यक्षं निहतस्तव ।&#x9;022a&lt;br&gt;&#xA;स चाप्यशक्यः सङ्ग्रामे जेतुं सर्वसुरासुरैः ॥&#x9;022c&lt;br&gt;&#xA;वधार्थं तस्य जातोऽहमन्येषां च सुरद्विषाम् ।&#x9;023a&lt;br&gt;&#xA;त्वत्सहायो नरव्याघ्र लोकानां हितकाम्यया ॥&#x9;023c&lt;br&gt;&#xA;हिडिम्बबककिर्मीरा भीमसेनेन पातिताः ।&#x9;024a&lt;br&gt;&#xA;रावणेन समप्राणा ब्रह्मयज्ञविनाशनाः ॥&#x9;024c&lt;br&gt;&#xA;हतस्तथैव मायावी हैडिम्बेनाप्यलायुधः ।&#x9;025a&lt;br&gt;&#xA;हैडिम्बश्चाप्युपायेन शक्त्या कर्णेन घातितः ॥&#x9;025c&lt;br&gt;&#xA;यदि ह्येनं नाहनिष्यत्कर्णः शक्त्या महामृधे ।&#x9;026a&lt;br&gt;&#xA;मयां वध्योऽभविष्यत्स भैमसेनिर्घटोत्कचः ।&#x9;026c&lt;br&gt;&#xA;मया न निहतः पूर्वमेष युष्मत्प्रियेप्सया ॥&#x9;026e&lt;br&gt;&#xA;एष हि ब्राह्मणद्वेषी यज्ञद्वेषी च राक्षसः ।&#x9;027a&lt;br&gt;&#xA;धर्मस्य लोप्ता पापात्मा तस्मादेव निपातितः ।&#x9;027c&lt;br&gt;&#xA;व्यंसिता चाप्युपायेन शक्रदत्ता मयाऽनघ ॥&#x9;027e&lt;br&gt;&#xA;ये हि धर्मस्य लोप्तारो वध्यास्ते मम पाण्डव ।&#x9;028a&lt;br&gt;&#xA;धर्मसंस्थापनार्थं हि प्रतिज्ञैषा ममाव्यया ॥&#x9;028c&lt;br&gt;&#xA;ब्रह्म सत्यं दमः शौचं धर्मो ह्रीः श्रीर्धृतिः क्षमा ।&#x9;029a&lt;br&gt;&#xA;यत्र तत्र रमे नित्यमहं सत्येन ते शपे ॥&#x9;029c&lt;br&gt;&#xA;न विषादस्त्वया कार्यः कर्णं वैकर्तनं प्रति ।&#x9;030a&lt;br&gt;&#xA;उपदेक्ष्याम्युपायं ते येन तं प्रसहिष्यसि ॥&#x9;030c&lt;br&gt;&#xA;सुयोधनं चापि रणे हनिष्यति वृकोदरः ।&#x9;031a&lt;br&gt;&#xA;तस्यापि च वधोपायं वक्ष्यामि तव पाण्डव ॥&#x9;031c&lt;br&gt;&#xA;वर्धते तुमुलस्त्वेष शब्दः परचमूं प्रति ।&#x9;032a&lt;br&gt;&#xA;विद्रवन्ति च सैन्यानि त्वदीयानि दिशो दश ॥&#x9;032c&lt;br&gt;&#xA;लब्धलक्ष्या हि कौरव्या विधमन्ति चमूं तव ।&#x9;033a&lt;br&gt;&#xA;दहत्येष च वः सैन्यं द्रोणः प्रहरतां वरः ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/183/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/183/</guid>
      <description>&lt;p&gt;श्रीः&#xA;अध्यायः 183&#xA;धृतराष्ट्रेण सञ्जयम् प्रति कर्णेन अर्जुने शक्तेरमोक्षणकारणप्रश्ने सञ्जयेन सात्यकिम् प्रति कृष्णोक्ततदुत्तरकथनम् ॥ 1 ॥&#xA;धृतराष्ट्र उवाच &#x9;001&lt;br&gt;&#xA;एकवीरवधे मोघा शक्तिः सूतात्मजे यदा ।&#x9;001a&lt;br&gt;&#xA;कस्मात्सर्वान्समुत्सृज्य स तां पार्थे न मुक्तवान् ॥&#x9;001c&lt;br&gt;&#xA;तस्मिन्हते हता हि स्युः सर्वे पाण्डवसृञ्जयाः ।&#x9;002a&lt;br&gt;&#xA;एकवीरवधे कस्माद्युद्धे न जयमादधे ॥&#x9;002c&lt;br&gt;&#xA;आहूतो न निवर्तेयमिति तस्य महाव्रतम् ।&#x9;003a&lt;br&gt;&#xA;स्वयं मार्गयितव्यः स सूतपुत्रेण फल्गुनः ॥&#x9;003c&lt;br&gt;&#xA;ततो द्वैरथमानीय फल्गुनं शक्रदत्तया ।&#x9;004a&lt;br&gt;&#xA;जघान न वृषा कस्मात्तन्ममाचक्ष्व सञ्जय ॥&#x9;004c&lt;br&gt;&#xA;नूनं बुद्धिविहीनश्चाप्यसहायश्च मे सुतः ।&#x9;005a&lt;br&gt;&#xA;शत्रुभिर्व्यंसितः पापः कथं नु स जयेदरीन् ॥&#x9;005c&lt;br&gt;&#xA;या ह्यस्य परमा शक्तिर्जयस्य च परायणम् ।&#x9;006a&lt;br&gt;&#xA;सा शक्तिर्वासुदेवेन व्यंसिता च घटोत्कचे ॥&#x9;006c&lt;br&gt;&#xA;कुणेर्यथा हस्तगतं ह्रियेद्बिल्वं बलीयसा ।&#x9;007a&lt;br&gt;&#xA;तथा शक्तिरमोघा सा मोघीभूता घटोत्कचे ॥&#x9;007c&lt;br&gt;&#xA;यथा वराहस्य शुनश्च युध्यतोस्तयोरभावे श्वपचस्य लाभः ।&#x9;008a&lt;br&gt;&#xA;मन्ये विद्वन्वासुदेवस्य तद्वद्युद्धे लाभः कर्णहैडिम्बयोर्वै ॥&#x9;008c&lt;br&gt;&#xA;घटोत्कचो यदि हन्याद्धि कर्णं परो लाभः स भवेत्पाण्डवानाम् ।&#x9;009a&lt;br&gt;&#xA;वैकर्तनो वा यदि तं निहन्यात्तथापि कृत्यं शक्तिनाशात्कृतं स्यात् ॥&#x9;009c&lt;br&gt;&#xA;इति प्राज्ञः प्रज्ञयैतद्विचिन्त्य घटोत्कचं सूतपुत्रेण युद्धे ।&#x9;010a&lt;br&gt;&#xA;अघातयद्वासुदेवो नृसिंहः प्रियं कुर्वन्पाण्डवानां हितं च ॥&#x9;010c&lt;br&gt;&#xA;सञ्जय उवाच &#x9;011&lt;br&gt;&#xA;एतच्चिकीर्षितं ज्ञात्वा कर्णे मधुनिहा नृप ।&#x9;011a&lt;br&gt;&#xA;नियोजयामास तदा द्वैरथे राक्षसेश्वरम् ॥&#x9;011c&lt;br&gt;&#xA;घटोत्कचं महावीर्यं महाबुद्धिर्जनार्दनः ।&#x9;012a&lt;br&gt;&#xA;अमोघाया विघातार्थं राजन्दुर्मन्त्रिते तव ॥&#x9;012c&lt;br&gt;&#xA;तदैव कृतकार्या हि वयं स्याम कुरूद्वह ।&#x9;013a&lt;br&gt;&#xA;न रक्षेद्यदि कृष्णस्तं पार्थं कर्णान्महारथात् ॥&#x9;013c&lt;br&gt;&#xA;साश्वध्वजरथः सङ्ख्ये धृतराष्ट्र पतेद्भुवि ।&#x9;014a&lt;br&gt;&#xA;विना जनार्दनं पार्थो योगानामीश्वरं प्रभुम् ॥&#x9;014c&lt;br&gt;&#xA;तैस्तैरुपायैर्बहुभी रक्ष्यमाणः स पार्थिव ।&#x9;015a&lt;br&gt;&#xA;जयत्यभिमुखः शत्रून्पार्थः कृष्णेन पालितः ॥&#x9;015c&lt;br&gt;&#xA;सविशेषं त्वमेयात्मा कृष्णो रक्षेन्न फल्गुनम् ।&#x9;016a&lt;br&gt;&#xA;हन्यात्क्षिप्रं हि कौन्तेयं शक्तिर्वृक्षमिवाशनिः ॥&#x9;016c&lt;br&gt;&#xA;धृतराष्ट्र उवाच &#x9;017&lt;br&gt;&#xA;विरोधी च कुमन्त्री च प्राज्ञमानी ममात्मजः ।&#x9;017a&lt;br&gt;&#xA;यस्यैष समतिक्रान्तो वधोपायो जयं प्रति ॥&#x9;017c&lt;br&gt;&#xA;स वा कर्णो महाबुद्धिः सर्वशस्त्रभृतां वरः ।&#x9;018a&lt;br&gt;&#xA;न मुक्तवान्कथं सूत ताममोघां धनञ्जये ॥&#x9;018c&lt;br&gt;&#xA;तवापि समतिक्रान्तमेतद्गावल्गणे कथम् ।&#x9;019a&lt;br&gt;&#xA;एतमर्थं महाबुद्धे यत्त्वया नावबोधितः ॥&#x9;019c&lt;br&gt;&#xA;सञ्जय उवाच &#x9;020&lt;br&gt;&#xA;दुर्योधनस्य शकुनेर्मम दुःशासनस्य च ।&#x9;020a&lt;br&gt;&#xA;रात्रौ रात्रौ भवत्येषा नित्यमेव विकत्थना ॥&#x9;020c&lt;br&gt;&#xA;श्वः सर्वसैन्यानुत्सृज्य जहि कर्ण धनञ्जयम् ।&#x9;021a&lt;br&gt;&#xA;प्रेष्यवत्पाण्डुपाञ्चालानुपभोक्ष्यामहे ततः ॥&#x9;021c&lt;br&gt;&#xA;अथवा निहते पार्थं पाण्डवान्यतमं ततः ।&#x9;022a&lt;br&gt;&#xA;स्थापयेद्यदि वार्ष्णेयस्तस्मात्कृष्णो हि हन्यताम् ॥&#x9;022c&lt;br&gt;&#xA;कृष्णो हि मूलं पाण्डूनां पार्थः स्कन्ध इवोद्गतः ।&#x9;023a&lt;br&gt;&#xA;शाखा इवेतरे पार्थाः पाञ्चालाः पत्रसञ्ज्ञिताः ॥&#x9;023c&lt;br&gt;&#xA;कृष्णाश्रयाः कृष्णबलाः कृष्णनाथाश्च पाण्डवाः ।&#x9;024a&lt;br&gt;&#xA;कृष्णः परायणं चैषां ज्योतिषामिव चन्द्रमाः ॥&#x9;024c&lt;br&gt;&#xA;तस्मात्पर्णानि शाखाश्च स्कन्धं चोत्सृज्य सूतज ।&#x9;025a&lt;br&gt;&#xA;कृष्णं हि विद्धि पाण्डूनां मूलं सर्वत्र सर्वदा ॥&#x9;025c&lt;br&gt;&#xA;हन्याद्यदि हि दाशार्हं कर्णो यादवनन्दनम् ।&#x9;026a&lt;br&gt;&#xA;कृत्स्ना वसुमती राजन्वशे तस्य न संशयः ॥&#x9;026c&lt;br&gt;&#xA;यदि हि स निहतः शयीत भूमौ यदुकुलपाण्डवनन्दनो महात्मा ।&#x9;027a&lt;br&gt;&#xA;ननु तव वसुधा नरेन्द्र सर्वा सगिरिसमुद्रवना वशं व्रजेत ॥&#x9;027c&lt;br&gt;&#xA;सा तु बुद्धिः कृताऽप्येवं जाग्रति त्रिदशेश्वरे ।&#x9;028a&lt;br&gt;&#xA;अप्रमेये हृषीकेशे युद्धकाले त्वमुह्यत ॥&#x9;028c&lt;br&gt;&#xA;अर्जुनं चापि राधेयात्सदा रक्षति केशवः ।&#x9;029a&lt;br&gt;&#xA;न ह्येनमैच्छत्प्रमुखे सौतेः स्थापयितुं रणे ॥&#x9;029c&lt;br&gt;&#xA;अन्यांश्चास्मै रथोदारानुपास्थापयदच्युतः ।&#x9;030a&lt;br&gt;&#xA;अमोघां तां कथं शक्तिं मोघां कुर्यामिति प्रभो ॥&#x9;030c&lt;br&gt;&#xA;यश्चैवं रक्षते पार्थं कर्णात्कृष्णो महामनाः ।&#x9;031a&lt;br&gt;&#xA;आत्मानं स कथं राजन्न रक्षेत्पुरुषोत्तमः ॥&#x9;031c&lt;br&gt;&#xA;परिचिन्त्य तु पश्यामि चक्रायुधमरिन्दमम् ।&#x9;032a&lt;br&gt;&#xA;न सोऽस्ति त्रिषु लोकेषु यो जयेत जनार्दनम् ॥&#x9;032c&lt;br&gt;&#xA;सञ्जय उवाच &#x9;033&lt;br&gt;&#xA;ततः कृष्णं महाबाहुं सात्यकिः सत्यविक्रमः ।&#x9;033a&lt;br&gt;&#xA;पप्रच्छ रथशार्दूलः कर्णं प्रति महारथः ॥&#x9;033c&lt;br&gt;&#xA;अयं च प्रत्ययः कर्णे शक्तिश्चामितविक्रमा ।&#x9;034a&lt;br&gt;&#xA;किमर्थं सूतपुत्रेण न मुक्ता फल्गुने तु सा ॥&#x9;034c&lt;br&gt;&#xA;वासुदेव उवाच &#x9;035&lt;br&gt;&#xA;दुःशासनश्च कर्णश्च शकुनिश्च ससैन्धवः ।&#x9;035a&lt;br&gt;&#xA;सततं मन्त्रयन्ति स्म दुर्योधनपुरोगमाः ||&#x9;035c&lt;br&gt;&#xA;कर्णकर्ण महेष्वास रणेऽमितपराक्रम ।&#x9;036a&lt;br&gt;&#xA;नान्यस्य शक्तिरेषा ते मोक्तव्या जयतां वर ॥&#x9;036c&lt;br&gt;&#xA;ऋते महारथात्कर्ण कुन्तीपुत्राद्धनञ्जयात् ।&#x9;037a&lt;br&gt;&#xA;स हि तेषामतियशा देवानामिव वासवः ॥&#x9;037c&lt;br&gt;&#xA;तस्मिन्विनिहते पार्थे पाण्डवाः सृञ्जयैः सह ।&#x9;038a&lt;br&gt;&#xA;भविष्यन्ति गतात्मानः सुरा इव निरग्नयः ॥&#x9;038c&lt;br&gt;&#xA;तथेति च प्रतिज्ञातं कर्णेन शिनिपुङ्गव ।&#x9;039a&lt;br&gt;&#xA;हृदि नित्यं च कर्णस्य वधो गाण्डीवधन्वनः ॥&#x9;039c&lt;br&gt;&#xA;अहमेव तु राधेयं मोहयामि युधांवर ।&#x9;040a&lt;br&gt;&#xA;ततो नावासृजच्छक्तिं पाण्डवे श्वेतवाहने ॥&#x9;040c&lt;br&gt;&#xA;फल्गुनस्य हि सा मृत्युरिति चिन्तयतोऽनिशम् ।&#x9;041a&lt;br&gt;&#xA;न निद्रा न च मे हर्षो मनसोऽस्ति युधांवर ॥&#x9;041c&lt;br&gt;&#xA;घटोत्कचे व्यंसितां तु दृष्ट्वा तां शिनिपुङ्गव ।&#x9;042a&lt;br&gt;&#xA;मृत्योरास्यान्तरान्मुक्तं पश्याम्यद्य धनञ्जयम् ॥&#x9;042c&lt;br&gt;&#xA;न पिता न च मे माता न यूयं भ्रातरस्तथा ।&#x9;043a&lt;br&gt;&#xA;न च प्राणास्तथा रक्ष्या यथा बीभत्सुराहवे ॥&#x9;043c&lt;br&gt;&#xA;त्रैलोक्यराज्याद्यत्किञ्चिद्भवेदन्यत्सुदुर्लभम् ।&#x9;044a&lt;br&gt;&#xA;नेच्छेयं सात्वताहं तद्विना पार्थं धनञ्जयम् ॥&#x9;044c&lt;br&gt;&#xA;अतः प्रहर्षः सुमहान्युयुधानाद्य मेऽभवत् ।&#x9;045a&lt;br&gt;&#xA;मृतं प्रत्यागतमिव दृष्ट्वा पार्थं धनञ्जयम् ॥&#x9;045c&lt;br&gt;&#xA;अतश्च प्रहितो युद्धे मया कर्णाय राक्षसः ।&#x9;046a&lt;br&gt;&#xA;न ह्यन्यः समरे रात्रौ शक्तः कर्णं प्रबाधितुम् ॥&#x9;046c&lt;br&gt;&#xA;सञ्जय उवाच &#x9;047&lt;br&gt;&#xA;इति सात्यकये प्राह तदा देवकिनन्दनः ।&#x9;047a&lt;br&gt;&#xA;धनञ्जयहिते युक्तस्तत्प्रिये सततं रतः ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/184/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/184/</guid>
      <description>&lt;p&gt;श्रीः&#xA;अध्यायः 184&#xA;कर्णशक्तेर्घटोत्कचवधेन वैफल्याद्धृतराष्ट्रेण शोचनम् ॥ 1 ॥ युधिष्ठिरेण कृष्णे घटोत्कचकृतोपकारनिवेदनपूर्वकं शोचनम् ॥ 2 ॥ व्यासेन क्रोधात्कर्णजिघांसया गच्छन्तं युधिष्ठिरमेत्य समाश्वासनेन तं निवर्त्य पुनरन्तर्धानम् ॥ 3 ॥&#xA;धृतराष्ट्र उवाच &#x9;001&lt;br&gt;&#xA;कर्णदुर्योधनादीनां शकुनेः सौबलस्य च ।&#x9;001a&lt;br&gt;&#xA;अपनीतं महत्तात तव चैव विशेषतः ॥&#x9;001c&lt;br&gt;&#xA;यदि जानीथ तां शक्तिमेकघ्नीं सततं रणे ।&#x9;002a&lt;br&gt;&#xA;अनिवार्यामसह्यां च देवैरपि सवासवैः ॥&#x9;002c&lt;br&gt;&#xA;सा किमर्थं तु कर्णेन प्रवृत्ते समरे पुरा ।&#x9;003a&lt;br&gt;&#xA;न देवकीसुते मुक्ता फल्गुने वाऽपि सञ्जय ॥&#x9;003c&lt;br&gt;&#xA;सञ्जय उवाच &#x9;004&lt;br&gt;&#xA;सङ्ग्रामाद्विनिवृत्तानां सर्वेषां नो विशाम्पते ।&#x9;004a&lt;br&gt;&#xA;रात्रौ कुरुकुलश्रेष्ठ मन्त्रोऽयं समजायत ॥&#x9;004c&lt;br&gt;&#xA;प्रभातमात्रे श्वोभूते केशवायार्जुनाय वा ।&#x9;005a&lt;br&gt;&#xA;शक्तिरेषा हि मोक्तव्या कर्णकर्णेति नित्यशः ॥&#x9;005c&lt;br&gt;&#xA;ततः प्रभातसमये राजन्कर्णस्य दैवतैः ।&#x9;006a&lt;br&gt;&#xA;अन्येषां चैव योधानां सा बुद्धिर्नाश्यते पुनः ॥&#x9;006c&lt;br&gt;&#xA;दैवमेव परं मन्ये यत्कर्णो हस्तसंस्थया ।&#x9;007a&lt;br&gt;&#xA;न जघान रणे पार्थं कृष्णं वा देवकीसुतम् ॥&#x9;007c&lt;br&gt;&#xA;तस्य हस्तस्थिता शक्तिः कालरात्रिरिवोद्यता ।&#x9;008a&lt;br&gt;&#xA;दैवोपहतबुद्धित्वान्न तां कर्णो विमुक्तवान् ॥&#x9;008c&lt;br&gt;&#xA;कृष्णे वा देवकीपुत्रे मोहितो देवमायया ।&#x9;009a&lt;br&gt;&#xA;पार्थे वा शक्रकल्पे वै वधार्थं वासवीं प्रभो ॥&#x9;009c&lt;br&gt;&#xA;धृतराष्ट्र उवाच &#x9;010&lt;br&gt;&#xA;दैवेनोपहता यूयं स्वबुद्ध्या केशवस्य च ।&#x9;010a&lt;br&gt;&#xA;गता हि वासवी हत्वा तृणभूतं घटोत्कचम् ॥&#x9;010c&lt;br&gt;&#xA;कर्णश्च मम पुत्राश्च सर्वे चान्ये च पार्थिवाः ।&#x9;011a&lt;br&gt;&#xA;तेन वै दुष्प्रणीतेन गता वैवस्वतक्षयम् ॥&#x9;011c&lt;br&gt;&#xA;भूय एव तु मे शंस यथा युद्धमवर्तत ।&#x9;012a&lt;br&gt;&#xA;कृरूणां पाण्डवानां च हैडिम्बौ निहते तदा ॥&#x9;012c&lt;br&gt;&#xA;ये च तेऽभ्यद्रवन्द्रोणं व्यूढानीकाः प्रहारिणः ।&#x9;013a&lt;br&gt;&#xA;सृञ्जयाः सह पाञ्चालैस्तेऽप्यकुर्वन्कथं रणम् ॥&#x9;013c&lt;br&gt;&#xA;सौमदत्तेर्वधाद्द्रोणमायान्तं सैन्धवस्य च ।&#x9;014a&lt;br&gt;&#xA;अमर्षाज्जीवितं त्यक्त्वा गाहमानं वरूथिनीम् ॥&#x9;014c&lt;br&gt;&#xA;जृम्भमाणमिव व्याघ्रं व्यात्ताननमिवान्तकम् ।&#x9;015a&lt;br&gt;&#xA;कथं प्रत्युद्ययुर्द्रोणमस्यन्तं पाण्डुसृञ्जयाः ॥&#x9;015c&lt;br&gt;&#xA;आचार्यं ये च तेऽरक्षन्दुर्योधनपुरोगमाः ।&#x9;016a&lt;br&gt;&#xA;द्रौणिकर्णकृपास्तात ते वाऽकुर्वन्किमाहवे ॥&#x9;016c&lt;br&gt;&#xA;भारद्वाजं जिघांसन्तौ सव्यसाचिवृकोदरौ ।&#x9;017a&lt;br&gt;&#xA;समार्च्छन्मामका युद्धे कथं सञ्जय शंस मे ॥&#x9;017c&lt;br&gt;&#xA;सिन्धुराजवधेनेमे घटोत्कचवधेन ते ।&#x9;018a&lt;br&gt;&#xA;अमर्षिताः सुसङ्क्रुद्धा रणं चक्रुः कथं निशि ॥&#x9;018c&lt;br&gt;&#xA;सञ्जय उवाच &#x9;019&lt;br&gt;&#xA;हते घटोत्कचे राजन्कर्णेन निशि राक्षसे ।&#x9;019a&lt;br&gt;&#xA;प्रणदत्सु च हृष्टेषु तावकेषु युयुत्सुषु ॥&#x9;019c&lt;br&gt;&#xA;आपतत्सु च वेगेन वध्यमाने बलेऽपि च ।&#x9;020a&lt;br&gt;&#xA;विगाढायां रजन्यां च राजा दैन्यं परं गतः ॥&#x9;020c&lt;br&gt;&#xA;अब्रवीच्च महाबाहुर्भीमसेनमिदं वचः ।&#x9;021a&lt;br&gt;&#xA;आवारय महाबाहो धार्तराष्ट्रस्य वाहिनीम् ॥&#x9;021c&lt;br&gt;&#xA;हैडिम्बेश्चैव घातेन मोहो मामाविशन्महान् ।&#x9;022a&lt;br&gt;&#xA;एवं भीमं समादिश्य स्वरथे समुपाविशत् ॥&#x9;022c&lt;br&gt;&#xA;अश्रुपूर्णमुखो राजा निःश्वसंश्च पुनःपुनः ।&#x9;023a&lt;br&gt;&#xA;कश्मलं प्राविशद्घोरं दृष्ट्वा कर्णस्य विक्रमम् ॥&#x9;023c&lt;br&gt;&#xA;तं तथा व्यथितं दृष्ट्वा कृष्णो वचनमब्रवीत् ॥&#x9;024ac&lt;br&gt;&#xA;मा व्यथां कुरु कौन्तेय नैतत्त्वय्युपपद्यते ।&#x9;025a&lt;br&gt;&#xA;वैक्लव्यं भरतश्रेष्ठ यथा प्राकृतपूरुषे ॥&#x9;025c&lt;br&gt;&#xA;उत्तिष्ठ राजन्युध्यस्व वह गुर्वीं धुरं विभो ।&#x9;026a&lt;br&gt;&#xA;त्वयि वैक्लव्यमापन्ने संशयो विजये भवेत् ॥&#x9;026c&lt;br&gt;&#xA;श्रुत्वा कृष्णस्य वचनं धर्मराजो युधिष्ठिरः ।&#x9;027a&lt;br&gt;&#xA;विमृज्य नेत्रे पाणिभ्यां कृष्णं वचनमब्रवीत् ॥&#x9;027c&lt;br&gt;&#xA;विदिता मे महाबाहो धर्माणां परमा गतिः ।&#x9;028a&lt;br&gt;&#xA;ब्रह्महत्याफलं तस्य यः कृतं नावबुध्यते ॥&#x9;028c&lt;br&gt;&#xA;अस्माकं हि वनस्थानां हैडिम्बेन महात्मना ।&#x9;029a&lt;br&gt;&#xA;बालेनापि सता तेन कृतं साह्यं जनार्दन ॥&#x9;029c&lt;br&gt;&#xA;अस्त्रहेतोर्गतं ज्ञात्वा पाण्डवं श्वेतवाहनम् ।&#x9;030a&lt;br&gt;&#xA;असौ कृष्ण महेष्वासः काम्यके मामुपस्थितः ॥&#x9;030c&lt;br&gt;&#xA;उषितश्च सहास्माभिर्यावन्नासीद्धनञ्जयः ।&#x9;031a&lt;br&gt;&#xA;गन्धमादनयात्रायां दुर्गेभ्यश्च स्म तारिताः ।&#x9;031c&lt;br&gt;&#xA;पाञ्चाली च परिश्रान्ता पृष्ठेनोढा महात्मना ॥&#x9;031e&lt;br&gt;&#xA;आरम्भांश्चैव युद्धानां यदेष कृतवान्प्रभो ।&#x9;032a&lt;br&gt;&#xA;मदर्थे दुष्करं कर्म कृतं तेन महाहवे ॥&#x9;032c&lt;br&gt;&#xA;स्वभावाद्या च मे प्रीतिः सहदेवे जनार्दन ।&#x9;033a&lt;br&gt;&#xA;सैव मे द्विगुणा प्रीती राक्षसेन्द्रे घटोत्कचे ॥&#x9;033c&lt;br&gt;&#xA;भक्तश्च मे महाबाहुः प्रियोऽस्याहं प्रियश्च मे ।&#x9;034a&lt;br&gt;&#xA;तेन विन्दामि वार्ष्णेय कश्मलं शोकतापितः ॥&#x9;034c&lt;br&gt;&#xA;पश्य सैन्यानि वार्ष्णेय द्राव्यमाणानि कौरवैः ।&#x9;035a&lt;br&gt;&#xA;द्रोणकर्णौ तु संयत्तौ पश्य युद्धे महारथौ ॥&#x9;035c&lt;br&gt;&#xA;निशीथे पाण्डवं सैन्यमाभ्यां माधव मर्दितम् ।&#x9;036a&lt;br&gt;&#xA;गजाभ्यामिव मत्ताभ्यां यथा नलवनं महत् ॥&#x9;036c&lt;br&gt;&#xA;अनादृत्य बलं बाह्वोर्भीमसेनस्य माधव ।&#x9;037a&lt;br&gt;&#xA;चित्रास्त्रतां च पार्थस्य विक्रमन्ते च कौरवाः ॥&#x9;037c&lt;br&gt;&#xA;एष द्रोणश्च कर्णश्च राजा चैव सुयोधनः ।&#x9;038a&lt;br&gt;&#xA;निहत्य राक्षसं युद्धे हृष्टा नर्दन्ति संयुगे ॥&#x9;038c&lt;br&gt;&#xA;कथं वाऽस्मासु जीवत्सु त्वयि चैव जनार्दन ।&#x9;039a&lt;br&gt;&#xA;हैडिम्बिः प्राप्तवान्मृत्यं सूतपुत्रेण सङ्गतः ॥&#x9;039c&lt;br&gt;&#xA;कदर्थीकृत्य नः सर्वान्पश्यतः सव्यसाचिनः ।&#x9;040a&lt;br&gt;&#xA;निहतो राक्षसः कृष्ण भैमसेनिर्महाबलः ॥&#x9;040c&lt;br&gt;&#xA;यदाऽभिमन्युर्निहतो धार्तराष्ट्रैर्दुरात्मभिः ।&#x9;041a&lt;br&gt;&#xA;नासीत्तत्र रणे कृष्ण सव्यसाची महारथः ॥&#x9;041c&lt;br&gt;&#xA;निरुद्धाश्च वयं सर्वे सैन्धवेन दुरात्मना ।&#x9;042a&lt;br&gt;&#xA;निमित्तमभवद्द्रोणः सपुत्रस्तत्र कर्मणि ॥&#x9;042c&lt;br&gt;&#xA;उपदिष्टो वधोपायः कर्णस्य गुरुणा स्वयम् ।&#x9;043a&lt;br&gt;&#xA;व्यायच्छतश्च खड्गेन द्विधा खड्गं चकार ह ॥&#x9;043c&lt;br&gt;&#xA;व्यसने वर्तमानस्य कृतवर्मा नृशंसवत् ।&#x9;044a&lt;br&gt;&#xA;अश्वाञ्जघान सहसा तथोभौ पार्ष्णिसारथी ।&#x9;044c&lt;br&gt;&#xA;तथेतरे महेष्वासाः सौभद्रं युध्यपातयन् ॥&#x9;044a&lt;br&gt;&#xA;अल्पे च कारणे कृष्ण हतो गाण्डीवधन्वना ।&#x9;045c&lt;br&gt;&#xA;सैन्धवो यादवश्रेष्ठ तच्च नातिप्रियं मम ॥&#x9;045a&lt;br&gt;&#xA;यदि शत्रुवधो न्याय्यो भवेत्कर्तुं हि पाण्डवैः ।&#x9;046c&lt;br&gt;&#xA;कर्णद्रोणौ रणे पूर्वं हन्तव्याविति मे मतिः ॥&#x9;046a&lt;br&gt;&#xA;एतौ हि मूलं दुःखानामस्माकं पुरुषर्षभ ।&#x9;047c&lt;br&gt;&#xA;एतौ रणे समासाद्य समाश्वस्तः सुयोधनः ॥&#x9;047a&lt;br&gt;&#xA;यत्र वध्यो भवेद्द्रोणः सूतपुत्रश्च सानुगः ।&#x9;048c&lt;br&gt;&#xA;तत्रावधीन्महाबाहुः सैन्धवं दूरवासिनम् ॥&#x9;048a&lt;br&gt;&#xA;अवश्यं तु मया कार्यः सूतपुत्रस्य निग्रहः ।&#x9;049c&lt;br&gt;&#xA;ततो यास्याम्यहं वीर स्वयं कर्णजिघांसया ॥&#x9;049a&lt;br&gt;&#xA;भीमसेनो महाबाहुर्द्रोणानीकेन सङ्गतः ॥&#x9;050c&lt;br&gt;&#xA;एवमुक्त्वा ययौ तूर्णं त्वरमाणो युधिष्ठिरः ।&#x9;051a&lt;br&gt;&#xA;स विष्फार्य महच्चापं शङ्खं प्रध्माप्य भैरवम् ॥&#x9;051c&lt;br&gt;&#xA;ततो रथसहस्रेण गजानां च शतैस्त्रिभिः ।&#x9;052a&lt;br&gt;&#xA;वाजिभिः पञ्चसाहस्रैः पाञ्चालैः सप्रभद्रकैः ।&#x9;052c&lt;br&gt;&#xA;वृतः शिखण्डी तवरितो राजानं पृष्ठतोऽन्वयात् ॥&#x9;052e&lt;br&gt;&#xA;ततो भेरीः समाजघ्नुः पणवानकगोमुखान् ।&#x9;053a&lt;br&gt;&#xA;शङ्खशब्दरवांश्चैव पाणिशब्दांश्च दंशिताः ।&#x9;053c&lt;br&gt;&#xA;पाञ्चालाः पाण्डवाश्चैव युधिष्ठिरपुरोगमाः ॥&#x9;053e&lt;br&gt;&#xA;ततोऽब्रवीन्महाबाहुर्वासुदेवो धनञ्जयम् ॥&#x9;054ac&lt;br&gt;&#xA;एष प्रयाति त्वरितः क्रोधाविष्टो युधिष्ठिरः ।&#x9;055a&lt;br&gt;&#xA;जिघांसुः सूतपुत्रस्य तस्योपेक्षा न युज्यते ॥&#x9;055c&lt;br&gt;&#xA;एवमुक्त्वा हृषीकेशः शीघ्रमश्वानचोदयत् ।&#x9;056a&lt;br&gt;&#xA;दूरं प्रयान्तं राजानमन्वगच्छज्जनार्दनः ॥&#x9;056c&lt;br&gt;&#xA;तं दृष्ट्वा सहसा यान्तं सूतपुत्रजिघांसया ।&#x9;057a&lt;br&gt;&#xA;शोकोपहतसङ्कल्पं दह्यमानमिवाग्निना ।&#x9;057c&lt;br&gt;&#xA;अभिगम्याब्रवीद्व्यासो धर्मपुत्रं युधिष्ठिरम् ॥&#x9;057e&lt;br&gt;&#xA;व्यास उवाच &#x9;058&lt;br&gt;&#xA;कर्णमासाद्य सङ्ग्रामे दिष्ट्या जीवति फल्गुनः ॥&#x9;058ac&lt;br&gt;&#xA;सव्यसाचिवधाकाङ्क्षी शक्तिं रक्षितवान्हि सः ।&#x9;059a&lt;br&gt;&#xA;न चागाद्द्वैरथं जिष्णुर्दिष्ट्या तेन महारणे ॥&#x9;059c&lt;br&gt;&#xA;सृजेतां स्पर्धिनावेतौ दिव्यान्यस्त्राणि सर्वशः ।&#x9;060a&lt;br&gt;&#xA;वध्यमानेषु चास्त्रेषु पीडितः सूतनन्दनः ॥&#x9;060c&lt;br&gt;&#xA;वासवीं समरे शक्तिं ध्रुवं मुञ्चेद्युधिष्ठिर ।&#x9;061a&lt;br&gt;&#xA;ततो भवेत्ते व्यसनं घोरं भरतसत्तम ॥&#x9;061c&lt;br&gt;&#xA;दिष्ट्या रक्षो हतं युद्धे सूतपुत्रेण मानद ।&#x9;062a&lt;br&gt;&#xA;वासवीं कारणं कृत्वा कालेनोपहतो ह्यसौ ॥&#x9;062c&lt;br&gt;&#xA;तवैव कारणाद्रक्षो निहतं तात संयुगे ।&#x9;063a&lt;br&gt;&#xA;मा क्रुधो भरतश्रेष्ठ मा च शोके मनः कृथाः ॥&#x9;063c&lt;br&gt;&#xA;प्राणिनामिह सर्वेषामेषा निष्ठा युधिष्ठिर ।&#x9;064a&lt;br&gt;&#xA;भ्रातृभिः सहितः सर्वैः पार्थिवैश्च महात्मभिः ॥&#x9;064c&lt;br&gt;&#xA;कौरवान्समरे राजन्प्रतियुध्यस्व भारत ।&#x9;065a&lt;br&gt;&#xA;पञ्चमे दिवसे तात पृथिवी ते भविष्यति ॥&#x9;065c&lt;br&gt;&#xA;नित्यं च पुरुषव्याघ्र धर्ममेवानुचिन्तय ।&#x9;066a&lt;br&gt;&#xA;आनृशंस्यं तपो दानं क्षमां सत्यं च पाण्डव ॥&#x9;066c&lt;br&gt;&#xA;सेवेथाः परमप्रीतो यतो धर्मस्ततो जयः ।&#x9;067a&lt;br&gt;&#xA;इत्युक्त्वा पाण्डवं व्यासस्तत्रैवान्तरधीयत ॥ ॥&#x9;067c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/185/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/185/</guid>
      <description>&lt;p&gt;श्रीः&#xA;अध्यायः 185&#xA;निद्रोपद्रुतानां सैन्यानामर्जुनाज्ञया स्वापेन श्रान्तिमपनीय चन्द्रोदयानन्तरं युद्धारम्भः ॥ 1 ॥&#xA;सञ्जय उवाच &#x9;001&lt;br&gt;&#xA;व्यासेनैवमथोक्तस्तु धर्मराजो युधिष्ठिरः ।&#x9;001a&lt;br&gt;&#xA;स्वयं कर्णवधाद्वीरो निवृत्तो भरतर्षभ ॥&#x9;001c&lt;br&gt;&#xA;घटोत्कचे तु निहते सूतपुत्रेण तां निशाम् ।&#x9;002a&lt;br&gt;&#xA;दुःखामर्षवशं प्राप्तो धर्मराजो युधिष्ठिरः ॥&#x9;002c&lt;br&gt;&#xA;दृष्ट्वा भीमेन महतीं वार्यमाणां चमूं तव ।&#x9;003a&lt;br&gt;&#xA;धृष्टद्युम्नमुवाचेदं कुम्भयोनिं निवारय ॥&#x9;003c&lt;br&gt;&#xA;त्वं हि द्रोणविनाशाय समुत्पन्नो हुताशनात् ।&#x9;004a&lt;br&gt;&#xA;सशरः कवची खड्गी धन्वी च परतापनः ।&#x9;004c&lt;br&gt;&#xA;अभिद्रव रणे हृष्टो मा च ते भीः कथञ्चन ॥&#x9;004e&lt;br&gt;&#xA;जनमेजयः शिखण्डी च दौर्मुखिश्च यशोधरः ।&#x9;005a&lt;br&gt;&#xA;अभिद्रवन्तु संहृष्टाः कुम्भयोनिं समन्ततः ॥&#x9;005c&lt;br&gt;&#xA;नकुलः सहदेवश्च द्रौपदेयाः प्रभद्रकाः ।&#x9;006a&lt;br&gt;&#xA;द्रुपदश्च विराटश्च पुत्रभातृसमन्वितौ ॥&#x9;006c&lt;br&gt;&#xA;सात्यकिः केकयाश्चैव पाण्डवश्च धनञ्जयः ।&#x9;007a&lt;br&gt;&#xA;अभिद्रवन्तु वेगेन कुम्भयोनिवधेप्सया ॥&#x9;007c&lt;br&gt;&#xA;तथैव रथिनः सर्वे हस्त्यश्वं यच्च किञ्चन ।&#x9;008a&lt;br&gt;&#xA;पदाताश्च रणे द्रोणं पातयन्तु महारथम् ॥&#x9;008c&lt;br&gt;&#xA;तथाऽऽज्ञप्तास्तु ते सर्वे पाण्डवेन महात्मना ।&#x9;009a&lt;br&gt;&#xA;अभ्यद्रवन्त वेगेन कुम्भयोनिवधेप्सया ॥&#x9;009c&lt;br&gt;&#xA;आगच्छतस्तान्सहसा सर्वोद्योगेन पाण्डवान् ।&#x9;010a&lt;br&gt;&#xA;प्रतिजग्राह समरे द्रोणः शस्त्रभृतां वरः ॥&#x9;010c&lt;br&gt;&#xA;ततो दुर्योधनो राजा सर्वोद्योगेन पाण्डवान् ।&#x9;011a&lt;br&gt;&#xA;अभ्यद्रवत्सुसङ्क्रुद्ध इच्छन्द्रोणस्य जीवितम् ॥&#x9;011c&lt;br&gt;&#xA;ततः प्रववृते युद्धं श्रान्तवाहनसैनिकम् ।&#x9;012a&lt;br&gt;&#xA;पाण्डवानां कुरूणां च गर्जतामितरेतरम् ॥&#x9;012c&lt;br&gt;&#xA;निद्रान्धास्ते महाराज परिश्रान्ताश्च संयुगे ।&#x9;013a&lt;br&gt;&#xA;नाभ्यपद्यन्त समरे काञ्चिच्चेष्टां महारथाः ॥&#x9;013c&lt;br&gt;&#xA;त्रियामा रजनी चैषा घोररूपा भयानका ।&#x9;014a&lt;br&gt;&#xA;सहस्रयामप्रतिमा बभूव प्राणहारिणी ॥&#x9;014c&lt;br&gt;&#xA;वध्यतां च तथा तेषां क्षतानां च विशेषतः ।&#x9;015a&lt;br&gt;&#xA;घोरा रात्रिः समाजज्ञे निद्रान्धानां विशेषतः ॥&#x9;015c&lt;br&gt;&#xA;सर्वे ह्यासन्निरुत्साहाः क्षत्रिया दीनचेतसः ।&#x9;016a&lt;br&gt;&#xA;तव चैव परेषां च गतास्त्रा विगतेषवः ॥&#x9;016c&lt;br&gt;&#xA;ते तदा पारयन्तश्च भ्रमन्तश्च विशेषतः ।&#x9;017a&lt;br&gt;&#xA;स्वधर्ममनुपश्यन्तो न जहुः स्वामनीकिनीम् ॥&#x9;017c&lt;br&gt;&#xA;अस्त्राण्यन्ये समुत्सृज्य निद्रान्धाः शेरते जनाः ।&#x9;018a&lt;br&gt;&#xA;रथेष्वन्ये गजेष्वन्ये हयेष्वन्ये च भारत ॥&#x9;018c&lt;br&gt;&#xA;निद्रान्धा नो बुबुधिरे काञ्चिच्चेष्टां नराधिप ।&#x9;019a&lt;br&gt;&#xA;तानन्ये समरे योधाः प्रेषयन्ति यमक्षयम् ॥&#x9;019c&lt;br&gt;&#xA;स्वप्नायमानांस्त्वपरे परानतिविचेतसः ।&#x9;020a&lt;br&gt;&#xA;आत्मानं समरे जघ्नुः स्वानेव च परानपि ॥&#x9;020c&lt;br&gt;&#xA;नानावाचो विमुञ्चन्तो निद्रान्धास्ते महारणे ॥&#x9;021ac&lt;br&gt;&#xA;अस्माकं च महाराज परेभ्यो बहवो जनाः ।&#x9;022a&lt;br&gt;&#xA;योद्धव्यमिति तिष्ठन्तो निद्रासंरक्तलोचनाः ॥&#x9;022c&lt;br&gt;&#xA;संसर्पन्तो रणे केचिन्निद्रान्धास्ते तथापरान् ।&#x9;023a&lt;br&gt;&#xA;जघ्नुः शूरा रणे शूरांस्तस्मिंस्तमसि दारुणे ॥&#x9;023c&lt;br&gt;&#xA;हन्यमानमथात्मानं परैश्च बहवो जनाः ।&#x9;024a&lt;br&gt;&#xA;नाभ्यजानन्त समरे निद्रया मोहिता भृशम् ॥&#x9;024c&lt;br&gt;&#xA;तेषामेतादृशीं चेष्टां विज्ञाय पुरुषर्षभः ।&#x9;025a&lt;br&gt;&#xA;उवाच वाक्यं बीभत्सुरुच्चैः सन्नादयन्दिशः ॥&#x9;025c&lt;br&gt;&#xA;श्रान्ता भवन्तो निद्रान्धाः सर्व एव सवाहनाः ।&#x9;026a&lt;br&gt;&#xA;तमसा च वृते सैन्ये रजसा बहुलेन च ॥&#x9;026c&lt;br&gt;&#xA;ते यूयं यदि मन्यध्वमुपारमत सैनिकाः ।&#x9;027a&lt;br&gt;&#xA;निमीलयत चात्रैव रणभूमौ मुहूर्तकम् ॥&#x9;027c&lt;br&gt;&#xA;ततो विनिद्रा विश्रान्ताश्चन्द्रमस्युदिते पुनः ।&#x9;028a&lt;br&gt;&#xA;संसाधयिष्यथान्योन्यं स्वर्गाय कुरुपाण्डवाः ॥&#x9;028c&lt;br&gt;&#xA;तद्वचः सर्वधर्मज्ञा धार्मिकस्य विशाम्पते ।&#x9;029a&lt;br&gt;&#xA;अरोचयन्त सैन्यानि तथा चान्योन्यमब्रुवन् ॥&#x9;029c&lt;br&gt;&#xA;चुक्रुशुः कर्णकर्णेति तथा दुर्योधनेति च ।&#x9;030a&lt;br&gt;&#xA;उपारमत पाण्डूनां विरता हि वरूथिनी ॥&#x9;030c&lt;br&gt;&#xA;तथा विक्रोशमानस्य फल्गुनस्य ततस्ततः ।&#x9;031a&lt;br&gt;&#xA;उपारमत पाण्डूनां सेना तव च भारत ॥&#x9;031c&lt;br&gt;&#xA;तामस्य वाचं देवाश्च ऋषयश्च महात्मनः ।&#x9;032a&lt;br&gt;&#xA;सर्वसैन्यानि चाक्षुद्रां प्रहृष्टाः प्रत्यपूजयन् ॥&#x9;032c&lt;br&gt;&#xA;तत्सम्पूज्य वचोऽक्रूरं सर्वसैन्यानि भारत ।&#x9;033a&lt;br&gt;&#xA;मुहूर्तमस्वपन्राजञ्श्रान्तानि भरतर्षभ ॥&#x9;033c&lt;br&gt;&#xA;सा तु सम्प्राप्य विश्रामं ध्वजिनी तव भारत ।&#x9;034a&lt;br&gt;&#xA;सुखमाप्तवती वीरमर्जुनं प्रत्यपूजयत् ॥&#x9;034c&lt;br&gt;&#xA;त्वयि वेदास्तथास्त्राणि त्वयि बुद्धिपराक्रमौ ।&#x9;035a&lt;br&gt;&#xA;धर्मस्त्वयि महाबाहो दया भूतेषु चानघ ॥&#x9;035c&lt;br&gt;&#xA;यच्चाश्वस्तास्तवेच्छामः शर्म पार्थ तदस्तु ते ।&#x9;036a&lt;br&gt;&#xA;मनसश्च प्रियानर्थान्वीर क्षिप्रमवाप्नुहि ॥&#x9;036c&lt;br&gt;&#xA;इति ते तं नरव्याघ्रं प्रशंसन्तो महारथाः ।&#x9;037a&lt;br&gt;&#xA;निद्रया समवाक्षिप्तास्तूष्णीमासन्विशाम्पते ॥&#x9;037c&lt;br&gt;&#xA;&#39;वीरा वारणकुम्भेषु सुषुपुर्युद्धकर्शिताः ।&#x9;038a&lt;br&gt;&#xA;रात्रौ रतिपरिश्रान्ताः कामिनीनां कुचेष्विव ॥&#39;&#x9;038c&lt;br&gt;&#xA;अश्वपृष्ठेषु चाप्यन्ये रथनीडेषु चापरे ।&#x9;039a&lt;br&gt;&#xA;गजस्कन्धगताश्चान्ये शेरते चापरे क्षितौ ॥&#x9;039c&lt;br&gt;&#xA;सायुधाः सगदाश्चैव सखड्गाः सपरश्वथाः ।&#x9;040a&lt;br&gt;&#xA;सप्रासकवचाश्चान्ये नराः सुप्ताः पृथक्पृथक् ॥&#x9;040c&lt;br&gt;&#xA;गजास्ते पन्नगाभोगैर्हस्तैर्भूरेणुगुण्ठितैः ।&#x9;041a&lt;br&gt;&#xA;निद्रान्धा वसुधां चक्रुर्घ्राणनिःश्वासशीतलाम् ॥&#x9;041c&lt;br&gt;&#xA;सुप्ताः शुशुभिरे तत्र निःश्वसन्तो महीतले ।&#x9;042a&lt;br&gt;&#xA;विकीर्णा गिरयो यद्वन्निःश्वसद्भिर्महोरगैः ॥&#x9;042c&lt;br&gt;&#xA;समां च विषमां चक्रुः खुराग्रैर्विकृतां महीम् ।&#x9;043a&lt;br&gt;&#xA;हयाः काञ्चनयोक्त्रास्ते केसरालम्बिभिर्युगैः ।&#x9;043c&lt;br&gt;&#xA;सुषुपुस्तत्र राजेन्द्र युक्ता वाहेषु सर्वशः ॥&#x9;043e&lt;br&gt;&#xA;एवं हयाश्च नागाश्च योधाश्च भरतर्षभ ।&#x9;044a&lt;br&gt;&#xA;युद्धाद्विरम्य सुषुपुः श्रमेण महताऽन्विताः ॥&#x9;044c&lt;br&gt;&#xA;तत्तथा निद्रया भग्नं तद्बभौ निःस्वनं बलम् ।&#x9;045a&lt;br&gt;&#xA;कुशलैः शिल्पिभिर्न्यस्तं पटे चित्रमिवाद्भुतम् ॥&#x9;045c&lt;br&gt;&#xA;ते क्षत्रियाः कुण्डलिनो युवानः परस्परं सायकविक्षताङ्गाः ।&#x9;046a&lt;br&gt;&#xA;कुम्भेषु लीनाः सुषुपुर्गजानां कुचेषु लग्ना इव कामिनीनाम् ॥&#x9;046c&lt;br&gt;&#xA;ततः कुमुदनाथेन कामिनीगण्डपाण्डुना ।&#x9;047a&lt;br&gt;&#xA;नेत्रानन्देन चन्द्रेण माहेन्द्री दिगलङ्कृता ॥&#x9;047c&lt;br&gt;&#xA;दशशताक्षककुब्दरिनिःसृतः किरणकेसरभासुरपिञ्जरः ।&#x9;048a&lt;br&gt;&#xA;तिमिरवारणयूथविदारणः समुदियादुदयाचलकेसरी ॥&#x9;048c&lt;br&gt;&#xA;हरवृषोत्तमगात्रसमद्युतिः स्मरशरासनपूर्णसमप्रभः ।&#x9;049a&lt;br&gt;&#xA;नववधूस्मितचारुमनोहरः प्रविसृतः कुमुदाकरबान्धवः ॥&#x9;049c&lt;br&gt;&#xA;ततो मुहूर्ताद्भगवान्पुरस्ताच्छशलक्षणः ।&#x9;050a&lt;br&gt;&#xA;अरुणं दर्शयामास ग्रसञ्ज्योतिः प्रभां प्रभुः ॥&#x9;050c&lt;br&gt;&#xA;अरुणस्य तु तस्यानु जातरूपसमप्रभम् ।&#x9;051a&lt;br&gt;&#xA;रश्मिजालं महच्चन्द्रो मन्दं मन्दमवासृजत् ॥&#x9;051c&lt;br&gt;&#xA;उत्सारयन्तः प्रभया तमस्ते चन्द्ररश्मयः ।&#x9;052a&lt;br&gt;&#xA;पर्यगच्छञ्छनैः सर्वा दिशः खं च क्षितिं तथा ॥&#x9;052c&lt;br&gt;&#xA;ततो मुहूर्ताद्भुवनं ज्योतिर्भूतमिवाभवत् ।&#x9;053a&lt;br&gt;&#xA;अप्रख्यमप्रकाशं च जगामाशु तमस्तथा ॥&#x9;053c&lt;br&gt;&#xA;प्रतिप्रकाशिते लोके दिवाभूते निशाकरे ।&#x9;054a&lt;br&gt;&#xA;विचेरुर्न विचेरुश्च राजन्नक्तञ्चरास्ततः ॥&#x9;054c&lt;br&gt;&#xA;बोध्यमानं तु तत्सैन्यं राजंश्चन्द्रस्य रश्मिभिः ।&#x9;055a&lt;br&gt;&#xA;बुबुधे शतपत्राणां वनं सूर्यांशुभिर्यथा ॥&#x9;055c&lt;br&gt;&#xA;यथा चन्द्रोदयोद्धूतः क्षुभितः सागरोऽभवत् ।&#x9;056a&lt;br&gt;&#xA;तथा चन्द्रोदयोद्धूतः क्षुभितश्च बलार्णवः ॥&#x9;056c&lt;br&gt;&#xA;ततः प्रववृते युद्धं पुनरेव विशाम्पते ।&#x9;057a&lt;br&gt;&#xA;लोके लोकविनाशाय परं लोकमभीप्सताम् ॥ ॥&#x9;057c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/186/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/186/</guid>
      <description>&lt;p&gt;श्रीः&#xA;अध्यायः 186&#xA;दुर्योधनोपालम्भकोपितेन द्रोणेन पार्थदुर्योधनप्रशंसाधिक्षेपपूर्वकं रणाय निःसरणम् ॥ 1 ॥&#xA;सञ्जय उवाच &#x9;001&lt;br&gt;&#xA;ततो दुर्योधनो द्रोममभिगम्याब्रवीदिदम् ।&#x9;001a&lt;br&gt;&#xA;अमर्षवशमापन्नो जनयन्हर्षतेजसी ॥&#x9;001c&lt;br&gt;&#xA;दुर्योधन उवाच &#x9;002&lt;br&gt;&#xA;न मर्षणीयाः सङ्ग्रामे विश्रमन्तः श्रमान्विताः ।&#x9;002a&lt;br&gt;&#xA;सपत्ना ग्लानमनसो लब्धलक्षा विशेषतः ॥&#x9;002c&lt;br&gt;&#xA;यत्तु मर्षितमस्माभिर्भवतः प्रियकाम्यया ।&#x9;003a&lt;br&gt;&#xA;त एते परिविश्रान्ताः पाण्डवा बलवत्तराः ॥&#x9;003c&lt;br&gt;&#xA;सर्वथा परिहीनाः स्म तेजसा च बलेन च ।&#x9;004a&lt;br&gt;&#xA;भवता पाल्यमानास्ते विवर्धन्ते पुनःपुनः ॥&#x9;004c&lt;br&gt;&#xA;दिव्यान्यस्त्राणि सर्वाणि ब्राह्मादीनि च यानि ह ।&#x9;005a&lt;br&gt;&#xA;तानि सर्वाणि तिष्ठन्ति भवत्येव विशेषतः ॥&#x9;005c&lt;br&gt;&#xA;न पाण्डवेया न वयं नान्ये लोके धनुर्धराः ।&#x9;006a&lt;br&gt;&#xA;युध्यमानस्य ते तुल्याः सत्यमेतद्ब्रवीमि ते ॥&#x9;006c&lt;br&gt;&#xA;ससुरासुरगन्धर्वानिमाँलोकान्द्विजोत्तम ।&#x9;007a&lt;br&gt;&#xA;सर्वास्त्रविद्भवान्हन्याद्दिव्यैरस्त्रैर्न संशयः ॥&#x9;007c&lt;br&gt;&#xA;स भवान्मर्षयत्येनांस्तव तुल्यानवेत्य च ।&#x9;008a&lt;br&gt;&#xA;शिष्यत्वं वा पुरस्कृत्य मम वा मन्दभाग्यताम् ॥&#x9;008c&lt;br&gt;&#xA;सञ्जय उवाच &#x9;009&lt;br&gt;&#xA;एवमुद्धर्षितो द्रोणः कोपितश्च सुतेन ते ।&#x9;009a&lt;br&gt;&#xA;समन्युरब्रवीद्राजन्दुर्योधनमिदं वचः ॥&#x9;009c&lt;br&gt;&#xA;स्थविरः सन्परं शक्त्या घटे दुर्योधनाहवे ।&#x9;010a&lt;br&gt;&#xA;अतः परं मया कार्यं क्षुद्रं विजयगृद्धिना ।&#x9;010c&lt;br&gt;&#xA;अनस्त्रविदयं सर्वो हन्तव्योऽस्त्रविदा जनः ॥&#x9;010e&lt;br&gt;&#xA;यद्भवान्मन्यते चापि शुभं वा यदि वाऽशुभम् ।&#x9;011a&lt;br&gt;&#xA;तद्वै कर्ताऽस्मि कौरव्य वचनात्तव नान्यथा ॥&#x9;011c&lt;br&gt;&#xA;निहत्य सर्वपाञ्चालान्युद्धे कृत्वा पराक्रमम् ।&#x9;012a&lt;br&gt;&#xA;विमोक्ष्ये कवचं राजन्सत्येनायुधमालभे ॥&#x9;012c&lt;br&gt;&#xA;मन्यसे यच्च कौन्तेयमर्जुनं श्रान्तमाहवे ।&#x9;013a&lt;br&gt;&#xA;तस्य वीर्यं महाबाहो शृणु सत्येन कौरव ॥&#x9;013c&lt;br&gt;&#xA;तं न देवा न गन्धर्वा न यक्षा न च राक्षसाः ।&#x9;014a&lt;br&gt;&#xA;उत्सहन्ते रणे जेतुं कुपितं सव्यसाचिनम् ॥&#x9;014c&lt;br&gt;&#xA;खाण्डवे येन भगवान्प्रत्युद्यातः सुरेश्वरः ।&#x9;015a&lt;br&gt;&#xA;सायकैर्वारितश्चापि वर्षमाणो महात्मना ॥&#x9;015c&lt;br&gt;&#xA;यक्षा नागास्तथा दैत्या ये चान्ये बलगर्विताः ।&#x9;016a&lt;br&gt;&#xA;निहताः पुरुषेन्द्रेण तच्चापि विदितं तव ॥&#x9;016c&lt;br&gt;&#xA;गन्धर्वा घोषयात्रायां चित्रसेनादयो जिताः ।&#x9;017a&lt;br&gt;&#xA;यूयं तैर्ह्रियमाणाश्च मोक्षिता दृढधन्वना ॥&#x9;017c&lt;br&gt;&#xA;निवातकवचाश्चापि देवानां शत्रवस्तथा ।&#x9;018a&lt;br&gt;&#xA;सुरैरवध्याः सङ्ग्रामे तेन वीरेण निर्जिताः ॥&#x9;018c&lt;br&gt;&#xA;दानवानां सहस्राणि हिरण्यपुरवासिनाम् ।&#x9;019a&lt;br&gt;&#xA;विजिग्ये पुरुषव्याघ्रः स शक्यो मानुषैः कथम् ॥&#x9;019c&lt;br&gt;&#xA;प्रत्यक्षं चैव ते सर्वं यथा बलमिदं तव ।&#x9;020a&lt;br&gt;&#xA;क्षपितं पाण्डुपुत्रेण चेष्टतां नो विशाम्पते ॥&#x9;020c&lt;br&gt;&#xA;सञ्जय उवाच &#x9;021&lt;br&gt;&#xA;तं तदाऽभिप्रशंसन्तमर्जुनं कुपितस्तदा ।&#x9;021a&lt;br&gt;&#xA;द्रोणं तव सुतो राजन्पुनरेवेदमब्रवीत् ॥&#x9;021c&lt;br&gt;&#xA;अहं दुःशासनः कर्णः शकुनिर्मातुलश्च मे ।&#x9;022a&lt;br&gt;&#xA;हनिष्यामोऽर्जुनं सङ्ख्ये द्विधा कृत्वाऽद्य भारतीम् ।&#x9;022c&lt;br&gt;&#xA;&#39;तिष्ठ स त्वं महाबाहो नित्यं शिष्यः प्रियस्तव ॥&#39;&#x9;022e&lt;br&gt;&#xA;तस्य तद्वचनं श्रुत्वा भारद्वाजो हसन्निव ।&#x9;023a&lt;br&gt;&#xA;अन्ववर्तत राजानं स्वस्ति तेऽस्त्विति चाब्रवीत् ॥&#x9;023c&lt;br&gt;&#xA;को हि गाण्डीवधन्वानं ज्वलन्तमिव तेजसा ।&#x9;024a&lt;br&gt;&#xA;अक्षयं क्षपयेत्कश्चित्क्षत्रियः क्षत्रियर्षभम् ॥&#x9;024c&lt;br&gt;&#xA;तं न वित्तपतिर्नेन्द्रो न यमो न जलेश्वरः ।&#x9;025a&lt;br&gt;&#xA;नासुरोरगरक्षांसि क्षपयेयुः सहायुधम् ॥&#x9;025c&lt;br&gt;&#xA;मूढास्त्वेतानि भाषन्ते यानीमान्यात्थ भारत ।&#x9;026a&lt;br&gt;&#xA;युद्धे ह्यर्जुनमासाद्य स्वस्तिमान्को व्रजेद्गृहान् ॥&#x9;026c&lt;br&gt;&#xA;त्वं तु सर्वाभिशङ्कित्वान्निष्ठुरः पापनिश्चयः ।&#x9;027a&lt;br&gt;&#xA;श्रेयसस्त्वद्धिते युक्तांस्तत्तद्वक्तुमिहेच्छसि ॥&#x9;027c&lt;br&gt;&#xA;गच्छ त्वमपि कौन्तेयमात्मार्थे जहि माचिरम् ।&#x9;028a&lt;br&gt;&#xA;त्वमप्याशंससे योद्धुं कुलजः क्षत्रियो ह्यसि ॥&#x9;028c&lt;br&gt;&#xA;इमान्किं क्षत्रियान्सर्वान्घातयिष्यस्यनागसः ।&#x9;029a&lt;br&gt;&#xA;त्वमस्य मूलं वैरस्य तस्मादासादयार्जुनम् ॥&#x9;029c&lt;br&gt;&#xA;एष ते मातुलः प्राज्ञः क्षत्रधर्ममनुव्रतः ।&#x9;030a&lt;br&gt;&#xA;दुर्द्यूतदेवी गान्धारे प्रयात्वर्जुनमाहवे ॥&#x9;030c&lt;br&gt;&#xA;एषोऽक्षकुशलो जिह्मो द्यूतकृत्कितवः शठः ।&#x9;031a&lt;br&gt;&#xA;देविता निकृतिप्रज्ञो युधि जेष्यति पाण्डवान् ॥&#x9;031c&lt;br&gt;&#xA;त्वया कथितमत्यर्थं कर्णेन सह हृष्टवत् ।&#x9;032a&lt;br&gt;&#xA;असकृच्छून्यवन्मोहाद्धृतराष्ट्रस्य शृण्वतः ॥&#x9;032c&lt;br&gt;&#xA;अहं च तात कर्णश्च भ्राता दुःशासनश्च मे ।&#x9;033a&lt;br&gt;&#xA;पाण्डुपुत्रान्हनिष्यामः सहिताः समरे त्रयः ॥&#x9;033c&lt;br&gt;&#xA;इति ते कत्थमानस्य श्रुतं संसदिसंसदि ।&#x9;034a&lt;br&gt;&#xA;अनुतिष्ठ प्रतिज्ञां तां सत्यवाग्भव तैः सह ॥&#x9;034c&lt;br&gt;&#xA;एष ते पाण्डवः शत्रुरविशङ्कोऽग्रतः स्थितः ।&#x9;035a&lt;br&gt;&#xA;क्षत्रधर्ममवेक्षस्व श्लाघ्यस्तव वधो जयात् ॥&#x9;035c&lt;br&gt;&#xA;दत्तं भुक्तमधीतं च प्राप्तमैश्वर्यमीप्सितम् ।&#x9;036a&lt;br&gt;&#xA;कृतकृत्योऽनृणश्चासि मा भैर्युध्यस्व पाण्डवम् ॥&#x9;036c&lt;br&gt;&#xA;इत्युक्त्वा समरे द्रोणो न्यवर्तत यतः परे ।&#x9;037a&lt;br&gt;&#xA;द्वैधीकृत्य ततः सेनां युद्धं समभवत्तदा ॥ ॥&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/187/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/187/</guid>
      <description>&lt;p&gt;श्रीः&#xA;अध्यायः 187&#xA;द्रोणेन द्रुपदविराटादीनां वधः ॥ 1 ॥ भीमेन निष्ठुरभाषणेन धृष्टद्युम्नमुद्योज्य द्रोणानीकाभिगमनम् ॥ 2 ॥ चतुर्दशरात्रियुद्धसमाप्तिः ॥ 3 ॥&#xA;सञ्जय उवाच &#x9;001&lt;br&gt;&#xA;त्रिभागमात्रशेषायां रात्र्यां युद्धमवर्तत ।&#x9;001a&lt;br&gt;&#xA;कुरूणां पाण्डवानां च संहृष्टानां विशाम्पते ॥&#x9;001c&lt;br&gt;&#xA;अथ चन्द्रप्रभां मुष्णन्नादित्यस्य पुरःसरः ।&#x9;002a&lt;br&gt;&#xA;अरुणोऽभ्युदयाञ्चक्रे ताम्रीकुर्वन्निवाम्बरम् ॥&#x9;002c&lt;br&gt;&#xA;&#39;प्रकाशमकरोद्व्योम जगत्संरञ्जयन्निव ।&#39;&#x9;003a&lt;br&gt;&#xA;प्राच्यां दिशि सहस्रांशोररुणेनारुणीकृतम् ।&#x9;003c&lt;br&gt;&#xA;तापनीयं यथा चक्रं भ्राजते रविमण्डलम् ॥&#x9;003e&lt;br&gt;&#xA;ततो रथाश्वांश्च मनुष्ययानान्युत्सृज्य सर्वे कुरुपाण्डुयोधाः ।&#x9;004a&lt;br&gt;&#xA;दिवाकरस्याभिमुखं जपन्तः सन्ध्यागताः प्राञ्जलयो बभूवुः ॥&#x9;004c&lt;br&gt;&#xA;ततो द्वैधीकृते सैन्ये द्रोणः सोमकपाण्डवान् ।&#x9;005a&lt;br&gt;&#xA;अभ्यद्रवत्सपाञ्चालान्दुर्योधनपुरोगमः ॥&#x9;005c&lt;br&gt;&#xA;द्वैधीकृतान्कुरून्दृष्ट्वा माधवोऽर्जुनमब्रवीत् ।&#x9;006a&lt;br&gt;&#xA;सपत्नान्सव्यतः कुर्याः सव्यसाचिन्निमान्कुरून् ॥&#x9;006c&lt;br&gt;&#xA;स माधवमनुज्ञाय कुरुष्वेति धनञ्जयः ।&#x9;007a&lt;br&gt;&#xA;द्रोणकर्णौ महेष्वासौ सव्यतः पर्यवर्तत ॥&#x9;007c&lt;br&gt;&#xA;अभिप्रायं तु कृष्णस्य ज्ञात्वा परपुरञ्जयः ।&#x9;008a&lt;br&gt;&#xA;आजिशीर्षगतं पार्थं भीमसेनोऽभ्युवाच ह ॥&#x9;008c&lt;br&gt;&#xA;भीमसेन उवाच &#x9;009&lt;br&gt;&#xA;अर्जुनार्जुन बीभत्सो शृणुष्वैतद्वचो मम ।&#x9;009a&lt;br&gt;&#xA;यदर्थं क्षत्रिया सूते तस्य कालोऽयमागतः ॥&#x9;009c&lt;br&gt;&#xA;अस्मिंश्चेदागते काले श्रेयो न प्रतिपत्स्यसे ।&#x9;010a&lt;br&gt;&#xA;असम्भावितरूपस्त्वं सुनृशंसं करिष्यसि ॥&#x9;010c&lt;br&gt;&#xA;सत्यश्रीधर्मयशसां वीर्येणानृण्यमाप्नुहि ।&#x9;011a&lt;br&gt;&#xA;भिन्ध्यनीकं युधांश्रेष्ठ प्रतिज्ञां सफलां कुरु ॥&#x9;011c&lt;br&gt;&#xA;सञ्जय उवाच &#x9;012&lt;br&gt;&#xA;स सव्यसाची भीमेन चोदितः केशवेन च ।&#x9;012a&lt;br&gt;&#xA;कर्णद्रोणावतिक्रम्य समन्तात्पर्यवारयत् ॥&#x9;012c&lt;br&gt;&#xA;तमाजिशीर्षमायान्तं दहन्तं क्षत्रियर्षभान् ।&#x9;013a&lt;br&gt;&#xA;पराक्रान्तं पराक्रम्य ततः क्षत्रियपुङ्गवाः ।&#x9;013c&lt;br&gt;&#xA;नाशक्नुवन्वारयितुं वर्धमानमिवानलम् ॥&#x9;013e&lt;br&gt;&#xA;अथ दुर्योधनः कर्णः शकुनिश्चापि सौबलः ।&#x9;014a&lt;br&gt;&#xA;अभ्यवर्षञ्छरव्रातैः कुन्तीपुत्रं धनञ्जयम् ॥&#x9;014c&lt;br&gt;&#xA;तेषामस्त्राणि सर्वेषामुत्तमास्त्रविदां वरः ।&#x9;015a&lt;br&gt;&#xA;कदर्थीकृत्य राजेन्द्र शरवर्षैरवाकिरत् ॥&#x9;015c&lt;br&gt;&#xA;अस्त्रैरस्त्राणि संवार्य लघुहस्तो धनञ्जयः ।&#x9;016a&lt;br&gt;&#xA;सर्वानविध्यन्निशितैर्दशभिर्दशभिः शरैः ॥&#x9;016c&lt;br&gt;&#xA;उद्धूता रजसो वृष्टिः शरवृष्टिस्तथैव च ।&#x9;017a&lt;br&gt;&#xA;तमश्च घोरं शब्दश्च तदा समभवन्महान् ॥&#x9;017c&lt;br&gt;&#xA;न द्यौर्न भूमिर्न दिशः प्राज्ञायन्त तथागते ।&#x9;018a&lt;br&gt;&#xA;सैन्येन रजसा मूढं सर्वमन्धमिवाभवत् ॥&#x9;018c&lt;br&gt;&#xA;नैव ते न वयं राजन्प्राज्ञासिष्म परस्परम् ।&#x9;019a&lt;br&gt;&#xA;&#39;शब्दमात्रेण जानीमो वयं ते च परस्परम् ।&#39;&#x9;019c&lt;br&gt;&#xA;उद्देशेन हि तेन स्म समयुध्यन्त पार्थिवाः ॥&#x9;019e&lt;br&gt;&#xA;विरथा रथिनो राजन्समासाद्य परस्परम् ।&#x9;020a&lt;br&gt;&#xA;केशेषु समसज्जन्त कवचेषु भुजेषु च ॥&#x9;020c&lt;br&gt;&#xA;हताश्वा हतसूताश्च निश्चेष्टा रथिनो हताः ।&#x9;021a&lt;br&gt;&#xA;जीवन्त इव तत्र स्म व्यदृश्यन्त भयार्दिताः ॥&#x9;021c&lt;br&gt;&#xA;हतान्गजान्समाश्लिष्य पर्वतानिव वाजिनः ।&#x9;022a&lt;br&gt;&#xA;गतसत्वा व्यदृश्यन्त तथैव सह सादिभिः ॥&#x9;022c&lt;br&gt;&#xA;ततस्त्वभ्यवसृत्यैव सङ्ग्रामादुत्तरां दिशम् ।&#x9;023a&lt;br&gt;&#xA;आतिष्ठदाहवे द्रोणो विधूमोऽग्निरिव ज्वलन् ॥&#x9;023c&lt;br&gt;&#xA;तमाजिशीर्षादेकान्तमपक्रान्तं निशम्य तु ।&#x9;024a&lt;br&gt;&#xA;समकम्पन्त सैन्यानि पाण्डवानां विशाम्पते ॥&#x9;024c&lt;br&gt;&#xA;भ्राजमानं श्रिया युक्तं ज्वलन्तमिव तेजसा ।&#x9;025a&lt;br&gt;&#xA;द्रोणं दृष्ट्वा परे त्रेसुश्चेरुर्मम्लुश्च भारत ॥&#x9;025c&lt;br&gt;&#xA;आह्वयन्तं परानीकं प्रभिन्नमिव वारणम् ।&#x9;026a&lt;br&gt;&#xA;नैनमाशंसिरे जेतुं दानवा वासवं यथा ॥&#x9;026c&lt;br&gt;&#xA;केचिदासन्निरुत्साहाः केचित्क्रुद्धा मनस्विनः ।&#x9;027a&lt;br&gt;&#xA;विस्मिताश्चाभवन्केचित्केचिद्धृष्टाऽभवन्युधि ॥&#x9;027c&lt;br&gt;&#xA;हस्तैर्हस्ताग्रमपरे प्रत्यपिंषन्नराधिपाः ।&#x9;028a&lt;br&gt;&#xA;अपरे दशनैरोष्ठानदशन्क्रोधमूर्च्छिताः ॥&#x9;028c&lt;br&gt;&#xA;व्याक्षिपन्नायुधान्यन्ये ममृदुश्चापरे भुजान् ।&#x9;029a&lt;br&gt;&#xA;अन्ये चान्वपतन्द्रोणं त्यक्तात्मानो महौजसः ॥&#x9;029c&lt;br&gt;&#xA;पाञ्चालास्तु विशेषेण द्रोणसायकपीडिताः ।&#x9;030a&lt;br&gt;&#xA;समसज्जन्त राजेन्द्र समरे भृशवेदनाः ॥&#x9;030c&lt;br&gt;&#xA;ततो विराटद्रुपदौ द्रोणं प्रति ययू रणे ।&#x9;031a&lt;br&gt;&#xA;तथा चरन्तं सङ्ग्रामे भृशं समरदुर्जयम् ॥&#x9;031c&lt;br&gt;&#xA;द्रुपदस्य ततः पौत्रास्त्रय एव विशाम्पते ।&#x9;032a&lt;br&gt;&#xA;चेदयश्च महेष्वासा द्रोणमेवाभ्ययुर्युधि ॥&#x9;032c&lt;br&gt;&#xA;तेषां द्रुपदपौत्राणां त्रयाणां निशितैः शरैः ।&#x9;033a&lt;br&gt;&#xA;त्रिभिर्द्रोणोऽहरत्प्राणांस्ते हता न्यपतन्भुवि ॥&#x9;033c&lt;br&gt;&#xA;ततो द्रोणोऽजयद्युद्धे चेदिकैकेयसृञ्जयान् ।&#x9;034a&lt;br&gt;&#xA;मात्स्यांश्चैवाजयत्कृत्स्नान्भारद्वाजो महारथान् ॥&#x9;034c&lt;br&gt;&#xA;ततस्तु द्रुपदः क्रोधाच्छरवर्षमवासृजत् ।&#x9;035a&lt;br&gt;&#xA;द्रोणं प्रति महाराज विराटश्चैव संयुगे ॥&#x9;035c&lt;br&gt;&#xA;तं निहत्येषुवर्षं तु द्रोणः क्षत्रियमर्दनः ।&#x9;036a&lt;br&gt;&#xA;तौ शरैश्छादयामास विराटद्रुपदावुभौ ॥&#x9;036c&lt;br&gt;&#xA;द्रोणेन च्छाद्यमानौ तु क्रुद्धौ सङ्ग्राममूर्धनि ।&#x9;037a&lt;br&gt;&#xA;द्रोणं शरैर्विव्यधतुः परमं क्रोधमास्थितौ ॥&#x9;037c&lt;br&gt;&#xA;तत द्रोणो महाराज क्रोधामर्षसमन्वितः ।&#x9;038a&lt;br&gt;&#xA;भल्लाभ्यां भृशतीक्ष्णाभ्यां चिच्छेद धनुषी तयोः ॥&#x9;038c&lt;br&gt;&#xA;ततो विराटः कुपितः समरे तोमरान्दश ।&#x9;039a&lt;br&gt;&#xA;दश चिक्षेप च शरान्द्रोणस्य वधकाङ्क्षया ॥&#x9;039c&lt;br&gt;&#xA;शक्तिं च द्रुपदो घोरामायसीं स्वर्णभूषिताम् ।&#x9;040a&lt;br&gt;&#xA;चिक्षेप भुजगेन्द्राभां क्रुद्धो द्रोणरथं प्रति ॥&#x9;040c&lt;br&gt;&#xA;ततो भल्लैः सुनिशितैश्छित्त्वा तांस्तोमारान्दश ।&#x9;041a&lt;br&gt;&#xA;शक्तिं कनकवैदूर्यां द्रोणश्चिच्छेद सायकैः ॥&#x9;041c&lt;br&gt;&#xA;ततो द्रोणः सुपीताभ्यां भल्लाभ्यामरिमर्दनः ।&#x9;042a&lt;br&gt;&#xA;द्रुपदं च विराटं च प्रेषयामास मृत्यवे ॥&#x9;042c&lt;br&gt;&#xA;हते विराटे द्रुपदे केकयेषु तथैव च ।&#x9;043a&lt;br&gt;&#xA;तथैव चेदिमात्स्येषु पाञ्चालेषु तथैव च ॥&#x9;043c&lt;br&gt;&#xA;हतेषु त्रिषु वीरेषु द्रुपदस्य च नप्तृषु ।&#x9;044a&lt;br&gt;&#xA;द्रोणस्य कर्म तद्दृष्ट्वा कोपदुःखसमन्वितः ।&#x9;044c&lt;br&gt;&#xA;शशाप रथिनां मध्ये धृष्टद्युम्नो महामनाः ॥&#x9;044e&lt;br&gt;&#xA;इष्टापूर्तात्तथा क्षात्राद्ब्राह्मण्याच्च स नश्यतु ।&#x9;045a&lt;br&gt;&#xA;द्रोणो यस्याद्य मुच्येत यं वा द्रोणः पराभवेत् ॥&#x9;045c&lt;br&gt;&#xA;इति तेषां प्रतिश्रुत्य मध्ये सर्वधनुष्मताम् ।&#x9;046a&lt;br&gt;&#xA;आयाद्द्रोणं सहानीकः पाञ्चाल्यः परवीरहा ॥&#x9;046c&lt;br&gt;&#xA;पाञ्चालास्त्वेकतो द्रोणभ्यघ्नन्पाण्डवैः सह ।&#x9;047a&lt;br&gt;&#xA;दुर्योधनश्च कर्णश्च शकुनिश्चापि सौबलः ।&#x9;047c&lt;br&gt;&#xA;सोदर्याश्च यथा मुख्यास्तेऽरक्षन्द्रोणमाहवे ॥&#x9;047e&lt;br&gt;&#xA;रक्ष्यमाणं तथा द्रोणं सर्वैस्तैस्तु महारथैः ।&#x9;048a&lt;br&gt;&#xA;यतमानास्तु पाञ्चाला न शेकुः प्रतिवीक्षितुम् ॥&#x9;048c&lt;br&gt;&#xA;तत्राक्रुध्यद्भीमसेनो धृष्टद्युम्नस्य मारिष ।&#x9;049a&lt;br&gt;&#xA;स एनं वाग्भिरुग्राभिस्ततक्ष पुरुषर्षभः ॥&#x9;049c&lt;br&gt;&#xA;भीमसेन उवाच &#x9;050&lt;br&gt;&#xA;द्रुपदस्य कुले जातः सर्वास्त्रेष्वस्त्रवित्तमः ।&#x9;050a&lt;br&gt;&#xA;कः क्षत्रियो मन्यमानः प्रेक्षेतारिमवस्थितम् ॥&#x9;050c&lt;br&gt;&#xA;पितृपुत्रवधं प्राप्य पुंस्त्वं को वा प्रहर्षयेत् ।&#x9;051a&lt;br&gt;&#xA;विशेषतस्तु शपथं शपित्वा राजसंसदि ॥&#x9;051c&lt;br&gt;&#xA;एष वैश्वानर इव समिद्धः स्वेन तेजसा ।&#x9;052a&lt;br&gt;&#xA;शरचापेन्धनो द्रोणः क्षत्रं दहति तेजसा ॥&#x9;052c&lt;br&gt;&#xA;पुरा करोति निःशेषां पाण्डवानामनीकिनीम् ।&#x9;053a&lt;br&gt;&#xA;स्थिताः पश्यत मे कर्म द्रोणमेव व्रजाम्यहम् ॥&#x9;053c&lt;br&gt;&#xA;इत्युक्त्वा प्राविशत्क्रुद्धो द्रोणानीकं वृकोदरः ।&#x9;054a&lt;br&gt;&#xA;शरैः पूर्णायतोत्सृष्टौर्द्रावयंस्तव वाहिनीम् ॥&#x9;054c&lt;br&gt;&#xA;धृष्टद्युम्नोऽपि पाञ्चाल्यः प्रविश्य महतीं चमूम् ।&#x9;055a&lt;br&gt;&#xA;आससाद रणे द्रोणं तदासीत्तुमुलं महत् ॥&#x9;055c&lt;br&gt;&#xA;नैव नस्तादृशं युद्धं दृष्टपूर्वं न च श्रुतम् ।&#x9;056a&lt;br&gt;&#xA;यथा सूर्योदये राजन्समुत्पिञ्जोऽभवन्महान् ॥&#x9;056c&lt;br&gt;&#xA;संसक्तान्येव चादृश्यन्रथवृन्दानि मारिष ।&#x9;057a&lt;br&gt;&#xA;हतानि च विकीर्णानि शरीराणि शरीरिणाम् ॥&#x9;057c&lt;br&gt;&#xA;केचिदन्यत्र गच्छन्तः पथि चान्यैरुपद्रुताः ।&#x9;058a&lt;br&gt;&#xA;विमुखाः पृष्ठतश्चान्ये ताड्यन्ते पार्श्वतः परे ॥&#x9;058c&lt;br&gt;&#xA;तथा संसक्तयुद्धं तदभवद्भृशदारुणम् ।&#x9;059a&lt;br&gt;&#xA;अथ सन्ध्यागतः सूर्यः क्षणेन समपद्यत ॥ ॥&#x9;059c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/188/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/188/</guid>
      <description>&lt;p&gt;श्रीः&#xA;अध्यायः 188&#xA;पञ्चदशदिवसयुद्धारम्भः ॥ 1 ॥ सङ्कुलयुद्धम् । नकुलेन दुर्योधनपराजयः ॥ 2 ॥&#xA;सञ्जय उवाच &#x9;001&lt;br&gt;&#xA;ते तथैव महाराज दंशिता रणमूर्धनि ।&#x9;001a&lt;br&gt;&#xA;सन्ध्यागतं सहस्रांशुमादित्यमुपतस्थिरे ॥&#x9;001c&lt;br&gt;&#xA;उदिते तु सहस्रांशौ तप्तकाञ्चनसप्रभे ।&#x9;002a&lt;br&gt;&#xA;प्रकाशितेषु लोकेषु पुनर्युद्धमवर्तत ॥&#x9;002c&lt;br&gt;&#xA;द्वन्द्वानि तत्र यान्यासन्संसक्तानि पुरोदयात् ।&#x9;003a&lt;br&gt;&#xA;तान्येवाभ्युदिते सूर्ये समसज्जन्त भारत ॥&#x9;003c&lt;br&gt;&#xA;रथैर्हया हयैर्नागाः पादातैश्चापि कुञ्जराः ।&#x9;004a&lt;br&gt;&#xA;हयैर्हयाः समाजग्मुः पादाताश्च पदातिभिः ॥&#x9;004c&lt;br&gt;&#xA;रथा रथैरिभैर्नागास्तथैव भरतर्षभ ।&#x9;005a&lt;br&gt;&#xA;संसक्ताश्च वियुक्ताश्च योधाः सन्न्यपतन्रणे ॥&#x9;005c&lt;br&gt;&#xA;ते रात्रौ कृतकर्माणः श्रान्ताः सूर्यस्य तेजसा ।&#x9;006a&lt;br&gt;&#xA;क्षुत्पिपासापरीताङ्गा विसञ्ज्ञा बहवोऽभवन् ॥&#x9;006c&lt;br&gt;&#xA;शङ्खभेरीमृदङ्गानां कुञ्जराणां च गर्जताम् ।&#x9;007a&lt;br&gt;&#xA;विष्फारितविकृष्टानां कार्मुकाणां च कूजताम् ॥&#x9;007c&lt;br&gt;&#xA;शब्दः समभवद्राजन्दिविस्पृग्भरतर्षभ ।&#x9;008a&lt;br&gt;&#xA;द्रवतां च पदातीनां शस्त्राणां पततामपि ॥&#x9;008c&lt;br&gt;&#xA;हयानां ह्रेषतां चापि रथानां च निवर्तताम् ।&#x9;009a&lt;br&gt;&#xA;क्रोशतां गर्जतां चैव तदासीत्तुमुलं महत् ॥&#x9;009c&lt;br&gt;&#xA;विवृद्धस्तुमुलः शब्दो द्यामगच्छन्महांस्तदा ।&#x9;010a&lt;br&gt;&#xA;नानायुधनिकृत्तानां चेष्टतामातुरः स्वनः ॥&#x9;010c&lt;br&gt;&#xA;भूमावश्रूयत महांस्तदाऽऽसीत्कृपणं महत् ।&#x9;011a&lt;br&gt;&#xA;पततां पात्यमानानां पत्त्यश्वरथदन्तिनाम् ॥&#x9;011c&lt;br&gt;&#xA;तेषु सर्वेष्वनीकेषु व्यतिषक्तेष्वनेकशः ।&#x9;012a&lt;br&gt;&#xA;स्वे स्वाञ्जघ्नुः परे स्वांश्च स्वान्परेषां परे परान् ||&#x9;012c&lt;br&gt;&#xA;वीरबाहुविसृष्टाश्च योधेषु च गजेषु च ।&#x9;013a&lt;br&gt;&#xA;राशयः प्रत्यदृश्यन्त वाससां नेजनेष्विव ॥&#x9;013c&lt;br&gt;&#xA;उद्यतप्रतिपिष्टानां खड्गानां वीरबाहुभिः ।&#x9;014a&lt;br&gt;&#xA;स एव शब्दस्तद्रूपो वाससां निज्यतामिव ॥&#x9;014c&lt;br&gt;&#xA;अर्धासिभिस्तथा खड्गैस्तोमरैः सपरश्वथैः ।&#x9;015a&lt;br&gt;&#xA;निकृष्टयुद्धं संसक्तं महदासीत्सुदारुणम् ॥&#x9;015c&lt;br&gt;&#xA;गजाश्वकायप्रभवां नरदेहप्रवाहिनीम् ।&#x9;016a&lt;br&gt;&#xA;शस्त्रमत्स्यसुसम्पूर्णां मांसशोणितकर्दमाम् ॥&#x9;016c&lt;br&gt;&#xA;आर्तनादस्वनवतीं पताकाशस्त्रफेनिलाम् ।&#x9;017a&lt;br&gt;&#xA;नदीं प्रावर्तयन्वीराः परलोकौघगामिनीम् ॥&#x9;017c&lt;br&gt;&#xA;शरशक्त्यर्दिता क्लान्ता रात्रिमूढात्पचेतसः ।&#x9;018a&lt;br&gt;&#xA;विष्टभ्य सर्वगात्राणि व्यतिष्ठन्गजवाजिनः ॥&#x9;018c&lt;br&gt;&#xA;संशुष्कवदना वीराः शिरोभिश्चारुकुण्डलैः ।&#x9;019a&lt;br&gt;&#xA;युद्धोपकरणैश्चान्यैस्तत्रतत्र चकाशिरे ॥&#x9;019c&lt;br&gt;&#xA;क्रव्यादसङ्घैराकीर्णं मृतैरर्धमृतैरपि ।&#x9;020a&lt;br&gt;&#xA;नासीद्रथपथस्तत्र सर्वमायोधनं प्रति ॥&#x9;020c&lt;br&gt;&#xA;मज्जत्सु चक्रेषु रथान्सत्वमास्थाय वाजिनः ।&#x9;021a&lt;br&gt;&#xA;कथञ्चिदवहन्श्रान्ता वेपमानाः शरार्दिताः ।&#x9;021c&lt;br&gt;&#xA;कुलसत्वबलोपेता वाजिनो वारणोपमाः ॥&#x9;021e&lt;br&gt;&#xA;विह्वलं तूर्णमुद्भ्रान्तं सभयं भारतातुरम् ।&#x9;022a&lt;br&gt;&#xA;बलमासीत्तदा सर्वमृते द्रोणार्जुनावुभौ ॥&#x9;022c&lt;br&gt;&#xA;तावेवास्तां निलयनं तावार्तायनमेव च ।&#x9;023a&lt;br&gt;&#xA;तावेवान्ये समासाद्य जग्मुर्वैवस्वतक्षयम् ॥&#x9;023c&lt;br&gt;&#xA;आविग्नमभवत्सर्वं कौरवाणां महद्बलम् ।&#x9;024a&lt;br&gt;&#xA;पाञ्चालानां च संसक्तं न प्राज्ञायत किञ्चन ॥&#x9;024c&lt;br&gt;&#xA;अन्तकाक्रीडसदृशं भीरूणां भयवर्धनम् ।&#x9;025a&lt;br&gt;&#xA;पृथिव्यां राजवंश्यानामुत्थिते महति क्षये ॥&#x9;025c&lt;br&gt;&#xA;न तत्र कर्णं द्रोणं वा नार्जुनं न युधिष्ठिरम् ।&#x9;026a&lt;br&gt;&#xA;न भीमसेनं न यमौ न पाञ्चाल्यं न सात्यकिम् ॥&#x9;026c&lt;br&gt;&#xA;न च दुःशासनं द्रौणिं न दुर्योधनसौबलौ ।&#x9;027a&lt;br&gt;&#xA;न कृपं मद्रराजं च कृतवर्माणमेव च ॥&#x9;027c&lt;br&gt;&#xA;न चान्यान्नैव चात्मानं न क्षितिं न दिशस्तथा ।&#x9;028a&lt;br&gt;&#xA;पश्याम राजन्संसक्तान्सैन्येन रजसा वृतान् ॥&#x9;028c&lt;br&gt;&#xA;सम्भ्रान्ते तुमुले घोरे रजोमेघे समुत्थिते ।&#x9;029a&lt;br&gt;&#xA;त्रियामामिव सम्प्राप्ताममन्यन्त निशाचराः ॥&#x9;029c&lt;br&gt;&#xA;न ज्ञायन्ते कौरवेया न पाञ्चाला न पाण्डवाः ।&#x9;030a&lt;br&gt;&#xA;न दिशो द्यौर्न चोर्वी च न समं विषमं तथा ॥&#x9;030c&lt;br&gt;&#xA;हस्तसंस्पर्शमापन्नान्परानप्यथवा स्वकान् ।&#x9;031a&lt;br&gt;&#xA;न्यपातयंस्तदा युद्धे नराः स्म विजयैषिणः ॥&#x9;031c&lt;br&gt;&#xA;उद्धूतत्वात्तु रजसः प्रसेकाच्छोणितस्य च ।&#x9;032a&lt;br&gt;&#xA;प्राशाम्यत रजो भौमं शीघ्रत्वादनिलस्य च ॥&#x9;032c&lt;br&gt;&#xA;तत्र नागा हया योधा रथिनोऽथ पदातयः ।&#x9;033a&lt;br&gt;&#xA;पारिजातवनानीव व्यरोचन्रुधिरोक्षिताः ॥&#x9;033c&lt;br&gt;&#xA;ततो दुर्योधनः कर्णो द्रोणो दुःशासनस्तथा ।&#x9;034a&lt;br&gt;&#xA;पाण्डवैः समसज्जन्त चतुर्भिश्चतुरो रथाः ॥&#x9;034c&lt;br&gt;&#xA;दुर्योधनः सह भ्रात्रा यमाभ्यां समसज्जत ।&#x9;035a&lt;br&gt;&#xA;वृकोदरेण राधेयो भारद्वाजेन चार्जुनः ॥&#x9;035c&lt;br&gt;&#xA;तद्घोरं महदाश्चर्यं युद्धं दैवासुरोपमम् ।&#x9;036a&lt;br&gt;&#xA;रथर्षभाणामुग्राणां सन्निपातममानुषम् ॥&#x9;036c&lt;br&gt;&#xA;रथमार्गैर्विचित्रैस्तैर्विचित्ररथसङ्कुलम् ।&#x9;037a&lt;br&gt;&#xA;अपश्यन्रथिनो युद्धं विचित्रं चित्रयोधिनाम् ॥&#x9;037c&lt;br&gt;&#xA;यतमानाः पराक्रान्ताः परस्परजिगीषवः ।&#x9;038a&lt;br&gt;&#xA;जीमूता इव घर्मान्ते शरवर्षैरवाकिरन् ॥&#x9;038c&lt;br&gt;&#xA;ते रथान्सूर्यसङ्काशानास्थिताः पुरुषर्षभाः ।&#x9;039a&lt;br&gt;&#xA;अशोभन्त यथा मेघाः शारदाश्चलविद्युतः ॥&#x9;039c&lt;br&gt;&#xA;योधास्ते तु महाराज क्रोधामर्षसमन्विताः ।&#x9;040a&lt;br&gt;&#xA;स्पर्धिनश्च महेष्वासाः कृतयत्ना धनुर्धराः ।&#x9;040c&lt;br&gt;&#xA;अभ्यगच्छंस्तथाऽन्योन्यं मत्ता गजवृषा इव ॥&#x9;040e&lt;br&gt;&#xA;न नूनं देहभेदोऽस्ति काले राजन्ननागते ।&#x9;041a&lt;br&gt;&#xA;यत्र सर्वे न युगपद्व्यशीर्यन्त महारथाः ॥&#x9;041c&lt;br&gt;&#xA;बाहुभिश्चरणैश्छिन्नैः शिरोभिश्च सकुण्डलैः ।&#x9;042a&lt;br&gt;&#xA;कार्मुकैर्विशिखैः प्रासैः खड्गैः परशुपट्टसैः ॥&#x9;042c&lt;br&gt;&#xA;नालीकैः क्षुद्रनाराचैर्नखरैः शक्तितोमरैः ।&#x9;043a&lt;br&gt;&#xA;अन्यैश्च विविधाकारैर्धौतैः प्रहरणोत्तमैः ॥&#x9;043c&lt;br&gt;&#xA;विचित्रैर्विविधाकारैः शरीरावरणैरपि ।&#x9;044a&lt;br&gt;&#xA;विचित्रैश्च रथैर्भग्नैर्हतैश्च गजवाजिभिः ॥&#x9;044c&lt;br&gt;&#xA;शून्यैश्चैव नगाकारैर्हतयोधध्वजै रथैः ।&#x9;045a&lt;br&gt;&#xA;अमनुष्यैर्हयैस्त्रस्तैः कृष्यमाणैस्ततस्ततः ॥&#x9;045c&lt;br&gt;&#xA;वातायमानैरसकृद्धतवीरैरलङ्कृतैः ।&#x9;046a&lt;br&gt;&#xA;व्यजनैः कङ्कटैश्चैव ध्वजैश्च विनिपातितैः ॥&#x9;046c&lt;br&gt;&#xA;छत्रैराभरणैर्वस्त्रैर्माल्यैश्च ससुगन्धिभिः ।&#x9;047a&lt;br&gt;&#xA;हारैः किरीटैर्मुकुटैरुष्णीषैः किङ्किणीगणैः ॥&#x9;047c&lt;br&gt;&#xA;उरस्थैर्मणिभिर्निष्कैश्चूडामणिभिरेव च ।&#x9;048a&lt;br&gt;&#xA;आसीदायोधनं तत्र नभस्तारागणैरिव ॥&#x9;048c&lt;br&gt;&#xA;ततो दुर्योधनस्यासीन्नकुलेन समागमः ।&#x9;049a&lt;br&gt;&#xA;अमर्षितेन क्रुद्धस्य क्रुद्धेनामर्षितस्य च ॥&#x9;049c&lt;br&gt;&#xA;अपसव्यं चकाराथ माद्रीपुत्रस्तवात्मजम् ।&#x9;050a&lt;br&gt;&#xA;किरञ्छरशतैर्हृष्टस्तत्र नादो महानभूत् ॥&#x9;050c&lt;br&gt;&#xA;अपसव्यं कृतं सङ्ख्ये भ्रातृव्येनात्यमर्षिणा ।&#x9;051a&lt;br&gt;&#xA;नामृष्यत तमप्याजौ प्रतिचक्रे परन्तपः ।&#x9;051c&lt;br&gt;&#xA;पुत्रस्तव महाराज राजा दुर्योधनो द्रुतम् ॥&#x9;051e&lt;br&gt;&#xA;ततः प्रतिचिकीर्षन्तमपसव्यं तु ते सुतम् ।&#x9;052a&lt;br&gt;&#xA;न्यवारयत तेजस्वी नकुलश्चित्रमार्गवित् ॥&#x9;052c&lt;br&gt;&#xA;स सर्वतो निवार्यैनं शरजालेन पीडयन् ।&#x9;053a&lt;br&gt;&#xA;विमुखं नकुलश्चक्रे तत्सैन्याः समपूजयन् ॥&#x9;053c&lt;br&gt;&#xA;तिष्ठतिष्ठेति नकुलो बभाषे तनयं तव ।&#x9;054a&lt;br&gt;&#xA;संस्मृत्य सर्वदुःखानि तव दुर्मन्त्रितं च तत् ॥ ॥&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/189/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/189/</guid>
      <description>&lt;p&gt;श्रीः&#xA;अध्यायः 189&#xA;द्रोणार्जुनादीनां सङ्कुलयुद्धम् ॥ 1 ॥&#xA;सञ्जय उवाच &#x9;001&lt;br&gt;&#xA;ततो दुःशासनः क्रुद्धः सहदेवमुपाद्रवत् ।&#x9;001a&lt;br&gt;&#xA;रथवेगेन तीव्रेण कम्पयन्निव मेदिनीम् ॥&#x9;001c&lt;br&gt;&#xA;तस्यापतत एवाशु भल्लेनामित्रकर्शनः ।&#x9;002a&lt;br&gt;&#xA;माद्रीपुत्रः शिरो यन्तुः सशिरस्त्राणमच्छिनत् ॥&#x9;002c&lt;br&gt;&#xA;नैनं दुःशासनः सूतं नापि कश्चन सैनिकः ।&#x9;003a&lt;br&gt;&#xA;कृत्तोत्तमाङ्गमाशुत्वात्सहदेवेन बुद्धवान् ॥&#x9;003c&lt;br&gt;&#xA;यदा त्वसङ्गृहीतत्वात्प्रयान्त्यश्वा यथासुखम् ।&#x9;004a&lt;br&gt;&#xA;ततो दुःशासनः सूतं बुबुधे गतचेतसम् ॥&#x9;004c&lt;br&gt;&#xA;स हयान्सन्निगृह्याजौ स्वयं हयविशारदः ।&#x9;005a&lt;br&gt;&#xA;युयुधे रथिनां श्रेष्ठो लघु चित्रं च सुष्ठु च ॥&#x9;005c&lt;br&gt;&#xA;तदस्यापूजयन्कर्म स्वे परे चापि संयुगे ।&#x9;006a&lt;br&gt;&#xA;हतसूतरथेनाजौ व्यचरद्यदभीतवत् ॥&#x9;006c&lt;br&gt;&#xA;सहदेवस्तु तानश्वांस्तीक्ष्णैर्बाणैरवाकिरत् ।&#x9;007a&lt;br&gt;&#xA;पीड्यमानाः शरैश्चाशु प्राद्रवंस्ते ततस्ततः ॥&#x9;007c&lt;br&gt;&#xA;स रश्मिषु विषक्तत्वादुत्ससर्ज शरासनम् ।&#x9;008a&lt;br&gt;&#xA;धनुषा कर्म कुर्वंस्तु रश्मींश्च पुनरुत्सृजत् ॥&#x9;008c&lt;br&gt;&#xA;छिद्रेष्वेतेषु तं बाणैर्माद्रीपुत्रोऽभ्यवाकिरत् ।&#x9;009a&lt;br&gt;&#xA;परीप्संस्त्वत्सुतं कर्णस्तदन्तरमवापतत् ॥&#x9;009c&lt;br&gt;&#xA;वृकोदरस्ततः कर्णं त्रिभिर्भल्लैः समाहितः ।&#x9;010a&lt;br&gt;&#xA;आकर्णपूर्णैरभ्यघ्नद्बाह्वोरुरसि चानदत् ॥&#x9;010c&lt;br&gt;&#xA;स निवृत्तस्ततः कर्णः सङ्घट्टित इवोरगः ।&#x9;011a&lt;br&gt;&#xA;भीममावारयामास विकिरन्निशिताञ्छरान् ।&#x9;011c&lt;br&gt;&#xA;ततोऽभूत्तुमुलं युद्धं भीमराधेययोस्तदा ॥&#x9;011e&lt;br&gt;&#xA;तौ वृषाविव नर्दन्तौ विवृत्तनयनावुभौ ।&#x9;012a&lt;br&gt;&#xA;वेगेन महताऽन्योन्यं संरब्धावभिपेततुः ॥&#x9;012c&lt;br&gt;&#xA;अभिसंश्लिष्टयोस्तत्र तयोराहवशौण्डयोः ।&#x9;013a&lt;br&gt;&#xA;विच्छिन्नशरपातत्वाद्गदायुद्धमवर्तत ॥&#x9;013c&lt;br&gt;&#xA;गदया भीमसेनस्तु कर्णस्य रथकूबरम् ।&#x9;014a&lt;br&gt;&#xA;बिभेद शतधा राजंस्तदद्भुतमिवाभवत् ॥&#x9;014c&lt;br&gt;&#xA;ततो भीमस्य राधेयो गदामाविध्य वीर्यवान् ।&#x9;015a&lt;br&gt;&#xA;अवासृजद्रथे तां तु बिभेद गदया गदाम् ॥&#x9;015c&lt;br&gt;&#xA;ततो भीमः पुनर्गुर्वीं चिक्षेपाधिरथेर्गदाम् ।&#x9;016a&lt;br&gt;&#xA;तां गदां बहुभिः कर्णः सुपुङ्खैः सुप्रवेजितैः ॥&#x9;016c&lt;br&gt;&#xA;प्रत्यविध्यत्पुनश्चान्यैः सा भीमं पुनराव्रजत् ।&#x9;017a&lt;br&gt;&#xA;व्यालीव मन्त्राभिहता कर्णबाणैरभिद्रुता ॥&#x9;017c&lt;br&gt;&#xA;तस्याः प्रतिनिपातेन भीमस्य विपुलो ध्वजः ।&#x9;018a&lt;br&gt;&#xA;पपात सारथिश्चास्य मुमोह च गदाहतः ॥&#x9;018c&lt;br&gt;&#xA;स कर्णं सायकानष्टौ व्यसृजत्क्रोधमूर्च्छितः ।&#x9;019a&lt;br&gt;&#xA;तैस्तस्य निशितैस्तीक्ष्णैर्भीमसेनो महाबलः ॥&#x9;019c&lt;br&gt;&#xA;चिच्छेद परवीरघ्नः प्रहसन्निव भारत ।&#x9;020a&lt;br&gt;&#xA;ध्वजं शरासनं चैव शरावापं च भारत ॥&#x9;020c&lt;br&gt;&#xA;कर्णोऽप्यन्यद्धनुर्गृह्य हेमपृष्ठं दुरासदम् ।&#x9;021a&lt;br&gt;&#xA;ततः पुनस्तु राधेयो हयानस्य रथेषुभिः ।&#x9;021c&lt;br&gt;&#xA;ऋक्षवर्णाञ्जघानाशु तथोभौ पार्ष्णिसारथी ॥&#x9;021e&lt;br&gt;&#xA;स विपन्नरथो भीमो नकुलस्याप्लुतो रथम् ।&#x9;022a&lt;br&gt;&#xA;हरिर्यथा गिरेः शृङ्गं समाक्रमदरिन्दमः ॥&#x9;022c&lt;br&gt;&#xA;तथा द्रोणार्जुनौ चित्रमयुध्येतां महारथौ ।&#x9;023a&lt;br&gt;&#xA;आचार्यशिष्यौ राजेन्द्र कृतप्रतिकृतौ युधि ॥&#x9;023c&lt;br&gt;&#xA;लघुसन्धानयोगाभ्यां रथयोश्च रणेन च ।&#x9;024a&lt;br&gt;&#xA;मोहयन्तौ मनुष्याणां चक्षूंषि च मनांसि च ॥&#x9;024c&lt;br&gt;&#xA;उपारमन्त ते सर्वे योधाऽस्माकं परे तथा ।&#x9;025a&lt;br&gt;&#xA;अदृष्टपूर्वं पश्यन्तस्तद्युद्धं गुरुशिष्ययोः ||&#x9;025c&lt;br&gt;&#xA;विचित्रान्पृतनामध्ये रथमार्गानुदीर्य तौ ।&#x9;026a&lt;br&gt;&#xA;अन्योन्यमपसव्यं च कर्तुं वीरौ तदेषतुः ॥&#x9;026c&lt;br&gt;&#xA;पराक्रमं तयोर्योधा ददृशुस्ते सुविस्मिताः ॥&#x9;027ac&lt;br&gt;&#xA;तयोः समभवद्युद्धं द्रोणपाण्डवयोर्महत् ।&#x9;028a&lt;br&gt;&#xA;आमिषार्थे महाराज गगने श्येनयोरिव ॥&#x9;028c&lt;br&gt;&#xA;यद्यच्चकार द्रोणस्तु कुन्तीपुत्रजिगीषया ।&#x9;029a&lt;br&gt;&#xA;तत्तत्प्रतिजघानाशु प्रहसंस्तस्य पाण्डवः ॥&#x9;029c&lt;br&gt;&#xA;यदा द्रोणो न शक्नोति पाण्डवं स्म विशेषितुम् ।&#x9;030a&lt;br&gt;&#xA;ततः प्रादुश्चकारास्त्रमस्त्रमार्गविशारदः ॥&#x9;030c&lt;br&gt;&#xA;ऐन्द्रं पाशुपतं त्वाष्ट्रं वायव्यमथ वारुणम् ।&#x9;031a&lt;br&gt;&#xA;मुक्तम्मुक्तं द्रोणचापात्तज्जघान धनञ्जयः ॥&#x9;031c&lt;br&gt;&#xA;अस्त्राण्यस्त्रैर्यदा तस्य विधिवद्धन्ति पाण्डवः ।&#x9;032a&lt;br&gt;&#xA;ततोऽस्त्रैः परमैर्दिव्यैर्द्रोणः पार्थमवाकिरत् ॥&#x9;032c&lt;br&gt;&#xA;यद्यदस्त्रं स पार्थाय प्रयुङ्क्ते विजिगीषया ।&#x9;033a&lt;br&gt;&#xA;तस्यतस्य विघाताय तत्तद्धि कुरुतेऽर्जुनः ॥&#x9;033c&lt;br&gt;&#xA;स वध्यमानेष्वस्त्रेषु दिव्येष्वपि यथाविधि ।&#x9;034a&lt;br&gt;&#xA;अर्जुनेनार्जुनं द्रोणो मनसैवाभ्यपूजयत् ॥&#x9;034c&lt;br&gt;&#xA;मेने चात्मानमधिकं पृथिव्यामधि भारत ।&#x9;035a&lt;br&gt;&#xA;तेन शिष्येण सर्वेभ्यः शस्त्रविद्भ्यः परन्तपः ॥&#x9;035c&lt;br&gt;&#xA;वार्यमाणस्तु पार्थेन तथा मध्ये महात्मनाम् ।&#x9;036a&lt;br&gt;&#xA;यतमानोऽर्जुनं प्रीत्या प्रीयते स्मार्जुनेन सः ॥&#x9;036c&lt;br&gt;&#xA;ततोऽन्तरिक्षे देवाश्च गन्धर्वाश्च सहस्रशः ।&#x9;037a&lt;br&gt;&#xA;ऋषयः सिद्धसङ्घाश्च व्यतिष्ठन्त दिदृक्षया ॥&#x9;037c&lt;br&gt;&#xA;तदप्सरोभिराकीर्णं यक्षगन्धर्वसङ्कुलम् ।&#x9;038a&lt;br&gt;&#xA;श्रीमदाकाशमभवद्भूयो मेघाकुलं यथा ॥&#x9;038c&lt;br&gt;&#xA;तत्रस्मान्तर्हिता वाचो व्यचरन्त पुनः पुनः ।&#x9;039a&lt;br&gt;&#xA;द्रोणपार्थस्तवोपेता व्यश्रूयन्त नराधिप ॥&#x9;039c&lt;br&gt;&#xA;विसृज्यमानेष्वस्त्रेषु ज्वालयस्तु दिशो दश ।&#x9;040a&lt;br&gt;&#xA;अब्रुवंस्तत्र सिद्धाश्च ऋषयश्च समागताः ॥&#x9;040c&lt;br&gt;&#xA;नैवेदं मानुषं युद्धं नासुरं न च राक्षसम् ।&#x9;041a&lt;br&gt;&#xA;न दैवं न च गान्धर्वं ब्राह्मं ध्रुवमिदं परम् ॥&#x9;041c&lt;br&gt;&#xA;विचित्रमिदमाश्चर्यं न नो दृष्टं न च श्रुतम् ।&#x9;&#x9;042a&lt;br&gt;&#xA;अति पाण्डवमाचार्यो द्रोणं चाप्यति पाण्डवः ॥&#x9;042c&lt;br&gt;&#xA;नानयोरन्तरं शक्यं द्रष्टुमन्येन केनचित् ॥&#x9;043ac&lt;br&gt;&#xA;यदि रुद्रो द्विधाकृत्य युध्येतात्मानमात्मना ।&#x9;044a&lt;br&gt;&#xA;तत्र शक्योपमा कर्तुमन्यत्र तु न विद्यते ॥&#x9;044c&lt;br&gt;&#xA;ज्ञानमेकस्थमाचार्ये ज्ञानं योगश्च पाण्डवे ।&#x9;045a&lt;br&gt;&#xA;शौर्यमेकस्थमाचार्ये बलं शौर्यं च पाण्डवे ||&#x9;045c&lt;br&gt;&#xA;नेमौ शक्यौ महेष्वासौ युद्धे क्षपयितुं परैः ।&#x9;046a&lt;br&gt;&#xA;इच्छमानौ पुनरिमौ हन्येतां सामरं जगत् ॥&#x9;046c&lt;br&gt;&#xA;इत्यब्रुवन्महाराज दृष्ट्वा तौ पुरुषर्षभौ ।&#x9;047a&lt;br&gt;&#xA;अन्तर्हितानि भूतानि प्रकाशानि च सर्वशः ॥&#x9;047c&lt;br&gt;&#xA;&#39;यदा द्रोणं महाराज विशेषयति पाण्डवः ।&#39;&#x9;048a&lt;br&gt;&#xA;ततो द्रोणो ब्राह्ममस्त्रं प्रादुश्चक्रे महामतिः ॥&#x9;048c&lt;br&gt;&#xA;&#39;तदस्त्रं संहितं राजन्घोररूपं महाहवे ।&#39;&#x9;049a&lt;br&gt;&#xA;सन्तापयद्रणे पार्थं भूतान्यन्तर्हितानि च ॥&#x9;049c&lt;br&gt;&#xA;ततश्चचाल पृथिवी सपर्वतवनद्रुमा ।&#x9;050a&lt;br&gt;&#xA;&#39;सरितश्च प्रतिस्रोतः प्रवहुर्वै क्षणान्तरम् ।&#39;&#x9;050c&lt;br&gt;&#xA;ववौ च विषमो वायुः सागराश्चापि चुक्षुभुः ॥&#x9;050e&lt;br&gt;&#xA;ततस्त्रासो महानासीत्कुरुपाण्डवसेनयोः ।&#x9;051a&lt;br&gt;&#xA;सर्वेषां चैव भूतानामुद्यतेऽस्त्रे महात्मना ॥&#x9;051c&lt;br&gt;&#xA;ततः पार्थोऽप्यसम्भ्रान्तस्तदस्त्रं प्रतिजघ्निवान् ।&#x9;052a&lt;br&gt;&#xA;ब्रह्मास्त्रेणैव राजेन्द्र ततः सर्वमशीशमत् ॥&#x9;052c&lt;br&gt;&#xA;यदा न गम्यते पारं तयोरन्यतरस्य वा ।&#x9;053a&lt;br&gt;&#xA;ततः सङ्कुलयुद्धेन तद्युद्धं व्याकुलीकृतम् ॥&#x9;053c&lt;br&gt;&#xA;नाज्ञायत ततः किञ्चित्पुनरेव विशाम्पते ।&#x9;054a&lt;br&gt;&#xA;प्रवृत्ते तुमुले युद्धे द्रोणपाण्डवयोर्नृप ॥&#x9;054c&lt;br&gt;&#xA;&#39;द्रोणो मुक्त्वा रणे पार्थं पाञ्चालानन्वधावत ।&#x9;055a&lt;br&gt;&#xA;अर्जुनोपि रणे द्रोणं त्यक्त्वा प्राद्रवयत्कुरून् ॥&#x9;055c&lt;br&gt;&#xA;शरौघैरथ ताभ्यां तु छायाभूतं महामृधे ।&#x9;056a&lt;br&gt;&#xA;तुमुलं प्रबभौ राजन्सर्वस्य जगतो भयम् ॥&#39;&#x9;056c&lt;br&gt;&#xA;शरजालैः समाकीर्णे मेघजालैरिवाम्बरे ।&#x9;057a&lt;br&gt;&#xA;नापतच्च ततः कश्चिदन्तरिक्षचरस्तदा ॥ ॥&#x9;057c&lt;br&gt;&#xA;इति श्रीमन्महाभारते द्रोणपर्वणि द्रोणवधपर्वणि पञ्चदशदिसयुद्धे एकोननवत्यधिकशततमोऽध्यायः ॥ 189 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/190/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/190/</guid>
      <description>&lt;p&gt;श्रीः&#xA;अध्यायः 190&#xA;सात्यकिदुर्योधनादीनां सङ्कुलयुद्धवर्णनम् ॥ 1 ॥&#xA;सञ्जय उवाच &#x9;001&lt;br&gt;&#xA;तस्मिंस्तथा वर्तमाने गजाश्वनरसङ्क्षये ।&#x9;001a&lt;br&gt;&#xA;दुःशासनो महाराज धृष्टद्युम्नमयोधयत् ॥&#x9;001c&lt;br&gt;&#xA;स तु रुक्मरथासक्तो दुःशासनशरार्दितः ।&#x9;002a&lt;br&gt;&#xA;अमर्षात्तव पुत्रस्य शरैर्वाहानवाकिरत् ॥&#x9;002c&lt;br&gt;&#xA;क्षणेन स रथस्तस्य सध्वजः सहसारथिः ।&#x9;003a&lt;br&gt;&#xA;नादृश्यत महाराज पार्षतस्य शरैश्चितः ॥&#x9;003c&lt;br&gt;&#xA;दुःशासनस्तु राजेन्द्र पाञ्चाल्यस्य महात्मनः ।&#x9;004a&lt;br&gt;&#xA;नाशकत्प्रमुखे स्थातुं शरजालप्रपीडितः ॥&#x9;004c&lt;br&gt;&#xA;स तु दुःशासनं बाणैर्विमुखीकृत्य पार्षतः ।&#x9;005a&lt;br&gt;&#xA;किरञ्छरसहस्राणि द्रोणमेवाभ्ययाद्रणे ॥&#x9;005c&lt;br&gt;&#xA;अभ्यपद्यत हार्दिक्यः कृतवर्मा त्वनन्तरम् ।&#x9;006a&lt;br&gt;&#xA;सोदर्याणां त्रयश्चैव त एनं पर्यवारयन् ॥&#x9;006c&lt;br&gt;&#xA;तं यमौ पृष्ठतोऽन्वैतां रक्षन्तौ पुरुषर्षभौ ।&#x9;007a&lt;br&gt;&#xA;द्रोणायाभिमुखं यान्तं दीप्यमानमिवानलम् ॥&#x9;007c&lt;br&gt;&#xA;सम्प्रहारमकुर्वंस्ते सर्वे च सुमहारथाः ।&#x9;008a&lt;br&gt;&#xA;अमर्षिताः सत्त्ववन्तः कृत्वा मरणमग्रतः ॥&#x9;008c&lt;br&gt;&#xA;शुद्धात्मानः शुद्धवृत्ता राजन्स्वर्गपुरस्कृताः ।&#x9;009a&lt;br&gt;&#xA;आर्यं युद्धमकुर्वन्त परस्परजिगीषवः ॥&#x9;009c&lt;br&gt;&#xA;शुक्लाभिजनकर्माणो मतिमन्तो जनाधिप ।&#x9;010a&lt;br&gt;&#xA;धर्मयुद्धमयुध्यन्त प्रेप्सन्तो गतिमुत्तमाम् ॥&#x9;010c&lt;br&gt;&#xA;न तत्रासीदधर्मिष्ठमशस्तं युद्धमेव च ।&#x9;011a&lt;br&gt;&#xA;नात्र कर्णी न नालीको न लिप्तो न च बस्तिकः ॥&#x9;011c&lt;br&gt;&#xA;न सूची कपिशो नैव न गवास्थिर्गजास्थिजः ।&#x9;012a&lt;br&gt;&#xA;न चूली बलिशस्तत्र न यमी नापि पाचकः ।&#x9;012c&lt;br&gt;&#xA;इषुरासीन्न संश्लिष्टो न पूतिर्न च जिह्मगः ॥&#x9;012e&lt;br&gt;&#xA;ऋजून्येव विशुद्धानि सर्वे शस्त्राण्यधारयन् ।&#x9;013a&lt;br&gt;&#xA;सुयुद्धेन पराल्ँलोकानीप्सन्तः कीर्तिमेव च ॥&#x9;013c&lt;br&gt;&#xA;तदासीत्तुमुलं युद्धं सर्वदोषविवर्जितम् ।&#x9;014a&lt;br&gt;&#xA;चतुर्णां तव योधानां तैस्त्रिभिः पाण्डवैः सह ॥&#x9;014c&lt;br&gt;&#xA;धृष्टद्युम्नस्तु तान्दृष्ट्वा तव राजन्रथर्षभान् ।&#x9;015a&lt;br&gt;&#xA;यमाभ्यां वारितान्वीराञ्छीघ्रास्त्रो द्रोणमभ्ययात् ॥&#x9;015c&lt;br&gt;&#xA;निवारितास्तु ते वीरास्तयोः पुरुषसिंहयोः ।&#x9;016a&lt;br&gt;&#xA;समसज्जन्त चत्वारो वाताः पर्वतयोरिव ॥&#x9;016c&lt;br&gt;&#xA;द्वाभ्यां द्वाभ्यां यमौ सार्धं रथाभ्यां रथपुङ्गवौ ।&#x9;017a&lt;br&gt;&#xA;समासक्तौ ततो द्रोणं धृष्टद्युम्नोऽभ्यवर्तत ॥&#x9;017c&lt;br&gt;&#xA;दृष्ट्वा द्रोणाय पाञ्चाल्यं व्रजन्तं युद्धदुर्मदम् ।&#x9;018a&lt;br&gt;&#xA;यमाभ्यां तांश्च संसक्तांस्तदन्तरमुपाद्रवत् ॥&#x9;018c&lt;br&gt;&#xA;दुर्योधनो महाराज किरञ्छोणितभोजनान् ।&#x9;019a&lt;br&gt;&#xA;तं सात्यकिः शीघ्रतरं पुनरेवाभ्यवर्तत ॥&#x9;019c&lt;br&gt;&#xA;तौ परस्परमासाद्य समीपे कुरुमाधवौ ।&#x9;020a&lt;br&gt;&#xA;हसमानौ नृशार्दूलावभीतौ समसज्जताम् ॥&#x9;020c&lt;br&gt;&#xA;बाल्यवृत्तानि सर्वाणि प्रीयमाणौ विचिन्त्य तौ ।&#x9;021a&lt;br&gt;&#xA;अन्योन्यं प्रेक्षमाणौ च स्मयमानौ पुनःपुनः ॥&#x9;021c&lt;br&gt;&#xA;अथ दुर्योधनो राजा सात्यकिं समभाषत ।&#x9;022a&lt;br&gt;&#xA;प्रियं सखायं सततं गर्हयन्वृत्तमात्मनः ॥&#x9;022c&lt;br&gt;&#xA;धिक् क्रोधं धिक्सखे लोभं धिङ्मोहं धिगमर्षितम् ।&#x9;023a&lt;br&gt;&#xA;धिगस्तु क्षात्रमाचारं धिगस्तु बलमौरसम् ॥&#x9;023c&lt;br&gt;&#xA;यत्र मामभिसन्धत्से त्वां चाहं शिनिपुङ्गव ।&#x9;024a&lt;br&gt;&#xA;त्वं हि प्राणैः प्रियतरो ममाहं च सदा तव ॥&#x9;024c&lt;br&gt;&#xA;स्मरामि तानि सर्वाणि बाल्यवृत्तानि यानि नौ ।&#x9;025a&lt;br&gt;&#xA;तानि सर्वाणि जीर्णानि साम्प्रतं नो रणाजिरे ।&#x9;025c&lt;br&gt;&#xA;किमन्यत्क्रोधलोभाभ्यां युद्धमेवाद्य सात्वत ॥&#x9;025e&lt;br&gt;&#xA;तं तथावादिनं तत्र सात्यकिः प्रत्यभाषत ।&#x9;026a&lt;br&gt;&#xA;प्रहसन्विशिखांस्तीक्ष्णानुद्यम्य परमास्त्रवित् ॥&#x9;026c&lt;br&gt;&#xA;नेयं सभा राजपुत्र नाचार्यस्य निवेशनम् ।&#x9;027a&lt;br&gt;&#xA;यत्र क्रीडितमस्माभिस्तदा राजन्समागतैः ॥&#x9;027c&lt;br&gt;&#xA;दुर्योधन उवाच ।&#x9;028&lt;br&gt;&#xA;क्व सा क्रीडा गताऽस्माकं बाल्ये वै शिनिपुङ्गव ।&#x9;028a&lt;br&gt;&#xA;क्व च युद्धमिदं भूयः कालो हि दुरतिक्रमः ॥&#x9;028c&lt;br&gt;&#xA;किन्तु नो विद्यते कृत्यं धनेन धनलिप्सया ।&#x9;029a&lt;br&gt;&#xA;यत्र युध्यामहे सर्वे धनलोभात्समागताः ॥&#x9;029c&lt;br&gt;&#xA;सञ्जय उवाय &#x9;030&lt;br&gt;&#xA;तं तथावादिनं तत्र राजानं माधवोऽब्रवीत् ।&#x9;030a&lt;br&gt;&#xA;एवं वृत्तं सदा क्षात्रं युध्यन्तीह गुरूनपि ॥&#x9;030c&lt;br&gt;&#xA;यदि तेऽहं प्रियो राजञ्जहि मां मा चिरं कृथाः ।&#x9;031a&lt;br&gt;&#xA;त्वत्कृते सुकृतांल्लोकान्गच्छेयं भरतर्षभ ॥&#x9;031c&lt;br&gt;&#xA;या ते शक्तिर्बलं यच्च तत्क्षिप्रं मयि दर्शय ।&#x9;032a&lt;br&gt;&#xA;नेच्छामि तदहं द्रष्टुं मित्राणां व्यसनं महत् ॥&#x9;032c&lt;br&gt;&#xA;इत्येवं व्यक्तमाभाष्य प्रतिभाष्य च सात्यकिः ।&#x9;033a&lt;br&gt;&#xA;अभ्ययात्तूर्णमव्यग्रो दयां नाकुरुतात्मनि ॥&#x9;033c&lt;br&gt;&#xA;तमायान्तं महाबाहुं प्रत्यगृह्णात्तवात्मजः ।&#x9;034a&lt;br&gt;&#xA;शरैश्चावाकिरद्राजञ्शैनेयं तनयस्तव ॥&#x9;034c&lt;br&gt;&#xA;ततः प्रववृते युद्धं कुरुमाधवसिंहयोः ।&#x9;035a&lt;br&gt;&#xA;अन्योन्यं क्रुद्धयोर्घोरं यथा द्विरदसिंहयोः ॥&#x9;035c&lt;br&gt;&#xA;ततः पूर्णायतोत्सृष्टैः सात्वतं युद्धदुर्मदम् ।&#x9;036a&lt;br&gt;&#xA;दुर्योधनः प्रत्यविध्यत्कुपितो दशभिः शरैः ॥&#x9;036c&lt;br&gt;&#xA;तं सात्यकिः प्रत्यविध्यत्तथैवावाकिरच्छरैः ।&#x9;037a&lt;br&gt;&#xA;पञ्चाशता पुनश्चाजौ त्रिंशता दशभिश्च ह ॥&#x9;037c&lt;br&gt;&#xA;सात्यकिं तु रणे राजन्प्रहसंस्तनयस्तव ।&#x9;038a&lt;br&gt;&#xA;आकर्णपूर्णैर्निशितैर्विव्याध त्रिंशता शरैः ॥&#x9;038c&lt;br&gt;&#xA;ततोऽस्य सशरं चापं क्षुरप्रेण द्विधाऽच्छिनत् ॥&#x9;039ac&lt;br&gt;&#xA;सोऽन्यत्कार्मुकमादाय लघुहस्तस्ततो दृढम् ।&#x9;040a&lt;br&gt;&#xA;सात्यकिर्व्यसृजच्चापि शरश्रेणीं सुतस्य ते ॥&#x9;040c&lt;br&gt;&#xA;तामापतन्तीं सहसा शरश्रेणीं जिघांसया ।&#x9;041a&lt;br&gt;&#xA;चिच्छेद बहुधा राजा तत उच्चुक्रुशुर्जनाः ॥&#x9;041c&lt;br&gt;&#xA;सात्यकिं च त्रिसप्तत्या पीडयामास वेगितः ।&#x9;042a&lt;br&gt;&#xA;स्वर्णपुङ्खैः शिलाधौतैराकर्णापूर्णनिःसृतैः ॥&#x9;042c&lt;br&gt;&#xA;तस्य सन्दधतश्चेषुं संहितेषुं च कार्मुकम् ।&#x9;043a&lt;br&gt;&#xA;आच्छिनत्सात्यकिस्तूर्णं शरैश्चैवाप्यवीविधत् ॥&#x9;043c&lt;br&gt;&#xA;स गाढविद्धो व्यथितः प्रत्यपायाद्रथान्तरे ।&#x9;044a&lt;br&gt;&#xA;दुर्योधनो महाराज दाशार्हशरपीडितः ॥&#x9;044c&lt;br&gt;&#xA;समाश्वस्य तु पुत्रस्ते सात्यकिं पुनरभ्ययात् ।&#x9;045a&lt;br&gt;&#xA;विसृजन्निषुजालानि युयुधानरथं प्रति ॥&#x9;045c&lt;br&gt;&#xA;तथैव सात्यकिर्बाणान्दुर्योधनरथं प्रति ।&#x9;046a&lt;br&gt;&#xA;सततं विसृजन्राजंस्तत्सङ्कुलमवर्तत ॥&#x9;046c&lt;br&gt;&#xA;तत्रेषुभिः क्षिप्यमाणैः पतद्भिश्च शरीरिषु ।&#x9;047a&lt;br&gt;&#xA;अग्नेरिव महाकक्षैः शब्दः समभवन्महान् ॥&#x9;047c&lt;br&gt;&#xA;तयोः शरसहस्रैश्च सञ्छन्नं वसुधातलम् ।&#x9;048a&lt;br&gt;&#xA;अगम्यरूपं च शरैराकाशं समपद्यत ॥&#x9;048c&lt;br&gt;&#xA;तत्राप्यधिकमालक्ष्य माधवं रथसत्तमम् ।&#x9;049a&lt;br&gt;&#xA;क्षिप्रमभ्यपतत्कर्णः परीप्संस्तनयं तव ॥&#x9;049c&lt;br&gt;&#xA;न तु तं मर्षयामास भीमसेनो महाबलः ।&#x9;050a&lt;br&gt;&#xA;सोऽभ्ययात्त्वरितः कर्णं विसृजन्सायकान्बहून् ॥&#x9;050c&lt;br&gt;&#xA;तस्य कर्णः शितान्बाणान्प्रतिहन्य हसन्निव ।&#x9;051a&lt;br&gt;&#xA;धनुः शरांश्च चिच्छेद सूतं चाभ्यहनच्छरैः ॥&#x9;051c&lt;br&gt;&#xA;भीमसेनस्तु सङ्क्रुद्धो गदामादाय पाण्डवः ।&#x9;052a&lt;br&gt;&#xA;ध्वजं धनुश्च सूतं च सम्ममर्दाहवे रिपोः ॥&#x9;052c&lt;br&gt;&#xA;रथचक्रं च कर्णस्य बभञ्ज स महाबलः ।&#x9;053a&lt;br&gt;&#xA;भग्नचक्रे रथेऽतिष्ठदकम्पः शैलराडिव ॥&#x9;053c&lt;br&gt;&#xA;एकचक्रं रथं तस्य तमूहुः सुचिरं हयाः ।&#x9;054a&lt;br&gt;&#xA;एकचक्रमिवार्कस्य रथं सप्त हया यथा ॥&#x9;054c&lt;br&gt;&#xA;अमृष्यमाणः कर्णस्तु भीमसेनमयुध्यत ।&#x9;055a&lt;br&gt;&#xA;विविधैरिषुजालैश्च नानाशस्त्रैश्च संयुगे ॥&#x9;055c&lt;br&gt;&#xA;भीमसेनस्तु सङ्क्रुद्धः सूतपुत्रमयोधयत् ।&#x9;056a&lt;br&gt;&#xA;तस्मिंस्तथा वर्तमाने क्रुद्धो धर्मसुतोऽब्रवीत् ।&#x9;056c&lt;br&gt;&#xA;पाञ्चालानां नरव्याघ्रान्मात्स्यांश्च पुरुषर्षभान् ॥&#x9;056e&lt;br&gt;&#xA;ये नः प्राणाः शिरो ये च ये नो योधा महारथाः ।&#x9;057a&lt;br&gt;&#xA;त एते धार्तराष्ट्रेषु विषक्ताः पुरुषर्षभान् ॥&#x9;057c&lt;br&gt;&#xA;किं तिष्ठत यथा मूढाः सर्वे विगतचेतसः ।&#x9;058a&lt;br&gt;&#xA;तत्र गच्छत यत्रैते युध्यन्ते मामका रथाः ॥&#x9;058c&lt;br&gt;&#xA;क्षत्रधर्मं पुरस्कृत्य सर्व एव गतज्वराः ।&#x9;059a&lt;br&gt;&#xA;जयन्तो वध्यमानाश्च गतिमिष्टां गमिष्यथ ॥&#x9;059c&lt;br&gt;&#xA;जित्वा वा बहुभिर्यज्ञैर्यजध्वं भूरिदक्षिणैः |&#x9;060a&lt;br&gt;&#xA;हता वा देवसाद्भूत्वा लोकान्प्राप्स्यथ पुष्कलान् ||&#x9;060c&lt;br&gt;&#xA;ते राज्ञा चोदिता वीरा योत्स्यमाना महारथाः ।&#x9;061a&lt;br&gt;&#xA;चतुर्धा वाहिनीं कृत्वा त्वरिता द्रोणमभ्ययुः ॥&#x9;061c&lt;br&gt;&#xA;पाञ्चालास्त्वेकतो द्रोणमभ्यघ्नन्निशितैः शरैः ।&#x9;062a&lt;br&gt;&#xA;भीमसेनपुरोगाश्चाप्येकतः पर्यवारयन् ॥&#x9;062c&lt;br&gt;&#xA;आसंस्तु पाण्डुपुत्राणां त्रयो जिह्मा महारथाः ।&#x9;063a&lt;br&gt;&#xA;यमौ च भीमसेनश्च प्राक्रोशंस्ते धनञ्जयम् ॥&#x9;063c&lt;br&gt;&#xA;अभिद्रवार्जुन क्षिप्रं कुरून्द्रोणादपानुद ।&#x9;064a&lt;br&gt;&#xA;तत एनं हनिष्यन्ति पाञ्चाला हतरक्षिणम् ॥&#x9;064c&lt;br&gt;&#xA;कौरवेयांस्ततः पार्थः सहसा समुपाद्रवत् ।&#x9;065a&lt;br&gt;&#xA;पाञ्चालानेव तु द्रोणो धृष्टद्युम्नपुरोगमान् ।&#x9;065c&lt;br&gt;&#xA;ममर्दुस्तरसा वीराः पञ्चमेऽहनि भारत ॥ ॥&#x9;065e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/191/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/191/</guid>
      <description>&lt;p&gt;श्रीः&#xA;अध्यायः 191&#xA;कृष्णेन युधिष्ठिरम् प्रति द्रोणजये तस्य शस्त्रन्यासस्य तत्रचाश्वत्थामवधश्रवणस्य हेतुत्वकथनम् ॥ 1 ॥ भीमेनाश्वत्थामनाम्नि गजे निहते युधिष्ठिरेण कृष्णचोदनया द्रोणम् प्रति तद्विवक्षया अश्वत्थामा हत इति कथनम् ॥ 2 ॥&#xA;सञ्जय उवाच &#x9;001&lt;br&gt;&#xA;पाञ्चालानां ततो द्रोणोऽप्यकरोत्कदनं महत् ।&#x9;001a&lt;br&gt;&#xA;यथा क्रुद्धो रणे शक्रो दानवानां क्षयं पुरा ॥&#x9;001c&lt;br&gt;&#xA;द्रोणास्त्रेण महाराज वध्यमानाः परे युधि ।&#x9;002a&lt;br&gt;&#xA;नात्रसन्त रणे द्रोणात्सत्ववन्तो महारथाः ॥&#x9;002c&lt;br&gt;&#xA;युध्यमाना महाराज पाञ्चालाः सृञ्जयास्तथा ।&#x9;003a&lt;br&gt;&#xA;द्रोणमेवाभ्ययुर्युद्धे योधयन्तो महारथाः ॥&#x9;003c&lt;br&gt;&#xA;तेषां तु च्छाद्यमानानां पाञ्चालानां समन्ततः ।&#x9;004a&lt;br&gt;&#xA;अभवद्भैरवो नादो वध्यतां शरवृष्टिभिः ॥&#x9;004c&lt;br&gt;&#xA;वध्यमानेषु सङ्ग्रामे पाञ्चालेषु महात्मना ।&#x9;005a&lt;br&gt;&#xA;उदीर्यमाणे द्रोणास्त्रे पाण्डवान्भयमाविशत् ॥&#x9;005c&lt;br&gt;&#xA;दृष्ट्वाऽश्वनरयोधानां विपुलं च क्षयं युधि ।&#x9;006a&lt;br&gt;&#xA;पाण्डवेया महाराज नाशशंसुर्जयं तदा ॥&#x9;006c&lt;br&gt;&#xA;कच्चिद्द्रोणो न नः सर्वान्क्षपयेत्परमास्त्रवित् ।&#x9;007a&lt;br&gt;&#xA;समिद्धः शिशिरापाये दहन्कक्षमिवानलः ॥&#x9;007c&lt;br&gt;&#xA;न चैनं संयुगे कश्चित्समर्थः प्रतिवीक्षितुम् ।&#x9;008a&lt;br&gt;&#xA;न चैनमर्जुनो जातु प्रतियुध्येत धर्मवित् ॥&#x9;008c&lt;br&gt;&#xA;त्रस्तान्कुन्तीसुतान्दृष्ट्वा द्रोणसायकपीडितान् ।&#x9;009a&lt;br&gt;&#xA;मतिमाञ्श्रेयसे युक्तः केशवोऽर्जुनमब्रवीत् ॥&#x9;009c&lt;br&gt;&#xA;नैष युद्धेन सङ्ग्रामे जेतुं शक्यः कथञ्चन ।&#x9;010a&lt;br&gt;&#xA;सधनुर्धन्विनां श्रेष्ठो देवैरपि सवासवैः ॥&#x9;010c&lt;br&gt;&#xA;न्यस्तशस्त्रस्तु सङ्ग्रामे शक्यो हन्तुं भवेन्नृभिः ।&#x9;011a&lt;br&gt;&#xA;आस्थीयतां जये योगो धर्ममुत्सृज्य पाण्डवाः ।&#x9;011c&lt;br&gt;&#xA;यथा न संयुगे सर्वान्निहन्याद्रुक्मवाहनः ॥&#x9;011e&lt;br&gt;&#xA;अश्वत्थाम्नि हते नैष युध्येदिति मतिर्मम ।&#x9;012a&lt;br&gt;&#xA;तं हतं संयुगे कश्चिदस्मै शंसतु मानवः ॥&#x9;012c&lt;br&gt;&#xA;एतन्नारोचयद्राजन्कुन्तीपुत्रो धनञ्जयः ।&#x9;013a&lt;br&gt;&#xA;अन्ये त्वरोचयन्सर्वे कृच्छ्रेण तु युधिष्ठिरः ॥&#x9;013c&lt;br&gt;&#xA;ततो भीमो महाबाहुरनीकेषु महागजम् ।&#x9;014a&lt;br&gt;&#xA;जघान गदया राजन्नश्वत्थामानमित्युत ।&#x9;014c&lt;br&gt;&#xA;परप्रमथनं घोरं मालवस्येन्द्रवर्मणः ॥&#x9;014e&lt;br&gt;&#xA;भीमसेनस्तु सव्रीडमुपेत्य द्रोणमाहवे ।&#x9;015a&lt;br&gt;&#xA;अश्वत्थामा हत इति शब्दमुच्चैश्चकार ह ॥&#x9;015c&lt;br&gt;&#xA;अश्वत्थामेति हि गजः ख्यातो नाम्ना हतोऽभवत् ।&#x9;016a&lt;br&gt;&#xA;कृत्वा मनसि तं भीमो मिथ्या व्याहृतवांस्तदा ॥&#x9;016c&lt;br&gt;&#xA;भीमसेनवचः श्रुत्वा द्रोणस्तत्परमाप्रियम् ।&#x9;017a&lt;br&gt;&#xA;मनसा सन्नगात्रोऽभूद्यथा सैकतमम्भसि ॥&#x9;017c&lt;br&gt;&#xA;शङ्कमानः स तन्मिथ्या वीर्यज्ञः स्वसुतस्य वै ।&#x9;018a&lt;br&gt;&#xA;हतः स इति च श्रुत्वा नैव धैर्यादकम्पत ॥&#x9;018c&lt;br&gt;&#xA;स लब्ध्वा चेतनां द्रोणः क्षणेनैव समाश्वसत् ।&#x9;019a&lt;br&gt;&#xA;अनुचिन्त्यात्मनः पुत्रमविषह्यमरातिभिः ॥&#x9;019c&lt;br&gt;&#xA;स पार्षतमभिद्रुत्य जिघांसुर्मृत्युमात्मनः ।&#x9;020a&lt;br&gt;&#xA;अवाकिरत्सहस्रेण तीक्ष्णानां कङ्कपत्रिणाम् ॥&#x9;020c&lt;br&gt;&#xA;तं विंशतिसहस्राणि पाञ्चालानां नरर्षभाः ।&#x9;021a&lt;br&gt;&#xA;यथा चरन्तं सङ्ग्रामे सर्वतोऽवाकिरञ्छरैः ॥&#x9;021c&lt;br&gt;&#xA;शरैस्तैराचितं द्रोणं नापश्याम महारथम् ।&#x9;022a&lt;br&gt;&#xA;भास्करं जलदै रुद्धं वर्षास्विव विशाम्पते ॥&#x9;022c&lt;br&gt;&#xA;विधूय तान्बाणगणान्पाञ्चालानां महारथः ।&#x9;023a&lt;br&gt;&#xA;प्रादुश्चक्रे ततो द्रोणो ब्राह्ममस्त्रं परन्तपः ॥&#x9;023c&lt;br&gt;&#xA;वधाय तेषां शूराणां पाञ्चालानाममर्षितः ।&#x9;024a&lt;br&gt;&#xA;ततो व्यरोचत द्रोणो विनिघ्नन्सर्वसैनिकान् ॥&#x9;024c&lt;br&gt;&#xA;शिरांस्यपातयच्चापि पाञ्चालानां महामृधे ।&#x9;025a&lt;br&gt;&#xA;तथैव परिघाकारान्बाहून्कनकभूषणान् ॥&#x9;025c&lt;br&gt;&#xA;ते वध्यमानाः समरे भारद्वाजेन पार्थिवाः ।&#x9;026a&lt;br&gt;&#xA;मेदिन्यामन्वकीर्यन्त वातनुन्ना इव द्रुमाः ॥&#x9;026c&lt;br&gt;&#xA;कुञ्जराणां च पततां हयौघानां च भारत ।&#x9;027a&lt;br&gt;&#xA;अगम्यरूपा पृथिवी मांसशोणितकर्दमा ॥&#x9;027c&lt;br&gt;&#xA;हत्वा विंशतिसाहस्रान्पाञ्चालानां रथव्रजान् ।&#x9;028a&lt;br&gt;&#xA;अतिष्ठदाहवे द्रोणो विधूमोऽग्निरिव ज्वलन् ॥&#x9;028c&lt;br&gt;&#xA;तथैव च पुनः क्रुद्धो भारद्वाजः प्रतापवान् ।&#x9;029a&lt;br&gt;&#xA;वसुदानस्य भल्लेन शिरः कायादपाहरत् ॥&#x9;029c&lt;br&gt;&#xA;पुनः पञ्चशतान्मात्स्यान्षट्सहस्रांश्च सृञ्जयान् ।&#x9;030a&lt;br&gt;&#xA;हस्तिनामयुतं हत्वा जघानाश्वायुतं पुनः ॥&#x9;030c&lt;br&gt;&#xA;क्षत्रियाणामभावाय दृष्ट्वा द्रोणमवस्थितम् ।&#x9;031a&lt;br&gt;&#xA;ऋषयोऽभ्यागतास्तूर्णं हव्यवाहपुरोगमाः ॥&#x9;031c&lt;br&gt;&#xA;विश्वामित्रो जमदग्निर्भरद्वाजोऽथ गौतमः ।&#x9;032a&lt;br&gt;&#xA;वसिष्ठः कश्यपोऽत्रिश्च ब्रह्मलोकं निनीषवः ॥&#x9;032c&lt;br&gt;&#xA;सिकताः पृश्नयो गर्गा वालखिल्या मरीचिपाः ।&#x9;033a&lt;br&gt;&#xA;भृगवोऽङ्गिरसश्चैव सूक्ष्माश्चान्ये महर्षयः ॥&#x9;033c&lt;br&gt;&#xA;त एनमब्रुवन्सर्वे द्रोणमाहवशोभिनम् ।&#x9;034a&lt;br&gt;&#xA;अधर्मतः कृतं युद्धं समयो निधनस्य ते ॥&#x9;034c&lt;br&gt;&#xA;न्यस्यायुधं रणे द्रोण समीक्षास्मानवस्थितान् ।&#x9;035a&lt;br&gt;&#xA;नातः क्रूरतरं कर्म पुनः कर्तुमिहार्हसि ॥&#x9;035c&lt;br&gt;&#xA;वेदवेदाङ्गविदुषः सत्यधर्मरतस्य ते ।&#x9;036a&lt;br&gt;&#xA;ब्राह्मणस्य विशेषेण तवैतन्नोपपद्यते ॥&#x9;036c&lt;br&gt;&#xA;त्यजायुधममोघेषो तिष्ठ वर्त्मनि शाश्वते ।&#x9;037a&lt;br&gt;&#xA;परिपूर्णश्च कालस्ते वस्तुं लोकेऽद्य मानुषे ॥&#x9;037c&lt;br&gt;&#xA;ब्रह्मास्त्रेण त्वया दग्धा अनस्त्रज्ञा नरा भुवि ।&#x9;038a&lt;br&gt;&#xA;यदेतदीदृशं विप्र कृतं कर्म न साधु तत् ॥&#x9;038c&lt;br&gt;&#xA;न्यस्यायुधं रणे विप्र द्रोण मा त्वं चिरं कृथाः ।&#x9;039a&lt;br&gt;&#xA;मा पापिष्ठतरं कर्म करिष्यसि पुनर्द्विज ॥&#x9;039c&lt;br&gt;&#xA;इति तेषां वचः श्रुत्वा भीमसेनवचः स्मरन् ।&#x9;040a&lt;br&gt;&#xA;धृष्टद्युम्नं च सम्प्रेक्ष्य रणे स विमनाऽभवत् ॥&#x9;040c&lt;br&gt;&#xA;सन्दिह्यमानो व्यथितः कुन्तीपुत्रं युधिष्ठिरम् ।&#x9;041a&lt;br&gt;&#xA;अहतं वा हतं वेति पप्रच्छ सुतमात्मनः ॥&#x9;041c&lt;br&gt;&#xA;स्थिरा बुद्धिर्हि द्रोणस्य न पार्थो वक्ष्यतेऽनृतम् ।&#x9;042a&lt;br&gt;&#xA;त्रयाणामपि लोकानामैश्वर्यार्थे कथञ्चन ॥&#x9;042c&lt;br&gt;&#xA;तस्मात्तं परिपप्रच्छ नान्यं कञ्चिद्द्विजर्षभः ।&#x9;043a&lt;br&gt;&#xA;तस्मिंस्तस्य हि सत्याशा बाल्यात्प्रभृति पाण्डवे ॥&#x9;043c&lt;br&gt;&#xA;ततो निष्पाण्डवामुर्वीं करिष्यन्तं युधाम्पतिम् ।&#x9;044a&lt;br&gt;&#xA;द्रोणं ज्ञात्वा धर्मराजं गोविन्दो व्यथितोऽब्रवीत् ॥&#x9;044c&lt;br&gt;&#xA;यद्यर्धदिवसं द्रोणो युध्यते मन्युमास्थितः ।&#x9;045a&lt;br&gt;&#xA;सत्यं ब्रवीमि ते सेना विनाशं समुपैष्यति ॥&#x9;045c&lt;br&gt;&#xA;स भवांस्त्रातु नो द्रोणात्सत्याज्ज्यायोऽनृतं वचः ।&#x9;046a&lt;br&gt;&#xA;अनृतं जीवितस्यार्थे वदन्न स्पृश्यतेऽनृतैः ॥&#x9;046c&lt;br&gt;&#xA;तयोः संवदतोरेवं भीमसेनोऽब्रवीदिदम् ॥&#x9;047ac&lt;br&gt;&#xA;श्रुत्वैवं तु महाराज वधोपायं महात्मनः ।&#x9;048a&lt;br&gt;&#xA;गाहमानस्य ते सेनां मालवस्येन्द्रवर्मणः ॥&#x9;048c&lt;br&gt;&#xA;अश्वत्थामेति विख्यातो गजः शक्रगजोपमः ।&#x9;049a&lt;br&gt;&#xA;निहतो युधि विक्रम्य ततोऽहं द्रोणमब्रुवम् ॥&#x9;049c&lt;br&gt;&#xA;अश्वत्थामा हतो ब्रह्मन्निवर्तस्वाहवादिति ।&#x9;050a&lt;br&gt;&#xA;नूनं नाश्रद्दधद्वाक्यमेष मे पुरुषर्षभः ॥&#x9;050c&lt;br&gt;&#xA;स त्वं गोविन्दवाक्यानि मानयस्व जयैषिणः ।&#x9;051a&lt;br&gt;&#xA;द्रोणाय निहतं शंस राजञ्शारद्वतीसुतम् ॥&#x9;051c&lt;br&gt;&#xA;त्वयोक्ते नैव युध्येत जातु राजन्द्विजर्षभः ।&#x9;052a&lt;br&gt;&#xA;सत्यवागिति लोकेऽस्मिन्भवान्ख्यातो जनाधिप ॥&#x9;052c&lt;br&gt;&#xA;तस्य तद्वचनं श्रुत्वा कृष्णवाक्यप्रचोदितः ।&#x9;053a&lt;br&gt;&#xA;भावित्वाच्च महाराज वक्तुं समुपचक्रमे ॥&#x9;053c&lt;br&gt;&#xA;तमतथ्यभये मग्नो जये सक्तो युधिष्ठिरः ।&#x9;054a&lt;br&gt;&#xA;&#39;अश्वत्थामा हति इति शब्दमुच्चैश्चकार ह ।&#39;&#x9;054c&lt;br&gt;&#xA;अव्यक्तमब्रवीद्राजन्हतः कुञ्जर इत्युत ॥&#x9;054e&lt;br&gt;&#xA;तस्य पूर्वं रथः पृथ्व्याश्चतुरङ्गुलमुच्छ्रितः ।&#x9;055a&lt;br&gt;&#xA;बभूवैवं च तेनोक्ते तस्य वाहाः स्पृशन्महीम् ॥&#x9;055c&lt;br&gt;&#xA;युधिष्ठिरात्तु तद्वाक्यं श्रुत्वा द्रोणो महारथः ।&#x9;056a&lt;br&gt;&#xA;पुत्रव्यसनसन्तप्तो निराशो जीवितेऽभवत् ॥&#x9;056c&lt;br&gt;&#xA;आगस्कृतमिवात्मानं पाण्डवानां महात्मनाम् ।&#x9;057a&lt;br&gt;&#xA;ऋषिवाक्येन मन्वानः श्रुत्वा च निहतं सुतम् ॥&#x9;057c&lt;br&gt;&#xA;विचेताः परमोद्विग्नो धृष्टद्युम्नमवेक्ष्य च ।&#x9;058a&lt;br&gt;&#xA;योद्धुं नाशक्नुवद्राजन्यथापूर्वमरिन्दमः ॥ ॥&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/192/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/192/</guid>
      <description>&lt;p&gt;श्रीः&#xA;अध्यायः 192&#xA;अश्वत्थामवधश्रवणनिर्विण्णद्रोणमारणाय धृष्टद्युम्नसमुद्यमः ॥ 1 ॥ द्रोणग्रस्तस्य धृष्टद्युम्नस्य सात्यकिना विमोचनम् ॥ 2 ॥&#xA;सञ्जय उवाच &#x9;001&lt;br&gt;&#xA;तं दृष्ट्वा परमोद्विग्नं शोकोपहतचेतसम् ।&#x9;001a&lt;br&gt;&#xA;पाञ्चालराजस्य सुतो धृष्टद्युम्नः समाद्रवत् ॥&#x9;001c&lt;br&gt;&#xA;य इष्ट्वा मनुजेन्द्रेण द्रुपदेन महामखे ।&#x9;002a&lt;br&gt;&#xA;लब्धो द्रोणविनाशाय समिद्धाद्धव्यवाहनात् ॥&#x9;002c&lt;br&gt;&#xA;स धनुर्जैत्रमादाय घोरं जलदनिःस्वनम् ।&#x9;003a&lt;br&gt;&#xA;दृढज्यमजरं दिव्यं शरं चाशीविषोपमम् ॥&#x9;003c&lt;br&gt;&#xA;सन्दधे कार्मुके तस्मिंस्ततस्तमनलोपमम् ।&#x9;004a&lt;br&gt;&#xA;द्रोणं जिघांसुः पाञ्चाल्यो महाज्वालमिवानलम् ॥&#x9;004c&lt;br&gt;&#xA;तस्य रूपं शरस्यासीद्धनुर्ज्यामण्डलान्तरे ।&#x9;005a&lt;br&gt;&#xA;द्योततो भास्करस्येव घनान्ते परिवेषिणः ॥&#x9;005c&lt;br&gt;&#xA;पार्षतेन परामृष्टं ज्वलन्तमिव तद्धनुः ।&#x9;006a&lt;br&gt;&#xA;अन्तकालमनुप्राप्तं मेनिरे वीक्ष्य सैनिकाः ॥&#x9;006c&lt;br&gt;&#xA;तमिषुं संहतं तेन भारद्वाजः प्रतापवान् ।&#x9;007a&lt;br&gt;&#xA;दृष्ट्वाऽमन्यत देहस्य कालपर्यायमागतम् ॥&#x9;007c&lt;br&gt;&#xA;ततः प्रयत्नमातिष्ठदाचार्यस्तस्य वारणे ।&#x9;008a&lt;br&gt;&#xA;न चास्यास्त्राणि राजेन्द्र प्रादुरासन्महात्मनः ॥&#x9;008c&lt;br&gt;&#xA;तस्य त्वहानि चत्वारि क्षपा चैकाऽस्यतो गता ।&#x9;009a&lt;br&gt;&#xA;तस्य चाह्नस्त्रिभागेन क्षयं जग्मुः पतत्रिणः ॥&#x9;009c&lt;br&gt;&#xA;स शरक्षयमासाद्य पुत्रशोकेन चार्दितः ।&#x9;010a&lt;br&gt;&#xA;विविधानां च दिव्यानामस्त्राणामप्रसादतः ॥&#x9;010c&lt;br&gt;&#xA;उत्स्रष्टुकामः शस्त्राणि ऋषिवाक्यप्रचोदितः ।&#x9;011a&lt;br&gt;&#xA;तेजसा पूर्यमाणश्च युयुधे न यथा पुरा ॥&#x9;011c&lt;br&gt;&#xA;भूयश्चान्यत्समादाय दिव्यमाङ्गिरसं धनुः ।&#x9;012a&lt;br&gt;&#xA;शरांश्च ब्रह्मदण्डाभान्धृष्टद्युम्नमयोधयत् ॥&#x9;012c&lt;br&gt;&#xA;ततस्तं शरवर्षेण महता समवाकिरत् ।&#x9;013a&lt;br&gt;&#xA;व्यशातयच्च सङ्क्रुद्धो धृष्टद्युम्नममर्षणम् ॥&#x9;013c&lt;br&gt;&#xA;शरांश्च शतधा तस्य द्रोणश्चिच्छेद सायकैः ।&#x9;014a&lt;br&gt;&#xA;ध्वजं धनुश्च निशितैः सारथिं चाप्यपातयत् ॥&#x9;014c&lt;br&gt;&#xA;धृष्टद्युम्नः प्रहस्यान्यत्पुनरादाय कार्मुकम् ।&#x9;015a&lt;br&gt;&#xA;शितेन चैनं बाणेन प्रत्यविध्यत्स्तनान्तरे ॥&#x9;015c&lt;br&gt;&#xA;सोऽतिविद्धो महेष्वासोऽसम्भ्रान्त इव संयुगे ।&#x9;016a&lt;br&gt;&#xA;भल्लेन शितधारेण चिच्छेदास्य पुनर्धनुः ॥&#x9;016c&lt;br&gt;&#xA;यच्चास्य बाणविकृतं धनूंषि च विशाम्पते ।&#x9;017a&lt;br&gt;&#xA;सर्वं चिच्छेद दुर्धर्षो गदां खड्गं च वर्जयन् ॥&#x9;017c&lt;br&gt;&#xA;धृष्टद्युम्नं च विव्याध नवभिर्निशितैः शरैः ।&#x9;018a&lt;br&gt;&#xA;जीवितान्तकरैः क्रुद्धः शिलाधौतैः परन्तपः ॥&#x9;018c&lt;br&gt;&#xA;धृष्टद्युम्नोऽथ तस्याश्वान्स्वरथाश्वैर्महारथः ।&#x9;019a&lt;br&gt;&#xA;व्यामिश्रयदमेयात्मा ब्राह्ममस्त्रमुदीरयन् ॥&#x9;019c&lt;br&gt;&#xA;ते मिश्रा बह्वशोभन्त जवना वातरंहसः ।&#x9;020a&lt;br&gt;&#xA;पारावतसवर्णाश्च शोणाश्च भरतर्षभ ॥&#x9;020c&lt;br&gt;&#xA;यथा सविद्युतो मेघा नदन्तो जलदागमे ।&#x9;021a&lt;br&gt;&#xA;तथा रेजुर्महाराज मिश्रिता रणमूर्धनि ॥&#x9;021c&lt;br&gt;&#xA;ईषाबन्धं चक्रबन्धं रथबन्धं तथैव च ।&#x9;022a&lt;br&gt;&#xA;प्राणाशयदमेयात्मा धृष्टद्युम्नस्य स द्विजः ॥&#x9;022c&lt;br&gt;&#xA;स च्छिन्नधन्वा पाञ्चाल्यो निकृत्तध्वजसारथिः ।&#x9;023a&lt;br&gt;&#xA;उत्तमामापदं प्राप्य गदां वीरः परामृशत् ॥&#x9;023c&lt;br&gt;&#xA;तामस्य विशिखैस्तीक्ष्णैः क्षिप्यमाणां महारथः ।&#x9;024a&lt;br&gt;&#xA;निजघान शरैर्द्रोणः क्रुद्धः सत्यपराक्रमः ॥&#x9;024c&lt;br&gt;&#xA;तां तु दृष्ट्वा नरव्याघ्रो द्रोणेन निहतां शरैः ।&#x9;025a&lt;br&gt;&#xA;विमलं खड्गमादत्त शतचन्द्रं च भानुमत् ॥&#x9;025c&lt;br&gt;&#xA;असंशयं तथाभूतः पाञ्चाल्यः साध्वमन्यत ।&#x9;026a&lt;br&gt;&#xA;वधमाचार्यमुख्यस्य प्राप्तकालं महात्मनः ॥&#x9;026c&lt;br&gt;&#xA;ततः स रथनीडस्थं स्वरथस्य रथेषया ।&#x9;027a&lt;br&gt;&#xA;अगच्छदसिमुद्यम्य शतचन्द्रं च भानुमत् ॥&#x9;027c&lt;br&gt;&#xA;चिकीर्षुर्दुष्करं कर्म धृष्टद्युम्नो महारथः ।&#x9;028a&lt;br&gt;&#xA;इयेष वक्षो भेत्तुं स भारद्वाजस्य संयुगे ॥&#x9;028c&lt;br&gt;&#xA;सोऽतिष्ठद्युगमध्ये वै युगसन्नहनेषु च ।&#x9;029a&lt;br&gt;&#xA;जघनार्धेषु चाश्वानां तत्सैन्याः समपूजयन् ॥&#x9;029c&lt;br&gt;&#xA;तिष्ठतो युगपालीषु शोणानप्यधितिष्ठतः ।&#x9;030a&lt;br&gt;&#xA;नापश्यदन्तरं द्रोणस्तदद्भुतमिवाभवत् ॥&#x9;030c&lt;br&gt;&#xA;क्षिप्रं श्येनस्य चरतो यथैवामिषगृद्धिनः ।&#x9;031a&lt;br&gt;&#xA;तद्वदासीदभीसारो द्रोणपार्षतयो रणे ॥&#x9;031c&lt;br&gt;&#xA;तस्य पारावतानश्वान्रथशक्त्या पराभिनत् ।&#x9;032a&lt;br&gt;&#xA;सर्वानेकैकशो द्रोणो रक्तानश्वान्विवर्जयन् ॥&#x9;032c&lt;br&gt;&#xA;ते हता न्यपतन्भूमौ धृष्टद्युम्नस्य वाजिनः ।&#x9;033a&lt;br&gt;&#xA;शोणास्तु पर्यमुच्यन्त रथबन्धाद्विशाम्पते ॥&#x9;033c&lt;br&gt;&#xA;तान्हयान्निहतान्दृष्ट्वा द्विजाग्र्येण स पार्षतः ।&#x9;034a&lt;br&gt;&#xA;नामृष्यत युधां श्रेष्ठो याज्ञसेनिर्महारथः ॥&#x9;034c&lt;br&gt;&#xA;विरथः स गृहीत्वा तु खड्गं खड्गभृतां वरः ।&#x9;035a&lt;br&gt;&#xA;द्रोणमभ्यपतद्राजन्वैनतेय इवोरगम् ॥&#x9;035c&lt;br&gt;&#xA;तस्य रूपं बभौ राजन्भारद्वाजं जिघांसतः ।&#x9;036a&lt;br&gt;&#xA;यथा रूपं पुरा विष्णोर्हिरण्यकशिपोर्वधे ॥&#x9;036c&lt;br&gt;&#xA;स तदा विविधान्मर्गान्प्रवरांश्चैकविंशतिम् ।&#x9;037a&lt;br&gt;&#xA;दर्शयामास कौरव्य पार्षतो विचरन्रणे ॥&#x9;037c&lt;br&gt;&#xA;भ्रान्तुमुद्भ्रान्तमाविद्धमाप्लुतं प्रसृतं सृतम् ।&#x9;038a&lt;br&gt;&#xA;परिवृत्तं निवृत्तं च खड्गं चर्म च धारयन् ॥&#x9;038c&lt;br&gt;&#xA;सम्पातं समुदीर्णं च दर्शयामास पार्षतः ।&#x9;039a&lt;br&gt;&#xA;भारतं कौशिकं चैव सात्वतं चैव शिक्षया ।&#x9;039c&lt;br&gt;&#xA;दर्शयन्व्यचरद्युद्धे द्रोणस्यान्तचिकीर्षया ॥&#x9;039e&lt;br&gt;&#xA;चरतस्तस्य तान्मर्गान्विचित्रान्खड्गचर्मिणः ।&#x9;040a&lt;br&gt;&#xA;व्यस्मयन्त रणे योधा देवताश्च समागताः ॥&#x9;040c&lt;br&gt;&#xA;ततः शरसहस्रेण शतचन्द्रमपातयत् ।&#x9;041a&lt;br&gt;&#xA;चर्म खड्गं च सम्बाधे धृष्टद्युम्नस्य स द्विजः ॥&#x9;041c&lt;br&gt;&#xA;ये तु वैतस्तिका नाम शरा आसन्नयोधिनः ।&#x9;042a&lt;br&gt;&#xA;निकृष्टयुद्धे द्रोणस्य नान्येषां सन्ति ते शराः ॥&#x9;042c&lt;br&gt;&#xA;ऋते शारद्वतात्पर्थाद्द्रौणेर्वैकर्तनात्तथा ।&#x9;043a&lt;br&gt;&#xA;प्रद्युम्नयुयुधानाभ्यामभिमन्योश्च भारत ॥&#x9;043c&lt;br&gt;&#xA;अथास्येषुं समाधत्त दृढं परमसम्मतम् ।&#x9;044a&lt;br&gt;&#xA;अन्तेवासिनमाचार्यो जिघांसुः पुत्रसम्मितम् ॥&#x9;044c&lt;br&gt;&#xA;तं शरैर्दशभिस्तीक्ष्णैश्चिच्छेद शिनिपुङ्गवः ।&#x9;045a&lt;br&gt;&#xA;पश्यतस्तव पुत्रस्य कर्णस्य च महात्मनः ।&#x9;045c&lt;br&gt;&#xA;ग्रस्तमाचार्यमुख्येन धृष्टद्युम्नममोचयत् ॥&#x9;045e&lt;br&gt;&#xA;चरन्तं रथमार्गेषु सात्यकिं सत्यविक्रमम् ।&#x9;046a&lt;br&gt;&#xA;द्रोणकर्मान्तरगतं कृपस्यापि च भारत ।&#x9;046c&lt;br&gt;&#xA;अपश्येतां महात्मानौ विष्वक्सेनधनञ्जयौ ॥&#x9;046e&lt;br&gt;&#xA;अपूजयेतां वार्ष्णेयं ब्रुवाणौ साधुसाध्विति ।&#x9;047a&lt;br&gt;&#xA;दिव्यान्यस्त्राणि सर्वेषां युधि निघ्नन्तमच्युतम् ॥&#x9;047c&lt;br&gt;&#xA;धनञ्जयस्ततः कृष्णमब्रवीत्पश्य केशव ।&#x9;048a&lt;br&gt;&#xA;आचार्यरथमुख्यानां मध्ये क्रीडन्मधूद्वहः ॥&#x9;048c&lt;br&gt;&#xA;आनन्दयति मां भूयः सात्यकिः परवीरहा ।&#x9;049a&lt;br&gt;&#xA;माद्रीपुत्रौ च भीमं च राजानं च युधिष्ठिरम् ॥&#x9;049c&lt;br&gt;&#xA;यच्छिक्षयाऽनुद्धतः सन्रणे चरति सात्यकिः ।&#x9;050a&lt;br&gt;&#xA;महारथानुपक्रीडन्वृष्णीनां कीर्तिवर्धनः ॥&#x9;050c&lt;br&gt;&#xA;तमेते प्रतिनन्दन्ति सिद्धाः सैन्याश्च विस्मिताः ।&#x9;051a&lt;br&gt;&#xA;अजय्यं समरे दृष्ट्वा साधुसाध्विति सात्यकिम् ।&#x9;051c&lt;br&gt;&#xA;योधाश्चोभयतः सर्वे कर्मभिः समपूजयन् ॥ ॥&#x9;051e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/193/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/193/</guid>
      <description>&lt;p&gt;श्रीः&#xA;अध्यायः 193&#xA;द्रोणधृष्टद्युम्नयोर्युद्धम् ॥ 1 ॥ द्रोणेन सोपालम्भभीमवचःश्रवणेन शस्त्रन्यासपूर्वकं योगेन शरीरत्यागः ॥ 2 ॥ शरीरार्न्निर्गच्छतस्तेजोरूपस्य द्रोणस्य सञ्जयादिभिः पञ्चभिरेवावलोकनम् ॥ 3 ॥ धृष्टद्युम्नेन द्रोणशिरश्छेदः ॥ 4 ॥&#xA;सञ्जय उवाच &#x9;001&lt;br&gt;&#xA;[*सात्वतस्य तु तत्कर्म दृष्ट्वा दुर्योधनादयः ।&#x9;001a&lt;br&gt;&#xA;शैनेयं सर्वतः क्रुद्धा वारयामासुरञ्जसा ॥&#x9;001c&lt;br&gt;&#xA;कृपकर्णौ च समरे पुत्राश्च तव मारिष |&#x9;002a&lt;br&gt;&#xA;शैनेयं त्वरयाऽभ्येत्य विनिघ्नन्निशितैः शरैः ॥&#x9;002c&lt;br&gt;&#xA;युधिष्ठिरस्ततो राजा माद्रीपुत्रौ च पाण्डवौ ।&#x9;003a&lt;br&gt;&#xA;भीमसेनश्च बलवान्सात्यकिं पर्यवारयन् ॥&#x9;003c&lt;br&gt;&#xA;कर्णश्च शरवर्षेण गौतमश्च महारथः ।&#x9;004a&lt;br&gt;&#xA;दुर्योधनादयस्ते च शैनेयं पर्यवारयन् ॥&#x9;004c&lt;br&gt;&#xA;तां वृष्टिं सहसा राजन्नुत्थितां घोररूपिणीम् ।&#x9;005a&lt;br&gt;&#xA;वारयामास शैनेयो योधयंस्तान्महारथान् ॥&#x9;005c&lt;br&gt;&#xA;तेषामस्त्राणि दिव्यानि संहितानि महात्मनाम् ।&#x9;006a&lt;br&gt;&#xA;वारयामास विधिवद्दिव्यैरस्त्रैर्महामृधे ॥&#x9;006c&lt;br&gt;&#xA;क्रूरमायोधनं जज्ञे तस्मिन्राजसमागमे ।&#x9;007a&lt;br&gt;&#xA;रुद्रस्येव हि क्रुद्धस्य निघ्नतस्तान्पशून्पुरा ॥&#x9;007c&lt;br&gt;&#xA;हस्तानामुत्तमाङ्गानां कार्मुकाणां च भारत ।&#x9;008a&lt;br&gt;&#xA;छत्राणां चापविद्धानां चामराणां च सञ्चयैः ।&#x9;008c&lt;br&gt;&#xA;राशयः स्म व्यदृश्यन्त तत्रतत्र रणाजिरे ॥&#x9;008e&lt;br&gt;&#xA;भग्नचक्रै रथैश्चापि पातितैश्च महाध्वजैः ।&#x9;009a&lt;br&gt;&#xA;सादिभिश्च हतैः शूरैः सङ्कीर्णा वसुधाऽभवत् ॥&#x9;009c&lt;br&gt;&#xA;बाणपातनिकृत्तास्तु योधास्ते कुरुसत्तम ।&#x9;010a&lt;br&gt;&#xA;चेष्टन्तो विविधाश्चेष्टा व्यदृश्यन्त महाहवे ॥&#x9;010c&lt;br&gt;&#xA;वर्तमाने तथा युद्धे घोरे देवासुरोपमे ।&#x9;011a&lt;br&gt;&#xA;अब्रवीत्क्षत्रियांस्तत्र धर्मराजो युधिष्ठिरः ॥&#x9;011c&lt;br&gt;&#xA;अभिद्रवत संयत्ताः कुम्भयोनिं महारथाः ।&#x9;012a&lt;br&gt;&#xA;एषो हि पार्षतो वीरो भारद्वाजेन सङ्गतः ॥&#x9;012c&lt;br&gt;&#xA;घटते च यथाशक्ति भारद्वाजस्य नाशने ।&#x9;013a&lt;br&gt;&#xA;यादृशानि हि रूपाणि दृश्यन्तेऽस्य महारणे ॥&#x9;013c&lt;br&gt;&#xA;अद्य द्रोणं रणे क्रुद्धो घातयिष्यति पार्षतः ।&#x9;014a&lt;br&gt;&#xA;ते यूयं सहिता भूत्वा युध्यध्वं कुम्भसम्भवम् ||&#x9;014c&lt;br&gt;&#xA;युधिष्ठिरसमाज्ञप्ताः सृञ्जयानां महारथाः ।&#x9;015a&lt;br&gt;&#xA;अभ्यद्रवन्त संयत्ता भारद्वाजजिघांसवः ॥&#x9;015c&lt;br&gt;&#xA;तान्समापततः सर्वान्भारद्वाजो महारथः ।&#x9;016a&lt;br&gt;&#xA;अभ्यवर्तत वेगेन मर्तव्यमिति निश्चितः ॥&#x9;016c&lt;br&gt;&#xA;प्रयाते सत्यसन्धे तु समकम्पत मेदिनी ।&#x9;017a&lt;br&gt;&#xA;ववुर्वाताः सनिर्घातास्त्रासयाना वरूथिनीम् ॥&#x9;017c&lt;br&gt;&#xA;पपात महती चोल्का आदित्यान्निश्चरन्त्युत ।&#x9;018a&lt;br&gt;&#xA;दीपयन्ती उभे सेने शंसन्तीव महद्भयम् ॥&#x9;018c&lt;br&gt;&#xA;जज्वलुश्चैव शस्त्राणि भारद्वाजस्य मारिष ।&#x9;019a&lt;br&gt;&#xA;रथाः स्वनन्ति चात्यर्थं हयाश्चाश्रूण्यवासृजन् ॥&#x9;019c&lt;br&gt;&#xA;हतौजा इव चाप्यासीद्भारद्वाजो महारथः ।&#x9;020a&lt;br&gt;&#xA;प्रास्फुरन्नयनं चास्य वामबाहुस्तथैव च ॥&#x9;020c&lt;br&gt;&#xA;विमनाश्चाभवद्युद्धे दृष्ट्वा पार्षतमग्रतः ॥&#x9;021ac&lt;br&gt;&#xA;ऋषीणां ब्रह्मवादानां स्वर्गस्य गमनं प्रति ।&#x9;022a&lt;br&gt;&#xA;सुयुद्धेन ततः प्राणानुत्स्रष्टुमुपचक्रमे ॥]&#x9;022c&lt;br&gt;&#xA;ततश्चतुर्दिशं सैन्यैर्द्रुपदस्याभिसंवृतः ।&#x9;023a&lt;br&gt;&#xA;निर्दहन्क्षत्रियव्रातान्द्रोणः पर्यचरद्रणे ॥&#x9;023c&lt;br&gt;&#xA;हत्वा विंशतिसाहस्रान्क्षत्रियानरिमर्दनः ।&#x9;024a&lt;br&gt;&#xA;दशायुतानि करिणामवधीद्विशिखैः शितैः ॥&#x9;024c&lt;br&gt;&#xA;सोऽतिष्ठदाहवे यत्तो विधूमोऽग्निरिव ज्वलन् ।&#x9;025a&lt;br&gt;&#xA;क्षत्रियाणामभावाय ब्राह्ममस्त्रं समास्थितः ॥&#x9;025c&lt;br&gt;&#xA;पाञ्चाल्यं विरथं भीमो हतसर्वायुधं बली ।&#x9;026a&lt;br&gt;&#xA;सुविषण्णं महात्मानं त्वरमाणः समभ्ययात् ॥&#x9;026c&lt;br&gt;&#xA;ततः स्वरथमारोप्य पाञ्चाल्यमरिमर्दनः ।&#x9;027a&lt;br&gt;&#xA;अब्रवीदभिसम्प्रेक्ष्य द्रोणमस्यन्तमन्तिकात् ॥&#x9;027c&lt;br&gt;&#xA;न त्वदन्य इहाचार्यं योद्धुमुत्सहते पुमान् ।&#x9;028a&lt;br&gt;&#xA;त्वरस्व प्राग्वधायैव त्वयि भारः समाहितः ॥&#x9;028c&lt;br&gt;&#xA;स तथोक्तो महाबाहुः सर्वभारसहं धनुः ।&#x9;029a&lt;br&gt;&#xA;अभिपत्याददे क्षिप्रमायुधप्रवरं दृढम् ॥&#x9;029c&lt;br&gt;&#xA;संरब्धश्च शरानस्यन्द्रोणं दुर्वारणं रणे ।&#x9;030a&lt;br&gt;&#xA;विवारयिषुराचार्यं शरवर्षैरवाकिरत् ॥&#x9;030c&lt;br&gt;&#xA;तौ न्यवारयतां श्रेष्ठौ संरब्धौ रणशोभिनौ ।&#x9;031a&lt;br&gt;&#xA;उदीरयेतां ब्राह्माणि दिव्यान्यस्त्राण्यनेकशः ॥&#x9;031c&lt;br&gt;&#xA;स महास्त्रैर्महाराज द्रोणमाच्छादयद्रणे ।&#x9;032a&lt;br&gt;&#xA;निहत्य सर्वाण्यस्त्राणि भारद्वाजस्य पार्षतः ॥&#x9;032c&lt;br&gt;&#xA;स वसातीञ्शिबींश्चैव बाह्लीकान्कौरवानपि ।&#x9;033a&lt;br&gt;&#xA;रक्षिष्यमाणान्सङ्ग्रामे द्रोणं व्यधमदच्युतः ॥&#x9;033c&lt;br&gt;&#xA;धृष्टद्युम्नस्तथा राजन्गभस्तिभिरिवांशुमान् ।&#x9;034a&lt;br&gt;&#xA;वभौ प्रच्छादयन्नाशाः शरजालैः समन्ततः ॥&#x9;034c&lt;br&gt;&#xA;तस्य द्रोणो धनुश्छित्त्वा विद्ध्वा चैनं शिलीमुखैः ।&#x9;035a&lt;br&gt;&#xA;मर्माण्यभ्यहनद्भूयः स व्यथां परमामगात् ॥&#x9;035c&lt;br&gt;&#xA;ततो भीमो दृढक्रोधो द्रोणस्याश्लिष्य तं रथम् ।&#x9;036a&lt;br&gt;&#xA;शनकैरिव राजेन्द्र द्रोणं वचनमब्रवीत् ॥&#x9;036c&lt;br&gt;&#xA;यदि नाम न युध्येरञ्शिक्षिता ब्रह्मबन्धवः ।&#x9;037a&lt;br&gt;&#xA;स्वकर्मभिरसन्तुष्टा न स्म क्षत्रं क्षयं व्रजेत् ॥&#x9;037c&lt;br&gt;&#xA;अहिंसां सर्वभूतेषु धर्मं ज्यायस्तरं विदुः ।&#x9;038a&lt;br&gt;&#xA;तस्य च ब्राह्मणो मूलं भवांश्च ब्रह्मवित्तमः ॥&#x9;038c&lt;br&gt;&#xA;श्वपाकवन्म्लेच्छगणान्हत्वा चान्यान्पृथग्विधान् ।&#x9;039a&lt;br&gt;&#xA;&#39;भरन्ति हि सुतान्दारांस्तद्वदज्ञानमोहिताः ॥&#39;&#x9;039c&lt;br&gt;&#xA;अज्ञानान्मूढवद्ब्रह्मन्पुत्रदारधनेप्सया ।&#x9;040a&lt;br&gt;&#xA;एकस्यार्थे बहून्हत्वा पुत्रस्याधर्मविद्यया ।&#x9;040c&lt;br&gt;&#xA;स्वकर्मस्थान्विकर्मस्थो न व्यपत्रपसे कथम् ॥&#x9;040e&lt;br&gt;&#xA;&#39;आचारहीन निर्लज्ज ब्रह्मबन्धो वरायुध ।&#x9;041a&lt;br&gt;&#xA;इदानीं तिष्ठ दुर्बुद्धे न मे जीवन्विमोक्ष्यसे ॥&#39;&#x9;041c&lt;br&gt;&#xA;यस्यार्थे शस्त्रमादाय यमपेक्ष्य च जीवसि ।&#x9;042a&lt;br&gt;&#xA;स चाद्य पतितः शेते पृष्टेनावेदितस्तवः ॥&#x9;042c&lt;br&gt;&#xA;&#39;स वै च निहतः शेते तव पुत्रः सुमन्दधीः ।&#39;&#x9;043a&lt;br&gt;&#xA;धर्मराजस्य तद्वाक्यं नाभिशङ्कितुमर्हसि ॥&#x9;043c&lt;br&gt;&#xA;एवमुक्तस्ततो द्रोणो भीमेनोत्सृज्य तद्धनुः ।&#x9;044a&lt;br&gt;&#xA;&#39;सन्न्यासाय शरीरस्य योक्ष्यमाणः स वै द्विजः ।&#39;&#x9;044c&lt;br&gt;&#xA;सर्वाण्यस्त्राणि धर्मात्मा हातुकामोऽभ्यभाषत ॥&#x9;044e&lt;br&gt;&#xA;&#39;कर्णं दुर्योधनं राजंस्त्वरमाणः पराक्रमम् ।&#39;&#x9;045a&lt;br&gt;&#xA;कर्णकर्ण महेष्वास कृप दुर्योधनेति च ॥&#x9;045c&lt;br&gt;&#xA;सङ्ग्रामे क्रियतां यत्नो ब्रवीम्येष पुनःपुनः ।&#x9;046a&lt;br&gt;&#xA;पाण्डवेभ्यः शिवं वोस्तु शस्त्रमभ्युत्सृजाम्यहम् ।&#x9;046c&lt;br&gt;&#xA;इति तत्र महाराज प्राक्रोशद्द्रौणिमेव च ॥&#x9;046e&lt;br&gt;&#xA;उत्सृज्य च रणे शस्त्रं रथोपस्थे निविश्य च ।&#x9;047a&lt;br&gt;&#xA;अभयं सर्वभूतानां प्रददौ योगमीयिवान् ॥&#x9;047c&lt;br&gt;&#xA;तस्य तच्छिद्रमाज्ञाय धृष्टद्युम्नः प्रतापवान् ।&#x9;048a&lt;br&gt;&#xA;सशरं तद्धनुर्घोरं सन्न्यस्याथ रथे ततः ।&#x9;048c&lt;br&gt;&#xA;खड्गी रथादवप्लुत्य सहसा द्रोणमभ्ययात् ॥&#x9;048e&lt;br&gt;&#xA;&#39;प्रद्रुते त्वथ द्रोणाय धृष्टद्युम्ने महारथे ।&#39;&#x9;049a&lt;br&gt;&#xA;हाहाकृतानि भूतानि मानुषाणीतराणि च ॥&#x9;049c&lt;br&gt;&#xA;द्रोणं तथागतं दृष्ट्वा धृष्टद्युम्नवशं गतम् ।&#x9;050a&lt;br&gt;&#xA;हाहाकारं भृशं चक्रुरहो धिगिति चाबुवन् ॥&#x9;050c&lt;br&gt;&#xA;द्रोणोऽपि शस्त्राण्युत्सृज्य परमं साङ्ख्यमास्थितः ।&#x9;051a&lt;br&gt;&#xA;तथोक्त्वा योगमास्थाय ज्योतिर्भूतो महातपाः ॥&#x9;051c&lt;br&gt;&#xA;पुराणं पुरुषं विष्णुं जगाम मनसा परम् ।&#x9;052a&lt;br&gt;&#xA;मुखं किञ्चित्समुन्नाम्य विष्टभ्योरस्तथाग्रतः ॥&#x9;052c&lt;br&gt;&#xA;निमीलिताक्षः सत्वस्थो निक्षिप्य हृदि धारणाम् ।&#x9;053a&lt;br&gt;&#xA;ओमित्येकाक्षरं ब्रह्म ज्योतिर्भूतो महातपाः ॥&#x9;053c&lt;br&gt;&#xA;स्मरित्वा देवदेवेशमक्षरं परमं प्रभुम् ।&#x9;054a&lt;br&gt;&#xA;दिवमाक्रामदाचार्यः साक्षात्सद्भिर्दुराक्रमाम् ॥&#x9;054c&lt;br&gt;&#xA;&#39;मूर्धानं तस्य निर्भिद्य ज्योती राजन्महात्मनः ।&#x9;055a&lt;br&gt;&#xA;जगाम परमं स्थानं देहं न्यस्य रथोत्तमे ॥&#39;&#x9;055c&lt;br&gt;&#xA;द्वौ सूर्याविति नो बुद्धिरासीत्तस्मिंस्तथागते ।&#x9;056a&lt;br&gt;&#xA;एकरूपमिवाभासीज्योतिर्भिः पूरितं नभः ॥&#x9;056c&lt;br&gt;&#xA;समपद्यत चोल्काभं द्रोणस्य निधने तदा ।&#x9;057a&lt;br&gt;&#xA;निमेषमात्रेण च तज्ज्योतिरन्तरधीयत ॥&#x9;057c&lt;br&gt;&#xA;आसीत्किलकिलाशब्दः प्रहृष्टानां दिवौकसाम् ।&#x9;058a&lt;br&gt;&#xA;ब्रह्मलोकगते द्रोणे धृष्टद्युम्ने च मोहिते ॥&#x9;058c&lt;br&gt;&#xA;वयमेव तदाऽद्राक्ष्म पञ्च मानुषयोनयः ।&#x9;059a&lt;br&gt;&#xA;योगयुक्तं महात्मानं गच्छन्तं परमां गतिम् ॥&#x9;059c&lt;br&gt;&#xA;अहं धनञ्जयः पार्थः कृपः शारद्वतो द्विजः ।&#x9;060a&lt;br&gt;&#xA;वासुदेवश्च वार्ष्णेयो धर्मपुत्रश्च पाण्डवः ॥&#x9;060c&lt;br&gt;&#xA;अन्ये तु सर्वे नापश्यन्भारद्वाजस्य धीमतः ।&#x9;061a&lt;br&gt;&#xA;महिमानं महाराज योगयुक्तस्य गच्छतः ।&#x9;061c&lt;br&gt;&#xA;ब्रह्मलोकं महद्दिव्यं देवगुह्यं हि तत्परम् ॥&#x9;061e&lt;br&gt;&#xA;गतिं परमिकां प्राप्तमजानन्तो नृयोनयः ।&#x9;062a&lt;br&gt;&#xA;नापश्यन्गच्छमानं हि तं सार्धमृषिपुङ्गवैः ।&#x9;062c&lt;br&gt;&#xA;आचार्यं योगमास्थाय ब्रह्मलोकमरिन्दमम् ॥&#x9;062e&lt;br&gt;&#xA;वितुन्नाङ्गं शरव्रातैर्न्यस्तायुधमसृक्क्षरम् ।&#x9;063a&lt;br&gt;&#xA;विकृष्य पार्षतः खड्गं क्रोधामर्षवशं गतः ।&#x9;063c&lt;br&gt;&#xA;दृश्यमानः सर्वभूतैः केशपक्षे परामृशत् ॥&#x9;063e&lt;br&gt;&#xA;तस्य मूर्धानमालम्ब्य गतसत्वस्य देहिनः ।&#x9;064a&lt;br&gt;&#xA;किञ्चिदब्रुवतः कायाद्विचकर्तासिना शिरः ॥&#x9;064c&lt;br&gt;&#xA;हर्षेण महता महता युक्तो भारद्वाजे निपातिते ।&#x9;065a&lt;br&gt;&#xA;सिंहनादरवं चक्रे भ्रामयन्खड्गमाहवे ॥&#x9;065c&lt;br&gt;&#xA;आकर्णपलितः श्यामो वयसाऽशीतिपञ्चकः ।&#x9;066a&lt;br&gt;&#xA;त्वत्कृते व्यचरत्सङ्ख्ये स तु षोडशवर्षवत् ॥&#x9;066c&lt;br&gt;&#xA;उक्तवांश्च महाबाहुः कुन्तीपुत्रो धनञ्जयः ।&#x9;067a&lt;br&gt;&#xA;जीवन्तमानयाचार्यं मा वधीर्द्रुपदात्मज ॥&#x9;067c&lt;br&gt;&#xA;न हन्तव्यो न हन्तव्य इति ते सैनिकाश्च ह ।&#x9;068a&lt;br&gt;&#xA;उत्क्रोशन्नर्जुनश्चैव सानुक्रोशस्तमाव्रजत् ॥&#x9;068c&lt;br&gt;&#xA;क्रोशमानेऽर्जुने चैव पार्थिवेषु च सर्वशः ।&#x9;069a&lt;br&gt;&#xA;धृष्टद्युम्नोऽवधीद्द्रोणं रथतल्पे नरर्षभम् ॥&#x9;069c&lt;br&gt;&#xA;शोणितेन परिक्लिन्नो रथाद्भूमिमथापतत् ।&#x9;070a&lt;br&gt;&#xA;लोहिताङ्ग इवादित्यो दुर्धर्षः समपद्यत ॥&#x9;070c&lt;br&gt;&#xA;एवं तं निहतं सङ्ख्ये ददृशे सैनिको जनः ।&#x9;071a&lt;br&gt;&#xA;धृष्टद्युम्नस्तु तद्राजन्भारद्वाजशिरोऽहरत् ॥&#x9;071c&lt;br&gt;&#xA;तावकानां महेष्वासः प्रमुखे तत्समाक्षिपत् ।&#x9;073a&lt;br&gt;&#xA;ते तु दृष्ट्वा शिरो राजन्भारद्वाजस्य तावकाः ॥&#x9;073c&lt;br&gt;&#xA;पलायनकृतोत्साहा दुद्रुवुः सर्वतोदिशम् ।&#x9;074a&lt;br&gt;&#xA;द्रोणस्तु दिवमास्थाय नक्षत्रपथमाविशत् ॥&#x9;074c&lt;br&gt;&#xA;अहमेव तदाऽद्राक्षं द्रोणस्य निधनं नृप ।&#x9;075a&lt;br&gt;&#xA;ऋषेः प्रसादात्कृष्णस्य सत्यवत्याः सुतस्य च ॥&#x9;075c&lt;br&gt;&#xA;विधूमामिह संयान्तीमुल्कां प्रज्वलितामिव ।&#x9;076a&lt;br&gt;&#xA;अपश्याम दिवं स्तब्ध्वा गच्छन्तं तं महाद्युतिम् ॥&#x9;076c&lt;br&gt;&#xA;हते द्रोणे निरुत्साहाः कुरुपाण्डवसृञ्जयाः ।&#x9;077a&lt;br&gt;&#xA;अभ्यद्रवन्महावेगास्ततः सैन्यं व्यदीर्यत ॥&#x9;077c&lt;br&gt;&#xA;निहता हतभूयिष्ठाः सङ्ग्रामे निशितैः शरैः ।&#x9;078a&lt;br&gt;&#xA;तावका निहते द्रोणे गतासव इवाभवन् ॥&#x9;078c&lt;br&gt;&#xA;पराजयमथावाप्य परत्र च महद्भयम् ।&#x9;079a&lt;br&gt;&#xA;उभयेनैव ते हीना व्यनिन्दन्मतिमात्मनः ॥&#x9;079c&lt;br&gt;&#xA;अन्विच्छन्तः शरीरं तु भारद्वाजस्य पार्थिवाः ।&#x9;080a&lt;br&gt;&#xA;नान्वगच्छन्महाराज कबन्धायुतसङ्कुले ॥&#x9;080c&lt;br&gt;&#xA;&#39;पतिते त्वथ संरब्धे सेनायां तत्र भारत ।&#x9;081a&lt;br&gt;&#xA;उदतिष्ठन्कबन्धानां सहस्राण्येकविंशतिः ॥&#x9;081c&lt;br&gt;&#xA;शोणितेन परिक्लिन्ना रणभूमिश्च भारत ।&#x9;082a&lt;br&gt;&#xA;लोहितार्द्र इवादित्यो दुर्दर्शश्चाभवत्तदा ॥&#39;&#x9;082c&lt;br&gt;&#xA;पाण्डवास्तु जयं लब्ध्वा परत्र च महद्यशः ।&#x9;083a&lt;br&gt;&#xA;बाणशङ्खरवांश्चक्रुः सिंहनादांश्च पुष्कलान् ॥&#x9;083c&lt;br&gt;&#xA;भीमसेनस्ततो राजन्धृष्टद्युम्नश्च पार्षतः ।&#x9;084a&lt;br&gt;&#xA;वरूथिन्यामनृत्येतां परिष्वज्य परस्परम् ॥&#x9;084c&lt;br&gt;&#xA;अब्रवीच्च तदा भीमः पार्षतं शत्रुतापनम् ।&#x9;085a&lt;br&gt;&#xA;भूयोऽहं त्वां परिष्वज्य परिवक्ष्यामि पार्षत ।&#x9;085c&lt;br&gt;&#xA;सूतपुत्रे हते पापे धार्तराष्ट्रे च संयुगे ॥&#x9;085e&lt;br&gt;&#xA;एतावदुक्त्वा भीमस्तु हर्षेण महता युतः ।&#x9;086a&lt;br&gt;&#xA;बाहुशब्देन पृथिवीं कम्पयामास पाण्डवः ॥&#x9;086c&lt;br&gt;&#xA;तस्य शब्देन वित्रस्ताः प्राद्रवंस्तावका युधि ।&#x9;087a&lt;br&gt;&#xA;क्षत्रधर्मं समुत्सृज्य पलायनपरायणाः ॥&#x9;087c&lt;br&gt;&#xA;पाण्डवास्तु जयं लब्धा हृष्टा ह्यासन्विशाम्पते ।&#x9;088a&lt;br&gt;&#xA;अरिक्षयं च सङ्ग्रामे तेन ते सुखमाप्नुवन् ॥ ॥&#x9;088c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/194/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/194/</guid>
      <description>&lt;p&gt;श्रीः&#xA;अध्यायः 194&#xA;दुर्योधनचोदनया कृपेण द्रोणवधं श्रावितस्याश्वत्थाम्नः कोपोदयः ॥ 1 ॥&#xA;सञ्जय उवाच &#x9;001&lt;br&gt;&#xA;ततो द्रोणे हते राजन्कुरवः शस्त्रपीडिताः ।&#x9;001a&lt;br&gt;&#xA;हतप्रवीरा विध्वस्ता भृशं शोकपरायणाः ॥&#x9;001c&lt;br&gt;&#xA;उदीर्णांश्च परान्दृष्ट्वा हर्षमाणान्पुनः पुनः ।&#x9;002a&lt;br&gt;&#xA;अश्रुपूर्णेक्षणास्त्रस्ता दीनास्त्वासन्विशाम्पते ॥&#x9;002c&lt;br&gt;&#xA;विचेतसो हतोत्साहाः कश्मलाभिहतौजसः ।&#x9;003a&lt;br&gt;&#xA;आर्तस्वरेण महता पुत्रं ते पर्यवारयन् ॥&#x9;003c&lt;br&gt;&#xA;विषण्णवदना दीना वीक्षमाणा दिशो दश ।&#x9;004a&lt;br&gt;&#xA;अश्रुकण्ठा यथा दैत्या हिरण्याक्षे पुरा हते ॥&#x9;004c&lt;br&gt;&#xA;स तैः परिवृतो राजा त्रस्तैः क्षुद्रमृगैरिव ।&#x9;005a&lt;br&gt;&#xA;अशक्नुवन्नवस्थातुमपायात्तनयस्तव ॥&#x9;005c&lt;br&gt;&#xA;क्षुत्पिपासापरिम्लानास्ते योधास्तव भारत ।&#x9;006a&lt;br&gt;&#xA;आदित्येनेव सन्तप्ता भृशं विमनसोऽभवन् ॥&#x9;006c&lt;br&gt;&#xA;भास्करस्येव पतनं समुद्रस्येव शोषणम् ।&#x9;007a&lt;br&gt;&#xA;विपर्यासं यथा मेरोर्वासवस्येव निर्जयम् ॥&#x9;007c&lt;br&gt;&#xA;अप्रेक्षणीयं तद्दृष्ट्वा भारद्वाजस्य पातनम् ।&#x9;008a&lt;br&gt;&#xA;त्रस्तरूपतरा राजन्कौरवाः प्राद्रवन्भयात् ॥&#x9;008c&lt;br&gt;&#xA;गान्धारराजः शकुनिस्त्रस्तस्त्रस्ततरैः सह ।&#x9;009a&lt;br&gt;&#xA;हतं रुक्मरथं श्रुत्वा प्राद्रवत्सहितो रथैः ॥&#x9;009c&lt;br&gt;&#xA;वरूथिनीं वेगवतीं विद्रुतां सपताकिनीम् ।&#x9;010a&lt;br&gt;&#xA;परिगृह्य महासेनां सूतपुत्रोऽपयाद्भयात् ॥&#x9;010c&lt;br&gt;&#xA;रथनागाश्वकलिलां पुरस्कृत्य तु वाहिनीम् ।&#x9;011a&lt;br&gt;&#xA;मद्राणामीश्वरः शल्यो वीक्षमाणोऽपयाद्भयात् ॥&#x9;011c&lt;br&gt;&#xA;हतप्रवीरैर्भूयिष्ठैर्ध्वजैर्बहुपताकिभिः ।&#x9;012a&lt;br&gt;&#xA;वृतः शारद्वतोऽगच्छत्कष्टङ्कष्टमिति ब्रुवन् ॥&#x9;012c&lt;br&gt;&#xA;भोजनीकेन शिष्टेन कलिङ्गारट्टबाह्लिकैः ।&#x9;013a&lt;br&gt;&#xA;कृतवर्मा वृतो राजन्प्रायात्सुजवनैर्हयैः ॥&#x9;013c&lt;br&gt;&#xA;पदातिगणसंयुक्तस्त्रस्तो राजन्भयार्दितः ।&#x9;014a&lt;br&gt;&#xA;उलूकः प्राद्रवत्तत्र दृष्ट्वा द्रोणं निपातितम् ॥&#x9;014c&lt;br&gt;&#xA;दर्शनीयो युवा चैव शौर्येण कृतलक्षणः ।&#x9;015a&lt;br&gt;&#xA;दुःशासनो भृशोद्विग्नः प्राद्रवद्गजसंवृतः ॥&#x9;015c&lt;br&gt;&#xA;रथानामयुतं गृह्य त्रिसाहस्रं च दन्तिनाम् ।&#x9;016a&lt;br&gt;&#xA;वृषसेनो ययौ तूर्णं दृष्ट्वा द्रोणं निपातितम् ॥&#x9;016c&lt;br&gt;&#xA;गजाश्वरथसंयुक्तो वृतश्चैव पदातिभिः ।&#x9;017a&lt;br&gt;&#xA;दुर्योधनो महाराज प्रायात्तत्र महारथः ॥&#x9;017c&lt;br&gt;&#xA;संशप्तकगणाद्गृह्य हतशेषान्किरीटिना ।&#x9;018a&lt;br&gt;&#xA;सुशर्मा प्राद्रावद्राजन्दृष्ट्वा द्रोणं निपातितम् ॥&#x9;018c&lt;br&gt;&#xA;गजान्रथान्समारुह्य व्युदस्य च हयाञ्जनाः ।&#x9;019a&lt;br&gt;&#xA;प्राद्रवन्सर्वतः सङ्ख्ये दृष्ट्वा रुक्मरथं हतम् ॥&#x9;019c&lt;br&gt;&#xA;त्वरयन्तः पितॄनन्ये भ्रातॄनन्येऽथ मातुलान् ।&#x9;020a&lt;br&gt;&#xA;पुत्रानन्ये वयस्यांश्च प्राद्रवन्कुरवस्तदा ॥&#x9;020c&lt;br&gt;&#xA;चोदयन्तश्च सैन्यानि स्वस्रीयांश्च तथाऽपरे ।&#x9;021a&lt;br&gt;&#xA;सम्बन्धिनस्तथाऽन्ये च प्राद्रवन्त दिशो दश ॥&#x9;021c&lt;br&gt;&#xA;प्रकीर्णकेशा विध्वस्ता न द्वावेकत्र धावतः ।&#x9;022a&lt;br&gt;&#xA;नेदमस्तीति मन्वाना हतोत्साहा हतौजसः ॥&#x9;022c&lt;br&gt;&#xA;उत्सृज्य कवचानन्ये प्राद्रवंस्तावका विभो ।&#x9;023a&lt;br&gt;&#xA;अन्योन्यं ते समाक्रोशन्सैनिका भरतर्षभ ॥&#x9;023c&lt;br&gt;&#xA;तिष्ठतिष्ठेति न च ते स्वयं तत्रावतस्थिरे ।&#x9;024a&lt;br&gt;&#xA;धुर्यानुन्मुच्य च रथाद्धतसूतात्स्वलङ्कृतान् ।&#x9;024c&lt;br&gt;&#xA;अधिरुह्य हयान्योधाः क्षिप्रं पद्भिरचोदयन् ॥&#x9;024e&lt;br&gt;&#xA;द्रवमाणे तथा सैन्ये त्रस्तरूपे हतौजसि ।&#x9;025a&lt;br&gt;&#xA;प्रतिस्रोत इव ग्राहो द्रोणपुत्रः परानियात् ॥&#x9;025c&lt;br&gt;&#xA;तस्यासीत्सुमहद्युद्धं शिखण्डिप्रमुखैर्गणैः ।&#x9;026a&lt;br&gt;&#xA;प्रभद्रकैश्च पाञ्चालैश्चेदिभिश्च सकेकयैः ॥&#x9;026c&lt;br&gt;&#xA;हत्वा बहुविधाः सेनाः पाण्डूनां युद्धदुर्मदः ।&#x9;027a&lt;br&gt;&#xA;कथञ्चित्सङ्कटान्मुक्तो मत्तद्विरदविक्रमः ॥&#x9;027c&lt;br&gt;&#xA;द्रवमाणं बलं दृष्ट्वा पलायनकृतक्षणम् ।&#x9;028a&lt;br&gt;&#xA;दुर्योधनं समासाद्य द्रोणपुत्रोऽब्रवीदिदम् ॥&#x9;028c&lt;br&gt;&#xA;किमियं द्रवते सेना त्रस्तरूपेव भारत ।&#x9;029a&lt;br&gt;&#xA;द्रवमाणां च राजेन्द्र नावस्थापयसे रणे ॥&#x9;029c&lt;br&gt;&#xA;त्वं चापि न यथा पूर्वं प्रकृतिस्थो नराधिप ।&#x9;030a&lt;br&gt;&#xA;कर्णप्रभृतयश्चेमे नावतिष्ठन्ति पार्थिव ॥&#x9;030c&lt;br&gt;&#xA;अन्येष्वपि च युद्धेषु नैव सेनाऽद्रवत्तदा ।&#x9;031a&lt;br&gt;&#xA;कच्चित्क्षेमं महाबाहो तव सैन्यस्य भारत ॥&#x9;031c&lt;br&gt;&#xA;कस्मिन्निदं हते राजन्रथसिंहे बलं तव ।&#x9;032a&lt;br&gt;&#xA;एतामवस्थां सम्प्राप्तं तन्ममाचक्ष्व कौरव ॥&#x9;032c&lt;br&gt;&#xA;तत्तु दुर्योधनः श्रुत्वा द्रोणपुत्रस्य भाषितम् ।&#x9;033a&lt;br&gt;&#xA;घोरमप्रियमाख्यातुं नाशक्नोत्पार्थिवर्षभः ॥&#x9;033c&lt;br&gt;&#xA;भिन्ना नौरिव ते पुत्रो मग्नः शोकमहार्णवे ।&#x9;034a&lt;br&gt;&#xA;बाष्पेणापिहितो दृष्ट्वा द्रोणपुत्रं रथे स्थितम् ॥&#x9;034c&lt;br&gt;&#xA;ततः शारद्वतं राजा सव्रीडमिदमब्रवीत् ।&#x9;035a&lt;br&gt;&#xA;शंसात्र भद्रं ते सर्वं यथा सैन्यमिदं द्रुतम् ॥&#x9;035c&lt;br&gt;&#xA;अथ शारद्वतो राजन्नार्तिमार्च्छन्पुनःपुनः ।&#x9;036a&lt;br&gt;&#xA;शशंस द्रोणपुत्राय यथा द्रोणो निपातितः ॥&#x9;036c&lt;br&gt;&#xA;कृप उवाच ।&#x9;037&lt;br&gt;&#xA;वयं द्रोणं पुरस्कृत्य पृथिव्यां प्रवरं रथम् ।&#x9;037a&lt;br&gt;&#xA;प्रावर्तयाम सङ्ग्रामं पाञ्चालैरेव केवलम् ॥&#x9;037c&lt;br&gt;&#xA;ततः प्रवृत्ते सङ्ग्रामे विमिश्राः कुरुसोमकाः ।&#x9;038a&lt;br&gt;&#xA;अन्योन्यमभिगर्जन्तः शस्त्रैर्देहानपातयन् ॥&#x9;038c&lt;br&gt;&#xA;वर्तमाने तथा युद्धे क्षीयमाणेषु संयुगे ।&#x9;039a&lt;br&gt;&#xA;धार्तराष्ट्रेषु सङ्क्रुद्धः पिता तेऽस्त्रमुदैरयत् ॥&#x9;039c&lt;br&gt;&#xA;ततो द्रोणो ब्राह्ममस्त्रं विकुर्वाणो नरर्षभः ।&#x9;040a&lt;br&gt;&#xA;व्यहनच्छात्रवान्भल्लैः शतशोऽथ सहस्रशः ॥&#x9;040c&lt;br&gt;&#xA;पाण्डवाः केकया मात्स्याः पाञ्चालाश्च विशेषतः ।&#x9;041a&lt;br&gt;&#xA;सङ्ख्ये द्रोणरथं प्राप्य व्यनशन्कालचोदिताः ॥&#x9;041c&lt;br&gt;&#xA;सहस्रं नरसिंहानां द्विसाहस्रं च दन्तिनाम् ।&#x9;042a&lt;br&gt;&#xA;द्रोणो ब्रह्मास्त्रयोगेन प्रेषयामास मृत्यवे ॥&#x9;042c&lt;br&gt;&#xA;आकर्णपलितश्यामो वयसाऽशीतिपञ्चकः ।&#x9;043a&lt;br&gt;&#xA;रणे पर्यचरद्द्रोणो वृद्धः षोडशवर्षवत् ॥&#x9;043c&lt;br&gt;&#xA;क्लिश्यमानेषु सैन्येषु वध्यमानेषु राजसु ।&#x9;044a&lt;br&gt;&#xA;अमर्षवशमापन्नाः पाञ्चाला विमुखाऽभवन् ॥&#x9;044c&lt;br&gt;&#xA;तेषु किञ्चित्प्रभग्नेषु विमुखेषु सपत्नजित् ।&#x9;045a&lt;br&gt;&#xA;दिव्यमस्त्रं विकुर्वाणो बभूवार्क इवोदितः ॥&#x9;045c&lt;br&gt;&#xA;स मध्यं प्राप्य पाण्डूनां शररश्मिः प्रतापवान् ।&#x9;046a&lt;br&gt;&#xA;मध्यं गत इवादित्यो दुष्प्रेक्ष्यस्ते पिताऽभवत् ॥&#x9;046c&lt;br&gt;&#xA;ते दह्यमाना द्रोणेन सूर्येणेव विराजता ।&#x9;047a&lt;br&gt;&#xA;दग्धवीर्या निरुत्साहा बभूवुर्गतचेतसः ॥&#x9;047c&lt;br&gt;&#xA;तान्दृष्ट्वा पीडितान्बाणैर्द्रोणेन मधुसूदनः ।&#x9;048a&lt;br&gt;&#xA;जयैषी पाण्डुपुत्राणामिदं वचनमब्रवीत् ॥&#x9;048c&lt;br&gt;&#xA;नैष जातु नरैः शक्यो जेतुं शस्त्रभृतां वरः ।&#x9;049a&lt;br&gt;&#xA;अपि वृत्रहणा सङ्ख्ये रथयूथपयूथपः ॥&#x9;049c&lt;br&gt;&#xA;ते यूयं धर्ममुत्सृज्य जयं रक्षत पाण्डवाः ।&#x9;050a&lt;br&gt;&#xA;यथा वः संयुगे सर्वान्न हन्याद्रुक्मवाहनः ॥&#x9;050c&lt;br&gt;&#xA;अश्वत्थाम्नि हते नैष युध्येदिति मतिर्मम ।&#x9;051a&lt;br&gt;&#xA;हतं तं संयुगे कश्चिदाख्यात्वस्मै मृषा नरः ॥&#x9;051c&lt;br&gt;&#xA;एतन्नारोचयद्वाक्यं कुन्तीपुत्रो धनञ्जयः ।&#x9;052a&lt;br&gt;&#xA;अरोचयंस्तु सर्वेऽन्ये कृच्छ्रेण तु युधिष्ठिरः ॥&#x9;052c&lt;br&gt;&#xA;भीमसेनस्तु सव्रीडमब्रवीत्पितरं तव ।&#x9;053a&lt;br&gt;&#xA;अश्वत्थामा हत इति तं नाबुध्यत ते पिता ॥&#x9;053c&lt;br&gt;&#xA;स शङ्कमानस्तन्मिथ्या धर्मराजमपृच्छत ।&#x9;054a&lt;br&gt;&#xA;हतं वाऽप्यहतं वाऽऽजौ त्वां पिता पुत्रवत्सलः ॥&#x9;054c&lt;br&gt;&#xA;तमतथ्यभये मग्नो जये सक्तो युधिष्ठिरः ।&#x9;055a&lt;br&gt;&#xA;अश्वत्थामानमायोधे हतं दृष्ट्वा महागजम् ॥&#x9;055c&lt;br&gt;&#xA;भीमेन गिरिवर्ष्माणं मालवस्येन्द्रवर्मणः ।&#x9;056a&lt;br&gt;&#xA;उपसृत्य तदा द्रोणमुच्चैरिदमुवाच ह ॥&#x9;056c&lt;br&gt;&#xA;यस्यार्थे शस्त्रमादत्से यमवेक्ष्य च जीवसि ।&#x9;057a&lt;br&gt;&#xA;पुत्रस्ते दयितो नित्यं सोश्वत्थामा निपातितः ॥&#x9;057c&lt;br&gt;&#xA;शेते विनिहतो भूमौ वने सिंहशिशुर्यथा ॥&#x9;058ac&lt;br&gt;&#xA;जानन्नप्यनृतस्याथ दोषान्स द्विजसत्तमम् ।&#x9;059a&lt;br&gt;&#xA;अव्यक्तमब्रवीद्राजा हतः कुञ्जर इत्युत ॥&#x9;059c&lt;br&gt;&#xA;स त्वां निहतमाक्रन्दे श्रुत्वा सन्तापतापितः ।&#x9;060a&lt;br&gt;&#xA;नियम्य दिव्यान्यस्त्राणि नायुध्यत यथा पुरा ॥&#x9;060c&lt;br&gt;&#xA;तं दृष्ट्वा परमोद्विग्नं शोकातुरमचेतसम् ।&#x9;061a&lt;br&gt;&#xA;पाञ्चालराजस्य सुतः क्रूरकर्मा समाद्रवत् ॥&#x9;061c&lt;br&gt;&#xA;तं दृष्ट्वा परमोद्विग्नं शोकातुरमचेतसम् ।&#x9;062a&lt;br&gt;&#xA;दिव्यान्यस्त्राण्यथोत्सृज्य रणे प्रायमुपाविशत् ॥&#x9;062c&lt;br&gt;&#xA;ततोऽस्य केशान्सव्येन गृहीत्वा पाणिना तदा ।&#x9;063a&lt;br&gt;&#xA;पार्षतः क्रोशमानानां वीराणामच्छिनच्छिरः ॥&#x9;063c&lt;br&gt;&#xA;न हन्तव्यो न हन्तव्य इति ते सर्वतोऽब्रुवन् ।&#x9;064a&lt;br&gt;&#xA;तथैव चार्जुनो वाहादवरुह्यैनमाद्रवत् ॥&#x9;064c&lt;br&gt;&#xA;उद्यम्य त्वरितो बाहुं ब्रुवाणश्च पुनःपुनः ।&#x9;065a&lt;br&gt;&#xA;जीवन्तमानयाचार्यं मावधीरिति धर्मवित् ॥&#x9;065c&lt;br&gt;&#xA;तथा निवार्यमाणेन कौरवैरर्जुनेन च ।&#x9;066a&lt;br&gt;&#xA;हत एव नृशंसेन पिता तव नरर्षभ ॥&#x9;066c&lt;br&gt;&#xA;सैनिकाश्च ततः सर्वे प्राद्रवन्त भयार्दिताः ।&#x9;067a&lt;br&gt;&#xA;वयं चापि निरुत्साहा हते पितरि तेऽनघ ॥&#x9;067c&lt;br&gt;&#xA;सञ्जय उवाच &#x9;068&lt;br&gt;&#xA;तच्छ्रुत्वा द्रोणपुत्रस्तु निधनं पितुराहवे ।&#x9;068a&lt;br&gt;&#xA;क्रोधमाहारयत्तीव्रं दण्डाहत इवोरगः ॥&#x9;068c&lt;br&gt;&#xA;ततः क्रुद्धो रणे द्रौणिर्भृशं जज्वाल मारिष ।&#x9;069a&lt;br&gt;&#xA;यथेन्धनं महत्प्राप्य प्राज्वलद्धव्यवाहनः ॥&#x9;069c&lt;br&gt;&#xA;तलं तलेन निष्पिष्य दन्तैर्दन्तानुपास्पृशत् ।&#x9;070a&lt;br&gt;&#xA;निःश्वसन्नुरगो यद्वल्लोहिताक्षोऽभवत्तदा ॥ ॥&#x9;070c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/195/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/195/</guid>
      <description>&lt;p&gt;श्रीः&#xA;अध्यायः 195&#xA;धृतराष्ट्रेण सञ्जयम् प्रति द्रोणवधश्राविणाश्वत्थाम्ना किमुक्तमिति प्रश्नः ॥ 1 ॥&#xA;धृतराष्ट्र उवाच &#x9;001&lt;br&gt;&#xA;अधर्मेण हतं श्रुत्वा धृष्टद्युम्नेन सञ्जय ।&#x9;001a&lt;br&gt;&#xA;ब्राह्मणं पितरं वृद्धमश्वत्थामा किमब्रवीत् ॥&#x9;001c&lt;br&gt;&#xA;मानवं वारुणाग्नेयं ब्राह्ममस्त्रं च वीर्यवान् ।&#x9;002a&lt;br&gt;&#xA;ऐन्द्रं नारायणं चैव यस्मिन्नित्यं प्रतिष्ठितम् ॥&#x9;002c&lt;br&gt;&#xA;तमधर्मेण धर्मिष्ठं धृष्टद्युम्नेन संयुगे ।&#x9;003a&lt;br&gt;&#xA;श्रुत्वा निहतमाचार्यं सोऽश्वत्थामा किमब्रवीत् ॥&#x9;003c&lt;br&gt;&#xA;येन रामादवाप्येह धनुर्वेदं महात्मना ।&#x9;004a&lt;br&gt;&#xA;प्रोक्तान्यस्त्राणि दिव्यानि पुत्राय गुणकाङ्क्षिणा ॥&#x9;004c&lt;br&gt;&#xA;एकमेव हि लोकेऽस्मिन्नात्मतो गुणवत्तरम् ।&#x9;005a&lt;br&gt;&#xA;इच्छन्ति पुरुषाः पुत्रं लोके नान्यं कथञ्चन ॥&#x9;005c&lt;br&gt;&#xA;आचार्याणां भवन्त्येव रहस्यानि महात्मनाम् ।&#x9;006a&lt;br&gt;&#xA;तानि पुत्राय वा दद्युः शिष्यायानुगताय वा ॥&#x9;006c&lt;br&gt;&#xA;स शिष्यः प्राप्य तत्सर्वं सविशेषं च सञ्जय ।&#x9;007a&lt;br&gt;&#xA;शूरः शारद्वतीपुत्रः सङ्ख्ये द्रोणादनन्तरः ॥&#x9;007c&lt;br&gt;&#xA;रामस्य तु समः शस्त्रे पुरन्दरसमो युधि ।&#x9;008a&lt;br&gt;&#xA;कार्तवीर्यसमो वीर्ये बृहस्पतिसमो मतौ ॥&#x9;008c&lt;br&gt;&#xA;महीधरसमः स्थैर्ये तेजसाऽग्निसमो युवा ।&#x9;009a&lt;br&gt;&#xA;समुद्र इव गाम्भीर्ये क्रोधे चाशीविषोपमः ॥&#x9;009c&lt;br&gt;&#xA;स रथी प्रथमो लोके दृढधन्वा जितक्लमः ।&#x9;010a&lt;br&gt;&#xA;शीघ्रोऽनिल इवाक्रन्दे चरन्क्रुद्ध इवान्तकः ॥&#x9;010c&lt;br&gt;&#xA;अस्यता येन सङ्ग्रामे धरण्यभिनिपीडिता ।&#x9;011a&lt;br&gt;&#xA;&#39;मेघस्तनितनिर्घोषं कम्पते भयविह्वला ।&#39;&#x9;011c&lt;br&gt;&#xA;यो न व्यथति सङ्ग्रामे वीरः सत्यपराक्रमः ॥&#x9;011e&lt;br&gt;&#xA;वेदस्नातो व्रतस्नातो धनुर्वेदे च पारगः ।&#x9;012a&lt;br&gt;&#xA;महोदधिरिवाक्षोभ्यो रामो दाशरथिर्यथा ॥&#x9;012c&lt;br&gt;&#xA;तमधर्मेण धर्मिष्ठं धृष्टद्युम्नेन संयुगे ।&#x9;013a&lt;br&gt;&#xA;श्रुत्वा निहतमाचार्यमश्वत्थामा किमब्रवीत् ॥&#x9;013c&lt;br&gt;&#xA;धृष्टद्युम्नस्य यो मृत्युः सृष्टस्तेन महात्मना ।&#x9;014a&lt;br&gt;&#xA;यथा द्रोणस्य पाञ्चाल्यो यज्ञसेनसुतोऽभवत् ॥&#x9;014c&lt;br&gt;&#xA;तं नृशंसेन पापेन क्रूरेणादीर्घदर्शिना ।&#x9;015a&lt;br&gt;&#xA;श्रुत्वा निहतमाचार्यमश्वत्थामा किमब्रवीत् ॥ ॥&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/196/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/196/</guid>
      <description>&lt;p&gt;श्रीः&#xA;अध्यायः 196&#xA;अश्वत्थाम्ना सक्रोधं युधिष्ठिराद्युपालम्भः ॥ 1 ॥ तथा द्रोणस्य नारायणास्त्रलाभप्रकारादिकथनपूर्वकं तेन पाण्डवादिवधप्रतिज्ञानम् ॥ 2 ॥&#xA;सञ्जय उवाच &#x9;001&lt;br&gt;&#xA;छद्मना निहतं श्रुत्वा पितरं पापकर्मणा ।&#x9;001a&lt;br&gt;&#xA;बाष्पेणापूर्यत द्रौणी रोषेण च नरर्षभ ॥&#x9;001c&lt;br&gt;&#xA;तस्य क्रुद्धस्य राजेन्द्र वपुर्दीप्तमदृश्यत ।&#x9;002a&lt;br&gt;&#xA;अन्तकस्येव भूतानि जिहीर्षोः कालपर्यये ॥&#x9;002c&lt;br&gt;&#xA;अश्रूपुर्णे ततो नेत्रे व्यपमृज्य पुनः पुनः ।&#x9;003a&lt;br&gt;&#xA;उवाच कोपान्निःश्वस्य दुर्योधनमिदं वचः ॥&#x9;003c&lt;br&gt;&#xA;पिता मम यथा क्षुद्रैर्न्यस्तशस्त्रो निपातितः ।&#x9;004a&lt;br&gt;&#xA;धर्मध्वजवता पापं कृतं तद्विदितं मम ।&#x9;004c&lt;br&gt;&#xA;अनार्यं सुनृशंसं च धर्मपुत्रस्य मे श्रुतम् ॥&#x9;004e&lt;br&gt;&#xA;युद्धेष्वपि प्रवृत्तानां ध्रुवं जयपराजयौ ।&#x9;005a&lt;br&gt;&#xA;द्वयमेतद्भवेद्राजन्वधस्तत्र प्रशस्यते ॥&#x9;005c&lt;br&gt;&#xA;न्यायवृत्तो वधो यस्तु सङ्ग्रामे युध्यतो भवेत् ।&#x9;006a&lt;br&gt;&#xA;न स दुःखाय भवति तथा दृष्टो हि स द्विजैः ॥&#x9;006c&lt;br&gt;&#xA;गतः स वीरलोकाय पिता मम न संशयः ।&#x9;007a&lt;br&gt;&#xA;न शोच्यः पुरुषव्याघ्र यस्तदा निधनं गतः ॥&#x9;007c&lt;br&gt;&#xA;यत्तु धर्मप्रवृतः सन्केशग्रहणमाप्तवान् ।&#x9;008a&lt;br&gt;&#xA;पश्यतां सर्वसैन्यानां तन्मे मर्माणि कृन्तति ॥&#x9;008c&lt;br&gt;&#xA;मयि जीवति यत्तातः केशग्रहमवाप्तवान् ।&#x9;009a&lt;br&gt;&#xA;कथमन्ये करिष्यन्ति पुत्रेभ्यः पुत्रिणः स्पृहाम् ॥&#x9;009c&lt;br&gt;&#xA;कामात्क्रोधादविज्ञानाद्वर्षाद्बाल्येन वा पुनः ।&#x9;010a&lt;br&gt;&#xA;विधर्मकाणि कुर्वन्ति तथा परिभवन्ति च ॥&#x9;010c&lt;br&gt;&#xA;तदिदं पार्षतेनेह महदाधर्मिकं कृतम् ।&#x9;011a&lt;br&gt;&#xA;अवज्ञाय च मां नूनं नृशंसेन दुरात्मना ॥&#x9;011c&lt;br&gt;&#xA;तस्यानुबन्धं द्रष्टाऽसौ धृष्टद्युम्नः सुदारुणम् ।&#x9;012a&lt;br&gt;&#xA;अकार्यं परमं कृत्वा मिथ्यावादी च पाण्डवः ॥&#x9;012c&lt;br&gt;&#xA;यो ह्यसौ छद्मनाऽऽचार्यं शस्त्रं सन्न्यासयत्तदा ।&#x9;013a&lt;br&gt;&#xA;तस्याद्य धर्मराजस्य भूमिः पास्यति शोणितम् ॥&#x9;013c&lt;br&gt;&#xA;शपे सत्येन कौरव्य इष्टापूर्तेन चैव ह ।&#x9;014a&lt;br&gt;&#xA;अहत्वा सर्वपाञ्चालाञ्जीवेयं न कथञ्चन ॥&#x9;014c&lt;br&gt;&#xA;सर्वोपायैर्यतिष्यामि पाञ्चालानामहं वधे ।&#x9;015a&lt;br&gt;&#xA;धृष्टद्युम्नं च समरे हन्ताऽहं पापकारिणम् ॥&#x9;015c&lt;br&gt;&#xA;कर्मणा येन तेनेह मृदुना दारुणेन च ।&#x9;016a&lt;br&gt;&#xA;पाञ्चालानां वधं कृत्वा शान्तिं लब्धास्मि कौरव ॥&#x9;016c&lt;br&gt;&#xA;यदर्थं पुरुषव्याघ्र पुत्रानिच्छन्ति मानवाः ।&#x9;017a&lt;br&gt;&#xA;प्रेत्य चेह च सम्प्राप्तात्त्रायन्ते महतो भयात् ॥&#x9;017c&lt;br&gt;&#xA;पित्रा तु मम साऽवस्था प्राप्ता निर्बन्धुना यथा ।&#x9;018a&lt;br&gt;&#xA;मयि शैलप्रतीकाशे पुत्रे शिष्ये च जीवति ॥&#x9;018c&lt;br&gt;&#xA;धिङ्ममास्त्राणि दिव्यानि धिग्बाहू धिक्पराक्रमम् ।&#x9;019a&lt;br&gt;&#xA;यं स्म द्रोणः सुतं प्राप्य केशग्रहमवाप्तवान् ॥&#x9;019c&lt;br&gt;&#xA;स तथाहं करिष्यासि यथा भरतसत्तम ।&#x9;020a&lt;br&gt;&#xA;परलोकगतस्यापि भविष्याम्यनृणः पितुः ॥&#x9;020c&lt;br&gt;&#xA;आर्येण हि न वक्तव्या कदाचित्स्तुतिरात्मनः ।&#x9;021a&lt;br&gt;&#xA;पितुर्वधममृष्यंस्तु वक्ष्याम्यद्येह पौरुषम् ॥&#x9;021c&lt;br&gt;&#xA;अद्य पश्यन्तु मे वीर्यं पाण्डवाः सजनार्दनाः ।&#x9;022a&lt;br&gt;&#xA;मृद्नतः सर्वसैन्यानि युगान्तमिव कुर्वतः ॥&#x9;022c&lt;br&gt;&#xA;न हि देवा न गन्धर्वा नासुरा न च राक्षसाः ।&#x9;023a&lt;br&gt;&#xA;अद्य शक्ता रणे जेतुं रथस्थं मां नरर्षभाः ॥&#x9;023c&lt;br&gt;&#xA;मदन्यो नास्ति लोकेऽस्मिन्नर्जुनाद्वाऽस्त्रवित्क्वचित् ।&#x9;024a&lt;br&gt;&#xA;अहं हि ज्वलतां मध्ये मयूखानामिवांशुमान् ।&#x9;024c&lt;br&gt;&#xA;प्रयोक्ता देवसृष्टानामस्त्राणां पृतनागतः ॥&#x9;024e&lt;br&gt;&#xA;भृशमिष्वसनादद्य मत्प्रयुक्ता महाहवे ।&#x9;025a&lt;br&gt;&#xA;दर्शयन्तः शरा वीर्यं प्रमथिष्यन्ति पाण्डवान् ॥&#x9;025c&lt;br&gt;&#xA;अद्य सर्वा दिशो राजन्धाराभिरिव सङ्कुलाः ।&#x9;026a&lt;br&gt;&#xA;आवृताः पत्रिभिस्तीक्ष्णैर्द्रष्टारो मामकैरिह ॥&#x9;026c&lt;br&gt;&#xA;विकिरञ्छरजालानि सर्वतो भैरवस्वनान् ।&#x9;027a&lt;br&gt;&#xA;शत्रून्निपातयिष्यामि महावात इव द्रुमान् ॥&#x9;027c&lt;br&gt;&#xA;न हि जानाति बीभत्सुस्तदस्त्रं न जनार्दनः ।&#x9;028a&lt;br&gt;&#xA;न भीमसेनो न यमौ न च राजा युधिष्ठिरः ॥&#x9;028c&lt;br&gt;&#xA;न पार्षतो दुरात्माऽसौ न शिखण्डी न सात्यकिः ।&#x9;029a&lt;br&gt;&#xA;यदिदं मयि कौरव्य सकल्यं सनिवर्तनम् ॥&#x9;029c&lt;br&gt;&#xA;नारायणाय मे पित्रा प्रणम्य विधिपूर्वकम् ।&#x9;030a&lt;br&gt;&#xA;उपहारः पुरा दत्तो ब्रह्मरूप उपस्थितः ॥&#x9;030c&lt;br&gt;&#xA;तं स्वयं प्रतिगृह्याथ भगवान्स वरं ददौ ।&#x9;031a&lt;br&gt;&#xA;वव्रे पिता मे परममस्त्रं नारायणं ततः ॥&#x9;031c&lt;br&gt;&#xA;अथैनमब्रवीद्राजन्भगवान्देवसत्तमः ।&#x9;032a&lt;br&gt;&#xA;भविता त्वत्समो नान्यः कश्चिद्युधि नरः क्वचित् ॥&#x9;032c&lt;br&gt;&#xA;न त्विदं सहसा ब्रह्मन्प्रयोक्तव्यं कथञ्चन ।&#x9;033a&lt;br&gt;&#xA;न ह्येतदस्त्रमन्यत्र वधाच्छत्रोर्निवर्तते ॥&#x9;033c&lt;br&gt;&#xA;न चैतच्छक्यते जेतुं को न वध्येत वै प्रभो ।&#x9;034a&lt;br&gt;&#xA;अवध्यमपि हन्याद्धि तस्मान्नैतत्प्रयोजयेत् ॥&#x9;034c&lt;br&gt;&#xA;अथ सङ्ख्ये रथस्यैव शस्त्राणां च विसर्जनम् ।&#x9;035a&lt;br&gt;&#xA;प्रयाचनं च शत्रूणां गमनं शरणस्य च ॥&#x9;035c&lt;br&gt;&#xA;एते प्रशमने योगा महास्त्रस्य परन्तप ।&#x9;036a&lt;br&gt;&#xA;सर्वथा पीडितो हिंस्यादवध्यान्पीडयन्रणे ॥&#x9;036c&lt;br&gt;&#xA;तज्जग्राह पिता मह्यमब्रवीच्चैव स प्रभुः ।&#x9;037a&lt;br&gt;&#xA;त्वं वधिष्यसि सर्वाणि शस्त्रवर्षाण्यनेकशः ।&#x9;037c&lt;br&gt;&#xA;अनेनास्त्रेण सङ्ग्रामे तेजसा च ज्वलिष्यसि ॥&#x9;037e&lt;br&gt;&#xA;एवमुक्त्वा स भगवान्दिवमाचक्रमे प्रभुः ।&#x9;038a&lt;br&gt;&#xA;एतन्नारायणादस्त्रं तत्प्राप्तं पितृबन्धुना ॥&#x9;038c&lt;br&gt;&#xA;तेनाहं पाण्डवांश्चैव पाञ्चालान्मात्स्यकेकयान् ।&#x9;039a&lt;br&gt;&#xA;विद्रावयिष्यामि रणे शचीपतिरिवासुरान् ॥&#x9;039c&lt;br&gt;&#xA;यथायथाऽहमिच्छेयं तथा भूत्वा शरा मम ।&#x9;040a&lt;br&gt;&#xA;निपतेयुः सपत्नेषु विक्रमत्स्वपि भारत ॥&#x9;040c&lt;br&gt;&#xA;यथेष्टमश्मवर्षेण प्रवर्षिष्ये रणे स्थितः ।&#x9;041a&lt;br&gt;&#xA;अयोमुखैश्च विहगैर्द्रावयिष्ये महारथान् ॥&#x9;041c&lt;br&gt;&#xA;परश्वथांश्च निशितानुत्स्रक्ष्येऽहमसंशयम् ॥&#x9;042ac&lt;br&gt;&#xA;सोऽहं नारायणास्त्रेण महता शत्रुतापनः ।&#x9;043a&lt;br&gt;&#xA;शत्रून्विध्वंसयिष्यामि कदर्थीकृत्य पाण्डवान् ॥&#x9;043c&lt;br&gt;&#xA;मित्रब्रह्मगुरुद्रोही जाल्मकः सुविगर्हितः ।&#x9;044a&lt;br&gt;&#xA;पाञ्चालापशदश्चाद्य न मे जीवन्विमोक्ष्यते ॥&#x9;044c&lt;br&gt;&#xA;तच्छ्रुत्वा द्रोणपुत्रस्य पर्यवर्तत वाहिनी ।&#x9;045a&lt;br&gt;&#xA;ततः सर्वे महाशङ्खान्दध्मुः पुरुषसत्तमाः ।&#x9;045c&lt;br&gt;&#xA;भेरीश्चाभ्यहनन्हृष्टा डिण्डिभांश्च सहस्रशः ॥&#x9;045e&lt;br&gt;&#xA;तथा ननाद वसुधा खुरनेमिप्रपीडिता ।&#x9;046a&lt;br&gt;&#xA;स शब्दस्तुमुलः खं द्यां पृथिवीं च व्यनादयत् ॥&#x9;046c&lt;br&gt;&#xA;तं शब्दं पाण्डवाः श्रुत्वा पर्जन्यनिनदोपमम् ।&#x9;047a&lt;br&gt;&#xA;समेत्य रथिनां श्रेष्ठाः सहिताश्चाप्यमन्त्रयन् ॥&#x9;047c&lt;br&gt;&#xA;तथोक्त्वा द्रोणपुत्रस्तु वार्युपस्पृश्य भारत ।&#x9;048a&lt;br&gt;&#xA;प्रादुश्चकार तद्दिव्यमस्त्रं नारायणं तदा ॥ ॥&#x9;048c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/197/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/197/</guid>
      <description>&lt;p&gt;श्रीः&#xA;अध्यायः 197&#xA;कुरुसेनारवश्रवणभीतेन युधिष्ठिरेण पलायितसेनाप्रतिनिवर्तकप्रश्ने अर्जुनेन तत्कथनपूर्वकं द्रोणवधोपेक्षणादात्मोपालम्भः ॥ 1 ॥&#xA;सञ्जय उवाच &#x9;001&lt;br&gt;&#xA;प्रादुर्भूते ततस्तस्मिन्नस्त्रे नारायणे प्रभो ।&#x9;001a&lt;br&gt;&#xA;प्रावात्सपृषतो वायुरनभ्रे स्तनयित्नुमान् ॥&#x9;001c&lt;br&gt;&#xA;चचाल पृथिवी चापि चुक्षुभे च महोदधिः ।&#x9;002a&lt;br&gt;&#xA;प्रतिस्रोतः प्रवृत्ताश्च गन्तुं तत्र समुद्रगाः ॥&#x9;002c&lt;br&gt;&#xA;शिखराणि व्यशीर्यन्त गिरीणां तत्र भारत ।&#x9;003a&lt;br&gt;&#xA;अपसव्यं मृगाश्चैव पाण्डुसेनां प्रचक्रिरे ॥&#x9;003c&lt;br&gt;&#xA;तमसा चावकीर्यन्त सूर्यश्च कलुषोऽभवत् ।&#x9;004a&lt;br&gt;&#xA;सम्पतन्ति च भूतानि क्रव्यादानि प्रहृष्टवत् ॥&#x9;004c&lt;br&gt;&#xA;देवदानवगन्धर्वास्त्रस्तास्त्वासन्विशाम्पते ।&#x9;005a&lt;br&gt;&#xA;कथङ्कथाऽभवत्तीव्रा दृष्ट्वा तद्व्याकुलं महत् ॥&#x9;005c&lt;br&gt;&#xA;व्यथिताः सर्वराजानस्त्रस्ताश्चासन्विशाम्पते ।&#x9;006a&lt;br&gt;&#xA;तद्दृष्ट्वा घोररूपं वै द्रौणेरस्त्रं भयावहम् ॥&#x9;006c&lt;br&gt;&#xA;धृतराष्ट्र उवाच &#x9;007&lt;br&gt;&#xA;निवर्तितेषु सैन्येषु द्रोणपुत्रेण संयुगे ।&#x9;007a&lt;br&gt;&#xA;भृशं शोकाभितप्तेन पितुर्वधममृष्यता ॥&#x9;007c&lt;br&gt;&#xA;कुरूनापततो दृष्ट्वा धृष्टद्मुम्नस्य रक्षणे ।&#x9;008a&lt;br&gt;&#xA;को मन्त्रः पाण्डवेष्वासीत्तन्ममाचक्ष्व सञ्जय ॥&#x9;008c&lt;br&gt;&#xA;सञ्जय उवाच &#x9;009&lt;br&gt;&#xA;प्रागेव विद्रुतान्दृष्ट्वा धार्तराष्ट्रान्युधिष्ठिरः ।&#x9;009a&lt;br&gt;&#xA;पुनश्च तुमुलं शब्दं श्रुत्वाऽर्जुनमथाब्रवीत् ॥&#x9;009c&lt;br&gt;&#xA;युधिष्ठिर उवाच &#x9;010&lt;br&gt;&#xA;आचार्ये निहते द्रोणे धृष्टद्युम्नेन संयुगे ।&#x9;010a&lt;br&gt;&#xA;निहते वज्रहस्तेन यथा वृत्रे महासुरे ॥&#x9;010c&lt;br&gt;&#xA;नाशंसन्तो जयं युद्धे दीनात्मानो धनञ्जय ।&#x9;011a&lt;br&gt;&#xA;आत्मत्राणे मतिं कृत्वा प्राद्रवन्कुरवो रणात् ॥&#x9;011c&lt;br&gt;&#xA;केचिद्भ्रान्तै रथैस्तूर्णं निहतैः पार्ष्णियन्तृभिः ।&#x9;012a&lt;br&gt;&#xA;विपताकध्वजच्छत्रैः पार्थिवाः शीर्णकूबरैः ॥&#x9;012c&lt;br&gt;&#xA;भग्ननीडैराकुलाश्वैः प्रारुह्यान्यान्विचेतसः ।&#x9;013a&lt;br&gt;&#xA;भीताः पादैर्हयान्केचित्त्वरयन्तः स्वयं रथान् ॥&#x9;013c&lt;br&gt;&#xA;भग्नाक्षयुगचक्रैश्च व्याकृष्यन्त समन्ततः ।&#x9;014a&lt;br&gt;&#xA;रथान्विशीर्णानुत्सृज्य पद्भिः केचिच्च विद्रुताः ॥&#x9;014c&lt;br&gt;&#xA;हयपृष्ठगताश्चान्ये कृष्यन्तेऽर्धच्युतासनाः ।&#x9;015a&lt;br&gt;&#xA;गजस्कन्धेषु संस्यूता नाराचैश्चलितासनाः ॥&#x9;015c&lt;br&gt;&#xA;शरार्तैर्विद्रुतैर्नागैर्हृताः केचिद्दिशो दश ।&#x9;016a&lt;br&gt;&#xA;विशस्त्रकवचाश्चान्ये वाहनेभ्यः क्षितिं गताः ॥&#x9;016c&lt;br&gt;&#xA;सञ्छिन्ना नेमिभिश्चैव मृदिताश्च हयद्विपैः ।&#x9;017a&lt;br&gt;&#xA;क्रोशन्तस्तात पुत्रेति पलायन्ते परे भयात् ॥&#x9;017c&lt;br&gt;&#xA;नाभिजानन्ति चान्योन्यं कश्मलाभिहतौजसः ।&#x9;018a&lt;br&gt;&#xA;पुत्रान्पितॄन्सखीन्भ्रातॄन्समारोप्य दृढक्षतान् ॥&#x9;018c&lt;br&gt;&#xA;जलेन क्लेदयन्त्यन्ये विमुच्य कवचनान्यपि ।&#x9;019a&lt;br&gt;&#xA;&#39;पलायनपराश्चान्ये योधाः शतसहस्रशः ॥&#39;&#x9;019c&lt;br&gt;&#xA;अवस्थां तादृशीं प्राप्य हते द्रोणे द्रुतं बलम् ।&#x9;020a&lt;br&gt;&#xA;पुनरावर्तितं केन यदि जानासि शंस मे ॥&#x9;020c&lt;br&gt;&#xA;हयानां ह्रेषतां शब्दः कुञ्जराणां च बृंहताम् ।&#x9;021a&lt;br&gt;&#xA;रथनेमिस्वनैश्चात्र विमिश्रः श्रूयते महान् ॥&#x9;021c&lt;br&gt;&#xA;एते शब्दा भृशं तीव्राः प्रवृत्ताः कुरुसागरे ।&#x9;022a&lt;br&gt;&#xA;मुहुर्मुहुरुदीर्यन्ते कम्पयन्त्यपि मामकान् ॥&#x9;022c&lt;br&gt;&#xA;य एष तुमुलः शब्दः श्रूयते रोमहर्षणः ।&#x9;023a&lt;br&gt;&#xA;सेन्द्रानप्येष लोकांस्त्रीन्ग्रसेदिति मतिर्मम ॥&#x9;023c&lt;br&gt;&#xA;मन्ये वज्रधरस्यैष निनादो भैरवस्वनः ।&#x9;024a&lt;br&gt;&#xA;द्रोणे हते कौरवार्थं व्यक्तमभ्येति वासवः ॥&#x9;024c&lt;br&gt;&#xA;प्रहृष्टरोमकूपाः स्मः संविग्नरथकुञ्जराः ।&#x9;025a&lt;br&gt;&#xA;धनञ्जय गुरुं श्रुत्वा तत्र नादं सुभीषणम् ॥&#x9;025c&lt;br&gt;&#xA;क एष कौरवान्दीर्णानवस्थाप्य महारथः ।&#x9;026a&lt;br&gt;&#xA;निवर्तयति युद्धार्थं मृधे देवेश्वरो यथा ॥&#x9;026c&lt;br&gt;&#xA;अर्जुन उवाच &#x9;027&lt;br&gt;&#xA;उद्यम्यात्मानमुग्राय कर्मणे वीर्यमास्थिताः ।&#x9;027a&lt;br&gt;&#xA;धमन्ति कौरवाः शङ्खान्यस्य वीर्यं समाश्रिताः ॥&#x9;027c&lt;br&gt;&#xA;यत्र ते संशयो राजन्न्यस्तशस्त्रे गुरौ हते ।&#x9;028a&lt;br&gt;&#xA;धार्तराष्ट्रानवस्थाप्य क एष नदतीति हि ॥&#x9;028c&lt;br&gt;&#xA;ह्रीमन्तं तं महाबाहुं मत्तद्विरदगामिनम् ।&#x9;029a&lt;br&gt;&#xA;&#39;इन्द्रविष्णुसमं वीर्ये कोपेऽन्तकमिव स्थितम् ॥&#x9;029c&lt;br&gt;&#xA;बृहस्पतिसमं बुद्ध्या नीतिमन्तं महारथम् ।&#39;&#x9;030a&lt;br&gt;&#xA;आख्यास्याम्युग्रकर्माणं कुरूणामभयङ्करम् ॥&#x9;030c&lt;br&gt;&#xA;यस्मिञ्जाते ददौ द्रोणो गवां दशशतं धनम् ।&#x9;031a&lt;br&gt;&#xA;ब्राह्मणेभ्यो महार्हेभ्यः सोऽश्वत्थामैष गर्जति ॥&#x9;031c&lt;br&gt;&#xA;जातमात्रेण वीरेण येनोच्चैःश्रवसा यथा ।&#x9;032a&lt;br&gt;&#xA;ह्रेषता कम्पिता भूमिर्लोकाश्च सकलास्त्रयः ॥&#x9;032c&lt;br&gt;&#xA;तच्छ्रुत्वान्तर्हितं भूतं नाम तस्याकरोत्तदा ।&#x9;033a&lt;br&gt;&#xA;अश्वत्थामेति सोऽद्यैष शूरो नदति पाण्डव ॥&#x9;033c&lt;br&gt;&#xA;यो ह्यनाथ इवाक्रम्य पार्षतेन हतस्तथा ।&#x9;034a&lt;br&gt;&#xA;कर्मणा सुनृशंसेन तस्य नाथो व्यवस्थितः ॥&#x9;034c&lt;br&gt;&#xA;गुरुं मे यत्र पाञ्चाल्यः केशपक्षे परामृशत् ।&#x9;035a&lt;br&gt;&#xA;तन्न जातु क्षमेद्द्रौणिर्जानन्पौरुषमात्मनः ॥&#x9;035c&lt;br&gt;&#xA;&#39;स हि तेनैव नः सर्वान्क्षपयेदिति मे मतिः ॥&#39;&#x9;036ac&lt;br&gt;&#xA;उपचीर्णो गुरुर्मिथ्या भवता राज्यकारणात् ।&#x9;037a&lt;br&gt;&#xA;धर्मज्ञेन सता नाम सोऽधर्मः सुमहान्कृतः ॥&#x9;037c&lt;br&gt;&#xA;चिरं स्थास्यति चाकीर्तिस्त्रैलोक्ये सचराचरे ।&#x9;038a&lt;br&gt;&#xA;रामे वालिवधाद्यद्वदेवं द्रोणे निपातिते ॥&#x9;038c&lt;br&gt;&#xA;सर्वधर्मोपपन्नोऽयं स मे शिष्यश्च पाण्डवः ।&#x9;039a&lt;br&gt;&#xA;नायं वक्ष्यति मिथ्येति प्रत्ययं कृतवांस्त्वयि ॥&#x9;039c&lt;br&gt;&#xA;स सत्यकञ्चुकं नाम प्रविष्टेन ततोऽनृतम् ।&#x9;040a&lt;br&gt;&#xA;आचार्य उक्तो भवता हतः कुञ्जर इत्युत ॥&#x9;040c&lt;br&gt;&#xA;ततः शस्त्रं समुत्सृज्य निर्ममो गतचेतनः ।&#x9;041a&lt;br&gt;&#xA;आसीत्सुविह्वलो राजन्यथा दृष्टस्त्वया विभुः ॥&#x9;041c&lt;br&gt;&#xA;स तु शोकसमाविष्टो विमुखः पुत्रवत्सलः ।&#x9;042a&lt;br&gt;&#xA;शाश्वतं धर्ममुत्सृज्य गुरुः शिष्येण घातितः ॥&#x9;042c&lt;br&gt;&#xA;न्यस्तशस्त्रमधर्मेण घातयित्वा गुरुं भवान् ।&#x9;043a&lt;br&gt;&#xA;रक्षत्विदानीं सामात्यो यदि शक्तोसि पार्षतम् ॥&#x9;043c&lt;br&gt;&#xA;ग्रस्तमाचार्यपुत्रेण क्रुद्धेन हतबन्धुना ।&#x9;044a&lt;br&gt;&#xA;सर्वे वयं परित्रातुं न शक्ष्यामोऽद्य पार्षतम् ॥&#x9;044c&lt;br&gt;&#xA;सौहार्दं सर्वभूतेषु यः करोत्यतिमानुषः ।&#x9;045a&lt;br&gt;&#xA;सोऽद्य केशग्रहं श्रुत्वा पितुर्धक्ष्यति नो रणे ॥&#x9;045c&lt;br&gt;&#xA;विक्रोशमाने हि मयि भृशमाचार्यगृद्धिनि ।&#x9;046a&lt;br&gt;&#xA;अपाकीर्य स्वयं धर्मं शिष्येण निहतो गुरुः ॥&#x9;046c&lt;br&gt;&#xA;यदा गतं वयो भूयः शिष्टमल्पतरं च नः ।&#x9;047a&lt;br&gt;&#xA;तस्येदानीं विरोधोऽयमधर्मोऽयं कृतो महान् ॥&#x9;047c&lt;br&gt;&#xA;पितेव नित्यं सौहार्दात्पितेव हि च धर्मतः ।&#x9;048a&lt;br&gt;&#xA;सोऽल्पकालस्य राज्यस्य कारणाद्घातितो गुरुः ॥&#x9;048c&lt;br&gt;&#xA;धृतराष्ट्रेण भीष्माय द्रोणाय च विशाम्पते ।&#x9;049a&lt;br&gt;&#xA;विसृष्टा पृथिवी सर्वा सह पुत्रैश्च तत्परैः ॥&#x9;049c&lt;br&gt;&#xA;सम्प्राप्य तादृशीं वृत्तिं सत्कृतः सततं परैः ।&#x9;050a&lt;br&gt;&#xA;अब्रवीत्सततं पुत्रान्मामेवाभ्यधिकं गुरुः ॥&#x9;050c&lt;br&gt;&#xA;अवेक्षमाणस्त्वां मां च न्यस्तास्त्रश्चाहवे हतः ।&#x9;051a&lt;br&gt;&#xA;न त्वेनं युध्यमानं वै हन्यादपि शतक्रतुः ॥&#x9;051c&lt;br&gt;&#xA;तस्याचार्यस्य वृद्धस्य द्रोहो नित्योपकारिणः ।&#x9;052a&lt;br&gt;&#xA;कृतो ह्यनार्यैरस्माभी राज्यार्थे लुब्धबुद्धिभिः ॥&#x9;052c&lt;br&gt;&#xA;अहो बत महत्पापं कृतं कर्म सुदारुणम् ।&#x9;053a&lt;br&gt;&#xA;यद्राज्यसुखलोभेन द्रोणोऽयं साधुघातितः ॥&#x9;053c&lt;br&gt;&#xA;पुत्रान्भ्रातॄन्पितॄन्दाराञ्जीवितं चैव वासविः ।&#x9;054a&lt;br&gt;&#xA;त्यजेत्सर्वं मम प्रेम्णा जानात्येवं हि मे गुरुः ॥&#x9;054c&lt;br&gt;&#xA;स मया राज्यकामेन हन्यमानो ह्युपेक्षितः ।&#x9;055a&lt;br&gt;&#xA;तस्मादर्वाक्शिरा राजन्प्राप्तोऽस्मि नरकं प्रभो ॥&#x9;055c&lt;br&gt;&#xA;ब्राह्मणं वृद्धमाचार्यं न्यस्तशस्त्रं महामुनिम् ।&#x9;056a&lt;br&gt;&#xA;घातयित्वाऽद्य राज्यार्थे मृतं श्रेयो न जीवितम् ॥ ॥&#x9;056c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/198/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/198/</guid>
      <description>&lt;p&gt;श्रीः&#xA;अध्यायः 198&#xA;साधिक्षेपमश्वत्थामतो युधिष्ठिरं भीषयन्तं पार्थं प्रति भीमेन सामर्षमात्मबलवर्णनादिपूर्वकं स्वेनाश्वत्थामादिविजयप्रतिज्ञानम् ॥ 1 ॥ धृष्टद्युम्नेनाप्यर्जुनं प्रति सक्रोधं क्षात्रधर्मादिकथनपूर्वकं स्वकृतद्रोणवधस्य धार्मिकत्वकथनम् ॥ 2 ॥&#xA;सञ्जय उवाच &#x9;001&lt;br&gt;&#xA;अर्जुनस्य वचः श्रुत्वा नोचुस्तत्र महारथाः ।&#x9;001a&lt;br&gt;&#xA;अप्रियं वा प्रियं वाऽपि महाराज धनञ्जयम् ॥&#x9;001c&lt;br&gt;&#xA;ततः क्रुद्धो महाबाहुर्भीमसेनोऽभ्यभाषत ।&#x9;002a&lt;br&gt;&#xA;कुत्सयन्निव कौन्तेयमर्जुनं भरतर्षभ ॥&#x9;002c&lt;br&gt;&#xA;मुनिर्यथाऽरण्यगतो भाषते धर्मसंहितम् ।&#x9;003a&lt;br&gt;&#xA;न्यस्तदण्डो यथा पार्थं ब्राह्मणः संशितव्रतः ॥&#x9;003c&lt;br&gt;&#xA;क्षतत्राता क्षताज्जीवन्क्षन्ता स्त्रीष्वपि साधुषु ।&#x9;004a&lt;br&gt;&#xA;क्षत्रियः क्षितिमाप्नोति क्षिप्रं धर्मं यशः श्रियः ॥&#x9;004c&lt;br&gt;&#xA;स भवान्क्षत्रियगुणैर्युक्तः सर्वैः कुलोद्वहः ।&#x9;005a&lt;br&gt;&#xA;अविपश्चिद्यथा वाचं व्याहरन्नाद्य शोभसे ॥&#x9;005c&lt;br&gt;&#xA;पराक्रमस्ते कौन्तेय शक्रस्येव शचीपतेः ।&#x9;006a&lt;br&gt;&#xA;न चातिवर्तसे धर्मं वेलामिव महोदधिः ॥&#x9;006c&lt;br&gt;&#xA;न पूजयेत्त्वां कोन्वद्य यत्त्रयोदशवार्षिकम् ।&#x9;007a&lt;br&gt;&#xA;अमर्षं पृष्ठतः कृत्वा धर्ममेवाभिकाङ्क्षसे ॥&#x9;007c&lt;br&gt;&#xA;दिष्ट्या तात मनस्तेऽद्य स्वधर्ममनुवर्तते ।&#x9;008a&lt;br&gt;&#xA;आनृशंस्ये च ते दिष्ट्या बुद्धिः सततमच्युत ॥&#x9;008c&lt;br&gt;&#xA;यत्तु धर्मप्रवृत्तस्य हृतं राज्यमधर्मतः ।&#x9;009a&lt;br&gt;&#xA;द्रौपदी च परामृष्टा सभामानीय शत्रुभिः ॥&#x9;009c&lt;br&gt;&#xA;वनं प्रव्राजिताश्चास्म वल्कलाजिनवाससः ।&#x9;010a&lt;br&gt;&#xA;अनर्हमाणास्तं भावं त्रयोदश समाः परैः ॥&#x9;010c&lt;br&gt;&#xA;&#39;बहूनि क्षाम्य शत्रूणां सत्यधर्मरता वयम् ।&#x9;011a&lt;br&gt;&#xA;तथा तन्मर्षयित्वा तु यथा ते उत्पथे स्थिताः ॥&#39;&#x9;011c&lt;br&gt;&#xA;एतान्यमर्षस्थानानि मर्षितानि त्वयाऽघन ।&#x9;012a&lt;br&gt;&#xA;क्षत्रधर्मप्रसक्तेन सर्वमेतदनुष्ठितम् ॥&#x9;012c&lt;br&gt;&#xA;तमधर्ममपाकृष्टं स्मृत्वाऽद्य सहितस्त्वया ।&#x9;013a&lt;br&gt;&#xA;सानुबन्धान्हनिष्यामि क्षुद्रान्राज्यहरानहम् ॥&#x9;013c&lt;br&gt;&#xA;त्वया हि कथितं पूर्वं युद्धायाभ्यागता वयम् ।&#x9;014a&lt;br&gt;&#xA;घटामहे यथाशक्ति त्वं तु नोऽद्य जुगुप्ससे ॥&#x9;014c&lt;br&gt;&#xA;स्वधर्मं नेच्छसे ज्ञातुं वृथा वचनमेव ते ।&#x9;015a&lt;br&gt;&#xA;भयार्दितानामस्माकं वाचा मर्माणि कृन्तसि ॥&#x9;015c&lt;br&gt;&#xA;वपन्व्रणे क्षारमिव क्षतानां शत्रुकर्शन ।&#x9;016a&lt;br&gt;&#xA;विदीर्यते मे हृदयं त्वया वाक्शल्यपीडितम् ॥&#x9;016c&lt;br&gt;&#xA;अधर्ममेनं विपुलं धार्मिकः सन्न बुध्यसे ।&#x9;017a&lt;br&gt;&#xA;यत्त्वमात्मानमस्मांश्च प्रशंस्यान्न प्रशंससि ॥&#x9;017c&lt;br&gt;&#xA;वासुदेवे स्थिते चापि द्रोणपुत्रं प्रशंससि ।&#x9;018a&lt;br&gt;&#xA;यः कलां षोडशीं पूर्णां धनञ्जय न तेऽर्हति ॥&#x9;018c&lt;br&gt;&#xA;स्वयमेवात्मनो दोषान्ब्रुवाणः किं न लज्जसे ॥&#x9;019ac&lt;br&gt;&#xA;&#39;मम नागायुतं पार्थ बलं बाह्वोर्विधीयते ।&#39;&#x9;020a&lt;br&gt;&#xA;दारयेयं महीं क्रोधाद्विकिरेयं च पर्वतान् ॥&#x9;020c&lt;br&gt;&#xA;आविध्यैतां गदां गुर्वीं भीमां काञ्चनमालिनीम् ।&#x9;021a&lt;br&gt;&#xA;गिरिप्रकाशान्क्षितिजान्भञ्जेयमनिलो यथा ॥&#x9;021c&lt;br&gt;&#xA;द्रावयेयं शरैश्चापि सेन्द्रान्देवान्समागतान् ।&#x9;022a&lt;br&gt;&#xA;सराक्षसगणान्पार्थ सासुरोरगमानवान् ॥&#x9;022c&lt;br&gt;&#xA;स त्वमेवंविधं जानन्भ्रातरं मां नरर्षभ ।&#x9;023a&lt;br&gt;&#xA;द्रोणपुत्राद्भयं कर्तुं नार्हस्यमितविक्रम ॥&#x9;023c&lt;br&gt;&#xA;अथवा तिष्ठ बीभत्सो सह सर्वैः सहोदरैः ।&#x9;024a&lt;br&gt;&#xA;अहमेनं गदापाणिर्जेष्याम्येको महाहवे ॥&#x9;024c&lt;br&gt;&#xA;ततः पाञ्चालराजस्य पुत्रः पार्थमथाब्रवीत् ।&#x9;025a&lt;br&gt;&#xA;सङ्क्रुद्धमिव नर्दन्तं हिरण्यकशिपुर्हरिम् ॥&#x9;025c&lt;br&gt;&#xA;धृष्टद्युम्न उवाच &#x9;026&lt;br&gt;&#xA;बीभत्सो विप्रकर्माणि विहितानि मनीषिभिः ।&#x9;026a&lt;br&gt;&#xA;याजनाध्यापने दानं यथा यज्ञप्रतिग्रहौ ॥&#x9;026c&lt;br&gt;&#xA;षष्ठमध्ययनं नाम तेषां कस्मिन्प्रतिष्ठितः ।&#x9;027a&lt;br&gt;&#xA;हतो द्रोणो मया ह्येवं किं मां पार्थ विगर्हसे ॥&#x9;027c&lt;br&gt;&#xA;अपक्रान्तः स्वधर्माच्च क्षात्रधर्मं व्यपाश्रितः ।&#x9;028a&lt;br&gt;&#xA;अधर्मेण हतस्तस्मादस्त्रेण क्षुद्रकर्मकृत् ॥&#x9;028c&lt;br&gt;&#xA;तथा मायां प्रयुञ्जानमसह्यं ब्राह्मणब्रुवम् ।&#x9;029a&lt;br&gt;&#xA;प्रतिमायी निहन्याद्यो न युक्तं पार्थ तत्र किम् ॥&#x9;029c&lt;br&gt;&#xA;तस्मिंस्तथा मया शस्ते यदि द्रौणायनी रुषा ।&#x9;030a&lt;br&gt;&#xA;कुरुते भैरवं नादं तत्र किं मम हीयते ॥&#x9;030c&lt;br&gt;&#xA;न चाद्भुतमिदं मन्ये यद्द्रौणिश्चात्र गर्जति ।&#x9;031a&lt;br&gt;&#xA;घातयिष्यति कौरव्यान्परित्रातुमशक्नुवन् ॥&#x9;031c&lt;br&gt;&#xA;यच्च मां धार्मिको भूत्वा ब्रवीषि गुरुघातिनम् ।&#x9;032a&lt;br&gt;&#xA;तदर्थमहमुत्पन्नः पाञ्चाल्यस्य सुतोऽनलात् ॥&#x9;032c&lt;br&gt;&#xA;यस्य कार्यमकार्यं वा युध्यतः स्यात्समं रणे ।&#x9;033a&lt;br&gt;&#xA;तं कथं ब्राह्मणं ब्रूयाः क्षत्रियं वा धनञ्जय ॥&#x9;033c&lt;br&gt;&#xA;यो ह्यनस्त्रविदो हन्याद्ब्रह्मास्त्रैः क्रोधमूर्च्छितः ।&#x9;034a&lt;br&gt;&#xA;सर्वोपायैर्न स कथं वध्यः पुरुषसत्तम ॥&#x9;034c&lt;br&gt;&#xA;विशेषात्पितृहन्ता मे न स वध्यः कथं मया ।&#x9;035a&lt;br&gt;&#xA;योऽयं पापः सुदुर्मेधा बान्धवान्युधि जघ्निवान् ।&#x9;035c&lt;br&gt;&#xA;तस्य विप्रब्रुववधे कथं पापं भवेन्मम ॥&#39;&#x9;035e&lt;br&gt;&#xA;विधर्मिणं धर्मविद्भिः प्रोक्तं तेषां विषोपमम् ।&#x9;036a&lt;br&gt;&#xA;जानन्धर्मार्थतत्त्वज्ञ किं मामर्जुन गर्हसे ॥&#x9;036c&lt;br&gt;&#xA;नृशंसः स मयाऽऽक्रम्य रथ एव निपातितः ।&#x9;037a&lt;br&gt;&#xA;तन्मामनिन्द्यं बीभत्सो किमर्थं नाभिनन्दसे ॥&#x9;037c&lt;br&gt;&#xA;कालानलसमं पार्थ ज्वलनार्कविषोपमम् ।&#x9;038a&lt;br&gt;&#xA;भीमं द्रोणशिरश्छिन्नं न प्रशंससि मे कथम् ॥&#x9;038c&lt;br&gt;&#xA;योऽसौ ममैव नान्यस्य बान्धवान्युधि जघ्निवान् ।&#x9;039a&lt;br&gt;&#xA;छित्त्वाऽपि तस्य मूर्धानं नैवास्मि विगतज्वरः ॥&#x9;039c&lt;br&gt;&#xA;तच्च मे कृन्तते मर्म यन्न तस्य शिरो मया ।&#x9;040a&lt;br&gt;&#xA;निषादविषये क्षिप्तं जयद्रथशिरो यथा ॥&#x9;040c&lt;br&gt;&#xA;अथावधश्च शत्रूणामधर्मः श्रूयतेऽर्जुन ।&#x9;041a&lt;br&gt;&#xA;क्षत्रियस्य हि धर्मोऽयं हन्याद्धन्येत वा पुनः ॥&#x9;041c&lt;br&gt;&#xA;स शत्रुर्निहतः सङ्ख्ये मया धर्मेण पाण्डव ।&#x9;042a&lt;br&gt;&#xA;यथा त्वया हतः शूरो भगदत्तः पितुः सखा ॥&#x9;042c&lt;br&gt;&#xA;पितामहं रणे हत्वा मन्यसे धर्ममात्मनः ।&#x9;043a&lt;br&gt;&#xA;मया शत्रौ हते कस्मात्पापे धर्मं न मन्यसे ॥&#x9;043c&lt;br&gt;&#xA;सम्बन्धावनतं पार्थ न मां त्वं वक्तुमर्हसि ।&#x9;044a&lt;br&gt;&#xA;स्वगात्रकृतसोपानं निषण्णमिव दन्तिनम् ॥&#x9;044c&lt;br&gt;&#xA;क्षमामि ते सर्वमेव वाग्व्यतिक्रममर्जुन ।&#x9;045a&lt;br&gt;&#xA;द्रौपद्या द्रौपदेयानां कृते नान्येन हेतुना ॥&#x9;045c&lt;br&gt;&#xA;कुलक्रमागतं वैरं ममाचार्येण विश्रुतम् ।&#x9;046a&lt;br&gt;&#xA;तथा जानात्ययं लोको न यूयं पाण्डुनन्दनाः ॥&#x9;046c&lt;br&gt;&#xA;नानृती पाण्डवो ज्येष्ठो नाहं वाऽधार्मिकोऽर्जुन ।&#x9;047a&lt;br&gt;&#xA;&#39;न क्षत्रिय इति प्राहुर्यो न हन्ति रणाजिरे ॥&#x9;047c&lt;br&gt;&#xA;पितरं वा गुरुं वाऽपि जिघांसुं पुत्रशिष्ययोः ।&#x9;048a&lt;br&gt;&#xA;जिह्मेन वाऽप्यजिह्मेन हन्यादेवाविचारयन् ॥&#x9;048c&lt;br&gt;&#xA;इत्युक्तं ब्रह्मणा पूर्वं क्षत्रियाणां द्विषद्वधे ।&#x9;049a&lt;br&gt;&#xA;तस्माच्छिष्येण निहतः शत्रुर्मे ब्राह्मणब्रुवः ॥&#x9;049c&lt;br&gt;&#xA;यः क्षत्रियसुतो हन्यात्पितरं वा गुरुं च वा ।&#x9;050a&lt;br&gt;&#xA;अनिष्टं क्षत्रियो हन्यात्स वै क्षत्रिय उच्यते ।&#39;&#x9;050c&lt;br&gt;&#xA;शिष्यद्रोही हतः पापो युध्यस्व विजयस्तव ॥ ॥&#x9;050e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/199/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/199/</guid>
      <description>&lt;p&gt;श्रीः&#xA;अध्यायः 199&#xA;सात्यकिनिष्ठुरभाषणरुष्टेन धृष्टद्युम्नेन समर्मोद्घाटनं तद्गर्हणम् ॥ 1 ॥ धृष्टद्युम्नजिघांसया गदामुद्यम्यापततः सात्यकेः कृष्णचोदितेन भीमेन निवारणम् ॥ 2 ॥ सर्वेषां पुनर्युद्धोद्यमः ॥ 3 ॥&#xA;धृतराष्ट्र उवाच &#x9;001&lt;br&gt;&#xA;साङ्गा वेदा यथान्यायं येनाधीता महात्मना ।&#x9;001a&lt;br&gt;&#xA;यस्मिन्साक्षाद्धनुर्वेदो ह्रीनिषेवे प्रतिष्ठितः ॥&#x9;001c&lt;br&gt;&#xA;यस्य प्रसादात्कुर्वन्ति कर्माणि पुरुषर्षभाः ।&#x9;002a&lt;br&gt;&#xA;अमानुषाणि सङ्ग्रामे देवैरसुकराणि च ॥&#x9;002c&lt;br&gt;&#xA;तस्मिन्नाक्रुश्यति द्रोणे समक्षं पापकर्मणा ।&#x9;003a&lt;br&gt;&#xA;नीचं कर्म कृतं तेन क्षुद्रेण गुरुघातिना ॥&#x9;003c&lt;br&gt;&#xA;नामर्षं तत्र कुर्वन्ति धिक्क्षात्रं धिगमर्षिताम् ॥&#x9;004ac&lt;br&gt;&#xA;पार्थाः सर्वे च राजानः पृथिव्यां ये धनुर्धराः ।&#x9;005a&lt;br&gt;&#xA;श्रुत्वा किमाहुः पाञ्चाल्यं तन्ममाचक्ष्व सञ्जय ॥&#x9;005c&lt;br&gt;&#xA;सञ्जय उवाच &#x9;006&lt;br&gt;&#xA;श्रुत्वा द्रुपदपुत्रस्य ता वाचः क्रूरकर्मणः ।&#x9;006a&lt;br&gt;&#xA;तूष्णीं बभूवू राजानः सर्व एव विशाम्पते ॥&#x9;006c&lt;br&gt;&#xA;अर्जुनस्तु कटाक्षेण जिह्मं विप्रेक्ष्य पार्षतम् ।&#x9;007a&lt;br&gt;&#xA;सबाष्पमतिनिःश्वस्य धिग्धिगित्येव चाब्रवीत् ॥&#x9;007c&lt;br&gt;&#xA;युधिष्ठिरश्च भीमश्च यमौ कृष्णस्तथाऽपरे ।&#x9;008a&lt;br&gt;&#xA;आसन्सुव्रीडिता राजन्सात्यकिस्त्वब्रवीदिदम् ॥&#x9;008c&lt;br&gt;&#xA;नेहास्ति पुरुषः कश्चिद्य इमं पापपूरुषम् ।&#x9;009a&lt;br&gt;&#xA;भाषमाणमकल्याणं शीघ्रं हन्यान्नराधमम् ॥&#x9;009c&lt;br&gt;&#xA;एते त्वां पाण्डवाः सर्वे कुत्सयन्ति विवित्सया ।&#x9;010a&lt;br&gt;&#xA;कर्मणा तेन पापेन श्वपाकं ब्राह्मणा इव ॥&#x9;010c&lt;br&gt;&#xA;एतत्कृत्वा महत्पापं निन्दितः सर्वसाधुभिः ।&#x9;011a&lt;br&gt;&#xA;न लज्जसे कथं वक्तुं समितिं प्राप्य शोभनाम् ॥&#x9;011c&lt;br&gt;&#xA;कथं च शतधा जिह्वा न ते मूर्धा च दीर्यते ।&#x9;012a&lt;br&gt;&#xA;गुरुमाक्रोशतः क्षुद्र न चाधर्मेण पात्यसे ॥&#x9;012c&lt;br&gt;&#xA;वाच्यस्त्वमसि पार्थैश्च सर्वैश्चान्धकवृष्णिभिः ।&#x9;013a&lt;br&gt;&#xA;यत्कर्म कलुषं कृत्वा श्लाघसे जनसंसदि ॥&#x9;013c&lt;br&gt;&#xA;अकार्यं तादृशं कृत्वा पुनरेव गुरुं क्षिपन् ।&#x9;014a&lt;br&gt;&#xA;वध्यस्त्वं न त्वयार्थोऽस्ति मुहूर्तमपि जीवता ॥&#x9;014c&lt;br&gt;&#xA;कस्त्वेतद्व्यवसेत्पापं त्वदन्यः पुरुषाधम ।&#x9;015a&lt;br&gt;&#xA;निगृह्य केशेषु वधं गुरोर्धर्मात्मनः सतः ॥&#x9;015c&lt;br&gt;&#xA;सप्तावरे तथा पूर्वे बान्धवास्ते निमज्जिताः ।&#x9;016a&lt;br&gt;&#xA;यशसा च परित्यक्तास्त्वां प्राप्य कुलपांसनम् ॥&#x9;016c&lt;br&gt;&#xA;उक्तवांश्चापि यत्पार्थे भीष्मं प्रति नरर्षभ ।&#x9;017a&lt;br&gt;&#xA;तथान्तो विहितस्तेन स्वयमेव महात्मना ॥&#x9;017c&lt;br&gt;&#xA;तस्यापि तव सोदर्यो निहन्ता पापकृत्तमः ।&#x9;018a&lt;br&gt;&#xA;नान्यः पाञ्चालपुत्रेभ्यो विद्यते भुवि पापकृत् ॥&#x9;018c&lt;br&gt;&#xA;स चापि सृष्टः पित्रा ते भीष्मस्यान्तकरः किल ।&#x9;019a&lt;br&gt;&#xA;शिखण्डी रक्षितस्तेन स च मृत्युर्महात्मनः ॥&#x9;019c&lt;br&gt;&#xA;पाञ्चालाश्चलिता धर्मात्क्षुद्रा मित्रगुरुद्रुहः ।&#x9;020a&lt;br&gt;&#xA;त्वां प्राप्य सहसोदर्यं धिक्कृतं सर्वसाधुभिः ॥&#x9;020c&lt;br&gt;&#xA;पुनश्चेदीदृशीं वाचं मत्समीपे वदिष्यसि ।&#x9;021a&lt;br&gt;&#xA;शिरस्ते पोथयिष्यामि गदया वज्रकल्पया ॥&#x9;021c&lt;br&gt;&#xA;त्वां च ब्रह्महणं दृष्ट्वा जनः सूर्यमवेक्षते ।&#x9;022a&lt;br&gt;&#xA;ब्रह्महत्या हि ते पापं प्रायश्चित्तार्थमात्मनः ॥&#x9;022c&lt;br&gt;&#xA;पाञ्चालक सुदुर्वृत्त ममैव गुरुमग्रतः ।&#x9;023a&lt;br&gt;&#xA;गुरोर्गुरुं च भूयोऽपि क्षिपन्नैव हि लज्जसे ॥&#x9;023c&lt;br&gt;&#xA;तिष्ठतिष्ठ सहस्वैकं गदापातमिमं मम ।&#x9;024a&lt;br&gt;&#xA;तव चापि सहिष्येऽहं गदापाताननेकशः ॥&#x9;024c&lt;br&gt;&#xA;सात्वतेनैवमाक्षिप्तः पार्षतः परुषाक्षरम् ।&#x9;025a&lt;br&gt;&#xA;संरब्धं सात्यकिं प्राह सङ्क्रुद्धः प्रहसन्निव ॥&#x9;025c&lt;br&gt;&#xA;धृष्टद्युम्न उवाच &#x9;026&lt;br&gt;&#xA;श्रूयते श्रूयते चेति क्षम्यते चेति माधव ।&#x9;026a&lt;br&gt;&#xA;सदाऽनार्योऽशुभः साधुं पुरुषं क्षेप्तुमिच्छति ॥&#x9;026c&lt;br&gt;&#xA;क्षमा प्रशस्यते लोके न तु पापोऽर्हति क्षमाम् ।&#x9;027a&lt;br&gt;&#xA;क्षमावन्तं हि पापात्मा जितोऽयमिति मन्यते ॥&#x9;027c&lt;br&gt;&#xA;स त्वं क्षुद्रसमाचारो नीचात्मा पापनिश्चयः ।&#x9;028a&lt;br&gt;&#xA;आकेशाग्रान्नखाग्राच्च वक्तव्यो वक्तुमिच्छसि ॥&#x9;028c&lt;br&gt;&#xA;&#39;वरं हि ते मृतिः पाप न च ते चित्तमीदृशम् ।&#x9;029a&lt;br&gt;&#xA;श्रोतुं वक्तव्यतामूलं नीचाचाराश्च मानवाः ।&#x9;029c&lt;br&gt;&#xA;परान्क्षिपन्ति दोषेण स्वेषु दोषेष्वदृष्टयः ॥&#39;&#x9;029e&lt;br&gt;&#xA;यः स भूरिश्रवाश्छिन्नभुजः प्रायगतस्त्वया ।&#x9;030a&lt;br&gt;&#xA;वार्यमाणेन हि हतस्ततः पापतरं नु किम् ॥&#x9;030c&lt;br&gt;&#xA;प्रेषमाणो मया द्रोणो दिव्येनास्त्रेण संयुगे ।&#x9;031a&lt;br&gt;&#xA;विसृष्टशस्त्रो निहतः किं तत्र क्रूर दुष्कृतम् ॥&#x9;031c&lt;br&gt;&#xA;अयुध्यमानं यस्त्वाजौ तथा प्रायगतं मुनिम् ।&#x9;032a&lt;br&gt;&#xA;छिन्नबाहुं परैर्हन्यात्सात्यके स कथं वदेत् ॥&#x9;032c&lt;br&gt;&#xA;निहत्य त्वां पदा भूमौ स विकर्षति वीर्यवान् ।&#x9;033a&lt;br&gt;&#xA;किं तदा न निहंस्येनं भूत्वा पुरुषसत्तमः ॥&#x9;033c&lt;br&gt;&#xA;त्वया पुनरनार्येण पूर्वं पार्थेन निर्जितः ।&#x9;034a&lt;br&gt;&#xA;यदा तदा हतः शूरः सौमदत्तिः प्रतापवान् ॥&#x9;034c&lt;br&gt;&#xA;यत्रयत्र तु पाण्डूनां द्रोणो द्रावयते चमूम् ।&#x9;035a&lt;br&gt;&#xA;किरञ्छरसहस्राणि तत्रतत्र प्रयाम्यहम् ॥&#x9;035c&lt;br&gt;&#xA;स त्वमेवंविधं कृत्वा कर्म चण्डालवत्स्वयम् ।&#x9;036a&lt;br&gt;&#xA;वक्तुमर्हसि वक्तव्यः कस्मात्त्वं परुषाण्यथ ॥&#x9;036c&lt;br&gt;&#xA;कर्ता त्वं कर्मणो ह्यस्य नाहं वृष्णिकुलाधम ।&#x9;037a&lt;br&gt;&#xA;पापानां च त्वमावासः कर्मणां मा पुनर्वद ॥&#x9;037c&lt;br&gt;&#xA;जोषमास्व न मां भूयो वक्तुमर्हस्यतः परम् ।&#x9;038a&lt;br&gt;&#xA;अधरोत्तरमेतद्धि यन्मां त्वं वक्तुमर्हसि ॥&#x9;038c&lt;br&gt;&#xA;अथ वक्ष्यसि मां मौर्ख्याद्भूयः परुषमीदृशम् ।&#x9;039a&lt;br&gt;&#xA;गमयिष्यामि बाणैस्त्वां युधि वैवस्वतक्षयम् ॥&#x9;039c&lt;br&gt;&#xA;न चैव मूर्ख धर्मेण केवलेनैव शक्यते ।&#x9;040a&lt;br&gt;&#xA;तेषामपि ह्यधर्मेण चेष्टितं शृणु यादृशम् ॥&#x9;040c&lt;br&gt;&#xA;वञ्चितः पाण्डवः पूर्वमधर्मेण युधिष्ठिरः ।&#x9;041a&lt;br&gt;&#xA;द्रौपदी च परिक्लिष्टा तथाऽधर्मेण सात्यके ॥&#x9;041c&lt;br&gt;&#xA;प्रव्राजिता वनं सर्वे पाण्डवाः सह कृष्णया ।&#x9;042a&lt;br&gt;&#xA;सर्वस्वमपकृष्टं च तथाऽधर्मेण बालिश ॥&#x9;042c&lt;br&gt;&#xA;अधर्मेणापकृष्टश्च मद्रराजः परैरितः ।&#x9;043a&lt;br&gt;&#xA;अधर्मेण तथा बालः सौभद्रो विनिपातितः ॥&#x9;043c&lt;br&gt;&#xA;इतोऽप्यधर्मेण हतो भीष्मः परपुरञ्जयः ।&#x9;044a&lt;br&gt;&#xA;भूरिश्रवा ह्यधर्मेण त्वया धर्मविदा हतः ॥&#x9;044c&lt;br&gt;&#xA;एवं परैराचरितं पाण्डवेयैश्च संयुगे ।&#x9;045a&lt;br&gt;&#xA;रक्षमाणैर्जयं वीरैर्धर्मज्ञैरपि सात्वत ॥&#x9;045c&lt;br&gt;&#xA;दुर्ज्ञेयः स परो धर्मस्तथाऽधर्मश्च दुर्विदः ।&#x9;046a&lt;br&gt;&#xA;युध्यस्व कौरवैः सार्धं मा गाः पितृनिवेशनम् ॥&#x9;046c&lt;br&gt;&#xA;सञ्जय उवाच &#x9;047&lt;br&gt;&#xA;एवमादीनि वाक्यानि क्रूराणि परुषाणि च ।&#x9;047a&lt;br&gt;&#xA;श्रावितः सात्यकिः श्रीमानाकम्पित इवाभवत् ॥&#x9;047c&lt;br&gt;&#xA;तच्छ्रुत्वा क्रोधताम्राक्षः सात्यकिस्त्वाददे गदाम् ।&#x9;048a&lt;br&gt;&#xA;विनिःश्वस्य यथा सर्पः प्रणिधाय रथे धनुः ॥&#x9;048c&lt;br&gt;&#xA;ततोऽभिपत्य पाञ्चाल्यं संरम्भेणेदमब्रवीत् ।&#x9;049a&lt;br&gt;&#xA;न त्वां वक्ष्यामि परुषं हनिष्ये त्वां वधक्षमम् ॥&#x9;049c&lt;br&gt;&#xA;तमापतन्तं सहसा महाबलममर्षणम् ।&#x9;050a&lt;br&gt;&#xA;पाञ्चाल्यायाभिसङ्क्रुद्धमन्तकायान्तकोपमम् ॥&#x9;050c&lt;br&gt;&#xA;चोदितो वासुदेवेन भीमसेनो महाबलः ।&#x9;051a&lt;br&gt;&#xA;अवप्लुत्य रथात्तूर्णं बाहुभ्यां समवारयत् ॥&#x9;051c&lt;br&gt;&#xA;द्रवमाणं तथा क्रुद्धं सात्यकिं पाण्डवो बली ।&#x9;052a&lt;br&gt;&#xA;प्रस्पन्दमानमादाय जगाम बलिनं बलात् ॥&#x9;052c&lt;br&gt;&#xA;स्थित्वा विष्टभ्य चरणौ भीमेन शिनिपुङ्गवः ।&#x9;053a&lt;br&gt;&#xA;निगृहीतः पदे षष्ठे बलेन बलिनां वरः ॥&#x9;053c&lt;br&gt;&#xA;अवरुह्य रथात्तूर्णं ध्रियमाणं बलीयसा ।&#x9;054a&lt;br&gt;&#xA;उवाच श्लक्ष्णया वाचा सहदेवो विशाम्पते ॥&#x9;054c&lt;br&gt;&#xA;अस्माकं पुरुषव्याघ्र मित्रमन्यन्न विद्यते ।&#x9;055a&lt;br&gt;&#xA;परमन्धकवृष्णिभ्यः पाञ्चलेभ्यश्च मारिष ॥&#x9;055c&lt;br&gt;&#xA;तथैवान्धकवृष्णीनां तथैव च विशेषतः ।&#x9;056a&lt;br&gt;&#xA;कृष्णस्य च तथाऽस्मत्तो मित्रमन्यन्न विद्यते ॥&#x9;056c&lt;br&gt;&#xA;पाञ्चालानां च वार्ष्णेय समुद्रान्तां विचिन्वताम् ।&#x9;057a&lt;br&gt;&#xA;नान्यदस्ति परं मित्रं यथा पाण्डववृष्णयः ॥&#x9;057c&lt;br&gt;&#xA;स भवानीदृशं मित्रं मन्यते च यथा भवान् ।&#x9;058a&lt;br&gt;&#xA;भवन्तश्च यथाऽस्माकं भवतां च तथा वयम् ॥&#x9;058c&lt;br&gt;&#xA;स एवं सर्वधर्मज्ञ मित्रधर्ममनुस्मरन् ।&#x9;059a&lt;br&gt;&#xA;नियच्छ मन्युं पाञ्चाल्यात्प्रशाम्य शिनिपुङ्गव ॥&#x9;059c&lt;br&gt;&#xA;पार्षतस्य क्षम त्वं वै क्षमतां पार्षतश्च ते ।&#x9;060a&lt;br&gt;&#xA;वयं क्षमयितारश्च किमन्यत्र शमाद्भवेत् ॥&#x9;060c&lt;br&gt;&#xA;प्रशाम्यमाने शैनेये सहदेवेन मारिष ।&#x9;061a&lt;br&gt;&#xA;पाञ्चालराजस्य सुतः प्रहसन्निदमब्रवीत् ॥&#x9;061c&lt;br&gt;&#xA;मुञ्चमुञ्च शिनेः पौत्रं भीम युद्धमदान्वितम् ।&#x9;062a&lt;br&gt;&#xA;आसादयतु मामेष धराधरमिवानिलः ॥&#x9;062c&lt;br&gt;&#xA;यावदस्य शितैर्बाणैः संरम्भं विनयाम्यहम् ।&#x9;063a&lt;br&gt;&#xA;युद्धश्रद्धां च कौन्तेय जीवितं चास्य संयुगे ॥&#x9;063c&lt;br&gt;&#xA;किं नु शक्यं मया कर्तुं यत्कार्यमिदमुच्यताम् ।&#x9;064a&lt;br&gt;&#xA;सुमहत्पाण्डुपुत्राणामायान्त्येते हि कौरवाः ॥&#x9;064c&lt;br&gt;&#xA;अथवा फल्गुनः सर्वान्वारयिष्यति संयुगे ।&#x9;065a&lt;br&gt;&#xA;अहमप्यस्य मूर्धानं पातयिष्यामि सायकैः ॥&#x9;065c&lt;br&gt;&#xA;मन्यते च्छिन्नबाहुं मां भूरिश्रवसमाहवे ।&#x9;066a&lt;br&gt;&#xA;उत्सृजैनमहं चैनमेष वा मां हनिष्यति ॥&#x9;066c&lt;br&gt;&#xA;शृण्वन्पाञ्चालवाक्यानि सात्यकिः सर्पवच्छ्वसन् ।&#x9;067a&lt;br&gt;&#xA;भीमबाह्वन्तरे सक्तो विस्फुरत्यनिशं बली ॥&#x9;067c&lt;br&gt;&#xA;तौ वृषाविव नर्दन्तौ बलिनौ बाहुशालिनौ ।&#x9;068a&lt;br&gt;&#xA;त्वरया वासुदेवश्च धर्मराजश्च मारिष ।&#x9;068c&lt;br&gt;&#xA;यत्नेन महता वीरौ वारयामासतुस्ततः ॥&#x9;068e&lt;br&gt;&#xA;निवार्य परमेष्वासौ कोपसंरक्तलोचनौ ।&#x9;069a&lt;br&gt;&#xA;युयुत्सूनपरान्सङ्ख्ये प्रतीयुः क्षत्रियर्षभाः ॥ ॥&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/200/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/200/</guid>
      <description>&lt;p&gt;श्रीः&#xA;अध्यायः 200&#xA;द्रोणमारणरुष्टेनाश्वत्थाम्ना वैरिसेनायां नारायणास्त्रप्रयोगः ॥ 1 ॥ अस्त्रतेजसा पीड्यमानानां कृष्णवचनात् यानावरोहणशस्त्रन्यासादिना आत्मरक्षणम् ॥ 2 ॥ भीमे एकस्मिन्नेव शस्त्रधारणेन प्रतियुध्यमाने सति तन्मस्तकेऽस्त्रस्य प्रज्वलनम् ॥ 3 ॥&#xA;सञ्जय उवच &#x9;001&lt;br&gt;&#xA;ततः स कदनं चक्रे रिपूणां द्रोणनन्दनः ।&#x9;001a&lt;br&gt;&#xA;युगान्ते सर्वभूतानां कालसृष्ट इवान्तकः ॥&#x9;001c&lt;br&gt;&#xA;ध्वजद्रुमं शस्त्रशृङ्गं हतनागमहाशिलम् ।&#x9;002a&lt;br&gt;&#xA;अश्वकिम्पुरुषाकीर्णं शरासनलतावृतम् ॥&#x9;002c&lt;br&gt;&#xA;क्रव्यादपक्षिसङ्घुष्टं भूतयक्षगणाकुलम् ।&#x9;003a&lt;br&gt;&#xA;निहत्य शात्रवान्भल्लैः सोऽचिनोद्देहपर्वतम् ॥&#x9;003c&lt;br&gt;&#xA;ततो वेगेन महता विनद्य स नरर्षभः ।&#x9;004a&lt;br&gt;&#xA;प्रतिज्ञां श्रावयामास पुनरेव तवात्मजम् ॥&#x9;004c&lt;br&gt;&#xA;यदत्र च्छद्मनाऽऽचार्यं धर्मकञ्चुकमास्थितः ।&#x9;005a&lt;br&gt;&#xA;मुञ्च शस्त्रमिति प्राह कुन्तीपुत्रो युधिष्ठिरः ॥&#x9;005c&lt;br&gt;&#xA;तस्मात्सम्पश्यतस्तस्य द्रावयिष्यामि वाहिनीम् ।&#x9;006a&lt;br&gt;&#xA;विद्राव्य सर्वान्हन्ताऽस्मि जाल्मं पाञ्चाल्यमेव तु ॥&#x9;006c&lt;br&gt;&#xA;सर्वानेतान्हनिष्यामि यदि योत्स्यन्ति मां रणे ।&#x9;007a&lt;br&gt;&#xA;सत्यं ते प्रतिजानामि परिवर्तय वाहिनीम् ॥&#x9;007c&lt;br&gt;&#xA;तच्छ्रुत्वा तव पुत्रस्तु वाहिनीं पर्यवर्तयत् ।&#x9;008a&lt;br&gt;&#xA;सिंहनादेन महता व्यपोह्य सुमहद्भयम् ॥&#x9;008c&lt;br&gt;&#xA;ततः समागमो राजन्कुरुपाण्डवसेनयोः ।&#x9;009a&lt;br&gt;&#xA;पुनरेवाभवत्तीव्रः पूर्णसागरयोरिव ॥&#x9;009c&lt;br&gt;&#xA;संरब्धा हि स्थिरीभूता द्रोणपुत्रेण कौरवाः ।&#x9;010a&lt;br&gt;&#xA;उदग्राः पाण्डुपाञ्चाला द्रोणस्य निधनेन च ॥&#x9;010c&lt;br&gt;&#xA;तेषां परमहृष्टानां जयमात्मनि पश्यताम् ।&#x9;011a&lt;br&gt;&#xA;संरब्धानां महावेगः प्रादुरासीद्विशाम्पते ॥&#x9;011c&lt;br&gt;&#xA;यथा शिलोच्चये शैलः सागरैः सागरो यथा ।&#x9;012a&lt;br&gt;&#xA;प्रतिहन्येत राजेन्द्र तथाऽसन्कुरुपाण्डवाः ॥&#x9;012c&lt;br&gt;&#xA;&#39;चुक्षुभे पृथिवी सर्वा दिशश्च प्रतिसस्वनुः ।&#x9;013a&lt;br&gt;&#xA;सम्भ्रान्तान्यपि भूतानि जलजान्यपि मारिष ।&#x9;013c&lt;br&gt;&#xA;ते च सर्वे तदा योधाः सम्प्रहृष्टा युयुत्सवः ॥&#39;&#x9;013e&lt;br&gt;&#xA;ततः शङ्खसहस्राणि भेरीणामयुतानि च ।&#x9;014a&lt;br&gt;&#xA;अवादयन्त संहृष्टाः कुरुपाण्डवसैनिकाः ॥&#x9;014c&lt;br&gt;&#xA;यथा निर्मथ्यमानस्य सागरस्य तु निःस्वनः ।&#x9;015a&lt;br&gt;&#xA;अभवत्तव सैन्यस्य सुमहानद्भुतोपमः ॥&#x9;015c&lt;br&gt;&#xA;&#39;वर्तमाने तथा शब्दे रौद्रे तस्मिन्भयानके ।&#x9;016a&lt;br&gt;&#xA;सम्पतत्सु रथौघेषु तव तेषां च भारत ॥&#39;&#x9;016c&lt;br&gt;&#xA;प्रादुश्चक्रे ततो द्रौणिरस्त्रं नारायणं तदा ।&#x9;017a&lt;br&gt;&#xA;अभिसन्धाय पाण्डूनां पाञ्चालानां च वाहिनीम् ॥&#x9;017c&lt;br&gt;&#xA;प्रादुरासंस्ततो बाणा दीप्ताग्राः खे सहस्रशः ।&#x9;018a&lt;br&gt;&#xA;पाण्डवान्क्षपयिष्यन्तो दीप्तास्याः पन्नगा इव ॥&#x9;018c&lt;br&gt;&#xA;ते दिशः खं च सैन्यं च समावृण्वन्महाहवे ।&#x9;019a&lt;br&gt;&#xA;मुहूर्ताद्भास्करस्येव लोके राजन्गभस्तयः ॥&#x9;019c&lt;br&gt;&#xA;तथाऽपरे द्योतमाना ज्योतींषीवामलाम्बरे ।&#x9;020a&lt;br&gt;&#xA;प्रादुरासन्महाराज कार्ष्णायसमया गुडाः ॥&#x9;020c&lt;br&gt;&#xA;चतुश्चक्रा द्विचक्राश्च शतघ्न्यो बहुला गदाः ।&#x9;021a&lt;br&gt;&#xA;चक्राणि च क्षुरान्तानि मण्डलानीव भास्वतः ॥&#x9;021c&lt;br&gt;&#xA;शस्त्राकृतिभिराकीर्णमतीव पुरुषर्षभ ।&#x9;022a&lt;br&gt;&#xA;दृष्ट्वान्तरिक्षमाविग्नाः पाण्डुपाञ्चालसृञ्जयाः ॥&#x9;022c&lt;br&gt;&#xA;यथायथा ह्ययुध्यन्त पाण्डवानां महारथाः ।&#x9;023a&lt;br&gt;&#xA;तथातथा तदस्त्रं वै व्यवर्धत जनाधिप ॥&#x9;023c&lt;br&gt;&#xA;वध्यमानास्तदाऽस्त्रेण तेन नारायणेन वै ।&#x9;024a&lt;br&gt;&#xA;दह्यमानाऽनलेनेव सर्वतोऽभ्यर्दिता रणे ॥&#x9;024c&lt;br&gt;&#xA;यथा हि शिशिरापाये दहेत्कक्षं हुताशनः ।&#x9;025a&lt;br&gt;&#xA;तथा तदस्त्रं पाण्डूनां ददाह ध्वजिनीं प्रभो ॥&#x9;025c&lt;br&gt;&#xA;आपूर्यमाणेनास्त्रेण सैन्ये क्षीयति च प्रभो ।&#x9;026a&lt;br&gt;&#xA;जगाम परमं त्रासं धर्मपुत्रो युधिष्ठिरः ॥&#x9;026c&lt;br&gt;&#xA;द्रवमाणं तु तत्सैन्यं दृष्ट्वा विगतचेतनम् ।&#x9;027a&lt;br&gt;&#xA;मध्यस्थतां च पार्थस्य धर्मपुत्रोऽब्रवीदिदम् ॥&#x9;027c&lt;br&gt;&#xA;धृष्टद्युम्न पलायस्व सह पाञ्चालसेनया ।&#x9;028a&lt;br&gt;&#xA;सात्यके त्वं च गच्छस्व वृष्ण्यन्धकवृतो महान् ॥&#x9;028c&lt;br&gt;&#xA;वासुदेवोऽपि धर्मात्मा करिष्यत्यात्मनः क्षमम् ।&#x9;029a&lt;br&gt;&#xA;श्रेयो ह्युपदिशत्येष लोकस्य किमुतात्मनः ॥&#x9;029c&lt;br&gt;&#xA;सङ्ग्रामस्तु न कर्तव्यः सर्वसैन्यान्ब्रवीमि वः ।&#x9;030a&lt;br&gt;&#xA;अहं हि सह सोदर्यैः प्रवेक्ष्ये हव्यवाहनम् ॥&#x9;030c&lt;br&gt;&#xA;भीष्मद्रोणार्णवं तीर्त्वा सङ्ग्रामे भीरुदुस्तरे ।&#x9;031a&lt;br&gt;&#xA;विमज्जिष्यामि सलिले सगणो द्रौणिगोष्पदे ॥&#x9;031c&lt;br&gt;&#xA;कामः सम्पद्यतामस्य बीभत्सोराशु मां प्रति ।&#x9;032a&lt;br&gt;&#xA;कल्याणवृत्तिराचार्यो मया युधि निपातितः ॥&#x9;032c&lt;br&gt;&#xA;येन बालः स सौभद्रो युद्धानामविशारदः ।&#x9;033a&lt;br&gt;&#xA;समर्थैर्बहुभिः क्रूरैर्घातितो नाभिपालितः ॥&#x9;033c&lt;br&gt;&#xA;येन विब्रुवती प्रश्नं तथा कृष्णा सभां गता ।&#x9;034a&lt;br&gt;&#xA;उपेक्षिता सपुत्रेण दासीभावं नियच्छती ॥&#x9;034c&lt;br&gt;&#xA;&#39;रक्षणे च महान्यत्नः सैन्धवस्य कृतो युधि ।&#x9;035a&lt;br&gt;&#xA;अर्जुनस्य विघातार्थं प्रतिज्ञा येन रक्षिता ॥&#x9;035c&lt;br&gt;&#xA;व्यूहद्वारि वयं चैव धृता येन जिगीषवः ।&#x9;036a&lt;br&gt;&#xA;वारितं च महत्सैन्यं प्रविशत्तद्यथाबलम् ॥&#39;&#x9;036c&lt;br&gt;&#xA;जिघांसुर्धार्तराष्ट्रश्च श्रान्तेष्वन्येषु फल्गुनम् ।&#x9;037a&lt;br&gt;&#xA;कवचेन तथा गुप्तो रक्षार्थं सैन्धवस्य च ॥&#x9;037c&lt;br&gt;&#xA;येन ब्रह्मास्त्रविदुषा पाञ्चालाः सत्यजिन्मुखाः ।&#x9;038a&lt;br&gt;&#xA;कुर्वाणा मज्जये यत्नं समूला विनिपातिताः ॥&#x9;038c&lt;br&gt;&#xA;&#39;ग्रहणे च परो यत्नः कृतस्तेन यथा मम ।&#x9;039a&lt;br&gt;&#xA;विदितं सर्वमेवैतद्भवतां सर्वयोधिनाम् ॥&#39;&#x9;039c&lt;br&gt;&#xA;येन प्रव्राज्यमानाश्च राज्याद्वयमधर्मतः ।&#x9;040a&lt;br&gt;&#xA;निवार्यमाणेनास्माभिरनुगन्तुं तदेषिताः ॥&#x9;040c&lt;br&gt;&#xA;&#39;वनवासान्निवृत्तानां समये च तथा कृते ।&#x9;041a&lt;br&gt;&#xA;स्नेहश्च दर्शितो नित्यं प्रत्यक्षं वो महारथाः ॥&#39;&#x9;041c&lt;br&gt;&#xA;योऽसावत्यन्तमस्मासु कुर्वाणः सौहृदं परम् ।&#x9;042a&lt;br&gt;&#xA;हतस्तदर्थे मरणं गमिष्यामि सबान्धवः ॥&#x9;042c&lt;br&gt;&#xA;सञ्जय उवाच &#x9;043&lt;br&gt;&#xA;एवं ब्रुवति कौन्तेये दाशार्हस्त्वरितस्ततः ।&#x9;043a&lt;br&gt;&#xA;निवार्य सैन्यं बाहुभ्यामिदं वचनमब्रवीत् ॥&#x9;043c&lt;br&gt;&#xA;शीघ्रं न्यस्यत शस्त्राणि वाहेभ्यश्चावरोहत ।&#x9;044a&lt;br&gt;&#xA;एष योगोऽत्र विहितः प्रतिघाते महात्मनः ॥&#x9;044c&lt;br&gt;&#xA;द्विपाश्वस्यन्दनेभ्यश्च क्षितिं सर्वेऽवरोहत ।&#x9;045a&lt;br&gt;&#xA;एवमेतन्न वो हन्यादस्त्रं भूमौ निरायुधान् ॥&#x9;045c&lt;br&gt;&#xA;यथायथा हि युध्यन्ते योधा ह्यस्त्रमिदं प्रति ।&#x9;046a&lt;br&gt;&#xA;तथातथा भवन्त्येते कौरवा बलवत्तराः ॥&#x9;046c&lt;br&gt;&#xA;निक्षेप्स्यन्ति च शस्त्राणि वाहनेभ्योऽवरुह्य ये ।&#x9;047a&lt;br&gt;&#xA;येऽञ्जलिं कुर्वते वीर नमन्ति च विवाहनाः ।&#x9;047c&lt;br&gt;&#xA;तान्नैतदस्त्रं सङ्ग्रामे निहनिष्यति मानवान् ॥&#x9;047e&lt;br&gt;&#xA;ये त्वेतत्प्रतियोत्स्यन्ति मनसाऽपीह केचन ।&#x9;048a&lt;br&gt;&#xA;निहनिष्यति तान्सर्वान्रसातलगतानपि ॥&#x9;048c&lt;br&gt;&#xA;ते वचस्तस्य तच्छ्रुत्वा वासुदेवस्य भारत ।&#x9;049a&lt;br&gt;&#xA;ईषुः सर्वे समुत्स्रष्टुं मनोभिः करणेन च ॥&#x9;049c&lt;br&gt;&#xA;तत उत्स्रष्टुकामांस्तानस्त्राण्यालक्ष्य पाण्डवः ।&#x9;050a&lt;br&gt;&#xA;भीमसेनोऽब्रवीद्राजन्निदं संहर्षयन्वचः ॥&#x9;050c&lt;br&gt;&#xA;न कथञ्चन शस्त्राणि मोक्तव्यानीह केनचित् ।&#x9;051a&lt;br&gt;&#xA;अहमावारयिष्यामि द्रोणपुत्रास्त्रमाशुगैः ॥&#x9;051c&lt;br&gt;&#xA;गदयाऽप्यनया गुर्व्या हेमविग्रहया रणे ।&#x9;052a&lt;br&gt;&#xA;कालवत्प्रहरिष्यामि द्रौणेरस्त्रं विशातयन् ॥&#x9;052c&lt;br&gt;&#xA;न हि मे विक्रमे तुल्यः कश्चिदस्ति पुमानिह ।&#x9;053a&lt;br&gt;&#xA;यथैव सवितुस्तुल्यं ज्योतिरन्यन्न विद्यते ॥&#x9;053c&lt;br&gt;&#xA;पश्यतेमौ हि मे बाहू नागराजकरोपमौ ।&#x9;054a&lt;br&gt;&#xA;समर्थौ पर्वतस्यापि शैशिरस्य निपातने ॥&#x9;054c&lt;br&gt;&#xA;नागायुतसमप्राणो ह्यहमेको नरेष्विह ।&#x9;055a&lt;br&gt;&#xA;शक्रो यथाऽप्रतिद्वन्द्वो दिवि देवेषु विश्रुतः ॥&#x9;055c&lt;br&gt;&#xA;अद्य पश्यत मे वीर्यं बाह्वोः पीनांसयोर्युधि ।&#x9;056a&lt;br&gt;&#xA;ज्वलमानस्य दीप्तस्य द्रौणेरस्त्रस्य वारणे ॥&#x9;056c&lt;br&gt;&#xA;यदि नारायणास्त्रस्य प्रतियोद्धा न विद्यते ।&#x9;057a&lt;br&gt;&#xA;अद्यैतत्प्रतियोत्स्यामि पश्यत्सु कुरुपाण्डुषु ॥&#x9;057c&lt;br&gt;&#xA;अर्जुनार्जुन बीभत्सो न न्यस्यं गाण्डिवं त्वया ।&#x9;058a&lt;br&gt;&#xA;शशाङ्कस्येव ते पङ्को नैर्मल्यं पातयिष्यति ॥&#x9;058c&lt;br&gt;&#xA;अर्जुन उवाच &#x9;059&lt;br&gt;&#xA;भीम नारायणास्त्रे मे गोषु च ब्राह्मणेषु च ।&#x9;059a&lt;br&gt;&#xA;एतेषु गाण्डिवं न्यस्यमेतद्धि व्रतमुत्तमम् ॥&#x9;059c&lt;br&gt;&#xA;एवमुक्तस्ततो भीमो द्रोणपुत्रमरिन्दमम् ।&#x9;060a&lt;br&gt;&#xA;अभ्ययान्मेघघोषेण रथेनादित्यवर्चसा ॥&#x9;060c&lt;br&gt;&#xA;&#39;कम्पयन्मेदिनीं सर्वां त्रासयंश्च चमूं तव ।&#x9;061a&lt;br&gt;&#xA;शङ्खशब्दं महत्कृत्वा भुजशब्दं च पाण्डवः ॥&#x9;061c&lt;br&gt;&#xA;तस्य शङ्खस्वनं श्रुत्वा बाहुशब्दं च तावकाः ।&#x9;062a&lt;br&gt;&#xA;समन्तात्कोष्ठकीकृत्य शरव्रातैरवाकिरन् ॥&#39;&#x9;062c&lt;br&gt;&#xA;स एनमिषुजालेन लघुत्वाच्छीघ्रविक्रमः ।&#x9;063a&lt;br&gt;&#xA;निमेषमात्रेणासाद्य कुन्तीपुत्रोऽभ्यवाकिरत् ॥&#x9;063c&lt;br&gt;&#xA;ततो द्रौणिः प्रहस्यैनं द्रवन्तमभिभाष्य च ।&#x9;064a&lt;br&gt;&#xA;अवाकिरत्प्रदीप्ताग्रैः शरैस्तैरभिमन्त्रितैः ॥&#x9;064c&lt;br&gt;&#xA;पन्नगैरिव दीप्तास्यैर्वमद्भिर्ज्वलनं रणे ।&#x9;065a&lt;br&gt;&#xA;अवकीर्णोऽभवत्पार्थः स्फुलिङ्गैरिव काञ्चनैः ॥&#x9;065c&lt;br&gt;&#xA;तस्य रूपमभूद्राजन्भीमसेनस्य संयुगे ।&#x9;066a&lt;br&gt;&#xA;खद्योतैरावृतस्येव पर्वतस्य दिनक्षये ॥&#x9;066c&lt;br&gt;&#xA;तदस्त्रं द्रोणपुत्रस्य तस्मिन्प्रतिसमस्यति ।&#x9;067a&lt;br&gt;&#xA;अवर्धत महाराज यथाऽग्निरनिलोद्धतः ॥&#x9;067c&lt;br&gt;&#xA;विवर्धमानमालक्ष्य तदस्त्रं भीमविक्रमम् ।&#x9;068a&lt;br&gt;&#xA;पाण्डुसैन्यमृते भीमं सुमहद्भयमाविशत् ॥&#x9;068c&lt;br&gt;&#xA;ततः शस्त्राणि ते सर्वे समुत्सृज्य महीतले ।&#x9;069a&lt;br&gt;&#xA;अवारोहन्रथेभ्यश्च हस्त्यश्वेभ्यश्च सर्वशः ॥&#x9;069c&lt;br&gt;&#xA;तेषु निक्षिप्तशस्त्रेषु वाहनेभ्यश्च्युतेषु च ।&#x9;070a&lt;br&gt;&#xA;तदस्त्रवीर्यं विपुलं भीममूर्धन्यथापतत् ॥&#x9;070c&lt;br&gt;&#xA;हाहाकृतानि भूतानि पाण्डवाश्च विशेषतः ।&#x9;071a&lt;br&gt;&#xA;भीमसेनमपश्यन्त तेजसा संवृतं तथा ॥ ॥&#x9;071c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/201/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/201/</guid>
      <description>&lt;p&gt;श्रीः&#xA;अध्यायः 201&#xA;नारयणास्त्रेणावेष्टिते भीमे कृष्णार्जुनाभ्यां हस्ततः शस्त्रापकर्षणपूर्वकं रथादवरोपिते सत्यस्त्रस्य प्रशमनम् ॥ 1 ॥ ततः सङ्कुलयुद्धम् ॥ 2 ॥&#xA;सञ्जय उवाय &#x9;001&lt;br&gt;&#xA;भीमसेनं समाकीर्णं दृष्ट्वाऽस्त्रेण धनञ्जयः ।&#x9;001a&lt;br&gt;&#xA;तेजसः प्रतिघातार्थं वारुणेन समावृणोत् ॥&#x9;001c&lt;br&gt;&#xA;नालक्षयत तत्कश्चिद्वारुणास्त्रेण संवृतम् ।&#x9;002a&lt;br&gt;&#xA;अर्जुनस्य लघुत्वाच्च संवृतत्वाच्च तेजसः ॥&#x9;002c&lt;br&gt;&#xA;साश्वसूतरथो भीमो द्रोणपुत्रास्त्रसंवृतः ।&#x9;003a&lt;br&gt;&#xA;अग्नावग्निरिव न्यस्तो ज्वालामाली सुदुर्दृशः ॥&#x9;003c&lt;br&gt;&#xA;यथा रात्रिक्षये राजञ्ज्योतींष्यस्तगिरिं प्रति ।&#x9;004a&lt;br&gt;&#xA;समापेतुस्तथा बाणा भीमसेनरथं प्रति ॥&#x9;004c&lt;br&gt;&#xA;स हि भीमो रथश्चास्य हयाः सूतश्च मारिष ।&#x9;005a&lt;br&gt;&#xA;संवृता द्रोणपुत्रेण पावकान्तर्गताऽभवन् ॥&#x9;005c&lt;br&gt;&#xA;यथा जग्ध्वा जगत्कृत्स्नं समये सचराचरम् ।&#x9;006a&lt;br&gt;&#xA;गच्छेद्वह्निर्विभोरास्यं तथाऽस्त्रं भीममावृणोत् ॥&#x9;006c&lt;br&gt;&#xA;सूर्यमग्निः प्रविष्टः स्याद्यथा चाग्निं दिवाकरः ।&#x9;007a&lt;br&gt;&#xA;तथा प्रविष्टं तत्तेजो न प्राज्ञायत पाण्डवः ॥&#x9;007c&lt;br&gt;&#xA;&#39;तदस्त्रं भीमहुङ्कारादपयाति पुनःपुनः ।&#x9;008a&lt;br&gt;&#xA;पुनः पुनस्तमायाति हुङ्कारात्तं विमुञ्चति ।&#x9;008c&lt;br&gt;&#xA;ततो देवाः सगन्धर्वा भीमं दृष्ट्वा सुविस्मिताः ॥&#39;&#x9;008e&lt;br&gt;&#xA;विकीर्णमस्त्रं तद्दृष्ट्वा तथा भीमरथं प्रति ।&#x9;009a&lt;br&gt;&#xA;उदीर्यमाणं द्रौणिं च निष्प्रतिद्वन्द्वमाहवे ॥&#x9;009c&lt;br&gt;&#xA;सर्वसैन्यं च पाण्डूनां न्यस्तशस्त्रमचेतनम् ।&#x9;010a&lt;br&gt;&#xA;युधिष्ठिरपुरोगांश्च विमुखांस्तान्महारथनान् ॥&#x9;010c&lt;br&gt;&#xA;अर्जुनो वासुदेवश्च त्वरमाणौ महाद्युती ।&#x9;011a&lt;br&gt;&#xA;अवप्लुत्य रथाद्वीरौ भीममाद्रवतां ततः ॥&#x9;011c&lt;br&gt;&#xA;ततस्तद्द्रोणपुत्रस्य तेजोऽस्त्रबलसम्भवम् ।&#x9;012a&lt;br&gt;&#xA;विगाह्य तौ सुबलिनौ माययाऽविशतां तथा ॥&#x9;012c&lt;br&gt;&#xA;न्यस्तशस्त्रौ ततस्तौ तु नादहत्सोऽस्त्रजोऽनलः ।&#x9;013a&lt;br&gt;&#xA;वारुणास्त्रप्रयोगाच्च वीर्यवत्त्वाच्च कृष्णयोः ॥&#x9;013c&lt;br&gt;&#xA;ततश्चकृषतुर्भीमं सर्वशस्त्रायुधानि च ।&#x9;014a&lt;br&gt;&#xA;नारायणास्त्रशान्त्यर्थं नरनारायणौ बलात् ॥&#x9;014c&lt;br&gt;&#xA;आकृष्यमाणः कौन्तेयो नदत्येव महारवम् ।&#x9;015a&lt;br&gt;&#xA;वर्धते चैव तद्घोरं द्रौणेरस्त्रं सुदुर्जयम् ॥&#x9;015c&lt;br&gt;&#xA;तमब्रवीद्वासुदेवः किमिदं पाण्डुनन्दन ।&#x9;016a&lt;br&gt;&#xA;वार्यमाणोऽपि कौन्तेय यद्युद्धान्न निवर्तसे ॥&#x9;016c&lt;br&gt;&#xA;यदि युद्धेन जेयाः स्युरिमे कौरवनन्दनाः ।&#x9;017a&lt;br&gt;&#xA;वयमप्यत्र युध्येम तथा चेमे नरर्षभाः ॥&#x9;017c&lt;br&gt;&#xA;रथेभ्यस्त्ववतीर्णाः स्म सर्व एव हि तावकाः ।&#x9;018a&lt;br&gt;&#xA;तस्मात्त्वमपि कौन्तेय रथात्तूर्णमपाक्रम ॥&#x9;018c&lt;br&gt;&#xA;एवमुक्त्वा तु तं कृष्णो रथाद्भूमिमवर्तयत् ।&#x9;019a&lt;br&gt;&#xA;निःश्वसन्तं यथा नागं क्रोधसंरक्तलोचनम् ॥&#x9;019c&lt;br&gt;&#xA;यदाऽपकृष्टः स रथान्न्यासितश्चायुधं भुवि ।&#x9;020a&lt;br&gt;&#xA;ततो नारायणास्त्रं तत्प्रशान्तं शत्रुतापनम् ॥&#x9;020c&lt;br&gt;&#xA;सञ्जय उवाच &#x9;021&lt;br&gt;&#xA;तस्मिन्प्रशान्ते विधिना तेन तेजसि दुःसहे ।&#x9;021a&lt;br&gt;&#xA;बभूवुर्विमलाः सर्वा दिशः प्रदिश एव च ॥&#x9;021c&lt;br&gt;&#xA;प्रववुश्च शिवा वाताः प्रशान्ता मृगपक्षिणः ।&#x9;022a&lt;br&gt;&#xA;वाहनानि च हृष्टानि प्रशान्तेऽस्त्रे सुदुर्जये ॥&#x9;022c&lt;br&gt;&#xA;व्यपोढे च ततो घोरे तस्मिंस्तेजसि भारत ।&#x9;023a&lt;br&gt;&#xA;बभौ भीमो निशापाये धीमान्सूर्य इवोदितः ॥&#x9;023c&lt;br&gt;&#xA;हतशेषं बलं तत्तु पाण्डवानामतिष्ठत ।&#x9;024a&lt;br&gt;&#xA;अस्त्रव्युपरमाद्धृष्टं तव पुत्रजिघांसया ॥&#x9;024c&lt;br&gt;&#xA;व्यवस्थिते बले तस्मिन्नस्त्रे प्रतिहते तथा ।&#x9;025a&lt;br&gt;&#xA;दुर्योधनो महाराज द्रोणपुत्रमथाब्रवीत् ॥&#x9;025c&lt;br&gt;&#xA;अश्वत्थामन्पुनः शीघ्रमस्त्रमेतत्प्रयोजय ।&#x9;026a&lt;br&gt;&#xA;अवस्थिता हि पाञ्चालाः पुनरेते जयैषिणः ॥&#x9;026c&lt;br&gt;&#xA;अश्वत्थामा तथोक्तस्तु तव पुत्रेण मारिष ।&#x9;027a&lt;br&gt;&#xA;सुदीनमभिनिःश्वस्य राजानमिदमब्रवीत् ॥&#x9;027c&lt;br&gt;&#xA;नैतदावर्तते राजन्नस्त्रं द्विर्नोपपद्यते ।&#x9;028a&lt;br&gt;&#xA;आवृतं हि निवर्तेत प्रयोक्तारं न संशयः ॥&#x9;028c&lt;br&gt;&#xA;एष चास्त्रप्रतीघातं वासुदेवः प्रयुक्तवान् ।&#x9;029a&lt;br&gt;&#xA;&#39;अस्य तु ह्येष वै दाता मानुषेषु न विद्यते ॥&#x9;029c&lt;br&gt;&#xA;परावरज्ञो लोकानां न तदस्ति न वेत्ति यत् ।&#x9;030a&lt;br&gt;&#xA;तदेतदस्त्रं प्रशमं यातं कृष्णस्य मन्त्रितैः ॥&#39;&#x9;030c&lt;br&gt;&#xA;द्विविधो विहितः सङ्ख्ये वधः शस्त्रोर्जनाधिप ।&#x9;031a&lt;br&gt;&#xA;पराजयो वा मृत्युर्वा श्रेयान्मृत्युर्न निर्जयः ॥&#x9;031c&lt;br&gt;&#xA;विजिताश्चारयो ह्येते शस्त्रोत्सर्गान्मृतोपमाः ॥&#x9;032ac&lt;br&gt;&#xA;दुर्योधन उवाच &#x9;033&lt;br&gt;&#xA;आचार्यपुत्र यद्येतद्द्विरस्त्रं न प्रयुज्यते ।&#x9;033a&lt;br&gt;&#xA;अन्यैर्गुरुघ्ना वध्यन्तामस्त्रैरस्त्रविदां वर ॥&#x9;033c&lt;br&gt;&#xA;त्वयि शस्त्राणि दिव्यानि त्र्यम्बके चामितौजसि ।&#x9;034a&lt;br&gt;&#xA;&#39;घ्नतैतान्सुमहावीर्य शात्रवान्युद्धकोविदः ।&#39;&#x9;034c&lt;br&gt;&#xA;इच्छतो न हि ते मुच्येत्सङ्क्रुद्धो हि पुरन्दरः ॥&#x9;034e&lt;br&gt;&#xA;धृतराष्ट्र उवाच &#x9;035&lt;br&gt;&#xA;तस्मिन्नस्त्रे प्रतिहते द्रोणे चोपधिना हते ।&#x9;035a&lt;br&gt;&#xA;तथा दुर्योधनेनोक्तो द्रौणिः किमकरोत्पुनः ॥&#x9;035c&lt;br&gt;&#xA;दृष्ट्वा पार्थांश्च सङ्ग्रामे युद्धाय समुपस्थितान् ।&#x9;036a&lt;br&gt;&#xA;नारायणास्त्रनिर्मुक्तांश्चरतः पृतनामुखे ॥&#x9;036c&lt;br&gt;&#xA;सञ्जय उवाच &#x9;037&lt;br&gt;&#xA;जानन्पितुः स निधनं सिंहलाङ्गूलकेतनः ।&#x9;037a&lt;br&gt;&#xA;सक्रोधो भयमुत्सृज्य सोऽभिदुद्राव पार्षतम् ॥&#x9;037c&lt;br&gt;&#xA;अभिद्रुत्य च विंशत्या क्षुद्रकाणां नरर्षभ ।&#x9;038a&lt;br&gt;&#xA;पञ्चभिश्चातिवेगेन विव्याध पुरुषर्षभः ॥&#x9;038c&lt;br&gt;&#xA;धृष्टद्युम्नस्ततो राजञ्ज्वलन्तमिव पावकम् ।&#x9;039a&lt;br&gt;&#xA;द्रोणपुत्रं त्रिषष्ट्या तु राजन्विव्याध पत्रिणाम् ॥&#x9;039c&lt;br&gt;&#xA;सारथिं चास्य विंशत्या स्वर्णपुङ्खैः शिलाशितैः ।&#x9;040a&lt;br&gt;&#xA;हयांश्च चतुरोऽविध्यच्चतुर्भिर्निशितैः शरैः ॥&#x9;040c&lt;br&gt;&#xA;विद्ध्वा विद्ध्वाऽनदद्द्रौणिं कम्पयन्निव मेदिनीम् ।&#x9;041a&lt;br&gt;&#xA;आददे सर्वलोकस्य प्राणानिव महारणे ॥&#x9;041c&lt;br&gt;&#xA;पार्षतस्तु बली राजन्कृतास्त्रः कृतनिश्चयः ।&#x9;042a&lt;br&gt;&#xA;द्रौणिमेवाभिदुद्राव मृत्युं कृत्वा निवर्तनम् ॥&#x9;042c&lt;br&gt;&#xA;ततो बाणमयं वर्षं द्रोणपुत्रस्य मूर्धनि ।&#x9;043a&lt;br&gt;&#xA;अवासृजदमेयात्मा पाञ्चाल्यो रथिनांवरः ॥&#x9;043c&lt;br&gt;&#xA;तं द्रौणिः समरे क्रुद्धं छादयामास पत्रिभिः ।&#x9;044a&lt;br&gt;&#xA;विव्याध चैनं दशभिः पितुर्वधमनुस्मरन् ॥&#x9;044c&lt;br&gt;&#xA;द्वाभ्यां च सुविसृष्टाभ्यां क्षुराभ्यां ध्वजकार्मुके ।&#x9;045a&lt;br&gt;&#xA;छित्त्वा पाञ्चालराजस्य द्रौणिरन्यैः समार्दयत् ॥&#x9;045c&lt;br&gt;&#xA;व्यश्वसूतरथं चैनं द्रौणिश्चक्रे महाहवे ।&#x9;046a&lt;br&gt;&#xA;तस्य चानुचरान्सर्वान्क्रुद्धः प्राद्रावयच्छरैः ॥&#x9;046c&lt;br&gt;&#xA;ततः प्रदुद्रुवे सैन्यं पाञ्चालानां विशाम्पते ।&#x9;047a&lt;br&gt;&#xA;सम्भ्रान्तरूपमार्तं च न परस्परमैक्षत ॥&#x9;047c&lt;br&gt;&#xA;दृष्ट्वा तु विमुखान्योधान्धृष्टद्युम्नं च पीडितम् ।&#x9;048a&lt;br&gt;&#xA;शैनेयोऽचोदयत्तूर्णं रथं द्रौणिरथं प्रति ॥&#x9;048c&lt;br&gt;&#xA;अष्टभिर्निशितैर्बाणैरश्वत्थामानमार्दयत् ।&#x9;049a&lt;br&gt;&#xA;विंशत्या पुनराहत्य नानारूपैरमर्षणः ।&#x9;049c&lt;br&gt;&#xA;विव्याध च तथा सूतं चतुर्भिश्चतुरो हयान् ॥&#x9;049e&lt;br&gt;&#xA;[*धनुर्ध्वजं संयत्तश्चिच्छेद कृतहस्तवत् ।&#x9;050a&lt;br&gt;&#xA;स साश्वं व्यधमच्चापि रथं हेमपरिष्कृतम् ।&#x9;050c&lt;br&gt;&#xA;हृदि विव्याध समरे त्रिंशता सायकैर्भृशम् ॥&#x9;050e&lt;br&gt;&#xA;एवं स पीडितो राजन्नश्वत्थामा महाबालः ।&#x9;051a&lt;br&gt;&#xA;शरजालैः परिवृतः कर्तव्यं नान्वपद्यत ॥&#x9;051c&lt;br&gt;&#xA;एवं गते गुरोः पुत्रे तव पुत्रो महारथः ।&#x9;052a&lt;br&gt;&#xA;कृपकर्णादिभिः सार्धं शरैः सात्वतमावृणोत् ॥&#x9;052c&lt;br&gt;&#xA;दुर्योधनस्तु विंशत्या कृपः शारद्वतस्त्रिभिः ।&#x9;053a&lt;br&gt;&#xA;कृतवर्माऽथ दशभिः कर्णः पञ्चाशता शरैः ॥&#x9;053c&lt;br&gt;&#xA;दुःशासनः शतेनैव वृषसेनश्च सप्तभिः ।&#x9;054a&lt;br&gt;&#xA;सात्यकिं विव्यधुस्तूर्णं समन्तान्निशितैः शरैः ॥&#x9;054c&lt;br&gt;&#xA;ततः स सात्यकी राजन्सर्वानेव महारथान् ।&#x9;055a&lt;br&gt;&#xA;विरथान्विमुखांश्चैव क्षणेनैवाकरोन्नृप ॥&#x9;055c&lt;br&gt;&#xA;अश्वत्थामा तु सम्प्राप्य चेतनां भरतर्षभ ।&#x9;056a&lt;br&gt;&#xA;चिन्तयामास दुःखार्तो निःश्वसंश्च पुनःपुनः ॥&#x9;056c&lt;br&gt;&#xA;अथो रथान्तरं द्रौणिः समारुह्य परन्तपः ।&#x9;057a&lt;br&gt;&#xA;सात्यकिं वारयामास किरञ्शरशतान्बहून् ॥&#x9;057c&lt;br&gt;&#xA;तमापतन्तं सम्प्रेक्ष्य भारद्वाजसुतं रणे ।&#x9;058a&lt;br&gt;&#xA;विरथं विमुखं चैव पुनश्चक्रे महारथः ॥&#x9;058c&lt;br&gt;&#xA;ततस्ते पाण्डवा राजन्दृष्ट्वा सात्यकिविक्रमम् ।&#x9;059a&lt;br&gt;&#xA;शङ्खशब्दान्भृशं चक्रुः सिंहनादांश्च नेदिरे ॥&#x9;059c&lt;br&gt;&#xA;एवं तं विरथं कृत्वा सात्यकिः सत्यविक्रमः ।&#x9;060a&lt;br&gt;&#xA;जघान वृषसेनस्य त्रिसाहस्रान्महारथान् ॥&#x9;060c&lt;br&gt;&#xA;अयुतं दन्तिनां सार्धं कृपस्य निजघान सः ।&#x9;061a&lt;br&gt;&#xA;पञ्चायुतानि चाश्वानां शकुनेर्निजघान ह ॥&#x9;061c&lt;br&gt;&#xA;ततो द्रौणिर्महाराज रथमारुह्य वीर्यवान् ।&#x9;062a&lt;br&gt;&#xA;सात्यकिं प्रति सङ्क्रुद्धः प्रययौ तद्वधेप्सया ||&#x9;062c&lt;br&gt;&#xA;पुनस्तमागतं दृष्ट्वा शैनेयो निशितैः शरैः ।&#x9;063a&lt;br&gt;&#xA;अदारयत्क्रूरतरैः पुनःपुनररिन्दम ॥]&#x9;063c&lt;br&gt;&#xA;सोऽतिविद्धो महेष्वासो नानालिङ्गैरमर्षणः ।&#x9;064a&lt;br&gt;&#xA;युयुधानेन वै द्रौणिः प्रहसन्वाक्यमब्रवीत् ॥&#x9;064c&lt;br&gt;&#xA;शैनेयाभ्युपपत्तिं ते जानाम्याचार्यघातिनि ।&#x9;065a&lt;br&gt;&#xA;न चैनं त्रास्यसि मया ग्रस्तमात्मानमेव च ॥&#x9;065c&lt;br&gt;&#xA;शपेत्मनाऽहं शैनेय सत्येन तपसा तथा ।&#x9;066a&lt;br&gt;&#xA;अहत्वा सर्वपाञ्चालान्यदि शान्तिमहं लभे ॥&#x9;066c&lt;br&gt;&#xA;यद्बलं पाण्डवेयानां वृष्णीनामपि यद्बलम् ।&#x9;067a&lt;br&gt;&#xA;क्रियतां सर्वमेवेह निहनिष्यामि सोमकान् ॥&#x9;067c&lt;br&gt;&#xA;एवमुक्त्वाऽर्करम्याभं सुतीक्ष्णं तं शरोत्तमम् ।&#x9;068a&lt;br&gt;&#xA;व्यसृजत्सात्वते द्रौणिर्वज्रं वृत्रे यथा हरिः ॥&#x9;068c&lt;br&gt;&#xA;स तं निर्भिद्य तेनास्तः सायकः शरावरम् ।&#x9;069a&lt;br&gt;&#xA;विवेश वसुधां भित्त्वा श्वसन्बिलमिवोरगः ॥&#x9;069c&lt;br&gt;&#xA;स भिन्नकवचः शूरस्तोत्रार्दित इव द्विपः ।&#x9;070a&lt;br&gt;&#xA;विमुच्य सशरं चापं भूरिव्रणपरिस्रवः ॥&#x9;070c&lt;br&gt;&#xA;सीदन्रुधिरसिक्तश्च रथोपस्थ उपाविशत् ।&#x9;071a&lt;br&gt;&#xA;सूतेनापहृतस्तूर्णं द्रोणपुत्राद्रथान्तरम् ॥&#x9;071c&lt;br&gt;&#xA;अथान्येन सुपुङ्खेन शरेणानतपर्वणा ।&#x9;072a&lt;br&gt;&#xA;आजघान भ्रुवोर्मध्ये धृष्टद्युम्नं परन्तपः ॥&#x9;072c&lt;br&gt;&#xA;स पूर्वमतिविद्धश्च भृशं पश्चाच्च पीडितः ।&#x9;073a&lt;br&gt;&#xA;ससादाथ च पाञ्चाल्यो व्यपाश्रयत च ध्वजम् ॥&#x9;073c&lt;br&gt;&#xA;तं नागमिव सिंहेन दृष्ट्वा राजञ्शरार्दितम् ।&#x9;074a&lt;br&gt;&#xA;जवेनाभ्यद्रवञ्छूराः पञ्च पाण्डवतो रथाः ॥&#x9;074c&lt;br&gt;&#xA;किरीटी भीमसेनश्च वृद्धक्षत्रश्च पौरवः ।&#x9;075a&lt;br&gt;&#xA;युवराजश्च चेदीनां मालवश्च सुदर्शनः ॥&#x9;075c&lt;br&gt;&#xA;एते हाहाकृताः सर्वे प्रगृहीतशरासनाः ।&#x9;076a&lt;br&gt;&#xA;वीरं द्रौणायनिं वीराः सर्वतः पर्यवारयन् ॥&#x9;076c&lt;br&gt;&#xA;ते विंशतिपदे यत्ता गुरुपुत्रममर्षणम् ।&#x9;077a&lt;br&gt;&#xA;पञ्चभिः पञ्चभिर्बाणैरभ्यघ्नन्सर्वतः समम् ॥&#x9;077c&lt;br&gt;&#xA;आशीविषाभैर्विंशत्या पञ्चभिस्तु शितैः शरैः ।&#x9;078a&lt;br&gt;&#xA;चिच्छेद युगपद्द्रौणिः पञ्चविंशतिसायकान् ॥&#x9;078c&lt;br&gt;&#xA;सप्तभिस्तु शितैर्बाणैः पौरवं द्रौणिरार्दयत् ।&#x9;079a&lt;br&gt;&#xA;मालवं त्रिभिरेकेन पार्थं षड्भिर्वृकोदरम् ||&#x9;079c&lt;br&gt;&#xA;ततस्ते विव्यधुः सर्वे द्रौणिं राजन्महारथाः ।&#x9;080a&lt;br&gt;&#xA;युगपच्च पृथक्चैव रुक्मपुङ्खैः शिलाशितैः ॥&#x9;080c&lt;br&gt;&#xA;युवराजश्च विंशत्या द्रौणिं विव्याध पत्रिभिः ।&#x9;081a&lt;br&gt;&#xA;पार्थश्च पुनरष्टाभिस्तथा सर्वे त्रिभिस्त्रिभिः ॥&#x9;081c&lt;br&gt;&#xA;ततोऽर्जुनं षड्भिरथाजघान द्रौणायनिर्दशभिर्वासुदेवम् ।&#x9;082a&lt;br&gt;&#xA;भीमं दशार्धैर्युवारजं चतुर्भिर्द्वाभ्यां द्वाभ्यां मालवं पौरवं च ॥&#x9;082c&lt;br&gt;&#xA;सूतं विद्ध्वा भीमसेनस्य षड्भिर्द्वाभ्यां विद्ध्वा कार्मुकं च ध्वजं च ।&#x9;083a&lt;br&gt;&#xA;पुनः पार्थं शरवर्षेण विद्ध्वा द्रौणिर्घोरं सिंहनादं ननाद ॥&#x9;083c&lt;br&gt;&#xA;तस्यास्यतस्तान्निशितान्पीतधारान्द्रौणेः शरान्पृष्ठतश्चाग्रतश्च ।&#x9;084a&lt;br&gt;&#xA;धरा वियद्द्यौः प्रदिशो दिशश्च च्छन्ना बाणैरभवन्घोररूपैः ॥&#x9;084c&lt;br&gt;&#xA;आसन्नस्य स्वरथं तीव्रतेजाः सुदर्शनस्येन्द्रकेतुप्रकाशौ ।&#x9;085a&lt;br&gt;&#xA;भुजौ शिरश्चेन्द्रसमानवीर्यस्त्रिभिः शरैर्युगपत्सञ्चकर्त ॥&#x9;085c&lt;br&gt;&#xA;स पौरवं रथशक्त्या निहत्य च्छित्त्वा रथं तिलशश्चास्य बाणैः ।&#x9;086a&lt;br&gt;&#xA;छित्त्वा च बाहू वरचन्दनाक्तौ भल्लेन कायाच्छिर उच्चकर्त ॥&#x9;086c&lt;br&gt;&#xA;युवानमिन्दीवरदामवर्णं चेदिप्रभुं युवराजं प्रसह्य ।&#x9;087a&lt;br&gt;&#xA;बाणैस्त्वरावाञ्ज्वलिताग्निकल्पैर्विद्ध्वा प्रादान्मृत्यवे साश्वसूतम् ॥&#x9;087c&lt;br&gt;&#xA;[*मालवं पौरवं चैव युवराजं च चेदिपम् ।&#x9;088a&lt;br&gt;&#xA;दृष्ट्वा समक्षं निहतं द्रोणपुत्रेण पाण्डवः ।&#x9;088c&lt;br&gt;&#xA;भीमसेनो महाबाहुः क्रोधमाहारयत्परम् ॥&#x9;088e&lt;br&gt;&#xA;ततः शरशतैस्तीक्ष्णैः सङ्क्रुद्धाशीविषोपमैः ।&#x9;089a&lt;br&gt;&#xA;छादयामास समरे द्रोणपुत्रं परन्तपः ॥&#x9;089c&lt;br&gt;&#xA;ततो द्रौणिर्महातेजाः शरवर्षं निहत्य तम् ।&#x9;090a&lt;br&gt;&#xA;विव्याध निशितैर्बाणैर्भीमसेनममर्षणः ॥&#x9;090c&lt;br&gt;&#xA;ततो भीमो महाबाहुद्रौणेर्युधि महाबलः ।&#x9;091a&lt;br&gt;&#xA;क्षुरप्रेण धनुश्छित्त्वा द्रौणिं विव्याध पत्रिणा ॥&#x9;091c&lt;br&gt;&#xA;तदपास्य धनुश्छिन्नं द्रोणपुत्रो महामनाः ।&#x9;092a&lt;br&gt;&#xA;अन्यत्कार्मुकमादाय भीमं विव्याध पत्रिभिः ॥&#x9;092c&lt;br&gt;&#xA;तौ द्रौणिभीमौ समरे पराक्रान्तौ महाबलौ ।&#x9;093a&lt;br&gt;&#xA;अवर्षतां शरवर्षं वृष्टिमन्ताविवाम्बुदौ ॥&#x9;093c&lt;br&gt;&#xA;भीमनामाङ्किता बाणाः स्वर्णपुङ्खाः शिलाशिताः ।&#x9;094a&lt;br&gt;&#xA;द्रौणिं सञ्छादयामासुर्घनौघा इव भास्करम् ॥&#x9;094c&lt;br&gt;&#xA;तथैव द्रौणिनिर्मुक्तैर्भीमः सन्नतपर्वभिः ।&#x9;095a&lt;br&gt;&#xA;अवाकीर्यत स क्षिप्रं शरैः शतसहस्रशः ॥&#x9;095c&lt;br&gt;&#xA;स च्छाद्यमानः समरे द्रौणिना रणशालिना ।&#x9;096a&lt;br&gt;&#xA;न विव्यथे महाराज तदद्भुतमिवाभवत् ॥&#x9;096c&lt;br&gt;&#xA;ततो भीमो महाबाहुः कार्तस्वरविभूषितान् ।&#x9;097a&lt;br&gt;&#xA;नाराचान्दश सम्प्रैषीद्यमदण्डनिभाञ्छितान् ॥&#x9;097c&lt;br&gt;&#xA;ते जत्रुदेशमासाद्य द्रोणपुत्रस्य मारिष ।&#x9;098a&lt;br&gt;&#xA;निर्भिद्य विविशुस्तूर्णं वल्मीकमिव पन्नगाः ॥&#x9;098c&lt;br&gt;&#xA;सोऽतिविद्धो भृशं द्रौणिः पाण्डवेन महात्मना ।&#x9;099a&lt;br&gt;&#xA;ध्वजयष्टिं समासाद्य न्यमीलयत लोचने ॥&#x9;099c&lt;br&gt;&#xA;स मुहूर्तात्पुनः सञ्ज्ञां लब्ध्वा द्रौणिर्नराधिप ।&#x9;100a&lt;br&gt;&#xA;क्रोधं परममातस्थौ समरे रुधिरोक्षितः ॥&#x9;100c&lt;br&gt;&#xA;दृढं सोऽभिहतस्तेन पाण्डवेन महात्मना ।&#x9;101a&lt;br&gt;&#xA;वेगं चक्रे महाबाहुर्भीमसेनरथं प्रति ॥&#x9;101c&lt;br&gt;&#xA;तत आकर्णपूर्णानां शराणां तिग्मतेजसाम् ।&#x9;102a&lt;br&gt;&#xA;शतमाशीविषाभानां प्रेषयामास भारत ॥&#x9;102c&lt;br&gt;&#xA;भीमोऽपि समरश्लाघी तस्य वीर्यमचिन्तयत् ।&#x9;103a&lt;br&gt;&#xA;तूर्णं प्रासृजदुग्राणि शरवर्षाणि पाण्डवः ॥&#x9;103c&lt;br&gt;&#xA;ततो द्रौणिर्महाराज च्छित्त्वाऽस्य विशिखैर्धनुः ।&#x9;104a&lt;br&gt;&#xA;आजघानोरसि क्रुद्धः पाण्डवं निशितैः शरैः ॥&#x9;104c&lt;br&gt;&#xA;ततोऽन्यद्धनुरादाय भीमसेनो ह्यमर्षणः ।&#x9;105a&lt;br&gt;&#xA;विव्याध निशितैर्बाणैर्द्रौणिं पञ्चभिराहवे ॥&#x9;105c&lt;br&gt;&#xA;जीमूताविव घर्मान्ते तौ शरौघप्रवर्षिणौ ।&#x9;106a&lt;br&gt;&#xA;अन्योन्यक्रोधताम्राक्षौ छादयामासतुर्युधि ॥&#x9;106c&lt;br&gt;&#xA;तलशब्दैस्ततो घोरैस्त्रासयन्तौ परस्परम् ।&#x9;107a&lt;br&gt;&#xA;अयुध्येतां सुसंरब्धौ कृतप्रतिकृतैषिणौ ॥&#x9;107c&lt;br&gt;&#xA;ततो विष्फार्य सुमहच्चापं रुक्मविभूषितम् ।&#x9;108a&lt;br&gt;&#xA;भीमं प्रैक्षत स द्रौणिः शरानस्यन्तमन्तिकात् ।&#x9;108c&lt;br&gt;&#xA;शरद्यहर्मध्यगतो द्रीप्तार्चिरिव भास्करः ॥&#x9;108e&lt;br&gt;&#xA;आददनास्य विशिखान्सन्दधानस्य चाशुगान् ।&#x9;109a&lt;br&gt;&#xA;विकर्षतो मुञ्चतश्च नान्तरं ददृशुर्जनाः ॥&#x9;109c&lt;br&gt;&#xA;अलातचक्रप्रतिमं तस्य मण्डलमायुधम् ।&#x9;110a&lt;br&gt;&#xA;द्रौणेरासीन्महाराज बाणान्विसृजतस्तदा ॥&#x9;110c&lt;br&gt;&#xA;धनुश्च्युताः शरास्तस्य शतशोऽथ सहस्रशः ।&#x9;111a&lt;br&gt;&#xA;आकाशे प्रत्यदृश्यन्त शलभानामिवायतीः ॥&#x9;111c&lt;br&gt;&#xA;ते तु द्रौणिविनिर्मुक्ताः शरा हेमविभूषिताः ।&#x9;112a&lt;br&gt;&#xA;अजस्रमन्वकीर्यन्त घोरा भीमरथं प्रति ॥&#x9;112c&lt;br&gt;&#xA;तत्राद्भुतमपश्याम भीमसेनस्य विक्रमम् ।&#x9;113a&lt;br&gt;&#xA;बलं वीर्यं प्रभावं च व्यवसायं च भारत ॥&#x9;113c&lt;br&gt;&#xA;तां स मेघादिवोद्भूतां बाणवृष्टिं समन्ततः ।&#x9;114a&lt;br&gt;&#xA;जलवृष्टिं महाघोरां तपान्त इव चिन्तयन् ॥&#x9;114c&lt;br&gt;&#xA;द्रोणपुत्रवधप्रेप्सुर्भीमो भीमपराक्रमः ।&#x9;115a&lt;br&gt;&#xA;अमुञ्चच्छरवर्षाणि प्रावृषीव बलाहकः ॥&#x9;115c&lt;br&gt;&#xA;तद्रुक्मपृष्टं भीमस्य धनुर्घोरं महारणे ।&#x9;116a&lt;br&gt;&#xA;विकृष्यमाणं विबभौ शक्रचापमिवापरम् ॥&#x9;116c&lt;br&gt;&#xA;तस्माच्छराः प्रादुरासञ्छतशोऽथ सहस्रशः ।&#x9;117a&lt;br&gt;&#xA;सञ्छादयन्तः समरे द्रौणिमाहवशोभिनम् ॥&#x9;117c&lt;br&gt;&#xA;तयोर्विसृजतोरेवं शरजालानि मारिष ।&#x9;118a&lt;br&gt;&#xA;वायुरप्यन्तरा राजन्नाशक्नोत्प्रतिसर्पितुम् ॥&#x9;118c&lt;br&gt;&#xA;तथा द्रौणिर्महाराज शरान्हेमविभूषितान् ।&#x9;119a&lt;br&gt;&#xA;तैलधौतान्प्रसन्नाग्रान्प्राहिणोद्वधकाङ्क्षया ॥&#x9;119c&lt;br&gt;&#xA;तानन्तरिक्षे विशिखैस्त्रिधैकैकमशातयत् |&#x9;120a&lt;br&gt;&#xA;विशेषयन्द्रोणसुतं तिष्ठतिष्ठेति चाब्रवीत् ॥&#x9;120c&lt;br&gt;&#xA;पुनश्च शरवर्षाणि घोराण्युग्राणि पाण्डवः ।&#x9;121a&lt;br&gt;&#xA;व्यसृजद्बलवान्क्रुद्धो द्रोणपुत्रवधेप्सया ॥&#x9;121c&lt;br&gt;&#xA;ततोऽस्त्रमायया तूर्णं शरवृष्टिं निवार्य ताम् ।&#x9;122a&lt;br&gt;&#xA;धनुश्चिच्छेद भीमस्य द्रोणपुत्रो महास्त्रवित् ।&#x9;122c&lt;br&gt;&#xA;शरैश्चैनं सुबहुभिः क्रुद्धः सङ्ख्ये पराभिनत् ॥&#x9;122e&lt;br&gt;&#xA;स छिन्नधन्वा बलवान्रथशक्तिं सुदारुणाम् |&#x9;123a&lt;br&gt;&#xA;वेगेनाविध्य चिक्षेप द्रोणपुत्ररथं प्रति ॥&#x9;123c&lt;br&gt;&#xA;तामापतन्तीं सहसा महोल्काभां शितैः शरैः ।&#x9;124a&lt;br&gt;&#xA;चिच्छेद समरे द्रौणिर्दर्शयन्पाणिलाघवम् ॥&#x9;124c&lt;br&gt;&#xA;एतस्मिन्नन्तरे भीमो दृढमादाय कार्मुकम् ।&#x9;125a&lt;br&gt;&#xA;द्रौणिं विव्याध विशिखैः स्मयमानो वृकोदरः ॥&#x9;125c&lt;br&gt;&#xA;ततो द्रौणिर्महाराज भीमसेनस्य सारथिम् ।&#x9;126a&lt;br&gt;&#xA;ललाटे दारयामास शरेणानतपर्वणा ॥&#x9;126c&lt;br&gt;&#xA;सोऽतिविद्धो बलवता द्रोणपुत्रेण सारथिः ।&#x9;127a&lt;br&gt;&#xA;व्यामोहमगमद्राजन्रश्मीनुत्सृज्य वाजिनाम् ॥&#x9;127c&lt;br&gt;&#xA;ततोऽश्वाः प्राद्रवंस्तूर्णं मोहिते रथसारथौ ।&#x9;128a&lt;br&gt;&#xA;भीमसेनस्य राजेन्द्र पश्यतां सर्वधन्विनाम् ॥]&#x9;128c&lt;br&gt;&#xA;तं दृष्ट्वा प्रद्रुतैरश्वैरपकृष्टं रणाजिरात् ।&#x9;129a&lt;br&gt;&#xA;दध्मौ प्रमुदितः शङ्खं बृहन्तमपराजितः ॥&#x9;129c&lt;br&gt;&#xA;ततः सर्वे च पाञ्चाला भीमसेनश्च पाण्डवः ।&#x9;130a&lt;br&gt;&#xA;धृष्टद्युम्नरथं त्यक्त्वा भीताः सम्प्राद्रवन्दिशः ॥&#x9;130c&lt;br&gt;&#xA;तान्प्रभग्नांस्ततो द्रौणिः पृष्ठतो विकिरञ्शरान् ।&#x9;131a&lt;br&gt;&#xA;अभ्यवर्तत वेगेन कालयन्पाण्डुवाहिनीम् ॥&#x9;131c&lt;br&gt;&#xA;ते वध्यमानाः समरे द्रोणपुत्रेण पार्थिवाः ।&#x9;132a&lt;br&gt;&#xA;द्रोणपुत्रभयाद्राजन्दिशः सर्वाश्च भेजिरे ॥ ॥&#x9;132c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/202/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/202/</guid>
      <description>&lt;p&gt;श्रीः&#xA;अध्यायः 202&#xA;नारायणास्त्रे विफलीकृते पुनरश्वत्थाम्नाऽऽग्नेयास्त्रप्रयोगः ॥ 1 ॥ तस्यापि पार्थेन व्यर्थीकरणे दूयमानेन द्रौणिना शस्त्रन्यासपूर्वकं रणाङ्कणान्निर्गमनम् ॥ 2 ॥ निर्गच्छता च तेन यदृच्छासमागतं व्यासं प्रति निजास्त्रवैफल्यकारणप्रश्नः ॥ 3 ॥ व्यासेन कृष्णार्जुनयोर्नरनारायणात्मकत्वे कथिते प्रतिनिवृत्तेन द्रौणिना सेनावहारः ॥ 4 ॥&#xA;सञ्जय उवाच &#x9;001&lt;br&gt;&#xA;तत्प्रभग्नं बलं दृष्ट्वा कुन्तीपुत्रो धनञ्जयः ।&#x9;001a&lt;br&gt;&#xA;न्यवारयदमेयात्मा द्रोणपुत्रजयेप्सया ॥&#x9;001c&lt;br&gt;&#xA;ततस्ते सैनिका राजन्सर्वे तत्रावतस्थिरे ।&#x9;002a&lt;br&gt;&#xA;संस्थाप्यमाना यत्नेन गोविन्देनार्जुनेन च ॥&#x9;002c&lt;br&gt;&#xA;एक एव च बीभत्सुः सोमकावयवैः सह ।&#x9;003a&lt;br&gt;&#xA;मात्स्यैरन्यैश्च सन्धाय कौरवान्सन्न्यवर्तत ॥&#x9;003c&lt;br&gt;&#xA;ततो द्रुतमतिक्रम्य सिंहलाङ्गूलकेतनम् ।&#x9;004a&lt;br&gt;&#xA;सव्यसाची महेष्वासमश्वत्थामानमब्रवीत् ॥&#x9;004c&lt;br&gt;&#xA;या शक्तिर्यच्च विज्ञानं यद्वीर्यं यच्च पौरुषम् ।&#x9;005a&lt;br&gt;&#xA;धार्तराष्ट्रेषु या प्रीतिर्द्वेषोऽस्मासु च यच्च ते ॥&#x9;005c&lt;br&gt;&#xA;यच्च भूयोऽस्ति तेजस्ते तत्सर्वं मयि दर्शय ।&#x9;006a&lt;br&gt;&#xA;स एव द्रोणहन्ता ते दर्पं छेत्स्यति पार्षतः ॥&#x9;006c&lt;br&gt;&#xA;कालानलसमप्रख्यं द्विषतामन्तकोपमम् ।&#x9;007a&lt;br&gt;&#xA;समासादय पाञ्चाल्यं मां चापि सहकेशवम् ।&#x9;007c&lt;br&gt;&#xA;दर्पं नाशयितास्म्यद्य तवोद्वृत्तस्य संयुगे ॥&#x9;007e&lt;br&gt;&#xA;धृतराष्ट्र उवाच &#x9;008&lt;br&gt;&#xA;आचार्यपुत्रो मानार्हो बलवांश्चापि सञ्जय ।&#x9;008a&lt;br&gt;&#xA;प्रीतिर्धनञ्जये चास्य प्रियश्चापि महात्मनः ॥&#x9;008c&lt;br&gt;&#xA;न भूतपूर्वं बीभत्सोर्वाक्यं परुषमीदृशम् |&#x9;009a&lt;br&gt;&#xA;अथ कस्मात्स कौन्तेयः सखायं रूक्षमुक्तवान् ॥&#x9;009c&lt;br&gt;&#xA;सञ्जय उवाच &#x9;010&lt;br&gt;&#xA;युवराजे हते चैव वृद्धक्षत्रे च पौरवे ।&#x9;010a&lt;br&gt;&#xA;इष्वस्त्रविधिसम्पन्ने मालवे च सुदर्शने ॥&#x9;010c&lt;br&gt;&#xA;धृष्टद्युम्ने सात्यकौ च भीमे चापि पराजिते ।&#x9;011a&lt;br&gt;&#xA;युधिष्ठिरस्य तैर्वाक्यैर्मर्मण्यपि च घट्टिते ||&#x9;011c&lt;br&gt;&#xA;अन्तर्भेदे च सञ्जाते दुःखं संस्मृत्य च प्रभो ।&#x9;012a&lt;br&gt;&#xA;अभूतपूर्वो बीभत्सोर्दुःखान्मन्युरजायत ॥&#x9;012c&lt;br&gt;&#xA;तस्मादनर्हमश्लीलमप्रियं द्रौणिमुक्तवान् ।&#x9;013a&lt;br&gt;&#xA;मान्यमाचार्यतनयं रूक्षं कापुरुषं यथा ॥&#x9;013c&lt;br&gt;&#xA;एवमुक्तः श्वसन्क्रोधान्महेष्वासतमो नृप ।&#x9;014a&lt;br&gt;&#xA;पार्थेन परुषं वाक्यं सर्वमर्मभिदा गिरा ॥&#x9;014c&lt;br&gt;&#xA;द्रौणिश्चुकोप पार्थाय कृष्णाय च विशेषतः ।&#x9;015a&lt;br&gt;&#xA;स तु यत्तो रथे स्थित्वा वार्युपस्पृश्य वीर्यवान् ॥&#x9;015c&lt;br&gt;&#xA;देवैरपि सुदुर्धर्षमस्त्रमाग्नेयमाददे ।&#x9;016a&lt;br&gt;&#xA;दृश्यादृश्यानरिगणानुद्दिश्याचार्यनन्दनः ॥&#x9;016c&lt;br&gt;&#xA;सोऽभिमन्त्र्य शरं दीप्तं विधूममिव पावकम् ।&#x9;017a&lt;br&gt;&#xA;सर्वतः क्रोधमाविश्य चिक्षेप परवीरहा ॥&#x9;017c&lt;br&gt;&#xA;ततस्तुमुलमाकाशे शरवर्षमजायत ।&#x9;018a&lt;br&gt;&#xA;पावकार्चिपरीतं तत्पार्थमेवाभिपुप्लुवे ॥&#x9;018c&lt;br&gt;&#xA;उल्काश्च गगनात्पेतुर्दिशश्च न चकाशिरे ।&#x9;019a&lt;br&gt;&#xA;तमश्च सहसा रौद्रं चमूमवततार ताम् ॥&#x9;019c&lt;br&gt;&#xA;रक्षांसि च पिशाचाश्च विनेदुरतिसङ्गताः ।&#x9;020a&lt;br&gt;&#xA;ववुश्चाशिशिरा वाताः सूर्यो नैव तताप च ॥&#x9;020c&lt;br&gt;&#xA;वायसाश्चापि चाक्रन्दन्दिक्षु सर्वासु भैरवम् ।&#x9;021a&lt;br&gt;&#xA;रुधिरं चापि वर्षन्तो निनेदुस्तोयदा दिवि ॥&#x9;021c&lt;br&gt;&#xA;पक्षिणः पशवो गावो विनेदुश्चापि सुव्रताः ।&#x9;022a&lt;br&gt;&#xA;परमं प्रयतात्मानो न शान्तिमुपलेभिरे ॥&#x9;022c&lt;br&gt;&#xA;भ्रान्तसर्वमहाभूतमावर्तितदिवाकरम् ।&#x9;023a&lt;br&gt;&#xA;त्रैलोक्यमभिसन्तप्तं ज्वराविष्टमिवाभवत् ॥&#x9;023c&lt;br&gt;&#xA;अस्त्रतेजोभिसन्तप्ता नागा भूमिशयास्तथा ।&#x9;024a&lt;br&gt;&#xA;निःश्वसन्तः समुत्पेतुस्तेजो घोरं मुमुक्षवः ॥&#x9;024c&lt;br&gt;&#xA;जलजानि च सत्वानि दह्यमानानि भारत ।&#x9;025a&lt;br&gt;&#xA;न शान्तिमुपजग्मुर्हि तप्यमानैर्जलाशयैः ॥&#x9;025c&lt;br&gt;&#xA;दिग्भ्यः प्रदिग्भ्यः खाद्भूमेः सर्वतः शरवृष्टयः ।&#x9;026a&lt;br&gt;&#xA;उच्चावचा निपेतुर्वै गरुडानिलरंहसः ॥&#x9;026c&lt;br&gt;&#xA;तैः शरैर्द्रोणपुत्रस्य वज्रवेगैः समाहताः ।&#x9;027a&lt;br&gt;&#xA;प्रदग्धा रिपवः पेतुरग्निदग्धा इव द्रुमाः ॥&#x9;027c&lt;br&gt;&#xA;दह्यमाना महानागाः पेतुरुर्व्यां समन्ततः ।&#x9;028a&lt;br&gt;&#xA;नदन्तो भैरवान्नादाञ्जलदोपमनिस्वनान् ॥&#x9;028c&lt;br&gt;&#xA;अपरे प्रद्रुता नागा भयत्रस्ता विशाम्पते ।&#x9;029a&lt;br&gt;&#xA;त्रेसुर्दिशो यथा पूर्वं वने दावाग्निसंवृताः ॥&#x9;029c&lt;br&gt;&#xA;द्रुमाणां शिखराणीव दावदग्धानि मारिष ।&#x9;030a&lt;br&gt;&#xA;अश्वबृन्दान्यदृश्यन्त रथवृन्दानि भारत ।&#x9;030c&lt;br&gt;&#xA;अपतन्त रथौघाश्च तत्रतत्र सहस्रशः ॥&#x9;030e&lt;br&gt;&#xA;तत्सैन्यं भयसंविग्नं ददाह युधि भारत ।&#x9;031a&lt;br&gt;&#xA;युगान्ते सर्वभूतानि संवर्तक इवानलः ॥&#x9;031c&lt;br&gt;&#xA;दृष्ट्वा तु पाण्डवीं सेनां दह्यमानां महाहवे ।&#x9;032a&lt;br&gt;&#xA;प्रहृष्टास्तावका राजन्सिंहनादान्विनेदिरे ॥&#x9;032c&lt;br&gt;&#xA;ततस्तूर्यसहस्राणि नानालिङ्गानि भारत ।&#x9;033a&lt;br&gt;&#xA;तूर्णमाजघ्निरे हृष्टास्तावका जितकाशिनः ॥&#x9;033c&lt;br&gt;&#xA;कृत्स्ना ह्यक्षौहिणी राजन्सव्यसाची च पाण्डवः ।&#x9;034a&lt;br&gt;&#xA;तमसा संवृते लोके नादृश्यन्त महाहवे ॥&#x9;034c&lt;br&gt;&#xA;नैव नस्तादृशं राजन्दृष्टपूर्वं न च श्रुतम् ।&#x9;035a&lt;br&gt;&#xA;यादृशं द्रोणपुत्रेण सृष्टमस्त्रममर्षिणा ॥&#x9;035c&lt;br&gt;&#xA;अर्जुनस्तु महाराज ब्राह्ममस्त्रमुदैरयत् ।&#x9;036a&lt;br&gt;&#xA;सर्वास्त्रप्रतिघातार्थं विहितं पद्मयोनिना ॥&#x9;036c&lt;br&gt;&#xA;ततो मुहूर्तादिव तत्तमो व्युपशशाम ह ।&#x9;037a&lt;br&gt;&#xA;प्रववौ चानिलः शीतो दिशश्च विमला बभुः ॥&#x9;037c&lt;br&gt;&#xA;तत्राद्भुतमपश्याम कृत्स्नामक्षौहिणीं हताम् ।&#x9;038a&lt;br&gt;&#xA;अनभिज्ञेयरूपां च प्रदग्धामस्त्रतेजसा ॥&#x9;038c&lt;br&gt;&#xA;ततो वीरौ महेष्वासौ विमुक्तौ केशवार्जुनौ ।&#x9;039a&lt;br&gt;&#xA;सहितौ प्रत्यदृश्येतां नभसीव तमोनुदौ ।&#x9;039c&lt;br&gt;&#xA;ततो गाण्डीवधन्वा च केशवश्चाक्षतावुभौ ॥&#x9;039e&lt;br&gt;&#xA;सपताकध्वजहयः सानुकर्षवरायुधः ।&#x9;040a&lt;br&gt;&#xA;प्रबभौ सरथो युक्तस्तावकानां भयङ्करः ॥&#x9;040c&lt;br&gt;&#xA;ततः किलकिलाशब्दः शङ्खभेरीस्वनैः सह ।&#x9;041a&lt;br&gt;&#xA;पाण्डवानां प्रहृष्टानां क्षणेन समजायत ॥&#x9;041c&lt;br&gt;&#xA;हताविति तयोरासीत्सेनयोरुभयोर्मतिः ।&#x9;042a&lt;br&gt;&#xA;तरसाऽभ्यागतौ दृष्ट्वा सहितौ केशवार्जुनौ ॥&#x9;042c&lt;br&gt;&#xA;तावक्षतौ प्रमुदितौ दध्मतुर्वारिजोत्तमौ ।&#x9;043a&lt;br&gt;&#xA;दृष्ट्वा प्रमुदितान्पार्थांस्त्वदीया व्यथिताऽभवन् ॥&#x9;043c&lt;br&gt;&#xA;विमुक्तौ च महात्मानौ दृष्ट्वा द्रौणिः सुदुःखितः ।&#x9;044a&lt;br&gt;&#xA;मुहूर्तं चिन्तयामास किन्त्वेतदिति मारिष ॥&#x9;044c&lt;br&gt;&#xA;चिन्तयित्वा तु राजेन्द्र ध्यानशोकपरायणः ।&#x9;045a&lt;br&gt;&#xA;निःश्वसन्दीर्घमुष्णं च विमनाश्चाभवत्ततः ॥&#x9;045c&lt;br&gt;&#xA;सञ्जय उवाच &#x9;046&lt;br&gt;&#xA;ततो द्रौणिर्धनुस्त्यक्त्वा रथात्प्रस्कन्द्य वेगितः ।&#x9;046a&lt;br&gt;&#xA;धिग्धिक्सर्वमिदं मिथ्येत्युक्त्वा सम्प्राद्रवद्रणात् ॥&#x9;046c&lt;br&gt;&#xA;ततः स्निग्धाम्बुदाभासं वेदावासमकल्मषम् ।&#x9;047a&lt;br&gt;&#xA;वेदव्यासं सरस्वत्यावासं व्यासं ददर्श ह ॥&#x9;047c&lt;br&gt;&#xA;तं द्रौणिरग्रतो दृष्ट्वा स्थितं कुरुकुलोद्वहम् ।&#x9;048a&lt;br&gt;&#xA;सन्नकण्ठोऽब्रवीद्वाक्यमभिवाद्य सुदीनवत् ॥&#x9;048c&lt;br&gt;&#xA;भोभो माया यदृच्छा वा दैवं वा किमिदं भवेत् ।&#x9;049a&lt;br&gt;&#xA;अस्त्रं त्विदं कथं मिथ्या मम कश्च व्यतिक्रमः ॥&#x9;049c&lt;br&gt;&#xA;अधरोत्तरमेतद्वा लोकानां वा पराभवः ।&#x9;050a&lt;br&gt;&#xA;यदिमौ जीवतः कृष्णौ कालो हि दुरतिक्रमः ॥&#x9;050c&lt;br&gt;&#xA;नासुरा न च गन्धर्वा न पिशाचा न राक्षसाः ।&#x9;051a&lt;br&gt;&#xA;न सर्पा यक्षपतगा न मनुष्याः कथञ्चन ॥&#x9;051c&lt;br&gt;&#xA;उत्सहन्तेऽन्यथा कर्तुमेतदस्त्रं मयेरितम् ।&#x9;052a&lt;br&gt;&#xA;तदिदं केवलं हत्वा शान्तमक्षौहिणीं ज्वलत् ॥&#x9;052c&lt;br&gt;&#xA;सर्वघाति मया मुक्तमस्त्रं परमदारुणम् ।&#x9;053a&lt;br&gt;&#xA;केनेमौ मर्त्यधर्माणौ नाधाक्षीत्केशवार्जुनौ ॥&#x9;053c&lt;br&gt;&#xA;एतत्प्रब्रूहि भगवन्मया पृष्टो यथातथम् ।&#x9;054a&lt;br&gt;&#xA;श्रोतुमिच्छामि तत्त्वेन सर्वमेतन्महामुने ॥&#x9;054c&lt;br&gt;&#xA;व्यास उवाच &#x9;055&lt;br&gt;&#xA;महान्तमेवमर्थं मां यं त्वं पृच्छसि विस्मयात् ।&#x9;055a&lt;br&gt;&#xA;तं प्रवक्ष्यामि ते सर्वं समाधाय मनः शृणु ॥&#x9;055c&lt;br&gt;&#xA;योऽसौ नारायणो नाम पूर्वेषामपि पूर्वजः ।&#x9;056a&lt;br&gt;&#xA;&#39;आदिदेवो जगन्नाथो लोककर्ता स्वयं प्रभुः ॥&#x9;056c&lt;br&gt;&#xA;आद्यः सर्वस्य लोकस्य अनादिनिधनोऽच्युतः ।&#x9;057a&lt;br&gt;&#xA;व्याकुर्वते यस्य तत्त्वं श्रुतयो मुनयश्च ह ॥&#x9;057c&lt;br&gt;&#xA;अतोऽजय्यः सर्वभूतैर्मनसाऽपि जगत्पतिः ।&#x9;058a&lt;br&gt;&#xA;तस्मादिमं जेतुकाम अज्ञानतमसा वृतः ॥&#x9;058c&lt;br&gt;&#xA;मा शुचः पुरुषव्याघ्र विद्धि तद्वदिहार्जुनम् ।&#x9;059a&lt;br&gt;&#xA;तस्य शक्तिरसौ पार्थस्तस्माच्छोकमिमं त्यज ॥&#x9;059c&lt;br&gt;&#xA;विश्वेश्वरोऽयं लोकादिः परमात्मा ह्यधोक्षजः ।&#x9;060a&lt;br&gt;&#xA;सहस्रसंहितादंशादेकांशोऽयमजायत ॥&#x9;060c&lt;br&gt;&#xA;देवानां हितकामार्थं लोकानां चैव सत्तमः ।&#39;&#x9;061a&lt;br&gt;&#xA;अजायत च कार्यार्थं पुत्रो धर्मस्य विश्वकृत् ॥&#x9;061c&lt;br&gt;&#xA;स तपस्तीव्रमातस्थे शिशिरं गिरिमास्थितः ।&#x9;062a&lt;br&gt;&#xA;ऊर्ध्वबाहुर्महातेजा ज्वलनादित्यसन्निभः ॥&#x9;062c&lt;br&gt;&#xA;षष्टिं वर्षसहस्राणि तावन्त्येव शतानि च ।&#x9;063a&lt;br&gt;&#xA;अशोषयत्तदाऽऽत्मानं वायुभक्षोऽम्बुजेक्षणः ॥&#x9;063c&lt;br&gt;&#xA;अथापरं तपस्तप्त्वा द्विस्ततोऽन्यत्पुनर्महत् ।&#x9;064a&lt;br&gt;&#xA;द्यावापृथिव्योर्विवरं तेजसा समपूरयत् ॥&#x9;064c&lt;br&gt;&#xA;स तेन तपसा तात ब्रह्मभूतो यदाऽभवत् ।&#x9;065a&lt;br&gt;&#xA;ततो विश्वेश्वरं योनिं विश्वस्य जगतः पतिम् ।&#x9;065c&lt;br&gt;&#xA;ददर्श भृशदुर्धर्षं सर्वदेवैरभिष्टुतम् ॥&#x9;065e&lt;br&gt;&#xA;अणीयांसमणुभ्यश्च बृहद्भ्यश्च बृहत्तमम् ।&#x9;066a&lt;br&gt;&#xA;रुद्रमीशानवृषभं हरं शम्भुं कपर्दिनम् ॥&#x9;066c&lt;br&gt;&#xA;चेकितानं परां योनिं तिष्ठतो गच्छतश्च ह ।&#x9;067a&lt;br&gt;&#xA;दुर्वारणं सुदुर्धर्षं दुर्निरीक्ष्यं दुरासदम् ।&#x9;067c&lt;br&gt;&#xA;अतिमन्युं महात्मानं सर्वभूतप्रचेतसम् ॥&#x9;067e&lt;br&gt;&#xA;दिव्यं चापमिषुधी चाददानं हिरण्यवर्माणमनन्तवीर्यम् ।&#x9;068a&lt;br&gt;&#xA;पिनाकिनं वज्रिणं दीप्तशूलं परश्वथिं गदिनं चायतासिम् ॥&#x9;068c&lt;br&gt;&#xA;बभ्रूजटामण्डलचन्द्रमौलिं व्याघ्राजिनं परिघिणं दण्डपाणिम् ।&#x9;069a&lt;br&gt;&#xA;शुभाङ्गदं नागयज्ञोपवीतं विश्वैर्गणैः शोभितं भूतसङ्घैः ।&#x9;069c&lt;br&gt;&#xA;एकीभूतं तपसां सन्निधानं वचोधिकैः सुष्टुतमिष्टवाग्भिः ॥&#x9;069e&lt;br&gt;&#xA;जलं दिशं खं क्षितिं चन्द्रसूर्यौ हुताशवायुप्रतिमं सुरेशम् ।&#x9;070a&lt;br&gt;&#xA;नालं द्रष्टुं यं जना भिन्नवृत्ता ब्रह्मद्विषघ्नममृतस्य योनिम् ॥&#x9;070c&lt;br&gt;&#xA;यं पश्यन्ति ब्राह्मणाः साधुवृत्ताः क्षीणे पापे मनसा वीतशोकाः ।&#x9;071a&lt;br&gt;&#xA;तन्निष्ठात्मा तपसा धर्ममीड्यं तद्भक्त्या वै विश्वरूपं ददर्श ॥&#x9;071c&lt;br&gt;&#xA;दृष्ट्वा चैनं वाङ्मनोबुद्धिदेहैः संहृष्टात्मा मुमुदे वासुदेवः ॥&#x9;072ac&lt;br&gt;&#xA;अक्षमालापरिक्षिप्तं ज्योतिषां परमं निधिम् ।&#x9;073a&lt;br&gt;&#xA;रुद्रं नारायणो दृष्ट्वा ववन्दे विश्वसम्भवम् ॥&#x9;073c&lt;br&gt;&#xA;वरदं पृथुचार्वङ्ग्या पार्वत्या सहितं प्रभुम् ।&#x9;074a&lt;br&gt;&#xA;क्रीडमानं महात्मानं भूतसङ्घगणैर्वृतम् ॥&#x9;074c&lt;br&gt;&#xA;अजमीशानमव्यक्तं कारणात्मानमच्युतम् ।&#x9;075a&lt;br&gt;&#xA;अभिवाद्याथ रुद्राय सद्योऽन्धकनिपातिने ।&#x9;075c&lt;br&gt;&#xA;पद्माक्षस्तं विरुपाक्षमभितुष्टाव भक्तिमान् ॥&#x9;075e&lt;br&gt;&#xA;श्रीनारायण उवाच &#x9;076&lt;br&gt;&#xA;त्वत्सम्भूता भूतकृतो वरेण्य गोप्तारोऽस्य भुवनस्यादिदेव ।&#x9;076a&lt;br&gt;&#xA;आविश्येमां धरणीं येऽभ्यरक्षन्पुरा पुराणीं तव देव सृष्टिम् ॥&#x9;076c&lt;br&gt;&#xA;सुरासुरान्नागरक्षःपिशाचान्नरान्सुपर्णानथ गन्धर्वयक्षान् ।&#x9;077a&lt;br&gt;&#xA;पृथग्विधान्भूतसङ्घांश्च विश्वांस्त्वत्सम्भूतान्विद्म सर्वांस्तथैव ॥&#x9;077c&lt;br&gt;&#xA;ऐन्द्रं याम्यं वारुणं वैत्तपाल्यं पैत्रं त्वाष्ट्रं कर्म सौम्यं च तुभ्यम् ॥&#x9;078ac&lt;br&gt;&#xA;रूपं ज्योतिः शब्द आकाशवायुः स्पर्शः स्वाद्यं सलिलं गन्ध उर्वी ।&#x9;079a&lt;br&gt;&#xA;कालो ब्रह्मा ब्रह्म च ब्राह्मणाश्च त्वत्सम्भूताः स्थास्नु चरिष्णु चेदम् ॥&#x9;079c&lt;br&gt;&#xA;अद्भ्यः स्तोका यान्ति यथा पृथक्त्वं ताभिश्चैक्यं सङ्क्षये यान्ति भूयः ।&#x9;080a&lt;br&gt;&#xA;एवं विद्वान्प्रभवं चाप्ययं च त्वसम्भूतं तव सायुज्यमेति ॥&#x9;080c&lt;br&gt;&#xA;दिव्यामृतौ मानसौ द्वौ सुपर्णाववाक्शाखः पिप्पलः सप्तगोप्तः ।&#x9;081a&lt;br&gt;&#xA;वाचश्चार्था देवताः लोकपाला लोकानन्ये ये पुरा धारयित्वा ।&#x9;081c&lt;br&gt;&#xA;गता हि तेभ्यः परमं तत्परं च त्वत्सम्भूतास्ते च तेभ्यः परस्त्वम् ॥&#x9;081e&lt;br&gt;&#xA;भूतं भव्यं भविता चाप्रधृष्यं त्वत्सम्भूता भुवनानीह विश्वा ।&#x9;082a&lt;br&gt;&#xA;भक्तं च मां भजमानं भजस्व प्रीत्या मां वै लोकपितामहेश ॥&#x9;082c&lt;br&gt;&#xA;आत्मानं त्वमात्मनो न व्यबोधं विद्वानेवं गच्छति ब्रह्म शुक्रम् ।&#x9;083a&lt;br&gt;&#xA;अस्तौषं त्वां तव सम्मानमिच्छन्विचिन्वन्वै सदृशं देववर्य ।&#x9;083c&lt;br&gt;&#xA;सुदुर्लभान्देहि परान्ममेष्टानभिष्टुतः प्रविकार्षीश्च मायाम् ॥&#x9;083e&lt;br&gt;&#xA;व्यास उवाच &#x9;084&lt;br&gt;&#xA;तस्मै वरानचिन्त्यात्मा देवदेवः पिनाकधृत् ।&#x9;084a&lt;br&gt;&#xA;विष्णवे देवमुख्याय प्रायच्छदृषिसंस्तुतः ॥&#x9;084c&lt;br&gt;&#xA;श्रीभगवानुवाच &#x9;085&lt;br&gt;&#xA;मत्प्रसादान्मनुष्येषु देवगन्धर्वयोनिषु ।&#x9;085a&lt;br&gt;&#xA;अप्रमेयबलात्मा त्वं नारायण भविष्यसि ॥&#x9;085c&lt;br&gt;&#xA;न च त्वां प्रसहिष्यन्ति देवासुरमहोरगाः ।&#x9;086a&lt;br&gt;&#xA;न पिशाचा न गन्धर्वा न यक्षा न च राक्षसाः ॥&#x9;086c&lt;br&gt;&#xA;न सुपर्णास्तथा नागा न च विश्वे वियोनिजाः ।&#x9;087a&lt;br&gt;&#xA;न कश्चित्त्वां च देवोऽपि समरेषु विजेष्यति ॥&#x9;087c&lt;br&gt;&#xA;न शस्त्रेण न वज्रेण नाग्निना न च वारिणा ।&#x9;088a&lt;br&gt;&#xA;न चार्द्रेण न शुष्केण त्रसेन स्थावरेण च ॥&#x9;088c&lt;br&gt;&#xA;न हस्तेन न पादेन न काष्ठेन न लोष्टुना ।&#x9;089a&lt;br&gt;&#xA;कश्चित्तव रुजां कर्ता मत्प्रसादात्कथञ्चन ।&#x9;089c&lt;br&gt;&#xA;अपि वै समरं गत्वा भविष्यसि ममाधिकः ॥&#x9;089e&lt;br&gt;&#xA;एवमादीन्वराल्ँलब्ध्वा प्रसादादथ शूलिनः ।&#x9;090a&lt;br&gt;&#xA;स एष देवश्चरति मायया मोहयञ्जगत् ॥&#x9;090c&lt;br&gt;&#xA;तस्यैव तपसा जातो नरो नाम महामुनिः ।&#x9;091a&lt;br&gt;&#xA;तुल्यमेतेन देवेन तं जानीह्यर्जुनं सदा ॥&#x9;091c&lt;br&gt;&#xA;तावेतौ पूर्वदेवानां परमोपचितावृषी ।&#x9;092a&lt;br&gt;&#xA;लोकयात्राविधानार्थं दानवानां वधाय च ।&#x9;092c&lt;br&gt;&#xA;धर्मसंस्थापनार्थाय सञ्जायेते युगेयुगे ॥&#x9;092e&lt;br&gt;&#xA;तथैव कर्मणा कृत्स्नं महतस्तपसोऽपि च ।&#x9;093a&lt;br&gt;&#xA;तेजो वाग्भिश्च विद्वंस्त्वं जातो रुद्रान्महामते ॥&#x9;093c&lt;br&gt;&#xA;स भवान्देववत्प्राज्ञो ज्ञात्वा भवमयं जगत् ।&#x9;094a&lt;br&gt;&#xA;अवाकर्षस्त्वमात्मानं नियमैस्तत्प्रियेप्सया ॥&#x9;094c&lt;br&gt;&#xA;शुभ्रमत्र हविः कृत्वा महापुरुषविग्रहम् ।&#x9;095a&lt;br&gt;&#xA;ईजिवांस्त्वं जपैर्होमैरुपहारैश्च मानद ॥&#x9;095c&lt;br&gt;&#xA;स तथा पूज्यमानस्ते पूर्वदेवोऽप्यतूतुषत् ।&#x9;096a&lt;br&gt;&#xA;पुष्कलांश्च वरान्प्रादात्तव विद्वन्हृदि स्थितान् ॥&#x9;096c&lt;br&gt;&#xA;जन्मकर्मतपोयोगास्तयोस्तव च पुष्कलाः ।&#x9;097a&lt;br&gt;&#xA;ताभ्यां लिङ्गेऽर्चितो देवस्त्वयाऽर्चायां युगेयुगे ।&#x9;097c&lt;br&gt;&#xA;देवदेवस्त्वचिन्त्यात्मा अजेयो विष्णुसम्भवः ॥&#x9;097e&lt;br&gt;&#xA;सर्वरूपं भवं ज्ञात्वा लिङ्गे योऽर्चयति प्रभुम् ।&#x9;098a&lt;br&gt;&#xA;आत्मयोगाश्च तस्मिन्वै शास्त्रयोगाश्च शाश्वताः ॥&#x9;098c&lt;br&gt;&#xA;एवं देवा यजन्तो हि सिद्धाश्च परमर्षयः ।&#x9;099a&lt;br&gt;&#xA;प्रार्थयन्ते परं लोके स्थाणुमेव च शाश्वतम् ॥&#x9;099c&lt;br&gt;&#xA;[*स एष रुद्रभक्तश्च केशवो रुद्रसम्भवः ।]&#x9;100a&lt;br&gt;&#xA;कृष्ण एव हि यष्टव्यो यज्ञैश्चैव सनातनः ॥&#x9;100c&lt;br&gt;&#xA;सर्वभूतभवं ज्ञात्वा लिङ्गमर्चति यः प्रभोः ।&#x9;101a&lt;br&gt;&#xA;तस्मिन्नभ्यधिकां प्रीतिं करोति वृषभध्वजः ॥&#x9;101c&lt;br&gt;&#xA;सञ्जय उवाच &#x9;102&lt;br&gt;&#xA;तस्य तद्वचनं श्रुत्वा द्रोणपुत्रो महारथः ।&#x9;102a&lt;br&gt;&#xA;नमश्चकार रुद्राय बहुमेने च केशवम् ॥&#x9;102c&lt;br&gt;&#xA;हष्टरोमा च वश्यात्मा सोऽभिवाद्य महर्षये ।&#x9;103a&lt;br&gt;&#xA;वरूथिनीमभिप्रेक्ष्य ह्यवहारमकारयत् ॥&#x9;103c&lt;br&gt;&#xA;ततः प्रत्यवहारोऽभूत्पाण्डवानां विशाम्पते ।&#x9;104a&lt;br&gt;&#xA;कौरवाणां च दीनानां द्रोणे युधि निपातिते ॥&#x9;104c&lt;br&gt;&#xA;युद्धं कृत्वा दिनान्पञ्च द्रोणो हत्वा वरूथिनीम् ।&#x9;105a&lt;br&gt;&#xA;ब्रह्मलोकं गतो राजन्ब्राह्मणो वेदपारगः ॥ ॥&#x9;105c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/07/203/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/07/203/</guid>
      <description>&lt;p&gt;श्रीः&#xA;अध्यायः 203&#xA;इतरालक्षितं पुरतः स्वानुकूलं युध्यमानं शूलपाणिं कञ्चन पुरुषप्रवरमवलोकयता पार्थेन स क इति यदृच्छासमागतं व्यासं प्रति प्रश्नः ॥ 1 ॥ तेन तं प्रति तस्य तस्य पशुपतित्वोक्त्या शतरुद्रीयपठनेन सविस्तरं तद्गुणगणवर्णनम् ॥ 2 ॥&#xA;धृतराष्ट्र उवाच &#x9;001&lt;br&gt;&#xA;तस्मिन्नतिरथे द्रोणे निहते तत्र सञ्जय ।&#x9;001a&lt;br&gt;&#xA;मामकाः पाण्डवाश्चैव किमकुर्वन्नतः परम् ॥&#x9;001c&lt;br&gt;&#xA;सञ्जय उवाच &#x9;002&lt;br&gt;&#xA;तस्मिन्नतिरथे द्रोणे निहते पार्षतेन वै ।&#x9;002a&lt;br&gt;&#xA;कौरवेषु च भग्नेषु कुन्तीपुत्रो धनञ्जयः ॥&#x9;002c&lt;br&gt;&#xA;दृष्ट्वा सुमहदाश्चर्यमात्मनो विजयावहम् ।&#x9;003a&lt;br&gt;&#xA;मुनिं स्निग्धाम्बुदाभासं वेदव्यासमकल्मषम् ।&#x9;003c&lt;br&gt;&#xA;यदृच्छयाऽऽगतं व्यासं पप्रच्छ भरतर्षभ ॥&#x9;003e&lt;br&gt;&#xA;अर्जुन उवाच &#x9;004&lt;br&gt;&#xA;सङ्ग्रामे न्यहनं शत्रूञ्शरौघैर्विमलैरहम् ।&#x9;004a&lt;br&gt;&#xA;अग्रतो लक्षये यान्तं पुरुषं पावकप्रभम् ॥&#x9;004c&lt;br&gt;&#xA;ज्वलन्तं शूलमुद्यम्य यां दिशं प्रतिपद्यते ।&#x9;005a&lt;br&gt;&#xA;तस्यां दिशि विदीर्यन्ते शत्रवो मे महामुने ॥&#x9;005c&lt;br&gt;&#xA;तेन भग्नानरीन्सर्वान्मद्भग्नान्मन्यते जनः ।&#x9;006a&lt;br&gt;&#xA;तेन भग्नानि सैन्यानि पृष्ठतोऽनुव्रजाम्यहम् ॥&#x9;006c&lt;br&gt;&#xA;भगवंस्तन्ममाचक्ष्व को वै स पुरुषोत्तमः ।&#x9;007a&lt;br&gt;&#xA;शूलपाणिर्मया दृष्टस्तेजसा सूर्यसन्निभः ॥&#x9;007c&lt;br&gt;&#xA;न पद्भ्यां स्पृशते भूमिं न च शूलं विमुञ्चति ।&#x9;008a&lt;br&gt;&#xA;शूलाच्छूलसहस्राणि निष्पेतुस्तस्य तेजसा ॥&#x9;008c&lt;br&gt;&#xA;व्यास उवाच &#x9;009&lt;br&gt;&#xA;प्रजापतीनां प्रथमं तैजसं पुरुषं प्रभुम् ।&#x9;009a&lt;br&gt;&#xA;भुवनं भूर्भुवं देवं तेजसां प्रवरं प्रभुम् ॥&#x9;009c&lt;br&gt;&#xA;ईशानं वरदं पार्थ दृष्टवानसि शङ्करम् ।&#x9;010a&lt;br&gt;&#xA;तं गच्छ शरणं देवं वरदं भुवनेश्वरम् ॥&#x9;010c&lt;br&gt;&#xA;महादेवं महात्मानमीशानं जटिलं विभुम् ।&#x9;011a&lt;br&gt;&#xA;त्र्यक्षं महाभुजं रुद्रं शिखिनं चीवराससम् ॥&#x9;011c&lt;br&gt;&#xA;महादेवं हरं स्थाणुं वरदं भुवनेश्वरम् ।&#x9;012a&lt;br&gt;&#xA;जगत्प्रधानमजितं जगत्प्रीतिमधीश्वरम् ॥&#x9;012c&lt;br&gt;&#xA;जगद्योनिं जगद्बीजं जयिनं जगतो गतिम् ।&#x9;013a&lt;br&gt;&#xA;विश्वात्मानं विश्वसृजं विश्वमूर्तिं यशस्विनम् ॥&#x9;013c&lt;br&gt;&#xA;विश्वेश्वरं विश्वनरं कर्मणामीश्वरं प्रभुम् ।&#x9;014a&lt;br&gt;&#xA;शम्भुं स्वयम्भुं भूतेशं भूतभव्यभवोद्भवम् ॥&#x9;014c&lt;br&gt;&#xA;योगं योगेश्वरं सर्वं सर्वलोकेश्वरेश्वरम् ।&#x9;015a&lt;br&gt;&#xA;सर्वश्रेष्ठं जगच्छ्रेष्ठं वरिष्ठं परमेष्ठिनम् ॥&#x9;015c&lt;br&gt;&#xA;लोकत्रयविधातारमेकं लोकत्रयाश्रयम् ।&#x9;016a&lt;br&gt;&#xA;शुद्धात्मानं भवं भीमं शशाङ्ककृतशेखरम् ॥&#x9;016c&lt;br&gt;&#xA;शाश्वतं भूधरं देवं सर्ववागीश्वरेश्वरम् ।&#x9;017a&lt;br&gt;&#xA;सुदुर्जयं जगन्नाथं जन्ममृत्युजरातिगम् ॥&#x9;017c&lt;br&gt;&#xA;ज्ञानात्मानं ज्ञानगम्यं ज्ञानश्रेष्ठं सुदुर्विदम् ।&#x9;018a&lt;br&gt;&#xA;दातारं चैव भक्तानां प्रसादविहितान्वरान् ॥&#x9;018c&lt;br&gt;&#xA;तस्य पारिषदा दिव्या रूपैर्नानाविधैर्विभोः ।&#x9;019a&lt;br&gt;&#xA;वामना जटिला मुण्डा ह्रस्वग्रीवा महोदराः ॥&#x9;019c&lt;br&gt;&#xA;महाकाया महोत्साहा महाकर्णास्तथाऽपरे ।&#x9;020a&lt;br&gt;&#xA;आननैर्विकृतैः पादैः पार्थ वेषैश्च वैकृतैः ॥&#x9;020c&lt;br&gt;&#xA;ईदृशैः स महादेवः पूज्यमानो महेश्वरः ।&#x9;021a&lt;br&gt;&#xA;स शिवस्तात तेजस्वी प्रसादाद्याति तेऽग्रतः ॥&#x9;021c&lt;br&gt;&#xA;तस्मिन्घोरे सदा पार्थ सङ्ग्रामे रोमहर्षणे ।&#x9;022a&lt;br&gt;&#xA;द्रौणिकर्णकृपैर्गुप्तां महेष्वासैः प्रहारिभिः ॥&#x9;022c&lt;br&gt;&#xA;कस्तां सेनां तदा पार्थ मनसाऽपि प्रधर्षयेत् ।&#x9;023a&lt;br&gt;&#xA;ऋते देवान्महेष्वासाद्बहुरूपान्महेश्वरात् ॥&#x9;023c&lt;br&gt;&#xA;स्थातुमुत्सहते कश्चिन्न तस्मिन्नग्रतः स्थिते ।&#x9;024a&lt;br&gt;&#xA;न हि भूतं समं तेन त्रिषु लोकेषु विद्यते ॥&#x9;024c&lt;br&gt;&#xA;गन्धेनापि हि सङ्ग्रामे तस्य क्रुद्धस्य शत्रवः ।&#x9;025a&lt;br&gt;&#xA;विसञ्ज्ञा हतभूयिष्ठा वेपन्ति च पतन्ति च ॥&#x9;025c&lt;br&gt;&#xA;तस्मै नमस्तु कुर्वन्तो देवास्तिष्ठन्ति वै दिवि ।&#x9;026a&lt;br&gt;&#xA;ये चान्ये मानवा लोके ये च स्वर्गजितो नराः ॥&#x9;026c&lt;br&gt;&#xA;ये भक्ता वरदं देवं शिवं रुद्रमुमापतिम् ।&#x9;027a&lt;br&gt;&#xA;अनन्यभावेन सदा सर्वेशं समुपासते ॥&#x9;027c&lt;br&gt;&#xA;&#39;सङ्ग्रामेषु जयं प्राप्य पालयन्ति महीमिमाम् ।&#39;&#x9;028a&lt;br&gt;&#xA;इह लोके सुखं प्राप्य ते यान्ति परमां गतिम् ॥&#x9;028c&lt;br&gt;&#xA;नमस्कुरुष्व कौन्तेय तस्मै शान्ताय वै सदा ।&#x9;029a&lt;br&gt;&#xA;रुद्राय शितिकण्ठाय कनिष्ठाय सुवर्चसे ॥&#x9;029c&lt;br&gt;&#xA;कपर्दिने करालाय हर्यक्षवरदाय च ।&#x9;030a&lt;br&gt;&#xA;याम्यायाव्यक्तकेशाय सद्वृत्ते शङ्कराय च ॥&#x9;030c&lt;br&gt;&#xA;काम्याय हरिनेत्राय स्थाणवे पुरुषाय च ॥&#x9;031ac&lt;br&gt;&#xA;&#39;नमो वृक्षाय सेनान्ये मध्यमाय नमोनमः ।&#39;&#x9;032a&lt;br&gt;&#xA;हरिकेशाय मुण्डाय कृशायोत्तारणाय च ।&#x9;032c&lt;br&gt;&#xA;भास्कराय सुतीर्थाय देवदेवाय रंहसे ॥&#x9;032e&lt;br&gt;&#xA;बहुरूपाय सर्वाय प्रियाय प्रियवाससे ।&#x9;033a&lt;br&gt;&#xA;उष्णीषिणे सुवक्त्राय सहस्राक्षाय मीढुषे ॥&#x9;033c&lt;br&gt;&#xA;गिरिशाय प्रशान्ताय पतये चीरवाससे ।&#x9;034a&lt;br&gt;&#xA;हिरण्यबाहवे राजन्नुग्राय पतये दिशाम् ॥&#x9;034c&lt;br&gt;&#xA;पर्जन्यपतये चैव भूतानां पतये नमः ।&#x9;035a&lt;br&gt;&#xA;वृक्षाणां पतये चैव गवां च पतये नमः ॥&#x9;035c&lt;br&gt;&#xA;वृक्षैरावृतकायाय सेनान्ये मध्यमाय च ।&#x9;036a&lt;br&gt;&#xA;स्रुवहस्ताय देवाय धन्विने भार्गवाय च ॥&#x9;036c&lt;br&gt;&#xA;बहुरूपाय विश्वस्य पतये मुञ्जवाससे ।&#x9;037a&lt;br&gt;&#xA;सहस्रशिरसे चैव सहस्रचरणाय च ।&#x9;037c&lt;br&gt;&#xA;सहस्रबाहवे चैव सहस्रवदनाय च ॥&#x9;037e&lt;br&gt;&#xA;शरणं गच्छ कौन्तेय वरदं भुवनेश्वरम् ।&#x9;038a&lt;br&gt;&#xA;उमापतिं विरूपाक्षं दक्षयज्ञनिबर्हणम् ॥&#x9;038c&lt;br&gt;&#xA;प्रजानां पतिमव्यग्रं भूतानां पतिमव्ययम् ।&#x9;039a&lt;br&gt;&#xA;कपर्दिनं वृषावर्तं वृषनाभं वृषध्वजम् ॥&#x9;039c&lt;br&gt;&#xA;वृषदर्पं वृषपतिं वृषशृङ्गं वृषर्षभम् ।&#x9;040a&lt;br&gt;&#xA;वृषाङ्कं वृषभोदारं वृषभं वृषभेक्षणम् ॥&#x9;040c&lt;br&gt;&#xA;वृषायुधं वृषशरं वृषभूतं वृषेश्वरम् ।&#x9;041a&lt;br&gt;&#xA;महोदरं महाकायं द्वीपिचर्मनिवासिनम् ॥&#x9;041c&lt;br&gt;&#xA;लोकेशं वरदं पुण्यं ब्रह्मण्यं ब्राह्मणप्रियम् ।&#x9;042a&lt;br&gt;&#xA;त्रिशूलपाणिं वरदं खड्गचर्मधरं प्रभुम् ॥&#x9;042c&lt;br&gt;&#xA;पिनाकिनं खड्गधरं लोकानां पतिमीश्वरम् ।&#x9;043a&lt;br&gt;&#xA;प्रपद्ये शरणं देवं शरण्यं चीरवाससम् ॥&#x9;043c&lt;br&gt;&#xA;नमस्तस्मै सुरेशाय गणानां पतये नमः ।&#x9;044a&lt;br&gt;&#xA;सुवाससे नमस्तुभ्यं सुव्रताय सुधन्विने ॥&#x9;044c&lt;br&gt;&#xA;धनुर्धराय देवाय प्रियधन्वाय धन्विने ।&#x9;045a&lt;br&gt;&#xA;धन्वन्तराय धनुषे धन्वाचार्याय ते नमः ॥&#x9;045c&lt;br&gt;&#xA;उग्रायुधाय देवाय नमः सुरवराय च ।&#x9;046a&lt;br&gt;&#xA;नमोस्तु बहुरूपाय नमोस्तु बहुधन्विने ॥&#x9;046c&lt;br&gt;&#xA;नमोस्तु स्थाणवे नित्यं नमस्तस्मै तपस्विने ।&#x9;047a&lt;br&gt;&#xA;नमोस्तु त्रिपुरघ्नाय भगघ्नाय च वै नमः ||&#x9;047c&lt;br&gt;&#xA;वनस्पतीनां पतये नराणां पतये नमः ।&#x9;048a&lt;br&gt;&#xA;मातॄणां पतये चैव गणानां पतये नमः ॥&#x9;048c&lt;br&gt;&#xA;गवां च पतये नित्यं यज्ञानां पतये नमः ।&#x9;049a&lt;br&gt;&#xA;अपां च पतये नित्यं देवानां पतये नमः ॥&#x9;049c&lt;br&gt;&#xA;पूष्णो दन्तविनाशाय त्र्यक्षाय वरदाय च ।&#x9;050a&lt;br&gt;&#xA;नीलकण्ठाय पिङ्गाय स्वर्णकेशाय वै नमः ॥&#x9;050c&lt;br&gt;&#xA;कर्माणि यानि दिव्यानि महादेवस्य धीमतः ।&#x9;051a&lt;br&gt;&#xA;तानि ते कीर्तयिष्यामि तथाप्रज्ञं यथाश्रुतम् ॥&#x9;051c&lt;br&gt;&#xA;न सुरा नासुरा लोके न गन्धर्वा न राक्षसाः ।&#x9;052a&lt;br&gt;&#xA;सुखमेधन्ति कुपिते तस्मिन्नपि गुहागताः ॥&#x9;052c&lt;br&gt;&#xA;दक्षस्य यजमानस्य विधिवत्सम्भृतं पुरा ।&#x9;053a&lt;br&gt;&#xA;विव्याध कुपितो यज्ञं निर्दयस्त्वभवत्तदा ।&#x9;053c&lt;br&gt;&#xA;धनुषा बाणमुत्सृज्य सघोषं विननाद च ॥&#x9;053e&lt;br&gt;&#xA;तेन शर्म कुतः शान्तिं लेभिरे स्म सुरास्तदा ।&#x9;054a&lt;br&gt;&#xA;विद्रुते सहसा यज्ञे कुपिते च महेश्वरे ॥&#x9;054c&lt;br&gt;&#xA;तेन ज्यातलघोषेण सर्वे लोकाः समाकुलाः ।&#x9;055a&lt;br&gt;&#xA;बभूवुर्वशगाः पार्थ निपेतुश्च सुरासुराः ॥&#x9;055c&lt;br&gt;&#xA;आपश्चुक्षुभिरे सर्वाश्चकम्पे च वसुन्धरा ।&#x9;056a&lt;br&gt;&#xA;पर्वताश्च व्यशीर्यन्त दिशो नागाश्च मोहिताः ॥&#x9;056c&lt;br&gt;&#xA;अन्धेन तमसा लोका न प्राकाशन्त संवृताः ।&#x9;057a&lt;br&gt;&#xA;जघ्निवान्सह सूर्येण सर्वेषां ज्योतिषां प्रभाः ॥&#x9;057c&lt;br&gt;&#xA;चुक्षुभुर्भयभीताश्च शान्तिं चक्रुस्तथैव च ।&#x9;058a&lt;br&gt;&#xA;ऋषयः सर्वभूतानामात्मनश्च सुखैषिणः ॥&#x9;058c&lt;br&gt;&#xA;पूषाणमभ्यद्रवत शङ्करः प्रहसन्निव ।&#x9;059a&lt;br&gt;&#xA;पुरोडाशं भक्षयतो दशनान्वै व्यशातयत् ॥&#x9;059c&lt;br&gt;&#xA;ततो निश्चक्रमुर्देवा वेपमाना भयार्दिताः ॥&#x9;060ac&lt;br&gt;&#xA;पुनश्च सन्दधे दीप्तान्देवानां निशिताञ्शरान् ।&#x9;061a&lt;br&gt;&#xA;सधूमान्सस्फुलिङ्गांश्च विद्युत्तोयदसन्निभान् ॥&#x9;061c&lt;br&gt;&#xA;तं दृष्ट्वा तु सुराः सर्वे प्रणिपत्य महेश्वरम् ।&#x9;062a&lt;br&gt;&#xA;रुद्रस्य यज्ञभागं च विशिष्टं ते त्वकल्पयन् ॥&#x9;062c&lt;br&gt;&#xA;भयेन त्रिदशा राजञ्छरणं च प्रपेदिरे ।&#x9;063a&lt;br&gt;&#xA;तेन चैवातिकोपेन स यज्ञः सन्धितस्तदा ।&#x9;063c&lt;br&gt;&#xA;भग्नाश्चापि सुरा आसन्भीताश्चाद्यापि तं प्रति ॥&#x9;063e&lt;br&gt;&#xA;असुराणां पुराण्यासंस्त्रीणि वीर्यवतां दिवि ।&#x9;064a&lt;br&gt;&#xA;आयसं राजतं चैव सौवर्णं परमं महत् ॥&#x9;064c&lt;br&gt;&#xA;सौवर्णं कमलाक्षस्य तारकाक्षस्य राजतम् ।&#x9;065a&lt;br&gt;&#xA;तृतीयं तु पुरं तेषां विद्युन्मालिन आयसम् ।&#x9;065c&lt;br&gt;&#xA;न शक्तस्तानि मघवान्भेत्तुं सर्वायुधैरपि ॥&#x9;065e&lt;br&gt;&#xA;अथ सर्वे सुरा रुद्रं जग्मुः शरणमर्दिताः ।&#x9;066a&lt;br&gt;&#xA;ते तमूचुर्महात्मानं सर्वे देवाः सवासवाः ॥&#x9;066c&lt;br&gt;&#xA;ब्रह्मदत्तवरा ह्येते घोरास्त्रिपुरवासिनः ।&#x9;067a&lt;br&gt;&#xA;पीडयन्त्यधिकं लोकं यस्मात्ते वरदर्पिताः ॥&#x9;067c&lt;br&gt;&#xA;त्वदृते देवदेवेश नान्यः शक्तः कथञ्चन ।&#x9;068a&lt;br&gt;&#xA;हन्तुं दैत्यान्महादेव जहि तांस्त्वं सुरद्विषः ॥&#x9;068c&lt;br&gt;&#xA;रुद्र रौद्रा भविष्यन्ति पशवः सर्वकर्मसु ।&#x9;069a&lt;br&gt;&#xA;निपातयिष्यसे चैतानसुरान्भुवनेश्वर ॥&#x9;069c&lt;br&gt;&#xA;स तथोक्तस्तथेत्युक्त्वा देवानां हितकाम्यया ।&#x9;070a&lt;br&gt;&#xA;गन्धमादनविन्ध्यौ च कृत्वा वंशध्वजौ हरः ॥&#x9;070c&lt;br&gt;&#xA;पृथ्वीं ससागरवनां रथं कृत्वा तु शङ्करः ।&#x9;071a&lt;br&gt;&#xA;अक्षं कृत्वा तु नागेन्द्रं शेषं नाम त्रिलोचनः ॥&#x9;071c&lt;br&gt;&#xA;चक्रे कृत्वा तु चन्द्रार्कौ देवदेवः पिनाकधृत् ।&#x9;072a&lt;br&gt;&#xA;अणी कृत्वैलपत्रं च पुष्पदन्तं च त्र्यम्बकः ॥&#x9;072c&lt;br&gt;&#xA;यूपं कृत्वा तु मलयमवनाहं च तक्षकम् ॥&#x9;073ac&lt;br&gt;&#xA;योक्त्राङ्गानि च सत्वानि कृत्वा शर्वः प्रतापवान् ।&#x9;074a&lt;br&gt;&#xA;वेदान्कृत्वाऽथ चतुरश्चतुरश्वान्महेश्वरः ॥&#x9;074c&lt;br&gt;&#xA;उपवेदान्खलीनांश्च कृत्वा लोकत्रयेश्वरः ।&#x9;075a&lt;br&gt;&#xA;गायत्रीं प्रग्रहं कृत्वा सावित्रीं च महेश्वरः ॥&#x9;075c&lt;br&gt;&#xA;कृत्वोङ्कारं प्रतोदं च ब्रह्माणं चैव सारथिम् ।&#x9;076a&lt;br&gt;&#xA;गाण्डीवं मन्दरं कृत्वा गुणं कृत्वा तु वासुकिम् ॥&#x9;076c&lt;br&gt;&#xA;विष्णुं शरोत्तमं कृत्वा शल्यमग्निं तथैव च ।&#x9;077a&lt;br&gt;&#xA;वायुं कृत्वाऽथ वाजाभ्यां पुङ्खे वैवस्वतं यमम् ॥&#x9;077c&lt;br&gt;&#xA;विद्युत्कृत्वाऽथ निश्राणं मेरुं कृत्वाऽथ वै ध्वजम् ।&#x9;078a&lt;br&gt;&#xA;आरुह्य स रथं दिव्यं सर्वदेवमयं शिवः ॥&#x9;078c&lt;br&gt;&#xA;त्रिपुरस्य वधार्थाय स्थाणुः प्रहरतां वरः ।&#x9;079a&lt;br&gt;&#xA;असुराणामन्तकरः श्रीमानतुलविक्रमः ॥&#x9;079c&lt;br&gt;&#xA;स्तूयमानः सुरैः पार्थ ऋषिभिश्च तपोधनैः ।&#x9;080a&lt;br&gt;&#xA;स्थानं माहेश्वरं कृत्वा दिव्यमप्रतिमं प्रभुः ।&#x9;080c&lt;br&gt;&#xA;अतिष्ठत्स्थाणुभूतः स सहस्रं परिवत्सरान् ॥&#x9;080e&lt;br&gt;&#xA;यदा त्रीणि समेतानि अन्तरिक्षे पुराणि च ।&#x9;081a&lt;br&gt;&#xA;त्रिपर्वणा त्रिशल्येन तदा तानि बिभेद सः ॥&#x9;081c&lt;br&gt;&#xA;पुराणि न च तं शेकुर्दानवाः प्रतिवीक्षितुम् ।&#x9;082a&lt;br&gt;&#xA;शरं कालाग्निसंयुक्तं विष्णुसोमसमायुतम् ॥&#x9;082c&lt;br&gt;&#xA;पुराणि दग्धवन्तं तं देवी याता प्रवीक्षितुम् ।&#x9;083a&lt;br&gt;&#xA;&#39;देव्याः स्वयंवरे वृत्तं शृणुष्वान्यद्धनञ्जय ॥&#39;&#x9;083c&lt;br&gt;&#xA;बालमङ्कगतं कृत्वा स्वयं पञ्चशिखं पुनः ।&#x9;084a&lt;br&gt;&#xA;उमा जिज्ञासमाना वै कोयमित्यब्रवीत्सुरान् ॥&#x9;084c&lt;br&gt;&#xA;असूयतश्च शक्रस्य वज्रेण प्रहरिष्यतः ।&#x9;085a&lt;br&gt;&#xA;बाहुं सवज्रं तं तस्य क्रुद्धस्यास्तम्भयत्प्रभुः ।&#x9;085c&lt;br&gt;&#xA;[*प्रहस्य भगवांस्तूर्णं सर्वलोकेश्वरो विभुः ॥&#x9;085e&lt;br&gt;&#xA;ततः स स्तम्भितभुजः शक्रो देवगणैर्वृतः ।&#x9;086a&lt;br&gt;&#xA;जगाम ससुरस्तूर्णं ब्रह्माणं प्रभुमव्ययम् ॥&#x9;086c&lt;br&gt;&#xA;ते तं प्रणम्य शिरसा प्रोचुः प्राञ्जलयस्तदा ॥&#x9;087ac&lt;br&gt;&#xA;किमप्यङ्कगतं ब्रह्मन्पार्वत्या भूतमद्भुतम् ।&#x9;088a&lt;br&gt;&#xA;बालरूपधरं दृष्ट्वा नास्माभिरभिलक्षितः ॥&#x9;088c&lt;br&gt;&#xA;तस्मात्त्वां प्रष्टुमिच्छामो निर्जिता येन वै वयम् ।&#x9;089a&lt;br&gt;&#xA;अयुध्यता हि बालेन लीलया सपुरन्दराः ॥&#x9;089c&lt;br&gt;&#xA;तेषां तद्वचनं श्रुत्वा ब्रह्मा ब्रह्मविदां वरः ।&#x9;090a&lt;br&gt;&#xA;ध्यात्वा स शम्भुं भगवान्बालं चामिततेजसम् ।&#x9;090c&lt;br&gt;&#xA;उवाच भगवान्ब्रह्मा शक्रादींश्च सुरोत्तमान् ॥&#x9;090e&lt;br&gt;&#xA;चराचरस्य जगतः प्रभुः स भगवान्हरः ।&#x9;091a&lt;br&gt;&#xA;तस्मात्परतरं नान्यत्किञ्चिदस्ति महेश्वरात् ॥&#x9;091c&lt;br&gt;&#xA;यो दृष्टो ह्युमया सार्धं युष्माभिरमितद्युतिः ।&#x9;092a&lt;br&gt;&#xA;स पार्वत्याः कृते शर्वः कृतवान्बालरूपताम् ॥&#x9;092c&lt;br&gt;&#xA;ते मया सहिता यूयं प्रापद्यध्वं तमेव हि ।]&#x9;093a&lt;br&gt;&#xA;स एष भगवान्देवः सर्वलोकेश्वरः प्रभुः ॥&#x9;093c&lt;br&gt;&#xA;न सम्बुबुधिरे चैनं देवास्तं भुवनेश्वरम् ।&#x9;094a&lt;br&gt;&#xA;सप्रजापतयः सर्वे बालार्कसदृशप्रभम् ॥&#x9;094c&lt;br&gt;&#xA;अथाभ्येत्य ततो ब्रह्मा दृष्ट्वा स च महेश्वरम् ।&#x9;095a&lt;br&gt;&#xA;अयं श्रेष्ठ इति ज्ञात्वा ववन्दे तं पितामहः ॥&#x9;095c&lt;br&gt;&#xA;[ब्रह्मोवाच &#x9;096&lt;br&gt;&#xA;त्वं यज्ञो भुनस्यास्य त्वं गतिस्त्वं परायणम् ।&#x9;096a&lt;br&gt;&#xA;त्वं भवस्त्वं महादेवस्त्वं धाम परमं पदम् ॥&#x9;096c&lt;br&gt;&#xA;त्वया सर्वमिदं व्याप्तं जगत्स्थावरजङ्गमम् ॥&#x9;097ac&lt;br&gt;&#xA;भगवन्भूतभव्येश लोकनाथ जगत्पते ।&#x9;098a&lt;br&gt;&#xA;प्रसादं कुरु शक्रस्य त्वया क्रोधार्दितस्य वै ॥&#x9;098c&lt;br&gt;&#xA;व्यास उवाच &#x9;099&lt;br&gt;&#xA;पद्मयोनिवचः श्रुत्वा ततः प्रीतो महेश्वरः |&#x9;099a&lt;br&gt;&#xA;प्रसादाभिमुखो भूत्वा अट्टहासमथाकरोत् ॥]&#x9;099c&lt;br&gt;&#xA;ततः प्रसादयामासुरुमां रुद्रं च ते सुराः ।&#x9;100a&lt;br&gt;&#xA;अभवच्च पुनर्बाहुर्यथाप्रकृति वज्रिणः ॥&#x9;100c&lt;br&gt;&#xA;तेषां प्रसन्नो भगवान्सपत्नीको वृषध्वजः ।&#x9;101a&lt;br&gt;&#xA;देवानां त्रिदशश्रेष्ठो दक्षयज्ञविनाशनः ॥&#x9;101c&lt;br&gt;&#xA;स वै रुद्रः स च शिवः सोऽग्निः सर्वश्च सर्ववित् ।&#x9;102a&lt;br&gt;&#xA;स चेन्द्रश्चैव वायुश्च सोऽश्विनौ च स विद्युतः ॥&#x9;102c&lt;br&gt;&#xA;स भवः स च पर्जन्यो महादेवः सनातनः ।&#x9;103a&lt;br&gt;&#xA;स चन्द्रमाः स चेशानः स सूर्यो वरुणश्च सः ॥&#x9;103c&lt;br&gt;&#xA;स कालः सोऽन्तको मृत्युः स यमो रात्र्यहानि तु ।&#x9;104a&lt;br&gt;&#xA;मासार्धमासा ऋतवः सन्ध्ये संवत्सरश्च सः ॥&#x9;104c&lt;br&gt;&#xA;धाता च स विधाता च विश्वात्मा विश्वकर्मकृत् ।&#x9;105a&lt;br&gt;&#xA;सर्वासां देवतानां च धारयत्यवपुर्वपुः ॥&#x9;105c&lt;br&gt;&#xA;सर्वदेवैः स्तुतो देवः सैकधा बहुधा च सः ।&#x9;106a&lt;br&gt;&#xA;शतधा सहस्रधा चैव भूयः शतसहस्रधा ॥&#x9;106c&lt;br&gt;&#xA;द्वे तनू तस्य देवस्य वेदज्ञा ब्राह्मणा विदुः ।&#x9;107a&lt;br&gt;&#xA;घोरा चान्या शिवा चान्या ते तनू बहुधा पुनः ॥&#x9;107c&lt;br&gt;&#xA;घोरा तु यातुधानस्य सोऽग्निर्विष्णुः स भास्करः ।&#x9;108a&lt;br&gt;&#xA;सौम्या तु पुनरेवास्य आपो ज्योतींषि चन्द्रमाः ॥&#x9;108c&lt;br&gt;&#xA;वेदाः साङ्गोपनिषदः पुराणाध्यात्मनिश्चयाः ।&#x9;109a&lt;br&gt;&#xA;यदत्र परमं गुह्यं स वै देवो महेश्वरः ॥&#x9;109c&lt;br&gt;&#xA;ईदृशश्च महादेवो भूयांश्च भगवानजः ।&#x9;110a&lt;br&gt;&#xA;न हि सर्वे मया शक्या वक्तुं भगवतो गुणाः ॥&#x9;110c&lt;br&gt;&#xA;अपि वर्षसहस्रेण सततं पाण्डुनन्दन ।&#x9;111a&lt;br&gt;&#xA;सर्वैर्ग्रहैर्गृहीतान्वै सर्वपापसमन्वितान् ॥&#x9;111c&lt;br&gt;&#xA;स मोचयति सुप्रीतः शरण्यः शरणागतान् ।&#x9;112a&lt;br&gt;&#xA;आयुरारोग्यमैश्वर्यं वित्तं कामांश्च पुष्कलान् ॥&#x9;112c&lt;br&gt;&#xA;स ददाति मनुष्येभ्यः स चैवाक्षिपते पुनः ।&#x9;113a&lt;br&gt;&#xA;सेन्द्रादिषु च देवेषु तस्य चैश्वर्यमुच्यते ॥&#x9;113c&lt;br&gt;&#xA;स चैव वेत्ति लोकेषु मनुष्याणां शुभाशुभे ।&#x9;114a&lt;br&gt;&#xA;ऐश्वर्याच्चैव कामानामीश्वरश्च स उच्यते ॥&#x9;114c&lt;br&gt;&#xA;महेश्वरश्च महतां भूतानामीश्वरश्च सः ।&#x9;115a&lt;br&gt;&#xA;बहुभिर्बहुधा रूपैर्विश्वं व्याप्नोति वै जगत् ॥&#x9;115c&lt;br&gt;&#xA;तस्य देवस्य यद्वक्त्रं समुद्रे तदधिष्ठितम् ।&#x9;116a&lt;br&gt;&#xA;बडबामुखेति विख्यातं पिबत्तोयमयं हविः ॥&#x9;116c&lt;br&gt;&#xA;एष चैव श्मशानेषु देवो वसति नित्यशः ।&#x9;117a&lt;br&gt;&#xA;यजन्त्येनं जनास्तत्र वीरस्थान इतीश्वरम् ॥&#x9;117c&lt;br&gt;&#xA;अस्य दीप्तानि रूपाणि घोराणि च बहूनि च ।&#x9;118a&lt;br&gt;&#xA;लोके यान्यस्य पूज्यन्ते मनुष्याः प्रवदन्ति च ॥&#x9;118c&lt;br&gt;&#xA;नामधेयानि लोकेषु बहून्यस्य यथार्थवत् ।&#x9;119a&lt;br&gt;&#xA;निरुच्यन्ते महत्त्वाच्च विभुत्वात्कर्मणस्तथा ॥&#x9;119c&lt;br&gt;&#xA;वेदे चास्य समाम्नातं शतरुद्रियमुत्तमम् ।&#x9;120a&lt;br&gt;&#xA;नाम्ना चानन्तरुद्रेति ह्युपस्थानं महात्मनः ॥&#x9;120c&lt;br&gt;&#xA;स कामानां प्रभुर्देवो ये दिव्या ये च मानुषाः ।&#x9;121a&lt;br&gt;&#xA;स विभुः स प्रभुर्देवो विश्वं व्याप्नोति वै महत् ॥&#x9;121c&lt;br&gt;&#xA;ज्येष्ठं भूतं वदन्त्येनं ब्राह्मणा मुनयस्तथा ।&#x9;122a&lt;br&gt;&#xA;प्रथमो ह्येष देवानां मुखादस्यानलोऽभवत् ॥&#x9;122c&lt;br&gt;&#xA;सर्वथा यत्पशून्पाति तैश्च यद्रमते पुनः ।&#x9;123a&lt;br&gt;&#xA;तेषामधिपतिर्यच्च तस्मात्पशुपतिः स्मृतः ॥&#x9;123c&lt;br&gt;&#xA;दिव्यं च ब्रह्मचर्येण लिङ्गमस्य यथास्थितम् ।&#x9;124a&lt;br&gt;&#xA;महयत्येष लोकांश्च महेश्वर इति स्मृतः ॥&#x9;124c&lt;br&gt;&#xA;ऋषयश्चैव देवाश्च गन्धर्वाप्सरसस्तथा ।&#x9;125a&lt;br&gt;&#xA;लिङ्गमस्यार्चयन्ति स्म तच्चाप्यूर्ध्वं समास्थितम् ॥&#x9;125c&lt;br&gt;&#xA;पूज्यमाने ततस्तस्मिन्मोदते स महेश्वरः ।&#x9;126a&lt;br&gt;&#xA;सुखी प्रीतश्च भवति प्रहृष्टश्चैव शङ्करः ॥&#x9;126c&lt;br&gt;&#xA;यदस्य बहुधा रूपं भूतभव्यभवस्थितम् ।&#x9;127a&lt;br&gt;&#xA;स्थावरं जङ्गमं चैव बहुरूपस्ततः स्मृतः ॥&#x9;127c&lt;br&gt;&#xA;एकाक्षो जाज्वलन्नास्ते सर्वतोक्षिमयोऽपि वा ।&#x9;128a&lt;br&gt;&#xA;क्रोधाद्यश्चाविशल्लोकांस्तस्मात्सर्व इति स्मृतः ॥&#x9;128c&lt;br&gt;&#xA;धूम्ररूपं च यत्तस्य धूर्जटिस्तेन चोच्यते ।&#x9;129a&lt;br&gt;&#xA;विश्वे देवाश्च यत्तस्मिन्विश्वरूपस्ततः स्मृतः ॥&#x9;129c&lt;br&gt;&#xA;तिस्रो देवीर्यदा चैव भजते भुवनेश्वरः ।&#x9;130a&lt;br&gt;&#xA;द्यामपः पृथिवीं चैव त्र्यम्बकश्च ततः स्मृतः ॥&#x9;130c&lt;br&gt;&#xA;समेधयति यन्नित्यं सर्वार्थान्सर्वकर्मसु ।&#x9;131a&lt;br&gt;&#xA;शिवमिच्छन्मनुष्याणां तस्मादेष शिवः स्मृतः ॥&#x9;131c&lt;br&gt;&#xA;सहस्राक्षोऽयुताक्षो वा सर्वतोक्षिमयोऽपि वा ।&#x9;132a&lt;br&gt;&#xA;यच्च विश्वं महत्पाति महादेवस्ततः स्मृतः ॥&#x9;132c&lt;br&gt;&#xA;महत्पूर्वं स्थितो यच्च प्राणोत्पत्तिस्थितश्च यत् ।&#x9;133a&lt;br&gt;&#xA;स्थितलिङ्गश्च यन्नित्यं तस्मात्स्थाणुरिति स्मृतः ॥&#x9;133c&lt;br&gt;&#xA;[सूर्याचन्द्रमसोर्लोके प्रकाशन्ते रुचश्च याः ।&#x9;134a&lt;br&gt;&#xA;ताः केशसञ्ज्ञितास्त्र्यक्षे व्योमकेशस्ततः स्मृतः ॥&#x9;134c&lt;br&gt;&#xA;भूतं भव्यं भविष्यं च सर्वं जगदशेषतः ।&#x9;135a&lt;br&gt;&#xA;भव एव ततो यस्माद्भूतभव्यभवोद्भवः ॥&#x9;135c&lt;br&gt;&#xA;कपिः श्रेष्ठ इति प्रोक्तो धर्मश्च वृष उच्यते ।&#x9;136a&lt;br&gt;&#xA;स देवदेवो भगवान्कीर्त्यतेऽतो वृषाकपिः ॥&#x9;136c&lt;br&gt;&#xA;ब्रह्माणमिन्द्रं वरुणं यमं धनदमेव च ।&#x9;137a&lt;br&gt;&#xA;निगृह्य हरते यस्मात्तस्माद्धर इति स्मृतः ॥&#x9;137c&lt;br&gt;&#xA;निमीलिताभ्यां नेत्राभ्यां बलाद्देवो महेश्वरः ।&#x9;138a&lt;br&gt;&#xA;ललाटे नेत्रमसृजत्तेन त्र्यक्षः स उच्यते ॥]&#x9;138c&lt;br&gt;&#xA;विषमस्थः शरीरेषु समश्च प्राणिनामिह ।&#x9;139a&lt;br&gt;&#xA;स वायुर्विषमस्थेषु प्राणोऽपानः शरीरिषु ॥&#x9;139c&lt;br&gt;&#xA;पूजयेद्विग्रहं यस्तु लिङ्गं चापि महात्मनः ।&#x9;140a&lt;br&gt;&#xA;लिङ्गं पूजयिता नित्यं महतीं श्रियमश्नुते ॥&#x9;140c&lt;br&gt;&#xA;ऊरुभ्यामर्धमाग्नेयं सोमोऽर्धं च शिवा तनुः ।&#x9;141a&lt;br&gt;&#xA;आत्मनोऽर्धं तथाचाग्निः सोमोर्धं पुनरुच्यते ॥&#x9;141c&lt;br&gt;&#xA;तैजसी महती दीप्ता देवेभ्योऽस्य शिवा तनुः ।&#x9;142a&lt;br&gt;&#xA;भास्वती मानुषेष्वस्य तनुर्घोराऽग्निरुच्यते ॥&#x9;142c&lt;br&gt;&#xA;ब्रह्मचर्यं चरत्येष शिवा याऽस्य तनुस्तया ।&#x9;143a&lt;br&gt;&#xA;याऽस्य घोरतरा मूर्तिः सर्वानत्ति तयेश्वरः ॥&#x9;143c&lt;br&gt;&#xA;यन्निर्दहति यत्तीक्ष्णो यदुग्रो यत्प्रतापवान् ।&#x9;144a&lt;br&gt;&#xA;मांसशोणितमज्जादो यत्ततो रुद्र उच्यते ॥&#x9;144c&lt;br&gt;&#xA;एष देवो महादेवो योऽसौ पार्थ तवाग्रतः ।&#x9;145a&lt;br&gt;&#xA;सङ्ग्रामे शात्रवान्निघ्नंस्त्वया दृष्टः पिनाकधृत् ॥&#x9;145c&lt;br&gt;&#xA;सिन्धुराजवधार्थाय प्रतिज्ञाते त्वयाऽनघ ।&#x9;146a&lt;br&gt;&#xA;कृष्णेन दर्शितः स्वप्ने यस्तु शैलेन्द्रमूर्धनि ॥&#x9;146c&lt;br&gt;&#xA;एष वै भगवान्देवः सङ्ग्रामे याति तेऽग्रतः ।&#x9;147a&lt;br&gt;&#xA;येन दत्तानि तेऽस्त्राणि यैस्त्वया दानवा हताः ॥&#x9;147c&lt;br&gt;&#xA;धन्यं यशस्यमायुष्यं पुण्यं वेदैश्च सम्मितम् ।&#x9;148a&lt;br&gt;&#xA;देवदेवस्य ते पार्थ व्याख्यातं शतरुद्रियम् ||&#x9;148c&lt;br&gt;&#xA;सर्वार्थसाधनं पुण्यं सर्वकिल्बिषनाशनम् ।&#x9;149a&lt;br&gt;&#xA;सर्वपापप्रशमनं सर्वदुःखभयापहम् ॥&#x9;149c&lt;br&gt;&#xA;चतुर्विधमिदं स्तोत्रं यः शृणोति नरः सदा ।&#x9;150a&lt;br&gt;&#xA;विजित्य शत्रून्सर्वान्स रुद्रलोके महीयते ॥&#x9;150c&lt;br&gt;&#xA;चरितं महात्मनो नित्यं साङ्ग्रामिकमिदं स्मृतम् ।&#x9;151a&lt;br&gt;&#xA;पठन्वै शतरुद्रीयं शृण्वंश्च सततोत्थितः ॥&#x9;151c&lt;br&gt;&#xA;भक्तो विश्वेश्वरं देवं मानुषेषु च यः सदा ।&#x9;152a&lt;br&gt;&#xA;वरान्कामान्स लभते प्रसन्ने त्र्यम्बके नरः ॥&#x9;152c&lt;br&gt;&#xA;गच्छ युध्यस्व कौन्तेय न तवास्ति पराजयः ।&#x9;153a&lt;br&gt;&#xA;गस्य मन्त्री च गोप्ता च पार्श्वस्थो हि जनार्दनः ॥&#x9;153c&lt;br&gt;&#xA;सञ्जय उवाच &#x9;154&lt;br&gt;&#xA;एवमुक्त्वाऽर्जुनं सङ्ख्ये पराशरसुतस्तदा ।&#x9;154a&lt;br&gt;&#xA;जगाम भरतश्रेष्ठ यथागतमरिन्दम ॥&#x9;154c&lt;br&gt;&#xA;&#39;वैशम्पायन उवाच &#x9;155&lt;br&gt;&#xA;एतदाख्याय वै सूतो राज्ञः सर्वं तु सञ्जयः ।&#x9;155a&lt;br&gt;&#xA;प्रयातः शिबिरायैव द्रष्टुं कर्णस्य वैशसम् ॥&#x9;155c&lt;br&gt;&#xA;युद्धं कृत्वा महद्घोरं पञ्चाहानि महाबलः ।&#x9;156a&lt;br&gt;&#xA;ब्राह्मणो निहतो राजन्ब्रह्मलोकमवाप्तवान् ॥&#x9;156c&lt;br&gt;&#xA;स्वधीते यत्फलं वेदे तदस्मिन्नपि पर्वणि ।&#x9;157a&lt;br&gt;&#xA;क्षत्रियाणामभीरूणां युक्तमत्र महद्यशः ॥&#x9;157c&lt;br&gt;&#xA;य इदं पठते पर्व शृणुयाद्वाऽपि नित्यशः ।&#x9;158a&lt;br&gt;&#xA;स मुच्यते महापापैः कृतैर्घोरैश्च कर्मभिः ॥&#x9;158c&lt;br&gt;&#xA;यज्ञावाप्तिर्ब्राह्मणस्येह नित्यं घोरे युद्धे क्षत्रियाणां यशश्च ।&#x9;159a&lt;br&gt;&#xA;शेषौ वर्णौ काममिष्टं लभेते पुत्रान्पौत्रान्नित्यमिष्टांस्तथैव ॥ ॥&#x9;159c&lt;/p&gt;</description>
    </item>
  </channel>
</rss>
