<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNam/01/</link>
    <description>Recent content in &#43;०१ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNam/01/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/001/</guid>
      <description>&lt;p&gt;अध्यायः 001&#xA;(अनुक्रमणिकापर्व ॥ 1 ॥)&#xA;आदौ मङ्गलाचरणम् ॥ 1 ॥ नैमिशारण्ये दीर्घसत्रे शौनकादीन्प्रति सौतेरागमनम् ॥ 2 ॥ तत्र शौनकादिभिः सौतिं प्रति भारतकथनचोदना ॥ 3 ॥ सौतिना श्रीमन्नारायणनमस्कारपूर्वकं व्यासस्य भारतनिर्माणकथनम् ॥ 4 ॥ पर्वानुक्रमणिका ॥ 5 ॥&#xA;॥ श्रीवेदव्यासाय नमः ॥&#xA;नारायणं नमस्कृत्य नरं चैव नरोत्तमम् ।&#x9;001a&lt;br&gt;&#xA;देवीं सरस्वतीं चैव(व्यासं) ततो जयमुदीरयेत् ॥&#x9;001c&lt;br&gt;&#xA;&#39;नारायणं सुरगुरुं जगदेकनाथं भक्तप्रियं सकललोकनमस्कृतं च ।&#x9;002a&lt;br&gt;&#xA;त्रैगुण्यवर्जितमजं विभुमाद्यमीशं वन्दे भवघ्नममरासुरसिद्धवन्द्यम्&#39; ॥&#x9;002c&lt;br&gt;&#xA;&#39;नमो धर्माय महते नमः कृष्णाय वेधसे ।&#x9;003a&lt;br&gt;&#xA;ब्राह्मणेभ्यो नमस्कृत्य धर्मान्वक्ष्यामि शाश्वतान्&#39; ॥&#x9;003c&lt;br&gt;&#xA;ओं नमो भगवते वासुदेवाय । ओं नमः पितामहाय । ओं नमः प्रजापतिभ्यः ।&#x9;004a&lt;br&gt;&#xA;ओं नमः कृष्णद्वैपायनाय ।ओं नमः सर्वविघ्नविनायकेभ्यः ॥&#x9;004c&lt;br&gt;&#xA;रोमहर्षणपुत्र उग्रश्रवाः सौतिः पौराणिको नैमिशारण्ये शौनकस्य कुलपतेर्द्वादशवार्षिके सत्रे &#x9;005A&lt;br&gt;&#xA;सुखासीनानभ्यगच्छद्ब्रह्मर्षीन्संशितव्रतान् ।&#x9;006a&lt;br&gt;&#xA;विनयावनतो भूत्वा कदाचित्सूतनन्दनः ॥&#x9;006c&lt;br&gt;&#xA;तमाश्रममनुप्राप्य नैमिशारण्यवासिनः ।&#x9;007a&lt;br&gt;&#xA;&#39;उवाच तानृषीन्सर्वान्धन्यो वोऽस्म्यद्य दर्शनात् ॥ &#x9;007c&lt;br&gt;&#xA;वेद वैयासिकीः सर्वाः कथा धर्मार्थसंहिताः ।&#x9;008a&lt;br&gt;&#xA;वक्ष्यामि वो द्विजश्रेष्ठाः शृण्वन्त्वद्य तपोधनाः ॥&#x9;008c&lt;br&gt;&#xA;तस्य तद्वचनं श्रुत्वा नैमिशारण्यवासिनः ।&#39;&#x9;009a&lt;br&gt;&#xA;चित्राः श्रोतुं कथास्तत्र परिवव्रुस्तपस्विनः ॥&#x9;009c&lt;br&gt;&#xA;अभिवाद्य मुनींस्तांस्तु सर्वानेव कृताञ्जलिः ।&#x9;010a&lt;br&gt;&#xA;अपृच्छत्स तपोवृद्धिं सद्भिश्चैवाभिपूजितः ॥&#x9;010c&lt;br&gt;&#xA;अथ तेषूपविष्टेषु सर्वेष्वेव तपस्विषु ।&#x9;011a&lt;br&gt;&#xA;निर्दिष्टमासनं भेजे विनयाद्रौमहर्षणिः ॥&#x9;011c&lt;br&gt;&#xA;सुखासीनं ततस्तं तु विश्रान्तमुपलक्ष्य च ।&#x9;012a&lt;br&gt;&#xA;अथापृच्छदृषिस्तत्र कश्चित्प्रस्तावयन्कथाः ॥&#x9;012c&lt;br&gt;&#xA;कुत आगम्यते सौते क्वचायं विहृतस्त्वया ।&#x9;013a&lt;br&gt;&#xA;कालः कमलपत्राक्ष शंसैतत्पृच्छतो मम ॥&#x9;013c&lt;br&gt;&#xA;एवं पृष्टोऽब्रवीत्सम्यग्यथावद्रौमहर्षणिः ।&#x9;014a&lt;br&gt;&#xA;वाक्यं वचनसम्पन्नस्तेषां च चरिताश्रयम् ॥&#x9;014c&lt;br&gt;&#xA;तस्मिन्सदसि विस्तीर्णे मुनीनां भावितात्मनाम् ।&#x9;015a&lt;br&gt;&#xA;सौतिरुवाच ।&#x9;015&lt;br&gt;&#xA;जनमेजयस्य राजर्षेः सर्पसत्रे महात्मनः ॥&#x9;015c&lt;br&gt;&#xA;समीपे पार्थिवेन्द्रस्य सम्यक्पारिक्षितस्य च ।&#x9;016a&lt;br&gt;&#xA;कृष्णद्वैपायनप्रोक्ताः सुपुण्या विविधाः कथाः ॥&#x9;016c&lt;br&gt;&#xA;कथिताश्चापि विधिवद्या वैशम्पायनेन वै ।&#x9;017a&lt;br&gt;&#xA;श्रुत्वाऽहं ता विचित्रार्था महाभारतसंश्रिताः ॥&#x9;017c&lt;br&gt;&#xA;बहूनि सम्परिक्रम्य तीर्थान्यायतनानि च ।&#x9;018a&lt;br&gt;&#xA;समन्तपञ्चकं नाम पुण्यं द्विजनिषेवितम् ॥&#x9;018c&lt;br&gt;&#xA;गतवानस्मि तं देशं युद्धं यत्राभवत्पुरा ।&#x9;019a&lt;br&gt;&#xA;कुरूणां पाण्डवानां च सर्वेषां महीक्षिताम् ॥&#x9;019c&lt;br&gt;&#xA;दिदृक्षुरागतस्तस्मात्समीपं भवतामिह ।&#x9;020a&lt;br&gt;&#xA;आयुष्मन्तः सर्व एव ब्रह्मभूता हि मे मताः । &#x9;020c&lt;br&gt;&#xA;अस्मिन्यज्ञे महाभागाः सूर्यपावकवर्चसः ॥&#x9;020e&lt;br&gt;&#xA;कृताभिषेकाः शुचयः कृतजप्या हुताग्नयः ।&#x9;021a&lt;br&gt;&#xA;भवन्त आसते स्वस्था ब्रवीमि किमहं द्विजाः ॥&#x9;021c&lt;br&gt;&#xA;पुराणसंहिताः पुण्याः कथा धर्मार्थसंश्रिताः ।&#x9;022a&lt;br&gt;&#xA;इतिवृत्तं नरेन्द्राणामृषीणां च महात्मनाम् ॥&#x9;022c&lt;br&gt;&#xA;ऋषय ऊचुः ।&#x9;023&lt;br&gt;&#xA;द्वैपायनेन यत्प्रोक्तं पुराणं परमर्षिणा ।&#x9;023a&lt;br&gt;&#xA;सुरैर्ब्रह्मर्षिभिश्चैव श्रुत्वा यदभिपूजितम् ॥&#x9;023c&lt;br&gt;&#xA;तस्याख्यानवरिष्ठस्य विचित्रपदपर्वणः ।&#x9;024a&lt;br&gt;&#xA;सूक्ष्मार्थन्याययुक्तस्य वेदार्थैर्भूषितस्य च ॥&#x9;024c&lt;br&gt;&#xA;भारतस्येतिहासस्य पुण्यां ग्रन्थार्थसंयुताम् ।&#x9;025a&lt;br&gt;&#xA;संस्कारोपगतां ब्राह्मीं नानाशास्त्रोपबृंहिताम् ॥&#x9;025c&lt;br&gt;&#xA;जनमेजयस्य यां राज्ञो वैशम्पायन उक्तवान् ।&#x9;026a&lt;br&gt;&#xA;यथावत्स ऋषिः पृष्टः सत्रे द्वैपायनाज्ञया ॥&#x9;026c&lt;br&gt;&#xA;वेदैश्चतुर्भिः संयुक्तां व्यासस्याद्भुतकर्मणः ।&#x9;027a&lt;br&gt;&#xA;संहितां श्रोतुमिच्छामः पुण्यां पापभयापहाम् ॥&#x9;027c&lt;br&gt;&#xA;सौतिरुवाच ।&#x9;028&lt;br&gt;&#xA;आद्यं पुरुषमीशानं पुरुहूतं पुरुष्टुतम् ।&#x9;028a&lt;br&gt;&#xA;ऋतमेकाक्षरं ब्रह्म व्यक्ताव्यक्तं सनातनम् ॥&#x9;028c&lt;br&gt;&#xA;असच्च सच्चैव च यद्विश्वं सदसतः परम् । &#x9;029a&lt;br&gt;&#xA;परावराणां स्रष्टारं पुराणं परमव्ययम् ॥&#x9;029c&lt;br&gt;&#xA;मङ्गल्यं मङ्गलं विष्णुं वरेण्यमनघं शुचिम् ।&#x9;030a&lt;br&gt;&#xA;नमस्कृत्य हृषीकेशं चराचरगुरुं हरिम् ॥&#x9;030c&lt;br&gt;&#xA;महर्षेः पूजितस्येह सर्वलोकैर्महात्मनः ।&#x9;031a&lt;br&gt;&#xA;प्रवक्ष्यामि मतं पुण्यं व्यासस्याद्भुतकर्मणः ॥&#x9;031c&lt;br&gt;&#xA;&#39;नमो भगवते तस्मै व्यासायामिततेजसे ।&#x9;032a&lt;br&gt;&#xA;यस्य प्रसादाद्वक्ष्यामि नारायणकथामिमाम् ॥&#x9;032c&lt;br&gt;&#xA;सर्वाश्रमाभिगमनं सर्वतीर्थावगाहनम् ।&#x9;033a&lt;br&gt;&#xA;न तथा फलदं सूते नारायणकथा यथा ॥&#x9;033c&lt;br&gt;&#xA;नास्ति नारायणसमं न भूतं न भविष्यति ।&#x9;034a&lt;br&gt;&#xA;एतेन सत्यवाक्येन सर्वार्थान्साधयाम्यहम्&#39; ॥&#x9;034c&lt;br&gt;&#xA;आचख्युः कवयः केचित्सम्प्रत्याचक्षते परे ।&#x9;035a&lt;br&gt;&#xA;आख्यास्यन्ति तथैवान्य इतिहासमिमं भुवि ॥&#x9;035c&lt;br&gt;&#xA;इदं तु त्रिषु लोकेषु महज्ज्ञानं प्रतिष्ठितम् ।&#x9;036a&lt;br&gt;&#xA;विस्तरैश्च समासैश्च धार्यते यद्द्विजातिभिः ॥&#x9;036c&lt;br&gt;&#xA;अलङ्कृतं शुभैः शब्दैः समयैर्दिव्यमानुषैः ।&#x9;037a&lt;br&gt;&#xA;छन्दोवृत्तैश्च विविधैरन्वितं विदुषां प्रियम् ॥&#x9;037c&lt;br&gt;&#xA;तपसा ब्रह्मचर्येण व्यस्य वेदं सनातनम् ।&#x9;038a&lt;br&gt;&#xA;इतिहासमिमं चक्रे पुण्यं सत्यवतीसुतः ॥&#x9;038c&lt;br&gt;&#xA;&#39;पुण्ये हिमवतः पादे मेध्ये गिरिगुहालये ।&#x9;039a&lt;br&gt;&#xA;विशोध्य देहं धर्मात्मा दर्भसंस्तरमाश्रितः ॥&#x9;039c&lt;br&gt;&#xA;शुचिः सनियमो व्यासः शान्तात्मा तपसि स्थितः ।&#x9;040a&lt;br&gt;&#xA;भारतस्येतिहासस्य धर्मेणान्वीक्ष्य तां गतिम् ॥ &#x9;040c&lt;br&gt;&#xA;प्रविश्य योगं ज्ञानेन सोऽपश्यत्सर्वमन्ततः ॥&#39; &#x9;041ac&lt;br&gt;&#xA;निष्प्रभेऽस्मिन्निरालोके सर्वतस्तमसा वृते ।&#x9;042a&lt;br&gt;&#xA;बृहदण्डमभूदेकं प्रजानां बीजमव्ययम् ॥&#x9;042c&lt;br&gt;&#xA;युगस्यादिनिमित्तं तन्महद्दिव्यं प्रचक्षते ।&#x9;043a&lt;br&gt;&#xA;यस्मिंस्तच्छ्रूयते सत्यं ज्योतिर्ब्रह्म सनातनम् ॥&#x9;043c&lt;br&gt;&#xA;अद्भुतं चाप्यचिन्त्यं च सर्वत्र समतां गतम् ।&#x9;044a&lt;br&gt;&#xA;अव्यक्तं कारणं सूक्ष्मं यत्तत्सदसदात्मकम् ॥&#x9;044c&lt;br&gt;&#xA;यस्मिन्पितामहो जज्ञे प्रभुरेकः प्रजापतिः ।&#x9;045a&lt;br&gt;&#xA;ब्रह्मा सुरगुरुः स्थाणुर्मनुः कः परमेष्ठ्यथ ॥&#x9;045c&lt;br&gt;&#xA;प्राचेतसस्तथा दक्षो दक्षपुत्राश्च सप्त वै ।&#x9;046a&lt;br&gt;&#xA;ततः प्रजानां पतयः प्राभवन्नेकविंशतिः ॥&#x9;046c&lt;br&gt;&#xA;पुरुषश्चाप्रमेयात्मा यं सर्वऋषयो विदुः ।&#x9;047a&lt;br&gt;&#xA;विश्वेदेवास्तथाऽऽदित्या वसवोऽथाश्विनावपि ॥&#x9;047c&lt;br&gt;&#xA;यक्षाः साध्याः पिशाचाश्च गुह्यकाः पितरस्तथा ।&#x9;048a&lt;br&gt;&#xA;ततः प्रसूता विद्वांसः शिष्टा ब्रह्मर्षिसत्तमाः ॥&#x9;048c&lt;br&gt;&#xA;महर्षयश्च बहवः सर्वैः समुदिता गुणैः ।&#x9;049a&lt;br&gt;&#xA;आपो द्यौः पृथिवी वायुरन्तरिक्षं दिशस्तथा ॥&#x9;049c&lt;br&gt;&#xA;संवत्सरर्तवो मासाः पक्षाहोरात्रयः क्रमात् ।&#x9;050a&lt;br&gt;&#xA;यच्चान्यदपि तत्सर्वं सम्भूतं लोकसाक्षिकम् ॥&#x9;050c&lt;br&gt;&#xA;यदिदं दृश्यते किञ्चिद्भूतं स्थावरजङ्गमम् ।&#x9;051a&lt;br&gt;&#xA;पुनः सङ्क्षिप्यते सर्वं जगत्प्राप्ते युगक्षये ॥&#x9;051c&lt;br&gt;&#xA;यथर्तुष्वृतुलिङ्गानि नानारूपाणि पर्यये ।&#x9;052a&lt;br&gt;&#xA;दृश्यन्ते तानि तान्येव तथा भावा युगादिषु ॥&#x9;052c&lt;br&gt;&#xA;एवमेतदनाद्यन्तं भूतसङ्घातकारकम् ।&#x9;053a&lt;br&gt;&#xA;अनादिनिधनं लोके चक्रं सम्परिवर्तते ॥&#x9;053c&lt;br&gt;&#xA;त्रयस्त्रिंशत्सहस्राणि त्रयस्त्रिंशच्छतानि च ।&#x9;054a&lt;br&gt;&#xA;त्रयस्त्रिंशच्च देवानां सृष्टिः सङ्क्षेपलक्षणा ॥&#x9;054c&lt;br&gt;&#xA;दिवः पुत्रो बृहद्भानुश्चक्षुरात्मा विभावसुः ।&#x9;055a&lt;br&gt;&#xA;सविता स ऋचीकोऽर्को भानुराशावहो रविः ॥&#x9;055c&lt;br&gt;&#xA;पुत्रा विवस्वतः सर्वे मनुस्तेषां तथाऽवरः ।&#x9;056a&lt;br&gt;&#xA;देवभ्राट् तनयस्तस्य सुभ्राडिति ततः स्मृतः ॥&#x9;056c&lt;br&gt;&#xA;सुभ्राजस्तु त्रयः पुत्राः प्रजावन्तो बहुश्रुताः ।&#x9;057a&lt;br&gt;&#xA;दशज्योतिः शतज्योतिः सहस्रज्योतिरेव च ॥&#x9;057c&lt;br&gt;&#xA;दशपुत्रसहस्राणि दशज्योतेर्महात्मनः ।&#x9;058a&lt;br&gt;&#xA;ततो दशगुणाश्चान्ये शतज्योतेरिहात्मजाः ॥&#x9;058c&lt;br&gt;&#xA;भूयस्ततो दशगुणाः सहस्रज्योतिषः सुताः ।&#x9;059a&lt;br&gt;&#xA;तेभ्योऽयं कुरुवंशश्च यदूनां भरतस्य च ॥&#x9;059c&lt;br&gt;&#xA;ययातीक्ष्वाकुवंशश्च राजर्षीणां च सर्वशः ।&#x9;060a&lt;br&gt;&#xA;सम्भूता बहवो वंशा भूतसर्गाः सुविस्तराः ॥ &#x9;060c&lt;br&gt;&#xA;भूतस्थानानि सर्वाणि रहस्यं त्रिविधं च यत् ।&#x9;061a&lt;br&gt;&#xA;वेदा योगः सविज्ञानो धर्मोऽर्थः काम एव च ॥&#x9;061c&lt;br&gt;&#xA;धर्मार्थकामयुक्तानि शास्त्राणि विविधानि च ।&#x9;062a&lt;br&gt;&#xA;लोकयात्राविधानं च सर्वं तद्दृष्टवानृषिः ॥&#x9;062c&lt;br&gt;&#xA;&#39;नीतिर्भरतवंशस्य विस्तारश्चैव सर्वशः ।&#39;&#x9;063a&lt;br&gt;&#xA;इतिहासाः सहव्याख्या विविधाः श्रुतयोऽपि च ॥&#x9;063c&lt;br&gt;&#xA;इह सर्वमनुक्रान्तमुक्तं ग्रन्थस्य लक्षणम् ।&#x9;064a&lt;br&gt;&#xA;&#39;सङ्क्षेपेणेतिहासस्य ततो वक्ष्यति विस्तरम् ॥&#39;&#x9;064c&lt;br&gt;&#xA;विस्तीर्यैतन्महज्ज्ञानमृषिः सङ्क्षिप्य चाब्रवीत् ।&#x9;065a&lt;br&gt;&#xA;इष्टं हि विदुषां लोके समासव्यासधारणम् ॥&#x9;065c&lt;br&gt;&#xA;मन्वादि भारतं केचिदास्तीकादि तथाऽपरे ।&#x9;066a&lt;br&gt;&#xA;तथोपरिचराद्यन्ये विप्राः सम्यगधीयिरे ॥&#x9;066c&lt;br&gt;&#xA;विविधं संहिताज्ञानं दीपयन्ति मनीषिणः ।&#x9;067a&lt;br&gt;&#xA;व्याख्यातुं कुशलाः केचिद्ग्रन्थान्धारयितुं परे ॥&#x9;067c&lt;br&gt;&#xA;तपसा ब्रह्मचर्येण व्यस्य वेदं सनातनम् ।&#x9;068a&lt;br&gt;&#xA;इतिहासमिमं चक्रे पुण्यं सत्यवतीसुतः ॥&#x9;068c&lt;br&gt;&#xA;पराशरात्मजो विद्वान्ब्रह्मर्षिः संशितव्रतः ।&#x9;069a&lt;br&gt;&#xA;मातुर्नियोगाद्धर्मात्मा गाङ्गेयस्य च धीमतः ॥&#x9;069c&lt;br&gt;&#xA;क्षेत्रे विचित्रवीर्यस्य कृष्णद्वैपायनः पुरा ।&#x9;070a&lt;br&gt;&#xA;त्रीनग्नीनिव कौरव्याञ्जनयामास वीर्यवान् ॥&#x9;070c&lt;br&gt;&#xA;उत्पाद्य धृतराष्ट्रं च पाण्डुं विदुरमेव च ।&#x9;071a&lt;br&gt;&#xA;जगाम तपसे धीमान्पुनरेवाश्रमं प्रति ॥&#x9;071c&lt;br&gt;&#xA;तेषु जातेषु वृद्धेषु गतेषु परमां गतिम् ।&#x9;072a&lt;br&gt;&#xA;अब्रवीद्भारतं लोके मानुषेऽस्मिन्महानृषिः ॥&#x9;072c&lt;br&gt;&#xA;जनमेजयेन पृष्टः सन्ब्राह्मणैश्च सहस्रशः ।&#x9;073a&lt;br&gt;&#xA;शशास शिष्यमासीनं वैशम्पायनमन्तिके ॥&#x9;073c&lt;br&gt;&#xA;स सदस्यैः सहासीनं श्रावयामास भारतम् ।&#x9;074a&lt;br&gt;&#xA;कर्मान्तरेषु यज्ञस्य चोद्यमानः पुनः पुनः ॥&#x9;074c&lt;br&gt;&#xA;विस्तारं कुरुवंशस्य गान्धार्या धर्मशीलताम् ।&#x9;075a&lt;br&gt;&#xA;क्षत्तुः प्रज्ञां धृतिं कुन्त्याः सम्यग्द्वैपायनोऽब्रवीत् ॥&#x9;075c&lt;br&gt;&#xA;वासुदेवस्य माहात्म्यं पाण्डवानां च सत्यताम् ।&#x9;076a&lt;br&gt;&#xA;दुर्वृत्तं धार्तराष्ट्राणामुक्तवान्भगवानृषिः ॥&#x9;076c&lt;br&gt;&#xA;इदं शतसहस्रं तु श्लोकानां पुण्यकर्मणाम् ।&#x9;077a&lt;br&gt;&#xA;उपाख्यानैः सह ज्ञेयं श्राव्यं भारतमुत्तमम् ॥&#x9;077c&lt;br&gt;&#xA;चतुर्विंशतिसाहस्रीं चक्रे भारतसंहिताम् ।&#x9;078a&lt;br&gt;&#xA;उपाख्यानैर्विना तावद्भारतं प्रोच्यते बुधैः ॥&#x9;078c&lt;br&gt;&#xA;ततोऽध्यर्धशतं भूयः सङ्क्षेपं कृतवानृषिः ।&#x9;079a&lt;br&gt;&#xA;अनुक्रमणिकाध्यायं वृत्तान्तं सर्वपर्वणाम् ॥&#x9;079c&lt;br&gt;&#xA;तस्याख्यानवरिष्ठस्य कृत्वा द्वैपायनः प्रभुः ।&#x9;080a&lt;br&gt;&#xA;कथमध्यापयानीह शिष्यानित्यन्वचिन्तयत् ॥&#x9;080c&lt;br&gt;&#xA;तस्य तच्चिन्तितं ज्ञात्वा ऋषेर्द्वैपायनस्य च ।&#x9;081a&lt;br&gt;&#xA;तत्राजगाम भगवान्ब्रह्मा लोकगुरुः स्वयम् ॥&#x9;081c&lt;br&gt;&#xA;प्रीत्यर्थं तस्य चैवर्षेर्लोकानां हितकाम्यया ।&#x9;082a&lt;br&gt;&#xA;तं दृष्ट्वा विस्मितो भूत्वा प्राञ्जलिः प्रणतः स्थितः ॥&#x9;082c&lt;br&gt;&#xA;आसनं कल्पयामास सर्वैर्मुनिगणैर्वृतः ॥&#x9;083ac&lt;br&gt;&#xA;हिरण्यगर्भमासीनं तस्मिंस्तु परमासने ।&#x9;084a&lt;br&gt;&#xA;परिवृत्यासनाभ्याशे वासवेयः स्थितोऽभवत् ॥&#x9;084c&lt;br&gt;&#xA;अनुज्ञातोऽथ कृष्णस्तु ब्रह्मणा परमेष्ठिना ।&#x9;085a&lt;br&gt;&#xA;निषसादासनाभ्याशे प्रीयमाणः शुचिस्मितः ॥&#x9;085c&lt;br&gt;&#xA;उवाच स महातेजा ब्रह्माणं परमेष्ठिनम् ।&#x9;086a&lt;br&gt;&#xA;कृतं मयेदं भगवन्काव्यं परमपूजितम् ॥&#x9;086c&lt;br&gt;&#xA;ब्रह्मन्वेदरहस्यं च यच्चान्यत्स्थापितं मया ।&#x9;087a&lt;br&gt;&#xA;साङ्गोपनिषदां चैव वेदानां विस्तरक्रिया ॥&#x9;087c&lt;br&gt;&#xA;इतिहासपुराणानामुन्मेषं निमिषं च यत् ।&#x9;088a&lt;br&gt;&#xA;भूतं भव्यं भविष्यच्च त्रिविधं कालसञ्ज्ञितम् ॥&#x9;088c&lt;br&gt;&#xA;जरामृत्युभयव्याधिभावाभावविनिश्चयः ।&#x9;089a&lt;br&gt;&#xA;विविधस्य च धर्मस्य ह्याश्रमाणां च लक्षणम् ॥&#x9;089c&lt;br&gt;&#xA;चातुर्वर्ण्यविधानं च पुराणानां च कृत्स्नशः ।&#x9;090a&lt;br&gt;&#xA;तपसो ब्रह्मचर्यस्य पृथिव्याश्चन्द्रसूर्ययोः ॥&#x9;090c&lt;br&gt;&#xA;ग्रहनक्षत्रताराणां प्रमाणं च युगैः सह ।&#x9;091a&lt;br&gt;&#xA;ऋचो यजूंषि सामानि वेदाध्यात्मं तथैव च ॥&#x9;091c&lt;br&gt;&#xA;न्यायशिक्षा चिकित्सा च दानं पाशुपतं तथा ।&#x9;092a&lt;br&gt;&#xA;इति नैकाश्रयं जन्म दिव्यमानुषसञ्ज्ञितम् ॥&#x9;092c&lt;br&gt;&#xA;तीर्थानां चैव पुण्यानां देशानां चैव कीर्तनम् ।&#x9;093a&lt;br&gt;&#xA;नदीनां पर्वतानां च वनानां सागरस्य च ॥&#x9;093c&lt;br&gt;&#xA;पुराणां चैव दिव्यानां कल्पानां युद्धकौशलम् ।&#x9;094a&lt;br&gt;&#xA;वाक्यजातिविशेषाश्च लोकयात्राक्रमश्च यः ॥&#x9;094c&lt;br&gt;&#xA;यच्चापि सर्वगं वस्तु तच्चैव प्रतिपादितम् ।&#x9;095a&lt;br&gt;&#xA;परं न लेखकः कश्चिदेतस्य भुवि विद्यते ॥&#x9;095c&lt;br&gt;&#xA;ब्रह्मोवाच ।&#x9;096&lt;br&gt;&#xA;तपोविशिष्टादपि वै वसिष्ठान्मुनिपुङ्गवात् ।&#x9;096a&lt;br&gt;&#xA;मन्ये श्रेष्ठतमं त्वां वै रहस्यज्ञानवेदनात् ॥&#x9;096c&lt;br&gt;&#xA;जन्मप्रभृति सत्यां ते वेद्मि गां ब्रह्मवादिनीम् ।&#x9;097a&lt;br&gt;&#xA;त्वया च काव्यमित्युक्तं तस्मात्काव्यं भविष्यति ॥&#x9;097c&lt;br&gt;&#xA;अस्य काव्यस्य कवयो न समर्था विशेषणे ।&#x9;098a&lt;br&gt;&#xA;विशेषणे गृहस्थस्य शेषास्त्रय इवाश्रमाः ॥&#x9;098c&lt;br&gt;&#xA;&#39;जडान्धबधिरोन्मत्तं तमोभूतं जगद्भवेत् ।&#x9;099a&lt;br&gt;&#xA;यदि ज्ञानहुताशेन त्वया नोज्ज्वलियं भवेत् ॥&#x9;099c&lt;br&gt;&#xA;तमसान्धस्य लोकस्य वेष्टितस्य स्वकर्मभिः ।&#x9;100a&lt;br&gt;&#xA;ज्ञानाञ्जनशलाकाभिर्बुद्धिनेत्रोत्सवः कृतः&#39; ॥&#x9;100c&lt;br&gt;&#xA;धर्मार्थकाममोक्षार्थैः समासव्यासकीर्तनैः ।&#x9;101a&lt;br&gt;&#xA;त्वया भारतसूर्येण नृणां विनिहतं तमः ॥&#x9;101c&lt;br&gt;&#xA;पुराणपूर्णचन्द्रेण श्रुतिज्योत्स्नाप्रकाशिना ।&#x9;102a&lt;br&gt;&#xA;नृणां कुमुदसौम्यानां कृतं बुद्धिप्रसादनम् ॥&#x9;102c&lt;br&gt;&#xA;इतिहासप्रदीपेन मोहावरणघातिना ।&#x9;103a&lt;br&gt;&#xA;लोकगर्भगृहं कृत्स्नं यथावत्सम्प्रकाशितम् ॥&#x9;103c&lt;br&gt;&#xA;सङ्ग्रहाध्यायबीजो वै पौलोमास्तीकमूलवान् ।&#x9;104a&lt;br&gt;&#xA;सम्भवस्कन्धविस्तारः सभापर्वविटङ्कवान् ॥&#x9;104c&lt;br&gt;&#xA;आरण्यपर्वरूपाढ्यो विराटोद्योगसारवान् ।&#x9;105a&lt;br&gt;&#xA;भीष्मपर्वमहाशाखो द्रोणपर्वपलाशवान् ॥&#x9;105c&lt;br&gt;&#xA;कर्णपर्वसितैः पुष्पैः शल्यपर्वसुगन्धिभिः ।&#x9;106a&lt;br&gt;&#xA;स्त्रीपर्वैषीकविश्रामः शान्तिपर्वमहाफलः ॥&#x9;106c&lt;br&gt;&#xA;अश्वमेधामृतरसस्त्वाश्रमस्थानसंश्रयः ।&#x9;107a&lt;br&gt;&#xA;मौसलश्रुतिसङ्क्षेपः शिष्टद्विजनिषेवितः ॥&#x9;107c&lt;br&gt;&#xA;सर्वेषां कविमुख्यानामुपजीव्यो भविष्यति ।&#x9;108a&lt;br&gt;&#xA;पर्जन्य इव भूतानामक्षयो भारद्रुमः ॥&#x9;108c&lt;br&gt;&#xA;काव्यस्य लेखनार्थाय गणेशः स्मर्यतां मुने ।&#x9;109ac&lt;br&gt;&#xA;सौतिरुवाच ।&#x9;110&lt;br&gt;&#xA;एवमाभाष्य तं ब्रह्मा जगाम स्वं निवेशनम् ।&#x9;110a&lt;br&gt;&#xA;भगवान्स जगत्स्रष्टा ऋषिदेवगणैः सह ॥&#x9;110c&lt;br&gt;&#xA;ततः सस्मार हेरम्बं व्यासः सत्यवतीसुतः ॥&#x9;111ac&lt;br&gt;&#xA;स्मृतमात्रो गणेशानो भक्तचिन्तितपूरकः ।&#x9;112a&lt;br&gt;&#xA;तत्राजगाम विघ्नेशो वेदव्यासो यतः स्थितः ॥&#x9;112c&lt;br&gt;&#xA;पूजितश्चोपविष्टश्च व्यासेनोक्तस्तदानघ ।&#x9;113a&lt;br&gt;&#xA;लेखको भारतस्यास्य भव त्वं गणनायक ॥&#x9;113c&lt;br&gt;&#xA;मयैव प्रोच्यमानस्य मनसा कल्पितस्य च ॥&#x9;113e&lt;br&gt;&#xA;श्रुत्वैतत्प्राह विघ्नेशो यदि मे लेखनी क्षणम् ।&#x9;114a&lt;br&gt;&#xA;लिखतो नावतिष्ठेत तदा स्यां लेखको ह्यहम् ॥&#x9;114c&lt;br&gt;&#xA;व्यासोऽप्युवाच तं देवमबुद्ध्वा मा लिख क्वचित् ।&#x9;115a&lt;br&gt;&#xA;ओमित्युक्त्वा गणेशोऽपि बभूव किल लेखकः ॥&#x9;115c&lt;br&gt;&#xA;ग्रन्थग्रन्थिं तदा चक्रे मुनिर्गूढं कुतूहलात् ।&#x9;116a&lt;br&gt;&#xA;यस्मिन्प्रतिज्ञया प्राह मुनिर्द्वैपायनस्त्विदम् ॥&#x9;116c&lt;br&gt;&#xA;अष्टौ श्लोकसहस्राणि अष्टौ श्लोकशतानि च ।&#x9;117a&lt;br&gt;&#xA;अहं वेद्मि शुको वेत्ति सञ्जयो वेत्ति वा न वा ॥&#x9;117c&lt;br&gt;&#xA;तच्छ्लोककूटमद्यापि ग्रथितं सुदृढं मुने ।&#x9;118a&lt;br&gt;&#xA;भेत्तुं न शक्यतेऽर्थस्य गूढत्वात्प्रश्रितस्य च ॥&#x9;118c&lt;br&gt;&#xA;सर्वज्ञोऽपि गणेशो यत्क्षणमास्ते विचारयन् ।&#x9;119a&lt;br&gt;&#xA;तावच्चकार व्यासोऽपि श्लोकानन्यान्बहूनपि ॥&#x9;119c&lt;br&gt;&#xA;तस्य वृक्षस्य वक्ष्यामि शाखापुष्पफलोदयम् ।&#x9;120a&lt;br&gt;&#xA;स्वादुमेध्यरसोपेतमच्छेद्यममरैरपि ॥&#x9;120c&lt;br&gt;&#xA;अनुक्रमणिकाध्यायं वृत्तान्तं सर्वपर्वणाम् ।&#x9;121a&lt;br&gt;&#xA;इदं द्वैपायनः पूर्वं पुत्रमध्यापयच्छुकम् ॥&#x9;121c&lt;br&gt;&#xA;ततोऽन्येभ्योऽनुरूपेभ्यः शिष्येभ्यः प्रददौ प्रभुः ।&#x9;122a&lt;br&gt;&#xA;षष्टिं शतसहस्राणि चकारान्यां स संहिताम् ।&#x9;122c&lt;br&gt;&#xA;त्रिंशच्छतसहस्रं च देवलोके प्रतिष्ठितम् ॥&#x9;122e&lt;br&gt;&#xA;पित्र्ये पञ्चदश प्रोक्तं रक्षोयक्षे चतुर्दश ।&#x9;123a&lt;br&gt;&#xA;एकं शतसहस्रं तु मानुषेषु प्रतिष्ठितम् ॥&#x9;123c&lt;br&gt;&#xA;नारदोऽश्रावयद्देवानसितो देवलः पितॄन् ।&#x9;124a&lt;br&gt;&#xA;गन्धर्वयक्षरक्षांसि श्रावयामास वै शुकः ॥&#x9;124c&lt;br&gt;&#xA;&#39;वैशम्पायनविप्रर्षिः श्रावयामास पार्थिवम् ।&#x9;125a&lt;br&gt;&#xA;पारिक्षितं महात्मानं नाम्ना तु जनमेजयम्&#39; ॥&#x9;125c&lt;br&gt;&#xA;अस्मिंस्तु मानुषे लोके वैशम्पायन उक्तवान् ।&#x9;126a&lt;br&gt;&#xA;शिष्यो व्यासस्य धर्मात्मा सर्ववेदविदां वरः ॥&#x9;126c&lt;br&gt;&#xA;एकं शतसहस्रं तु मयोक्तं वै निबोधत ॥&#x9;127a&lt;br&gt;&#xA;दुर्योधनो मन्युमयो महाद्रुमः कर्णः स्कन्धः शकुनिस्तस्य शाखाः ।&#x9;128a&lt;br&gt;&#xA;दुश्शासनः पुष्पफले समृद्धे मूलं राजा धृतराष्ट्रोऽमनीषी ॥&#x9;128c&lt;br&gt;&#xA;युधिष्ठिरे धर्ममयो महाद्रुमः स्कन्धोऽर्जुनो भीमसेनोऽस्य शाखाः ।&#x9;129a&lt;br&gt;&#xA;माद्रीसुतौ पुष्पफले समृद्धे मूलं कृष्णो ब्रह्म च ब्राह्मणाश्च ॥&#x9;129c&lt;br&gt;&#xA;पाण्डुर्जित्वा बहून्देशान्युधा विक्रमणेन च ।&#x9;130a&lt;br&gt;&#xA;अरण्ये मृगयाशीलो न्यवसत्सजनस्तथा ॥&#x9;130c&lt;br&gt;&#xA;मृगव्यवायनिधनात्कृच्छ्रां प्राप स आपदम् ।&#x9;131a&lt;br&gt;&#xA;जन्मप्रभृति पार्थानां तत्राचारविधिक्रमः ॥&#x9;131a&lt;br&gt;&#xA;मात्रोरभ्युपपत्तिश्च धर्मोपनिषदं प्रति ।&#x9;132a&lt;br&gt;&#xA;धर्मस्य वायोः शक्रस्य देवयोश्च तथाऽश्विनोः ॥&#x9;132c&lt;br&gt;&#xA;&#39;ततो धर्मोपनिषदं भूत्वा भर्तुः प्रिया पृथा ।&#x9;133a&lt;br&gt;&#xA;धर्मानिलेन्द्रांस्ताभिः साऽऽजुहाव सुतवाञ्छया ॥&#x9;133c&lt;br&gt;&#xA;तद्दत्तोपनिषन्माद्री चाश्विनावाजुहाव च ।&#x9;134a&lt;br&gt;&#xA;जाताः पार्थास्ततः सर्वे कुन्त्या माद्र्याश्च मन्त्रतः ।&#39;&#x9;134c&lt;br&gt;&#xA;तापसैः सह संवृद्धा मातृभ्यां परिरक्षिताः ॥&#x9;134e&lt;br&gt;&#xA;मेध्यारण्येषु पुण्येषु महतामाश्रमेषु च ।&#x9;135a&lt;br&gt;&#xA;&#39;तेषु जातेषु सर्वेषु पाण्डवेषु महात्मसु ॥&#x9;135c&lt;br&gt;&#xA;माद्र्या तु सह सङ्गम्य ऋषिशापप्रभावतः ।&#x9;136a&lt;br&gt;&#xA;मृतः पाण्डुर्महापुण्ये शतशृङ्गे महागिरौ ॥&#39;&#x9;136c&lt;br&gt;&#xA;ऋषिभिश्च समानीता धार्तराष्ट्रान्प्रति स्वयम् ।&#x9;137a&lt;br&gt;&#xA;शिशवश्चाभिरूपाश्च जटिला ब्रह्मचारिणः ॥&#x9;137c&lt;br&gt;&#xA;पुत्राश्च भ्रातरश्चेमे शिष्याश्च सुहृदश्च वः ।&#x9;138a&lt;br&gt;&#xA;पाण्डवा एत इत्युक्त्वा मुनयोऽन्तर्हितास्ततः ॥&#x9;138c&lt;br&gt;&#xA;तांस्तैर्निवेदितान्दृष्ट्वा पाण्डवान्कौरवास्तदा ।&#x9;139a&lt;br&gt;&#xA;शिष्टाश्च वर्णाः पौरा ये ते हर्षाच्चुक्रुशुर्भृशम् ॥&#x9;139c&lt;br&gt;&#xA;आहुः केचिन्न तस्यैते तस्यैत इति चापरे ।&#x9;140a&lt;br&gt;&#xA;यदा चिरमृतः पाण्डुः कथं तस्येति चापरे ॥&#x9;140c&lt;br&gt;&#xA;स्वागतं सर्वथा दिष्ट्या पाण्डोः पश्याम सन्ततिम् ।&#x9;141a&lt;br&gt;&#xA;उच्यतां स्वागतमिति वाचोऽश्रूयन्त सर्वशः ॥&#x9;141c&lt;br&gt;&#xA;तस्मिन्नुपरते शब्दे दिशः सर्वा निनादयन् ।&#x9;142a&lt;br&gt;&#xA;अन्तर्हितानां भूतानां निःस्वनस्तुमुलोऽभवत् ॥&#x9;142c&lt;br&gt;&#xA;पुष्पवृष्टिः शुभा गन्धाः शङ्खदुन्दुभिनिःस्वनाः ।&#x9;143a&lt;br&gt;&#xA;आसन्प्रवेशे पार्थानां तदद्भुतमिवाभवत् ॥&#x9;143c&lt;br&gt;&#xA;तत्प्रीत्या चैव सर्वेषां पौराणां हर्षसम्भवः ।&#x9;144a&lt;br&gt;&#xA;शब्द आसीन्महांस्तत्र दिवस्पृक्कीर्तिवर्धनः ॥&#x9;144c&lt;br&gt;&#xA;तेऽधीत्य निखिलान्वेदाञ्शास्त्राणि विविधानि च ।&#x9;145a&lt;br&gt;&#xA;न्यवसन्पाण्डवास्तत्र पूजिता अकुतोभयाः ॥&#x9;145c&lt;br&gt;&#xA;युधिष्ठिरस्य शौचेन प्रीताः प्रकृतयोऽभवन् ।&#x9;146a&lt;br&gt;&#xA;धृत्या च भीमसेनस्य विक्रमेणार्जुनस्य च ॥&#x9;146c&lt;br&gt;&#xA;गुरुशुश्रूषया कुन्त्या यमयोर्विनयेन च ।&#x9;147a&lt;br&gt;&#xA;तुतोष लोकः सकलस्तेषां शौर्यगुणेन च ॥&#x9;147c&lt;br&gt;&#xA;समवाये ततो राज्ञां कन्यां भर्तृस्वयंवराम् ।&#x9;148a&lt;br&gt;&#xA;प्राप्तवानर्जुनः कृष्णां कृत्वा कर्म सुदुष्करम् ॥&#x9;148c&lt;br&gt;&#xA;ततः प्रभृति लोकेऽस्मिन्पूज्यः सर्वधनुष्मताम् ।&#x9;149a&lt;br&gt;&#xA;आदित्य इव दुष्प्रेक्ष्यः समरेष्वपि चाभवत् ॥&#x9;149c&lt;br&gt;&#xA;स सर्वान्पार्थिवाञ्जित्वा सर्वांश्च महतो गणान् ।&#x9;150a&lt;br&gt;&#xA;आजहारार्जुनो राज्ञो राजसूयं महाक्रतुम् ॥&#x9;150c&lt;br&gt;&#xA;अन्नवान्दक्षिणावांश्च सर्वैः समुदितो गुणैः ।&#x9;151a&lt;br&gt;&#xA;युधिष्ठिरेण सम्प्राप्तो राजसूयो महाक्रतुः ॥&#x9;151c&lt;br&gt;&#xA;सुनयाद्वासुदेवस्य भीमार्जुनबलेन च ।&#x9;152a&lt;br&gt;&#xA;घातयित्वा जरासन्धं चैद्यं च बलगर्वितम् ॥&#x9;152c&lt;br&gt;&#xA;दुर्योधनं समागच्छन्नर्हणानि ततस्ततः ।&#x9;153a&lt;br&gt;&#xA;मणिकाञ्चनरत्नानि गोहस्त्यश्वधनानि च ॥&#x9;153c&lt;br&gt;&#xA;विचित्राणि च वासांसि प्रावारावरणानि च ।&#x9;154a&lt;br&gt;&#xA;कम्बलाजिनरत्नानि राङ्कवास्तरणानि च ॥&#x9;154c&lt;br&gt;&#xA;समृद्धां तां तथा दृष्ट्वा पाण्डवानां तदा श्रियम् ।&#x9;155a&lt;br&gt;&#xA;ईर्ष्यासमुत्थः सुमहांस्तस्य मन्युरजायत ॥&#x9;155c&lt;br&gt;&#xA;विमानप्रतिमां तत्र मयेन सुकृतां सभाम् ।&#x9;156a&lt;br&gt;&#xA;पाण्डवानामुपहृतां स दृष्ट्वा पर्यतप्यत ॥&#x9;156c&lt;br&gt;&#xA;तत्रावहसितश्चासीत्प्रस्कन्दन्निव सम्भ्रमात् ।&#x9;157a&lt;br&gt;&#xA;प्रत्यक्षं वासुदेवस्य भीमेनानभिजातवत् ॥&#x9;157c&lt;br&gt;&#xA;स भोगान्विविधान्भुञ्जन्रत्नानि विविधानि च ।&#x9;158a&lt;br&gt;&#xA;कथितो धृतराष्ट्रस्य विवर्णो हरिणः कृशः ॥&#x9;158c&lt;br&gt;&#xA;अन्वजानात्ततो द्यूतं धृतराष्ट्रः सुतप्रियः ।&#x9;159a&lt;br&gt;&#xA;तच्छ्रुत्वा वासुदेवस्य कोपः समभवन्महान् ॥&#x9;159c&lt;br&gt;&#xA;नातिप्रीतमनाश्चासीद्विवादांश्चान्वमोदत ।&#x9;160a&lt;br&gt;&#xA;द्यूतादीननयान्घोरान्विविधांश्चाप्युपैक्षत ॥&#x9;160c&lt;br&gt;&#xA;निरस्य विदुरं भीष्मं द्रोणं शारद्वतं कृपम् ।&#x9;161a&lt;br&gt;&#xA;विग्रहे तुमुले तस्मिन्दहन्क्षत्रं परस्परम् ॥&#x9;161c&lt;br&gt;&#xA;जयत्सु पाण्डुपुत्रेषु श्रुत्वा सुमहदप्रियम् ।&#x9;162a&lt;br&gt;&#xA;दुर्योधनमतं ज्ञात्वा कर्णस्य शकुनेस्तथा ॥&#x9;162c&lt;br&gt;&#xA;धृतराष्ट्रश्चिरं ध्यात्वा सञ्जयं वाक्यमब्रवीत् ।&#x9;163a&lt;br&gt;&#xA;शृणु सञ्जय सर्वं मे नचासूयितुमर्हसि ॥&#x9;163c&lt;br&gt;&#xA;श्रुतवानसि मेधावी बुद्धिमान्प्राज्ञसम्मतः ।&#x9;164a&lt;br&gt;&#xA;न विग्रहे मम मतिर्न च प्रीये कुलक्षये ॥&#x9;164c&lt;br&gt;&#xA;न मे विशेषः पुत्रेषु स्वेषु पाम्डुसुतेषु वा ।&#x9;165a&lt;br&gt;&#xA;वृद्धं मामभ्यसूयन्ति पुत्रा मन्युपरायणाः ॥&#x9;165c&lt;br&gt;&#xA;अहं त्वचक्षुः कार्पण्यात्पुत्रप्रीत्या सहामि तत् ।&#x9;166a&lt;br&gt;&#xA;मुह्यन्तं चानुमुह्यामि दुर्योधनमचेतनम् ॥&#x9;166c&lt;br&gt;&#xA;राजसूये श्रियं दृष्ट्वा पाण्डवस्य महौजसः ।&#x9;167a&lt;br&gt;&#xA;तच्चावहसनं प्राप्य सभारोहणदर्शने ॥&#x9;167c&lt;br&gt;&#xA;अमर्षितः स्वयं जेतुमशक्तः पाण्डवान्रणे ।&#x9;168a&lt;br&gt;&#xA;निरुत्साहश्च सम्प्राप्तुं सुश्रियं क्षत्रियोऽपि सन् ॥&#x9;168c&lt;br&gt;&#xA;गान्धारराजसहितश्छद्मद्यूतममन्त्रयत् ।&#x9;169a&lt;br&gt;&#xA;तत्र यद्यद्यथा ज्ञातं मया सञ्जय तच्छृणु ॥&#x9;169c&lt;br&gt;&#xA;श्रुत्वा तु मम वाक्यानि बुद्धियुक्तानि तत्त्वतः ।&#x9;170a&lt;br&gt;&#xA;ततो ज्ञास्यसि मां सौते प्रज्ञाचक्षुषमित्युत ॥&#x9;170c&lt;br&gt;&#xA;यदाऽश्रौषं धनुरायम्य चित्रं विद्धं लक्ष्यं पातितं वै पृथिव्याम् ।&#x9;171a&lt;br&gt;&#xA;कृष्णां हृतां प्रेक्षतां सर्वराज्ञां तदा नाशंसे विजयाय सञ्जय ॥&#x9;171c&lt;br&gt;&#xA;यदाऽश्रौषं द्वारकायां सुभद्रां प्रसह्योढां माधवीमर्जुनेन ।&#x9;172a&lt;br&gt;&#xA;इन्द्रप्रस्थं वृष्णिवीरौ च यातौ तदा नाशंसे विजयाय सञ्जय ॥&#x9;172c&lt;br&gt;&#xA;यदाऽश्रौषं देवराजं प्रवृष्टं शरैर्दिव्यैर्वारितं चार्जुनेन ।&#x9;173a&lt;br&gt;&#xA;अग्निं तथा तर्पितं खाण्डवे च तदा नाशंसे विजयाय सञ्जय ॥&#x9;173c&lt;br&gt;&#xA;यदाऽश्रौषं जातुषाद्वेश्मनस्तान्मुक्तान्पार्थान्पञ्च कुन्त्या समेतान् ।&#x9;174a&lt;br&gt;&#xA;युक्तं चैषां विदुरं स्वार्थसिद्ध्यै तदा नाशंसे विजयाय सञ्जय ॥&#x9;174c&lt;br&gt;&#xA;यदाऽश्रौषं द्रौपदीं रङ्गमध्ये लक्ष्यं भित्त्वा निर्जितामर्जुनेन ।&#x9;175a&lt;br&gt;&#xA;शूरान्पञ्चालान्पाण्डवेयांश्च युक्तांस्तदा नाशंसे विजयाय सञ्जय ॥&#x9;175c&lt;br&gt;&#xA;यदाऽश्रौषं मागधानां वरिष्ठं जरासन्धं क्षत्रमध्ये ज्वलन्तम् ।&#x9;176a&lt;br&gt;&#xA;दोर्भ्यां हतं भीमसेनेन गत्वा तदा नाशंसे विजयाय सञ्जय ॥&#x9;176c&lt;br&gt;&#xA;यदाऽश्रौषं दिग्जये पाण्डुपुत्रैर्वशीकृतान्भूमिपालान्प्रसह्य ।&#x9;177a&lt;br&gt;&#xA;महाक्रतुं राजसूयं कृतं च तदा नाशंसे विजयाय सञ्जय ॥&#x9;177c&lt;br&gt;&#xA;यदाऽश्रौषं द्रौपदीमश्रुकण्ठीं सभां नीतां दुःखितामेकवस्त्राम् ।&#x9;178a&lt;br&gt;&#xA;रजस्वलां नाथवतीमनाथवत्तदा नाशंसे विजयाय सञ्जय ॥&#x9;178c&lt;br&gt;&#xA;यदाऽश्रौषं वाससां तत्र राशिं समाक्षिपत्कितवो मन्दबुद्धिः ।&#x9;179a&lt;br&gt;&#xA;दुःशासनो गतवान्नैव चान्तं तदा नाशंसे विजयाय सञ्जय ॥&#x9;179c&lt;br&gt;&#xA;यदाऽश्रौषं हृतराज्यं युधिष्ठिरं पराजितं सौबलेनाक्षवत्याम् ।&#x9;180a&lt;br&gt;&#xA;अन्वागतं भ्रातृभिरप्रमेयैस्तदा नाशंसे विजयाय सञ्जय ॥&#x9;180c&lt;br&gt;&#xA;यदाऽश्रौषं विविधास्तत्र चेष्टा धर्मात्मनां प्रस्थितानां वनाय ।&#x9;181a&lt;br&gt;&#xA;ज्येष्ठप्रीत्या क्लिश्यतां पाण्डवानां तदा नाशंसे विजयाय सञ्जय ॥&#x9;181c&lt;br&gt;&#xA;यदाऽश्रौषं स्नातकानां सहस्रैरन्वागतं धर्मराजं वनस्थम् ।&#x9;182a&lt;br&gt;&#xA;भिक्षाभुजां ब्राह्मणानां महात्मनां तदा नाशंसे विजयाय सञ्जय ॥&#x9;182c&lt;br&gt;&#xA;यदाऽश्रौषमर्जुनं देवदेवं किरातरूपं त्र्यम्बकं तोष्य युद्धे ।&#x9;183a&lt;br&gt;&#xA;अवाप्तवन्तं पाशुपतं महास्त्रं तदा नाशंसे विजयाय सञ्जय ॥&#x9;183c&lt;br&gt;&#xA;&#39;यदाऽश्रौषं वनवासेन पार्थान्समागतान्महर्षिभिः पुराणैः ।&#x9;184a&lt;br&gt;&#xA;उपास्यमानान्सगणैर्जातसख्यांस्तदा नाशंसे विजयाय सञ्जय ॥&#39;&#x9;184c&lt;br&gt;&#xA;यदाऽश्रौषं त्रिदिवस्थं धनञ्जयं शक्रात्साक्षाद्दिव्यमस्त्रं यथावत् ।&#x9;185a&lt;br&gt;&#xA;अधीयानं शंसितं सत्यसन्धं तदा नाशंसे विजयाय सञ्जय ॥&#x9;185c&lt;br&gt;&#xA;यदाऽश्रौषं कालकेयास्ततस्ते पौलोमानो वरदानाच्च दृप्ताः ।&#x9;186a&lt;br&gt;&#xA;देवैरजेया निर्जिताश्चार्जुनेन तदा नाशंसे विजयाय सञ्जय ॥&#x9;186c&lt;br&gt;&#xA;यदाऽश्रौषमसुराणां वधार्थे किरीटिनं यान्तममित्रकर्शनम् ।&#x9;187a&lt;br&gt;&#xA;कृतार्थं चाप्यागतं शक्रलोकात्तदा नाशंसे विजयाय सञ्जय ॥&#x9;187c&lt;br&gt;&#xA;&#39;यदाऽश्रौषं तीर्थयात्राप्रवृत्तं पाण्डोः सुतं सहितं लोमशेन ।&#x9;188a&lt;br&gt;&#xA;बृहदश्वादक्षहृदयं च प्राप्तं तदा नाशंसे विजयाय सञ्जय ॥&#39;&#x9;188c&lt;br&gt;&#xA;यदाऽश्रौषं वैश्रवणेन सार्धं समागतं भीममन्यांश्च पार्थान् ।&#x9;189a&lt;br&gt;&#xA;तस्मिन्देशे मानुषाणामगम्ये तदा नाशंसे विजयाय सञ्जय ॥&#x9;189c&lt;br&gt;&#xA;यदाऽश्रौषं घोषयात्रागतानां बन्धं गन्धर्वैर्मोक्षणं चार्जुनेन ।&#x9;190a&lt;br&gt;&#xA;स्वेषां सुतानां कर्णबुद्धौ रतानां तदा नाशंसे विजयाय सञ्जय ॥&#x9;190c&lt;br&gt;&#xA;यदाऽश्रौषं यक्षरूपेण धर्मं समागतं धर्मराजेन सूत ।&#x9;191a&lt;br&gt;&#xA;प्रश्नान्कांश्चिद्विब्रुवाणं च सम्यक्तदा नाशंसे विजयाय सञ्जय ॥&#x9;191c&lt;br&gt;&#xA;यदाऽश्रौषं न विदुर्मामकास्तान् प्रच्छन्नरूपान्वसतः पाण्डवेयान् ।&#x9;192a&lt;br&gt;&#xA;विराटराष्ट्रे सह कृष्णया च तदा नाशंसे विजयाय सञ्जय ॥&#x9;192c&lt;br&gt;&#xA;&#39;यदाऽश्रौषं कीचकानां वरिष्ठं निषूदितं भ्रातृशतेन सार्धम् ।&#x9;193a&lt;br&gt;&#xA;द्रौपद्यर्थे भीमसेनेन सङ्ख्ये तदा नाशंसे विजयाय सञ्जय ॥&#39;&#x9;193c&lt;br&gt;&#xA;यदाऽश्रौषं मामकानां वरिष्ठान् धनञ्जयेनैकरथेन भग्नान् ।&#x9;194a&lt;br&gt;&#xA;विराटराष्ट्रे वसता महात्मना तदा नाशंसे विजयाय सञ्जय ॥&#x9;194c&lt;br&gt;&#xA;यदाऽश्रौषं सत्कृतं मत्स्यराज्ञा सुतां दत्तामुत्तरामर्जुनाय ।&#x9;195a&lt;br&gt;&#xA;तां चार्जुनः प्रत्यगृह्णात्सुतार्थे तदा नाशंसे विजयाय सञ्जय ॥&#x9;195c&lt;br&gt;&#xA;यदाऽश्रौषं निर्जितस्याधनस्य प्रव्राजितस्य स्वजनात्प्रच्युतस्य ।&#x9;196a&lt;br&gt;&#xA;अक्षौहिणीः सप्त युधिष्ठिरस्य तदा नाशंसे विजयाय सञ्जय ॥ 196 ॥&#x9;196c&lt;br&gt;&#xA;यदाऽश्रौषं माधवं वासुदेवं सर्वात्मना पाण्डवार्थे निविष्टम् ।&#x9;197a&lt;br&gt;&#xA;यस्येमां गां विक्रममेकमाहुस्तदा नाशंसे विजयाय सञ्जय ॥&#x9;197c&lt;br&gt;&#xA;यदाऽश्रौषं नरनारायणौ तौ कृष्णार्जुनौ वदतो नारदस्य ।&#x9;198a&lt;br&gt;&#xA;अहं द्रष्टा ब्रह्मलोके च सम्यक्तदा नाशंसे विजयाय सञ्जय ॥&#x9;198c&lt;br&gt;&#xA;यदाऽश्रौषं लोकहिताय कृष्णं शमार्थिनमुपयातं कुरूणाम् ।&#x9;199a&lt;br&gt;&#xA;शमं कुर्वाणमकृतार्थं च यातं तदा नाशंसे विजयाय सञ्जय ॥ 199 ॥&#x9;199c&lt;br&gt;&#xA;यदाऽश्रौषं कर्णदुर्योधनाभ्यां बुद्धिं कृतां निग्रहे केशवस्य ।&#x9;200a&lt;br&gt;&#xA;तं चात्मानं बहुधा दर्शयानं तदा नाशंसे विजयाय सञ्जय ॥&#x9;200c&lt;br&gt;&#xA;यदाऽश्रौषं वासुदेवे प्रयाते रथस्यैकामग्रतस्तिष्ठमानाम् ।&#x9;201a&lt;br&gt;&#xA;आर्तां पृथां सान्त्वितां केशवेन तदा नाशंसे विजयाय सञ्जय ॥&#x9;201c&lt;br&gt;&#xA;यदाऽश्रौषं मन्त्रिणं वासुदेवं तथा भीष्मं शान्तनवं च तेषाम् ।&#x9;202a&lt;br&gt;&#xA;भारद्वाजं चाशिषोऽनुब्रुवाणं तदा नाशंसे विजयाय सञ्जय ॥&#x9;202c&lt;br&gt;&#xA;यदा कर्णो भीष्ममुवाच वाक्यं नाहं योत्स्ये युध्यमाने त्वयीति ।&#x9;203a&lt;br&gt;&#xA;हित्वा सेनामपचक्राम चापि तदा नाशंसे विजयाय सञ्जय ॥&#x9;203c&lt;br&gt;&#xA;यदाऽश्रौषं वासुदेवार्जुनौ तौ तथा धनुर्गाण्डिवमप्रमेयम् ।&#x9;204a&lt;br&gt;&#xA;त्रीण्युग्रवीर्याणि समागतानि तदा नाशंसे विजयाय सञ्जय ॥&#x9;204c&lt;br&gt;&#xA;यदाऽश्रौषं कश्मलेनाभिपन्ने रथोपस्थे सीदमानेऽर्जुने वै ।&#x9;205a&lt;br&gt;&#xA;कृष्णं लोकान्दर्शयानं शरीरे तदा नाशंसे विजयाय सञ्जय ॥&#x9;205c&lt;br&gt;&#xA;यदाऽश्रौषं भीष्ममित्रकर्शनं निघ्नन्तमाजावयुतं रथानाम् ।&#x9;206a&lt;br&gt;&#xA;नैषां कश्चिद्वध्यते ख्यातरूपस्तदा नाशंसे विजयाय सञ्जय ॥&#x9;206c&lt;br&gt;&#xA;यदाऽश्रौषं चापगेयेन सङ्ख्ये स्वयं मृत्युं विहितं धार्मिकेण ।&#x9;207a&lt;br&gt;&#xA;तच्चाकार्षुः पाण्डवेयाः प्रहृष्टास्तदा नाशंसे विजयाय सञ्जय ॥&#x9;207c&lt;br&gt;&#xA;यदाऽश्रौषं भीष्ममत्यन्तशूरं हतं पार्थेनाहवेष्वप्रधृष्यम् ।&#x9;208a&lt;br&gt;&#xA;शिखण्डिनं पुरतः स्थापयित्वा तदा नाशंसे विजयाय सञ्जय ॥&#x9;208c&lt;br&gt;&#xA;यदाऽश्रौषं शरतल्पे शयानं वृद्धं वीरं सादितं चित्रपुङ्खैः ।&#x9;209a&lt;br&gt;&#xA;भीष्मं कृत्वा सोमकानल्पशेषांस्तदा नाशंसे विजयाय सञ्जय ॥&#x9;209c&lt;br&gt;&#xA;यदाऽश्रौषं शान्तनवे शयाने पानीयार्थे चोदितेनार्जुनेन ।&#x9;210a&lt;br&gt;&#xA;भूमिं भित्त्वा तर्पितं तत्र भीष्मं तदा नाशंसे विजयाय सञ्जय ॥&#x9;210c&lt;br&gt;&#xA;यदाऽश्रौषं शुक्रसूर्यौ च युक्तौ कौन्तेयानामनुलोमौ जयाय ।&#x9;211a&lt;br&gt;&#xA;नित्यं चास्माञ्श्वापदा भीषयन्ति तदा नाशंसे विजयाय सञ्जय ॥&#x9;211c&lt;br&gt;&#xA;यदा द्रोणो विविधानस्त्रमार्गान्निदर्शयन्समरे चित्रयोधी ।&#x9;212a&lt;br&gt;&#xA;न पाण्डवाञ्श्रेष्ठतरान्निहन्ति तदा नाशंसे विजयाय सञ्जय ॥&#x9;212c&lt;br&gt;&#xA;यदाऽश्रौषं चास्मदीयान्महारथान्व्यवस्थितानर्जुनस्यान्तकाय ।&#x9;213a&lt;br&gt;&#xA;संशप्तकान्निहतानर्जुनेन तदा नाशंसे विजयाय सञ्जय ॥&#x9;213c&lt;br&gt;&#xA;यदाऽश्रौषं व्यूहमभेद्यमन्यैर्भारद्वाजेनात्तशस्त्रेण गुप्तम् ।&#x9;214a&lt;br&gt;&#xA;भित्त्वा सौभद्रं वीरमेकं प्रविष्टं तदा नाशंसे विजयाय सञ्जय ॥&#x9;214c&lt;br&gt;&#xA;यदाऽभिमन्युं परिवार्य बालं सर्वे हत्त्वा हृष्टरूपा बभूवुः ।&#x9;215a&lt;br&gt;&#xA;महारथाः पार्थमशक्नुवन्तस्तदा नाशंसे विजयाय सञ्जय ॥&#x9;215c&lt;br&gt;&#xA;यदाऽश्रौषमभिमन्युं निहत्य हर्षान्मूढान्क्रोशतो धार्तराष्ट्रान् ।&#x9;216a&lt;br&gt;&#xA;क्रोधादुक्तं सैन्धवे चार्जुनेन तदा नाशंसे विजयाय सञ्जय ॥&#x9;216c&lt;br&gt;&#xA;यदाऽश्रौषं सैन्धवार्थे प्रतिज्ञां प्रतिज्ञातां तद्वधायार्जुनेन ।&#x9;217a&lt;br&gt;&#xA;सत्यां तीर्णां शत्रुमध्ये च तेन तदा नाशंसे विजयाय सञ्जय ॥&#x9;217c&lt;br&gt;&#xA;यदाऽश्रौषं श्रान्तहये धनञ्जये मुक्त्वा हयान्पाययित्वोपवृत्तान् ।&#x9;218a&lt;br&gt;&#xA;पुनर्युक्त्वा वासुदेवं प्रयातं तदा नाशंसे विजयाय सञ्जय ॥&#x9;218c&lt;br&gt;&#xA;यदाऽश्रौषं वाहनेष्वक्षमेषु रथोपस्थे तिष्ठता पाण्डवेन ।&#x9;219a&lt;br&gt;&#xA;सर्वान्योधान्वारितानर्जुनेन तदा नाशंसे विजयाय सञ्जय ॥&#x9;219c&lt;br&gt;&#xA;यदाऽश्रौषं नागबलैः सुदुःसहं द्रोणानीकं युयुधानं प्रमथ्य ।&#x9;220a&lt;br&gt;&#xA;यातं वार्ष्णेयं यत्र तौ कृष्णपार्थौ तदा नाशंसे विजयाय सञ्जय ॥&#x9;220c&lt;br&gt;&#xA;यदाऽश्रौषं कर्णमासाद्य मुक्तं वधाद्भीमं कुत्सयित्वा वचोभिः ।&#x9;221a&lt;br&gt;&#xA;धनुष्कोट्याऽऽतुद्य कर्णेन वीरं तदा नाशंसे विजयाय सञ्जय ॥&#x9;221c&lt;br&gt;&#xA;यदा द्रोणः कृतवर्मा कृपश्च कर्णो द्रौणिर्मद्रराजश्च शूरः ।&#x9;222a&lt;br&gt;&#xA;अमर्षयन्सैन्धवं वध्यमानं तदा नाशंसे विजयाय सञ्जय ॥&#x9;222c&lt;br&gt;&#xA;यदाऽश्रौषं देवराजेन दत्तां दिव्यां शक्तिं व्यंसितां माधवेन ।&#x9;223a&lt;br&gt;&#xA;घटोत्कचे राक्षसे घोररूपे तदा नाशंसे विजयाय सञ्जय ॥&#x9;223c&lt;br&gt;&#xA;यदाऽश्रौषं कर्णघटोत्कचाभ्यां युद्धे मुक्तां सूतपुत्रेण शक्तिम् ।&#x9;224a&lt;br&gt;&#xA;यया वध्यः समरे सव्यसाची तदा नाशंसे विजयाय सञ्जय ॥&#x9;224c&lt;br&gt;&#xA;यदाऽश्रौषं द्रोणमाचार्यमेकं धृष्टद्युम्नेनाभ्यतिक्रम्य धर्मम् ।&#x9;225a&lt;br&gt;&#xA;रथोपस्थे प्रायगतं विशस्तं तदा नाशंसे विजयाय सञ्जय ॥&#x9;225c&lt;br&gt;&#xA;यदाऽश्रौषं द्रौणिना द्वैरथस्थं माद्रीसुतं नकुलं लोकमध्ये ।&#x9;226a&lt;br&gt;&#xA;समं युद्धे मण्डलेभ्यश्चरन्तं तदा नाशंसे विजयाय सञ्जय ॥&#x9;226c&lt;br&gt;&#xA;यदा द्रोणे निहते द्रोणपुत्रो नारायणं दिव्यमस्त्रं विकुर्वन् ।&#x9;227a&lt;br&gt;&#xA;नैषामन्तं गतवान्पाण्डवानां तदा नाशंसे विजयाय सञ्जय ॥&#x9;227c&lt;br&gt;&#xA;यदाऽश्रौषं भीमसेनेन पीतं रक्तं भ्रातुर्युधि दुःशासनस्य ।&#x9;228a&lt;br&gt;&#xA;निवारितं नान्यतमेन भीमं तदा नाशंसे विजयाय सञ्जय ॥&#x9;228c&lt;br&gt;&#xA;यदाऽश्रौषं कर्णमत्यन्तशूरं हतं पार्थेनाहवेष्वप्रधृष्यम् ।&#x9;229a&lt;br&gt;&#xA;तस्मिन्भ्रातॄणां विग्रहे देवगुह्ये तदा नाशंसे विजयाय सञ्जय ॥&#x9;229c&lt;br&gt;&#xA;यदाऽश्रौषं द्रोणपुत्रं च शूरं दुःशासनं कृतवर्माणमुग्रम् ।&#x9;230a&lt;br&gt;&#xA;युधिष्ठिरं धर्मराजं जयन्तं तदा नाशंसे विजयाय सञ्जय ॥&#x9;230c&lt;br&gt;&#xA;यदाऽश्रौषं निहतं मद्रराजं रणे शूरं धर्मराजेन सूत ।&#x9;231a&lt;br&gt;&#xA;सदा सङ्ग्रामे स्पर्धते यस्तु कृष्णं तदा नाशंसे विजयाय सञ्जय ॥&#x9;231c&lt;br&gt;&#xA;यदाऽश्रौषं कलहद्यूतमूलं मायाबलं सौबलं पाण्डवेन ।&#x9;232a&lt;br&gt;&#xA;हतं सङ्ग्रामे सहदेवेन पापं तदा नाशंसे विजयाय सञ्जय ॥&#x9;232c&lt;br&gt;&#xA;यदाऽश्रौषं श्रान्तमेकं शयानं ह्रदं गत्वा स्तम्भयित्वा तदम्भः ।&#x9;233a&lt;br&gt;&#xA;दुर्योधनं विरथं भग्नशक्तिं तदा नाशंसे विजयाय सञ्जय ॥&#x9;233c&lt;br&gt;&#xA;यदाऽश्रौषं पाण्डवांस्तिष्ठमानान् गत्वा ह्रदे वासुदेवेन सार्धम् ।&#x9;234a&lt;br&gt;&#xA;अमर्षणं धर्षयतः सुतं मे तदा नाशंसे विजयाय सञ्जय ॥&#x9;234c&lt;br&gt;&#xA;यदाऽश्रौषं विविधांश्चित्रमार्गान् गदायुद्धे मण्डलशश्चरन्तम् ।&#x9;235a&lt;br&gt;&#xA;मिथ्या हतं वासुदेवस्य बुद्ध्या तदा नाशंसे विजयाय सञ्जय ॥&#x9;235c&lt;br&gt;&#xA;यदाऽश्रौषं द्रोणपुत्रादिभिस्तैर्हतान्पञ्चालान्द्रौपदेयांश्च सुप्तान् ।&#x9;236a&lt;br&gt;&#xA;कृतं बीभत्समयशस्यं च कर्म तदा नाशंसे विजयाय सञ्जय ॥&#x9;236c&lt;br&gt;&#xA;यदाऽश्रौषं भीमसेनानुयातेनाश्वत्थाम्ना परमास्त्रं प्रयुक्तम् ।&#x9;237a&lt;br&gt;&#xA;क्रुद्धेनैषीकमवधीद्येन गर्भं तदा नाशंसे विजयाय सञ्जय ॥&#x9;237c&lt;br&gt;&#xA;यदाऽश्रौषं ब्रह्मशिरोऽर्जुनेन स्वस्तीत्युक्त्वाऽस्त्रमस्त्रेण शान्तम् ।&#x9;238a&lt;br&gt;&#xA;अश्वत्थाम्ना मणिरत्नं च दत्तं तदा नाशंसे विजयाय सञ्जय ॥&#x9;238c&lt;br&gt;&#xA;यदाऽश्रौषं द्रोणपुत्रेण गर्भे वैराट्या वै पात्यमाने महास्त्रैः ।&#x9;239a&lt;br&gt;&#xA;सञ्जीवयामीति हरेः प्रतिज्ञां तदा नाशंसे विजयाय सञ्जय ॥&#x9;239c&lt;br&gt;&#xA;द्वैपायनः केशवो द्रोणपुत्रं परस्पेरणाभिशापैः शशाप ।&#x9;240a&lt;br&gt;&#xA;बुद्ध्वा चाहं बुद्धिहीनोऽद्य सूत सन्तप्ये वै पुत्रपौत्रैश्च हीनः ॥&#x9;240c&lt;br&gt;&#xA;शोच्या गान्धारी पुत्रपौत्रैर्विहीना तथा वध्वा पितृभिर्भ्रातृभिश्च ।&#x9;241a&lt;br&gt;&#xA;कृतं कार्यं दुष्करं पाण्डवेयैः प्राप्तं राज्यमसपत्नं पुनस्तैः ॥&#x9;241c&lt;br&gt;&#xA;कष्टं युद्धे दश शेषाः श्रुता मे त्रयोऽस्माकं पाण्डवानां च सप्त ।&#x9;242a&lt;br&gt;&#xA;द्व्यूना विंशतिराहताऽक्षौहिणीनां तस्मिन्सङ्ग्रामे भैरवे क्षत्रियाणाम् ॥&#x9;242c&lt;br&gt;&#xA;तमस्त्वतीव विस्तीर्णं मोह आविशतीव माम् ।&#x9;243a&lt;br&gt;&#xA;सञ्ज्ञां नोपलभे सूत मनो विह्वलतीव मे ॥&#x9;243c&lt;br&gt;&#xA;सौतिरुवाच ।&#x9;244&lt;br&gt;&#xA;इत्युक्त्वा धृतराष्ट्रोऽथ विलप्य बहु दुःखितः ।&#x9;244a&lt;br&gt;&#xA;मूर्च्छितः पुनराश्वस्तः सञ्जयं वाक्यमब्रवीत् ॥&#x9;244c&lt;br&gt;&#xA;धृतराष्ट्र उवाच ।&#x9;245&lt;br&gt;&#xA;सञ्जयैवं गते प्राणांस्त्यक्तुमिच्छामि मा चिरम् ।&#x9;245a&lt;br&gt;&#xA;स्तोकं ह्यपि न पश्यामि फलं जीवितधारणे ॥&#x9;245c&lt;br&gt;&#xA;सौतिरुवाच ।&#x9;246&lt;br&gt;&#xA;तं तथा वादिनं दीनं विलपन्तं महीपतिम् ।&#x9;246a&lt;br&gt;&#xA;निःश्वसन्तं यथा नागं मुह्यमानं पुनः पुनः ॥&#x9;246c&lt;br&gt;&#xA;गावल्गणिरिदं धीमान्महार्थं वाक्यमब्रवीत् ।&#x9;247a&lt;br&gt;&#xA;सञ्जय उवाच ।&#x9;247&lt;br&gt;&#xA;श्रुतवानसि वै राजन्महोत्साहान्महाबलान् ॥&#x9;247c&lt;br&gt;&#xA;द्वैपायनस्य वदतो नारदस्य च धीमतः ।&#x9;248a&lt;br&gt;&#xA;महत्सु राजवंशेषु गुणैः समुदितेषु च ॥&#x9;248c&lt;br&gt;&#xA;जातान्दिव्यास्त्रविदुषः शक्रप्रतिमतेजसः ।&#x9;249a&lt;br&gt;&#xA;धर्मेण पृथिवीं जित्वा यज्ञैरिष्ट्वाप्तदक्षिणैः ॥&#x9;249c&lt;br&gt;&#xA;अस्मिल्ँलोके यशः प्राप्य ततः कालवशं गतान् ।&#x9;250a&lt;br&gt;&#xA;शैब्यं महारथं वीरं सृञ्जयं जयतां वरम् ॥&#x9;250c&lt;br&gt;&#xA;सुहोत्रं रन्तिदेवं च काक्षीवन्तमथौशिजम् ।&#x9;251a&lt;br&gt;&#xA;बाह्लीकं दमनं चैद्यं शर्यातिमजितं नलम् ॥&#x9;251c&lt;br&gt;&#xA;विश्वामित्रममित्रघ्नमम्बरीषं महाबलम् ।&#x9;252a&lt;br&gt;&#xA;मरुत्तं मनुमिक्ष्वाकुं गयं भरतमेव च ॥&#x9;252c&lt;br&gt;&#xA;रामं दाशरथिं चैव शशबिन्दुं भगीरथम् ।&#x9;253a&lt;br&gt;&#xA;कृतवीर्यं महाभागं तथैव जनमेजयम् ॥&#x9;253c&lt;br&gt;&#xA;ययातिं शुभकर्माणं देवैर्यो याजितः स्वयम् ।&#x9;254a&lt;br&gt;&#xA;चैत्ययूपाङ्किता भूमिर्यस्येयं सवनाकरा ॥&#x9;254c&lt;br&gt;&#xA;इति राज्ञां चतुर्विंशन्नारदेन सुरर्षिणा ।&#x9;255a&lt;br&gt;&#xA;पुत्रशोकाभितप्ताय पुरा श्वैत्याय कीर्तितम् ॥&#x9;255c&lt;br&gt;&#xA;तेभ्यश्चान्ये गताः पूर्वं राजानो बलवत्तराः ।&#x9;256a&lt;br&gt;&#xA;महारथा महात्मानः सर्वैः समुदिता गुणैः ॥&#x9;256c&lt;br&gt;&#xA;पूरुः कुरुर्यदुः शूरो विष्वगश्वो महाद्युतिः ।&#x9;257a&lt;br&gt;&#xA;अणुहो युवनाश्वश्च ककुत्स्थो विक्रमी रघुः ॥&#x9;257c&lt;br&gt;&#xA;विजयो वीतिहोत्रोऽङ्गो भवः श्वेतो बृहद्गुरुः ।&#x9;258a&lt;br&gt;&#xA;उशीनरः शतरथः कङ्को दुलिदुहो द्रुमः ॥&#x9;258c&lt;br&gt;&#xA;दम्भोद्भवः परो वेनः सगरः सङ्कृतिर्निमिः ।&#x9;259a&lt;br&gt;&#xA;अजेयः परशुः पुण्ड्रः शम्भुर्देवावृधोऽनघः ॥&#x9;259c&lt;br&gt;&#xA;देवाह्वयः सुप्रतिमः सुप्रतीको बृहद्रथः ।&#x9;260a&lt;br&gt;&#xA;महोत्साहो विनीतात्मा सुक्रतुर्नैषधो नलः ॥&#x9;260c&lt;br&gt;&#xA;सत्यव्रतः शान्तभयः सुमित्रः सुबलः प्रभुः ।&#x9;261a&lt;br&gt;&#xA;जानुजङ्घोऽनरण्योऽर्कः प्रियभृत्यः शुचिव्रतः ॥&#x9;261c&lt;br&gt;&#xA;बलबन्धुर्निरामर्दः केतुशृङ्गो बृहद्बलः ।&#x9;262a&lt;br&gt;&#xA;धृष्टकेतुर्बृहत्केतुर्दीप्तकेतुर्निरामयः ॥&#x9;262c&lt;br&gt;&#xA;अविक्षिच्चपलो धूर्तः कृतबन्धुर्दृढेषुधिः ।&#x9;263a&lt;br&gt;&#xA;महापुराणसम्भाव्यः प्रत्यङ्गः परहा श्रुतिः ॥&#x9;263c&lt;br&gt;&#xA;एते चान्ये च राजानः शतशोऽथ सहस्रशः ।&#x9;264a&lt;br&gt;&#xA;श्रूयन्ते शतशश्चान्ये सङ्ख्याताश्चैव पद्मशः ॥&#x9;264c&lt;br&gt;&#xA;हित्वा सुविपुलान्भोगान्बुद्धिमन्तो महाबलाः ।&#x9;265a&lt;br&gt;&#xA;राजानो निधनं प्राप्तास्तव पुत्रैर्महत्तरः ॥&#x9;265c&lt;br&gt;&#xA;येषां दिव्यानि कर्माणि विक्रमस्त्याग एव च ।&#x9;266a&lt;br&gt;&#xA;माहात्म्यमपि चास्तिक्यं सत्यं शौचं दयाऽर्जवम् ॥&#x9;266c&lt;br&gt;&#xA;विद्वद्भिः कथ्यते लोके पुराणैः कविसत्तमैः ।&#x9;267a&lt;br&gt;&#xA;सर्वर्द्धिगुणसम्पन्नास्ते चापि निधनं गताः ॥&#x9;267c&lt;br&gt;&#xA;तव पुत्रा दुरात्मानः प्रतप्ताश्चैव मन्युना ।&#x9;268a&lt;br&gt;&#xA;लुब्धा दुर्वृत्तभूयिष्ठा न ताञ्छोचितुमर्हसि ॥&#x9;268c&lt;br&gt;&#xA;श्रुतवानसि मेधावी बुद्धिमान्प्राज्ञसम्मतः ।&#x9;269a&lt;br&gt;&#xA;येषां शास्त्रानुगा बुद्धिर्न ते मुह्यन्ति भारत ॥&#x9;269c&lt;br&gt;&#xA;निग्रहानुग्रहौ चापि विदितौ ते नराधिप ।&#x9;270a&lt;br&gt;&#xA;नात्यन्तमेवानुवृत्तिः कार्या ते पुत्ररक्षणे ॥&#x9;270c&lt;br&gt;&#xA;भवितव्यं तथा तच्च नानुशोचितुमर्हसि ।&#x9;271a&lt;br&gt;&#xA;दैवं पुरुषकारेण को निवर्तितुमर्हति ॥&#x9;271c&lt;br&gt;&#xA;विधातृविहितं मार्गं न कश्चिदतिवर्तते ।&#x9;272a&lt;br&gt;&#xA;कालमूलमिदं सर्वं भावाभावौ सुखासुखे ॥&#x9;272c&lt;br&gt;&#xA;कालः सृजति भूतानि कालः संहरते प्रजाः ।&#x9;273a&lt;br&gt;&#xA;संहरन्तं प्रजाः कालं कालः शमयते पुनः ॥&#x9;273c&lt;br&gt;&#xA;कालो विकुरुते भावान्सर्वांल्लोके शुभाशुभान् ।&#x9;274a&lt;br&gt;&#xA;कालः सङ्क्षिपते सर्वाः प्रजा विसृजते पुनः ॥&#x9;274c&lt;br&gt;&#xA;कालः सुप्तेषु जागर्ति कालो हि दुरतिक्रमः ।&#x9;275a&lt;br&gt;&#xA;कालः सर्वेषु भूतेषु चरत्यविधृतः समः ॥&#x9;275c&lt;br&gt;&#xA;अतीतानागता भावा ये च वर्तन्ति साम्प्रतम् ।&#x9;276a&lt;br&gt;&#xA;तान्कालनिर्मितान्बुद्ध्वा न सञ्ज्ञां हातुमर्हसि ॥&#x9;276c&lt;br&gt;&#xA;सौतिरुवाच ।&#x9;277&lt;br&gt;&#xA;इत्येवं पुत्रशोकार्तं धृतराष्ट्रं जनेश्वरम् ।&#x9;277a&lt;br&gt;&#xA;आश्वास्य स्वस्थमकरोत्सूतो गावल्गणिस्तदा ॥&#x9;277c&lt;br&gt;&#xA;धृतराष्ट्रोऽपि तच्छ्रुत्वा धृतिमेव समाश्रयत् ।&#x9;278a&lt;br&gt;&#xA;दिष्ट्येदमागतमिति मत्त्वा स प्राज्ञसत्तमः ॥&#x9;278c&lt;br&gt;&#xA;लोकानां च हितार्थाय कारुण्यान्मुनिसत्तमः ।&#x9;279a&lt;br&gt;&#xA;अत्रोपनिषदं पुण्यां कृष्णद्वैपायनोऽब्रवीत् ॥&#x9;279c&lt;br&gt;&#xA;विद्वद्भिः कथ्यते लोक पुराणे कविसत्तमैः ।&#x9;280a&lt;br&gt;&#xA;भारताध्ययनं पुण्यमपि पादमधीयतः ।&#x9;280c&lt;br&gt;&#xA;श्रद्दधानस्य पूयन्ते सर्वपापान्यशेषतः ॥&#x9;280e&lt;br&gt;&#xA;देवा देवर्षयो ह्यत्र तथा ब्रह्मर्षयोऽमलाः ।&#x9;281a&lt;br&gt;&#xA;कीर्त्यन्ते शुमकर्माणस्तथा यक्षा महोरगाः ॥&#x9;281c&lt;br&gt;&#xA;भगवान्वासुदेवश्च कीर्त्यतेऽत्र सनातनः ।&#x9;282a&lt;br&gt;&#xA;स हि सत्यमृतं चैव पवित्रं पुण्यमेव च ॥&#x9;282c&lt;br&gt;&#xA;शाश्वतं ब्रह्म परमं ध्रुवं ज्योतिः सनातनम् ।&#x9;283a&lt;br&gt;&#xA;यस्य दिव्यानि कर्माणि कथयन्ति मनीषिणः ॥&#x9;283c&lt;br&gt;&#xA;असत्सत्सदसच्चैव यस्माद्विश्वं प्रवर्तते ।&#x9;284a&lt;br&gt;&#xA;सन्ततिश्च प्रवृत्तिश्च जन्ममृत्युपुनर्भवाः ॥&#x9;284c&lt;br&gt;&#xA;अध्यात्मं श्रूयते यत्र पञ्चभूतगुणात्मकम् ।&#x9;285a&lt;br&gt;&#xA;अव्यक्तादि परं यच्च स एव परिगीयते ॥&#x9;285c&lt;br&gt;&#xA;यं ध्यायन्ति सदा मुक्ता ध्यानयोगबलान्विताः ।&#x9;286a&lt;br&gt;&#xA;प्रतिबिम्बमिवादर्शे पश्यन्त्यात्मन्यवस्थितम् ॥&#x9;286c&lt;br&gt;&#xA;श्रद्दधानः सदा युक्तः सदा धर्मपरायणः ।&#x9;287a&lt;br&gt;&#xA;आसेवन्निममध्यायं नरः पापात्प्रमुच्यते ॥&#x9;287c&lt;br&gt;&#xA;अनुक्रमणिकाध्यायं भारतस्येममादितः ।&#x9;288a&lt;br&gt;&#xA;आस्तिकः सततं शृण्वन्न कृच्छ्रेष्ववसीदति ॥&#x9;288c&lt;br&gt;&#xA;उभे सन्ध्ये जपन्किञ्चित्सद्यो मुच्येत किल्बिषात् ।&#x9;289a&lt;br&gt;&#xA;अनुक्रमण्या यावत्स्यादह्ना रात्र्या च सञ्चितम् ॥&#x9;289c&lt;br&gt;&#xA;भारतस्य वपुर्ह्येतत्सत्यं चामृतमेव च ।&#x9;290a&lt;br&gt;&#xA;नवनीतं यथा दध्नो द्विपदां ब्राह्मणो यथा ॥&#x9;290c&lt;br&gt;&#xA;आरण्यकं च वेदेभ्य ओषधिभ्योऽमृतं यथा ।&#x9;291a&lt;br&gt;&#xA;ह्रदानामुदधिः श्रेष्ठो गौर्वरिष्ठा चतुष्पदाम् ॥&#x9;291c&lt;br&gt;&#xA;यथैतानीतिहासानां तथा भारतमुच्यते ।&#x9;292a&lt;br&gt;&#xA;यश्चैनं श्रावयेच्छ्राद्धे ब्राह्मणान्पादमन्ततः ॥&#x9;292c&lt;br&gt;&#xA;अक्षय्यमन्नपानं वै पितॄंस्तस्योपतिष्ठते ।&#x9;293a&lt;br&gt;&#xA;इतिहासपुराणाभ्यां वेदं समुपबृंहयेत् ॥&#x9;293c&lt;br&gt;&#xA;बिभेत्यल्पश्रुताद्वेदो मामयं प्रतरिष्यति ।&#x9;294a&lt;br&gt;&#xA;कार्ष्णं वेदमिमं विद्वाञ्श्रावयित्वार्थमश्नुते ॥&#x9;294c&lt;br&gt;&#xA;भ्रूणहत्यादिकं चापि पापं जह्यादसंशयम् ।&#x9;295a&lt;br&gt;&#xA;य इमं शुचिरध्यायं पठेत्पर्वणि पर्वणि ॥&#x9;295c&lt;br&gt;&#xA;अधीतं भारतं तेन कृत्स्नं स्यादिति मे मतिः ।&#x9;296a&lt;br&gt;&#xA;यश्चैनं शृणुयान्नित्यमार्षं श्रद्धासमन्वितः ॥&#x9;296c&lt;br&gt;&#xA;स दीर्घमायुः कीर्तिं च स्वर्गतिं चाप्नुयान्नरः ।&#x9;297a&lt;br&gt;&#xA;एकतश्चतुरो वेदा भारतं चैतदेकतः ॥&#x9;297c&lt;br&gt;&#xA;पुरा किल सुरैः सर्वैः समेत्य तुलया धृतम् ।&#x9;298a&lt;br&gt;&#xA;चतुर्भ्यः सरहस्येभ्यो वेदेभ्यो ह्यधिकं यदा ॥&#x9;298c&lt;br&gt;&#xA;तदाप्रभृति लोकेऽस्मिन्महाभारतमुच्यते ।&#x9;299a&lt;br&gt;&#xA;महत्त्वे च गुरुत्वे च ध्रियमाणं यतोऽधिकम् ॥&#x9;299c&lt;br&gt;&#xA;महत्त्वाद्भारवत्त्वाच्च महाभारतमुच्यते ।&#x9;300a&lt;br&gt;&#xA;निरुक्तमस्य यो वेद सर्वपापैः प्रमुच्यते ॥&#x9;300c&lt;br&gt;&#xA;तपो नकल्कोऽध्ययनं नकल्कः स्वाभाविको वेदविधिर्नकल्कः ।&#x9;301a&lt;br&gt;&#xA;प्रसह्य वित्ताहरणं नकल्कस्तान्येव भावोपहतानि कल्कः ॥&#x9;301c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/002/</guid>
      <description>&lt;p&gt;अध्यायः 002&#xA;(अथ पर्वसङ्ग्रहपर्व ॥ 2 ॥)&lt;/p&gt;&#xA;&lt;p&gt;समन्तपञ्चकाख्यानं ॥ 1 ॥ अक्षौहिण्यादिपरिमाणं ॥ 2 ॥ आदिपर्वादिसर्वपर्वणां सङ्क्षेपेण वृत्तान्तकथनं ॥ 3 ॥ भारतश्रवणफलकथनं ॥ 4 ॥&#xA;ऋषय ऊचुः ।&#x9;001&lt;br&gt;&#xA;समन्तपञ्चकमिति यदुक्तं सूतनन्दन ।&#x9;001a&lt;br&gt;&#xA;एतत्सर्वं यथातत्त्वं श्रोतुमिच्छामहे वयम् ॥&#x9;001c&lt;br&gt;&#xA;सौतिरुवाच ।&#x9;002&lt;br&gt;&#xA;शृणुध्वं मम भो विप्रा ब्रुवतश्च कथाः शुभाः ।&#x9;002a&lt;br&gt;&#xA;समन्तपञ्चकाख्यं च श्रोतुमर्हथ सत्तमाः ॥&#x9;002c&lt;br&gt;&#xA;त्रेताद्वापरयोः सन्धौ रामः शस्त्रभृतां वरः ।&#x9;003a&lt;br&gt;&#xA;असकृत्पार्थिवं क्षत्रं जघानामर्षचोदितः ॥&#x9;003c&lt;br&gt;&#xA;स सर्वं क्षत्रमुत्साद्य स्ववीर्येणानलद्युतिः ।&#x9;004a&lt;br&gt;&#xA;समन्तपञ्चके पञ्च चकार रुधिरह्रदान् ॥&#x9;004c&lt;br&gt;&#xA;स तेषु रुधिराम्भःसु ह्रदेषु क्रोधमूर्च्छितः ।&#x9;005a&lt;br&gt;&#xA;पितॄन्सन्तर्पयामास रुधिरेणेति नः श्रुतम् ॥&#x9;005c&lt;br&gt;&#xA;अथर्चीकादयोऽभ्येत्य पितरो राममब्रुवन् ।&#x9;006a&lt;br&gt;&#xA;राम राम महाभाग प्रीताः स्म तव भार्गव ॥&#x9;006c&lt;br&gt;&#xA;अनया पितृभक्त्या च विक्रमेण तव प्रभो ।&#x9;007a&lt;br&gt;&#xA;वरं वृणीष्व भद्रं ते यमिच्छसि महाद्युते ॥&#x9;007c&lt;br&gt;&#xA;राम उवाच ।&#x9;008&lt;br&gt;&#xA;यदि मे पितरः प्रीता यद्यनुग्राह्यता मयि ।&#x9;008a&lt;br&gt;&#xA;यच्च रोषाभिभूतेन क्षत्रमुत्सादितं मया ॥&#x9;008c&lt;br&gt;&#xA;अतश्च पापान्मुच्येऽहमेष मे प्रार्थितो वरः ।&#x9;009a&lt;br&gt;&#xA;ह्रदाश्च तीर्थभूता मे भवेयुर्भुवि विश्रुताः ॥&#x9;009c&lt;br&gt;&#xA;एवं भविष्यतीत्येवं पितरस्तमथाब्रुवन् ।&#x9;010a&lt;br&gt;&#xA;तं क्षमस्वेति निषिषिधुस्ततः स विरराम ह ॥&#x9;010c&lt;br&gt;&#xA;तेषां समीपे यो देशो ह्रदानां रुधिराम्भसाम् ।&#x9;011a&lt;br&gt;&#xA;समन्तपञ्चकमिति पुण्यं तत्परिकीर्तितम् ॥&#x9;011c&lt;br&gt;&#xA;येन लिङ्गेन यो देशो युक्तः समुपलक्ष्यते ।&#x9;012a&lt;br&gt;&#xA;तेनैव नाम्ना तं देशं वाच्यमाहुर्मनीषिणः ॥&#x9;012c&lt;br&gt;&#xA;अन्तरे चैव सम्प्राप्ते कलिद्वापरयोरभूत् ।&#x9;013a&lt;br&gt;&#xA;समन्तपञ्चके युद्धं कुरुपाण्डवसेनयोः ॥&#x9;013c&lt;br&gt;&#xA;तस्मिन्परमधर्मिष्ठे देशे भूदोषवर्जिते ।&#x9;014a&lt;br&gt;&#xA;अष्टादश समाजग्मुरक्षौहिण्यो युयुत्सया ॥&#x9;014c&lt;br&gt;&#xA;समेत्य तं द्विजास्ताश्च तत्रैव निधनं गताः ।&#x9;015a&lt;br&gt;&#xA;एतन्नामाभिनिर्वृत्तं तस्य देशस्य वै द्विजाः ॥&#x9;015c&lt;br&gt;&#xA;पुण्यश्च रमणीयश्च स देशो वः प्रकीर्तितः ।&#x9;016a&lt;br&gt;&#xA;तदेतत्कथितं सर्वं मया ब्राह्मणसत्तमाः ॥&#x9;016c&lt;br&gt;&#xA;यथा देशः स विख्यातस्त्रिषु लोकेषु सुव्रताः ॥&#x9;016e&lt;br&gt;&#xA;ऋषय ऊचुः ।&#x9;017&lt;br&gt;&#xA;अक्षौहिण्य इति प्रोक्तं यत्त्वया सूतनन्दन ।&#x9;017a&lt;br&gt;&#xA;एतदिच्छामहे श्रोतुं सर्वमेव यथातथम् ॥&#x9;017c&lt;br&gt;&#xA;अक्षौहिण्याः परीमाणं नराश्वरथदन्तिनाम् ।&#x9;018a&lt;br&gt;&#xA;यथावच्चैव नो ब्रूहि सर्वं हि विदितं तव ॥&#x9;018c&lt;br&gt;&#xA;सौतिरुवाच ।&#x9;019&lt;br&gt;&#xA;एको रथो गजश्चैको नराः पञ्च पदातयः ।&#x9;019a&lt;br&gt;&#xA;त्रयश्च तुरगास्तज्ज्ञैः पत्तिरित्यभिधीयते ॥&#x9;019c&lt;br&gt;&#xA;पत्तिं तु त्रिगुणामेतामाहुः सेनामुखं बुधाः ।&#x9;020a&lt;br&gt;&#xA;त्रीणि सेनामुखान्येको गुल्म इत्यभिधीयते ॥&#x9;020c&lt;br&gt;&#xA;त्रयो गुल्मा गणो नाम वाहिनी तु गणास्त्रयः ।&#x9;021a&lt;br&gt;&#xA;स्मृतास्तिस्रस्तु वाहिन्यः पृतनेति विचक्षणैः ॥&#x9;021c&lt;br&gt;&#xA;चमूस्तु पृतनास्तिस्रस्तिस्रश्चम्वस्त्वनीकिनी ।&#x9;022a&lt;br&gt;&#xA;अनीकिनीं दशगुणां प्राहुरक्षौहिणीं बुधाः ॥&#x9;022c&lt;br&gt;&#xA;अक्षौहिण्याः प्रसङ्ख्याता रथानां द्विजसत्तमाः ।&#x9;023a&lt;br&gt;&#xA;सङ्ख्यागणिततत्त्वज्ञैः सहस्राण्येकविंशतिः ॥&#x9;023c&lt;br&gt;&#xA;शतान्युपरि चैवाष्टौ तथा भूयश्च सप्ततिः ।&#x9;024a&lt;br&gt;&#xA;गजानां च परीमाणमेतदेव विनिर्दिशेत् ॥&#x9;024c&lt;br&gt;&#xA;ज्ञेयं शतसहस्रं तु सहस्राणि नवैव तु ।&#x9;025a&lt;br&gt;&#xA;नराणामपि पञ्चाशच्छतानि त्रीणि चानघाः ॥&#x9;025c&lt;br&gt;&#xA;पञ्च षष्टिसहस्राणि तथाश्वानां शतानि च ।&#x9;026a&lt;br&gt;&#xA;दशोत्तराणि षट् प्राहुर्यथावदिह सङ्ख्यया ॥&#x9;026c&lt;br&gt;&#xA;एतामक्षौहिणीं प्राहुः सङ्ख्यातत्त्वविदो जनाः ।&#x9;027a&lt;br&gt;&#xA;यां वः कथितवानस्मि विस्तरेण तपोधनाः ॥&#x9;027c&lt;br&gt;&#xA;एतया सङ्ख्यया ह्यासन्कुरुपाण्डवसेनयोः ।&#x9;028a&lt;br&gt;&#xA;अक्षौहिण्यो द्विजश्रेष्ठाः पिण्डिताष्टादशैव तु ॥&#x9;028c&lt;br&gt;&#xA;समेतास्तत्र वै देशे तत्रैव निधनं गताः ।&#x9;029a&lt;br&gt;&#xA;कौरवान्कारणं कृत्वा कालेनाद्भुतकर्मणा ॥&#x9;029c&lt;br&gt;&#xA;अहानि युयुधे भीष्मो दशैव परमास्त्रवित् ।&#x9;030a&lt;br&gt;&#xA;अहानि पञ्च द्रोणस्तु ररक्ष कुरुवाहिनीम् ॥&#x9;030c&lt;br&gt;&#xA;अहनी युयुधे द्वे तु कर्णः परबलार्दनः ।&#x9;031a&lt;br&gt;&#xA;शल्योऽर्धदिवसं चैव गदायुद्धमतः परम् ॥&#x9;031c&lt;br&gt;&#xA;तस्यैव दिवसस्यान्ते द्रौणिहार्दिक्यगौतमाः ।&#x9;032a&lt;br&gt;&#xA;प्रसुप्तं निशि विश्वस्तं जघ्नुर्यौधिष्ठिरं बलम् ॥&#x9;032c&lt;br&gt;&#xA;यत्तु शौनक सत्रे ते भारताख्यानमुत्तमम् ।&#x9;033a&lt;br&gt;&#xA;जनमेजयस्य तत्सत्रे व्यासशिष्येण धीमता ॥&#x9;033c&lt;br&gt;&#xA;कथितं विस्तरार्थं च यशो वीर्यं महीक्षिताम् ।&#x9;034a&lt;br&gt;&#xA;पौष्यं तत्र च पौलोममास्तीकं चादितः स्मृतम् ॥&#x9;034c&lt;br&gt;&#xA;विचित्रार्थपदाख्यानमनेकसमयान्वितम् ।&#x9;035a&lt;br&gt;&#xA;प्रतिपन्नं नरैः प्राज्ञैर्वैराग्यमिव मोक्षिभिः ॥&#x9;035c&lt;br&gt;&#xA;आत्मेव वेदितव्येषु प्रियेष्विव हि जीवितम् ।&#x9;036a&lt;br&gt;&#xA;इतिहासः प्रधानार्थः श्रेष्ठः सर्वागमेष्वयम् ॥&#x9;036c&lt;br&gt;&#xA;अनाश्रित्येदमाख्यानं कथा भुवि न विद्यते ।&#x9;037a&lt;br&gt;&#xA;आहारमनपाश्रित्य शरीरस्येव धारणम् ॥&#x9;037c&lt;br&gt;&#xA;तदेतद्भारतं नाम कविभिस्तूपजीव्यते ।&#x9;038a&lt;br&gt;&#xA;उदयप्रेप्सुभिर्भृत्यैरभिजात इवेश्वरः ॥&#x9;038c&lt;br&gt;&#xA;इतिहासोत्तमे यस्मिन्नर्पिता बुद्धिरुत्तमा ।&#x9;039a&lt;br&gt;&#xA;स्वरव्यञ्जनयोः कृत्स्ना लोकवेदाश्रयेव वाक् ॥&#x9;039c&lt;br&gt;&#xA;तस्य प्रज्ञाभिपन्नस्य विचित्रपदपर्वणः ।&#x9;040a&lt;br&gt;&#xA;सूक्ष्मार्थन्याययुक्तस्य वेदार्थैर्भूषितस्य च ॥&#x9;040c&lt;br&gt;&#xA;भारतस्येतिहासस्य श्रूयतां पर्वसङ्ग्रहः ।&#x9;041a&lt;br&gt;&#xA;पर्वानुक्रमणी पूर्वं द्वितीयः पर्वसङ्ग्रहः ॥&#x9;041c&lt;br&gt;&#xA;पौष्यं पौलोममास्तीकमादिरंशावतारणम् ।&#x9;042a&lt;br&gt;&#xA;ततः सम्भवपर्वोक्तमद्भुतं रोमहर्षणम् ॥&#x9;042c&lt;br&gt;&#xA;दाहो जतुगृहस्यात्र हैडिम्बं पर्व चोच्यते ।&#x9;043a&lt;br&gt;&#xA;ततो बकवधः पर्व पर्व चैत्ररथं ततः ॥&#x9;043c&lt;br&gt;&#xA;ततः स्वयंवरो देव्याः पाञ्चाल्याः पर्व चोच्यते ।&#x9;044a&lt;br&gt;&#xA;क्षात्रधर्मेण निर्जित्य ततो वैवाहिकं स्मृतम् ॥&#x9;044c&lt;br&gt;&#xA;विदुरागमनं पर्व राज्यलाभस्तथैव च ।&#x9;045a&lt;br&gt;&#xA;अर्जुनस्य वने वासः सुभद्राहरणं ततः ॥&#x9;045c&lt;br&gt;&#xA;सुभद्राहरणादूर्ध्वं ज्ञेया हरणहारिका ।&#x9;046a&lt;br&gt;&#xA;ततः खाण्डवदाहाख्यं तत्रैव मयदर्शनम् ॥&#x9;046c&lt;br&gt;&#xA;सभापर्व ततः प्रोक्तं मन्त्रपर्व ततः परम् ।&#x9;047a&lt;br&gt;&#xA;जरासन्धवधः पर्व पर्व दिग्विजयं तथा ॥&#x9;047c&lt;br&gt;&#xA;पर्व दिग्विजयादूर्ध्वं राजसूयिकमुच्यते ।&#x9;048a&lt;br&gt;&#xA;ततश्चार्घाभिहरणं शिशुपालवधस्ततः ॥&#x9;048c&lt;br&gt;&#xA;द्यूतपर्व ततः प्रोक्तमनुद्यूतमतः परम् ।&#x9;049a&lt;br&gt;&#xA;तत आरण्यकं पर्व किर्मीरवध एवच ॥&#x9;049c&lt;br&gt;&#xA;अर्जुनस्याभिगमनं पर्व ज्ञेयमतः परम् ।&#x9;050a&lt;br&gt;&#xA;ईश्वरार्जुनयोर्युद्धं पर्व कैरातसञ्ज्ञितम् ॥&#x9;050c&lt;br&gt;&#xA;इन्द्रलोकाभिगमनं पर्व ज्ञेयमतः परम् ।&#x9;051a&lt;br&gt;&#xA;नलोपाख्यानमपि च धार्मिकं करुणोदयम् ॥&#x9;051c&lt;br&gt;&#xA;तीर्थयात्रा ततः पर्व कुरुराजस्य धीमतः ।&#x9;052a&lt;br&gt;&#xA;जटासुरवधः पर्व यक्षयुद्धमतः परम् ॥&#x9;052c&lt;br&gt;&#xA;निवातकवचैर्युद्धं पर्व चाजगरं ततः ।&#x9;053a&lt;br&gt;&#xA;मार्कण्डेयसमास्या च पर्वानन्तरमुच्यते ॥&#x9;053c&lt;br&gt;&#xA;संवादश्च ततः पर्व द्रौपदीसत्यभामयोः ।&#x9;054a&lt;br&gt;&#xA;घोषयात्रा ततः पर्व ततः प्रायोपवेशनम् ।&#x9;054c&lt;br&gt;&#xA;मन्त्रस्य निश्चयं चैव मृगस्वप्नोद्भवं ततः ॥&#x9;054e&lt;br&gt;&#xA;व्रीहिद्रौणिकमाख्यानमैन्द्रद्युम्नं तथैव च ।&#x9;055a&lt;br&gt;&#xA;द्रौपदीहरणं पर्व जयद्रथविमोक्षणम् ॥&#x9;055c&lt;br&gt;&#xA;रामोपाख्यानमत्रैव पर्व ज्ञेयमतः परम् ।&#x9;056a&lt;br&gt;&#xA;पतिव्रताया माहात्म्यं सावित्र्याश्चैवमद्भुतम् ॥&#x9;056c&lt;br&gt;&#xA;कुण्डलाहरणं पर्व ततः परमिहोच्यते ।&#x9;057a&lt;br&gt;&#xA;आरणेयं ततः पर्व वैराटं तदनन्तरम् ॥&#x9;057c&lt;br&gt;&#xA;पाण्डवानां प्रवेशश्च समयस्य च पालनम् ॥&#x9;057e&lt;br&gt;&#xA;कीचकानां वधः पर्व पर्व ग्रोग्रहणं ततः ।&#x9;058a&lt;br&gt;&#xA;अभिमन्योश्च वैराट्याः पर्व वैवाहिकं स्मृतम् ॥&#x9;058c&lt;br&gt;&#xA;उद्योगपर्व विज्ञेयमत ऊर्ध्वं महाद्भुतम् ।&#x9;059a&lt;br&gt;&#xA;ततः सञ्जययानाख्यं पर्व ज्ञेयमतः परम् ॥&#x9;059c&lt;br&gt;&#xA;प्रजागरं तथा पर्व धृतराष्ट्रस्य चिन्तया ।&#x9;060a&lt;br&gt;&#xA;पर्व सानत्सुजातं वै गुह्यमध्यात्मदर्शनम् ॥&#x9;060c&lt;br&gt;&#xA;यानसन्धिस्ततः पर्व भगवद्यानमेव च ।&#x9;061a&lt;br&gt;&#xA;मातलीयमुपाख्यानं चरितं गालवस्य च ॥&#x9;061c&lt;br&gt;&#xA;सावित्रं वामदेव्यं च वैन्योपाख्यानमेव च ।&#x9;062a&lt;br&gt;&#xA;जामदग्न्यमुपाख्यानं पर्व षोडशराजकम् ॥&#x9;062c&lt;br&gt;&#xA;सभाप्रवेशः कृष्णस्य विदुलापुत्रशासनम् ।&#x9;063a&lt;br&gt;&#xA;उद्योगः सैन्यनिर्याणं विश्वोपाख्यानमेव च ॥&#x9;063c&lt;br&gt;&#xA;ज्ञेयं विवादपर्वात्र कर्णस्यापि महात्मनः ।&#x9;064a&lt;br&gt;&#xA;&#39;मन्त्रस्य निश्चयं कृत्वा कार्यस्य समनन्तरम् ॥&#x9;064c&lt;br&gt;&#xA;कीर्त्यते चाप्युपाख्यानं सेनापत्येऽभिषेचनम् ।&#x9;065a&lt;br&gt;&#xA;श्वेतस्य वासुदेवेन चित्रं बहुकथाश्रयम् ।&#39;&#x9;065c&lt;br&gt;&#xA;निर्याणं च ततः पर्व कुरुपाण्डवसेनयोः ॥&#x9;065e&lt;br&gt;&#xA;रथातिरथसङ्ख्या च पर्वोक्तं तदनन्तरम् ।&#x9;066a&lt;br&gt;&#xA;उलूकदूतागमनं पर्वामर्षविवर्धनम् ॥&#x9;066c&lt;br&gt;&#xA;अम्बोपाख्यानमत्रैव पर्व ज्ञेयमतः परम् ।&#x9;067a&lt;br&gt;&#xA;भीष्माभिषेचनं पर्व ततश्चाद्भुतमुच्यते ॥&#x9;067c&lt;br&gt;&#xA;जम्बूखण्डविनिर्माणं पर्वोक्तं तदनन्तरम् ।&#x9;068a&lt;br&gt;&#xA;भूमिपर्व ततः प्रोक्तं द्वीपविस्तारकीर्तनम् ॥&#x9;068c&lt;br&gt;&#xA;&#39;दिव्यं चक्षुर्ददौ यत्र सञ्जयाय महामुनिः ।&#39;&#x9;069a&lt;br&gt;&#xA;पर्वोक्तं भगवद्गीता पर्व भीष्मवधस्ततः ।&#x9;069c&lt;br&gt;&#xA;द्रोणाभिषेचनं पर्व संशप्तकवधस्ततः ॥&#x9;069e&lt;br&gt;&#xA;अभिमन्युवधः पर्व प्रतिज्ञा पर्व चोच्यते ।&#x9;070a&lt;br&gt;&#xA;जयद्रथवधः पर्व घटोत्कचवधस्ततः ॥&#x9;070c&lt;br&gt;&#xA;ततो द्रोणवधः पर्व विज्ञेयं लोमहर्षणम् ।&#x9;071a&lt;br&gt;&#xA;मोक्षो नारायणास्त्रस्य पर्वानन्तरमुच्यते ॥&#x9;071c&lt;br&gt;&#xA;कर्णपर्व ततो ज्ञेयं शल्यपर्व ततः परम् ।&#x9;072a&lt;br&gt;&#xA;ह्रदप्रवेशनं पर्व गदायुद्धमतः परम् ॥&#x9;072c&lt;br&gt;&#xA;सारस्वतं ततः पर्व तीर्थवंशानुकीर्तनम् ।&#x9;073a&lt;br&gt;&#xA;अत ऊर्ध्वं सुबीभत्सं पर्व सौप्तिकमुच्यते ॥&#x9;073c&lt;br&gt;&#xA;ऐषीकं पर्व चोद्दिष्टमत ऊर्ध्वं सुदारुणम् ।&#x9;074a&lt;br&gt;&#xA;जलप्रदानिकं पर्व स्त्रीविलापस्ततः परम् ॥&#x9;074c&lt;br&gt;&#xA;श्राद्धपर्व ततो ज्ञेयं कुरूणामौर्ध्वदेहिकम् ।&#x9;075a&lt;br&gt;&#xA;चार्वाकनिग्रहः पर्व रक्षसो ब्रह्मरूपिणः ॥&#x9;075c&lt;br&gt;&#xA;आभिषेचनिकं पर्व धर्मराजस्य धीमतः ।&#x9;076a&lt;br&gt;&#xA;प्रविभागो गृहाणां च पर्वोक्तं तदनन्तरम् ॥&#x9;076c&lt;br&gt;&#xA;शान्तिपर्व ततो यत्र राजधर्मानुशासनम् ।&#x9;077a&lt;br&gt;&#xA;आपद्धर्मश्च पर्वोक्तं मोक्षधर्मस्ततः परम् ॥&#x9;077c&lt;br&gt;&#xA;शुकप्रश्नाभिगमनं ब्रह्मप्रश्नानुशासनम् ।&#x9;078a&lt;br&gt;&#xA;प्रादुर्भावश्च दुर्वासः संवादश्चैव मायया ॥&#x9;078c&lt;br&gt;&#xA;ततः पर्व परिज्ञेयमानुशासनिकं परम् ।&#x9;079a&lt;br&gt;&#xA;स्वर्गारोहणिकं चैव ततो भीष्मस्य धीमतः ॥&#x9;079c&lt;br&gt;&#xA;ततोऽश्वमेधिकं पर्व सर्वपापप्रणाशनम् ।&#x9;080a&lt;br&gt;&#xA;अनुगीता ततः पर्व ज्ञेयमध्यात्मवाचकम् ॥&#x9;080c&lt;br&gt;&#xA;पर्व चाश्रमवासाख्यं पुत्रदर्शनमेव च ।&#x9;081a&lt;br&gt;&#xA;नारदागमनं पर्व ततः परमिहोच्यते ॥&#x9;081c&lt;br&gt;&#xA;मौसलं पर्व चोद्दिष्टं ततो घोरं सुदारुणम् ।&#x9;082a&lt;br&gt;&#xA;महाप्रस्थानिकं पर्व स्वर्गारोहणिकं ततः ॥&#x9;082c&lt;br&gt;&#xA;हरिवंशस्ततः पर्व पुराणं खिलसञ्ज्ञितम् ।&#x9;083a&lt;br&gt;&#xA;विष्णुपर्व शिशोश्चर्या विष्णोः कंसवधस्तथा ॥&#x9;083c&lt;br&gt;&#xA;भविष्यं पर्व चाप्युक्तं खिलेष्वेवाद्भुतं महत् ।&#x9;084a&lt;br&gt;&#xA;एतत्पर्वशतं पूर्णं व्यासेनोक्तं महात्मना ॥&#x9;084c&lt;br&gt;&#xA;यथावत्सूतपुत्रेण रौमहर्षणिना ततः ।&#x9;085a&lt;br&gt;&#xA;उक्तानि नैमिशारण्ये पर्वाण्यष्टादशैव तु ॥&#x9;085c&lt;br&gt;&#xA;समासो भारतस्यायमत्रोक्तः पर्वसङ्ग्रहः ।&#x9;086a&lt;br&gt;&#xA;पौष्यं पौलोममास्तीकमादिरंशावतारणम् ॥&#x9;086c&lt;br&gt;&#xA;सम्भवो जतुवेश्माख्यं हिडिम्बबकयोर्वधः ।&#x9;087a&lt;br&gt;&#xA;तथा चैत्ररथं देव्याः पाञ्चाल्याश्च स्वयंवरः ॥&#x9;087c&lt;br&gt;&#xA;क्षात्रधर्मेण निर्जित्य ततो वैवाहिकं स्मृतम् ।&#x9;088a&lt;br&gt;&#xA;विदुरागमनं चैव राज्यलाभस्तथैव च ॥&#x9;088c&lt;br&gt;&#xA;वनवासोऽर्जुनस्यापि सुभद्राहरणं ततः ।&#x9;089a&lt;br&gt;&#xA;हरणाहरणं चैव दहनं खाण्डवस्य च ॥&#x9;089c&lt;br&gt;&#xA;मयस्य दर्शनं चैव आदिपर्वणि कथ्यते ।&#x9;090a&lt;br&gt;&#xA;पौष्ये पर्वणि माहात्म्यमुत्तङ्कस्योपवर्णितम् ॥&#x9;090c&lt;br&gt;&#xA;पौलोमे भृगुवंशस्य विस्तारः परिकीर्तितः ।&#x9;091a&lt;br&gt;&#xA;आस्तीके सर्वनागानां गरुडस्य च सम्भवः ॥&#x9;091c&lt;br&gt;&#xA;क्षीरोदमथनं चैव जन्मोच्चैःश्रवसस्तथा ।&#x9;092a&lt;br&gt;&#xA;यजतः सर्पसत्रेण राज्ञः पारिक्षितस्य च ॥&#x9;092c&lt;br&gt;&#xA;कथेयमभिनिर्वृत्ता भारतानां महात्मनाम् ।&#x9;093a&lt;br&gt;&#xA;विविधाः सम्भवा राज्ञामुक्ताः सम्भवपर्वणि ॥&#x9;093c&lt;br&gt;&#xA;अन्येषां चैव शूराणामृषेर्द्वैपायनस्य च ।&#x9;094a&lt;br&gt;&#xA;अंशावतरणं चात्र देवानां परिकीर्तितम् ॥&#x9;094c&lt;br&gt;&#xA;दैत्यानां दानवानां च यक्षाणां च महौजसाम् ।&#x9;095a&lt;br&gt;&#xA;नागानामथ सर्पाणां गन्धर्वाणां पतत्त्रिणाम् ॥&#x9;095c&lt;br&gt;&#xA;अन्येषां चैव भूतानां विविधानां समुद्भवः ।&#x9;096a&lt;br&gt;&#xA;महर्षेराश्रमपदे कण्वस्य च तपस्विनः ॥&#x9;096c&lt;br&gt;&#xA;शकुन्तलायां दुष्यन्ताद्भरतश्चापि जज्ञिवान् ।&#x9;097a&lt;br&gt;&#xA;यस्य लोकेषु नाम्नेदं प्रथितं भारतं कुलम् ॥&#x9;097c&lt;br&gt;&#xA;वसूनां पुनरुत्पत्तिर्भागीरथ्यां महात्मनाम् ।&#x9;098a&lt;br&gt;&#xA;शन्तनोर्वेश्मनि पुनस्तेषां चारोहणं दिवि ॥&#x9;098c&lt;br&gt;&#xA;तेजोंशानां च सम्पातो भीष्मस्याप्यत्र सम्भवः ।&#x9;099a&lt;br&gt;&#xA;राज्यान्निवर्तनं तस्य ब्रह्मचर्यव्रते स्थितिः ॥&#x9;099c&lt;br&gt;&#xA;प्रतिज्ञापालनं चैव रक्षा चित्राङ्गदस्य च ।&#x9;100a&lt;br&gt;&#xA;हते चित्राङ्गदे चैव रक्षा भ्रातुर्यवीयसः ॥&#x9;100c&lt;br&gt;&#xA;विचित्रवीर्यस्य तथा राज्ये सम्प्रतिपादनम् ।&#x9;101a&lt;br&gt;&#xA;धर्मस्य नृषु सम्भूतिरणीमाण्डव्यशापजा ॥&#x9;101c&lt;br&gt;&#xA;कृष्णद्वैपायनाच्चैव प्रसूतिर्वरदानजा ।&#x9;102a&lt;br&gt;&#xA;धृतराष्ट्रस्य पाण्डोश्च पाण्डवानां च सम्भवः ॥&#x9;102c&lt;br&gt;&#xA;वारणावतयात्रा च मन्त्रो दुर्योधनस्य च ।&#x9;103a&lt;br&gt;&#xA;कूटस्य धार्तराष्ट्रेण प्रेषणं पाण्डवान्प्रति ॥&#x9;103c&lt;br&gt;&#xA;हितोपदेशश्च पथि धर्मराजस्य धीमतः ।&#x9;104a&lt;br&gt;&#xA;विदुरेण कृतो यत्र हितार्थं म्लेच्छभाषया ॥&#x9;104c&lt;br&gt;&#xA;विदुरस्य च वाक्येन सुरुङ्गोपक्रमक्रिया ।&#x9;105a&lt;br&gt;&#xA;निषाद्याः पञ्चपुत्रायाः सुप्ताया जतुवेश्मनि ॥&#x9;105c&lt;br&gt;&#xA;पुरोचनस्य चात्रैव दहनं सम्प्रकीर्तितम् ।&#x9;106a&lt;br&gt;&#xA;पाण्डवानां वने घोरे हिडिम्बायाश्च दर्शनम् ॥&#x9;106c&lt;br&gt;&#xA;तत्रैव च हिडिम्बस्य वधो भीमान्महाबलात् ।&#x9;107a&lt;br&gt;&#xA;घटोत्कचस्य चोत्पत्तिरत्रैव परिकीर्तिता ॥&#x9;107c&lt;br&gt;&#xA;महर्षेर्दर्शनं चैव व्यासस्यामिततेजसः ।&#x9;108a&lt;br&gt;&#xA;तदाज्ञयैकचक्रायां ब्राह्मणस्य निवेशने ॥&#x9;108c&lt;br&gt;&#xA;अज्ञातचर्यया वासो यत्र तेषां प्रकीर्तितः ।&#x9;109a&lt;br&gt;&#xA;बकस्य निधनं चैव नागराणां च विस्मयः ॥&#x9;109c&lt;br&gt;&#xA;सम्भवश्चैव कृष्णाया धृष्टद्युम्नस्य चैव ह ।&#x9;110a&lt;br&gt;&#xA;ब्राह्मणात्समुपश्रुत्य व्यासवाक्यप्रचोदिताः ॥&#x9;110c&lt;br&gt;&#xA;द्रौपदीं प्रार्थयन्तस्ते स्वयंवरदिदृक्षया ।&#x9;111a&lt;br&gt;&#xA;पञ्चालानभितो जग्मुर्यत्र कौतूहलान्विताः ॥&#x9;111c&lt;br&gt;&#xA;अङ्गारपर्णं निर्जित्य गङ्गाकूलेऽर्जुनस्तदा ।&#x9;112a&lt;br&gt;&#xA;सख्यं कृत्वा ततस्तेन तस्मादेव च शुश्रुवे ॥&#x9;112c&lt;br&gt;&#xA;तापत्यमथ वासिष्ठमौर्वं चाख्यानमुत्तमम् ।&#x9;113a&lt;br&gt;&#xA;भ्रातृभिः सहितः सर्वैः पञ्चालानभितो ययौ ॥&#x9;113c&lt;br&gt;&#xA;पाञ्चालनगरे चापि लक्ष्यं भित्त्वा धनञ्जयः ।&#x9;114a&lt;br&gt;&#xA;द्रौपदीं लब्धवानत्र मध्ये सर्वमहीक्षिताम् ॥&#x9;114c&lt;br&gt;&#xA;भीमसेनार्जुनौ यत्र संरब्धान्पृथिवीपतीन् ।&#x9;115a&lt;br&gt;&#xA;शल्यकर्णौ च तरसा जितवन्तौ महामृधे ॥&#x9;115c&lt;br&gt;&#xA;दृष्ट्वा तयोश्च तद्वीर्यमप्रमेयममानुषम् ।&#x9;116a&lt;br&gt;&#xA;शङ्कमानौ पाण्डवांस्तान् रामकृष्णौ महामती ॥&#x9;116c&lt;br&gt;&#xA;जग्मतुस्तैः समागन्तुं शालां भार्गववेश्मनि ।&#x9;117a&lt;br&gt;&#xA;पञ्चानामेकपत्नीत्वे विमर्शो द्रुपदस्य च ॥&#x9;117c&lt;br&gt;&#xA;पञ्चेन्द्राणामुपाख्यानमत्रैवाद्भुतमुच्यते ।&#x9;118a&lt;br&gt;&#xA;द्रौपद्या देवविहीतो विवाहश्चाप्यमानुषः ॥&#x9;118c&lt;br&gt;&#xA;क्षत्तुश्च धार्तराष्ट्रेण प्रेषणं पाण्डवान्प्रति ।&#x9;119a&lt;br&gt;&#xA;विदुरस्य च सम्प्राप्तिर्दर्शनं केशवस्य च ॥&#x9;119c&lt;br&gt;&#xA;खाण्डवप्रस्थवासश्च तथा राज्यार्धसर्जनम् ।&#x9;120a&lt;br&gt;&#xA;नारदस्याज्ञया चैव द्रौपद्याः समयक्रिया ॥&#x9;120c&lt;br&gt;&#xA;सुन्दोपसुन्दयोस्तद्वदाख्यानं परिकीर्तितम् ।&#x9;121a&lt;br&gt;&#xA;अनन्तरं च द्रौपद्या सहासीनं युधिष्ठिरम् ॥&#x9;121c&lt;br&gt;&#xA;अनु प्रविश्य विप्रार्थे फाल्गुनो गृह्य चायुधम् ।&#x9;122a&lt;br&gt;&#xA;मोक्षयित्वा गृहं गत्वा विप्रार्थं कृतनिश्चयः ॥&#x9;122c&lt;br&gt;&#xA;समयं पालयन्वीरो वनं यत्र जगाम ह ।&#x9;123a&lt;br&gt;&#xA;पार्थस्य वनवासे च उलूप्या पथि सङ्गमः ॥&#x9;123c&lt;br&gt;&#xA;पुण्यतीर्थानुसंयानं बभ्रुवाहनजन्म च ।&#x9;124a&lt;br&gt;&#xA;तत्रैव मोक्षयामास पञ्च सोऽप्सरसः शुभाः ॥&#x9;124c&lt;br&gt;&#xA;शापाद्ग्राहत्वमापन्ना ब्राह्मणस्य तपस्विनः ।&#x9;125a&lt;br&gt;&#xA;प्रभासतीर्थे पार्थेन कृष्णस्य च समागमः ॥&#x9;125c&lt;br&gt;&#xA;द्वारकायां सुभद्रा च कामयानेन कामिनी ।&#x9;126a&lt;br&gt;&#xA;वासुदेवस्यानुमते प्राप्ता चैव किरीटिना ॥&#x9;126c&lt;br&gt;&#xA;गृहीत्वा हरणं प्राप्ते कृष्णे देवकिनन्दने ।&#x9;127a&lt;br&gt;&#xA;अभिमन्योः सुभद्रायां जन्म चोत्तमतेजसः ॥&#x9;127c&lt;br&gt;&#xA;द्रौपद्यास्तनयानां च सम्भवोऽनुप्रकीर्तितः ।&#x9;128a&lt;br&gt;&#xA;विहारार्थं च गतयोः कृष्णयोर्यमुनामनु ॥&#x9;128c&lt;br&gt;&#xA;सम्प्राप्तिश्चक्रधनुषोः खाण्डवस्य च दाहनम् ।&#x9;129a&lt;br&gt;&#xA;मयस्य मोक्षो ज्वलनाद्भुजङ्गस्य च मोक्षणम् ॥&#x9;129c&lt;br&gt;&#xA;महर्षेर्मन्दपालस्य शार्ङ्ग्यां तनयसम्भवः ।&#x9;130a&lt;br&gt;&#xA;इत्येतदादिपर्वोक्तं प्रथमं बहु विस्तरम् ॥&#x9;130c&lt;br&gt;&#xA;अध्यायानां शते द्वे तु सङ्ख्याते परमर्षिणा ।&#x9;131a&lt;br&gt;&#xA;सप्तविंशतिरध्याया व्यासेनोत्तमतेजसा ॥&#x9;131c&lt;br&gt;&#xA;अष्टौ श्लोकसहस्राणि अष्टौ श्लोकशतानि च ।&#x9;132a&lt;br&gt;&#xA;श्लोकाश्च चतुराशीतिर्मुनिनोक्ता महात्मना ॥&#x9;132c&lt;br&gt;&#xA;द्वितीयं तु सभापर्व बहुवृत्तान्तमुच्यते ।&#x9;133a&lt;br&gt;&#xA;सभाक्रिया पाण्डवानां किङ्कराणां च दर्शनम् ।&#x9;133c&lt;br&gt;&#xA;लोकपालसभाख्यानं नारदाद्देवदर्शिनः ।&#x9;134a&lt;br&gt;&#xA;राजसूयस्य चारम्भो जरासन्धवधस्तथा ॥&#x9;134c&lt;br&gt;&#xA;गिरिव्रजे निरुद्धानां राज्ञां कृष्णेन मोक्षणम् ।&#x9;135a&lt;br&gt;&#xA;तथा दिग्विजयोऽत्रैव पाण्डवानां प्रकीर्तितः ॥&#x9;135c&lt;br&gt;&#xA;राज्ञामागमनं चैव सार्हणानां महाक्रतौ ।&#x9;136a&lt;br&gt;&#xA;राजसूयेऽर्घसंवादे शिशुपालवधस्तथा ॥&#x9;136c&lt;br&gt;&#xA;यज्ञे विभूतिं तां दृष्ट्वा दुःखामर्षान्वितस्य च ।&#x9;137a&lt;br&gt;&#xA;दुर्योधनस्यावहासो भीमेन च सभातले ॥&#x9;137c&lt;br&gt;&#xA;यत्रास्य मन्युरुद्भूतो येन द्यूतमकारयत् ।&#x9;138a&lt;br&gt;&#xA;यत्र धर्मसुतं द्यूते शकुनिः कितवोऽजयत् ॥&#x9;138c&lt;br&gt;&#xA;यत्र द्यूतार्णवे मग्नां द्रौपदीं नौरिवार्णवात् ।&#x9;139a&lt;br&gt;&#xA;धृतराष्ट्रो महाप्राज्ञः स्नुषां परमदुःखिताम् ॥&#x9;139c&lt;br&gt;&#xA;तारयामास तांस्तीर्णाञ्ज्ञात्वा दुर्योधनो नृपः ।&#x9;140a&lt;br&gt;&#xA;पुनरेव ततो द्यूते समाह्वयत पाण्डवान् ॥&#x9;140c&lt;br&gt;&#xA;जित्वा स वनवासाय प्रेषयामास तांस्ततः ।&#x9;141a&lt;br&gt;&#xA;एतत्सर्वं सभापर्व समाख्यातं महात्मना ॥&#x9;141c&lt;br&gt;&#xA;अध्यायाः सप्ततिर्ज्ञेयास्तथा चाष्टौ प्रसङ्ख्यया ।&#x9;142a&lt;br&gt;&#xA;श्लोकानां द्वे सहस्रे तु पञ्च श्लोकशतानि च ॥&#x9;142c&lt;br&gt;&#xA;श्लोकाश्चैकादश ज्ञेयाः पर्वण्यस्मिन्द्विजोत्तमाः ।&#x9;143a&lt;br&gt;&#xA;अतः परं तृतीयं तु ज्ञेयमारण्यकं महत् ॥&#x9;143c&lt;br&gt;&#xA;वनवासं प्रयातेषु पाण्डवेषु महात्मसु ।&#x9;144a&lt;br&gt;&#xA;पौरानुगमनं चैव धर्मपुत्रस्य धीमतः ॥&#x9;144c&lt;br&gt;&#xA;अन्नौषधीनां च कृते पाण्डवेन महात्मना ।&#x9;145a&lt;br&gt;&#xA;द्विजानां भरणार्थं च कृतमाराधनं रवेः ॥&#x9;145c&lt;br&gt;&#xA;धौम्योपदेशात्तिग्मांशुप्रसादादन्नसम्भवः ।&#x9;146a&lt;br&gt;&#xA;हितं च ब्रुवतः क्षत्तुः परित्यागोऽम्बिकासुतात् ॥&#x9;146c&lt;br&gt;&#xA;त्यक्तस्य पाण्डुपुत्राणां समीपगमनं तथा ।&#x9;147a&lt;br&gt;&#xA;पुनरागमनं चैव धृतराष्ट्रस्य शासनात् ॥&#x9;147c&lt;br&gt;&#xA;कर्णप्रोत्साहनाच्चैव धार्तराष्ट्रस्य दुर्मतेः ।&#x9;148a&lt;br&gt;&#xA;वनस्थान्पाण्डवान्हन्तुं मन्त्रो दुर्योधनस्य च ॥&#x9;148c&lt;br&gt;&#xA;तं दुष्टभावं विज्ञाय व्यासस्यागमनं द्रुतम् ।&#x9;149a&lt;br&gt;&#xA;निर्याणप्रतिषेधश्च सुरभ्याख्यानमेव च ॥&#x9;149c&lt;br&gt;&#xA;मैत्रेयागमनं चात्र राज्ञश्चैवानुशासनम् ।&#x9;150a&lt;br&gt;&#xA;शापोत्सर्गश्च तेनैव राज्ञो दुर्योधनस्य च ॥&#x9;150c&lt;br&gt;&#xA;किर्मीरस्य वधश्चात्र भीमसेनेन संयुगे ।&#x9;151a&lt;br&gt;&#xA;वृष्णीनामागमश्चात्र पाञ्चालानां च सर्वशः ॥&#x9;151c&lt;br&gt;&#xA;श्रुत्वा शकुनिना द्यूते निकृत्या निर्जितांश्च तान् ।&#x9;152a&lt;br&gt;&#xA;क्रुद्धस्यानुप्रशमनं हरेश्चैव किरीटिना ॥&#x9;152c&lt;br&gt;&#xA;परिदेवनं च पाञ्चाल्या वासुदेवस्य सन्निधौ ।&#x9;153a&lt;br&gt;&#xA;आश्वासनं च कृष्णेन दुःखार्तायाः प्रकीर्तितम् ॥&#x9;153c&lt;br&gt;&#xA;तथा सौभवधाख्यानमत्रैवोक्तं महर्षिणा ।&#x9;154a&lt;br&gt;&#xA;सुभद्रायाः सपुत्रायाः कृष्णेन द्वारकां पुरीम् ॥&#x9;154c&lt;br&gt;&#xA;नयनं द्रौपदेयानां धृष्टद्युम्नेन चैव ह ।&#x9;155a&lt;br&gt;&#xA;प्रवेशः पाण्डवेयानां रम्ये द्वैतवने ततः ॥&#x9;155c&lt;br&gt;&#xA;धर्मराजस्य चात्रैव संवादः कृष्णया सह ।&#x9;156a&lt;br&gt;&#xA;संवादश्च तथा राज्ञा भीमस्यापि प्रकीर्तितः ॥&#x9;156c&lt;br&gt;&#xA;समीपं पाण्डुपुत्राणां व्यासस्यागमनं तथा ।&#x9;157a&lt;br&gt;&#xA;प्रतिश्रुत्याथ विद्याया दानं राज्ञो महर्षिणा ॥&#x9;157c&lt;br&gt;&#xA;गमनं काम्यके चापि व्यासे प्रतिगते ततः ।&#x9;158a&lt;br&gt;&#xA;अस्त्रहेतोर्विवासश्च पार्थस्यामिततेजसः ॥&#x9;158c&lt;br&gt;&#xA;महादेवेन युद्धं च किरातवपुषा सह ।&#x9;159a&lt;br&gt;&#xA;दर्शनं लोकपालानामस्त्रप्राप्तिस्तथैव च ॥&#x9;159c&lt;br&gt;&#xA;महेन्द्रलोकगमनमस्त्रार्थे च किरीटिनः ।&#x9;160a&lt;br&gt;&#xA;यत्र चिन्ता समुत्पन्ना धृतराष्ट्रस्य भूयसी ॥&#x9;160c&lt;br&gt;&#xA;दर्शनं बृहदश्वस्य महर्षेर्भावितात्मनः ।&#x9;161a&lt;br&gt;&#xA;युधिष्ठिरस्य चार्तस्य व्यसने परिदेवनम् ॥&#x9;161c&lt;br&gt;&#xA;नलोपाख्यानमत्रैव धर्मिष्ठं करुणोदयम् ।&#x9;162a&lt;br&gt;&#xA;दमयन्त्याः स्थितिर्यत्र नलस्य चरितं तथा ॥&#x9;162c&lt;br&gt;&#xA;तथाक्षहृदयप्राप्तिस्तस्मादेव महर्षितः ।&#x9;163a&lt;br&gt;&#xA;लोमशस्यागमस्तत्र स्वर्गात्पाण्डुसुतान्प्रति ॥&#x9;163c&lt;br&gt;&#xA;वनवासगतानां च पाण्डवानां महात्मनाम् ।&#x9;164a&lt;br&gt;&#xA;स्वर्गे प्रवृत्तिराख्याता लोमशेनार्जुनस्य वै ॥&#x9;164c&lt;br&gt;&#xA;सन्देशादर्जुनस्यात्र तीर्थाभिगमनक्रिया ।&#x9;165a&lt;br&gt;&#xA;तीर्थानां च फलप्राप्तिः पुण्यत्वं चापि कीर्तितम् ॥&#x9;165c&lt;br&gt;&#xA;पुलस्त्यतीर्थयात्रा च नारदेन महर्षिणा ।&#x9;166a&lt;br&gt;&#xA;तीर्थयात्रा च तत्रैव पाण्डवानां महात्मनां ॥&#x9;166c&lt;br&gt;&#xA;तथा यज्ञविभूतिश्च गयस्यात्र प्रकीर्तिता ॥&#x9;167ac&lt;br&gt;&#xA;आगस्त्यमपि चाख्यानं यत्र वातापिभक्षणम् ।&#x9;168a&lt;br&gt;&#xA;लोपामुद्राभिगमनमपत्यार्थमृषेस्तथा ॥&#x9;168c&lt;br&gt;&#xA;ऋश्यशृङ्गस्य चरितं कौमारब्रह्मचारिणः ।&#x9;169a&lt;br&gt;&#xA;जामदग्न्यस्य रामस्य चरितं भूरितेजसः ॥&#x9;169c&lt;br&gt;&#xA;कार्तवीर्यवधो यत्र हैहयानां च वर्ण्यते ।&#x9;170a&lt;br&gt;&#xA;प्रभासतीर्थे पाण्डूनां वृष्णिभिश्च समागमः ॥&#x9;170c&lt;br&gt;&#xA;सौकन्यमपि चाख्यानं च्यवनो यत्र भार्गवः ।&#x9;171a&lt;br&gt;&#xA;शर्यातियज्ञे नासत्यौ कृतवान्सोमपीथिनौ ॥&#x9;171c&lt;br&gt;&#xA;ताभ्यां च यत्र स मुनिर्यौवनं प्रतिपादितः ।&#x9;172a&lt;br&gt;&#xA;मान्धातुश्चाप्युपाख्यानं राज्ञोऽत्रैव प्रकीर्तितं ॥&#x9;172c&lt;br&gt;&#xA;जन्तूपाख्यानमत्रैव यत्र पुत्रेण सोमकः ।&#x9;173a&lt;br&gt;&#xA;पुत्रार्थमयजद्राजा लेभे पुत्रशतं च सः ॥&#x9;173c&lt;br&gt;&#xA;ततः श्येनकपोतीयमुपाख्यानमनुत्तमम् ।&#x9;174a&lt;br&gt;&#xA;इन्द्राग्नी यत्र धर्मश्चाप्यजिज्ञासञ्शिबिं नृपम् ॥&#x9;174c&lt;br&gt;&#xA;अष्टावक्रीयमत्रैव विवादो यत्र बन्दिना ।&#x9;175a&lt;br&gt;&#xA;अष्टावक्रस्य विप्रर्षेर्जनकस्याध्वरेऽभवत् ॥&#x9;175c&lt;br&gt;&#xA;नैयायिकानां मुख्येन वरुणस्यात्मजेन च ।&#x9;176a&lt;br&gt;&#xA;पराजितो यत्र बन्दी विवादेन महात्मना ॥&#x9;176a&lt;br&gt;&#xA;विजित्य सागरं प्राप्तं पितरं लब्धवानृषिः ।&#x9;177a&lt;br&gt;&#xA;यवक्रीतस्य चाख्यानं रैभ्यस्य च महात्मनः ।&#x9;177c&lt;br&gt;&#xA;गन्धमादनयात्रा च वासो नारायणाश्रमे ॥&#x9;177e&lt;br&gt;&#xA;नियुक्तो भीमसेनश्च द्रौपद्या गन्धमादने ।&#x9;178a&lt;br&gt;&#xA;व्रजन्पथि महाबाहुर्दृष्टवान्पवनात्मजम् ॥&#x9;178c&lt;br&gt;&#xA;कदलीषण्डमध्यस्थं हनूमन्तं महाबलम् ।&#x9;179a&lt;br&gt;&#xA;यत्र मन्दारपुष्पार्थे नलिनीं तामधर्षयत् ॥&#x9;179c&lt;br&gt;&#xA;यत्रास्य युद्धमभवत्सुमहद्राक्षसैः सह ।&#x9;180a&lt;br&gt;&#xA;यक्षैश्चैव महावीर्यैर्मणिमत्प्रमुखैस्तथा ॥&#x9;180c&lt;br&gt;&#xA;जटासुरस्य च वधो राक्षसस्य वृकोदरात् ।&#x9;181a&lt;br&gt;&#xA;वृषपर्वणो राजर्षेस्ततोऽभिगमनं स्मृतम् ॥&#x9;181c&lt;br&gt;&#xA;आर्ष्टिषेणाश्रमे चैषां गमनं वास एव च ।&#x9;182a&lt;br&gt;&#xA;प्रोत्साहनं च पाञ्चाल्या भीमस्यात्र महात्मनः ॥&#x9;182c&lt;br&gt;&#xA;कैलासारोहणं प्रोक्तं यत्र यक्षैर्बलोत्कटैः ।&#x9;183a&lt;br&gt;&#xA;युद्धमासीन्महाघोरं मणिमत्प्रमुखैः सह ॥&#x9;183c&lt;br&gt;&#xA;समागमश्च पाण्डूनां यत्र वैश्रवणेन च ।&#x9;184a&lt;br&gt;&#xA;समागमश्चार्जुनस्य तत्रैव भ्रातृभिः सह ॥&#x9;184c&lt;br&gt;&#xA;अवाप्य दिव्यान्यस्त्राणि गुर्वर्थं सव्यसाचिना ।&#x9;185a&lt;br&gt;&#xA;निवातकवचैर्युद्धं हिरण्यपुरवासिभिः ॥&#x9;185c&lt;br&gt;&#xA;निवातकवचैर्घोरैर्दानवैः सुरशत्रुभिः ।&#x9;186a&lt;br&gt;&#xA;पौलोमैः कालकेयैश्च यत्र युद्धं किरीटिनः ॥&#x9;186c&lt;br&gt;&#xA;वधश्चैषां समाख्यातो राज्ञस्तेनैव धीमता ।&#x9;187a&lt;br&gt;&#xA;अस्त्रसन्दर्शनारम्भो धर्मराजस्य सन्निधौ ॥&#x9;187c&lt;br&gt;&#xA;पार्थस्य प्रतिषेधश्च नारदेन सुरर्षिणा ।&#x9;188a&lt;br&gt;&#xA;अवरोहणं पुनश्चैव पाण्डूनां गन्धमादनात् ॥&#x9;188c&lt;br&gt;&#xA;भीमस्य ग्रहणं चात्र पर्वताभोगवर्ष्मणा ।&#x9;189a&lt;br&gt;&#xA;भुजगेन्द्रेण बलिना तस्मिन्सुगहने वने ॥&#x9;189c&lt;br&gt;&#xA;अमोक्षयद्यत्र चैनं प्रश्नानुक्त्वा युधिष्ठिरः ।&#x9;190a&lt;br&gt;&#xA;काम्यकागमनं चैव पुनस्तेषां महात्मनाम् ॥&#x9;190c&lt;br&gt;&#xA;तत्रस्थांश्च पुनर्द्रष्टुं पाण्डवान्पुरुषर्षभान् ।&#x9;191a&lt;br&gt;&#xA;वासुदेवस्यागमनमत्रैव परिकीर्तितम् ॥&#x9;191c&lt;br&gt;&#xA;मार्कण्डेयसमास्यायामुपाख्यानानि सर्वशः ।&#x9;192a&lt;br&gt;&#xA;पृथोर्वैन्यस्य यत्रोक्तमाख्यानं परमर्षिणा ॥&#x9;192c&lt;br&gt;&#xA;संवादश्च सरस्वत्यास्तार्क्ष्यर्षेः सुमहात्मनः ।&#x9;193a&lt;br&gt;&#xA;मत्स्योपाख्यानमत्रैव प्रोच्यते तदनन्तरम् ॥&#x9;193c&lt;br&gt;&#xA;मार्कण्डेयसमास्या च पुराणं परिकीर्त्यते ।&#x9;194a&lt;br&gt;&#xA;ऐन्द्रद्युम्नमुपाख्यानं धौन्धुमारं तथैव च॥&#x9;194c&lt;br&gt;&#xA;पतिव्रतायाश्चाख्यानं तथैवाङ्गिरसं स्मृतम् ।&#x9;195a&lt;br&gt;&#xA;द्रौपद्याः कीर्तितश्चात्र संवादः सत्यभामया ॥&#x9;195c&lt;br&gt;&#xA;पुनर्द्वैतवनं चैव पाण्डवाः समुपागताः ।&#x9;196a&lt;br&gt;&#xA;घोषयात्रा च गन्धर्वैर्यत्र बद्धः सुयोधनः ॥&#x9;196c&lt;br&gt;&#xA;ह्रियमाणस्तु मन्दात्मा मोक्षितोऽसौ किरीटिना ।&#x9;197a&lt;br&gt;&#xA;धर्मराजस्य चात्रैव मृगस्वप्ननिदर्शनात् ॥&#x9;197c&lt;br&gt;&#xA;काम्यके काननश्रेष्ठे पुनर्गमनमुच्यते ।&#x9;198a&lt;br&gt;&#xA;व्रीहिद्रौणिकमाख्यानमत्रैव बहुविस्तरम् ॥&#x9;198c&lt;br&gt;&#xA;दुर्वाससोऽप्युपाख्यानमत्रैव परिकीर्तितम् ।&#x9;199a&lt;br&gt;&#xA;जयद्रथेनापहारो द्रौपद्याश्चाश्रमान्तरात् ॥&#x9;199c&lt;br&gt;&#xA;यत्रैनमन्वयाद्भीमो वायुवेगसमो जवे ।&#x9;200a&lt;br&gt;&#xA;चक्रे चैनं पञ्चशिखं यत्र भीमो महाबलः ॥&#x9;200c&lt;br&gt;&#xA;रामायणमुपाख्यानमत्रैव बहुविस्तरम् ।&#x9;201a&lt;br&gt;&#xA;यत्र रामेण विक्रम्य निहतो रावणो युधि ॥&#x9;201c&lt;br&gt;&#xA;सावित्र्याश्चाप्युपाख्यानमत्रैव परिकीर्तितम् ।&#x9;202a&lt;br&gt;&#xA;कर्णस्य परिमोक्षोऽत्र कुण्डलाभ्यां पुरन्दरात् ॥&#x9;202c&lt;br&gt;&#xA;यत्रास्य शक्तिं तुष्टोऽसावदादेकवधाय च ।&#x9;203a&lt;br&gt;&#xA;आरणेयमुपाख्यानं यत्र धर्मोऽन्वशात्सुतम् ॥&#x9;203c&lt;br&gt;&#xA;जग्मुर्लब्धवरा यत्र पाण्डवाः पश्चिमां दिशम् ।&#x9;204a&lt;br&gt;&#xA;एतदारण्यकं पर्व तृतीयं परिकीर्तितम् ॥&#x9;204c&lt;br&gt;&#xA;अत्राध्यायशते द्वे तु सङ्ख्यया परिकीर्तिते ।&#x9;205a&lt;br&gt;&#xA;एकोनसप्ततिश्चैव तथाऽध्यायाः प्रकीर्तिताः ॥&#x9;205c&lt;br&gt;&#xA;एकादश सहस्राणि श्लोकानां षट् शतानि च ।&#x9;206a&lt;br&gt;&#xA;चतुःषष्टिस्तथा श्लोकाः पर्वण्यस्मिन्प्रकीर्तिताः ॥&#x9;206c&lt;br&gt;&#xA;अतः परं निबोधेदं वैराटं पर्व विस्तरम् ।&#x9;207a&lt;br&gt;&#xA;विराटनगरे गत्वा श्मशाने विपुलां शमीम् ॥&#x9;207c&lt;br&gt;&#xA;दृष्ट्वा सन्निदधुस्तत्र पाण्डवा ह्यायुधान्युत ।&#x9;208a&lt;br&gt;&#xA;यत्र प्रविश्य नगरं छद्मना न्यवसंस्तु ते ॥&#x9;208c&lt;br&gt;&#xA;पाञ्चालीं प्रार्थयानस्य कामोपहतचेतसः ।&#x9;209a&lt;br&gt;&#xA;दुष्टात्मनो वधो यत्र कीचकस्य वृकोदरात् ॥&#x9;209c&lt;br&gt;&#xA;पाण्डवान्वेषणार्थं च राज्ञो दुर्योधनस्य च ।&#x9;210a&lt;br&gt;&#xA;चाराः प्रस्थापिताश्चात्र निपुणाः सर्वतोदिशं ॥&#x9;210c&lt;br&gt;&#xA;न च प्रवृत्तिस्तैर्लब्धा पाण्डवानां महात्मनाम् ।&#x9;211a&lt;br&gt;&#xA;गोग्रहश्च विराटस्य त्रिगर्तैः प्रथमं कृतः ॥&#x9;211c&lt;br&gt;&#xA;यत्रास्य युद्धं सुमहत्तैरासील्लोमहर्षणम् ।&#x9;212a&lt;br&gt;&#xA;ह्रियमाणश्च यत्रासौ भीमसेनेन मोक्षितः ॥&#x9;212c&lt;br&gt;&#xA;गोधनं च विराटस्य मोक्षितं यत्र पाण्डवैः ।&#x9;213a&lt;br&gt;&#xA;अनन्तरं च कुरुभिस्तस्य गोग्रहणं कृतम् ॥&#x9;213c&lt;br&gt;&#xA;समस्ता यत्र पार्थेन निर्जिताः कुरवो युधि ।&#x9;214a&lt;br&gt;&#xA;प्रत्याहृतं गोधनं च विक्रमेण किरीटिना ॥&#x9;214c&lt;br&gt;&#xA;विराटेनोत्तरा दत्ता स्नुषा यत्र किरीटिनः ।&#x9;215a&lt;br&gt;&#xA;अभिमन्युं समुद्दिश्य सौभद्रमरिघातिनम् ॥&#x9;215c&lt;br&gt;&#xA;चतुर्थमेतद्विपुलं वैराटं पर्व वर्णितम् ।&#x9;216a&lt;br&gt;&#xA;अत्रापि परिसङ्ख्याता अध्यायाः परमर्षिणा ॥&#x9;216c&lt;br&gt;&#xA;सप्तषष्टिरथो पूर्णाः श्लोकानामपि मे शृणु ।&#x9;217a&lt;br&gt;&#xA;श्लोकानां द्वे सहस्रे तु श्लोकाः पञ्चाशदेव तु ॥&#x9;217c&lt;br&gt;&#xA;उक्तानि वेदविदुषा पर्वण्यस्मिन्महर्षिणा ।&#x9;218a&lt;br&gt;&#xA;उद्योगपर्व विज्ञेयं पञ्चमं शृण्वतः परम् ॥&#x9;218c&lt;br&gt;&#xA;उपप्लाव्ये निविष्टेषु पाण्डवेषु जिगीषया ।&#x9;219a&lt;br&gt;&#xA;दुर्योधनोऽर्जुनश्चैव वासुदेवमुपस्थितौ ॥&#x9;219c&lt;br&gt;&#xA;साहाय्यमस्मिन्समरे भवान्नौ कर्तुमर्हति ।&#x9;220a&lt;br&gt;&#xA;इत्युक्ते वचने कृष्णो यत्रोवाच महामतिः ॥&#x9;220c&lt;br&gt;&#xA;अयुध्यमानमात्मानं मन्त्रिणं पुरुषर्षभौ ।&#x9;221a&lt;br&gt;&#xA;अक्षौहिणीं वा सैन्यस्य कस्य किं वा ददाम्यहम् ॥&#x9;221c&lt;br&gt;&#xA;वव्रे दुर्योधनः सैन्यं मन्दात्मा यत्र दुर्मतिः ।&#x9;222a&lt;br&gt;&#xA;अयुध्यमानं सचिवं वव्रे कृष्णं धनञ्जयः ॥&#x9;222c&lt;br&gt;&#xA;मद्रराजं च राजानमायान्तं पाण्डवान्प्रति ।&#x9;223a&lt;br&gt;&#xA;उपहारैर्वञ्चयित्वा वर्त्मन्येव सुयोधनः ॥&#x9;223c&lt;br&gt;&#xA;वरदं तं वरं वव्रे साहाय्यं क्रियतां मम ।&#x9;224a&lt;br&gt;&#xA;शल्यस्तस्मै प्रतिश्रुत्य जगामोद्दिश्य पाण्डवान् ॥&#x9;224c&lt;br&gt;&#xA;शान्तिपूर्वं चाकथयद्यत्रेन्द्रविजयं नृपः ।&#x9;225a&lt;br&gt;&#xA;पुरोहितप्रेषणं च पाण्डवैः कौरवान्प्रति ॥&#x9;225c&lt;br&gt;&#xA;वैचित्रवीर्यस्य वचः समादाय पुरोधसः ।&#x9;226a&lt;br&gt;&#xA;तथेन्द्रविजयं चापि यानं चैव पुरोधसः ॥&#x9;226c&lt;br&gt;&#xA;सञ्जयं प्रेषयामास शमार्थी पाण्डवान्प्रति ।&#x9;227a&lt;br&gt;&#xA;यत्र दूतं महाराजो धृतराष्ट्रः प्रतापवान् ॥&#x9;227c&lt;br&gt;&#xA;श्रुत्वा च पाण्डवान्यत्र वासुदेवपुरोगमान् ।&#x9;228a&lt;br&gt;&#xA;प्रजागरः सम्प्रजज्ञे धृतराष्ट्रस्य चिन्तया ॥&#x9;228c&lt;br&gt;&#xA;विदुरो यत्र वाक्यानि विचित्राणि हितानि च ।&#x9;229a&lt;br&gt;&#xA;श्रावयामास राजानं धृतराष्ट्रं मनीषिणम् ॥&#x9;229c&lt;br&gt;&#xA;तथा सनत्सुजातेन यत्राध्यात्ममनुत्तमम् ।&#x9;230a&lt;br&gt;&#xA;मनस्तापान्वितो राजा श्रावितः शोकलालसः ॥&#x9;230c&lt;br&gt;&#xA;प्रभाते राजसमितौ सञ्जयो यत्र वा विभो ।&#x9;231a&lt;br&gt;&#xA;ऐकात्म्यं वासुदेवस्य प्रोक्तवानर्जुनस्य च ॥&#x9;231c&lt;br&gt;&#xA;यत्र कृष्णो दयापन्नः सन्धिमिच्छन्महामतिः ।&#x9;232a&lt;br&gt;&#xA;स्वयमागाच्छमं कर्तुं नगरं नागसाह्वयम् ॥&#x9;232c&lt;br&gt;&#xA;प्रत्याख्यानं च कृष्णस्य राज्ञा दुर्योधनेन वै ।&#x9;233a&lt;br&gt;&#xA;शमार्थे याचमानस्य पक्षयोरुभयोर्हितम् ॥&#x9;233c&lt;br&gt;&#xA;दम्भोद्भवस्य चाख्यानमत्रैव परिकीर्तितम् ।&#x9;234a&lt;br&gt;&#xA;वरान्वेषणमत्रैव मातलेश्च महात्मनः ॥&#x9;234c&lt;br&gt;&#xA;महर्षेश्चापि चरितं कथितं गालवस्य वै ।&#x9;235a&lt;br&gt;&#xA;विदुलायाश्च पुत्रस्य प्रोक्तं चाप्यनुशासनम् ॥&#x9;235c&lt;br&gt;&#xA;कर्णदुर्योधनादीनां दुष्टं विज्ञाय मन्त्रितम् ।&#x9;236a&lt;br&gt;&#xA;योगेश्वरत्वं कृष्णेन यत्र राज्ञां प्रदर्शितम् ॥&#x9;236c&lt;br&gt;&#xA;रथमारोप्य कृष्णेन यत्र कर्णोऽनुमन्त्रितः ।&#x9;237a&lt;br&gt;&#xA;उपायपूर्वं शौटीर्यात्प्रत्याख्यातश्च तेन सः ॥&#x9;237c&lt;br&gt;&#xA;आगम्य हास्तिनपुरादुपप्लाव्यमरिन्दमः ।&#x9;238a&lt;br&gt;&#xA;पाण्डवानां यथावृत्तं सर्वमाख्यातवान्हरिः ॥&#x9;238c&lt;br&gt;&#xA;ते तस्य वचनं श्रुत्वा मन्त्रयित्वा च यद्धितम् ।&#x9;239a&lt;br&gt;&#xA;साङ्ग्रामिकं ततः सर्वं सञ्जं चक्रुः परन्तपाः ॥&#x9;239c&lt;br&gt;&#xA;ततो युद्धाय निर्याता नराश्वरथदन्तिनः ।&#x9;240a&lt;br&gt;&#xA;नगराद्धास्तिनपुराद्वलसङ्ख्यानमेवच ॥&#x9;240c&lt;br&gt;&#xA;यत्र राज्ञा ह्युलूकस्य प्रेषणं पाम्डवान्प्रति ।&#x9;241a&lt;br&gt;&#xA;श्वोभाविनि महायुद्धे दौत्येन कृतवान्प्रभुः ॥&#x9;241c&lt;br&gt;&#xA;रथातिरथसङ्ख्यानमम्बोपाख्यानमेव च ।&#x9;242a&lt;br&gt;&#xA;एतत्सुबहुवृत्तान्तं पञ्चमं पर्व भारते ॥&#x9;242c&lt;br&gt;&#xA;उद्योगपर्व निर्दिष्टं सन्धिविग्रहमिश्रितम् ।&#x9;243a&lt;br&gt;&#xA;अध्यायानां शतं प्रोक्तं षडशीतिर्महर्षिणा ॥&#x9;243c&lt;br&gt;&#xA;श्लोकानां षट् सहस्राणि तावन्त्येव शतानि च ।&#x9;244a&lt;br&gt;&#xA;श्लोकाश्च नवतिः प्रोक्तास्तथैवाष्टौ महात्मना ॥&#x9;244c&lt;br&gt;&#xA;व्यासेनोदारमतिना पर्वण्यस्मिंस्तपोधनाः ।&#x9;245a&lt;br&gt;&#xA;अतः परं विचित्रार्थं भीष्मपर्व प्रचक्षते ॥&#x9;245c&lt;br&gt;&#xA;जम्बूखण्डविनिर्माणं यत्रोक्तं सञ्जयेन ह ।&#x9;246a&lt;br&gt;&#xA;यत्र यौधिष्ठिरं सैन्यं विषादमगमत्परम् ॥&#x9;246c&lt;br&gt;&#xA;यत्र युद्धमभूद्घोरं दशाहानि सुदारुणम् ।&#x9;247a&lt;br&gt;&#xA;कश्मलं यत्र पार्थस्य वासुदेवो महामतिः ॥&#x9;247c&lt;br&gt;&#xA;मोहजं नाशयामास हेतुभिर्मोक्षदर्शिभिः ।&#x9;248a&lt;br&gt;&#xA;समीक्ष्याधोक्षजः क्षिप्रं युधिष्ठिरहिते रतः ॥&#x9;248c&lt;br&gt;&#xA;रथादाप्लुत्य वेगेन स्वयं कृष्ण उदारधीः ।&#x9;249a&lt;br&gt;&#xA;प्रतोदपाणिराधावद्भीष्मं हन्तुं व्यपेतभीः ॥&#x9;249c&lt;br&gt;&#xA;वाक्यप्रतोदाभिहतो यत्र कृष्णेन पाण्डवः ।&#x9;250a&lt;br&gt;&#xA;गाण्डीवधन्वा समरे सर्वशस्त्रभृतां वरः ॥&#x9;250c&lt;br&gt;&#xA;शिखण्डिनं पुरस्कृत्य यत्र पार्थो महाधनुः ।&#x9;251a&lt;br&gt;&#xA;विनिघ्नन्निशितैर्बाणै रथाद्भीष्ममपातयत् ॥&#x9;251c&lt;br&gt;&#xA;शरतल्पगतश्चैव भीष्मो यत्र बभूव ह ।&#x9;252a&lt;br&gt;&#xA;षष्ठमेतत्समाख्यातं भारते पर्व विस्तृतम् ॥&#x9;252c&lt;br&gt;&#xA;अध्यायानां शतं प्रोक्तं तथा सप्तदशापरे ।&#x9;253a&lt;br&gt;&#xA;पञ्च श्लोकसहस्राणि सङ्ख्ययाष्टौ शतानि च ॥&#x9;253c&lt;br&gt;&#xA;श्लोकाश्च चतुराशीतिरस्मिन्पर्वणि कीर्तिताः ।&#x9;254a&lt;br&gt;&#xA;व्यासेन वेदविदुषा सङ्ख्याता भीष्मपर्वणि ॥&#x9;254c&lt;br&gt;&#xA;द्रोणपर्व ततश्चित्रं बहुवृत्तान्तमुच्यते ।&#x9;255a&lt;br&gt;&#xA;सैनापत्येऽभिषिक्तोऽथ यत्राचार्यः प्रतापवान् ॥&#x9;255c&lt;br&gt;&#xA;दुर्योधनस्य प्रीत्यर्थं प्रतिजज्ञे महास्त्रवित् ।&#x9;256a&lt;br&gt;&#xA;ग्रहणं धर्मराजस्य पाण्डुपुत्रस्य धीमतः ॥&#x9;256c&lt;br&gt;&#xA;यत्र संशप्तकाः पार्थमपनिन्यू रणाजिरात् ।&#x9;257a&lt;br&gt;&#xA;भगदत्तो महाराजो यत्र शक्रसमो युधि ॥&#x9;257c&lt;br&gt;&#xA;सुप्रतीकेन नागेन स हि शान्तः किरीटिना ।&#x9;258a&lt;br&gt;&#xA;यत्राभिमन्युं बहवो जघ्नुरेकं महारथाः ॥&#x9;258c&lt;br&gt;&#xA;जयद्रथमुखा बालं शूरमप्राप्तयौवनम् ।&#x9;259a&lt;br&gt;&#xA;हतेऽभिमन्यौ क्रुद्धेन यत्र पार्थेन संयुगे ॥&#x9;259c&lt;br&gt;&#xA;अक्षौहिणीः सप्त हत्वा हतो राजा जयद्रथः ।&#x9;260a&lt;br&gt;&#xA;यत्र भीमो महाबाहुः सात्यकिश्च महारथः ॥&#x9;260c&lt;br&gt;&#xA;अन्वेषणार्थं पार्थस्य युधिष्ठिरनृपाज्ञया ।&#x9;261a&lt;br&gt;&#xA;प्रविष्टौ भारतीं सेनामप्रधृष्यां सुरैरपि ॥&#x9;261c&lt;br&gt;&#xA;संशप्तकावशेषं च कृतं निःशेषमाहवे ।&#x9;262a&lt;br&gt;&#xA;संशप्तकानां वीराणां कोट्यो नव महात्मनाम् ॥&#x9;262c&lt;br&gt;&#xA;किरीटिनाभिनिष्क्रम्य प्रापिता यमसादनम् ।&#x9;263a&lt;br&gt;&#xA;धृतराष्ट्रस्य पुत्राश्च तथा पाषाणयोधिनः ॥&#x9;263c&lt;br&gt;&#xA;नारायणाश्च गोपालाः समरे चित्रयोधिनः ।&#x9;264a&lt;br&gt;&#xA;अलम्बुषः श्रुतायुश्च जलसन्धश्च वीर्यवान् ॥&#x9;264c&lt;br&gt;&#xA;सौमदत्तिर्विराटश्च द्रुपदश्च महारथः ।&#x9;265a&lt;br&gt;&#xA;घटोत्कचादयश्चान्ये निहता द्रोणपर्वणि ॥&#x9;265c&lt;br&gt;&#xA;अश्वत्थामापि चात्रैव द्रोणे युधि निपातिते ।&#x9;266a&lt;br&gt;&#xA;अस्त्रं प्रादुश्चकारोग्रं नारायणममर्षितः ॥&#x9;266c&lt;br&gt;&#xA;आग्नेयं कीर्त्यते यत्र रुद्रमाहात्म्यमुत्तमम् ।&#x9;267a&lt;br&gt;&#xA;व्यासस्य चाप्यागमनं माहात्म्यं कृष्णपार्थयोः ॥&#x9;267c&lt;br&gt;&#xA;सप्तमं भारते पर्व महदेतदुदाहृतम् ।&#x9;268a&lt;br&gt;&#xA;यत्र ते पृथिवीपालाः प्रायशो निधनं गताः ॥&#x9;268c&lt;br&gt;&#xA;द्रोणपर्वणि ये शूरा निर्दिष्टाः पुरुषर्षभाः ।&#x9;269a&lt;br&gt;&#xA;अत्राध्यायशतं प्रोक्तं तथाध्यायाश्च सप्ततिः ॥&#x9;269c&lt;br&gt;&#xA;अष्टौ श्लोकसहस्राणि तथा नव शतानि च ।&#x9;270a&lt;br&gt;&#xA;श्लोका नव तथैवात्र सङ्ख्यातास्तत्त्वदर्शिना ॥&#x9;270c&lt;br&gt;&#xA;पाराशर्येण मुनिना सञ्चिन्त्य द्रोणपर्वणि ।&#x9;271a&lt;br&gt;&#xA;अतः परं कर्णपर्व प्रोच्यते परमाद्भुतम् ॥&#x9;271c&lt;br&gt;&#xA;सारथ्ये विनियोगश्च मद्रराजस्य धीमतः ।&#x9;272a&lt;br&gt;&#xA;आख्यातं यत्र पौराणं त्रिपुरस्य निपातनम् ॥&#x9;272c&lt;br&gt;&#xA;प्रयाणे परुषश्चात्र संवादः कर्णशल्ययोः ।&#x9;273a&lt;br&gt;&#xA;हंसकाकीयमाख्यानं तत्रैवाक्षेपसंहितम् ॥&#x9;273c&lt;br&gt;&#xA;वधः पाण्ड्यस्य च तथा अश्वत्थाम्ना महात्मना ।&#x9;274a&lt;br&gt;&#xA;दण्डसेनस्य च ततो दण्डस्य च वधस्तथा ॥&#x9;274c&lt;br&gt;&#xA;द्वैरथे यत्र कर्णेन धर्मराजो युधिष्टिरः ।&#x9;275a&lt;br&gt;&#xA;संशयं गमितो युद्धे मिषतां सर्वधन्विनाम् ॥&#x9;275c&lt;br&gt;&#xA;अन्योन्यं प्रति च क्रोधो युधिष्ठिरकिरीटिनोः ।&#x9;276a&lt;br&gt;&#xA;यत्रैवानुनयः प्रोक्तो माधवेनार्जुनस्य हि ॥&#x9;276c&lt;br&gt;&#xA;प्रतिज्ञापूर्वकं चापि वक्षो दुःशासनस्य च ।&#x9;277a&lt;br&gt;&#xA;भित्त्वा वृकोदरो रक्तं पीतवान्यत्र संयुगे ॥&#x9;277c&lt;br&gt;&#xA;द्वैरथे यत्र पार्थेन हतः कर्णो महारथः ।&#x9;278a&lt;br&gt;&#xA;अष्टमं पर्व निर्दिष्टमेतद्भारतचिन्तकैः ॥&#x9;278c&lt;br&gt;&#xA;एकोनसप्ततिः प्रोक्ता अध्यायाः कर्णपर्वणि ।&#x9;279a&lt;br&gt;&#xA;चत्वार्येव सहस्राणि नव श्लोकशतानि च ॥&#x9;279c&lt;br&gt;&#xA;चतुःषष्टिस्तथा श्लोकाः पर्वण्यस्मिन्प्रकीर्तिताः ।&#x9;280a&lt;br&gt;&#xA;अतः परं विचित्रार्थं शल्यपर्व प्रकीर्तितम् ॥&#x9;280c&lt;br&gt;&#xA;हतप्रवीरे सैन्ये तु नेता मद्रेश्वरोऽभवत् ।&#x9;281a&lt;br&gt;&#xA;यत्र कौमारमाख्यानमभिषेकस्य कर्म च ॥&#x9;281c&lt;br&gt;&#xA;वृत्तानि चाथ युद्धानि कीर्त्यन्ते यत्र भागशः ।&#x9;282a&lt;br&gt;&#xA;विनाशः कुरुमुख्यानां शल्यपर्वणि कीर्त्यते ॥&#x9;282c&lt;br&gt;&#xA;शल्यस्य निधनं चात्र धर्मराजान्महात्मनः ।&#x9;283a&lt;br&gt;&#xA;शकुनेश्च वधोऽत्रैव सहदेवेन संयुगे ॥&#x9;283c&lt;br&gt;&#xA;सैन्ये च हतभूयिष्ठे किञ्चिच्छिष्टे सुयोधनः ।&#x9;284a&lt;br&gt;&#xA;ह्रदं प्रविश्य यत्रासौ संस्तभ्यापोव्यवस्थितः ॥&#x9;284c&lt;br&gt;&#xA;प्रवृत्तिस्तत्र चाख्याता यत्र भीमस्य लुब्धकैः ।&#x9;285a&lt;br&gt;&#xA;क्षेपयुक्तैर्वचोभिश्च धर्मराजस्य धीमतः ॥&#x9;285c&lt;br&gt;&#xA;ह्रदात्समुत्थितो यत्र धार्तराष्ट्रोऽत्यमर्षणः ।&#x9;286a&lt;br&gt;&#xA;भीमेन गदया युद्धं यत्रासौ कृतवान्सह ॥&#x9;286c&lt;br&gt;&#xA;समवाये च युद्धस्य रामस्यागमनं स्मृतम् ।&#x9;287a&lt;br&gt;&#xA;सरस्वत्याश्च तीर्थानां पुण्यता परिकीर्तिता ॥&#x9;287c&lt;br&gt;&#xA;गदायुद्धं च तुमुलमत्रैव परिकीर्तितम् ।&#x9;288a&lt;br&gt;&#xA;दुर्योधनस्य राज्ञोऽथ यत्र भीमेन संयुगे ॥&#x9;288c&lt;br&gt;&#xA;ऊरू भग्नौ प्रसह्याजौ गदया भीमवेगया ।&#x9;289a&lt;br&gt;&#xA;नवमं पर्व निर्दिष्टमेतदद्भुतमर्थवत् ॥&#x9;289c&lt;br&gt;&#xA;एकोनपष्टिरध्यायाः पर्वण्यत्र प्रकीर्तिताः ।&#x9;290a&lt;br&gt;&#xA;सङ्ख्याता बहुवृत्तान्ताः श्लोकसङ्ख्याऽत्र कथ्यते ॥&#x9;290c&lt;br&gt;&#xA;त्रीणि श्लोकसहस्राणि द्वे शते विंशतिस्तथा ।&#x9;291a&lt;br&gt;&#xA;मुनिना सम्प्रणीतानि कौरवाणां यशोभृता ॥&#x9;291c&lt;br&gt;&#xA;अतः परं प्रवक्ष्यामि सौप्तिकं पर्व दारुणम् ।&#x9;292a&lt;br&gt;&#xA;भग्नोरुं यत्र राजानं दुर्योधनममर्षणम् ॥&#x9;292c&lt;br&gt;&#xA;अपयातेषु पार्थेषु त्रयस्तेऽभ्याययू रथाः ।&#x9;293a&lt;br&gt;&#xA;कृतवर्मा कृपो द्रौणिः सायाह्ने रुधिरोक्षितम् ॥&#x9;293c&lt;br&gt;&#xA;समेत्य ददृशुर्भूमौ पतितं रणमूर्धनि ।&#x9;294a&lt;br&gt;&#xA;प्रतिजज्ञे दृढक्रोधो द्रौणिर्यत्र महारथः ॥&#x9;294c&lt;br&gt;&#xA;अहत्वा सर्वपाञ्चालान्धृष्टद्युम्नपुरोगमान् ।&#x9;295a&lt;br&gt;&#xA;पाण्डवांश्च सहामात्यान्न विमोक्ष्यामि दंशनं ॥&#x9;295c&lt;br&gt;&#xA;यत्रैवमुक्त्वा राजानमपक्रम्य त्रयो रथाः ।&#x9;296a&lt;br&gt;&#xA;सूर्यास्तमनवेलायामासेदुस्ते महद्वनम् ॥&#x9;296c&lt;br&gt;&#xA;न्यग्रोधस्याथ महतो यत्राधस्ताद्व्यवस्थिताः ।&#x9;297a&lt;br&gt;&#xA;ततः काकान्बहून्रात्रौ दृष्ट्वोलूकेन हिंसितान् ॥&#x9;297c&lt;br&gt;&#xA;द्रौणिः क्रोधसमाविष्टः पितुर्वधमनुस्मरन् ।&#x9;298a&lt;br&gt;&#xA;पाञ्चालानां प्रसुप्तानां वधं प्रति मनो दधे ॥&#x9;298c&lt;br&gt;&#xA;गत्वा च शिबिरद्वारि दुर्दर्शं तत्र राक्षसम् ।&#x9;299a&lt;br&gt;&#xA;घोररूपमपश्यत्स दिवामावृत्य  धिष्ठितम् ॥&#x9;299c&lt;br&gt;&#xA;तेन व्याघातमस्त्राणां क्रियमाणमवेक्ष्य च ।&#x9;300a&lt;br&gt;&#xA;द्रौणिर्यत्र विरूपाक्षं रुद्रमाराध्य सत्वरः ॥&#x9;300c&lt;br&gt;&#xA;प्रसुप्तान्निशि विश्वस्तान्धृष्टद्युम्नपुरोगमान् ।&#x9;301a&lt;br&gt;&#xA;पाञ्चालान्सपरीवारान्द्रौपदेयांश्च सर्वशः ॥&#x9;301c&lt;br&gt;&#xA;कृतवर्मणा च सहितः कृपेण च निजघ्निवान् ।&#x9;302a&lt;br&gt;&#xA;यत्रामुच्यन्त ते पार्थाः पञ्च कृष्णबलाश्रयात् ॥&#x9;302c&lt;br&gt;&#xA;सात्यकिश्च महेष्वासः शेषाश्च निधनं गताः ।&#x9;303a&lt;br&gt;&#xA;पाञ्चालानां प्रसुप्तानां यत्र द्रोणसुताद्वधः ॥&#x9;303c&lt;br&gt;&#xA;धृष्टद्युम्नस्य सूतेन पाण्डवेषु निवेदितः ।&#x9;304a&lt;br&gt;&#xA;द्रौपदी पुत्रशोकार्ता पितृभ्रातृवधार्दिता ॥&#x9;304c&lt;br&gt;&#xA;कृतानशनसङ्कल्पा यत्र भर्तृनुपाविशत् ।&#x9;305a&lt;br&gt;&#xA;द्रौपदीवचनाद्यत्र भीमो भीमपराक्रमः ॥&#x9;305c&lt;br&gt;&#xA;प्रियं तस्याश्चिकीर्षन्वै गदामादाय वीर्यवान् ।&#x9;306a&lt;br&gt;&#xA;अन्वधावत्सुसङ्क्रुद्धो भारद्वाजं गुरोः सुतम् ॥&#x9;306c&lt;br&gt;&#xA;भीमसेनभयाद्यत्र दैवेनाभिप्रचोदितः ।&#x9;307a&lt;br&gt;&#xA;अपाण्डवायेति रुषा द्रौणिरस्त्रमवासडदत् ॥&#x9;307c&lt;br&gt;&#xA;मैवमित्यब्रवीत्कृष्णः शमयंस्तस्य तद्वचः ।&#x9;308a&lt;br&gt;&#xA;यत्रास्त्रमस्त्रेण च तच्छमयामास फाल्गुनः ॥&#x9;308c&lt;br&gt;&#xA;द्रौणेश्च द्रोहबुद्धित्वं वीक्ष्य पापात्मनस्तदा ।&#x9;309a&lt;br&gt;&#xA;द्रौणिद्वैपायनादीनां शापाश्चान्योन्यकारिताः ॥&#x9;309c&lt;br&gt;&#xA;मणिं तथा समादाय द्रोणपुत्रान्महारथात् ।&#x9;310a&lt;br&gt;&#xA;पाण्डवाः प्रददुर्हृष्टा द्रौपद्यै जितकाशिनः ॥&#x9;310c&lt;br&gt;&#xA;एतद्वै दशमं पर्व सौप्तिकं समुदाहृतम् ।&#x9;311a&lt;br&gt;&#xA;अष्टादशास्मिन्नद्यायाः पर्वम्युक्ता महात्मना ॥&#x9;311c&lt;br&gt;&#xA;श्लोकानां कथितान्यत्र शतान्यष्टौ प्रसङ्ख्यया ।&#x9;312a&lt;br&gt;&#xA;श्लोकाश्च सप्ततिः प्रोक्ता मुनिना ब्रह्मवादिना ॥&#x9;312c&lt;br&gt;&#xA;सौप्तिकैषीकसम्बन्धे पर्वण्युत्तमतेजसी ।&#x9;313a&lt;br&gt;&#xA;अत ऊर्ध्वमिदं प्राहुः स्त्रीपर्व करुणोदयम् ॥&#x9;313c&lt;br&gt;&#xA;पुत्रशोकाभिसन्तप्तः प्रज्ञाचक्षुर्नराधिपः ।&#x9;314a&lt;br&gt;&#xA;कृष्णोपनीतां यत्रासावायसीं प्रतिमां दृढां ॥&#x9;314c&lt;br&gt;&#xA;भीमसेनद्रोहबुद्धिर्धृतराष्ट्रो बभञ्जह ।&#x9;315a&lt;br&gt;&#xA;तथा शोकाभितप्तस्य धृतराष्ट्रस्य धीमतः ॥&#x9;315c&lt;br&gt;&#xA;संसारदहनं बुद्ध्या हेतुभिर्मोक्षदर्शनैः ।&#x9;316a&lt;br&gt;&#xA;विदुरेण च यत्रास्य राज्ञ आश्वासनं कृतम् ॥&#x9;316c&lt;br&gt;&#xA;धृतराष्ट्रस्य चात्रैव कौरवायोधनं तथा ।&#x9;317a&lt;br&gt;&#xA;सान्तःपुरस्य गमनं शोकार्तस्य प्रकीर्तितम् ॥&#x9;317c&lt;br&gt;&#xA;विलापो वीरपत्नीनां यत्रातिकरुणः स्मृतः ।&#x9;318a&lt;br&gt;&#xA;क्रोधावेशः प्रमोहश्च गान्धारीधृतराष्ट्रयोः ॥&#x9;318c&lt;br&gt;&#xA;यत्र तान्क्षत्रियाः शूरान्सङ्ग्रामेष्वनिवर्तिनः ।&#x9;319a&lt;br&gt;&#xA;पुत्रान्भ्रातृन्पितॄंश्चैव ददृशुर्निहतान्रणे ॥&#x9;319c&lt;br&gt;&#xA;पुत्रपौत्रवधार्तायास्तथात्रैव प्रकीर्तिता ।&#x9;320a&lt;br&gt;&#xA;गान्धार्याश्चापि कृष्णेन क्रोधोपशमनक्रिया ॥&#x9;320c&lt;br&gt;&#xA;यत्र राजा महाप्राज्ञः सर्वधर्मभृतां वरः ।&#x9;321a&lt;br&gt;&#xA;राज्ञान्तानि शरीराणि दाहयामास शास्त्रतः ॥&#x9;321c&lt;br&gt;&#xA;तोयकर्मणि चारब्धे राज्ञामुदकदानिके ।&#x9;322a&lt;br&gt;&#xA;गूढोत्पन्नस्य चाख्यानं कर्णस्य पृथयात्मनः ॥&#x9;322c&lt;br&gt;&#xA;सुतस्यैतदिह प्रोक्तं व्यासेन परमर्षिणा ।&#x9;323a&lt;br&gt;&#xA;एतदेकादशं पर्व शोकवैक्लव्यकारणम् ॥&#x9;323c&lt;br&gt;&#xA;प्रणीतं सज्जनमनोवैक्लव्याश्रुप्रवर्तकम् ।&#x9;324a&lt;br&gt;&#xA;सप्तविंशतिरध्यायाः पर्वण्यस्मिन्प्रकीर्तिताः ॥&#x9;324c&lt;br&gt;&#xA;श्लोकसप्तशती चापि पञ्चसप्ततिसंयुता ।&#x9;325a&lt;br&gt;&#xA;सङ्ख्यया भारताख्यानमुक्तं व्यासेन धीमता ॥&#x9;325c&lt;br&gt;&#xA;अतः परं शान्तिपर्व द्वादशं बुद्धिवर्धनम् ।&#x9;326a&lt;br&gt;&#xA;यत्र निर्वेदमापन्नो धर्मराजो युधिष्ठिरः ॥&#x9;326c&lt;br&gt;&#xA;घातयित्वा पितॄन्भ्रातॄन्पुत्रान्सम्बन्धिमातुलान् ।&#x9;327a&lt;br&gt;&#xA;शान्तिपर्वणि धर्माश्च व्याख्याताःशारतल्पिकाः ॥&#x9;327c&lt;br&gt;&#xA;राजभिर्वेदितव्यास्ते सम्यग्ज्ञानबुभुत्सुभिः ।&#x9;328a&lt;br&gt;&#xA;आपद्धर्माश्च तत्रैव कालहेतुप्रदर्शिनः ॥&#x9;328c&lt;br&gt;&#xA;यान्बुद्ध्वा पुरुषः सम्यक्सर्वज्ञत्वमवाप्नुयात् ।&#x9;329a&lt;br&gt;&#xA;मोक्षधर्माश्च कथिता विचित्रा बहुविस्तराः ॥&#x9;329c&lt;br&gt;&#xA;द्वादशं पर्व निर्दिष्टमेतत्प्राज्ञजनप्रियम् ।&#x9;330a&lt;br&gt;&#xA;अत्र पर्वणि विज्ञेयमध्यायानां शतत्रयम् ॥&#x9;330c&lt;br&gt;&#xA;विंशच्चैव तथाध्याया नव चैव तपोधानाः ।&#x9;331a&lt;br&gt;&#xA;चतुर्दशसहस्राणि तथा सप्तशतानि च ॥&#x9;331c&lt;br&gt;&#xA;सप्तश्लोकास्तथैवात्र पञ्चविंशतिसङ्ख्यया ।&#x9;332a&lt;br&gt;&#xA;अत ऊर्ध्वं च विज्ञेयमनुशासनमुत्तमम् ॥&#x9;332c&lt;br&gt;&#xA;यत्र प्रकृतिमापन्नः श्रुत्वा धर्मविनिश्चयम् ।&#x9;333a&lt;br&gt;&#xA;भीष्माद्भागीरथीपुत्रात्कुरुराजो युधिष्ठिरः ॥&#x9;333c&lt;br&gt;&#xA;व्यवहारोऽत्र कार्त्स्न्येन धर्मार्थीयः प्रकीर्तितः ।&#x9;334a&lt;br&gt;&#xA;विविधानां च दानानां फलयोगाः प्रकीर्तिताः ॥&#x9;334c&lt;br&gt;&#xA;तथा पात्रविशेषाश्च दानानां च परो विधिः ।&#x9;335a&lt;br&gt;&#xA;आचारविधियोगश्च सत्यस्य च परा गतिः ॥&#x9;335c&lt;br&gt;&#xA;महाभाग्यं गवां चैव ब्राह्मणानां तथैव च ।&#x9;336a&lt;br&gt;&#xA;रहस्यं चैव धर्माणां देशकालोपसंहितम् ॥&#x9;336c&lt;br&gt;&#xA;एतत्सुबहुवृत्तान्तमुत्तमं चानुशासनम् ।&#x9;337a&lt;br&gt;&#xA;भीष्मस्यात्रैव सम्प्राप्तिः स्वर्गस्य परिकीर्तिता ॥&#x9;337c&lt;br&gt;&#xA;एतत्त्रयोदशं पर्व धर्मनिश्चयकारकम् ।&#x9;338a&lt;br&gt;&#xA;अध्यायानां शतं त्वत्र षट्चत्वारिंशदेव तु ॥&#x9;338c&lt;br&gt;&#xA;श्लोकानां तु सहस्राणि प्रोक्तान्यष्टौ प्रसङ्ख्यया ।&#x9;339a&lt;br&gt;&#xA;ततोऽश्वमेधिकं नाम पर्व प्रोक्तं चतुर्दशम् ॥&#x9;339c&lt;br&gt;&#xA;तत्संवर्तमरुत्तीयं यत्राख्यानमनुत्तमम् ।&#x9;340a&lt;br&gt;&#xA;सुवर्णकोशसम्प्राप्तिर्जन्म चोक्तं परीक्षितः ॥&#x9;340c&lt;br&gt;&#xA;दग्धस्यास्त्राग्निना पूर्वं कृष्णात्सञ्जीवनं पुनः ।&#x9;341a&lt;br&gt;&#xA;चर्यायां हयमुत्सृष्टं पाण्डवस्यानुगच्छतः ॥&#x9;341c&lt;br&gt;&#xA;तत्र तत्र च युद्धानि राजपुत्रैरमर्षणैः ।&#x9;342a&lt;br&gt;&#xA;चित्राङ्गदायाः पुत्रेण स्वपुत्रेण धनञ्जयः ॥&#x9;342c&lt;br&gt;&#xA;सङ्ग्रामे बभ्रुवाहेन संशयं चात्र जग्मिवान् ।&#x9;343a&lt;br&gt;&#xA;सुदर्शनं तथाऽऽख्यानं वैष्णवं धर्ममेव च ।&#x9;343c&lt;br&gt;&#xA;अश्वमेधे महायज्ञे नकुलाख्यानमेव च ॥&#x9;343e&lt;br&gt;&#xA;इत्याश्वमेधिकं पर्व प्रोक्तमेतन्महाद्भुतम् ।&#x9;344a&lt;br&gt;&#xA;अध्यायानां शतं चैव त्रयोऽध्यायाश्च कीर्तिताः ॥&#x9;344c&lt;br&gt;&#xA;त्रीणि श्लोकसहस्राणि तावन्त्येव शतानि च ।&#x9;345a&lt;br&gt;&#xA;विंशतिश्च तथा श्लोकाः सङ्ख्यातास्तत्त्वदर्शिना ॥&#x9;345c&lt;br&gt;&#xA;ततस्त्वाश्रमवासाख्यं पर्व पञ्चदशं स्मृतम् ।&#x9;346a&lt;br&gt;&#xA;यत्र राज्यं समुत्सृज्य गान्धार्या सहितो नृपः ॥&#x9;346c&lt;br&gt;&#xA;धृतराष्ट्रोश्रमपदं विदुरश्च जगाम ह ।&#x9;347a&lt;br&gt;&#xA;यं दृष्ट्वा प्रस्थितं साध्वी पृथाप्यनुययौ तदा ॥&#x9;347c&lt;br&gt;&#xA;पुत्रराज्यं परित्यज्य गुरुशुश्रूषणे रता ।&#x9;348a&lt;br&gt;&#xA;यत्र राजा हतान्पुत्रान्पौत्रानन्यांश्च पार्थिवान् ॥&#x9;348c&lt;br&gt;&#xA;लाकान्तरगतान्वीरानपश्यत्पुनरागतान् ।&#x9;349a&lt;br&gt;&#xA;ऋषेः प्रसादात्कृष्णस्य दृष्ट्वाश्चर्यमनुत्तमम् ॥&#x9;349c&lt;br&gt;&#xA;त्यक्त्वा शोकं सदारश्च सिद्धिं परमिकां गतः ।&#x9;350a&lt;br&gt;&#xA;यत्र धर्मं समाश्रित्य विदुरः सुगतिं गतः ॥&#x9;350c&lt;br&gt;&#xA;सञ्जयश्च सहामात्यो विद्वान्गावल्गणिर्वशी ।&#x9;351a&lt;br&gt;&#xA;ददर्श नारदं यत्र धर्मराजो युधिष्ठिरः ॥&#x9;351c&lt;br&gt;&#xA;नारदाच्चैव शुश्राव वृष्णीनां कदनं महत् ।&#x9;352a&lt;br&gt;&#xA;एतदाश्रमवासाख्यं पर्वोक्तं महदद्भुतम् ॥&#x9;352c&lt;br&gt;&#xA;द्विचत्वारिंशदध्यायाः पर्वैतदभिसङ्ख्यया ।&#x9;353a&lt;br&gt;&#xA;सहस्रमेकं श्लोकानां पञ्चश्लोकशतानि च ॥&#x9;353c&lt;br&gt;&#xA;षडेव च तथा श्लोकाः सङ्ख्यातास्तत्त्वदर्शिना ।&#x9;354a&lt;br&gt;&#xA;अतः परं निबोधेदं मौसलं पर्व दारुणम् ॥&#x9;354c&lt;br&gt;&#xA;यत्र ते पुरुषव्याघ्राः शस्त्रस्पर्शहता युधि ।&#x9;355a&lt;br&gt;&#xA;ब्रह्मदण्डविनिष्पिष्टाः समीपे लवणाम्भसः ॥&#x9;355c&lt;br&gt;&#xA;आपाने पानकलिता दैवेनाभिप्रचोदिताः ।&#x9;356a&lt;br&gt;&#xA;एरकारूपिभिर्वज्रैर्निजघ्नुरितरेतरम् ॥&#x9;356c&lt;br&gt;&#xA;यत्र सर्वक्षयं कृत्वा तावुभौ रामकेशवौ ।&#x9;357a&lt;br&gt;&#xA;नातिचक्रामतुः कालं प्राप्तं सर्वहरं महत् ॥&#x9;357c&lt;br&gt;&#xA;यत्रार्जुनो द्वारवतीमेत्य वृष्णिविनाकृताम् ।&#x9;358a&lt;br&gt;&#xA;दृष्ट्वा विषादमगमत्परां चार्तिं नरर्षभः ॥&#x9;358c&lt;br&gt;&#xA;स संस्कृत्य नरश्रेष्ठं मातुलं शौरिमात्मनः ।&#x9;359a&lt;br&gt;&#xA;ददर्श यदुवीराणामापाने वैशसं महत् ॥&#x9;359c&lt;br&gt;&#xA;शरीरं वासुदेवस्य रामस्य च महात्मनः ।&#x9;360a&lt;br&gt;&#xA;संस्कारं लम्भयामास वृष्णीनां च प्रधानतः ॥&#x9;360c&lt;br&gt;&#xA;सवृद्धबालमादाय द्वारवत्यास्ततो जनम् ।&#x9;361a&lt;br&gt;&#xA;ददर्शापदि कष्टायां गाण्डीवस्य पराभवम् ॥&#x9;361c&lt;br&gt;&#xA;सर्वेषां चैव दिव्यानामस्त्राणामप्रसन्नताम् ।&#x9;362a&lt;br&gt;&#xA;नाशं वृष्णिकलत्राणां प्रभावानामनित्यताम् ॥&#x9;362c&lt;br&gt;&#xA;दृष्ट्वा निर्वेदमापन्नो व्यासवाक्यप्रचोदितः ।&#x9;363a&lt;br&gt;&#xA;धर्मराजं समासाद्य सन्न्यासं समरोचयत् ॥&#x9;363c&lt;br&gt;&#xA;इत्येतन्मौसलं पर्व षोडशं परिकीर्तितम् ।&#x9;364a&lt;br&gt;&#xA;अध्यायाष्टौ समाख्याताः श्लोकानां च शतत्रयम् ॥&#x9;364c&lt;br&gt;&#xA;श्लोकानां विंशतिश्चव सङ्ख्याता तत्त्वदर्शिना ।&#x9;365a&lt;br&gt;&#xA;महाप्रस्थानिकं तस्मादूर्ध्वं सप्तदशं स्मृतम् ॥&#x9;365c&lt;br&gt;&#xA;यत्र राज्यं परित्यज्य पाण्डवाः पुरुषर्षभाः ।&#x9;366a&lt;br&gt;&#xA;द्रौपद्या सहिता देव्या महाप्रस्थानमास्थिताः ॥&#x9;366c&lt;br&gt;&#xA;यत्र तेऽग्निं ददृशिरे लौहित्यं प्राप्य सागरम् ।&#x9;367a&lt;br&gt;&#xA;यत्राग्निना चोदितश्च पार्थस्तस्मै महात्मने ॥&#x9;367c&lt;br&gt;&#xA;ददौ सम्पूज्य तद्दिव्यं गाण्डीवं धनुरुत्तमम् ।&#x9;368a&lt;br&gt;&#xA;यत्र भ्रातृन्निपतितान्द्रौपदीं च युधिष्ठिरः ॥&#x9;368c&lt;br&gt;&#xA;दृष्ट्वा हित्वा जगामैव सर्वाननवलोकयन् ।&#x9;369a&lt;br&gt;&#xA;एतत्सप्तदशं पर्व महाप्रस्थानिकं स्मृतम् ॥&#x9;369c&lt;br&gt;&#xA;यत्राध्यायास्त्रयः प्रोक्ताः श्लोकानां च शतत्रयम् ।&#x9;370a&lt;br&gt;&#xA;विंशतिश्च तथा श्लोकाः सङ्ख्यातास्तत्त्वदर्शिना ॥&#x9;370c&lt;br&gt;&#xA;स्वर्गपर्व ततो ज्ञेयं दिव्यं यत्तदमानुषम् ।&#x9;371a&lt;br&gt;&#xA;प्राप्तं दैवरथं स्वर्गान्नेष्टवान्यत्र धर्मराट् ॥&#x9;371c&lt;br&gt;&#xA;आरोदुं सुमहाप्राज्ञ आनृशंस्याच्छुना विना ।&#x9;372a&lt;br&gt;&#xA;तामस्याविचलां ज्ञात्वा स्थितिं धर्मे महात्मनः ॥&#x9;372c&lt;br&gt;&#xA;श्वरूपं यत्र तत्त्यक्त्वा धर्मेणासौ समन्वितः ।&#x9;373a&lt;br&gt;&#xA;स्वर्गं प्राप्तःसच तथा यातनाविपुला भृशम् ॥&#x9;373c&lt;br&gt;&#xA;देवदूतेन नरकं यत्र व्याजेन दर्शितम् ।&#x9;374a&lt;br&gt;&#xA;शुश्राव यत्र धर्मात्मा भ्रातॄणां करुणागिरः ॥&#x9;374c&lt;br&gt;&#xA;निदेशे वर्तमानानां देशे तत्रैव वर्तताम् ।&#x9;375a&lt;br&gt;&#xA;अनुदर्शितश्च धर्मेण देवराज्ञा च पाण्डवः ॥&#x9;375c&lt;br&gt;&#xA;आप्लुत्याकाशगङ्गायां देहं त्यक्त्वा स मानुषम् ।&#x9;376a&lt;br&gt;&#xA;स्वधर्मनिर्जितं स्थानं स्वर्गे प्राप्य स धर्मराट् ॥&#x9;376c&lt;br&gt;&#xA;मुमुदे पूजितः सर्वैः सेन्द्रैः सुरगणैः सह ।&#x9;377a&lt;br&gt;&#xA;एतदष्टादशं पर्व प्रोक्तं व्यासेन धीमता ॥&#x9;377c&lt;br&gt;&#xA;अध्यायाः पञ्च सङ्ख्याताः पर्वम्यस्मिन्महात्मना ।&#x9;378a&lt;br&gt;&#xA;श्लोकानां द्वे शते चैव प्रसङ्ख्याते तपोधनाः ॥&#x9;378c&lt;br&gt;&#xA;नव श्लोकास्तथैवान्ये सङ्ख्याताः परमर्षिणा ।&#x9;379a&lt;br&gt;&#xA;अष्टादशैवमेतानि पर्वाण्येतान्यशेषतः ॥&#x9;379c&lt;br&gt;&#xA;खिलेषु हरिवंशश्च भविष्यं च प्रकीर्तितम् ।&#x9;380a&lt;br&gt;&#xA;दश श्लोकसहस्राणि विंशच्छोकशतानि च ॥&#x9;380c&lt;br&gt;&#xA;खिलेषु हरिवंशे च सङ्ख्यातानि महर्षिणा ।&#x9;381a&lt;br&gt;&#xA;एतत्सर्वं समाख्यातं भारते पर्वसङ्ग्रहः ॥&#x9;381c&lt;br&gt;&#xA;अष्टादश समाजग्मुरक्षौहिण्यो ययुत्सया ।&#x9;382a&lt;br&gt;&#xA;तन्महादारुणं युद्धमहान्यष्टादशाभवत् ॥&#x9;382c&lt;br&gt;&#xA;यो विद्याच्चतुरो वेदान्साङ्गोपनिषदो द्विजः ।&#x9;383a&lt;br&gt;&#xA;न चाख्यानमिदं विद्यान्नैव स स्याद्विचक्षणः ॥&#x9;383c&lt;br&gt;&#xA;अर्थशास्त्रमिदं प्रोक्तं धर्मशास्त्रमिदं महत् ।&#x9;384a&lt;br&gt;&#xA;कामशास्त्रमिदं प्रोक्तं व्यासेनामितबुद्धिना ॥&#x9;384c&lt;br&gt;&#xA;श्रुत्वा त्विदमुपाख्यानं श्राव्यमन्यन्न रोचते ।&#x9;385a&lt;br&gt;&#xA;पुंस्कोकिलगिरं श्रुत्वा रूक्षा ध्वाङ्क्षस्य वागिव ॥&#x9;385c&lt;br&gt;&#xA;इतिहासोत्तमादस्माञ्जायन्ते कविबुद्धयः ।&#x9;386a&lt;br&gt;&#xA;पञ्चभ्य इव् भूतेभ्यो लोकसंविधयस्त्रयः ॥&#x9;386c&lt;br&gt;&#xA;अस्याख्यानस्य विषये पुराणं वर्तते द्विजाः ।&#x9;387a&lt;br&gt;&#xA;अन्तरिक्षस्य विषये प्रजा इव चतुर्विधाः ॥&#x9;387c&lt;br&gt;&#xA;क्रियागुणानां सर्वेषामिदमाख्यानमाश्रयः ।&#x9;388a&lt;br&gt;&#xA;इन्द्रियाणां समस्तानां चित्रा इव मनः क्रियाः ॥&#x9;388c&lt;br&gt;&#xA;अनाश्रित्यैतदाख्यानं कथा भुवि न विद्यते ।&#x9;389a&lt;br&gt;&#xA;आहारमनपाश्रित्य शरीरस्येव धारणम् ॥&#x9;389c&lt;br&gt;&#xA;इदं कविवरैः सर्वैराख्यानमुपजीव्यते ।&#x9;390a&lt;br&gt;&#xA;उदयप्रेप्सुभिर्भृत्यैरभिजात इवेश्वरः ॥&#x9;390c&lt;br&gt;&#xA;अस्य काव्यस्य कवयो न समर्था विशेषणे ।&#x9;391a&lt;br&gt;&#xA;साधोरिव गृहस्थस्य शेषास्त्रय इवाश्रमाः ॥&#x9;391c&lt;br&gt;&#xA;धर्मे मतिर्भवतु वः सततोत्थितानां स ह्येक एव परलोकगतस्य बन्धुः ।&#x9;392a&lt;br&gt;&#xA;अर्थाः स्त्रियश्च निपुणैरपि सेव्यमानानैवाप्तभावमुपयान्ति न च स्थिरत्वम् ॥&#x9;392c&lt;br&gt;&#xA;द्वैपायनौष्ठपुटनिःसृतमप्रमेयम्पुण्यं पवित्रमथ पापहरं शिवं च ।&#x9;393a&lt;br&gt;&#xA;यो भारतं समधिगच्छति वाच्यमानङ्किं तस्य पुष्करजलैरभिषेचनेन ॥&#x9;393c&lt;br&gt;&#xA;यदह्ना कुरुते पाप ब्राह्मणस्त्विन्द्रियैश्चरन् ।&#x9;394a&lt;br&gt;&#xA;महाभारतमाख्याय सन्ध्यां मुच्यति पश्चिमाम् ॥&#x9;394c&lt;br&gt;&#xA;यद्रात्रौ कुरुते पापं कर्मणा मनसा गिरा ।&#x9;395a&lt;br&gt;&#xA;महाभारतमाख्याय पूर्वां सन्ध्यां प्रमुच्यते ॥&#x9;395c&lt;br&gt;&#xA;यो गोशतं कनकशृङ्गमयं ददातिविप्राय वेदविदुषे च बहुश्रुताय ।&#x9;396a&lt;br&gt;&#xA;पुण्यां च भारतकथां शृणुयाच्च नित्यन्तुल्यं फलं भवति तस्य च तस्य चैव ॥&#x9;396c&lt;br&gt;&#xA;आख्यानं तदिदमनुत्तमं महार्थंविज्ञेयं महदिह पर्वसङ्ग्रहेण ।&#x9;397a&lt;br&gt;&#xA;श्रुत्वादौ भवति नृणां सुखावगाहं विस्तीर्णं लवणजलं यथा प्लवेन ॥&#x9;397c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/003/</guid>
      <description>&lt;p&gt;अध्यायः 003&lt;/p&gt;&#xA;&lt;p&gt;(अथ पौष्यपर्व ॥ 3 ॥)&lt;/p&gt;&#xA;&lt;p&gt;जनमेजयं प्रति सरमाख्यदवेशुनीशापः ॥ 1 ॥ शापनिवारणार्थमृषेः सोमश्रवसः पौरोहित्येन वरणम् ॥ 2 ॥ आरुण्युपमन्युबैदाख्यानां धौम्यशिष्याणामुपाख्यानम् ॥ 3 ॥ बैदशिष्यस्योत्तङ्कस्योपाख्यानम् ॥ 4 ॥ पौष्यस्य राज्ञ उपाख्यानम् ॥ 5 ॥&#xA;सौतिरुवाच ।&#x9;001&lt;br&gt;&#xA;जनमेजयः पारिक्षितः सह भ्रातृभिः कुरुक्षेत्रे दीर्घसत्रमुपास्ते ।&#x9;001A&lt;br&gt;&#xA;तस्य भ्रातरस्त्रयः श्रुतसेन उग्रसेनो भीमसेन इति ।&#x9;001B&lt;br&gt;&#xA;तेषु तत्सत्रमुपासीनेष्वभ्यागच्छत्सारमेयः ॥&#x9;001C&lt;br&gt;&#xA;जनमेजयस्य भ्रातृभिरभिहतो रोरूयमाणो मातुः समीपमुपागच्छत् ॥&#x9;002A&lt;br&gt;&#xA;तं माता रोरूयमाणमुवाच । &#x9;003A&lt;br&gt;&#xA;किं रोदिषि केनास्यभिहत इति ॥&#x9;003B&lt;br&gt;&#xA;स एवमुक्तो मातरं प्रत्युवाच जनमेजयस्य भ्रातृभिरभिहतोऽस्मीति ॥&#x9;004A&lt;br&gt;&#xA;तं माता प्रत्युवाच व्यक्तं त्वया तत्रापराद्धं येनास्यभिहत इति ॥&#x9;005A&lt;br&gt;&#xA;स तां पुनरुवाच नापराध्यामि किञ्चिन्नावेक्षे हवींषि नावलिह इति ॥&#x9;006A&lt;br&gt;&#xA;तच्छ्रुत्वा तस्य माता सरमा पुत्रदुःखार्ता तत्सत्रमुपागच्छद्यत्र स जनमेजयः सह भ्रातृभिर्दीर्घसत्रमुपास्ते ॥&#x9;007A&lt;br&gt;&#xA;स तया क्रुद्धया तत्रोक्तोऽयं मे पुत्रो न किञ्चिदपराध्यति नावेक्षते हवींषि नावलेढि किमर्थमभिहत इति ॥&#x9;008A&lt;br&gt;&#xA;न किञ्चिदुक्तवन्तस्ते सा तानुवाच यस्मादयमभिहतोऽनपकारी तस्माददृष्टं त्वां भयमागमिष्यतीति॥&#x9;009A&lt;br&gt;&#xA;जनमेजय एवमुक्तो देवशुन्या सरमया भृशं सम्भ्रान्तो विषण्णश्चासीत् ॥&#x9;010A&lt;br&gt;&#xA;स तस्मिन्सत्रे समाप्ते हास्तिनपुरं प्रत्येत्य पुरोहितमनुरूपमन्विच्छमानः परं यत्नमकरोद्यो मे पापकृत्यां शमयेदिति ॥&#x9;011A&lt;br&gt;&#xA;स कदाचिन्मृगयां गतः पारिक्षितो जनमेजयः कस्मिंश्चित्स्वविषय आश्रममपश्यत् ॥&#x9;012A&lt;br&gt;&#xA;तत्र कश्चिदृपिरासाञ्चक्रे श्रुतश्रवा नाम । &#x9;013A&lt;br&gt;&#xA;तस्य तपस्यभिरतः पुत्र आस्ते सोमश्रवा नाम ॥&#x9;013B&lt;br&gt;&#xA;तस्य तं पुत्रमभिगम्य जनमेजयः पारिक्षितः पौरोहित्याय वव्रे ॥&#x9;014A&lt;br&gt;&#xA;स नमस्कृत्य तमृषिमुवाच भगवन्नयं तव पुत्रो मम पुरोहितोऽस्त्विति ॥&#x9;015A&lt;br&gt;&#xA;स एवमुक्तः प्रत्युवाच जनमेजयं भो जनमेजय पुत्रोऽयं मम सर्प्यां जातो महातपस्वी स्वाध्यायसम्पन्नो मत्तपोवीर्यसम्भृतो मच्छुक्रं पीतवत्यास्तस्याः कुक्षौ जातः ॥&#x9;016A&lt;br&gt;&#xA;समर्थोऽयं भवतः सर्वाः पापकृत्याः शमयितुमन्तरेण महादेवकृत्याम् ॥&#x9;017A&lt;br&gt;&#xA;अस्य त्वेकमुपांशुव्रतं यदेनं कश्चिद्ब्राह्मणः कञ्चिदर्थमभियाचेत्तं तस्मै दद्यादयं यद्येतदुत्सहसे ततो नयस्वैनमिति ॥&#x9;018A&lt;br&gt;&#xA;तेनैवमुक्तो जनमेजयस्तं प्रत्युवाच भगवंस्तत्तथा भविष्यतीति ॥&#x9;019A&lt;br&gt;&#xA;स तं पुरोहितमुपादायोपावृत्तो भ्रातृनुवाच मयाऽयं वृत उपाध्यायो यदयं ब्रूयात्तत्कार्यमविचारयद्भिर्भवद्भिरिति। &#x9;020A&lt;br&gt;&#xA;तेनैवमुक्ता भ्रातरस्तस्य तथा चक्रुः । &#x9;020B&lt;br&gt;&#xA;स तथा भ्रातॄन्सन्दिश्य तक्षशिलां प्रत्यभिप्रतस्थे तं च देशं वशे स्थापयामास ॥&#x9;020C&lt;br&gt;&#xA;एतस्मिन्नन्तरे कश्चिदृषिर्धौम्यो नामापोदस्तस्य शिष्यास्त्रयो बभूवुः ॥&#x9;021A&lt;br&gt;&#xA;उपमन्युरारुणिर्बैदश्चेति स एकं शिष्यम्मारुणिं पाञ्चाल्यं प्रेषयामास गच्छ केदारखण्डं बधानेति ॥&#x9;022A&lt;br&gt;&#xA;स उपाध्यायेन सन्दिष्ट आरुणिः पाञ्चाल्यस्तत्र गत्वा तत्केदारखण्डं बद्धुं नाशकत्।&#x9;023A&lt;br&gt;&#xA;स क्लिश्यमानोऽपश्यदुपायं भवत्वेवं करिष्यामीति ॥&#x9;023B&lt;br&gt;&#xA;स तत्र संविवेश केदारखण्डे शयाने च तथा तस्मिंस्तदुदकं तस्थौ ॥&#x9;024A&lt;br&gt;&#xA;ततः कदाचिदुपाध्याय आपोदो धौम्यः शिष्यावपृच्छत् क्व आरुणिः पाञ्चाल्यो गत इति ॥&#x9;025A&lt;br&gt;&#xA;तौ तं प्रत्यूचतुर्भगवंस्त्वयैव प्रेषितो गच्छ केदारखण्डं बधानेति ।&#x9;026A&lt;br&gt;&#xA;स एवमुक्तस्तौ शिष्यौ प्रत्युवाच तस्मात्तत्र सर्वे गच्छामो यत्र स गत इति ॥&#x9;026B&lt;br&gt;&#xA;स तत्र गत्वा तस्याह्वानाय शब्दं चकारः । &#x9;027A&lt;br&gt;&#xA;भो आरुणे पाञ्चाल्य क्वासि वत्सैहीति ॥&#x9;027B&lt;br&gt;&#xA;स तच्छ्रुत्वा आरुणिरुपाध्यायवाक्यं तस्मात्केदारखण्डात्सहसोत्थायतमुपाध्यायमुपतस्थे ॥&#x9;028A&lt;br&gt;&#xA;प्रोवाच चैनमयमस्म्यत्र केदारखण्डे निःसरमाणमुदकमवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भवन्तमुपस्थितः ॥&#x9;029A&lt;br&gt;&#xA;तदभिवादये भगवन्तमाज्ञापयतु भवान्कमर्थं करवाणीति ॥&#x9;030A&lt;br&gt;&#xA;स एवमुक्त उपाध्यायः प्रत्युवाच यस्माद्भवान्केदारखण्डं विदार्योत्थितस्तस्मादुद्दालक एवनाम्ना भवान्भविष्यतीत्युपाध्यायेनानुगृहीतः ॥&#x9;031A&lt;br&gt;&#xA;यस्माच्च त्वया मद्वचनमनुष्ठितं तस्माच्छ्रेयोऽवाप्स्यसि । &#x9;032A&lt;br&gt;&#xA;सर्वे च ते वेदाः प्रतिभास्यन्ति सर्वाणि च धर्मशास्त्राणीति ॥&#x9;032B&lt;br&gt;&#xA;स एवमुक्त उपाध्यायेनेष्टं देशं जगाम ॥&#x9;033A&lt;br&gt;&#xA;अथापरः शिष्यस्तस्यैवापोदस्य धौम्यस्योपमन्युर्नाम । &#x9;034A&lt;br&gt;&#xA;तं चोपाध्यायः प्रेषयामास वत्सोपमन्यो गा रक्षस्वेति ॥&#x9;034B&lt;br&gt;&#xA;स उपाध्यायवचनादरक्षद्गाः स चाहनि गा रक्षित्वा दिवसक्षये गुरुगृहमागम्योपाध्यायस्याग्रतः स्थित्वा नमश्चक्रे ॥&#x9;035A&lt;br&gt;&#xA;तमुपाध्यायः पीवानमपश्यदुवाच चैनं वत्सोपमन्यो केन वृत्तिं कल्पयसि पीवानसि दृढमिति ॥&#x9;036A&lt;br&gt;&#xA;स उपाध्यायं प्रत्युवाच भो भैक्ष्येण वृत्तिं कल्पयामीति तमुपाध्यायः प्रत्युवाच ॥&#x9;037A&lt;br&gt;&#xA;मय्यनिवेद्य बैक्ष्यं नीपयोक्तव्यमिति । &#x9;038A&lt;br&gt;&#xA;स तथेत्युक्तो भैक्ष्यं चरित्वोपध्यायन्यवेदयत् ॥&#x9;038C&lt;br&gt;&#xA;स तस्मादुपाध्यायः सर्वमेव भैक्ष्यमगृह्णात् । &#x9;039A&lt;br&gt;&#xA;स तथेत्युक्तः पुनररक्षद्गा अहनि रक्षित्वा निशामुखे गुरुकुलमागम्य गुरोरग्रतःस्थित्वा नमश्चक्रे ॥&#x9;039B&lt;br&gt;&#xA;तमुपाध्यायस्तथापि पीवानमेव दृष्ट्वोवाच । &#x9;040A&lt;br&gt;&#xA;वत्सोपमन्यो सर्वमशेषतस्ते भैक्ष्यं गृह्णामि केनेदानीं वृत्तिं कल्पयसीति ॥&#x9;040B&lt;br&gt;&#xA;स एवमुक्त उपाध्यायं प्रत्युवाच । &#x9;041A&lt;br&gt;&#xA;भगवते निवेद्य पूर्वमपरं चरामि तेन वृत्तिं कल्पयामीति तमुपाध्यायः प्रत्युवाच॥&#x9;041B&lt;br&gt;&#xA;नैषा न्याय्या गुरुवृत्तिरन्येषामपि भैक्ष्योपजीविनां वृत्त्युपरोधं करोषि इत्येवं वर्तमानो लुब्धोऽसीति ॥&#x9;042A&lt;br&gt;&#xA;स तथेत्युक्त्वा गा अरक्षद्रक्षित्वाच पुनरुपाध्यायगृहमागम्योपाध्यायस्याग्रतः स्थित्वा नमश्चक्रे ॥&#x9;043A&lt;br&gt;&#xA;तमुपाध्यायस्तथापि पीवानमेव दृष्ट्वा पुनरुवाच । &#x9;044A&lt;br&gt;&#xA;वत्सोपमन्यो अहं ते सर्वं भैक्ष्यं गृह्णामि न चान्यच्चरसि पीवानसि भृशं केन वृत्तिं कल्पयसीति ॥&#x9;044B&lt;br&gt;&#xA;स एवमुक्तस्तमुपाध्यायं प्रत्युवाच । &#x9;045A&lt;br&gt;&#xA;भो एतासां गवां पयसा वृत्तिं कल्पयामीति । &#x9;045B&lt;br&gt;&#xA;तमुवाचोपाध्यायो नैतन्न्याय्यं पय उपयोक्तुं भवतो मया नाभ्यनुज्ञातमिति ॥&#x9;045C&lt;br&gt;&#xA;स तथेति प्रतिज्ञाय गा रक्षित्वा पुनरुपाध्यायगृहमेत्य गुरोरग्रतः स्थित्वा नमश्चक्रे ॥&#x9;046A&lt;br&gt;&#xA;तमुपाध्यायः पीवानमेव दृष्ट्वोवाच । &#x9;047A&lt;br&gt;&#xA;वत्सोपमन्यो भैक्ष्यं नाश्नासि न चान्यच्चरसि पयो न पिबसि पीवानसि भृशं केनेदानीं वृत्तिं कल्पयसीति ॥&#x9;047B&lt;br&gt;&#xA;स एवमुक्त उपाध्यायं प्रत्युवाच । &#x9;048A&lt;br&gt;&#xA;भोः फेनं पिबापि यमिमे वत्सा मातॄणां स्तनात्पिबन्त उद्गिरन्ति ॥&#x9;048B&lt;br&gt;&#xA;तमुपाध्यायः प्रत्युवाच । &#x9;049A&lt;br&gt;&#xA;एते त्वदनुकम्पया गुणवन्तो वत्साः प्रभूततरं फेनमुद्गिरन्ति ।&#x9;049B&lt;br&gt;&#xA;तदेषामपि वत्सानां वृत्त्युपरोधं करोष्येवं वर्तमानः । &#x9;049C&lt;br&gt;&#xA;फेनमपि भवान्न पातुमर्हतीति स तथेति प्रतिश्रुत्य निराहारः पुनररक्षद्गाः ॥&#x9;049D&lt;br&gt;&#xA;तथा प्रतिषिद्धो भैक्ष्यं नाश्नाति नचान्यच्चरति पयो न पिबति फेनं नोपयुह्क्ते स कदाचिदरण्ये क्षुधार्तोऽर्कपत्राण्यभक्षयत् ॥&#x9;050A&lt;br&gt;&#xA;स तैरर्कपत्रैर्भक्षितैः क्षारतिक्तकटुरूक्षैस्तीक्ष्णविपाकैश्चक्षुष्युपहतोऽन्धो बभूव । &#x9;051A&lt;br&gt;&#xA;ततः सोऽन्धोऽपि चङ्क्रम्यमाणः कूपेऽपतत् ॥&#x9;051B&lt;br&gt;&#xA;अथ तस्मिन्ननागच्छति सूर्ये चास्ताचलावलम्बिनि उपाध्यायः शिष्यानवोचत् ॥&#x9;052A&lt;br&gt;&#xA;मयोपमन्युः सर्वतः प्रतिषिद्धः स नियतं कुपितस्ततो नागच्छति चिरगतस्त्विति। &#x9;053A&lt;br&gt;&#xA;ततोऽन्वेष्य इत्येवमुक्त्वा शिष्यैः सार्धमरण्यं गत्वा तस्याह्वानाय शब्दं चकार भो उपमन्यो क्वासि वत्सैहीति ॥&#x9;053B&lt;br&gt;&#xA;स उपाध्यायस्य आह्वानवचनं श्रुत्वा प्रत्युवाचोच्चैरयमस्मिन्कूपे पतितोऽहमिति। &#x9;054A&lt;br&gt;&#xA;तमुपाध्यायः प्रत्युवाच कथं त्वमस्मिन्कूपे पतित इति ॥&#x9;054B&lt;br&gt;&#xA;स उपाध्यायं प्रत्युवाच अर्कपत्राणि भक्षयित्वान्धीभूतोस्म्यतश्चङ्क्रम्यमाणः कूपे पतित इति । &#x9;055A&lt;br&gt;&#xA;तमुपाध्यायः प्रत्युवाच ॥&#x9;055B&lt;br&gt;&#xA;अश्विनौ स्तुहि तौ देवभिषजौ त्वां चक्षुष्मन्तं कर्ताराविति । &#x9;056A&lt;br&gt;&#xA;स एवमुक्त उपाध्यायेनोपमन्युः स्तोतुमुपचक्रमे देवावश्विनौ वाग्भिर्ऋग्भिः ॥&#x9;056B&lt;br&gt;&#xA;प्रपूर्वगौ पूर्वजौ चित्रभानूगिरा वां शंसामि तपसा ह्यनन्तौ । &#x9;057A&lt;br&gt;&#xA;दिव्यौ सुपर्णौ विरजौ विमाना-वधिक्षिपन्तौ भुवनानि विश्वा ॥&#x9;057B&lt;br&gt;&#xA;हिरण्मयौ शकुनी साम्परायौनासत्यदस्रौ सुनसौ वैजयन्तौ ।&#x9;058A&lt;br&gt;&#xA;शुक्लं वयन्तौ तरसा सुवेमा-वधिव्ययन्तावसितं विवस्वतः ॥&#x9;058B&lt;br&gt;&#xA;ग्रस्तां सुपर्णस्य बलेन वर्तिका-ममुञ्चतामश्विनौ सौभगाय ।&#x9;059A&lt;br&gt;&#xA;तावत्सुवृत्तावनमं तमाय या-वसत्तमा गा अरुणा उदावहत् ॥&#x9;059B&lt;br&gt;&#xA;षष्टिश्च गावस्त्रिशताश्च धेनवएकं वत्सं सुवते तं दुहन्ति ।&#x9;060A&lt;br&gt;&#xA;नानागोष्ठा विहिता एकदोहना-स्तावश्विनौ दुहतो घर्ममुक्थ्यम् ॥&#x9;060B&lt;br&gt;&#xA;एकां नाभिं सप्त सथा अराः श्रिताःप्रधिष्वन्या विंशतिरर्पिता अराः ।&#x9;061A&lt;br&gt;&#xA;अनेमि चक्रं परिवर्ततेऽजरं मायाऽश्विनौ समनक्ति चर्षणी ॥&#x9;061B&lt;br&gt;&#xA;एकं चक्रं वर्तते द्वादशारं षण्णाभिमेकाक्षममृतस्य धारणम् ।&#x9;062A&lt;br&gt;&#xA;यस्मिन्देवा अधि विश्वे विषक्ता-स्तावश्विनौ मुञ्चतो मा विषीदतम् ॥&#x9;062B&lt;br&gt;&#xA;अश्विनाविन्दुममृतं वृत्तभूयौतिरोधत्तामश्विनौ दासपत्नी ।&#x9;063A&lt;br&gt;&#xA;हित्वा गिरिमश्विनौ गामुदाचरन्तौ तद्वृष्टिमह्नात्प्रस्थितौ बलस्य ॥&#x9;063B&lt;br&gt;&#xA;युवां दिशो जनयथो दशाग्रे समानं मूर्ध्नि रथयानं वियन्ति ।&#x9;064A&lt;br&gt;&#xA;तासां यातमृषयोऽनुप्रयान्ति देवा मनुष्याः क्षितिमाचरन्ति ॥&#x9;064B&lt;br&gt;&#xA;युवां वर्णान्विकुरुथो विश्वरूपां-स्तेऽधिक्षियन्ते भुवनानि विश्वा ।&#x9;065A&lt;br&gt;&#xA;ते भानवोऽप्यनुसृताश्चरन्ति देवा मनुष्याः क्षितिमाचरन्ति ॥&#x9;065B&lt;br&gt;&#xA;तौ नासत्यावश्विनौ वां महेऽहं स्रजं च यां बिभृथः पुष्करस्य ।&#x9;066A&lt;br&gt;&#xA;तौ नासत्वावमृतावृतावृधा-वृते देवास्तत्प्रपदे न सूते ॥&#x9;066B&lt;br&gt;&#xA;मुखेन गर्भं लभतां युवानौ गतासुरेतत्प्रपदेन सूते ।&#x9;067A&lt;br&gt;&#xA;सद्यो जातो मातरमत्ति गर्भ-स्तावश्विनौ मुञ्चथौ जीवसे गाम् ॥&#x9;067B&lt;br&gt;&#xA;स्तोतुं न शक्नोमि गुणैर्भवन्तौचक्षुर्विहीनः पथि सम्प्रमोहः ।&#x9;068A&lt;br&gt;&#xA;दुर्गेऽहमस्मिन्पतितोऽस्मि कूपे युवां शरण्यौ शरणं प्रपद्ये ॥&#x9;068B&lt;br&gt;&#xA;सौतिरुवाच ।&#x9;069&lt;br&gt;&#xA;एवमृग्भिश्चान्यैरस्तुवत् । &#x9;069A&lt;br&gt;&#xA;इत्येवं तेनाभिष्टुतावश्विनावाजग्मतुराहतुश्चैनं प्रीतौ स्व एष तेऽपूपोशानैनमिति॥&#x9;069B&lt;br&gt;&#xA;स एवमुक्तः प्रत्युवाच नानृतमूचतुर्भगवन्तौ नत्वहमेतमपूपमुपयोक्तुमुत्सहे गुरवेऽनिवेद्येति ॥&#x9;070A&lt;br&gt;&#xA;ततस्तमश्विनावूचतुः । &#x9;071A&lt;br&gt;&#xA;आवाभ्यां पुरस्ताद्भवत उपाध्यायेनैवमेवाभिष्टुताभ्यामपूपोदत्त उपयुक्तः स तेनानिवेद्य गुरवे त्वमपि तथैव कुरुष्व यथा कृतमुपाध्यायेनेति ॥&#x9;071B&lt;br&gt;&#xA;स एवमुक्तः प्रत्युवाच एतत्प्रत्यनुनये भवन्तावश्विनौ नोत्सहेऽहमनिवेद्य गुरवेऽपूपमुपयोक्तुमिति ॥&#x9;072A&lt;br&gt;&#xA;तमश्विनावाहतुः प्रीतौ स्वस्तवानया गुरुभक्त्या । &#x9;073A&lt;br&gt;&#xA;उपाध्यायस्य ते कार्ष्णायसा दन्ता भवतोऽपि हिरण्मया भविष्यन्ति चक्षुष्मांश्च भविष्यसि श्रेयश्चावाप्स्यसीति ॥&#x9;073B&lt;br&gt;&#xA;स एवमुक्तोऽश्विभ्यां लब्धचक्षुरुपाध्यायसकाशमागम्याभ्यवादयत् ॥&#x9;074A&lt;br&gt;&#xA;आचचक्षे च स चास्य प्रीतिमान्बभूव ॥&#x9;075A&lt;br&gt;&#xA;आह चैनं यथाऽश्विनावाहतुस्तथा त्वं श्रेयोऽवाप्स्यसीति ॥&#x9;076A&lt;br&gt;&#xA;सर्वे च ते वेदाःप्रतिभास्यन्ति सर्वाणि च धर्मशास्त्राणीति । &#x9;077A&lt;br&gt;&#xA;एषा तस्यापि परीक्षोपमन्योः ॥&#x9;077B&lt;br&gt;&#xA;अथापरः शिष्यस्तस्यैवापोदस्य धौम्यस्य बैदो नाम तमुपाध्यायः समादिदेश वत्स बैद इहास्यतां तावन्मम गृहे कञ्चित्कालं शुश्रूषुणा च भवितव्यं श्रेयस्त भविष्यतीति ॥&#x9;078A&lt;br&gt;&#xA;स तथेत्युक्त्वा गुरुकुले दीर्घकालं गुरुशुश्रूषणपरोऽवसत् । &#x9;079A&lt;br&gt;&#xA;गौरिव नित्यं गुरुणा धूर्षु नियोज्यमानः शीतोष्णक्षुत्तृष्णादुःखसहः सर्वत्राप्रतिकूलस्तस्य महतात्कालेन गुरुः परितोषं जगाम ॥&#x9;079B&lt;br&gt;&#xA;तत्परितोषाच्च श्रेयः सर्वज्ञतां चावाप । &#x9;080A&lt;br&gt;&#xA;एषा तस्यापि परीक्षा बैदस्य ॥&#x9;080B&lt;br&gt;&#xA;स उपाध्यायेनानुज्ञातः समावृत्तस्तस्माद्गुरुकुलवासाद्गृहाश्रमं प्रत्यपद्यत । &#x9;081A&lt;br&gt;&#xA;तस्यापि स्वगृहे वसतस्त्रयः शिष्या बभूवुः स शिष्यान्न किञ्चिदुवाच कर्म वा क्रियतां गुरुशुश्रूषा वेति ।&#x9;081B&lt;br&gt;&#xA;दुःखाभिज्ञो हि गुरुकुलवासस्य शिष्यान्परिक्लेशेन योजयितुं नेयेष ॥&#x9;081C&lt;br&gt;&#xA;अथ कस्मिंश्चित्काले बैदं ब्राह्मणं जनमेजयः पौष्यश्च क्षत्रियावुपेत्योपाध्यायं वरयाञ्चक्रतुः ॥&#x9;082A&lt;br&gt;&#xA;स कदाचिद्याज्यकार्येणाभिप्रस्थित उत्तङ्कनामानं शिष्यं नियोजयामास ॥&#x9;083A&lt;br&gt;&#xA;भो यत्किञ्चिदस्मद्गृहे परिहीयते तदिच्छाम्यहमपरिहीयमानं भवता क्रियमाणमिति स एवं प्रतिसन्दिश्योत्तङ्कं बैदः प्रवासं जगाम ॥&#x9;084A&lt;br&gt;&#xA;अथोत्तङ्कः शुश्रूषुर्गुरुनियोगमनुतिष्ठमानो गुरुकुले वसति स्म ।&#x9;085A&lt;br&gt;&#xA;स तत्र वसमान उपाध्यायस्त्रीभिः सहिताभिराहूयोक्तः ॥&#x9;085B&lt;br&gt;&#xA;उपाध्यायानी ते ऋतुमती उपाध्यायश्च प्रोषितोऽस्या यथाऽयमृतुर्वन्ध्यो न भवति तथा क्रियतामेषा विषीदतीति ॥&#x9;086A&lt;br&gt;&#xA;एवमुक्तस्ताः स्त्रियः प्रत्युवाच । &#x9;087A&lt;br&gt;&#xA;न मया स्त्रीणां वचनादिदमकार्यं करणीयम् ।&#x9;087B&lt;br&gt;&#xA;न ह्यहमुपाध्यायेन सन्दिष्टोऽकार्यमपि त्वया कार्यमिति ॥&#x9;087C&lt;br&gt;&#xA;तस्य पुनरुपाध्यायः कालान्तरेण गृहमाजगाम तस्मात्प्रवासात् ।&#x9;088A&lt;br&gt;&#xA;स तु तद्वृत्तं तस्याशेषमुपलभ्य प्रीतिमानभूत् ॥&#x9;088B&lt;br&gt;&#xA;उवाच चैनं वत्सोत्तङ्कं किं ते प्रियं करवाणीति ।&#x9;089A&lt;br&gt;&#xA;धर्मतो हि शुश्रूषितोऽस्मि भवता तेन प्रीतिः परस्परेण नौ संवृद्धा तदनुजाने भवन्तं सर्वानेव कामानवाप्स्यसि गम्यतामिति ॥&#x9;089B&lt;br&gt;&#xA;स एवमुक्तः प्रत्युवाच किं ते प्रियं करवाणीति एवं ह्याहुः ॥&#x9;090A&lt;br&gt;&#xA;यश्चाधर्मेण वै ब्रूयाद्यश्चाधर्मेण पृच्छति ।&#x9;091A&lt;br&gt;&#xA;तयोरन्यतरः प्रैति विद्वेषं चाधिगच्छति ॥&#x9;091B&lt;br&gt;&#xA;सोहमनुज्ञातो भवता इच्छामीष्टं गुर्वर्थमुपहर्तुमिति ।&#x9;092A&lt;br&gt;&#xA;तेनैवमुक्त उपाध्यायः प्रत्युवाच वत्सोत्तङ्क उष्यतां तावदिति ॥&#x9;092B&lt;br&gt;&#xA;स कदाचित्तमुपाध्यायमाहोत्तङ्क आज्ञापयतु भवान्किं ते प्रियमुपाहरामि गुर्वर्थमिति ॥&#x9;093A&lt;br&gt;&#xA;तमुपाध्यायः प्रत्युवाच वत्सोत्तङ्क बहुशो मां चोदयसि गुर्वर्थमुपाहरामीति तद्गच्छैनां प्रविश्योपाध्यायानीं पृच्छ किमुपाहरामीति एषा यद्ब्रवीति तदुपाहरस्वेति ॥&#x9;094A&lt;br&gt;&#xA;स एवमुक्त उपाध्यायेनोपाध्यायानीमपृच्छद्भवत्युपाध्यायेनास्म्यनुज्ञातो गृहं गन्तुमिच्छामीष्टं ते गुर्वर्थमुपहृत्यानृणो गन्तुं तदाज्ञापयतु भवती किमुपाहरामि गुर्वर्थमिति ॥&#x9;095A&lt;br&gt;&#xA;सैवमुक्तोपाध्यायानी तमुत्तङ्कं प्रत्युवाच गच्छ पौष्यं प्रति राजानं कुण्डले भिक्षितुं तस्य क्षत्रियया पिनद्धे ॥&#x9;096A&lt;br&gt;&#xA;आनयस्वेतश्चतुर्थेऽहनि पुण्यकर्म भविता ताभ्यामाबद्धाभ्यां शोभमाना ब्राह्मणान्परिवेष्टुमिच्छामि ।&#x9;097A&lt;br&gt;&#xA;तत्सम्पादयस्व एवं हि कुर्वतः श्रेयो भविताऽन्यथा कुतः श्रेय इति ॥&#x9;097B&lt;br&gt;&#xA;स एवमुक्तस्तयोपाध्यायान्या प्रातिष्ठतोत्तङ्कः स पथि गच्छन्नपश्यदृषभमतिप्रमाणं तमधिरूढं च पुरुषमतिप्रमाणमेव स पुरुष उत्तङ्कमभ्यभाषत ॥&#x9;098A&lt;br&gt;&#xA;भो उत्तङ्कैतत्पुरीषमस्य ऋषभस्य भक्षयस्वेति स एवमुक्तो नैच्छत् ॥&#x9;099A&lt;br&gt;&#xA;तमाह पुरुषो भूयो भक्षयस्वोत्तङ्क मा विचारयोपाध्यायेनापि ते भक्षितं पूर्वमिति॥&#x9;100A&lt;br&gt;&#xA;स एवमुक्तो बाढमित्युक्त्वा तदा तद्वृषभस्य मूत्रं पुरीषं च भक्षयित्वोत्तङ्कः सम्भ्रमादुत्थित एवापोऽनुस्पृश्य प्रतस्थे ॥&#x9;101A&lt;br&gt;&#xA;यत्र स क्षत्रियः पौष्यस्तमुपेत्यासीनमपश्यदुत्तङ्कः ।&#x9;102A&lt;br&gt;&#xA;स उत्तङ्कस्तमुपेत्याशीर्भिरभिनन्द्योवाच ॥&#x9;102B&lt;br&gt;&#xA;अर्थी भवन्तमुपागतोऽस्मीति स एनमभिवाद्योवाच ।&#x9;103A&lt;br&gt;&#xA;भगवन्पौष्यः खल्वहं किं करवाणीति ॥&#x9;103B&lt;br&gt;&#xA;स तमुवाच गुर्वर्थं कुण्डलयोरर्थेनाभ्यागतोऽस्मि ।&#x9;104A&lt;br&gt;&#xA;ये वै ते क्षत्रिया पिनद्धे कुण्डले ते भवान्दातुमर्हतीति ॥&#x9;104B&lt;br&gt;&#xA;तं प्रत्युवाच पौष्यः प्रविश्यान्तःपुरं क्षत्रिया याच्यतामिति ।&#x9;105A&lt;br&gt;&#xA;स तेनैवमुक्तः प्रविश्यान्तःपुरं क्षत्रियां नापश्यत् ॥&#x9;105B&lt;br&gt;&#xA;स पौष्यं पुनरुवाच न युक्तं भवताऽहमनृतेनोपचरितुं न हि तेऽन्तःपुरे क्षत्रिया सन्निहिता नैनां पश्यामि ॥&#x9;106A&lt;br&gt;&#xA;स एवमुक्तः पौष्यः क्षणमात्रं विमृश्योत्तङ्कं प्रत्युवाच ।&#x9;107A&lt;br&gt;&#xA;नियतं भवानुच्छिष्टः स्मर तावन्न हि सा क्षत्रिया उच्छिष्टेनाशुचिना शक्या द्रष्टुं पतिव्रतात्वात्सैषा नाशुचेर्दर्शनमुपैतीति ॥&#x9;107B&lt;br&gt;&#xA;अथैवमुक्त उत्तङ्कः स्मृत्वोवाचास्ति खलु मया तु भक्षितं नोपस्पृष्टमागच्छतेति ।&#x9;108A&lt;br&gt;&#xA;तं पौष्यः प्रत्युवाच एष ते व्यतिक्रमो नोत्थितेनोपस्पृष्टं भवति शीघ्रमागच्छतेति ॥&#x9;108B&lt;br&gt;&#xA;अथोत्तङ्कस्तं तथेत्युक्त्वा प्राङ्मुख उपावेश्य सुप्रक्षालितपाणिपादवदनो निःशब्दाभिरफेनाभिरनुष्णाभिर्हृद्गताभिरद्भिस्त्रिः पीत्वा द्विः परिमृज्य खान्यद्भिरुपस्पृश्य चान्तःपुरं प्रविवेश ॥&#x9;109A&lt;br&gt;&#xA;ततस्तां क्षत्रियामपश्यत्सा च दृष्ट्वैवोत्तङ्कं प्रत्युत्थायाभिवाद्योवाच स्वागतं ते भगवन्नाज्ञापय किं करवाणीति ॥&#x9;110A&lt;br&gt;&#xA;स तामुवाचैते कुण्डले गुर्वर्थं मे भिक्षिते दातुमर्हसीति ।&#x9;111A&lt;br&gt;&#xA;सा प्रीता तेन तस्य सद्भावेन पात्रमयमनतिक्रमणीयश्चेति मत्वा ते कुण्डले अवमुच्यास्मै प्रायच्छदाह चैनमेते कुण्डले तक्षको नागराजः सुभृशं प्रार्थयत्यप्रमत्तो नेतुमर्हसीति ॥&#x9;111A&lt;br&gt;&#xA;स एवमुक्तस्तां क्षत्रियां प्रत्युवाच भवती सुनिर्वृता भवतु ।&#x9;112A&lt;br&gt;&#xA;न मां शक्तस्तक्षको नागराजो धर्षयितुमिति ॥&#x9;112B&lt;br&gt;&#xA;स एवमुक्त्वा तां क्षत्रियामामन्त्र्य पौष्यसकाशमागच्छत् ।&#x9;113A&lt;br&gt;&#xA;आह चैनं भोः पौष्य प्रीतोऽस्मीति तमुत्तङ्कं पौष्यः प्रत्युवाच ॥&#x9;113B&lt;br&gt;&#xA;भगवंश्चिरेण पात्रमासाद्यते भवाश्च गुणवानतिथिस्तदिच्छे श्राद्धं कर्तुं क्रियतां क्षण इति ॥&#x9;114A&lt;br&gt;&#xA;तमुत्तङ्कः प्रत्युवाच कृतक्षण एवास्मि शीघ्रमिच्छामि यथोपपन्नमन्नमुपस्कृतं भवतेति स तथेत्युक्त्वा यथोपपन्नेनान्नेनैनं भोजयामास ॥&#x9;115A&lt;br&gt;&#xA;अथोत्तङ्कः सकेशं शीतमन्नं दृष्ट्वा अशुच्येतदिति मत्वा तं पौष्यमुवाच ।&#x9;116A&lt;br&gt;&#xA;यस्मान्मे अशुच्यन्नं ददासि तस्मादन्धो भविष्यसीति ॥&#x9;116B&lt;br&gt;&#xA;तं पौष्यः प्रत्युवाच ।&#x9;117A&lt;br&gt;&#xA;यस्मात्त्वमदुष्टमन्नन्दूषयसि तस्मादनपत्यो भविष्यसीति तमुत्तङ्कः प्रत्युवाच ॥&#x9;117B&lt;br&gt;&#xA;न युक्तं भवताऽन्नमशुचि दत्त्वा प्रतिशापं दातुं तस्मादन्नमेव प्रत्यक्षीकुरु ।&#x9;118A&lt;br&gt;&#xA;ततः पौष्यस्तदन्नमशुचि दृष्ट्वा तस्याशुचिभावमपरोक्षयामास ॥&#x9;118B&lt;br&gt;&#xA;अथ तदन्नं मुक्तकेश्या स्त्रियोपहृतमनुष्णं सकेशं चाशुच्येतदिति मत्वा तमृषिमुत्तङ्कं प्रसादयामास ॥&#x9;119A&lt;br&gt;&#xA;भगवन्नेतदज्ञानादन्नं सकेशमुपाहृतं शीतं च ।&#x9;120A&lt;br&gt;&#xA;तत्क्षामये भवन्तं न भवेयमन्ध इति ।&#x9;120B&lt;br&gt;&#xA;तमुत्तङ्कः प्रत्युवाच ॥&#x9;120C&lt;br&gt;&#xA;न मृषा ब्रवीमि भूत्वा त्वमन्धो नचिरादनन्धो भविष्यसीति ।&#x9;121A&lt;br&gt;&#xA;ममापि शापो भवता दत्तो न भवेदिति ॥&#x9;121B&lt;br&gt;&#xA;तं पौष्यः प्रत्युवाच न चाहं शक्तः शापं प्रत्यादातुं न हि मे मन्युरद्याप्युपशमं गच्छति किं चैतद्भवता न ज्ञायते। यथा ॥&#x9;122A&lt;br&gt;&#xA;नवनीतं हृदयं ब्राह्मणस्य वाचि क्षुरो निहितस्तीक्ष्णधारः ।&#x9;123a&lt;br&gt;&#xA;तदुभयमेतद्विपरीतं क्षत्रियस्य वाङ्गवनीतं हृदयं तीक्ष्णधारम् ॥ इति ॥&#x9;123c&lt;br&gt;&#xA;तदेवङ्गते न शक्तोऽहं तीक्ष्णहृदयत्वात्तं शापमन्यथाकर्तुं गम्यतामिति ।&#x9;124A&lt;br&gt;&#xA;तमुत्तङ्कः प्रत्युवाच ॥&#x9;124B&lt;br&gt;&#xA;भवताऽहमन्नस्याशुचिभावमालक्ष्य प्रत्यनुनीतः । &#x9;125A&lt;br&gt;&#xA;प्राक् च तेऽभिहितं यस्माददुष्टमन्नं दूषयसि तस्मादनपत्यो भविष्यसीति ।&#x9;125B&lt;br&gt;&#xA;दुष्टे चान्ने नैष मम शापो भविष्यतीति ॥&#x9;125C&lt;br&gt;&#xA;साधयामस्तावदित्युक्त्वा प्रातिष्ठतोत्तङ्कस्ते कुण्डले गृहीत्वा ।&#x9;126A&lt;br&gt;&#xA;सोऽपश्यदथ पथि नग्नं क्षपणकमागच्छन्तं मुहुर्मुहुर्दृश्यमानमदृश्यमानं च ॥&#x9;126B&lt;br&gt;&#xA;अथोत्तङ्कस्ते कुण्डले सन्न्यस्य भूमावुदकार्थं प्रचक्रमे ।&#x9;127A&lt;br&gt;&#xA;एतस्मिन्नन्तरे स क्षपणकस्त्वरमाण उपसृत्य ते कुण्डले गृहीत्वा प्राद्रवत् ॥&#x9;127B&lt;br&gt;&#xA;तमुत्तङ्कोऽभिसृत्य कृतोदककार्यः शुचिः प्रयतो नमो देवेभ्यो गुरुभ्यश्च कृत्वा महता जवेन तमन्वयात् ॥&#x9;128A&lt;br&gt;&#xA;तस्य तक्षको दृढमासन्नः सतं जग्राह ।&#x9;129A&lt;br&gt;&#xA;गृहीतमात्रः स तद्रूपं विहाय तक्षकस्वरूपं कृत्वा सहसा धरण्यां विवृतं महाबिलं प्रविवेश ॥&#x9;129B&lt;br&gt;&#xA;प्रविश्य च नागलोकं स्वभवनमगच्छत् ।&#x9;130A&lt;br&gt;&#xA;अथोत्तङ्कस्तस्याः क्षत्रियाया वचः स्मृत्वा तं तक्षकमन्वगच्छत् ॥&#x9;130B&lt;br&gt;&#xA;स तद्बिलं दण्डकाष्ठेन चखान न चाशकत् । &#x9;131A&lt;br&gt;&#xA;तं क्लिश्यमानमिन्द्रोऽपश्यत्स वज्रं प्रेषयामास ।&#x9;131B&lt;br&gt;&#xA;गच्छास्य ब्राह्मणस्य साहाय्यं कुरुष्वेति ॥&#x9;131C&lt;br&gt;&#xA;अथ वज्रं दण्डकाष्ठमनुप्रविश्य तद्बिलमदारयत् ॥&#x9;132A&lt;br&gt;&#xA;तमुत्तङ्कोऽनुविवेश तेनैव बिलेन प्रविश्य च तं नागलोकमपर्यन्तमनेकविधप्रासादहर्म्यवलभीनिर्यूहशतसङ्कुलमुच्चावचक्रीडाश्चर्यस्थानावकीर्णमपश्यत् ॥&#x9;133A&lt;br&gt;&#xA;स तत्र नागांस्तानस्तुवदेभिः श्लोकैः । &#x9;134a&lt;br&gt;&#xA;य ऐरावतराजानः सर्पाः समितिशोभनाः ।&#x9;134c&lt;br&gt;&#xA;क्षरन्त इव जीमूताः सविद्युत्पवनेरिताः ॥&#x9;134e&lt;br&gt;&#xA;सुरूपा बहुरूपाश्च तथा कल्माषकुण्डलाः ।&#x9;135a&lt;br&gt;&#xA;आदित्यवन्नाकपृष्ठे रेजुरैरावतोद्भवाः ॥&#x9;135c&lt;br&gt;&#xA;बहूनि नागवेश्मानि गङ्गायास्तीर उत्तरे ।&#x9;136a&lt;br&gt;&#xA;तत्रस्थानपि संस्तौमि महतः पन्नगानहम् ॥&#x9;136c&lt;br&gt;&#xA;इच्छेत्कोऽर्कांशुसेनायां चर्तुमैरावतं विना ।&#x9;137a&lt;br&gt;&#xA;शतान्यशीतिरष्टौ च सहस्राणि च विंशतिः ॥&#x9;137c&lt;br&gt;&#xA;सर्पाणां प्रग्रहा यान्ति धृतराष्ट्रो यदैजति ।&#x9;138a&lt;br&gt;&#xA;ये चैनमुपसर्पन्ति ये च दूरपथं गताः ॥&#x9;138c&lt;br&gt;&#xA;अहमैरावतज्येष्ठभ्रातृभ्योऽकरवं नमः ।&#x9;139a&lt;br&gt;&#xA;यस्य वासः कुरुक्षेत्रे खाण्डवे चाभवत्पुरा ॥&#x9;139c&lt;br&gt;&#xA;तं नागराजमस्तौषं कुण्डलार्थाय तक्षकम् ।&#x9;140a&lt;br&gt;&#xA;तक्षकश्चाश्वसेनश्च नित्यं सहचरावुभौ ॥&#x9;140c&lt;br&gt;&#xA;कुरुक्षेत्रं च वसतां नदीमिक्षुमतीमनु ।&#x9;141a&lt;br&gt;&#xA;जघन्यजस्तक्षकस्य श्रुतसेनेति यः सुतः ॥&#x9;141c&lt;br&gt;&#xA;अवसद्यो महद्द्युम्नि प्रार्थयन्नागमुख्यताम् ।&#x9;142a&lt;br&gt;&#xA;करवाणि सदा चाहं नमस्तस्मै महात्मने ॥&#x9;142c&lt;br&gt;&#xA;सौतिरुवाच ।&#x9;143&lt;br&gt;&#xA;एवं स्तुत्वा स विप्रर्षिरुत्तङ्को भुजगोत्तमान् ।&#x9;143a&lt;br&gt;&#xA;नैव ते कुण्डले लेभे ततश्चिन्तामुपागमत् ॥&#x9;143c&lt;br&gt;&#xA;एवं स्तुवन्नपि नागान्यदा ते कुण्डले नालभत्तदाऽपश्यत्स्त्रियौ तन्त्रे अधिरोप्य सुवेमे पटं वयन्त्यौ ।&#x9;144A&lt;br&gt;&#xA;तस्मिंस्तन्त्रे कृष्णाः सिताश्च तन्तवश्चक्रं चापश्यद्द्वादशारं षड्भिः कुमारैः परिवर्त्यमानं पुरुषं चापश्यदश्वं च दर्शनीयम् ॥&#x9;144B&lt;br&gt;&#xA;स तान्सर्वांस्तुष्टाव एभिर्मन्त्रवादश्लोकैः ॥&#x9;145A&lt;br&gt;&#xA;त्रीण्यर्पितान्यत्र शतानि मध्येषष्टिश्च नित्यं चरति ध्रुवेऽस्मिन् ।&#x9;146a&lt;br&gt;&#xA;चक्रे चतुर्विंशतिपर्वयोगेषड्वै कुमाराः परिवर्तयन्ति ॥&#x9;146c&lt;br&gt;&#xA;तन्त्रं चेदं विश्वरूपे युवत्यौवयतस्तन्तून्सततं वर्तयन्त्यौ ।&#x9;147a&lt;br&gt;&#xA;कृष्णान्सितांश्चैव विवर्तयन्त्यौ भूतान्यजस्रं भुवनानि चैव ॥&#x9;147c&lt;br&gt;&#xA;वज्रस्य भर्ता भुवनस्य गोप्ता वृत्रस्य हन्ता नमुचेर्निहन्ता ।&#x9;148a&lt;br&gt;&#xA;कृष्णे वसानो वसने महात्मा सत्यानृते यो विविनक्ति लोके ॥&#x9;148c&lt;br&gt;&#xA;यो वाजिनं गर्भमपां पुराणं वैश्वानरं वाहनमभ्युपैति ।&#x9;149a&lt;br&gt;&#xA;नमोऽस्तु तस्मै जगदीश्वरायलोकत्रयेशाय पुरन्दराय ॥&#x9;149c&lt;br&gt;&#xA;ततः स एनं पुरुषः प्राह प्रीतोऽस्मि तेऽहमनेन स्तोत्रेण किं ते प्रियं करवाणीति ।&#x9;150A&lt;br&gt;&#xA;स तमुवाच नागा मे वशमीयुरिति ॥&#x9;150B&lt;br&gt;&#xA;स चैनं पुरुषः पुनरुवाच एतमश्वमपाने धमस्वेति ॥&#x9;151A&lt;br&gt;&#xA;ततोऽश्वस्यापानमधमत्ततोऽश्वाद्धम्यमानात्सर्वस्रोतोभ्यः पावकार्चिषः सधूमा निष्पेतुः ॥&#x9;152A&lt;br&gt;&#xA;ताभिर्नागलोक उपधूपितेऽथ सम्भ्रान्तस्तक्षकोऽग्नेस्तेजोभयाद्विषण्णः कुण्डले गृहीत्वा सहसा भवनान्निष्क्रम्योत्तङ्कमुवाच ॥&#x9;153A&lt;br&gt;&#xA;इमे कुण्डले गृह्णातु भवानिति ।&#x9;154A&lt;br&gt;&#xA;स ते प्रतिजग्राहोत्तङ्कः प्रतिगृह्य च कुण्डलेऽचिन्तयत् ॥&#x9;154B&lt;br&gt;&#xA;अद्य तत्पुण्यकमुपाध्यायान्या दूरं चाहमभ्यागतः स कथं सम्भावयेयमिति ॥&#x9;155A&lt;br&gt;&#xA;तत एनं चिन्तयानमेव स पुरुष उवाच ।&#x9;156A&lt;br&gt;&#xA;उत्तङ्क एनमेवाश्वमधिरोह त्वां क्षणेनैवोपाध्यायकुलं प्रापयिष्यतीति ॥&#x9;156B&lt;br&gt;&#xA;स तथेन्युक्त्वा तमश्वमधिरुह्य प्रत्याजगामोपाध्यायकुलं ।&#x9;157A&lt;br&gt;&#xA;उपाध्यायानी च स्नाता केशानावापयन्त्युपविष्टोत्तङ्को नागच्छतीति शापायास्य मनो दधे ॥&#x9;157B&lt;br&gt;&#xA;अथैतस्मिन्नन्तरे स उत्तङ्कः प्रविश्य उपाध्यायकुलं उपाध्यायानीमभ्यवादयत्ते चास्यै कुण्डले प्रायच्छत्सा चैनं प्रत्युवाच ॥&#x9;158A&lt;br&gt;&#xA;उत्तङ्क देशे कालेऽभ्यागतः स्वागतं ते वत्स &#39;इदानीं यद्यनागतोसि कोपितया मया शप्तो भविष्यसि&#39; श्रेयस्तवोपस्थितं सिद्धिमाप्नुहीति ॥&#x9;159A&lt;br&gt;&#xA;अथोत्तङ्क उपाध्यायमभ्यवादयत् ।&#x9;160A&lt;br&gt;&#xA;तमुपाध्यायः प्रत्युवाच वत्सोत्तङ्क स्वागतं ते किं चिरं कृतमिति ॥&#x9;160B&lt;br&gt;&#xA;तमुत्तङ्क उपाध्यायं प्रत्युवाच ।&#x9;161A&lt;br&gt;&#xA;भोस्तक्षकेण मे नागराजेन विघ्नः कृतोऽस्मिन्कर्मणि तेनास्मि नागलोकं गतः ॥&#x9;161B&lt;br&gt;&#xA;तत्र च मया दृष्टे स्त्रियौ तन्त्रेऽधिरोप्य पटं वयन्त्यौ तस्मिंश्च कृष्णाः सिताश्च तन्तवः ।&#x9;162A&lt;br&gt;&#xA;किं तत् ॥&#x9;&lt;br&gt;&#xA;तत्र च मया चक्रं दृष्टं द्वादशारं षट्चैनं कुमाराः परिवर्तयन्ति तदपि किं । &#x9;163A&lt;br&gt;&#xA;पुरुषश्चापि मया दृष्टः स चापि कः।&#x9;163B&lt;br&gt;&#xA;अश्वश्चातिप्रमाणो दृष्टः स चापि कः ॥&#x9;163C&lt;br&gt;&#xA;पथि गच्छता च मया ऋषभो दृष्टस्तं च पुरुषोऽधिरूढस्तेनास्मि सोपचारमुक्त उत्तङ्कास्य ऋषभस्य पुरीषं भक्षय उपाध्यायेनापि ते भक्षितमिति ॥&#x9;164A&lt;br&gt;&#xA;ततस्तस्य वचनान्मया तदृषभस्य पुरीषमुपयुक्तं स चापि कः ।&#x9;165A&lt;br&gt;&#xA;तदेतद्भवतोपदिष्टमिच्छेयं श्रोतुं किं तदिति ।&#x9;165B&lt;br&gt;&#xA;स तेनैवमुक्त उपाध्यायः प्रत्युवाच ॥&#x9;165C&lt;br&gt;&#xA;ये ते स्त्रियौ धाता विधाता च ये च ते कृष्णाः सितास्तन्तवस्ते रात्र्यहनी ।&#x9;166A&lt;br&gt;&#xA;यदपि तच्चक्रं द्वादशारं षट्कुमाराः परिवर्तयन्ति तेपि षड्ऋतवः द्वादशारा द्वादश मासाः संवत्सरश्चक्रम् ॥&#x9;166B&lt;br&gt;&#xA;यः पुरुषःस पर्जन्यः योऽश्वः सोऽग्निः य ऋषभस्त्वया पथि गच्छता दृष्टः स ऐरावतो नागराट् ॥&#x9;167A&lt;br&gt;&#xA;यश्चैनमधिरूढः पुरुषः स चेन्द्रः यदपि ते भक्षितं तस्य ऋषभस्य पुरीषं तदमृतं तेन खल्वसि तस्मिन्नागभवने न व्यापन्नस्त्वम् ॥&#x9;168A&lt;br&gt;&#xA;स हि भगवानिन्द्रो मम सखा त्वदनुक्रोशादिममनुग्रहं कृतवान् ।&#x9;169A&lt;br&gt;&#xA;तस्मात्कुण्डले गृहीत्वा पुनरागतोऽसि ॥&#x9;169B&lt;br&gt;&#xA;तत्सौम्य गम्यतामनुजाने भवन्तं श्रेयोऽवाप्स्यसीति ।&#x9;170A&lt;br&gt;&#xA;स उपाध्यायेनानुज्ञातो भगवानुत्तङ्कः क्रुद्धस्तक्षकं प्रतिचिकीर्षमाणो हास्तिनपुरं प्रतस्थे ॥&#x9;170B&lt;br&gt;&#xA;स हास्तिनपुरं प्राप्य नचिराद्विप्रसत्तमः ।&#x9;171a&lt;br&gt;&#xA;समागच्छत राजानमुत्तङ्को जनमेजयम् ॥&#x9;171c&lt;br&gt;&#xA;पुरा तक्षशिलासंस्थं निवृत्तमपराजितम् ।&#x9;172a&lt;br&gt;&#xA;सम्यग्विजयिनं दृष्ट्वा समन्तान्मन्त्रिभिर्वृतम् ॥&#x9;172c&lt;br&gt;&#xA;तस्मै जयाशिषः पूर्वं यथान्यायं प्रयुज्य सः ।&#x9;173a&lt;br&gt;&#xA;उवाचैनं वचः काले शब्दसम्पन्नया गिरा ॥&#x9;173c&lt;br&gt;&#xA;उत्तङ्क उवाच ।&#x9;174&lt;br&gt;&#xA;अन्यस्मिन्करणीये तु कार्ये पार्थिवसत्तम ।&#x9;174a&lt;br&gt;&#xA;वाल्यादिवान्यदेव त्वं कुरुषे नृपसत्तम ॥&#x9;174c&lt;br&gt;&#xA;सौतिरुवाच ।&#x9;175&lt;br&gt;&#xA;एवमुक्तस्तु विप्रेण स राजा जनमेजयः ।&#x9;176a&lt;br&gt;&#xA;अर्चयित्वा यथान्यायं प्रत्युवाच द्विजोत्तमम् ॥&#x9;176c&lt;br&gt;&#xA;जनमेजय उवाच ।&#x9;177&lt;br&gt;&#xA;आसां प्रजानां परिपालनेनस्वं क्षत्रधर्मं परिपालयामि ।&#x9;177a&lt;br&gt;&#xA;प्रव्रूहि मे किं करणीयमद्ययेनासि कार्येण समागतस्त्वम् ॥&#x9;177c&lt;br&gt;&#xA;सौतिरुवाच ।&#x9;178&lt;br&gt;&#xA;स एवमुक्तस्तु नृपोत्तमेनद्विजोत्तमः पुण्यकृतां वरिष्ठः ।&#x9;178a&lt;br&gt;&#xA;उवाच राजानमदीनसत्वंस्वमेव कार्यं नृपते कुरुष्व ॥&#x9;178c&lt;br&gt;&#xA;उत्तङ्क उवाच ।&#x9;179&lt;br&gt;&#xA;तक्षकेण महीन्द्रेन्द्र येन ते हिंसितः पिता ।&#x9;179a&lt;br&gt;&#xA;तस्मै प्रतिकुरुष्व त्वं पन्नगाय दुरात्मने ॥&#x9;179c&lt;br&gt;&#xA;कार्यकालं हि मन्येऽहं विधिदृष्टस्य कर्मणः ।&#x9;180a&lt;br&gt;&#xA;तद्गच्छापचितिं राजन्पितुस्तस्य महात्मनः ॥&#x9;180c&lt;br&gt;&#xA;तेन ह्यनपराधी स दष्टो दुष्टान्तरात्मना ।&#x9;181a&lt;br&gt;&#xA;पञ्चत्वमगमद्राजा वज्राहत इव द्रुमः ॥&#x9;181c&lt;br&gt;&#xA;बलदर्पसमुत्सिक्तस्तक्षकः पन्नगाधमः ।&#x9;182a&lt;br&gt;&#xA;अकार्यं कृतवान्पापो योऽदशत्पितरं तव ॥&#x9;182c&lt;br&gt;&#xA;राजर्षिवंशगोप्तारममरप्रतिमं नृपम् ।&#x9;183a&lt;br&gt;&#xA;यियासुं काश्यपं चैव न्यवर्तयत पापकृत् ॥&#x9;183c&lt;br&gt;&#xA;होतुमर्हसि तं पापं ज्वलिते हव्यवाहने ।&#x9;184a&lt;br&gt;&#xA;सर्पसत्रे महाराज त्वरितं तद्विधीयताम् ॥&#x9;184c&lt;br&gt;&#xA;एवं पितुश्चापचितिं कृतवांस्त्वं भविष्यसि ।&#x9;185a&lt;br&gt;&#xA;मम प्रियं च सुमहत्कृतं राजन् भविष्यति ॥&#x9;185c&lt;br&gt;&#xA;कर्मणः पृथिवीपाल मम येन दुरात्मना ।&#x9;186a&lt;br&gt;&#xA;विघ्नः कृतो महाराज गुर्वर्थं चरतोऽनघ ॥&#x9;186c&lt;br&gt;&#xA;सौतिरुवाच ।&#x9;187&lt;br&gt;&#xA;एतच्छ्रुत्वा तु नृपतिस्तक्षकाय चुकोप ह ।&#x9;187a&lt;br&gt;&#xA;उत्तङ्कवाक्यहविषा दीप्तोऽग्निर्हविषा यथा ॥&#x9;187c&lt;br&gt;&#xA;अपृच्छत्स तदा राजा मन्त्रिणः स्वान्सुदुःखितः ।&#x9;188a&lt;br&gt;&#xA;उत्तङ्कस्यैव सान्निध्ये पितुः स्वर्गगतिं प्रति ॥&#x9;188c&lt;br&gt;&#xA;तदैव हि स राजेन्द्रो दुःखशोकाप्लुतोऽभवत् ।&#x9;189a&lt;br&gt;&#xA;यदैव वृत्तं पितरमुत्तङ्कादशृणोत्तदा ॥&#x9;189c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/004/</guid>
      <description>&lt;p&gt;अध्यायः 004&lt;/p&gt;&#xA;&lt;p&gt;(अथ पौलोमपर्व ॥ 4 ॥)&lt;/p&gt;&#xA;&lt;p&gt;सौतिशौनकसंवादमुखेन कथोपोद्धातः ॥ 1 ॥&lt;/p&gt;&#xA;&lt;p&gt;रोमहर्षणपुत्र उग्रश्रवाः सौतिः पौराणिको नैमिशारण्ये शौनकस्य कुलपतेर्द्वादशवार्षिके सत्रे ऋषीनभ्यागतानुपतस्थे ॥&#x9;001A&lt;br&gt;&#xA;पौराणिकः पुराणे कृतश्रमः स कृताञ्जलिस्तानुवाच ।&#x9;002A&lt;br&gt;&#xA;मयोत्तङ्कस्य चरितमशेषमुक्तं जनमेजयस्य सार्पसत्रे निमित्तान्तरमिदमपि ।&#39;&#x9;002B&lt;br&gt;&#xA;किं भवन्तः श्रोतुमिच्छन्ति किमहं ब्रवाणीति ॥&#x9;002C&lt;br&gt;&#xA;तमृषय ऊचुः ।&#x9;003&lt;br&gt;&#xA;परं रौमहर्षणे प्रवक्ष्यामस्त्वां नः प्रतिवक्ष्यसि वचः शुश्रूषतां कथायोगं नः कथायोगे ॥&#x9;003A&lt;br&gt;&#xA;तत्र भगवान् कुलपतिस्तु शौनकोऽग्निशरणमध्यास्ते । &#x9;004A&lt;br&gt;&#xA;दीर्घसत्रत्वात्सर्वाः कथाः श्रोतुं कालोस्ति ॥&#39;&#x9;004B&lt;br&gt;&#xA;यौऽसौ दिव्याः कथा वेद देवतासुरसंश्रिताः ।&#x9;005a&lt;br&gt;&#xA;मनुष्योरगगन्धर्वकथा वेद च सर्वशः ॥&#x9;005c&lt;br&gt;&#xA;स चाप्यस्मिन्मशे सौते विद्वान्कुलपतिर्दिवजः ।&#x9;006a&lt;br&gt;&#xA;दक्षो धृतव्रतो धीमाञ्शास्त्रे चारण्यके गुरुः ॥&#x9;006c&lt;br&gt;&#xA;सत्यवादी शमपरस्तपस्वी नियतव्रतः ।&#x9;007a&lt;br&gt;&#xA;सर्वेषामेव नो मान्यः स तावत्प्रतिपाल्यताम् ॥&#x9;007c&lt;br&gt;&#xA;तस्मिन्नध्यासति गुरावासनं परमार्चितम् ।&#x9;008a&lt;br&gt;&#xA;ततो वक्ष्यसि यत्त्वां स प्रक्ष्यति द्विजसत्तमः ॥&#x9;008c&lt;br&gt;&#xA;सौतिरुवाच ।&#x9;009&lt;br&gt;&#xA;एवमस्तु गुरौ तस्मिन्नुपविष्टे महात्मनि ।&#x9;009a&lt;br&gt;&#xA;तेन पृष्टः कथाः पुण्या वक्ष्यामि विविधाश्रयाः ॥&#x9;009c&lt;br&gt;&#xA;सोऽथ विप्रर्षभः सर्वं कृत्वा कार्यं यथाविधि ।&#x9;010a&lt;br&gt;&#xA;देवान्वाग्भिः पितॄनद्भिस्तर्पयित्वाऽऽजगाम ह ॥&#x9;010c&lt;br&gt;&#xA;यत्र ब्रह्मर्षयः सिद्धाः सुखासीना धृतव्रताः ।&#x9;011a&lt;br&gt;&#xA;यज्ञायतनमाश्रित्य सूतपुत्रपुरस्पराः ॥&#x9;011c&lt;br&gt;&#xA;ऋत्विक्ष्वथ सदस्येषु स वै गृहपतिस्तदा ।&#x9;012a&lt;br&gt;&#xA;उपविष्टेषूपविष्टः शौनकोऽथाब्रवीदिदम् ॥ ॥&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/005/</guid>
      <description>&lt;p&gt;अध्यायः 04005&lt;/p&gt;&#xA;&lt;p&gt;*भृगुवंशकथनम् ॥ 1 ॥ पौलोमोपाख्यानम् ॥ 2 ॥ पुलोमापहारः ॥ 3 ॥ पुलोमाग्निसंवादः ॥ 4॥&lt;/p&gt;&#xA;&lt;p&gt;शौनक उवाच ।&#xA;पुराणमखिलं तात पिता तेऽधीतवान्पुरा ।&#x9;001a&lt;br&gt;&#xA;भारताध्ययनं सर्वं कृष्णद्वैपायनात्तदा ।&#39;&#x9;001b&lt;br&gt;&#xA;कच्चित्त्वमपि तत्सर्वमधीषे रौमहर्षणे ॥&#x9;001c&lt;br&gt;&#xA;पुराणे हि कथा दिव्या आदिवंशाश्च धीमताम् ।&#x9;002a&lt;br&gt;&#xA;कथ्यन्ते ये पुराऽस्माभिः श्रुतपूर्वाः पितुस्तव ॥&#x9;002b&lt;br&gt;&#xA;तत्र वंशमहं पूर्वं श्रोतुमिच्छामि भार्गवम् ।&#x9;003a&lt;br&gt;&#xA;कथयस्व कथामेतां कल्याः स्मः श्रवणे तव ॥&#x9;003b&lt;br&gt;&#xA;सौतिरुवाच ।&#x9;004&lt;br&gt;&#xA;यदधीतं पुरा सम्यग्द्विजश्रेष्ठैर्महात्मभिः ।&#x9;004a&lt;br&gt;&#xA;वैशम्पायनविप्राग्र्यैस्तैश्चापि कथितं यथा ॥&#x9;004b&lt;br&gt;&#xA;यदधीतं च पित्रा मे सम्यक्चैव ततो मया ।&#x9;005a&lt;br&gt;&#xA;तावच्छृणुष्व यो देवैः सेन्द्रैः सर्षिमरुद्गणैः ॥&#x9;005b&lt;br&gt;&#xA;पूजितः प्रवरो वंशो भार्गवो भृगुनन्दन ।&#x9;006a&lt;br&gt;&#xA;इमं वंशमहं पूर्वं भार्गवं ते महामुने ॥&#x9;006b&lt;br&gt;&#xA;निगदामि यथायुक्तं पुराणाश्रयसंयुतम् ।&#x9;007a&lt;br&gt;&#xA;भृगुर्महर्षिर्भगवान्ब्रह्मणा वै स्वयम्भुवा ॥&#x9;007b&lt;br&gt;&#xA;वरुणस्य क्रतौ जातः पावकादिति नः श्रुतम् ।&#x9;008a&lt;br&gt;&#xA;भृगोः सुदयितः पुत्रश्च्यवनो नाम भार्गवः ॥&#x9;008b&lt;br&gt;&#xA;च्यवनस्य च दायादः प्रमतिर्नाम धार्मिकः ।&#x9;009a&lt;br&gt;&#xA;प्रमतेरप्यभूत्पुत्रो घृताच्यां रुरुरित्युत ॥&#x9;009b&lt;br&gt;&#xA;रुरोरपि सुतो जज्ञे शुनको वेदपारगः ।&#x9;010a&lt;br&gt;&#xA;प्रमद्वरायां धर्मात्मा तव पूर्वपितामहः ॥&#x9;010b&lt;br&gt;&#xA;तपस्वी च यशस्वी च श्रुतवान्ब्रह्मवित्तमः ।&#x9;011a&lt;br&gt;&#xA;धार्मिकः सत्यवादी च नियतो नियताशनः ॥&#x9;011b&lt;br&gt;&#xA;शौनक उवाच ।&#x9;012&lt;br&gt;&#xA;सूतपुत्र यथा तस्य भार्गवस्य महात्मनः ।&#x9;012a&lt;br&gt;&#xA;च्यवनत्वं परिख्यातं तन्ममाचक्ष्व पृच्छतः ॥&#x9;012b&lt;br&gt;&#xA;सौतिरुवाच ।&#x9;013&lt;br&gt;&#xA;भृगोः सुदयिता भार्या पुलोमेत्यभिविश्रुता ।&#x9;013a&lt;br&gt;&#xA;तस्यां समभवद्गर्भो भृगुवीर्यसमुद्भवः ॥&#x9;013b&lt;br&gt;&#xA;तस्मिन्गर्भेऽथ सम्भूते पुलोमायां भृगूद्वह ।&#x9;014a&lt;br&gt;&#xA;समये समशीलिन्यां धर्मपत्न्यां यशस्विनः ॥&#x9;014b&lt;br&gt;&#xA;अभिषेकाय निष्क्रान्ते भृगौ धर्मभृतां वरे ।&#x9;015a&lt;br&gt;&#xA;आश्रमं तस्य रक्षोऽथ पुलोमाऽभ्याजगाम ह ॥&#x9;015b&lt;br&gt;&#xA;तं प्रविश्याश्रमं दृष्ट्वा भृगोर्भार्यामनिन्दिताम् ।&#x9;016a&lt;br&gt;&#xA;हृच्छयेन समाविष्टो विचेताः समपद्यत ॥&#x9;016b&lt;br&gt;&#xA;अभ्यागतं तु तद्रक्षः पुलोमा चारुदर्शना ।&#x9;017a&lt;br&gt;&#xA;न्यमन्त्रयत वन्येन फलमूलादिना तदा ॥&#x9;017b&lt;br&gt;&#xA;तां तु रक्षस्तदा ब्रह्मन्हृच्छयेनाभिपीडितम् ।&#x9;018a&lt;br&gt;&#xA;दृष्ट्वा हृष्टमभूद्राजञ्जिहीर्षुस्तामनिन्दिताम् ॥&#x9;018b&lt;br&gt;&#xA;जातमित्यब्रवीत्कार्यं जिहीर्षुर्मुदितः शुभाम् ।&#x9;019a&lt;br&gt;&#xA;सा हि पूर्वं वृता तेन पुलोम्ना तु शुचिस्मिता ॥&#x9;019b&lt;br&gt;&#xA;तां तु प्रादात्पिता पश्चाद्भृगवे शास्त्रवत्तदा ।&#x9;020a&lt;br&gt;&#xA;तस्य तत्किल्बिषं नित्यं हृदि वर्तति भार्गव ॥&#x9;020b&lt;br&gt;&#xA;इदमन्तरमित्येवं हर्तुं चक्रे मनस्तदा ।&#x9;021a&lt;br&gt;&#xA;अथाग्निशरणेऽपश्यज्ज्वलन्तं जातवेदसम् ॥&#x9;021b&lt;br&gt;&#xA;तमपृच्छत्ततो रक्षः पावकं ज्वलितं तदा ।&#x9;022a&lt;br&gt;&#xA;शंस मे कस्य भार्येयमग्ने पृच्छे ऋतेन वै ॥&#x9;022b&lt;br&gt;&#xA;मुखं त्वमसि देवानां वद पावक पृच्छते ।&#x9;023a&lt;br&gt;&#xA;मया हीयं वृता पूर्वं भार्यार्थे वरवर्णिनी ॥&#x9;023b&lt;br&gt;&#xA;पश्चादिमां पिता प्रादाद्भृगवेऽनृतकारकः ।&#x9;024a&lt;br&gt;&#xA;सेयं यदि वरारोहा भृगोर्भार्या रहोगता ॥&#x9;024b&lt;br&gt;&#xA;तथा सत्यं समाख्याहि जिहीर्षाम्याश्रमादिमाम् ।&#x9;025a&lt;br&gt;&#xA;स मन्युस्तत्र हृदयं प्रदहन्निव तिष्ठति ॥&#x9;025b&lt;br&gt;&#xA;मत्पूर्वभार्यां यदिमां भृगुराप सुमध्यमाम् ।&#x9;026a&lt;br&gt;&#xA;असम्मतमिदं मेऽद्य हरिष्याम्याश्रमादिमाम्&#39; ॥&#x9;026b&lt;br&gt;&#xA;सौतिरुवाच ।&#x9;027&lt;br&gt;&#xA;एवं रक्षस्तमामन्त्र्य ज्वलितं जातवेदसम् ।&#x9;027a&lt;br&gt;&#xA;शङ्कमानं भृगोर्भार्यां पुनःपुनरपृच्छत ॥&#x9;027b&lt;br&gt;&#xA;त्वमग्ने सर्वभूतानामन्तश्चरसि नित्यदा ।&#x9;028a&lt;br&gt;&#xA;साक्षिवत्पुण्यपापेषु सत्यं ब्रूहि कवे वचः ॥&#x9;028b&lt;br&gt;&#xA;मत्पूर्वभार्याऽपहृता भृगुणाऽनृतकारिणा ।&#x9;029a&lt;br&gt;&#xA;सेयं यदि तथा मे त्वं सत्यमाख्यातुमर्हसि ॥&#x9;029b&lt;br&gt;&#xA;श्रुत्वा त्वत्तो भृगोर्भार्यां हरिष्याम्याश्रमादिमाम् ।&#x9;030a&lt;br&gt;&#xA;जातवेदः पश्यतस्ते वद सत्यां गिरं मम ॥&#x9;030b&lt;br&gt;&#xA;सौतिरुवाच ।&#xA;तस्यैतद्वचनं श्रुत्वा सप्तार्चिर्दुःखितोऽभवत् ।&#x9;031a&lt;br&gt;&#xA;सत्यं वदामि यदि मे शापः स्याद्ब्रह्मवित्तमात् ॥&#x9;031b&lt;br&gt;&#xA;असत्यं चेदहं ब्रूयां पतिष्ये नरकान्ध्रुवम्’।&#x9;032a&lt;br&gt;&#xA;भीतोऽनृताच्च शापाच्च भृगोरित्यब्रवीच्छनैः ॥&#x9;032b&lt;br&gt;&#xA;त्वया वृता पुलोमेयं पूर्वं दानवनन्दन ।&#x9;033a&lt;br&gt;&#xA;किं त्वियं विधिना पूर्वं मन्त्रवन्न वृता त्वया ॥&#x9;033b&lt;br&gt;&#xA;पित्रा तु भृगवे दत्ता पुलोमेयं यशस्विनी ।&#x9;034a&lt;br&gt;&#xA;ददाति न पिता तुभ्यं वरलोभान्महायशाः ॥&#x9;034b&lt;br&gt;&#xA;अथेमां वेददृष्टेन कर्मणा विधिपूर्वकम् ।&#x9;035a&lt;br&gt;&#xA;भार्यामृषिर्भृगुः प्राप मां पुरस्कृत्य दानव ॥&#x9;035b&lt;br&gt;&#xA;सेयमित्यवगच्छामि नानृतं वक्तुमुत्सहे ।&#x9;036a&lt;br&gt;&#xA;नानृतं हि सदा लोके पूज्यते दानवोत्तम ॥ ॥&#x9;036b&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/006/</guid>
      <description>&lt;p&gt;अध्यायः 04006&lt;/p&gt;&#xA;&lt;p&gt;*च्यवनोत्पत्ती रक्षोविनाशश्च ॥ 1 ॥ अग्नेर्भृगुशापः ॥ 2 ॥&#xA;सौतिरुवाच ।&#xA;अग्नेरथ वचः श्रुत्वा तद्रक्षः प्रजहार ताम् ।&#x9;001a&lt;br&gt;&#xA;ब्रह्मन्वराहरूपेण मनोमारुतरंहसा ॥&#x9;001b&lt;br&gt;&#xA;ततः स गर्भो निवसन्कुक्षौ भृगुकुलोद्वह ।&#x9;002a&lt;br&gt;&#xA;रोषान्मातुश्च्युतः कुक्षेश्च्यवनस्तेन सोऽभवत् ॥&#x9;002b&lt;br&gt;&#xA;तं दृष्ट्वा मातुरुदराच्च्युतमादित्यवर्चसम् ।&#x9;003a&lt;br&gt;&#xA;तद्रक्षो भस्मसाद्भूतं पपात परिमुच्य ताम् ॥&#x9;003b&lt;br&gt;&#xA;सा तमादाय सुश्रोणी ससार भृगुनन्दनम् ।&#x9;004a&lt;br&gt;&#xA;च्यवनं भार्गवं पुत्रं पुलोमा दुःखमूर्च्छिता ॥&#x9;004b&lt;br&gt;&#xA;तां ददर्श स्वयं ब्रह्मा सर्वलोकपितामहः ।&#x9;005a&lt;br&gt;&#xA;रुदतीं बाष्पपूर्णाक्षीं भृगोर्भार्यामनिन्दिताम् ॥&#x9;005b&lt;br&gt;&#xA;सान्त्वयामास भगवान्वधूं ब्रह्मा पितामहः ।&#x9;006a&lt;br&gt;&#xA;अश्रुबिन्दूद्भवा तस्याः प्रावर्तत महानदी ॥&#x9;006b&lt;br&gt;&#xA;आवर्तन्ती सृतिं तस्या भृगोः पत्न्यास्तपस्विनः ।&#x9;007a&lt;br&gt;&#xA;तस्या मार्गं सृतवतीं दृष्ट्वा तु सरितं तदा ॥&#x9;007b&lt;br&gt;&#xA;नाम तस्यास्तदा नद्याश्चक्रे लोकपितामहः ।&#x9;008a&lt;br&gt;&#xA;वधूसरेति भगवांश्च्यवनस्याश्रमं प्रति ॥&#x9;008b&lt;br&gt;&#xA;स एवं च्यवनो जज्ञे भृगोः पुत्रः प्रतापवान् ।&#x9;009a&lt;br&gt;&#xA;तं ददर्श पिता तत्र च्यवनं तां च भामिनीम् ।&#x9;009b&lt;br&gt;&#xA;स पुलोमां ततो भार्यां पप्रच्छ कुपितो भृगुः ॥&#x9;009c&lt;br&gt;&#xA;भृगुरुवाच ।&#x9;010&lt;br&gt;&#xA;केनासि रक्षसे तस्मै कथिता त्वं जिहीर्षवे ।&#x9;010a&lt;br&gt;&#xA;न हि त्वां वेद तद्रक्षो मद्भार्यां चारुहासिनीम् ॥&#x9;010b&lt;br&gt;&#xA;तत्त्वमाख्याहि तं ह्यद्य शप्तुमिच्छाम्यहं रुषा ।&#x9;011a&lt;br&gt;&#xA;बिभेति को न शापान्मे कस्य चायं व्यतिक्रमः ॥&#x9;011b&lt;br&gt;&#xA;पुलोमोवाच ।&#x9;012&lt;br&gt;&#xA;अग्निना भगवंस्तस्मै रक्षसेऽहं निवेदिता ।&#x9;012a&lt;br&gt;&#xA;ततो मामनयद्रक्षः क्रोशन्तीं कुररीमिव ॥&#x9;012b&lt;br&gt;&#xA;साऽहं तव सुतस्यास्य तेजसा परिमोक्षिता ।&#x9;013a&lt;br&gt;&#xA;भस्मीभूतं च तद्रक्षो मामुत्सृज्य पपात वै ॥&#x9;013b&lt;br&gt;&#xA;सौतिरुवाच ।&#x9;014&lt;br&gt;&#xA;इति श्रुत्वा पुलोमाया भृगुः परममन्युमान् ।&#x9;014a&lt;br&gt;&#xA;शशापाग्निमतिक्रुद्धः सर्वभक्षो भविष्यसि ॥ ॥&#x9;014b&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/007/</guid>
      <description>&lt;p&gt;अध्यायः 007&lt;/p&gt;&#xA;&lt;p&gt;*क्रोधेनाग्निकृत आत्मोपसंहारः ॥ 1 ॥ ब्रह्मोक्तसान्त्ववचनेनाग्नेः सन्तोषः ॥ 2 ॥&#xA;सौतिरुवाच ।&#xA;शप्तस्तु भृगुणा वह्निः क्रुद्धो वाक्यमथाब्रवीत् ।&#x9;001a&lt;br&gt;&#xA;किमिदं साहसं ब्रह्मन्कृतवानसि मां प्रति ॥&#x9;001b&lt;br&gt;&#xA;धर्मे प्रयतमानस्य सत्यं च वदतः समम् ।&#x9;002a&lt;br&gt;&#xA;पृष्टो यदब्रवं सत्यं व्यभिचारोऽत्र को मम ॥&#x9;002b&lt;br&gt;&#xA;पृष्टो हि साक्षी यः साक्ष्यं जानानोऽप्यन्यथा वदेत् ।&#x9;003a&lt;br&gt;&#xA;स पूर्वानात्मनः सप्त कुले हन्यात्तथाऽपरान् ॥&#x9;003b&lt;br&gt;&#xA;यश्च कार्यार्थतत्त्वज्ञो जानानोऽपि न भाषते ।&#x9;004a&lt;br&gt;&#xA;सोऽपि तेनैव पापेन लिप्यते नात्र संशयः ॥&#x9;004b&lt;br&gt;&#xA;शक्तोऽहमपि शप्तुं त्वां मान्यास्तु ब्राह्मणा मम ।&#x9;005a&lt;br&gt;&#xA;जानतोऽपि च ते ब्रह्मन्कथयिष्ये निबोध तत् ॥&#x9;005b&lt;br&gt;&#xA;योगेन बहुधाऽऽत्मानं कृत्वा तिष्ठामि मूर्तिषु ।&#x9;006a&lt;br&gt;&#xA;अग्निहोत्रेषु सत्रेषु क्रियासु च मखेषु च ॥&#x9;006b&lt;br&gt;&#xA;वेदोक्तेन विधानेन मयि यद्धूयते हविः ।&#x9;007a&lt;br&gt;&#xA;देवताः पितरश्चैव तेन तृप्ता भवन्ति वै ॥&#x9;007b&lt;br&gt;&#xA;आपो देवगणाः सर्वे आपः पितृगणास्तथा ।&#x9;008a&lt;br&gt;&#xA;दर्शश्च पौर्णमासश्च देवानां पितृभिः सह ॥&#x9;008b&lt;br&gt;&#xA;देवताः पितरस्तस्मात्पितरश्चापि देवताः ।&#x9;009a&lt;br&gt;&#xA;एकीभूताश्च दृश्यन्ते पृथक्त्वेन च पर्वसु ॥&#x9;009b&lt;br&gt;&#xA;देवताः पितरश्चैव भुञ्जते मयि यद्भुतम् ।&#x9;010a&lt;br&gt;&#xA;देवतानां पितॄणां च मुखमेतदहं स्मृतम् ॥&#x9;010b&lt;br&gt;&#xA;अमावास्यां हि पितरः पौर्णमास्यां हि देवताः ।&#x9;011a&lt;br&gt;&#xA;मन्मुखेनैव हूयन्ते भुञ्जते च हुतं हविः ॥&#x9;011b&lt;br&gt;&#xA;सर्वभक्षः कथं त्वेषां भविष्यामि मुखं त्वहम् ।&#x9;012a&lt;br&gt;&#xA;सौतिरुवाच ।&#x9;012&lt;br&gt;&#xA;चिन्तयित्वा ततो वह्निश्चक्रे संहारमात्मनः ॥&#x9;012b&lt;br&gt;&#xA;द्विजानामग्निहोत्रेषु यज्ञसत्रक्रियासु च ।&#x9;013a&lt;br&gt;&#xA;निरोङ्कारवषट्काराः स्वधास्वाहाविवर्जिताः ॥&#x9;013b&lt;br&gt;&#xA;विनाऽग्निना प्रजाः सर्वास्तत आसन्सुदुःखिताः ।&#x9;014a&lt;br&gt;&#xA;अथर्षयः समुद्विग्ना देवान् गत्वाब्रुवन्वचः ॥&#x9;014b&lt;br&gt;&#xA;अग्निनाशात्क्रियाभ्रांशाद्धान्ता लोकास्त्रयोऽनघाः ।&#x9;015a&lt;br&gt;&#xA;विधध्वमत्र यत्कार्यं न स्यात्कालात्ययो यथा ॥&#x9;015b&lt;br&gt;&#xA;अथर्षयश्च देवाश्च ब्रह्माणमुपगम्य तु ।&#x9;016a&lt;br&gt;&#xA;अग्नेरावेदयञ्शापं क्रियासंहारमेव च ॥&#x9;016b&lt;br&gt;&#xA;भृगुणा वै महाभाग शप्तोऽग्निः कारणान्तरे ।&#x9;017a&lt;br&gt;&#xA;कथं देवमुखो भूत्वा यज्ञभागाग्रभुक् तथा ॥&#x9;017b&lt;br&gt;&#xA;हुतभुक्सर्वलोकेषु सर्वभक्षत्वमेष्यति ।&#x9;018a&lt;br&gt;&#xA;सौतिरुवाच ।&#x9;018&lt;br&gt;&#xA;श्रुत्वा तु तद्वचस्तेषामग्निमाहूय विश्वकृत् ॥&#x9;018b&lt;br&gt;&#xA;उवाच वचनं श्लक्ष्णं भूतभावनमव्ययम् ।&#x9;019a&lt;br&gt;&#xA;लोकानामिह सर्वेषां त्वं कर्ता चान्त एव च ॥&#x9;019b&lt;br&gt;&#xA;त्वं धारयसि लोकांस्त्रीन्क्रियाणां च प्रवर्तकः ।&#x9;020a&lt;br&gt;&#xA;स तथा कुरु लोकेश नोच्छिद्येरन्यथा क्रियाः ॥&#x9;020b&lt;br&gt;&#xA;कस्मादेवं विमूढस्त्वमीश्वरः सन् हुताशन ।&#x9;021a&lt;br&gt;&#xA;त्वं पवित्रं सदा लोके सर्वभूतगतिश्च ह ॥&#x9;021b&lt;br&gt;&#xA;न त्वं सर्वशरीरेण सर्वभक्षत्वमेष्यसि ।&#x9;022a&lt;br&gt;&#xA;अपाने ह्यर्चिषो यास्ते सर्वं भक्ष्यन्ति ताः शिखिन् ॥&#x9;022b&lt;br&gt;&#xA;क्रव्यादा च तनुर्या ते सा सर्वं भक्षयिष्यति ।&#x9;023a&lt;br&gt;&#xA;यथा सूर्यांशुभिः स्पृष्टं सर्वं शुचि विभाव्यते ॥&#x9;023b&lt;br&gt;&#xA;तथा त्वदर्चिर्निर्दग्धं सर्वं शुचि भविष्यति ।&#x9;024a&lt;br&gt;&#xA;त्वमग्ने परमं तेजः स्वप्रभावाद्विनिर्गतम् ॥&#x9;024b&lt;br&gt;&#xA;स्वतेजसैव तं शापं कुरु सत्यमृषेर्विभो ।&#x9;025a&lt;br&gt;&#xA;देवानां चात्मनो भागं गृहाण त्वं मुखे हुतम् ॥&#x9;025b&lt;br&gt;&#xA;सौतिरुवाच ।&#x9;026&lt;br&gt;&#xA;एवमस्त्विति तं वह्निः प्रत्युवाच पितामहम् ।&#x9;026a&lt;br&gt;&#xA;जगाम शासनं कर्तुं देवस्य परमेष्ठिनः ॥&#x9;026b&lt;br&gt;&#xA;देवर्षयश्च मुदितास्ततो जग्मुर्यथागतम् ।&#x9;027a&lt;br&gt;&#xA;ऋषयश्च यथा पूर्वं क्रियाः सर्वाः प्रचक्रिरे ॥&#x9;027b&lt;br&gt;&#xA;दिवि देवा मुमुदिरे भूतसङ्घाश्च लौकिकाः ।&#x9;028a&lt;br&gt;&#xA;अग्निश्च परमां प्रीतिमवाप हतकल्मषः ॥&#x9;028b&lt;br&gt;&#xA;एवं स भगवाञ्छापं लेभेऽग्निर्भृगुतः पुरा ।&#x9;029a&lt;br&gt;&#xA;एवमेष पुरा वृत्त हतिहासोऽग्निशापजः ।&#x9;029b&lt;br&gt;&#xA;पुलोम्नश्च विनाशोऽयं च्यवनस्य च सम्भवः ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/008/</guid>
      <description>&lt;p&gt;अध्यायः 008&lt;/p&gt;&#xA;&lt;p&gt;*रुरुचरितं ॥ 1 ॥ मेनकात्मजायाः प्रमद्वरायाः रुरुणा सह विवाहप्रसङ्गः ॥ 2 ॥ प्रमद्वरायाः सर्पदंशेन रुरोर्दुःखम् ॥ 3 ॥&#xA;सौतिरुवाच ।&#xA;स चापि च्यवनो ब्रह्मन्भार्गवोऽजनयत्सुतम् ।&#x9;001a&lt;br&gt;&#xA;सुकन्यायां महात्मानं प्रमतिं दीप्ततेजसम् ॥&#x9;001b&lt;br&gt;&#xA;प्रमतिस्तु रुरुं नाम घृताच्यां समजीजनत् ।&#x9;002a&lt;br&gt;&#xA;रुरुः प्रमद्वरायां तु शुनकं समजीजनत् ॥&#x9;002b&lt;br&gt;&#xA;शुनकस्तु महासत्वः सर्वभार्गवनन्दनः ।&#x9;003a&lt;br&gt;&#xA;जातस्तपसि तीव्रे च स्थितः स्थिरयशास्ततः ॥&#x9;003b&lt;br&gt;&#xA;तस्य ब्रह्मन्रुरोः सर्वं चरितं भूरितेजसः ।&#x9;004a&lt;br&gt;&#xA;विस्तरेण प्रवक्ष्यामि तच्छृणु त्वमशेषतः ॥&#x9;004b&lt;br&gt;&#xA;ऋषिरासीन्महान्पूर्वं तपोविद्यासमन्वितः ।&#x9;005a&lt;br&gt;&#xA;स्थूलकेश इति ख्यातः सर्वभूतहिते रतः ॥&#x9;005b&lt;br&gt;&#xA;एतस्मिन्नेव काले तु मेनकायां प्रजज्ञिवान् ।&#x9;006a&lt;br&gt;&#xA;गन्धर्वराजो विप्रर्षे विश्वावसुरिति स्मृतः ॥&#x9;006b&lt;br&gt;&#xA;अप्सरा मेनका तस्य तं गर्भं भृगुनन्दन ।&#x9;007a&lt;br&gt;&#xA;उत्ससर्ज यथाकालं स्थूलकेशाश्रमं प्रति ॥&#x9;007b&lt;br&gt;&#xA;उत्सृज्य चैव तं गर्भं नद्यास्तीरे जगाम सा ।&#x9;008a&lt;br&gt;&#xA;अप्सरा मेनका ब्रह्मन्निर्दया निरपत्रपा ॥&#x9;008b&lt;br&gt;&#xA;कन्याममरगर्भाभां ज्वलन्तीमिव च श्रिया ।&#x9;009a&lt;br&gt;&#xA;तां ददर्श समुत्सृष्टां नदीतीरे महानृषिः ॥&#x9;009b&lt;br&gt;&#xA;स्थूलकेशः स तेजस्वी विजने बन्धुवर्जिताम् ।&#x9;010a&lt;br&gt;&#xA;स तां दृष्ट्वा तदा कन्यां स्थूलकेशो महाद्विजः ॥&#x9;010b&lt;br&gt;&#xA;जग्राह च मुनिश्रेष्ठः कृपाविष्टः पुपोष च ।&#x9;011a&lt;br&gt;&#xA;ववृधे सा वरारोहा तस्याश्रमपदे शुभे ॥&#x9;011b&lt;br&gt;&#xA;जातकाद्याः क्रियाश्चास्या विधिपूर्वं यथाक्रमम् ।&#x9;012a&lt;br&gt;&#xA;स्थूलकेशो महाभागश्चकार सुमहानृषिः ॥&#x9;012b&lt;br&gt;&#xA;प्रमदाभ्यो वरा सा तु सत्त्वरूपगुणान्विता ।&#x9;013a&lt;br&gt;&#xA;ततः प्रमद्वरेत्यस्या नाम चक्रे महानृषिः ॥&#x9;013b&lt;br&gt;&#xA;तामाश्रमपदे तस्य रुरुर्दृष्ट्वा प्रमद्वराम् ।&#x9;014a&lt;br&gt;&#xA;बभूव किल धर्मात्मा मदनोपहतस्तदा ॥&#x9;014b&lt;br&gt;&#xA;पितरं सखिभिः सोऽथ श्रावयामास भार्गवम् ।&#x9;015a&lt;br&gt;&#xA;प्रमतिश्चाभ्ययाचत्तां स्थूलकेशं यशस्विनम् ॥&#x9;015b&lt;br&gt;&#xA;ततः प्रादात्पिता कन्यां रुरवे तां प्रमद्वराम् ।&#x9;016a&lt;br&gt;&#xA;विवाहं स्थापयित्वाग्रे नक्षत्रे भगदैवते ॥&#x9;016b&lt;br&gt;&#xA;ततः कतिपयाहस्य विवाहे समुपस्थिते ।&#x9;017a&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/009/</guid>
      <description>&lt;p&gt;अध्यायः 009&lt;/p&gt;&#xA;&lt;p&gt;देवदूतवचनेन रुरुकृतस्वार्धायुः प्रदानेन प्रमद्वराजीवनं तया सह रुरोर्विवाहश्च ॥ 1 ॥&#xA;सौतिरुवाच ।&#xA;तेषु तत्रोपविष्टेषु ब्राह्मणेषु महात्मसु ।&#x9;001a&lt;br&gt;&#xA;रुरुश्चुक्रोश गहनं वनं गत्वाऽतिदुःखितः ॥&#x9;001b&lt;br&gt;&#xA;शोकेनाभिहतः सोऽथ विलपन्करुणं बहु ।&#x9;002a&lt;br&gt;&#xA;अब्रवीद्वचनं शोचन्प्रियां स्मृत्वा प्रमद्वराम् ॥&#x9;002b&lt;br&gt;&#xA;शेते सा भुवि तन्वङ्गी मम शोकविवर्धिनी ।&#x9;003a&lt;br&gt;&#xA;प्राणानपहरन्तीव पूर्णचन्द्रनिभानना ॥&#x9;003b&lt;br&gt;&#xA;यदि पीनायतश्रोणी पद्मपत्रनिभेक्षणा ।&#x9;004a&lt;br&gt;&#xA;मुमूर्षुरपि मे प्राणानादायाशु गमिष्यति ॥&#x9;004b&lt;br&gt;&#xA;पितृमातृसखीनां च लुप्तपिण्डस्य तस्य मे ।’&#x9;005a&lt;br&gt;&#xA;बान्धवानां च सर्वेषां किं नु दुःखमतःपरम् ॥&#x9;005b&lt;br&gt;&#xA;यदि दत्तं तपस्तप्तं गुरवो वा मया यदि ।&#x9;006a&lt;br&gt;&#xA;सम्यगाराधितास्तेन सञ्जीवतु मम प्रिया ॥&#x9;006b&lt;br&gt;&#xA;यथा च जन्मप्रभृति यतात्माऽहं धृतव्रतः ।&#x9;007a&lt;br&gt;&#xA;प्रमद्वरा तथाद्यैषा समुत्तिष्ठतु भामिनी ॥&#x9;007b&lt;br&gt;&#xA;[एवं लालप्यतस्तस्य भार्यार्थे दुःखितस्य च ।&#x9;008a&lt;br&gt;&#xA;देवदूतस्तदाऽभ्येत्य वाक्यमाह रुरुं वने ॥]&#x9;008b&lt;br&gt;&#xA;कृष्णे विष्णौ हृषीकेशे लोकेशेऽसुरविद्विषि ।&#x9;009a&lt;br&gt;&#xA;यदि मे निश्चला भक्तिर्मम जीवतु सा प्रिया ॥&#x9;009b&lt;br&gt;&#xA;विलप्यमाने तु रुरौ सर्वे देवाः कृपान्विताः ।&#x9;010a&lt;br&gt;&#xA;दूतं प्रस्थापयामासुः सन्दिश्यास्य हितं वचः ॥&#x9;010b&lt;br&gt;&#xA;स दूतस्त्वरितोऽभ्येत्य देवानां प्रियकृच्छुचिः ।&#x9;011a&lt;br&gt;&#xA;उवाच देववचनं रुरुमाभाष्य दुःखितम् ॥&#x9;011b&lt;br&gt;&#xA;देवैः सर्वैरहं ब्रह्मन्प्रेषितोऽस्मि तवान्तिकम् ।&#x9;012a&lt;br&gt;&#xA;त्वद्धितं त्वद्धितैरुक्तं शृणु वाक्यं द्विजोत्तम ॥&#39;&#x9;012b&lt;br&gt;&#xA;अभिधत्से ह यद्वाचा रुरो दुःखान्न तन्मृषा ।&#x9;013a&lt;br&gt;&#xA;न तु मर्त्यस्य धर्मात्मन्नायुरस्ति गतायुषः ॥&#x9;013b&lt;br&gt;&#xA;गतायुरेषा कृपणा गन्धर्वाप्सरसोः सुता ।&#x9;014a&lt;br&gt;&#xA;तस्माच्छोके मनस्तात मा कृथास्त्वं कथञ्चन ॥&#x9;014b&lt;br&gt;&#xA;उपायश्चात्र विहितः पूर्वं देवैर्महात्मभिः ।&#x9;015a&lt;br&gt;&#xA;तं यदीच्छसि कर्तुं त्वं प्राप्स्यसीह प्रमद्वराम् ॥&#x9;015b&lt;br&gt;&#xA;रुरुरुवाच ।&#x9;016&lt;br&gt;&#xA;क उपायः कृतो देवैर्बूहि तत्त्वेन खेचर ।&#x9;016a&lt;br&gt;&#xA;करिष्येऽहं तथा श्रुत्वा त्रातुमर्हति मां भवान् ॥&#x9;016b&lt;br&gt;&#xA;देवेदूत उवाच ।&#x9;017&lt;br&gt;&#xA;आयुषोऽर्धं प्रयच्छ त्वं कन्यायै भृगुनन्दन ।&#x9;017a&lt;br&gt;&#xA;एवमुत्थास्यति रुरो तव भार्या प्रयद्वरा ॥&#x9;017b&lt;br&gt;&#xA;रुरुरुवाच ।&#x9;018&lt;br&gt;&#xA;आयुषोऽर्धं प्रयच्छामि कन्यायै खेचरोत्तम ।&#x9;018a&lt;br&gt;&#xA;शृङ्गाररूपाभरणा समुत्तिष्ठतु मे प्रिया ॥&#x9;018b&lt;br&gt;&#xA;सौतिरुवाच ।&#x9;019&lt;br&gt;&#xA;ततो गन्धर्वराजश्च देवदूतश्च सत्तमौ ।&#x9;019a&lt;br&gt;&#xA;धर्मराजमुपेत्येदं वचनं प्रत्यभाषताम् ॥&#x9;019b&lt;br&gt;&#xA;धर्मराजायुषोऽर्धेन रुरोर्भार्या प्रमद्वरा ।&#x9;020a&lt;br&gt;&#xA;समुत्तिष्ठतु कल्याणी मृतैवं यदि मन्यसे ॥&#x9;020b&lt;br&gt;&#xA;धर्मराज उवाच ।&#x9;021&lt;br&gt;&#xA;प्रमद्वरा रुरोर्भार्या देवदूत यदीच्छसि ।&#x9;021a&lt;br&gt;&#xA;उत्तिष्ठत्वायुषोऽर्धेन रुरोरेव समन्विता ॥&#x9;021b&lt;br&gt;&#xA;सौतिरुवाच ।&#x9;022&lt;br&gt;&#xA;एवमुक्ते ततः कन्या सोदतिष्ठत्प्रमद्वरा ।&#x9;022a&lt;br&gt;&#xA;रुरोस्तस्यायुषोऽर्धेन सुप्तेव वरवर्णिनी ॥&#x9;022b&lt;br&gt;&#xA;एतद्दृष्टं भविष्ये हि रुरोरुत्तमतेजसः ।&#x9;023a&lt;br&gt;&#xA;आयुषोऽतिप्रवृद्धस्य भार्यार्थेऽर्धमलुप्यत ॥&#x9;023b&lt;br&gt;&#xA;तत इष्टेऽहनि तयोः पितरौ चक्रतुर्मुदा ।&#x9;024a&lt;br&gt;&#xA;विवाहं तौ च रेमाते परस्परहितैषिणौ ॥&#x9;024b&lt;br&gt;&#xA;स लब्ध्वा दुर्लभां भार्यां पद्मकिञ्जल्कसुप्रभाम् ।&#x9;025a&lt;br&gt;&#xA;व्रतं चक्रे विनाशाय जिह्मगानां धृतव्रतः ॥&#x9;025b&lt;br&gt;&#xA;स दृष्ट्वा जिह्मगान्सर्वांस्तीव्रकोपसमन्वितः ।&#x9;026a&lt;br&gt;&#xA;अभिहन्ति यथासत्त्वं गृह्य प्रहरणं सदा ॥&#x9;026b&lt;br&gt;&#xA;स कदाचिद्वनं विप्रो रुरुरभ्यागमन्महत् ।&#x9;027a&lt;br&gt;&#xA;शयानं तत्र चापश्यड्डुण्डुभं वयसान्वितम् ॥&#x9;027b&lt;br&gt;&#xA;तत उद्यम्य दण्डं स कालदण्डोपमं तदा ।&#x9;028a&lt;br&gt;&#xA;जिघांसुः कुपितो विप्रस्तमुवाचाथ डुण्डुभः ॥&#x9;028b&lt;br&gt;&#xA;नापराध्यामि ते किञ्चिदहमद्य तपोधन ।&#x9;029a&lt;br&gt;&#xA;संरम्भाच्च किमर्थं मामभिहंसि रुषान्वितः ॥ ॥&#x9;029b&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/010/</guid>
      <description>&lt;p&gt;अध्यायः 010&lt;/p&gt;&#xA;&lt;p&gt;*रुरुडुण्डुभसंवादः ॥ 1 ॥&lt;/p&gt;&#xA;&lt;p&gt;रुरुरुवाच ।&#xA;मम प्राणसमा भार्या दष्टासीद्भुजगेन ह ।&#x9;001a&lt;br&gt;&#xA;तत्र मे समयो घोर आत्मनोरग वै कृतः ॥&#x9;001c&lt;br&gt;&#xA;भुजङ्गं वै सदा हन्यां यं यं पश्येयमित्युत ।&#x9;002a&lt;br&gt;&#xA;ततोऽहं त्वां जिघांसामि जीवितेनाद्य मोक्ष्यसे ॥&#x9;002c&lt;br&gt;&#xA;डुण्डुभ उवाच ।&#x9;003&lt;br&gt;&#xA;अन्ये ते भुजगा ब्रह्मन्ये दश्न्तीह मानवान् ।&#x9;003a&lt;br&gt;&#xA;डुण्डुभानहिगन्धेन न त्वं हिंसितुमर्हसि ॥&#x9;003c&lt;br&gt;&#xA;एकानर्थान्पृथग्धर्मानेकदुःखान्पृथक्सुखान् ।&#x9;004a&lt;br&gt;&#xA;डुण्डुभान्धर्मविद्भूत्वा न त्वं हिंसितुमर्हसि ॥&#x9;004a&lt;br&gt;&#xA;सौतिरुवाच ।&#x9;005&lt;br&gt;&#xA;इति श्रुत्वा वचस्तस्य डुण्डुभस्य रुरुस्तदा ।&#x9;005a&lt;br&gt;&#xA;नावधीद्भयसंविग्नमृषिं मत्त्वाऽथ डुण्डुभम् ॥&#x9;005a&lt;br&gt;&#xA;उवाच चैनं भगवान्रुरुः संशमयन्निव ।&#x9;006a&lt;br&gt;&#xA;केन त्वं भुजग ब्रूहि कोऽसीमां विक्रियां गतः ॥&#x9;006a&lt;br&gt;&#xA;डुण्डुभ उवाच ।&#x9;007&lt;br&gt;&#xA;अहं पुरा रुरो नाम्ना ऋषिरासं सहस्रपात् ।&#x9;007a&lt;br&gt;&#xA;सोऽहं शापेन विप्रस्य भुजगत्वमुपागतः ॥&#x9;007a&lt;br&gt;&#xA;रुरुरुवाच ।&#x9;008&lt;br&gt;&#xA;किमर्थं शप्तवान्कुद्धो द्विजस्त्वां भुजगोत्तम ।&#x9;008a&lt;br&gt;&#xA;कियन्तं चैव कालं ते वपुरेतद्भविष्यसि ॥ ॥&#x9;008a&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/011/</guid>
      <description>&lt;p&gt;अध्यायः 011&lt;/p&gt;&#xA;&lt;p&gt;*डुण्डुभचरितम् ॥ 1 ॥&#xA;डुण्डुभ उवाच ।&#xA;सखा बभूव मे पूर्वं खगमो नाम वै द्विजः ।&#x9;001a&lt;br&gt;&#xA;भृशं संशितवाक्तात तपोबलसमन्वितः ॥&#x9;001b&lt;br&gt;&#xA;स मया क्रीडता बाल्ये कृत्वा तार्णं भुजङ्गमम् ।&#x9;002a&lt;br&gt;&#xA;अग्निहोत्रे प्रसक्तस्तु भीषितः प्रमुमोह वै ॥&#x9;002b&lt;br&gt;&#xA;लब्ध्वा स च पुनः सञ्ज्ञां मामुवाच तपोधनः ।&#x9;003a&lt;br&gt;&#xA;निर्दहन्निव कोपेन सत्यवाक्संशितव्रतः ॥&#x9;003b&lt;br&gt;&#xA;यथावीर्यस्त्वया सर्पः कृतोऽयं मद्बिभीषया ।&#x9;004a&lt;br&gt;&#xA;तथावीर्यो भुजङ्गस्त्वं मम शापाद्भविष्यसि ॥&#x9;004b&lt;br&gt;&#xA;तस्याहं तपसो वीर्यं जानन्नासं तपोधन ।&#x9;005a&lt;br&gt;&#xA;भृशमुद्विग्नहृदयस्तमवोचमहं तदा ॥&#x9;005b&lt;br&gt;&#xA;प्रणतः सम्भ्रमाच्चैव प्राञ्जलिः पुरतः स्थितः ।&#x9;006a&lt;br&gt;&#xA;सखेति हसतेदं ते नर्मार्थं वै कृतं मया ॥&#x9;006b&lt;br&gt;&#xA;क्षन्तुमर्हसि मे ब्रह्मञ्शापोऽयं विनिवर्त्यताम् ।&#x9;007a&lt;br&gt;&#xA;सोऽथ मामब्रवीद्दृष्ट्वा भृशमुद्विग्नचेतसम् ॥&#x9;007b&lt;br&gt;&#xA;मुहुरुष्णं विनिःश्वस्य सुसम्भ्रान्तस्तपोधनः ।&#x9;008a&lt;br&gt;&#xA;नानृतं वै मया प्रोक्तं भवितेदं कथञ्चन ॥&#x9;008b&lt;br&gt;&#xA;यत्तु वक्ष्यामि ते वाक्यं शृणु तन्मे तपोधन ।&#x9;009a&lt;br&gt;&#xA;श्रुत्वा च हृदि ते वाक्यमिदमस्तु सदाऽनघ ॥&#x9;009b&lt;br&gt;&#xA;उत्पत्स्यति रुरुर्नाम प्रमतेरात्मजः शुचिः ।&#x9;010a&lt;br&gt;&#xA;तं दृष्ट्वा शापमोक्षस्ते भविता नचिरादिव ।&#x9;010b&lt;br&gt;&#xA;एवमुक्तस्तु तेनाहमुरगत्वमवाप्तवान् ॥&#39;&#x9;010c&lt;br&gt;&#xA;स त्वं रुरुरिति ख्यातः प्रमतेरात्मजोऽपि च ।&#x9;011a&lt;br&gt;&#xA;स्वरूपं प्रतिपद्याहमद्य वक्ष्यामि ते हितम् ॥&#x9;011b&lt;br&gt;&#xA;सौतिरुवाच ।&#x9;012&lt;br&gt;&#xA;स डौण्डुभं परित्यज्य रूपं विप्रर्षभस्तदा ।&#x9;012a&lt;br&gt;&#xA;स्वरूपं भास्वरं भूयः प्रतिपेदे महायशाः ॥&#x9;012b&lt;br&gt;&#xA;इदं चोवाच वचनं रुरुमप्रतिमौजसम् ।&#x9;013a&lt;br&gt;&#xA;अहिंसा परमो धर्मः सर्वप्राणभृतां वर ॥&#x9;013b&lt;br&gt;&#xA;तस्मात्प्राणभृतः सर्वान्न हिंस्याद्ब्राह्मणः क्वचित् ।&#x9;014a&lt;br&gt;&#xA;ब्राह्मणः सौम्य एवेह भवतीति परा श्रुतिः ॥&#x9;014b&lt;br&gt;&#xA;वेदवेदाङ्गविन्नाम सर्वभूताभयप्रदः ।&#x9;015a&lt;br&gt;&#xA;अहिंसा सत्यवचनं क्षमा चेति विनिश्चितम् ॥&#x9;015b&lt;br&gt;&#xA;ब्राह्मणस्य परो धर्मो वेदानां धारणापि च ।&#x9;016a&lt;br&gt;&#xA;क्षत्रियस्य हि यो धर्मः स नेहेष्येत वै तव ॥&#x9;016b&lt;br&gt;&#xA;दण्डधारणमुग्रत्वं प्रजानां परिपालनम् ।&#x9;017a&lt;br&gt;&#xA;तदिदं क्षत्रियस्यासीत्कर्म वै शृणु मे रुरो ॥&#x9;017b&lt;br&gt;&#xA;जनमेजयस्य यज्ञेऽस्मिन्सर्पाणां हिंसनं पुरा ।&#x9;018a&lt;br&gt;&#xA;परित्राणं च भीतानां सर्पाणां ब्राह्मणादपि ॥&#x9;018b&lt;br&gt;&#xA;तपोवीर्यबलोपेताद्वेदवेदाङ्गपारगात् ।&#x9;019a&lt;br&gt;&#xA;आस्तीकाद्द्विजमुख्याद्वै सर्पसत्रे द्विजोत्तम ॥ ॥&#x9;019b&lt;br&gt;&#xA;इति श्रीमन्महाभारते आदिपर्वणि पौलोमपर्वणि एकादशोऽध्यायः ॥ 11 ॥&#xA;*1-11-1 संशितवाक् तीक्ष्णवचनः ॥ 1-11-2 तार्णं तृणमयम् ॥ 1-11-14 सौम्यः अतीक्ष्णस्वभावः ॥ 1-11-18 परित्राणं दृष्टमिति शेषः ॥ एकादशोऽध्यायः ॥ 11 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/012/</guid>
      <description>&lt;p&gt;अध्यायः 012&#xA;*जनमेजयसर्पसत्रप्रस्तावः ॥ 1 ॥&#xA;रुरुरुवाच ।&#xA;कथं हिंसितवान्सर्पान्स राजा जनमेजयः ।&#x9;001a&lt;br&gt;&#xA;सर्पा वा हिंसितास्तत्र किमर्थं द्विजसत्तम ॥&#x9;001b&lt;br&gt;&#xA;किमर्थं मोक्षिताश्चैव पन्नगास्तेन धीमता ।&#x9;002a&lt;br&gt;&#xA;आस्तीकेन द्विजश्रेष्ठ श्रोतुमिच्छाम्यशेषतः ॥&#x9;002b&lt;br&gt;&#xA;ऋषिरुवाच ।&#x9;003&lt;br&gt;&#xA;श्रोष्यसि त्वं रुरो सर्वमास्तीकचरितं महत् ।&#x9;003a&lt;br&gt;&#xA;ब्राह्मणानां कथयतां त्वरावान्गमने ह्यहम् ॥&#x9;003b&lt;br&gt;&#xA;सौतिरुवाच ।&#x9;004&lt;br&gt;&#xA;&#39;इत्युक्त्वान्तर्हिते योगात्तस्मिन्नृषिवरे प्रभौ ।&#x9;004a&lt;br&gt;&#xA;सम्भ्रमाविष्टहृदयो रुरुर्मेने तदद्भुतम् ॥&#39;&#x9;004b&lt;br&gt;&#xA;बलं परममास्थाय पर्यधावत्समन्ततः ।&#x9;005a&lt;br&gt;&#xA;तमृषिं नष्टमन्विच्छन्संश्रान्तो न्यपतद्भुवि ॥&#x9;005b&lt;br&gt;&#xA;स मोहं परमं गत्वा नष्टसञ्ज्ञ इवाभवत् ।&#x9;006a&lt;br&gt;&#xA;तदृषेर्वचनं तथ्यं चिन्तयानः पुनःपुनः ॥&#x9;006b&lt;br&gt;&#xA;लब्धसञ्ज्ञो रुरुश्चायात्तदाचख्यौ पितुस्तदा ।&#x9;007a&lt;br&gt;&#xA;पित्रे तु सर्वमाख्याय डुण्डुभस्य वचोऽर्थवत् ॥&#x9;007b&lt;br&gt;&#xA;अपृच्छत्पितरं भूयः सोस्तीकस्य वचस्तदा ।&#x9;008a&lt;br&gt;&#xA;आख्यापयत्तदाऽऽख्यानं डुण्डुभेनाथ कीर्तितम् ॥&#x9;008b&lt;br&gt;&#xA;तत्कीर्त्यमानं भगवञ्श्रोतुमिच्छामि तत्त्वतः ।&#39;&#x9;009a&lt;br&gt;&#xA;पिता चास्य तदाख्यानं पृष्टः सर्वं न्यवेदयत् ॥ ॥&#x9;009b&lt;br&gt;&#xA;इति श्रीमन्महाभारते आदिपर्वणि पौलोमपर्वणि द्वादशोऽध्यायः ॥ 12 ॥&#xA;॥ समाप्तं पौलोमपर्व ॥&#xA;*1-12-5 नष्टं अन्तर्हितं ॥ द्वादशोऽध्यायः ॥ 12 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/013/</guid>
      <description>&lt;p&gt;अध्यायः 013&#xA;(अथास्तीकपर्व ॥ 5 ॥)&#xA;आस्तीकजरत्कार्वोराख्यानं ॥ 1 ॥ जरत्कारोस्तत्पितॄणां च संवादः ॥ 2 ॥&#xA;शौनक उवाच ।&#xA;किमर्थं राजशार्दूलः स राजा जनमेजयः ।&#x9;001a&lt;br&gt;&#xA;सर्पसत्रेण सर्पाणां गतोऽन्तं तद्वदस्व मे ॥&#x9;001b&lt;br&gt;&#xA;निखिलेन यथातत्त्वं सौते सर्वमशेषतः ।&#x9;002a&lt;br&gt;&#xA;आस्तीकश्च द्विजश्रेष्ठः किमर्थं जपतां वरः ॥&#x9;002b&lt;br&gt;&#xA;मोक्षयामास भुजगान्प्रदीप्ताद्वसुरेतसः ।&#x9;003a&lt;br&gt;&#xA;कस्य पुत्रः स राजासीत्सर्पसत्रं य आहरत् ॥&#x9;003b&lt;br&gt;&#xA;स च द्विजातिप्रवरः कस्य पुत्रोऽभिधत्स्व मे ।&#x9;004a&lt;br&gt;&#xA;सौतिरुवाच ।&#xA;महदाक्यानमास्तीकं यथैतत्प्रोच्यते द्विज ॥&#x9;004b&lt;br&gt;&#xA;सर्वमेतदशेषेण शृणु मे वदतां वर ।&#x9;005a&lt;br&gt;&#xA;शौनक उवाच ।&#xA;श्रोतुमिच्छाम्यशेषेण कथामेतां मनोरमाम् ॥&#x9;005b&lt;br&gt;&#xA;आस्तीकस्य पुराणर्षेर्ब्राह्मणस्य यशस्विनः ।&#x9;006a&lt;br&gt;&#xA;सौतिरुवाच ।&#xA;इतिहासमिमं विप्राः पुराणं परिचक्षते ॥&#x9;006b&lt;br&gt;&#xA;कृष्णद्वैपायनप्रोक्तं नैमिषारण्यवासिषु ।&#x9;007a&lt;br&gt;&#xA;पूर्वं प्रचोदितः सूतः पिता मे लोमहर्षणः ॥&#x9;007b&lt;br&gt;&#xA;शिष्यो व्यासस्य मेधावी ब्राह्मणेष्विदमुक्तवान् ।&#x9;008a&lt;br&gt;&#xA;तस्मादहमुपश्रुत्य प्रवक्ष्यामि यथातथम् ॥&#x9;008b&lt;br&gt;&#xA;इदमास्तीकमाख्यानं तुभ्यं शौनक पृच्छते ।&#x9;009a&lt;br&gt;&#xA;कथयिष्याम्यशेषेण सर्वपापप्रणाशनम् ॥&#x9;009b&lt;br&gt;&#xA;आस्तीकस्य पिता ह्यासीत्प्रजापतिसमः प्रभुः ।&#x9;010a&lt;br&gt;&#xA;ब्रह्मचारी यताहारस्तपस्युग्रे रतः सदा ॥&#x9;010b&lt;br&gt;&#xA;जरत्कारुरिति ख्यात ऊर्ध्वरेता महातपाः ।&#x9;011a&lt;br&gt;&#xA;यायावराणां प्रवरो धर्मज्ञः संशितव्रतः ॥&#x9;011b&lt;br&gt;&#xA;स कदाचिन्महाभागस्तपोबलसमन्वितः ।&#x9;012a&lt;br&gt;&#xA;चचार पृथिवीं सर्वां यत्रसायङ्गृहो मुनिः ॥&#x9;012b&lt;br&gt;&#xA;तीर्थेषु च समाप्लावं कुर्वन्नटति सर्वशः ।&#x9;013a&lt;br&gt;&#xA;चरन्दीक्षां महातेजा दुश्चरामकृतात्मभिः ॥&#x9;013b&lt;br&gt;&#xA;वायुभक्षो निराहारः शुष्यन्ननिमिषो मुनिः ।&#x9;014a&lt;br&gt;&#xA;इतस्ततः परिचरन्दीप्तपावकसप्रभः ॥&#x9;014b&lt;br&gt;&#xA;अटमानः कदाचित्स्वान्स ददर्श पितामहान् ।&#x9;015a&lt;br&gt;&#xA;लम्बमानान्महागर्ते पादैरूर्ध्वैरवाङ्मुखान् ॥&#x9;015b&lt;br&gt;&#xA;तानब्रवीत्स दृष्ट्वै जरत्कारुः पितामहान् ।&#x9;016a&lt;br&gt;&#xA;के भवन्तोऽवलम्बन्ते गर्ते ह्यस्मिन्नधोमुखाः ॥&#x9;016b&lt;br&gt;&#xA;वीरणस्तम्भके लग्नाः सर्वतः परिभक्षिते ।&#x9;017a&lt;br&gt;&#xA;मूषकेन निगूढेन गर्तेऽस्मिन्नित्यवासिना ॥&#x9;017b&lt;br&gt;&#xA;पितर ऊचुः ।&#xA;यायावरा नाम वयमृषयः संशितव्रताः ।&#x9;018a&lt;br&gt;&#xA;सन्तानप्रक्षयाद्ब्रह्मन्नधो गच्छाम मेदिनीम् ॥&#x9;018b&lt;br&gt;&#xA;अस्माकं सन्ततिस्त्वेको जरत्कारुरिति स्मृतः ।&#x9;019a&lt;br&gt;&#xA;मन्दभाग्योऽल्पभाग्यानां तप एकं समास्थितः ॥&#x9;019b&lt;br&gt;&#xA;न स पुत्राञ्जनयितुं दारान्मूढश्चिकीर्षति ।&#x9;020a&lt;br&gt;&#xA;तेन लम्बामहे गर्ते सन्तानस्य क्षयादिह ॥&#x9;020b&lt;br&gt;&#xA;अनाथास्तेन नाथेन यथा दुष्कृतिनस्तथा ।&#x9;021a&lt;br&gt;&#xA;येषां तु सन्ततिर्नास्ति मर्त्यलोके सुखावहा ॥&#x9;021b&lt;br&gt;&#xA;न ते लभन्ते वसतिं स्वर्गे पुण्यकृतोऽपि हि ।&#39;&#x9;022a&lt;br&gt;&#xA;कस्त्वं बन्धुरिवास्माकमनुशोचसि सत्तम ॥&#x9;022b&lt;br&gt;&#xA;ज्ञातुमिच्छामहे ब्रह्मन्को भवानिह नः स्थितः ।&#x9;023a&lt;br&gt;&#xA;किमर्थं चैव नः शोच्याननुशोचसि सत्तम ॥&#x9;023b&lt;br&gt;&#xA;जरत्कारुरुवाच ।&#xA;मम पूर्वे भवन्तो वै पितरः सपितामहाः ।&#x9;024a&lt;br&gt;&#xA;ब्रूत किं करवाण्यद्य जरत्कारुरहं स्वयम् ॥&#x9;024b&lt;br&gt;&#xA;पितर ऊचुः ।&#xA;यतस्व यत्नवांस्तात सन्तानाय कुलस्य नः ।&#x9;025a&lt;br&gt;&#xA;आत्मनोऽर्थेऽस्मदर्थे च धर्म इत्येव वा विभो ॥&#x9;025b&lt;br&gt;&#xA;न हि धर्मफलैस्तात न तपोऽभिः सुसञ्चितैः ।&#x9;026a&lt;br&gt;&#xA;तां गतिं प्राप्नुवन्तीह पुत्रिणो यां व्रजन्ति वै ॥&#x9;026b&lt;br&gt;&#xA;तद्दारग्रहणे यत्नं सन्तत्यां च मनः कुरु ।&#x9;027a&lt;br&gt;&#xA;पुत्रकास्मन्नियोगात्त्वमेतन्नः परमं हितम् ॥&#x9;027b&lt;br&gt;&#xA;जरत्कारुरुवाच ।&#xA;न दारान्वै करिष्येऽहं न धनं जीवितार्थतः ।&#x9;028a&lt;br&gt;&#xA;भवतां तु हितार्थाय करिष्ये दारसङ्ग्रहम् ॥&#x9;028b&lt;br&gt;&#xA;समयेन च कर्ताऽहमनेन विधिपूर्वकम् ।&#x9;029a&lt;br&gt;&#xA;तथा यद्युपलप्स्यामि करिष्ये नान्यथा ह्यहम् ॥&#x9;029b&lt;br&gt;&#xA;सनाम्नी या भवित्री मे दित्सिता चैव बन्धुभिः ।&#x9;030a&lt;br&gt;&#xA;भैक्ष्यवत्तामहं कन्यामुपयंस्ये विधानतः ॥&#x9;030b&lt;br&gt;&#xA;दरिद्राय हि मे भार्यां को दास्यति विशेषतः ।&#x9;031a&lt;br&gt;&#xA;प्रतिग्रहीष्ये भिक्षां तु यदि कश्चित्प्रदास्यति ॥&#x9;031b&lt;br&gt;&#xA;एवं दारक्रियाहेतोः प्रयतिष्ये पितामहाः ।&#x9;032a&lt;br&gt;&#xA;अनेन विधिना शश्वन्न करिष्येऽहमन्यथा ॥&#x9;032b&lt;br&gt;&#xA;तत्र चोत्पत्स्यते जन्तुर्भवतां तारणाय वै ।&#x9;033a&lt;br&gt;&#xA;शाश्वतं स्थानमासाद्य मोदन्तां पितरो मम ॥ ॥&#x9;033b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि त्रयोदशोऽध्यायः ॥ 13 ॥&#xA;*1-13-11 यायावराणां ग्रामैकरात्रवासिनां गृहस्थानां ॥ 1-13-12 यत्रैव सायङ्कालस्तत्रैव गृहमस्येति यत्रसायङ्गृहः ॥ 1-13-30 उपयंस्येपरिणेष्ये ॥ त्रयोदशोऽध्यायः ॥ 13 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/014/</guid>
      <description>&lt;p&gt;अध्यायः 014&#xA;वासुकिभगिन्या जरत्कारोर्विवाहः ॥ 1 ॥&#xA;सौतिरुवाच ।&#xA;ततो निवेशाय तदा स विप्रः संशितव्रतः ।&#x9;001a&lt;br&gt;&#xA;महीं चचार दारार्थी न च दारानविन्दत ॥&#x9;001b&lt;br&gt;&#xA;स कदाचिद्वनं गत्वा विप्रः पितृवचः स्मरन् ।&#x9;002a&lt;br&gt;&#xA;चुक्रोश कन्याभिक्षार्थी तिस्रो वाचः शनैरिव ॥&#x9;002b&lt;br&gt;&#xA;तं वासुकिः प्रत्यगृह्णादुद्यम्य भगिनीं तदा ।&#x9;003a&lt;br&gt;&#xA;न स तां प्रतिजग्राह न सनाम्नीति चिन्तयन् ॥&#x9;003b&lt;br&gt;&#xA;सनाम्नीं चोद्यतां भार्यां गृह्णीयामिति तस्य हि ।&#x9;004a&lt;br&gt;&#xA;मनो निविष्टमभवज्जरत्कारोर्महात्मनः ॥&#x9;004b&lt;br&gt;&#xA;तमुवाच महाप्राज्ञो जरत्कारुर्महातपाः ।&#x9;005a&lt;br&gt;&#xA;किन्नाम्नी भगिनीयं ते ब्रूहि सत्यं भुजङ्गम ॥&#x9;005b&lt;br&gt;&#xA;वासुकिरुवाच ।&#x9;006&lt;br&gt;&#xA;जरत्कारो जरत्कारुः स्वसेयमनुजा मम ।&#x9;006a&lt;br&gt;&#xA;प्रतिगृह्णीष्व भार्यार्थे मया दत्तां सुमध्यमाम् ।&#x9;006b&lt;br&gt;&#xA;त्वदर्थं रक्षिता पूर्वं प्रतीच्छेमां द्विजोत्तम ॥&#x9;006c&lt;br&gt;&#xA;सौतिरुवाच ।&#x9;007&lt;br&gt;&#xA;एवमुक्त्वा ततः प्रादाद्भार्यार्थे वरवर्णिनीम् ।&#x9;007a&lt;br&gt;&#xA;स च तां प्रतिजग्राह विधिदृष्टेन कर्मणा ॥ ॥&#x9;007b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि चतुर्दशोऽध्यायः ॥ 14 ॥&#xA;*1-14-1 निवेशाय दारसङ्ग्रहाय ॥ चतुर्दशोऽध्यायः ॥ 14 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/015/</guid>
      <description>&lt;p&gt;अध्यायः 015&#xA;*आस्तीकोत्पत्तिः ॥ 1 ॥ सङ्क्षेपेण सर्पमोचनवृत्तान्तश्च ॥ 2 ॥&#xA;सौतिरुवाच ।&#x9;001&lt;br&gt;&#xA;मात्रा हि भुजगाः शप्ताः पूर्वं ब्रह्मविदां वर ।&#x9;001a&lt;br&gt;&#xA;जनमेजयस्य वो यज्ञे धक्ष्यत्यनिलसारथिः ॥&#x9;001b&lt;br&gt;&#xA;तस्य शापस्य शान्त्यर्थं प्रददौ पन्नगोत्तमः ।&#x9;002a&lt;br&gt;&#xA;स्वसारमृषये तस्मै सुव्रताय महात्मने ॥&#x9;002b&lt;br&gt;&#xA;स च तां प्रतिजग्राह विधिदृष्टेन कर्मणा ।&#x9;003a&lt;br&gt;&#xA;आस्तीको नाम पुत्रश्च तस्यां जज्ञे महामनाः ॥&#x9;003b&lt;br&gt;&#xA;तपस्वी च महात्मा च वेदवेदाङ्गपारगः ।&#x9;004a&lt;br&gt;&#xA;समः सर्वस्य लोकस्य पितृमातृभयापहः ॥&#x9;004b&lt;br&gt;&#xA;अथ दीर्घस्य कालस्य पाण्डवेयो नराधिपः ।&#x9;005a&lt;br&gt;&#xA;आजहार महायज्ञं सर्पसत्रमिति श्रुतिः ॥&#x9;005b&lt;br&gt;&#xA;तस्मिन्प्रवृत्ते सत्रे तु सर्पाणामन्तकाय वै ।&#x9;006a&lt;br&gt;&#xA;मोचयामास ताञ्शापादास्तीकः सुमहातपाः ॥&#x9;006b&lt;br&gt;&#xA;भ्रातॄंश्च मातुलांश्चैव तथैवान्यान्स पन्नगान् ।&#x9;007a&lt;br&gt;&#xA;पितॄंश्च तारयामास सन्तत्या तपसा तथा ॥&#x9;007b&lt;br&gt;&#xA;व्रतैश्च विविधैर्ब्रह्मन्स्वाध्यायैश्चानृणोऽभवत् ।&#x9;008a&lt;br&gt;&#xA;देवांश्च तर्पयामास यज्ञैर्विविधदक्षिणैः ॥&#x9;008b&lt;br&gt;&#xA;ऋषींश्च ब्रह्मचर्येम सन्तत्या च पितामहान् ।&#x9;009a&lt;br&gt;&#xA;अपहृत्य गुरं भारं पितॄणां संशितव्रतः ॥&#x9;009b&lt;br&gt;&#xA;जरत्कारुर्गतः स्वर्गं सहितः स्वैः पितामहैः ।&#x9;010a&lt;br&gt;&#xA;आस्तीकं च सुतं प्राप्य धर्मं चानुत्तमं मुनिः ॥&#x9;010b&lt;br&gt;&#xA;जरत्कारुः सुमहता कालेन स्वर्गमेयिवान् ।&#x9;011a&lt;br&gt;&#xA;एतदाख्यानमास्तीकं यथावत्कथितं मया ।&#x9;011b&lt;br&gt;&#xA;प्रब्रूहि भृगुशार्दूल किमन्यत्कथयामि ते ॥ ॥&#x9;011c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि पञ्चदशोऽध्यायः ॥ 15 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/016/</guid>
      <description>&lt;p&gt;अध्यायः 016&#xA;आस्तीकाख्यानविस्तरः ॥ 1 ॥ कद्रूविनतयोः कश्यपाद्वरलाभः ॥ 2 ॥ कद्र्वाः सर्पोत्पत्तिर्विनताया अरुणोत्पत्तिश्च ॥ 3 ॥&#xA;शौनक उवाच ।&#xA;सौते त्वं कथयस्वेमां विस्तरेण कथां पुनः ।&#x9;001a&lt;br&gt;&#xA;आस्तीकस्य कवेःसाधोः शुश्रूषा परमा हि नः ॥&#x9;001b&lt;br&gt;&#xA;मधुरं कथ्यते सौम्य श्लक्ष्णाक्षरपदं त्वया ।&#x9;002a&lt;br&gt;&#xA;प्रीयामहे भृशं तात पितेवेदं प्रभाषसे ॥&#x9;002b&lt;br&gt;&#xA;अस्मच्छुश्रूषणे नित्यं पिता हि निरतस्तव ।&#x9;003a&lt;br&gt;&#xA;आचष्टैतद्यथाऽऽख्यानं पिता ते त्वं तथा वद ॥&#x9;003b&lt;br&gt;&#xA;सौतिरुवाच ।&#x9;004&lt;br&gt;&#xA;आयुष्मन्निदमाख्यानमास्तीकं कथयामि ते ।&#x9;004a&lt;br&gt;&#xA;यथाश्रुतं कथयतः सकाशाद्वै पितुर्मया ॥&#x9;004b&lt;br&gt;&#xA;पुरा देवयुगे ब्रह्मन्प्रजापतिसुते शुभे ।&#x9;005a&lt;br&gt;&#xA;आस्तां भगिन्यौ रूपेण समुपेतेऽद्भुतेऽनघ ॥&#x9;005b&lt;br&gt;&#xA;ते भार्ये कश्यपस्यास्तां कद्रूश्च विनता च ह ।&#x9;006a&lt;br&gt;&#xA;प्रादात्ताभ्यां वरं प्रीतः प्रजापतिसमः पतिः ॥&#x9;006b&lt;br&gt;&#xA;कश्यपो धर्मपत्नीभ्यां मुदा परमया युतः ।&#x9;007a&lt;br&gt;&#xA;वरातिसर्गं श्रुत्वैवं कश्यपादुत्तमं च ते ॥&#x9;007b&lt;br&gt;&#xA;हर्षादप्रतिमां प्रीतिं प्रापतुः स्म वरस्त्रियौ ।&#x9;008a&lt;br&gt;&#xA;वव्रे कद्रूः सुतान्नागान्सहस्रं तुल्यवर्चसः ॥&#x9;008b&lt;br&gt;&#xA;द्वौ पुत्रौ विनता वव्रे कद्रूपुत्राधिकौ बले ।&#x9;009a&lt;br&gt;&#xA;तेजसा वपुषा चैव विक्रमेणाधिकौ च तौ ॥&#x9;009b&lt;br&gt;&#xA;तस्यै भर्ता वरं प्रादादीदृशौ ते भविष्यतः ।&#x9;010a&lt;br&gt;&#xA;एवमस्त्विति तं चाह कश्यपं विनता तदा ॥&#x9;010b&lt;br&gt;&#xA;यथावत्प्रार्थितं लब्ध्वा वरं तुष्टाभवत्तदा ।&#x9;011a&lt;br&gt;&#xA;कृतकृत्या तु विनता लब्ध्वा वीर्याधिकौ सुतौ ॥&#x9;011b&lt;br&gt;&#xA;कद्रूश्च लब्ध्वा पुत्राणां सहस्रं तुल्यवर्चसाम् ।&#x9;012a&lt;br&gt;&#xA;धार्यौ प्रयत्नतो गर्भावित्युक्त्वा स महातपाः ॥&#x9;012b&lt;br&gt;&#xA;ते भार्ये वरसन्तुष्टे कश्यपो वनमाविशत् ।&#x9;013a&lt;br&gt;&#xA;सौतुरिवाच ।&#xA;कालेन महता कद्रूरण्डानां दशतीर्दश ॥&#x9;013b&lt;br&gt;&#xA;जनयामास विप्रेन्द्र द्वे चाण्डे विनता तदा ।&#x9;014a&lt;br&gt;&#xA;तयोरण्डानि निदधुः प्रहृष्टाः परिचारिकाः ॥&#x9;014b&lt;br&gt;&#xA;सोपस्वेदेषु भाण्डेषु पञ्चवर्षशतानि च ।&#x9;015a&lt;br&gt;&#xA;ततः पञ्चशते काले कद्रूपुत्रा विनिःसृताः ॥&#x9;015b&lt;br&gt;&#xA;अण्डाभ्यां विनतायास्तु मिथुनं न व्यदृश्यत ।&#x9;016a&lt;br&gt;&#xA;ततः पुत्रार्थिनी देवी व्रीडिता च तपस्विनी ॥&#x9;016b&lt;br&gt;&#xA;अण्डं बिभेद विनता तत्र पुत्रमपश्यत ।&#x9;017a&lt;br&gt;&#xA;पूर्वार्धकायसम्पन्नमितरेणाप्रकाशता ॥&#x9;017b&lt;br&gt;&#xA;स पुत्रः क्रोधसंरब्धः शशापैनामिति श्रुतिः ।&#x9;018a&lt;br&gt;&#xA;योऽहमेवं कृतो मातस्त्वया लोभपरीतया ॥&#x9;018b&lt;br&gt;&#xA;शरीरेणासमग्रेण तस्माद्दासी भविष्यसि ।&#x9;019a&lt;br&gt;&#xA;पञ्च वर्षशतान्यस्या यया विस्पर्धसे सह ॥&#x9;019b&lt;br&gt;&#xA;एष च त्वां सुतो मातर्दासीत्वान्मोचयिष्यति ।&#x9;020a&lt;br&gt;&#xA;यद्येनमपि मातस्त्वं मामिवाण्डविभेदनात् ॥&#x9;020b&lt;br&gt;&#xA;न करिष्यस्यनङ्गं वा व्यङ्गं वापि तपस्विनम् ।&#x9;021a&lt;br&gt;&#xA;प्रतिपालयितव्यस्ते जन्मकालोऽस्य धीरया ॥&#x9;021b&lt;br&gt;&#xA;विशिष्टं बलमीप्सन्त्या पञ्चवर्षशतात्परः ।&#x9;022a&lt;br&gt;&#xA;एवं शप्त्वा ततः पुत्रो विनतामन्तरिक्षगः ॥&#x9;022b&lt;br&gt;&#xA;अरुणोऽदृश्यत ब्रह्मन्प्रभातसमये तदा ।&#x9;023a&lt;br&gt;&#xA;उद्यन्नथ सहस्रांशुर्दृष्ट्वा तमरुणं प्रभुः ॥&#x9;023b&lt;br&gt;&#xA;स्वतेजसा प्रज्वलन्तमात्मनः समतेजसम् ।&#x9;024a&lt;br&gt;&#xA;सारथ्ये कल्पयामास प्रीयमाणस्तमोनुदः ॥&#x9;024b&lt;br&gt;&#xA;सोऽपि तं रथमारुह्य भानोरमिततेजसः ।&#x9;025a&lt;br&gt;&#xA;सर्वलोकप्रदीपस्य ह्यमरोऽप्यरुणोऽभवत् ॥&#39;&#x9;025b&lt;br&gt;&#xA;गरुडोऽपि यथाकालं जज्ञे पन्नगभोजनः ।&#x9;026a&lt;br&gt;&#xA;स जातमात्रो विनतां परित्यज्य खमाविशत् ॥&#x9;026b&lt;br&gt;&#xA;आदास्यन्नात्मनो भोज्यमन्नं विहितमस्य यत् ।&#x9;027a&lt;br&gt;&#xA;विधात्रा भृगुशार्दूल क्षुधितः पतगेश्वरः ॥ ॥&#x9;027b&lt;br&gt;&#xA;इति श्रीमन्महाभारते आदिपर्वाणि आस्तीकपर्वणि षोडशोऽध्यायः ॥ 16 ॥&#xA;*1-16-15 सोपस्वेदेषु ऊष्मवत्सु ॥ षोडशोऽध्यायः ॥ 16 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/017/</guid>
      <description>&lt;p&gt;अध्यायः 017&#xA;अमृतमथनविषये भगवदाज्ञया देवानां विचारः ॥ 1 ॥&#xA;सौतिरुवाच ।&#x9;001&lt;br&gt;&#xA;एतस्मिन्नेव काले तु भगिन्यौ ते तपोधन ।&#x9;001a&lt;br&gt;&#xA;अपश्यतां समायान्तमुच्चैः श्रवसमन्तिकात् ॥&#x9;001b&lt;br&gt;&#xA;यं तु देवगणाः सर्वे हृष्टरूपमपूजयन् ।&#x9;002a&lt;br&gt;&#xA;मथ्यमानेऽमृते जातमश्वरत्नमनुत्तमम् ॥&#x9;002b&lt;br&gt;&#xA;अमोघबलमश्वानामुत्तमं जविनां वरम् ।&#x9;003a&lt;br&gt;&#xA;श्रीमन्तमजरं दिव्यं सर्वलक्षणपूजितम् ॥&#x9;003b&lt;br&gt;&#xA;शौनक उवाच ।&#x9;004&lt;br&gt;&#xA;कथं तदमृतं देवैर्मथितं क्व च शंस मे ।&#x9;004a&lt;br&gt;&#xA;कारणं चात्र मथने सञ्जातममृतात्परम् ॥&#39;&#x9;004b&lt;br&gt;&#xA;यत्र जज्ञे महावीर्यः सोऽश्वराजो महाद्युतिः ॥&#x9;004c&lt;br&gt;&#xA;सौतिरुवाच ।&#x9;005&lt;br&gt;&#xA;ज्वलन्तमचलं मेरुं तेजोराशिमनुत्तमम् ।&#x9;005a&lt;br&gt;&#xA;आक्षिपन्तं प्रभां भानोः स्वशृङ्गैः काञ्चनोज्ज्वलैः ॥&#x9;005b&lt;br&gt;&#xA;कनकाभरणं चित्रं देवगन्धर्वसेवितम् ।&#x9;006a&lt;br&gt;&#xA;अप्रमेयमनाधृष्यमधर्मबहुलैर्जनैः ॥&#x9;006b&lt;br&gt;&#xA;व्यालैरावारितं घोरैर्दिव्यौषधिविदीपितम् ।&#x9;007a&lt;br&gt;&#xA;नाकमावृत्य तिष्ठन्तमुच्छ्रयेण महागिरिम् ॥&#x9;007b&lt;br&gt;&#xA;अगम्यं मनसाप्यन्यैर्नदीवृक्षसमन्वितम् ।&#x9;008a&lt;br&gt;&#xA;नानापतगसङ्घैश्च नादितं सुमनोहरैः ॥&#x9;008b&lt;br&gt;&#xA;तस्य शृङ्गमुपारुह्य बहुरत्नाचितं शुभम् ।&#x9;009a&lt;br&gt;&#xA;अनन्तकल्पमद्वन्द्वं सुराः सर्वे महौजसः ॥&#x9;009b&lt;br&gt;&#xA;ते मन्त्रयितुमारब्धास्तत्रासीना दिवौकसः ।&#x9;010a&lt;br&gt;&#xA;अमृताय समागम्य तपोनियमसंयुताः ॥&#x9;010b&lt;br&gt;&#xA;तत्र नारायणो देवो ब्रह्माणमिदमब्रवीत् ।&#x9;011a&lt;br&gt;&#xA;चिन्तयत्सु सुरेष्वेवं मन्त्रयत्सु च सर्वशः ॥&#x9;011b&lt;br&gt;&#xA;देवैरसुरसङ्घैश्च मथ्यतां कलशोदधिः ।&#x9;012a&lt;br&gt;&#xA;भविष्यत्यमृतं तत्र मथ्यमाने महोदधौ ॥&#x9;012b&lt;br&gt;&#xA;सर्वौषधीः समावाप्य सर्वरत्नानि चैव ह ।&#x9;013a&lt;br&gt;&#xA;मन्थध्वमुदधिं देवा वेत्स्यध्वममृतं ततः ॥ ॥&#x9;013b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि सप्तदशोऽध्यायः ॥ 17 ॥&#xA;*1-17-9 अनन्तकल्पं अनन्तो विष्णुराकाशो वा तत ईषन्न्यूनम् ॥ 1-17-13 वेत्स्यध्वं लप्स्यध्वम् ॥ सप्तदशोऽध्यायः ॥ 17 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/018/</guid>
      <description>&lt;p&gt;अध्यायः 018&#xA;*मोहितैर्दैत्यैर्मोहिन्या अमृतकलशदानम् ॥ 1 ॥&#xA;सौतिरुवाच ।&#x9;001&lt;br&gt;&#xA;ततोऽभ्रशिखराकारैर्गिरिशृङ्गैरलङ्कृतम् ।&#x9;001a&lt;br&gt;&#xA;मन्दरं पर्वतवरं लताजालसमाकुलम् ॥&#x9;001b&lt;br&gt;&#xA;नानाविहङ्गसङ्घुष्टं नानादंष्ट्रिसमाकुलम् ।&#x9;002a&lt;br&gt;&#xA;किन्नरैरप्सरोभिश्च देवैरपि च सेवितम् ॥&#x9;002b&lt;br&gt;&#xA;एकादश सहस्राणि योजनानां समुच्छ्रितम् ।&#x9;003a&lt;br&gt;&#xA;अधोभूमेः सहस्रेषु तावत्स्वेव प्रतिष्ठितम् ॥&#x9;003b&lt;br&gt;&#xA;तमुद्धर्तुमशक्ता वै सर्वे देवगणास्तदा ।&#x9;004a&lt;br&gt;&#xA;विष्णुमासीनमभ्येत्य ब्रह्माणं चेदमब्रुवन् ॥&#x9;004b&lt;br&gt;&#xA;भवन्तावत्र कुरुतां बुद्धिं नैःश्रेयसीं पराम् ।&#x9;005a&lt;br&gt;&#xA;मन्दरोद्धरणे यत्नः क्रियतां च हिताय नः ॥&#x9;005b&lt;br&gt;&#xA;सौतिरुवाच ।&#x9;006&lt;br&gt;&#xA;तथेति चाब्रवीद्विष्णुर्ब्रह्मणा सह भार्गव ।&#x9;006a&lt;br&gt;&#xA;अचोदयदमेयात्मा फणीन्द्रं पद्मलोचनः ॥&#x9;006b&lt;br&gt;&#xA;ततोऽनन्तः समुत्थाय ब्रह्मणा परिचोदितः ।&#x9;007a&lt;br&gt;&#xA;नारायणेन चाप्युक्तस्तस्मिन्कर्मणि वीर्यवान् ॥&#x9;007b&lt;br&gt;&#xA;अथ पर्वतराजानं तमनन्तो महाबलः ।&#x9;008a&lt;br&gt;&#xA;उज्जहार बलाद्ब्रह्मन्सवनं सवनौकसम् ॥&#x9;008b&lt;br&gt;&#xA;ततस्तेन सुराः सार्धं समुद्रमुपतस्थिरे ।&#x9;009a&lt;br&gt;&#xA;तमूचुरमृतस्यार्थे निर्मथिष्यामहे जलम् ॥&#x9;009b&lt;br&gt;&#xA;अपाम्पतिरथोवाच ममाप्यंशो भवेत्ततः ।&#x9;010a&lt;br&gt;&#xA;सोढाऽस्मि विपुलं मर्दं मन्दरभ्रमणादिति ॥&#x9;010b&lt;br&gt;&#xA;ऊचुश्च कूर्मराजानमकूपारे सुरासुराः ।&#x9;011a&lt;br&gt;&#xA;अधिष्ठानं गिरेरस्य भवान्भवितुमर्हति ॥&#x9;011b&lt;br&gt;&#xA;कूर्मेण तु तथेत्युक्त्वा पृष्ठमस्य समर्पितम् ।&#x9;012a&lt;br&gt;&#xA;तं शैलं तस्य पृष्ठस्थं वज्रेणेन्द्रोऽभ्यपीडयत् ॥&#x9;012b&lt;br&gt;&#xA;मन्थानं मन्दरं कृत्वा तथा योक्रं च वासुकिम् ।&#x9;013a&lt;br&gt;&#xA;देवा मथितुमारब्धाः समुद्रं निधिमम्भसाम् ।&#x9;013b&lt;br&gt;&#xA;अमृतार्थे पुरा ब्रह्मंस्तथैवासुरदानवाः ॥&#x9;014a&lt;br&gt;&#xA;एकमन्तमुपाश्लिष्टा नागराज्ञो महासुराः ॥&#x9;014b&lt;br&gt;&#xA;विबुधाः सहिताः सर्वे यतः पुच्छं ततः स्थिताः ।&#x9;015a&lt;br&gt;&#xA;अनन्तो भगवान्देवो यतो नारायणः स्थितः ॥&#x9;015b&lt;br&gt;&#xA;वासुकेरग्रमाश्लिष्टा नागराज्ञो महासुराः&#39; ।&#x9;016a&lt;br&gt;&#xA;शिर उत्क्षिप्य नागस्य पुनः पुनरवाक्षिपन् ॥&#x9;016b&lt;br&gt;&#xA;वासुकेरथ नागस्य सहसा क्षिप्यतोऽसुरैः ।&#x9;017a&lt;br&gt;&#xA;सधूमाः सार्चिषो वाता निष्पेतुरसकृन्मुखात् ॥&#x9;017b&lt;br&gt;&#xA;वासुकेर्मथ्यमानस्य निःसृतेन विषेण च ।&#x9;018a&lt;br&gt;&#xA;अभवन्मिश्रितं तोयं तदा भार्गवनन्दन ॥&#x9;018b&lt;br&gt;&#xA;मथनान्मन्दरेणाथ देवदानवबाहुभिः ।&#x9;019a&lt;br&gt;&#xA;विषं तीक्ष्णं समुद्भूतं हालाहलमिति श्रुतम् ॥&#x9;019b&lt;br&gt;&#xA;देवाश्च दानवाश्चैव दग्धाश्चैव विषेण ह ।&#x9;020a&lt;br&gt;&#xA;अपाक्रामंस्ततो भीता विषादमगमंस्तदा ॥&#x9;020b&lt;br&gt;&#xA;ब्रह्माणमब्रुवन्देवाः समेत्य मुनिपुङ्गवैः ।&#x9;021a&lt;br&gt;&#xA;मथ्यमानेऽमृते जातं विषं कालानलप्रभम् ॥&#x9;021b&lt;br&gt;&#xA;तेनैव तापिता लोकास्तस्य प्रतिकुरुष्वह ।&#x9;022a&lt;br&gt;&#xA;एवमुक्तस्तदा ब्रह्मा दध्यौ लोकेश्वरं हरम् ॥&#x9;022b&lt;br&gt;&#xA;त्र्यक्षं त्रिशूलिनं रुद्रे देवदेवमुमापतिम् ।&#x9;023a&lt;br&gt;&#xA;तदाऽथ चिन्तितो देवस्तज्ज्ञात्वा द्रुतमाययौ ॥&#x9;023b&lt;br&gt;&#xA;तस्याथ देवस्तत्सर्वमाचचक्षे प्रजापतिः ।&#x9;024a&lt;br&gt;&#xA;तच्छ्रुत्वा दवेदेवेशो लोकस्यास्य हितेप्सया ॥&#x9;024b&lt;br&gt;&#xA;अपिबत्तद्विषं रुद्रः कालानलसमप्रभम् ।&#x9;025a&lt;br&gt;&#xA;कण्ठे स्थापितवान्देवो लोकानां हितकाम्यया ॥&#x9;025b&lt;br&gt;&#xA;यस्मात्तु नीलता कण्ठे नीलकण्ठस्ततः स्मृतः ।&#x9;026a&lt;br&gt;&#xA;पीतमात्रे विषे तत्र रुद्रेणामिततेजसा ॥&#x9;026b&lt;br&gt;&#xA;देवाः प्रीताः पुनर्जग्मुश्चक्रुर्वै कर्म तत्तथा ।&#x9;027a&lt;br&gt;&#xA;मथ्यमानेऽमृतस्यार्थे भूयो वै देवदानवैः ॥&#x9;027b&lt;br&gt;&#xA;वासुकेरथ नागस्य सहसा क्षिप्यतोऽसुरैः ।&#x9;028a&lt;br&gt;&#xA;सधूमाः सार्चिषो वाता निष्पेतुरसकृन्मुखात् ॥&#39;&#x9;028b&lt;br&gt;&#xA;ते धूमसङ्घाः सम्भूता मेघसङ्घाः सविद्युतः ।&#x9;029a&lt;br&gt;&#xA;अभ्यवर्षन्सुरगणाञ्श्रमसन्तापकर्शितान् ॥&#x9;029b&lt;br&gt;&#xA;तस्माच्च गिरिकूटाग्रात्प्रच्युताः पुष्पवृष्टयः ।&#x9;030a&lt;br&gt;&#xA;सुरासुरगणान्सर्वान्समन्तात्समवाकिरन् ॥&#x9;030b&lt;br&gt;&#xA;बभूवात्र महान्नादो महामेघरवोपमः ।&#x9;031a&lt;br&gt;&#xA;उदधेर्मथ्यमानस्य मन्दरेण सुरासुरैः ॥&#x9;031b&lt;br&gt;&#xA;तत्र नानाजलचरा विनिष्पिष्टा महाद्रिणा ।&#x9;032a&lt;br&gt;&#xA;विलयं समुपाजग्मुः शतशो लवणाम्भसि ॥&#x9;032b&lt;br&gt;&#xA;वारुणानि च भूतानि विविधानि महीधरः ।&#x9;033a&lt;br&gt;&#xA;पातालतलवासीनि विलयं समुपानयत् ॥&#x9;033b&lt;br&gt;&#xA;तस्मिंश्च भ्राम्यमाणेऽद्रौ सङ्घृष्यन्तः परस्परम् ।&#x9;034a&lt;br&gt;&#xA;न्यपतन्पतगोपेताः पर्वताग्रान्महाद्रुमाः ॥&#x9;034b&lt;br&gt;&#xA;तेषां सङ्घर्षजश्चाग्निरर्चिर्भिः प्रज्वलन्मुहुः ।&#x9;035a&lt;br&gt;&#xA;विद्युद्भिरिव नीलाभ्रमावृणोन्मन्दरं गिरिम् ॥&#x9;035b&lt;br&gt;&#xA;ददाह कुञ्जरांस्तत्र सिंहांश्चैव विनिर्गतान् ।&#x9;036a&lt;br&gt;&#xA;विगतासूनि सर्वाणि सत्त्वानि विविधानि च ॥&#x9;036b&lt;br&gt;&#xA;तमग्निममरश्रेष्ठः प्रदहन्तमितस्ततः ।&#x9;037a&lt;br&gt;&#xA;वारिणा मेघजेनेन्द्रः शमयामास सर्वशः ॥&#x9;037b&lt;br&gt;&#xA;ततो नानाविधास्तत्र सुस्रुवुः सागराम्भसि ।&#x9;038a&lt;br&gt;&#xA;महाद्रुमाणां निर्यासा बहवश्चौषधीरसाः ॥&#x9;038b&lt;br&gt;&#xA;तेषाममृतवीर्याणां रसानां पयसैव च ।&#x9;039a&lt;br&gt;&#xA;अमरत्वं सुरा जग्मुः काञ्चनस्य च निःस्रवात् ॥&#x9;039b&lt;br&gt;&#xA;ततस्तस्य समुद्रस्य तञ्जातमुदकं पयः ।&#x9;040a&lt;br&gt;&#xA;रसोत्तमैर्विमिश्रं च ततः क्षीरादभूद्धृतम् ॥&#x9;040b&lt;br&gt;&#xA;ततो ब्रह्माणमासीनं देवा वरदमब्रुवन् ।&#x9;041a&lt;br&gt;&#xA;श्रान्ताः स्म सुभृशं ब्रह्मन्नोद्भवत्यमृतं च तत् ॥&#x9;041b&lt;br&gt;&#xA;ऋते नारायणं देवं सर्वेऽन्ये देवदानवाः ।&#x9;042a&lt;br&gt;&#xA;चिरारब्धमिदं चापि सागरस्यापि मन्थनम् ॥&#x9;042b&lt;br&gt;&#xA;ग्लानिरस्मान्समाविष्टा न चात्रामृतमत्थितम् ।&#x9;043a&lt;br&gt;&#xA;सौतिरुवाच ।&#x9;043&lt;br&gt;&#xA;देवानां वचनं श्रुत्वा ब्रह्मा लोकपितामहः&#39; ॥&#x9;043b&lt;br&gt;&#xA;ततो नारायणं देवं वचनं चेदमब्रवीत् ।&#x9;044a&lt;br&gt;&#xA;विधत्स्वैषां बलं विष्णो भवानत्र परायणम् ॥&#x9;044b&lt;br&gt;&#xA;विष्णुरुवाच ।&#x9;045&lt;br&gt;&#xA;बलं ददामि सर्वेषां कर्मैतद्ये समास्थिताः ।&#x9;045a&lt;br&gt;&#xA;क्षोभ्यतां कलशः सर्वैमन्दरः परिवर्त्यताम् ॥&#x9;045b&lt;br&gt;&#xA;सौतिरुवाच ।&#x9;046&lt;br&gt;&#xA;नारायणवचः श्रुत्वा बलिनस्ते महोदधेः ।&#x9;046a&lt;br&gt;&#xA;तत्पयः सहिता भूयश्चक्रिरे भृशमाकुलम् ॥&#x9;046b&lt;br&gt;&#xA;तत्र पूर्वं विषं जातं तद्ब्रह्मवचनाच्छिवः ।&#x9;047a&lt;br&gt;&#xA;प्राग्रसल्लोकरक्षार्थं ततो ज्येष्ठा समुत्थिता ।&#x9;047b&lt;br&gt;&#xA;कृष्णरूपधरा देवी सर्वाभरणभूषिता ॥&#39;&#x9;047c&lt;br&gt;&#xA;ततः शतसहस्रांशुर्मथ्यमानात्तु सागरात् ।&#x9;048a&lt;br&gt;&#xA;प्रसन्नात्मा समुत्पन्नः सोमः शीतांशुरुज्ज्वलः ॥&#x9;048b&lt;br&gt;&#xA;श्रीरनन्तरमुत्पन्ना घृतात्पाण्डुरवासिनी ।&#x9;049a&lt;br&gt;&#xA;सुरा देवी समुत्पन्ना तुरगः पाण्डुरस्तथा ॥&#x9;049b&lt;br&gt;&#xA;कौस्तुभस्तु मणिर्दिव्य उत्पन्नो घृतसम्भवः ।&#x9;050a&lt;br&gt;&#xA;मरीचिविकचः श्रीमान्नारायणउरोगतः ॥&#x9;050b&lt;br&gt;&#xA;श्रीः सुरा चैव सोमश्च तुरगश्च मनोजवः ।&#x9;051a&lt;br&gt;&#xA;पारिजातश्च तत्रैव सुरभिश्च महामुने ।&#x9;051b&lt;br&gt;&#xA;जज्ञाते तौ तदा ब्रह्मन्सर्वकामफलप्रदौ ॥&#x9;051c&lt;br&gt;&#xA;ततो जज्ञे महाकायश्चतुर्दन्तो महागजः ।&#x9;052a&lt;br&gt;&#xA;कपिला कामवृक्षश्च कौस्तुभश्चाप्सरोगणः ।&#39;&#x9;052b&lt;br&gt;&#xA;यतो देवास्ततो जग्मुरादित्यपथमाश्रिताः ॥&#x9;052c&lt;br&gt;&#xA;धन्वन्तरिस्ततो देवो वपुष्मानुदतिष्ठत ।&#x9;053a&lt;br&gt;&#xA;श्वेतं कमण्डलुं बिभ्रदमृतं यत्र तिष्ठति ॥&#x9;053b&lt;br&gt;&#xA;एतदत्यद्भुतं दृष्ट्वा दानवानां समुत्थितः ।&#x9;054a&lt;br&gt;&#xA;अमृतार्थे महान्नादो ममेदमिति जल्पताम् ॥&#x9;054b&lt;br&gt;&#xA;ततो नारायणो मायां मोहिनीं समुपाश्रितः ।&#x9;055a&lt;br&gt;&#xA;स्त्रीरूपमद्भुतं कृत्वा दानवानभिसंश्रितः ॥&#x9;055b&lt;br&gt;&#xA;ततस्तदमृतं तस्यै ददुस्ते मूढचेतसः ।&#x9;056a&lt;br&gt;&#xA;स्त्रियै दानवदैतेयाः सर्वे तद्गतमानसाः ॥&#x9;056b&lt;br&gt;&#xA;सा तु नारायणी माया धारयन्ती कमण्डलुम् ।&#x9;057a&lt;br&gt;&#xA;आस्यमानेषु दैत्येषु पङ्क्त्या च प्रति दानवैः ॥&#x9;057b&lt;br&gt;&#xA;देवानपाययद्देवी न दैत्यांस्ते च चुक्रुशुः ॥ ॥&#x9;058ab&lt;br&gt;&#xA;इति श्रीमन्महाबारते आदिपर्वणि आस्तीकपर्वणि अष्टादशोऽध्यायः ॥ 18 ॥&#xA;*1-18-11 अकूपारे समुद्रसमीपे । अधिष्ठानं आधारः ॥ 1-18-12 कूर्मेण तु तथेत्युक्ते पृष्ठे त्वस्य समर्पितः । सशैलस्तस्य चाग्रं वै वज्रेणेन्द्रोऽभ्यपीडयत् । इति पाठान्तरं ॥ 1-18-13 योक्त्रं मन्थनरज्जुम् ॥ 1-18-14 एकमन्तं एकं प्रदेशं मुखभागम् ॥ 1-18-33 वारुणानि वरुणलोकस्थानि आप्यांशप्रधानशरीराणि ॥ 1-18-40 लवणाम्भसि कुतो दुग्धमित्यत आह । तत इति । ततः तेषां निःस्रवं प्राप्य । समुद्रस्य तत्क्षारं उदकं पयः क्षीरं जातम् ॥ 1-18-50 मरीचिविकचः रश्मिभिरुज्ज्वलः । नारायणउरोगत इत्यसन्धिरार्षः ॥ 1-18-55 अभिसंश्रितः सम्मुखः स्थितः मोहनार्थमिति शेषः ॥ अष्टादशोऽध्यायः ॥ 18 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/019/</guid>
      <description>&lt;p&gt;अध्यायः 019&#xA;देवानाममृतपानं ॥ 1 ॥ देवरूपेणामृतं पिबतो राहोः शिरश्छेदनं ॥ 2 ॥ देवदैत्ययोर्युद्धं । तत्र दैत्यपराजयः ॥ 3 ॥&#xA;सौतिरुवाच ।&#xA;अथावरणमुख्यानि नानाप्रहरणानि च ।&#x9;001a&lt;br&gt;&#xA;प्रगृह्याभ्यद्रवन्देवान्सहिता दैत्यदानवाः ॥&#x9;001b&lt;br&gt;&#xA;ततस्तदमृतं देवो विष्णुरादाय वीर्यवान् ।&#x9;002a&lt;br&gt;&#xA;जहार दानवेन्द्रेभ्यो नरेण सहितः प्रभुः ॥&#x9;002b&lt;br&gt;&#xA;ततो देवगणाः सर्वे पपुस्तदमृतं तदा ।&#x9;003a&lt;br&gt;&#xA;विष्णोः सकाशात्सम्प्राप्य सम्भ्रमे तुमुले सति ॥&#x9;003b&lt;br&gt;&#xA;पाययत्यमृतं देवान्हरौ बाहुबलान्नरः ।&#x9;004a&lt;br&gt;&#xA;निरोधयति चापेन दूरीकृत्य धनुर्धरान् ।&#x9;004b&lt;br&gt;&#xA;ये येऽमृतं पिबन्ति स्म ते ते युद्ध्यन्ति दानवैः;&#39; ॥&#x9;004c&lt;br&gt;&#xA;ततः पिबत्सु तत्कालं देवेष्वमृतमीप्सितम् ।&#x9;005a&lt;br&gt;&#xA;राहुर्विबुधरूपेण दानवः प्रापिबत्तदा ॥&#x9;005b&lt;br&gt;&#xA;तस्य कण्ठमनुप्राप्ते दानवस्यामृते तदा ।&#x9;006a&lt;br&gt;&#xA;आख्यातं चन्द्रसूर्याभ्यां सुराणां हितकाम्यया ॥&#x9;006b&lt;br&gt;&#xA;ततो भगवता तस्य शिरश्छिन्नमलङ्कृतम् ।&#x9;007a&lt;br&gt;&#xA;चक्रायुधेन चक्रेण पिबतोऽमृतमोजसा ॥&#x9;007b&lt;br&gt;&#xA;तच्छैलशृह्गप्रतिमं  दानवस्य शिरो महत् ।&#x9;008a&lt;br&gt;&#xA;चक्रेणोत्कृत्तमपतच्चालयद्वसुधातलम् ॥&#39;&#x9;008b&lt;br&gt;&#xA;चक्रच्छिन्नं खमुत्पत्य ननादातिभयङ्करम् ।&#x9;009a&lt;br&gt;&#xA;तत्कबन्धं पपातास्य विस्फुरद्धरणीतले ॥&#x9;009b&lt;br&gt;&#xA;त्रयोदश सहस्राणि चतुरश्रं समन्ततः ।&#x9;010a&lt;br&gt;&#xA;सपर्वतवनद्वीपां दैत्यस्याकम्पयन्महीम् ॥&#x9;010b&lt;br&gt;&#xA;ततो वैरविनिर्बन्धः कृतो राहुमुखेन वै ।&#x9;011a&lt;br&gt;&#xA;शाश्वतश्चन्द्रसूर्याभ्यां ग्रसत्यद्यापि चैव तौ ॥&#x9;011b&lt;br&gt;&#xA;विहाय भगवांश्चापि स्त्रीरूपमतुलं हरिः ।&#x9;012a&lt;br&gt;&#xA;नानाप्रहरणैर्भीमैर्दानवान्समकम्पयत् ॥&#x9;012b&lt;br&gt;&#xA;ततः प्रवृत्तः सङ्ग्रामः समीपे लवणाम्भसः ।&#x9;013a&lt;br&gt;&#xA;सुराणामसुराणां च सर्वघोरतरो महान् ॥&#x9;013b&lt;br&gt;&#xA;प्रासाश्च विपुलास्तीक्ष्णा न्यपतन्त सहस्रशः ।&#x9;014a&lt;br&gt;&#xA;तोमराश्च सुतीक्ष्णाग्राः शस्त्राणि विविधानि च ॥&#x9;014b&lt;br&gt;&#xA;ततोऽसुराश्चक्रभिन्ना वमन्तो रुधिरं बहु ।&#x9;015a&lt;br&gt;&#xA;असिशक्तिगदारुग्णा निपेतुर्धरणीतले ॥&#x9;015b&lt;br&gt;&#xA;छिन्नानि पट्टिशैश्चैव शिरांसि युधि दारुणैः ।&#x9;016a&lt;br&gt;&#xA;तप्तकाञ्चनमालीनि निपेतुरनिशं तदा ॥&#x9;016b&lt;br&gt;&#xA;रुधिरेणानुलिप्ताङ्गा निहताश्च महासुराः ।&#x9;017a&lt;br&gt;&#xA;अद्रीणामिव कूटानि धातुरक्तानि शेरते ॥&#x9;017b&lt;br&gt;&#xA;हाहाकारः समभवत्तत्र तत्र सहस्रशः ।&#x9;018a&lt;br&gt;&#xA;अन्योन्यञ्छिन्दतां शस्त्रैरादित्ये लोहितायति ॥&#x9;018b&lt;br&gt;&#xA;परिङ्घैरायसैस्तीक्ष्णैः सन्निकर्षे च मुष्टिभिः ।&#x9;019a&lt;br&gt;&#xA;निघ्नतां समरेऽन्योन्यं शब्दो दिवमिवास्पृशत् ॥&#x9;019b&lt;br&gt;&#xA;छिन्धिभिन्धि प्रधाव त्वं पातयाभिसरेति च ।&#x9;020a&lt;br&gt;&#xA;व्यश्रूयन्त महाघोराः शब्दास्तत्र समन्ततः ॥&#x9;020b&lt;br&gt;&#xA;एवं सुतुमुले युद्धे वर्तमाने महाभये ।&#x9;021a&lt;br&gt;&#xA;नरनारायणौ देवौ समाजग्मतुराहवम् ॥&#x9;021b&lt;br&gt;&#xA;तत्र दिव्यं धनुर्दृष्ट्वा नरस्य भगवानपि ।&#x9;022a&lt;br&gt;&#xA;चिन्तयामास तच्चक्रं विष्णुर्दानवसूदनम् ॥&#x9;022b&lt;br&gt;&#xA;ततोऽम्बराच्चिन्तितमात्रमागतं महाप्रभं चक्रममित्रतापनम् ।&#x9;023a&lt;br&gt;&#xA;विभावसोस्तुल्यमकुण्ठमण्डलं सुदर्शनं संयति भीमदर्शनम् ॥&#x9;023b&lt;br&gt;&#xA;तदागतं ज्वलितहुताशनप्रभं भयङ्करं करिकरबाहुरच्युतः ।&#x9;024a&lt;br&gt;&#xA;मुमोच वै प्रबलवदुग्रवेगवान्महाप्रभं परनगरावदारणम् ॥&#x9;024b&lt;br&gt;&#xA;तदन्तकज्वलनसमानवर्चसं पुनःपुनर्न्यपतत वेगवत्तदा ।&#x9;025a&lt;br&gt;&#xA;विदारयद्दितिदनुजान्सहस्रशः करेरितं पुरुषवरेण संयुगे ॥&#x9;025b&lt;br&gt;&#xA;दहत्क्वचिज्ज्वलन इवावलेलिहत्प्रसह्य तानसुरगणान्न्यकृन्तत ।&#x9;026a&lt;br&gt;&#xA;प्रवेरितं वियति मुहुः क्षितौ तथा पपौ रणे रुधिरमथो पिशाचवत् ॥&#x9;026b&lt;br&gt;&#xA;तथाऽसुरा गिरिभिरदीनचेतसो मुहुर्मुहुः सुरगणमार्दयंस्तदा ।&#x9;027a&lt;br&gt;&#xA;महाबला विगलितमेघवर्चसः सहस्रशो गगनमभिप्रपद्यह ॥&#x9;027b&lt;br&gt;&#xA;अथाम्बराद्भयजननाः प्रपेदिरे सपादपा बहुविधमेघरूपिणः ।&#x9;028a&lt;br&gt;&#xA;महाद्रयः परिगलिताग्रसानवः परस्परं द्रुतमभिहत्य सस्वनाः ॥&#x9;028b&lt;br&gt;&#xA;ततो मही प्रविचलिता सकानना महाद्रिपाताभिहता समन्ततः ।&#x9;029a&lt;br&gt;&#xA;परस्परं भृशमभिगर्जतां मुहू रणाजिरे भृशमभिसम्प्रवर्तिते ॥&#x9;029b&lt;br&gt;&#xA;नरस्ततो वरकनकाग्रभूषणैर्महेषुभिर्गगनपथं समावृणोत् ।&#x9;030a&lt;br&gt;&#xA;विदारयन्गिरिशिखराणि पत्रिभिर्महाभयेऽसुरगणविग्रहे तदा ॥&#x9;030b&lt;br&gt;&#xA;ततो महीं लवणजलं च सागरं महासुराः प्रविविशुरर्दिताः सुरैः ।&#x9;031a&lt;br&gt;&#xA;वियद्गतं ज्वलितहुताशनप्रभं सुदर्शनं परिकुपितं निशाम्य ते ॥&#x9;031b&lt;br&gt;&#xA;ततः सुरैर्विजयमवाप्य मन्दरः स्वमेव देशं गमितः सुपूजितः ।&#x9;032a&lt;br&gt;&#xA;विनाद्य खं दिवमपि चैव सर्वशस्ततो गताः सलिलधरा यथागतम् ॥&#x9;032b&lt;br&gt;&#xA;ततोऽमृतं सुनिहितमेव चक्रिरे सुराः पुरां मुदमभिगम्य पुष्कलाम् ।&#x9;033a&lt;br&gt;&#xA;ददो च तं निधिममृतस्य रक्षितुं किरीटिने बलभिदथामरैः सह ॥ ॥&#x9;033b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि एकोनविंशोऽध्यायः ॥ 19 ॥&#xA;*1-19-1 आवरणमुख्यानि कवचाग्र्याणि ॥ 1-19-3 सम्भ्रमे उभयेषाममृतादरे सति । सङ्ग्रामे इति पाठान्तरं ॥ 1-19-26 प्रवेरितं प्रेरितं ॥ 1-19-27 विगलितमेघाः रिक्तमेघाः ॥ 1-19-32 सलिलधराः अमृतभृतो देवाः ॥ 1-19-33 किरीटिने नराय ॥ एकोनविंशोऽध्यायः ॥ 19 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/020/</guid>
      <description>&lt;p&gt;अध्यायः 020&#xA;*कद्रूविनतयोः पणबन्धः ॥ 1 ॥ सर्पाणां कद्रूशापः ॥ 2 ॥ ब्रह्मणा कश्यपाय विषहरविद्यादानं ॥ 3 ॥&#xA;सौतिरुवाच ।&#x9;001&lt;br&gt;&#xA;एतत्ते कथितं सर्वममृतं मथितं यथा ।&#x9;001a&lt;br&gt;&#xA;यत्र सोऽश्वः समुत्पन्नः श्रीमानतुलविक्रमः ॥&#x9;001b&lt;br&gt;&#xA;तं निशाम्य तदा कद्रूर्विनतामिदमब्रवीत् ।&#x9;002a&lt;br&gt;&#xA;उच्चैःश्रवा हि किंवर्णो भद्रे प्रब्रूहि मा चिरम् ॥&#x9;002b&lt;br&gt;&#xA;विनतोवाच ।&#x9;003&lt;br&gt;&#xA;श्वेत एवाश्वराजोऽयं किं वा त्वं मन्यसे शुभे ।&#x9;003a&lt;br&gt;&#xA;ब्रूहि वर्णं त्वमप्यस्य ततोऽत्र विपणावहे ॥&#x9;003b&lt;br&gt;&#xA;कद्रूरुवाच ।&#x9;004&lt;br&gt;&#xA;कृष्णवालमहं मन्ये हयमेनं शुचिस्मिते ।&#x9;004a&lt;br&gt;&#xA;एहि सार्धं मया दीव्य दासीभावाय भामिनि ॥&#x9;004b&lt;br&gt;&#xA;सौतिरुवाच ।&#x9;005&lt;br&gt;&#xA;एवं ते समयं कृत्वा दासीभावाय वै मिथः ।&#x9;005a&lt;br&gt;&#xA;जग्मतुः स्वगृहानेव श्वो द्रक्ष्याव इति स्म ह ॥&#x9;005b&lt;br&gt;&#xA;ततः पुत्रसहस्रं तु कद्रूर्जिह्मं चिकीर्षती ।&#x9;006a&lt;br&gt;&#xA;आज्ञापयामास तदा वाला भूत्वाऽञ्जनप्रभाः ॥&#x9;006b&lt;br&gt;&#xA;आविशध्वं हयं क्षिप्रं दासी न स्यामहं यथा ।&#x9;007a&lt;br&gt;&#xA;नावपद्यन्त ये वाक्यं ताञ्शशाप भुजङ्गमान् ॥&#x9;007b&lt;br&gt;&#xA;सर्पसत्रे वर्तमाने पावको वः प्रधक्ष्यति ।&#x9;008a&lt;br&gt;&#xA;जनमेजयस्य राजर्षेः पाण्डवेयस्य धीमतः ॥&#x9;008b&lt;br&gt;&#xA;शापमेनं तु शुश्राव स्वयमेव पितामहः ।&#x9;009a&lt;br&gt;&#xA;अतिक्रूरं समुत्सृष्टं कद्र्वा दैवादतीव हि ॥&#x9;009b&lt;br&gt;&#xA;सार्धं देवगणैः सर्वैर्वाचं तामन्वमोदत ।&#x9;010a&lt;br&gt;&#xA;बहुत्वं प्रेक्ष्य सर्पाणां प्रजानां हितकाम्यया ॥&#x9;010b&lt;br&gt;&#xA;तिग्मवीर्यविषा ह्येते दन्दशूका महाबलाः ।&#x9;011a&lt;br&gt;&#xA;तेषां तीक्ष्णविषत्वाद्धि प्रजानां च हिताय च ॥&#x9;011b&lt;br&gt;&#xA;युक्तं मात्रा कृतं तेषां परपीडोपसर्पिणाम् ।&#x9;012a&lt;br&gt;&#xA;अन्येषामपि सत्त्वानां नित्यं दोषपरास्तु ये ॥&#x9;012b&lt;br&gt;&#xA;तेषां प्राणान्तिको दण्डो दैवेन विनिपात्यते ।&#x9;013a&lt;br&gt;&#xA;एवं सम्भाष्य देवस्तु पूज्य कद्रूं च तां तदा ॥&#x9;013b&lt;br&gt;&#xA;आहूय कश्यपं देव इदं वचनमब्रवीत् ।&#x9;014a&lt;br&gt;&#xA;यदेते दन्दशूकाश्च सर्पा जातास्त्वयानघ ॥&#x9;014b&lt;br&gt;&#xA;विषोल्बणा महाभोगा मात्रा शप्ताः परन्तप ।&#x9;015a&lt;br&gt;&#xA;तत्र मन्युस्त्वया तात न कर्तव्यः कथञ्चन ॥&#x9;015b&lt;br&gt;&#xA;दृष्टं पुरातनं ह्येतद्यज्ञे सर्पविनाशनम् ।&#x9;016a&lt;br&gt;&#xA;इत्युक्त्वा सृष्टिकृद्देवस्तं प्रसाद्य प्रजापतिम् ।&#x9;016b&lt;br&gt;&#xA;प्रादाद्विषहरीं विद्यां कश्यपाय महात्मने ॥&#x9;016c&lt;br&gt;&#xA;एवं शप्तेषु नागेषु कद्र्वातु द्विजसत्तम ।&#x9;017a&lt;br&gt;&#xA;अद्विग्नः शापतस्तस्याः कद्रूं कर्कोटकोऽब्रवीत् ॥&#x9;017b&lt;br&gt;&#xA;मातरं परमप्रीतस्तथा भुजगसत्तमः ।&#x9;018a&lt;br&gt;&#xA;आविश्य वाजिनं मुख्यं बालो भूत्वाञ्जनप्रभः ॥&#x9;018b&lt;br&gt;&#xA;दर्शयिष्यामि तत्राहमात्मानं काममाश्वस ।&#x9;019a&lt;br&gt;&#xA;एवमस्त्विति सा पुत्रं प्रत्युवाच यशस्विनी&#39; ॥ ॥&#x9;019b&lt;br&gt;&#xA;इति श्रीमन्महाभारते आदिपर्वणि आस्तीकर्पणि विंशोऽध्यायः ॥ 20 ॥&#xA;*1-20-3 विपणावहे पणं कुर्वहे ॥ 1-20-6 जिह्मं कौटिल्यं । वालाः लोमानि ॥ 1-20-7 नावपद्यन्त नानुमोदितवन्तः ॥ विंशोऽध्यायः ॥ 20 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/021/</guid>
      <description>&lt;p&gt;अध्यायः 021&#xA;*उच्चैःश्रवसो दर्शार्थं कद्रूविनतयोर्गमनम् ॥ 1 ॥&#xA;सौतिरुवाच ।&#x9;001&lt;br&gt;&#xA;ततो रजन्यां व्युष्टायां प्रभातेऽभ्युदिते रवौ ।&#x9;001a&lt;br&gt;&#xA;कद्रूश्च विनता चैव भगिन्यौ ते तपोधन ॥&#x9;001b&lt;br&gt;&#xA;अमर्षिते सुसंरब्धे दास्ये कृतपणे तदा ।&#x9;002a&lt;br&gt;&#xA;सागरस्य परं पारं वेलावनविभूषितम् ।&#39;&#x9;002b&lt;br&gt;&#xA;जग्मतुस्तुरगं द्रष्टुमुच्चैःश्रवसमन्तिकात् ॥&#x9;002c&lt;br&gt;&#xA;ददृशातेऽथ ते तत्र समुद्रं निधिमम्भसाम् ।&#x9;003a&lt;br&gt;&#xA;महान्तमुदकागाधं क्षोभ्यमाणं महास्वनम् ॥&#x9;003b&lt;br&gt;&#xA;तिमिङ्गिलझषाकीर्णं मकरैरावृतं तथा ।&#x9;004a&lt;br&gt;&#xA;सत्वैश्च बहुसाहस्रैर्नानारूपैः समावृतम् ॥&#x9;004b&lt;br&gt;&#xA;भीषणैर्विकृतैरन्यैर्घोरैर्जलचरैस्तथा ।&#x9;005a&lt;br&gt;&#xA;उग्रैर्नित्यमनाधृष्यं कूर्मग्राहसमाकुलम् ॥&#x9;005b&lt;br&gt;&#xA;आकरं सर्वरत्नानामालयं वरुणस्य च ।&#x9;006a&lt;br&gt;&#xA;नागानामालयं रम्यमुत्तमं सरितां पतिम् ॥&#x9;006b&lt;br&gt;&#xA;पातालज्वलनावासमसुराणां च बान्धवम् ।&#x9;007a&lt;br&gt;&#xA;भयङ्करं च सत्त्वानां पयसां निधिमर्णवम् ॥&#x9;007b&lt;br&gt;&#xA;शुभं दिव्यममर्त्यानाममृतस्याकरं परम् ।&#x9;008a&lt;br&gt;&#xA;अप्रमेयमचिन्त्यं च सुपुण्यजलमद्भुतम् ॥&#x9;008b&lt;br&gt;&#xA;घोरं जलचरारावरौद्रं भैरवनिःस्वनम् ।&#x9;009a&lt;br&gt;&#xA;गम्भीरावर्तकलिलं सर्वभूतभयङ्करम् ॥&#x9;009b&lt;br&gt;&#xA;वेलादोलानिलचलं क्षोभोद्वेगसमुच्छ्रितम् ।&#x9;010a&lt;br&gt;&#xA;वीचीहस्तैः प्रचलितैर्नृत्यन्तमिव सर्वतः ॥&#x9;010b&lt;br&gt;&#xA;चन्द्रवृद्धिक्षयवशादुद्वृत्तोर्मिसमाकुलम् ।&#x9;011a&lt;br&gt;&#xA;पाञ्चजन्यस्य जननं रत्नाकरमनुत्तमम् ॥&#x9;011b&lt;br&gt;&#xA;गां विन्दता भगवता गोविन्देनामितौजसा ।&#x9;012a&lt;br&gt;&#xA;वराहरूपिणा चान्तर्विक्षोभितजलाविलम् ॥&#x9;012b&lt;br&gt;&#xA;ब्रह्मर्षिणा व्रतवता वर्षाणां शतमत्रिणा ।&#x9;013a&lt;br&gt;&#xA;अनासादितगाधं च पातालतलमव्ययम् ॥&#x9;013b&lt;br&gt;&#xA;अध्यात्मयोगनिद्रां च पद्मनाभस्य सेवतः ।&#x9;014a&lt;br&gt;&#xA;युगादिकालशयनं विष्णोरमिततेजसः ॥&#x9;014b&lt;br&gt;&#xA;वज्रपातनसन्त्रस्तमैनाकस्याभयप्रदम् ।&#x9;015a&lt;br&gt;&#xA;डिम्बाहवार्दितानां च असुराणां परायणम् ॥&#x9;015b&lt;br&gt;&#xA;बडवामुखदीप्ताग्नेस्तोयहव्यप्रदं शिवम् ।&#x9;016a&lt;br&gt;&#xA;अगाधपारं विस्तीर्णमप्रमेयं सरित्पतिम् ॥&#x9;016b&lt;br&gt;&#xA;महानदीभिर्बह्वीभिः स्पर्धयेव सहस्रशः ।&#x9;017a&lt;br&gt;&#xA;अभिसार्यमाणमनिशं ददृशाते महार्णवम् ।&#x9;017b&lt;br&gt;&#xA;आपूर्यमाणमत्यर्थं नृत्यमानमिवोर्मिभिः ॥&#x9;017c&lt;br&gt;&#xA;गम्भीरं तिमिमकरोग्रसङ्कुलं तं गर्जन्तं जलचररावरौद्रनादैः ।&#x9;018a&lt;br&gt;&#xA;विस्तीर्णं ददृशतुरम्बरप्रकाशन्तेऽगाधन्निधिमुरुमम्भसामनन्तम् ॥ &#x9;018b&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/022/</guid>
      <description>&lt;p&gt;अध्यायः 022&#xA;सर्पौर्मातृवचनादुच्चैःश्रवःपुच्छवेष्टनम् ॥ 1 ॥&#xA;सौतिरुवाच ।&#x9;001&lt;br&gt;&#xA;नागाश्च संविदं कृत्वा कर्तव्यमिति तद्वचः ।&#x9;001a&lt;br&gt;&#xA;निःस्नेहा वै दहेन्माता असम्प्राप्तमनोरथा ॥&#x9;001b&lt;br&gt;&#xA;प्रसन्ना मोक्षयेदस्मांस्तस्माच्छापाच्च भामिनी ।&#x9;002a&lt;br&gt;&#xA;कृष्णं पुच्छं करिष्यामस्तुरगस्य न संशयः ॥&#x9;002b&lt;br&gt;&#xA;इति निश्चित्य ते तस्य कृष्णा वाला इव स्थिताः ।&#x9;003a&lt;br&gt;&#xA;एतस्मिन्नन्तरे ते तु सपत्न्यौ पणिते तदा ॥&#x9;003b&lt;br&gt;&#xA;ततस्ते पणितं कृत्वा भगिन्यौ द्विजसत्तम ।&#x9;004a&lt;br&gt;&#xA;जग्मतुः परया प्रीत्या परं पारं महोदधेः ॥&#x9;004b&lt;br&gt;&#xA;कद्रूश्च विनता चैव दाक्षायण्यौ विहायसा ।&#x9;005a&lt;br&gt;&#xA;आलोकयन्त्यावक्षोभ्यं समुद्रं निधिमम्भसाम् ॥&#x9;005b&lt;br&gt;&#xA;वायुनाऽतीव सहसा क्षोभ्यमाणं महास्वनम् ।&#x9;006a&lt;br&gt;&#xA;तिमिङ्गिलसमाकीर्णं मकरैरावृतं तथा ॥&#x9;006b&lt;br&gt;&#xA;संयुतं बहुसाहस्रैः सत्वैर्नानाविधैरपि ।&#x9;007a&lt;br&gt;&#xA;घोरर्घोरमनाधृष्यं गम्भीरमतिभैरवम् ॥&#x9;007b&lt;br&gt;&#xA;आकरं सर्वरत्नानामालयं वरुणस्य च ।&#x9;008a&lt;br&gt;&#xA;नागानामालयं चापि सुरम्यं सरितां पतिम् ॥&#x9;008b&lt;br&gt;&#xA;पातालज्वलनावासमसुराणां तथालयम् ।&#x9;009a&lt;br&gt;&#xA;भयङ्कराणां सत्त्वानां पयसो निधिमव्ययम् ॥&#x9;009b&lt;br&gt;&#xA;शुभ्रं दिव्यममर्त्यानाममृतस्याकरं परम् ।&#x9;010a&lt;br&gt;&#xA;अप्रमेयमचिन्त्यं च सुपुण्यजलसम्मितम् ॥&#x9;010b&lt;br&gt;&#xA;महानदीभिर्बह्वीभिस्तत्र तत्र सहस्रशः ।&#x9;011a&lt;br&gt;&#xA;आपूर्यमाणमत्यर्थं नृत्यन्तमिव चोर्मिभिः ॥&#x9;011b&lt;br&gt;&#xA;इत्येवं तरलतरोर्मिसङ्कुलं ते गम्भीरं विकसितमम्बरप्रकाशम् ।&#x9;012a&lt;br&gt;&#xA;पातालज्वलनशिखाविदीपिताङ्गं गर्जन्तं द्रुतमभिजग्मतुस्ततस्ते ॥ ॥&#x9;012b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि द्वाविंशोऽध्यायः ॥ 22 ॥&#xA;*1-22-1 संविदं मिथ आलोचनम् ॥ 1-22-3 पणिते पणं कृत वत्यौ ॥ 3 ॥ द्वाविंशोऽध्यायः ॥ 22 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/023/</guid>
      <description>&lt;p&gt;अध्यायः 023&#xA;*गरुडोत्पत्तिः ॥ 1 ॥ देवकृतस्तुत्या गरुडकृतं स्वतेजस्संहरणम् ॥ 2 ॥&#xA;सौतिरुवाच ।&#xA;तं समुद्रमतिक्रम्य कद्रूर्विनतया सह ।&#x9;001a&lt;br&gt;&#xA;न्यपतत्तुरगाभ्याशे न चिरादिव शीघ्रगा ॥&#x9;001b&lt;br&gt;&#xA;ततस्ते तं हयश्रेष्ठं ददृशाते महाजवम् ।&#x9;002a&lt;br&gt;&#xA;शशाङ्ककिरणप्रख्यं कालवालमुभे तदा ॥&#x9;002b&lt;br&gt;&#xA;निशाम्य च बहून्वालान्कृष्णान्पुच्छसमाश्रितान् ।&#x9;003a&lt;br&gt;&#xA;विषण्णरूपां विनतां कद्रूर्दास्ये न्ययोजयत् ॥&#x9;003b&lt;br&gt;&#xA;ततः सा विनता तस्मिन्पणितेन पराजिता ।&#x9;004a&lt;br&gt;&#xA;अभवद्दुःखसन्तप्ता दासीभावं समास्थिता ॥&#x9;004b&lt;br&gt;&#xA;एतस्मिन्नन्तरे चापि गरुडः काल आगते ।&#x9;005a&lt;br&gt;&#xA;विना मात्रा महातेजा विदार्याण्डमजायत ॥&#x9;005b&lt;br&gt;&#xA;महासत्त्वबलोपेतः सर्वा विद्योतयन्दिशः ।&#x9;006a&lt;br&gt;&#xA;कामरूपः कामगमः कामवीर्यो विहङ्गमः ॥&#x9;006b&lt;br&gt;&#xA;अग्निराशिरिवोद्भासन्समिद्धोऽतिभयङ्करः ।&#x9;007a&lt;br&gt;&#xA;विद्युद्विस्पष्टपिङ्गाक्षो युगान्ताग्निसमप्रभः ॥&#x9;007b&lt;br&gt;&#xA;प्रवृद्धः सहसा पक्षी महाकायो नभोगतः ।&#x9;008a&lt;br&gt;&#xA;घोरो घोरस्वनो रौद्रो वह्निरौर्व इवापरः ॥&#x9;008b&lt;br&gt;&#xA;तं दृष्ट्वा शरणं जग्मुर्देवाः सर्वे विभावसुम् ।&#x9;009a&lt;br&gt;&#xA;प्रणिपत्याब्रुवंश्चैनमासीनं विश्वरूपिणम् ॥&#x9;009b&lt;br&gt;&#xA;अग्ने मा त्वं प्रवर्धिष्ठाः कच्चिन्नो न दिधक्षसि ।&#x9;010a&lt;br&gt;&#xA;असौ हि राशिः सुमहान्समिद्धस्तव सर्पति ॥&#x9;010b&lt;br&gt;&#xA;अग्निरुवाच ।&#xA;नैतदेवं यथा यूयं मन्यध्वमसुरार्दनाः ।&#x9;011a&lt;br&gt;&#xA;गरुडो बलवानेष मम तुल्यश्च तेजसा ॥&#x9;011b&lt;br&gt;&#xA;जातः परमतेजस्वी विनतानन्दवर्धनः ।&#x9;012a&lt;br&gt;&#xA;तेजोराशिमिमं दृष्ट्वा युष्मान्मोहः समाविशत् ॥&#x9;012b&lt;br&gt;&#xA;नागक्षयकरश्चै काश्यपेयो महाबलः ।&#x9;013a&lt;br&gt;&#xA;देवानां च हिते युक्तस्त्वहितो दैत्यरक्षसाम् ॥&#x9;013b&lt;br&gt;&#xA;न भीः कार्या कथं चात्र पश्यध्वं सहिता मया ।&#x9;014a&lt;br&gt;&#xA;सौतिरुवाच ।&#xA;एवमुक्तास्तदा गत्वा गरुडं वाग्भिरस्तुवन् ॥&#x9;014b&lt;br&gt;&#xA;ते दूरादभ्युपेत्यैनं देवाः सर्षिगणास्तदा ।&#x9;015a&lt;br&gt;&#xA;देवा ऊचुः ।&#xA;त्वमृषिस्त्वं महाभागस्त्वं देवः पतगेश्वरः ॥&#x9;015b&lt;br&gt;&#xA;त्वं प्रभुस्तपनः सूर्यः परमेष्ठी प्रजापतिः ।&#x9;016a&lt;br&gt;&#xA;त्वमिन्द्रस्त्वं हयमुखस्त्वं शर्वस्त्वं जगत्पतिः ॥&#x9;016b&lt;br&gt;&#xA;त्वं मुखं पद्मजो विप्रस्त्वमग्निः पवनस्तथा ।&#x9;017a&lt;br&gt;&#xA;त्वं हि धाता विधाता च त्वं विष्णुः सुरसत्तमः ॥&#x9;017b&lt;br&gt;&#xA;त्वं महानभिभूः शश्वदमृतं त्वं महद्यशः ।&#x9;018a&lt;br&gt;&#xA;त्वं प्रभास्त्वमभिप्रेतं त्वं नस्त्राणमनुत्तमम् ॥&#x9;018b&lt;br&gt;&#xA;&#39;त्वं गतिः सततं त्वत्तः कथं नः प्राप्नुयाद्भयम् ।&#39;&#x9;019a&lt;br&gt;&#xA;बलोर्मिमान्साधुरदीनसत्त्वः समृद्धिमान्दुर्विषहस्त्वमेव ।&#x9;019b&lt;br&gt;&#xA;त्वत्तः सृतं सर्वमहीनकीर्ते ह्यनागतं चोपगतं च सर्वम् ॥&#x9;019c&lt;br&gt;&#xA;त्वमुत्तमः सर्वमिदं चराचरं गभस्तिभिर्भानुरिवावभाससे ।&#x9;020a&lt;br&gt;&#xA;समाक्षिपन्भानुमतः प्रभां मुहुस्त्वमन्तकः सर्वमिदं ध्रुवाध्रुवम् ॥&#x9;020b&lt;br&gt;&#xA;दिवाकरः परिकुपितो यथा दहेत्प्रजास्तथा दहसि हुताशनप्रभ ।&#x9;021a&lt;br&gt;&#xA;भयङ्करः प्रलय इवाग्निरुत्थितो विनाशयन्युगपरिवर्तनान्तकृत् ॥&#x9;021b&lt;br&gt;&#xA;खगेश्वरं शरणमुपागता वयं महौजसं ज्वलनसमानवर्चसम् ।&#x9;022a&lt;br&gt;&#xA;तडित्प्रभं वितिमिरमभ्रगोचरं महाबलं गरुडमुपेत्य खेचरम् ॥&#x9;022b&lt;br&gt;&#xA;परावरं वरदमजय्यविक्रमं तवौजस सर्वमिदं प्रतापितम् ।&#x9;023a&lt;br&gt;&#xA;जगत्प्रभो तप्तसुवर्णवर्चसा त्वं पाहि सर्वांश्च सुरान्महात्मनः ॥&#x9;023b&lt;br&gt;&#xA;भयान्विता नभसि विमानगामिनो विमानिता विपथगतिं प्रयान्ति ते ।&#x9;024a&lt;br&gt;&#xA;ऋषेः सुतस्त्वमसि दयावतः प्रभो महात्मनः खगवर कश्यपस्य ह ॥&#x9;024b&lt;br&gt;&#xA;स मा क्रुधः कुरु जगतो दयां परां त्वमीश्वरः प्रशममुपैहि पाहि नः ।&#x9;025a&lt;br&gt;&#xA;महाशनिस्फुरितसमस्वनेन ते दिशोऽम्बरं त्रिदिवमियं च मेदिनी ॥&#x9;025b&lt;br&gt;&#xA;चलन्ति नः खग हृदयानि चानिशं निगृह्यतां वपुरिदमग्निसन्निभम् ।&#x9;026a&lt;br&gt;&#xA;तव द्युतिं कुपितकृतान्तसन्निभां निशाम्य नश्चलति मनोऽव्यवस्थितम् ।&#x9;026b&lt;br&gt;&#xA;प्रसीद नः पतगपते प्रयाचतां शिवश्च नो भव भगवन्सुखावहः ॥&#x9;026c&lt;br&gt;&#xA;सौतिरुवाच ।&#xA;एवं स्तुतः सुपर्णस्तु देवैः सर्षिगणैस्तदा ।&#x9;027a&lt;br&gt;&#xA;तेजसः प्रतिसंहारमात्मनः स चकार ह ॥ ॥&#x9;027b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि त्रयोविंशोऽध्यायः ॥ 23 ॥&#xA;*1-23-2 शशाङ्ककिरणवत्प्रख्या दीप्तिर्यस्य तं तादृशमपि कालवालं कृष्णकेशम् ॥ 1-23-8 और्वो वडवाग्निः ॥ 1-23-9 विभावसुं अग्निम् ॥ 1-23-10 अग्ने मात्वमिति देवानां भ्रमवर्णनं अग्निगरुडयोरति सादृश्यकथनार्थम् ॥ 1-23-25 चलन्तीत्युत्तरादपकृष्यते ॥ 1-23-26 निगृत्यतां सङ्क्षिप्यताम् ॥ त्रयोविंशोऽध्यायः ॥ 23 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/024/</guid>
      <description>&lt;p&gt;अध्यायः 024&#xA;राहुणा कृतोपद्रवस्य सूर्यस्य क्रोधः ॥ 1 ॥ ब्रह्माज्ञयाऽरुणस्य सूर्यसारथ्यकरणम् ॥ 2 ॥&#xA;सौतिरुवाच ।&#x9;001&lt;br&gt;&#xA;स श्रुत्वाऽथात्मनो देहं सुपर्णः प्रेक्ष्य च स्वयम् ।&#x9;001a&lt;br&gt;&#xA;शरीरप्रतिसंहारमात्मनः सम्प्रचक्रमे ॥&#x9;001b&lt;br&gt;&#xA;सुपर्ण उवाच ।&#x9;002&lt;br&gt;&#xA;न मे सर्वाणि भूतानि विभियुर्देहदर्शनात् ।&#x9;002a&lt;br&gt;&#xA;भीमरूपात्समुद्विग्रास्तस्मात्तेजस्तु संहरे ॥&#x9;002b&lt;br&gt;&#xA;सौतिरुवाच ।&#x9;003&lt;br&gt;&#xA;ततः कामगमः पक्षी कामवीर्यो विहङ्गमः ।&#x9;003a&lt;br&gt;&#xA;अरुणं चात्मनः पृष्ठमारोप्य स पितुर्गृहात् ॥&#x9;003b&lt;br&gt;&#xA;मातुरन्तिकमागच्छत्परं तीरं महोदधेः ।&#x9;004a&lt;br&gt;&#xA;तत्रारुणश्च निक्षिप्तो पुरोदेशे महाद्युतेः ॥&#x9;004b&lt;br&gt;&#xA;सूर्यस्तेजोभिरत्युग्रैर्लोकान्दग्धुमना यदा ।&#x9;005a&lt;br&gt;&#xA;रुरुरुवाच ।&#x9;005&lt;br&gt;&#xA;किमर्थं भगवान्सूर्यो लोकान्दग्धुमनास्तदा ॥&#x9;005b&lt;br&gt;&#xA;किमस्यापहृतं देवैर्येनेमं मन्युराविशत् ।&#x9;006a&lt;br&gt;&#xA;प्रमतिरुवाच ।&#x9;006&lt;br&gt;&#xA;चन्द्रार्काभ्यां यदा राहुराख्यातो ह्यमृतं पिबन् ॥&#x9;006b&lt;br&gt;&#xA;वैरानुबन्धं कृतवांश्चन्द्रादित्यौ तदाऽनघ ।&#x9;007a&lt;br&gt;&#xA;बाध्यमानं ग्रहेणाथ ह्यादित्यं मन्युराविशत् ॥&#x9;007b&lt;br&gt;&#xA;सुरार्थाय समुत्पन्नो रोषो राहोस्तु मां प्रति ।&#x9;008a&lt;br&gt;&#xA;बह्वनर्थकरं पापमेकोऽहं समवाप्नुयाम् ॥&#x9;008b&lt;br&gt;&#xA;सहाय एव कार्येषु न च कृच्छ्रेषु दृश्यते ।&#x9;009a&lt;br&gt;&#xA;पश्यन्ति ग्रस्यमानं मां सहन्ते वै दिवौकसः ॥&#x9;009b&lt;br&gt;&#xA;तस्माल्लोकविनाशार्थं ह्यवतिष्ठे न संशयः ।&#x9;010a&lt;br&gt;&#xA;एवं कृतमतिः सूर्यो ह्यस्तमभ्यगमद्गिरिम् ॥&#x9;010b&lt;br&gt;&#xA;तस्माल्लोकविनाशाय सन्तापयत भास्करः ।&#x9;011a&lt;br&gt;&#xA;ततो देवानुपागम्य प्रोचुरेवं महर्षयः ॥&#x9;011b&lt;br&gt;&#xA;अद्यार्धरात्रसमये सर्वलोकभयावहः ।&#x9;012a&lt;br&gt;&#xA;उत्पत्स्यते महान्दाहस्त्रैलोक्यस्य विनाशनः ॥&#x9;012b&lt;br&gt;&#xA;ततो देवाः सर्षिगणा उपगम्य पितामहम् ।&#x9;013a&lt;br&gt;&#xA;अब्रुवन्किमिवेहाद्य महद्दाहकृतं भयम् ॥&#x9;013b&lt;br&gt;&#xA;न तावद्दृश्यते सूर्यः क्षयोऽयं प्रतिभाति च ।&#x9;014a&lt;br&gt;&#xA;उदिते भगवन्भानौ कथनेतद्भविष्यति ॥&#x9;014b&lt;br&gt;&#xA;पितामह उवाच ।&#x9;015&lt;br&gt;&#xA;एष लोकविनाशाय रविरुद्यन्तुमुद्यतः ।&#x9;015a&lt;br&gt;&#xA;दृश्यन्नेव हि लोकान्स भस्मराशीकरिष्यति ॥&#x9;015b&lt;br&gt;&#xA;तस्य प्रतिविधानं च विहितं पूर्वमेव हि ।&#x9;016a&lt;br&gt;&#xA;कश्यपस्य सुतो धीमानरुणेत्यभिविश्रुतः ॥&#x9;016b&lt;br&gt;&#xA;महाकायो महातेजाः स स्थास्यति पुरो रवेः ।&#x9;017a&lt;br&gt;&#xA;करिष्यति च सारथ्यं तेजश्चास्य हरिष्यति ॥&#x9;017b&lt;br&gt;&#xA;लोकानां स्वस्ति चैवं स्यादृषीणां च दिवौकसाम् ।&#x9;018a&lt;br&gt;&#xA;प्रमतिरुवाच ।&#x9;018&lt;br&gt;&#xA;ततः पितामहाज्ञातः सर्वं चक्रे तदाऽरुणः ॥&#x9;018b&lt;br&gt;&#xA;उदितश्चैव सविता ह्यरुणेन समावृतः ।&#x9;019a&lt;br&gt;&#xA;एतत्ते सर्वमाख्यातं यत्सूर्यं मन्युराविशत् ॥&#x9;019b&lt;br&gt;&#xA;अरुणश्च यथैवास्य सारथ्यमकरोत्प्रभुः ।&#x9;020a&lt;br&gt;&#xA;भूय एवापरं प्रश्नं शृणु पूर्वमुदाहृतम् ॥ ॥&#x9;020b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि चतुर्विंशोऽध्यायः ॥ 24 ॥&#xA;*1-24-2 समुद्विग्नाः समुद्विग्नानि ॥ 1-24-7 चन्द्रादित्यौ प्रतीति शेषः ॥ 1-24-12 किमुत सूर्ये उदिते इति शेषः ॥ चतुर्विंशोऽध्यायः ॥ 24 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/025/</guid>
      <description>&lt;p&gt;अध्यायः 025&#xA;*विनतया कद्रूवहनं गरुडेन सर्पवहनं च ॥ 1 ॥ सूर्यातपतप्तस्वपुत्ररक्षार्थं कद्रूकृत इन्द्रस्तवः ॥ 2 ॥&#xA;सौतिरुवाच ।&#x9;001&lt;br&gt;&#xA;ततः कामगमः पक्षी महावीर्यो महाबलः ।&#x9;001a&lt;br&gt;&#xA;मातुरन्तिकमागच्छत्परं पारं महोदधेः ॥&#x9;001b&lt;br&gt;&#xA;यत्र सा विनता तस्मिन्पणितेन पराजिता ।&#x9;002a&lt;br&gt;&#xA;अतीव दुःखसन्तप्ता दासीभावमुपागता ॥&#x9;002b&lt;br&gt;&#xA;ततः कदाचिद्विनतां प्रणतां पुत्रसन्निधौ ।&#x9;003a&lt;br&gt;&#xA;काले चाहूय वचनं कद्रूरिदमभाषत ॥&#x9;003b&lt;br&gt;&#xA;नागानामालयं भद्रे सुरम्यं चारुदर्शनम् ।&#x9;004a&lt;br&gt;&#xA;समुद्रकुक्षावेकान्ते तत्र मां विनते नय ॥&#x9;004b&lt;br&gt;&#xA;सौतिरुवाच ।&#x9;005&lt;br&gt;&#xA;ततः सुपर्णमाता तामवहत्सर्पमातरम् ।&#x9;005a&lt;br&gt;&#xA;पन्नगान्गरुडश्चापि मातुर्वचनचोदितः ॥&#x9;005b&lt;br&gt;&#xA;स सूर्यमभितो याति वैनतेयो विहङ्गमः ।&#x9;006a&lt;br&gt;&#xA;सूर्यरश्मिप्रतप्ताश्च मूर्च्छिताः पन्नगाऽभवन् ॥&#x9;006b&lt;br&gt;&#xA;तदवस्थान्सुतान्दृष्ट्वा कद्रूः शक्रमथास्तुवत् ।&#x9;007a&lt;br&gt;&#xA;नमस्ते सर्वदेवेश नमस्ते बलसूदन ॥&#x9;007b&lt;br&gt;&#xA;नमुचिघ्न नमस्तेऽस्तु सहस्राक्ष शचीपते ।&#x9;008a&lt;br&gt;&#xA;सर्पाणां सूर्यतप्तानां वारिणा त्वं प्लवो भव ॥&#x9;008b&lt;br&gt;&#xA;त्वमेव परमं त्राणमस्माकममरोत्तम ।&#x9;009a&lt;br&gt;&#xA;ईशो असि पयः स्रष्टुं त्वमनल्पं पुरन्दर ॥&#x9;009b&lt;br&gt;&#xA;त्वमेव मेघस्त्वं वायुस्त्वमग्निर्विद्युतोऽम्बरे ।&#x9;010a&lt;br&gt;&#xA;त्वमभ्रगणविक्षेप्ता त्वामेवाहुर्महाघनम् ॥&#x9;010b&lt;br&gt;&#xA;त्वं वज्रमतुलं घोरं घोषवांस्त्वं बलाहकः ।&#x9;011a&lt;br&gt;&#xA;स्रष्टा त्वमेव लोकानां संहर्ता चापराजितः ॥&#x9;011b&lt;br&gt;&#xA;त्वं ज्योतिः सर्वभूतानां त्वमादित्यो विभावसुः ।&#x9;012a&lt;br&gt;&#xA;त्वं महद्भूतमाश्चर्यं त्वं राजा त्वं सुरोत्तमः ॥&#x9;012b&lt;br&gt;&#xA;त्वं विष्णुस्त्वं सहस्राक्षस्त्वं देवस्त्वं परायणम् ।&#x9;013a&lt;br&gt;&#xA;त्वं सर्वममृतं देव त्वं सोमः परमार्चितः ॥&#x9;013b&lt;br&gt;&#xA;त्वं मुहूर्तस्तिथिस्त्वं च त्वं लवस्त्वं पुनः क्षणः ।&#x9;014a&lt;br&gt;&#xA;शुक्लस्त्वं बहुलस्त्वं च कला काष्ठा त्रुटिस्तथा ।&#x9;014b&lt;br&gt;&#xA;संवत्सरर्तवो मासा रजन्यश्च दिनानि च ॥&#x9;014c&lt;br&gt;&#xA;त्वमुत्तमा सगिरिवना वसुन्धरा सभास्करं वितिमिरमम्बरं तथा ।&#x9;015a&lt;br&gt;&#xA;मदोदधिः सतिमितिमिङ्गिलस्तथा महोर्मिमान्बहुमकरो झषाकुलः ॥&#x9;015b&lt;br&gt;&#xA;महायशास्त्वमिति सदाऽभिपूज्यसे मनीषिभिर्मुदितमना महर्षिभिः ।&#x9;016a&lt;br&gt;&#xA;अभिष्टुतः पिबसि च सोममध्वरे कषट्कृतान्यपि च हवींषि भूतये ॥&#x9;016b&lt;br&gt;&#xA;त्वं विप्रैः सततमिहेज्यसे फलार्थं वेदाङ्गेष्वतुलबलौघ गीयसे च ।&#x9;017a&lt;br&gt;&#xA;त्वद्धेतोर्यजनपरायणा द्विजेन्द्रा वेदाङ्गान्यभिगमयन्ति सर्वयत्नैः ॥ ॥&#x9;017b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि पञ्चविंशोऽध्यायः ॥ 25 ॥&#xA;*1-25-6 अभितः सम्मुखम् ॥ 1-25-14 बहुलः कृष्णपक्षः ॥ पञ्चविंशोऽध्यायः ॥ 25 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/026/</guid>
      <description>&lt;p&gt;अध्यायः 026&#xA;*स्तुत्या तुष्टेन इन्द्रेण कृतं जलवर्षणम् ॥ 1 ॥&#xA;सौतिरुवाच। &#x9;001&lt;br&gt;&#xA;एवं स्तुतस्तदा कद्र्वा भगवान्हरिवाहनः ।&#x9;001a&lt;br&gt;&#xA;नीलजीमूतसङ्घातैः सर्वमम्बरमावृणोत् ॥&#x9;001b&lt;br&gt;&#xA;मेघानाज्ञापयामास वर्षध्वममृतं शुभम् ।&#x9;002a&lt;br&gt;&#xA;ते मेघा मुमुचुस्तोयं प्रभूतं विद्युदुज्ज्वलाः ॥&#x9;002b&lt;br&gt;&#xA;परस्परमिवात्यर्थं गर्जन्तः सततं दिवि ।&#x9;003a&lt;br&gt;&#xA;संवर्तितमिवाकाशं जलदैः सुमहाद्भुतैः ॥&#x9;003b&lt;br&gt;&#xA;सृजद्भिरतुलं तोयमजस्रं सुमहारवैः ।&#x9;004a&lt;br&gt;&#xA;सम्प्रनृत्तमिवाकाशं धारोर्मिभिरनेकशः ॥&#x9;004b&lt;br&gt;&#xA;मेघस्तनितनिर्घोषौर्विद्युत्पवनकम्पितैः ।&#x9;005a&lt;br&gt;&#xA;तैर्मेघैः सततासारं वर्षद्भिरनिशं तदा ॥&#x9;005b&lt;br&gt;&#xA;नष्टचन्द्रार्ककिरणमम्बरं समपद्यत ।&#x9;006a&lt;br&gt;&#xA;नागानामुत्तमो हर्षस्तथा वर्षति वासवे ॥&#x9;006b&lt;br&gt;&#xA;आपूर्यत मही चापि सलिलेन समन्ततः ।&#x9;007a&lt;br&gt;&#xA;रसातलमनुप्राप्तं शीतलं विमलं जलम् ।&#x9;007b&lt;br&gt;&#xA;तदा भूरभवच्छन्ना जलोर्मिभिरनेकशः ।&#x9;008a&lt;br&gt;&#xA;रामणीयकमागच्छन्मात्रा सह भुजङ्गमाः ॥ ॥&#x9;008b&lt;br&gt;&#xA;इति श्रीमन्महाभारते आदिपर्वणि पौलोमपर्वणि षड्विंशोऽध्यायः ॥ 26 ॥&#xA;*1-26-3 संवर्तः कल्पान्तः सञ्जातोस्मिन्निति संवर्तितम् ॥ 1-26-8 रामणीयकं रमणकसञ्ज्ञं द्वीपम् ॥ षड्विंशोऽध्यायः ॥ 26 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/027/</guid>
      <description>&lt;p&gt;अध्यायः 027&#xA;*गरुडस्य विनतां प्रति दास्यकारणप्रश्नः ॥ 1 ॥ सर्पैः दास्यमोचनोपायकथनम् ॥ 2 ॥&#xA;सौतिरुवाच ।&#x9;001&lt;br&gt;&#xA;सम्प्रहृष्टास्ततो नागा जलधाराप्लुतास्तदा ।&#x9;001a&lt;br&gt;&#xA;सुपर्णेनोह्यमानास्ते जग्मुस्तं द्वीपमाशु वै ॥&#x9;001b&lt;br&gt;&#xA;तं द्वीपं मकरावासं विहितं विश्वकर्मणा ।&#x9;002a&lt;br&gt;&#xA;तत्र ते लवणं घोरं ददृशुः पूर्वमागताः ॥&#x9;002b&lt;br&gt;&#xA;सुपर्णसहिताः सर्पाः काननं च मनोरमम् ।&#x9;003a&lt;br&gt;&#xA;सागराम्बुपरिक्षिप्तं पक्षिसङ्घनिनादितम् ॥&#x9;003b&lt;br&gt;&#xA;विचित्रफलपुष्पाभिर्वनराजिभिरावृतम् ।&#x9;004a&lt;br&gt;&#xA;भवनैरावृतं रम्यैस्तथा पद्माकरैरपि ॥&#x9;004b&lt;br&gt;&#xA;प्रसन्नसलिलैश्चापि ह्वदैर्दिव्यैर्विभूषितम् ।&#x9;005a&lt;br&gt;&#xA;दिव्यगन्धवहैः पुण्यैर्मारुतैरुपवीजितम् ॥&#x9;005b&lt;br&gt;&#xA;उत्पतद्भिरिवाकाशं वृक्षैर्मलयजैरपि ।&#x9;006a&lt;br&gt;&#xA;शोभितं पुष्पवर्षाणि मुञ्चद्भिर्मारुतोद्धतैः ॥&#x9;006b&lt;br&gt;&#xA;वायुविक्षिप्तकुसुमैस्तथाऽन्यैरपि पादपैः ।&#x9;007a&lt;br&gt;&#xA;किरद्भिरिव तत्रस्थान्नागान्पुष्पाम्बुवृष्टिभिः ॥&#x9;007b&lt;br&gt;&#xA;मनःसंहर्षजं दिव्यं गन्धर्वाप्सरसां प्रियम् ।&#x9;008a&lt;br&gt;&#xA;मत्तभ्रमरसङ्घुष्टं मनोज्ञाकृतिदर्शनम् ॥&#x9;008b&lt;br&gt;&#xA;रमणीयं शिवं पुण्यं सर्वैर्जनमनोहरैः ।&#x9;009a&lt;br&gt;&#xA;नानापक्षिरुतं रम्यं कद्रूपुत्रप्रहर्षणम् ॥&#x9;009b&lt;br&gt;&#xA;तत्ते वनं समासाद्य विजह्रुः पन्नगास्तदा ।&#x9;010a&lt;br&gt;&#xA;अब्रुवंश्च महावीर्यं सुपर्णं पतगेश्वरम् ॥&#x9;010b&lt;br&gt;&#xA;वहास्मानपरं द्वीपं सुरम्यं विमलोदकम् ।&#x9;011a&lt;br&gt;&#xA;त्वं हि देशान्बहून्रम्यान्व्रजन्पश्यसि खेचर ॥&#x9;011b&lt;br&gt;&#xA;सौतिरुवाच ।&#x9;012&lt;br&gt;&#xA;स विचिन्त्याब्रवीत्पक्षी मातरं विनतां तदा ।&#x9;012a&lt;br&gt;&#xA;किं कारणं मया मातः कर्तव्यं सर्पभाषितम् ॥&#x9;012b&lt;br&gt;&#xA;विनतोवाच ।&#x9;013&lt;br&gt;&#xA;दासीभूतास्मि दुर्योगात्सपत्न्याः पतगोत्तम ।&#x9;013a&lt;br&gt;&#xA;पणं वितथमास्थाय सर्पैरुपधिना कृतम् ॥&#x9;013b&lt;br&gt;&#xA;सौतिरुवाच ।&#x9;014&lt;br&gt;&#xA;तस्मिंस्तु कथिते मात्रा कारणे गगनेचरः ।&#x9;014a&lt;br&gt;&#xA;उवाच वचनं सर्पांस्तेन दुःखेन दुःखितः ॥&#x9;014b&lt;br&gt;&#xA;किमाहृत्य विदित्वा वा किं वा कृत्वेह पौरुषम् ।&#x9;015a&lt;br&gt;&#xA;दास्याद्वो विप्रमुच्येयं तथ्यं वदत लेलिहाः ॥&#x9;015b&lt;br&gt;&#xA;सौतिरुवाच ।&#x9;016&lt;br&gt;&#xA;श्रुत्वा समब्रुवन्सर्पा आहरामृतमोजसा ।&#x9;016a&lt;br&gt;&#xA;ततो दास्याद्विप्रमोक्षो भविता तव खेचर ॥ ॥&#x9;016b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि सप्तविंशोऽध्यायः ॥ 27 ॥&#xA;*1-27-2 लवणं लवणासुरं पूर्वं ददृशुः ॥ 1-27-8 मनः संहर्षजं मनसः संहर्षाय जातम् ॥ 1-27-15 लेलिहाः भोसर्पाः ॥ सप्तविंशोऽध्यायः ॥ 27 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/028/</guid>
      <description>&lt;p&gt;अध्यायः 028&#xA;*अमृताहरणार्थं गच्छतो गरुडस्य भक्ष्ययाचनम् ॥ 1 ॥ ब्राह्मणवर्जं समुद्रकुक्षिस्थनिषादभक्षणे विनताया अनुज्ञा ॥ 2 ॥&#xA;सौतिरुवाच ।&#xA;इत्युक्तो गरुडः सर्पैस्ततो मातरमब्रवीत् ।&#x9;001a&lt;br&gt;&#xA;गच्छाम्यमृतमाहर्तुं भक्ष्यमिच्छामि वेदितुम् ॥&#x9;001b&lt;br&gt;&#xA;विनतोवाच ।&#x9;002&lt;br&gt;&#xA;समुद्रकुक्षावेकान्ते निषादालयमुत्तमम् ।&#x9;002a&lt;br&gt;&#xA;भवनानि निषादानां तत्र सन्ति द्विजोत्तम ॥&#x9;002b&lt;br&gt;&#xA;पापिनां नष्टलोकानां निर्घृणानां दुरात्मनाम्&#39; ।&#x9;003a&lt;br&gt;&#xA;निषादानां सहस्राणि तान्भुक्त्वाऽमृतमानय ॥&#x9;003b&lt;br&gt;&#xA;न च ते ब्राह्मणं हन्तुं कार्या बुद्धिः कथञ्चन ।&#x9;004a&lt;br&gt;&#xA;अवध्यः सर्वभूतानां ब्राह्मणो ह्यनलोपमः ॥&#x9;004b&lt;br&gt;&#xA;अग्निरर्को विषं शस्त्रं विप्रो भवति कोपितः ।&#x9;005a&lt;br&gt;&#xA;गुरुर्हि सर्वभूतानां ब्राह्मणः परिकीर्तितः ॥&#x9;005b&lt;br&gt;&#xA;एवमादिस्वरूपैस्तु सतां वै ब्राह्मणो मतः ।&#x9;006a&lt;br&gt;&#xA;स ते तात न हन्तव्यः सङ्क्रुद्धेनापि सर्वथा ॥&#x9;006b&lt;br&gt;&#xA;ब्राह्मणानामभिद्रोहो न कर्तव्यः कथञ्चन ।&#x9;007a&lt;br&gt;&#xA;न ह्येवमग्निर्नादित्यो भस्म कुर्यात्तथानघ ॥&#x9;007b&lt;br&gt;&#xA;यथा कुर्यादभिक्रुद्धो ब्राह्मणः संशितव्रतः ।&#x9;008a&lt;br&gt;&#xA;तदेतैर्विविधैर्लिङ्गैस्त्वं विद्यास्तं द्विजोत्तमम् ॥&#x9;008b&lt;br&gt;&#xA;भूतानामग्रभूर्विप्रो वर्णश्रेष्ठः पिता गुरुः ।&#x9;009a&lt;br&gt;&#xA;गरुड उवाच &#x9;009&lt;br&gt;&#xA;किंरूपो ब्राह्मणो मातः किंशीलः किम्पराक्रमः ॥&#x9;009b&lt;br&gt;&#xA;किंस्विदग्निनिभो भाति किंस्वित्सौम्यप्रदर्शनः ।&#x9;010a&lt;br&gt;&#xA;यथाहमभिजानीयां ब्राह्मणं लक्षणैः शुभैः ॥&#x9;010b&lt;br&gt;&#xA;तन्मे कारणतो मातः पृच्छतो वक्तुमर्हसि ।&#x9;010a&lt;br&gt;&#xA;विनतोवाच ।&#x9;011&lt;br&gt;&#xA;यस्ते कण्ठमनुप्राप्तो निगीर्णं बडिशं यथा ॥&#x9;011a&lt;br&gt;&#xA;दहेदङ्गारवत्पुत्रं तं विद्याद्ब्राह्मणर्षभम् ।&#x9;011b&lt;br&gt;&#xA;विप्रस्त्वया न हन्तव्यः सङ्क्रुद्धेनापि सर्वदा ॥&#x9;012a&lt;br&gt;&#xA;प्रोवाच चैनं विनता पुत्रहार्दादिदं वचः ।&#x9;012b&lt;br&gt;&#xA;जठरे न च जीर्येद्यस्तं जानीहि द्विजोत्तमम् ॥&#x9;013a&lt;br&gt;&#xA;पुनः प्रोवाच विनता पुत्रहार्दादिदं वचः ।&#x9;013b&lt;br&gt;&#xA;जानन्त्यप्यतुलं वीर्यमाशीर्वादपरायणा ॥&#x9;014a&lt;br&gt;&#xA;प्रीता परमदुःखार्ता नागैर्विप्रकृता सती ।&#x9;014b&lt;br&gt;&#xA;विनतोवाच ।&#x9;015&lt;br&gt;&#xA;पक्षौ ते मारुतः पातु चन्द्रसूर्यौ च पृष्ठतः ॥&#x9;015a&lt;br&gt;&#xA;शिरश्च पातु वह्निस्ते वसवः सर्वतस्तनुम् ।&#x9;015b&lt;br&gt;&#xA;विष्णुः सर्वगतः सर्वमङ्गानि तव चैव ह ।&#39;&#x9;016a&lt;br&gt;&#xA;अहं च ते सदा पुत्र शान्तिस्वस्तिपरायणा ॥&#x9;016b&lt;br&gt;&#xA;इहासीना भविष्यामि स्वस्तिकारे रता सदा ।&#x9;017a&lt;br&gt;&#xA;अरिष्टं व्रज पन्थानं पुत्र कार्यार्थसिद्धये ॥&#x9;017b&lt;br&gt;&#xA;सौतिरुवाच ।&#x9;018&lt;br&gt;&#xA;ततः स मातुर्वचनं निशम्य वितत्य पक्षौ नभ उत्पपात ।&#x9;018a&lt;br&gt;&#xA;ततो निषादान्बलवानुपागतो बुभुक्षितः काल इवान्तकोऽपरः ॥&#x9;018b&lt;br&gt;&#xA;स तान्निषादानुपसंहरंस्तदा रजः समुद्धूय नभःस्पृशं महत् ।&#x9;019a&lt;br&gt;&#xA;समुद्रकुक्षौ च विशोषयन्पयः समीपजान्भूधरजान्विचालयन् ॥&#x9;019b&lt;br&gt;&#xA;ततः स चक्रे महदाननं तदानिषादमार्गं प्रतिरुध्य पक्षिराट् ।&#x9;020a&lt;br&gt;&#xA;ततो निषादास्त्वरिताः प्रवव्रजु-र्यतो मुखं तस्य भुजङ्गभोजिनः ॥&#x9;020b&lt;br&gt;&#xA;तदाननं विवृतमतिप्रमाणवत्समभ्ययुर्गगनमिवार्दिताः खगाः ।&#x9;021a&lt;br&gt;&#xA;सहस्रशः पवनरजोविमोहिता यथाऽनिलप्रचलितपादपे वने ॥&#x9;021b&lt;br&gt;&#xA;ततः खगो वदनममित्रतापनः समाहरत्परिचपलो महाबलः ।&#x9;022a&lt;br&gt;&#xA;निषूदयन्बहुविधमत्स्यजीविनो बभुक्षितो गगनचरेश्वरस्तदा ॥ ॥&#x9;022b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि अष्टाविंशोऽध्यायः ॥ 28 ॥&#xA;*1-28-18 काले समये ॥ 1-28-19 भूधरजान् पर्वतजान्वृक्षान् ॥ 1-28-22 परिचपलः तेषां ग्रहणाय सर्वतो भ्रमन् ॥ अष्टाविंशोऽध्यायः ॥ 28 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/029/</guid>
      <description>&lt;p&gt;अध्यायः 029&#xA;*कण्ठं दहतो ब्राह्मणस्य विषादीसहितस्य परित्राणम् ॥ 1 ॥ गरुडस्य कश्यपेन संवादः ॥ 2 ॥ गजकच्छपपूर्ववृत्तान्तकथनम् ॥ 3 ॥ कश्यपाज्ञया गरुडस्य गजकच्छपग्रहणम् ॥ 4 ॥ रोहिणवृक्षशाखाभङ्गः ॥ 5 ॥&#xA;सौतिरुवाच ।&#x9;001&lt;br&gt;&#xA;तस्य कण्ठमनुप्राप्तो ब्राह्मणः सह भार्यया ।&#x9;001a&lt;br&gt;&#xA;दहन्दीप्त इवाङ्गारस्तमुवाचान्तरिक्षगः ॥&#x9;001b&lt;br&gt;&#xA;द्विजोत्तम विनिर्गच्छ तूर्णमास्यादपावृतात् ।&#x9;002a&lt;br&gt;&#xA;न हि मे ब्राह्मणो वध्यः पापेष्वपि रतः सदा ॥&#x9;002b&lt;br&gt;&#xA;सौतिरुवाच ।&#x9;003&lt;br&gt;&#xA;ब्रुवाणमेवं गरुडं ब्राह्मणः प्रत्यभाषत ।&#x9;003a&lt;br&gt;&#xA;निषादी मम भार्येयं निर्गच्छतु मया सह ॥&#x9;003b&lt;br&gt;&#xA;गरुड उवाच ।&#x9;004&lt;br&gt;&#xA;एतामपि निषादीं त्वं परिगृह्याशु निष्पत ।&#x9;004a&lt;br&gt;&#xA;तूर्णं सम्भावयात्मानमजीर्णं मम तेजसा ॥&#x9;004b&lt;br&gt;&#xA;सौतिरुवाच ।&#x9;005&lt;br&gt;&#xA;ततः स विप्रो निष्क्रान्तो निषादीसहितस्तदा ।&#x9;005a&lt;br&gt;&#xA;वर्धयित्वा च गरुडमिष्टं देशं जगाम ह ॥&#x9;005b&lt;br&gt;&#xA;सहभार्ये विनिष्क्रान्ते तस्मिन्विप्रे स पक्षिराट् ।&#x9;006a&lt;br&gt;&#xA;वितत्य पक्षावाकाशमुत्पपात मनोजवः ॥&#x9;006b&lt;br&gt;&#xA;ततोऽपश्यत्स्वपितरं पृष्टश्चाख्यातवान्पितुः ।&#x9;007a&lt;br&gt;&#xA;यथान्यायममेयात्मा तं चोवाच महानृषिः ॥&#x9;007b&lt;br&gt;&#xA;कश्यप उवाच ।&#x9;008&lt;br&gt;&#xA;कच्चिद्वः कुशलं नित्यं भोजने बहुलं सुत ।&#x9;008a&lt;br&gt;&#xA;कच्चिच्च मानुषे लोके तवान्नं विद्यते बहु ॥&#x9;008b&lt;br&gt;&#xA;क्व गन्तास्यतिवेगेन मम त्वं वक्तुमर्हसि ॥&#39;&#x9;008c&lt;br&gt;&#xA;गरुड उवाच ।&#x9;009&lt;br&gt;&#xA;माता मे कुशला शश्वत्तथा भ्राता तथा ह्यहम् ।&#x9;009a&lt;br&gt;&#xA;न हि मे कुशलं तात भोजने बहुले सदा ॥&#x9;009b&lt;br&gt;&#xA;अहं हि सर्पैः प्रहितः सोममाहर्तुमुत्तमम् ।&#x9;010a&lt;br&gt;&#xA;मातुर्दास्यविमोक्षार्थमाहरिष्ये तमद्य वै ॥&#x9;010b&lt;br&gt;&#xA;मात्रा चात्र समादिष्टो निषादान्भक्षयेति ह ।&#x9;011a&lt;br&gt;&#xA;न च मे तृप्तिरभवद्भक्षयित्वा सहस्रशः ॥&#x9;011b&lt;br&gt;&#xA;तस्माद्भक्ष्यं त्वमपरं भगवन्प्रदिशस्व मे ।&#x9;012a&lt;br&gt;&#xA;यद्भुक्त्वाऽमृतमाहर्तुं समर्थः स्यामहं प्रभो ॥&#x9;012b&lt;br&gt;&#xA;क्षुत्पिपासाविघातार्थं भक्ष्यमाख्यातु मे भवान् ।&#x9;013a&lt;br&gt;&#xA;कश्यप उवाच ।&#x9;013&lt;br&gt;&#xA;इदं सरो महापुण्यं देवलोकेऽपि विश्रुतम् ॥&#x9;013b&lt;br&gt;&#xA;यत्र कूर्माग्रजं हस्ती सदा कर्षत्यवाङ्मुखः ।&#x9;014a&lt;br&gt;&#xA;तयोर्जन्मान्तरे वैरं सम्प्रवक्ष्याम्यसोषतः ॥&#x9;014b&lt;br&gt;&#xA;तन्मे तत्त्वं निबोधस्व यत्प्रमाणौ च तावुभौ ।&#x9;015a&lt;br&gt;&#xA;शृणु त्वं वत्स भद्रं ते कथां वैराग्यवर्धिनीम् ॥&#x9;015b&lt;br&gt;&#xA;पित्रोरर्थविभागे वै समुत्पन्नां पुराण्डज ।&#39;&#x9;016a&lt;br&gt;&#xA;आसीद्विभावसुर्नाम महर्षिः कोपनो भृशम् ॥&#x9;016b&lt;br&gt;&#xA;भ्राता तस्यानुजश्चासीत्सुप्रतीको महातपाः ।&#x9;017a&lt;br&gt;&#xA;स नेच्छति धनं भ्रात्रा सहैकस्थं महामुनिः ॥&#x9;017b&lt;br&gt;&#xA;विभागं कीर्तयत्येव सुप्रतीको हि नित्यशः ।&#x9;018a&lt;br&gt;&#xA;अथाब्रवीच्च तं भ्राता सुप्रतीकं विभावसुः ॥&#x9;018b&lt;br&gt;&#xA;विभागे बहवो दोषा भविष्यन्ति महातपः ।&#39;&#x9;019a&lt;br&gt;&#xA;विभागं बहवो मोहात्कर्तुमिच्छन्ति नित्यशः ।&#x9;019b&lt;br&gt;&#xA;ततो विभक्तास्त्वन्योन्यं नाद्रियन्तेऽर्थमोहिताः ॥&#x9;019c&lt;br&gt;&#xA;ततः स्वार्थपरान्मूढान्पृथग्भूतान्स्वकैर्धनैः ।&#x9;020a&lt;br&gt;&#xA;विदित्वा भेदयन्त्येतानमित्रा मित्ररूपिणः ॥&#x9;020b&lt;br&gt;&#xA;विदित्वा चापरे भिन्नानन्तरेषु पतन्त्यथ ।&#x9;021a&lt;br&gt;&#xA;भिन्नानामतुलो नाशः क्षिप्रमेव प्रवर्तते ॥&#x9;021b&lt;br&gt;&#xA;तस्माद्विभागं भ्रातॄणां न प्रशंसन्ति साधवः ।&#x9;022a&lt;br&gt;&#xA;एवमुक्तः सुप्रतीको भागं कीर्तयतेऽनिशम् ॥&#x9;022b&lt;br&gt;&#xA;एवं निर्बध्यमानस्तु शशापैनं विभावसुः।&#39;&#x9;023a&lt;br&gt;&#xA;गुरुशास्त्रेऽनिबद्धानामन्योन्येनाभिशङ्किनाम् ॥&#x9;023b&lt;br&gt;&#xA;नियन्तु न हि शक्यस्त्वं भेदतो धनमिच्छसि ।&#x9;024a&lt;br&gt;&#xA;यस्मात्तस्मात्सुप्रतीक हस्तित्वं समवाप्स्यसि ॥&#x9;024b&lt;br&gt;&#xA;कश्यप उवाच ।&#x9;025&lt;br&gt;&#xA;शप्तस्त्वेवं सुप्रतीको विभावसुमथाब्रवीत् ।&#x9;025a&lt;br&gt;&#xA;त्वमप्यन्तर्जलचरः कच्छपः सम्भविष्यसि ॥&#x9;025b&lt;br&gt;&#xA;एवमन्योन्यशापात्तौ सुप्रतीकविभावसू ।&#x9;026a&lt;br&gt;&#xA;गजकच्छपतां प्राप्तावर्थार्थं मूढचेतसौ ॥&#x9;026b&lt;br&gt;&#xA;रोषदोषानुषङ्गेण तिर्यग्योनिगतावपि ।&#x9;027a&lt;br&gt;&#xA;परस्परद्वेषरतौ प्रमाणबलदर्पितौ ॥&#x9;027b&lt;br&gt;&#xA;सरस्यस्मिन्महाकायौ पूर्ववैरानुसारिणौ ।&#x9;028a&lt;br&gt;&#xA;तयोरन्यतरः श्रीमान्समुपैति महागजः ॥&#x9;028b&lt;br&gt;&#xA;यस्य बृंहितशब्देन कूर्मोऽप्यन्तर्जलेशयः ।&#x9;029a&lt;br&gt;&#xA;उत्थितोऽसौ महाकायः कृत्स्नं विक्षोभयन्सरः ॥&#x9;029b&lt;br&gt;&#xA;तं दृष्ट्वाऽऽवेष्टितकरः पतत्येष गजो जलम् ।&#x9;030a&lt;br&gt;&#xA;दन्तहस्ताग्रलाङ्गूलपादवेगेन वीर्यवान् ॥&#x9;030b&lt;br&gt;&#xA;विक्षोभयंस्ततो नागः सरो बहुझषाकुलम् ।&#x9;031a&lt;br&gt;&#xA;कूर्मोऽप्यभ्युद्यतशिरा युद्धायाभ्येति वीर्यवान् ॥&#x9;031b&lt;br&gt;&#xA;षडुच्छ्रितो योजनानि गजस्तद्द्विगुणायतः ।&#x9;032a&lt;br&gt;&#xA;कूर्मस्त्रियोजनोत्सेधो दशयोजनमण्डलः ॥&#x9;032b&lt;br&gt;&#xA;तावुभौ युद्धसम्मत्तौ परस्परवधैषिणौ ।&#x9;033a&lt;br&gt;&#xA;उपयुज्याशु कर्मेदं साधये हितमात्मनः ॥&#x9;033b&lt;br&gt;&#xA;महाभ्रघनसङ्काशं तं भुक्त्वामृतमानय ।&#x9;034a&lt;br&gt;&#xA;महागिरिसमप्रख्यं घोररूपं च हस्तिनम् ॥&#x9;034b&lt;br&gt;&#xA;सौतिरुवाच ।&#x9;025&lt;br&gt;&#xA;इत्युक्त्वा गरुडं सोऽथ माङ्गल्यमकरोत्तदा ।&#x9;035a&lt;br&gt;&#xA;युध्यतः सह देवैस्ते युद्धे भवतु मङ्गलम् ॥&#x9;035b&lt;br&gt;&#xA;पूर्णकुम्भो द्विजा गावो यच्चान्यत्किञ्चिदुत्तमम् ।&#x9;036a&lt;br&gt;&#xA;शुभं स्वस्त्ययनं चापि भविष्यति तवाण्डजा ॥&#x9;036b&lt;br&gt;&#xA;युध्यमानस्य सङ्ग्रामे देवैः सार्धं महाबल ।&#x9;037a&lt;br&gt;&#xA;ऋचो यजूंषि सामानि पवित्राणि हवींषि च ॥&#x9;037b&lt;br&gt;&#xA;रहस्यानि च सर्वाणि सर्वे वेदाश्च ते बलम् ।&#x9;038a&lt;br&gt;&#xA;वर्धयिष्यन्ति समरे भविष्यति खगोत्तम ।&#39;&#x9;038b&lt;br&gt;&#xA;इत्युक्तो गरुडः पित्रा गतस्तं ह्वदमन्तिकात् ॥&#x9;038c&lt;br&gt;&#xA;अपश्यन्निर्मलजलं नानापक्षिसमाकुलम् ।&#x9;039a&lt;br&gt;&#xA;स तत्स्मृत्वा पितुर्वाक्यं भीमवेगोऽन्तरिक्षगः ॥&#x9;039b&lt;br&gt;&#xA;नखेन गजमेकेन कूर्ममेकेन चाक्षिपत् ।&#x9;040a&lt;br&gt;&#xA;समुत्पपात चाकाशं तत उच्चैर्विहङ्गमः ॥&#x9;040b&lt;br&gt;&#xA;सोऽलम्बं तीर्थणासाद्य देववृक्षानुपागमत् ।&#x9;041a&lt;br&gt;&#xA;ते भीताः समकम्पन्त तस्य पक्षानिलाहताः ॥&#x9;041b&lt;br&gt;&#xA;न नो भञ्ज्यादिति तदा दिव्याः कनकशाखिनः ।&#x9;042a&lt;br&gt;&#xA;प्रचलाङ्गान्स तान्दृष्ट्वा मनोरथफलद्रुमान् ॥&#x9;042b&lt;br&gt;&#xA;अन्यानतुलरूपाङ्गानुपचक्राम खेचरः ।&#x9;043a&lt;br&gt;&#xA;काञ्चनै राजतैश्चैव फलैर्वैदूर्यशाखिनः ।&#x9;043b&lt;br&gt;&#xA;सागराम्बुपरिक्षिप्तान्भ्राजमानान्महाद्रुमान् ॥&#x9;043c&lt;br&gt;&#xA;&#39;तेषां मध्ये महानासीत्पादपः सुमनोहरः ।&#x9;044a&lt;br&gt;&#xA;सहस्रयोजनोत्सेधो बहुशाखासमन्वितः ॥&#x9;044b&lt;br&gt;&#xA;खगानामालयो दिव्यो नाम्ना रौहिणपादपः ।&#x9;045a&lt;br&gt;&#xA;यस्य छायां समाश्रित्य सद्यो भवति निर्वृतः&#39; ॥&#x9;045b&lt;br&gt;&#xA;तमुवाच खगश्रेष्ठं तत्र रौहिणपादपः ।&#x9;046a&lt;br&gt;&#xA;अतिप्रवृद्धः समुहानापतन्तं मनोजवम् ॥&#x9;046b&lt;br&gt;&#xA;रौहिण उवाच ।&#x9;047&lt;br&gt;&#xA;यैषा मम महाशाखा शतयोजनमायता ।&#x9;047a&lt;br&gt;&#xA;एतामास्थाय शाखां त्वं खादेमौ गजकच्छपौ ॥&#x9;047b&lt;br&gt;&#xA;सौतिरुवाच ।&#x9;048&lt;br&gt;&#xA;ततो द्रुमं पतगसहस्रसेवितं महीधरप्रतिमवपुः प्रकम्पयन् ।&#x9;048a&lt;br&gt;&#xA;खगोत्तमो द्रुतमभिपत्य वेगवान्बभञ्ज तामविरलपत्रसञ्चयाम् ॥ ॥&#x9;048b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि एकोनत्रिंशोऽध्यायः ॥ 29 ॥&#xA;*1-29-4 सम्भावय सञ्जीवय ॥ 1-29-7 ततोऽपश्यत्स्वपितरं काश्यपं दीप्ततेजसम् । तं श्रेष्ठं पततां श्रेष्ठो ब्रह्म ब्रह्मविदां वरम् । पृष्टश्च पित्रा बलवान्वैनतेयः प्रतापदान् । इति पाठान्तरम् ॥ 7 ॥ 1-29-9 भोजने बहुले मम कुशलं न हि ॥ 1-29-10 सोमं अमृतम् ॥ 1-29-14 कूर्माग्रजं कूर्मभूतं ज्येष्ठभ्रातरम् ॥ 1-29-21 अन्तरेषु छिद्रेषु ॥ 1-29-30 आवेष्टितकरः कुण्डलीकृतशुण्डादण्डः ॥ 1-29-33 उपयुज्य भुक्त्वा ॥ 1-29-38 भविष्यति समरे ॥ एकोनत्रिंशोऽध्यायः ॥ 29 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/030/</guid>
      <description>&lt;p&gt;अध्यायः 030&#xA;*भग्नशाखाया अधोभागे लम्बमानवालखिल्यरक्षणार्थं मुखेन शाखाग्रहणम् ॥ 1 ॥ कश्यपाज्ञया हिमालयं गत्वा तत्र शाखां परित्यज्य तत्रैव स्थित्वा गजकच्छपभक्षणम् ॥ 2 ॥ उत्पातान्दृष्ट्वा देवैः कृतोऽमृतरक्षणोपायः ॥ 3 ॥&#xA;सौतिरुवाच ।&#x9;001&lt;br&gt;&#xA;स्पष्टमात्रा तु पद्भ्यां सा गरुडेन बलीयसा ।&#x9;001a&lt;br&gt;&#xA;अभज्यत तरोः शाखा भग्नां चैकामधारयत् ॥&#x9;001b&lt;br&gt;&#xA;तां भङ्क्त्वा स महाशाखां स्मयमानो विलोकयन् ।&#x9;002a&lt;br&gt;&#xA;अथात्रं लम्बतोऽपश्यद्वालखिल्यानधोमुखान् ॥&#x9;002b&lt;br&gt;&#xA;ऋषयो ह्यत्र लम्बन्ते न हन्यामिति तानृषीन् ।&#x9;003a&lt;br&gt;&#xA;तपोरतांल्लम्बमानान्ब्रह्मर्षीनभिवीक्ष्य सः ॥&#x9;003b&lt;br&gt;&#xA;हन्यादेतान्सम्पतन्ती शाखेत्यथ विचिन्त्य सः ।&#x9;004a&lt;br&gt;&#xA;नखैर्दृढतरं वीरः सङ्गृह्य गजकच्छपौ ॥&#x9;004b&lt;br&gt;&#xA;स तद्विनाशसन्त्रासादभिपत्य स्वगाधिपः ।&#x9;005a&lt;br&gt;&#xA;शाखामास्येन जग्राह तेषामेवान्ववेक्षया ॥&#x9;005b&lt;br&gt;&#xA;अतिदैवं तु तत्तस्य कर्म दृष्ट्वा महर्षयः ।&#x9;006a&lt;br&gt;&#xA;विस्मयोत्कम्पहृदया नाम चक्रुर्महाखगे ॥&#x9;006b&lt;br&gt;&#xA;गुरुं भारं समासाद्योड्डीन एष विहङ्गमः ।&#x9;007a&lt;br&gt;&#xA;गरुडस्तु खगश्रेष्ठस्तस्मात्पन्नगभोजनः ॥&#x9;007b&lt;br&gt;&#xA;ततः शनैः पर्यपतत्पक्षैः शैलान्प्रकम्पयन् ।&#x9;008a&lt;br&gt;&#xA;एवं सोऽभ्यपतद्देशान्बहून्सगजकच्छपः ॥&#x9;008b&lt;br&gt;&#xA;दयार्थं वालखिल्यानां न च स्थानमविन्दत ।&#x9;009a&lt;br&gt;&#xA;स गत्वा पर्वतश्रेष्ठं गन्धमादनमञ्जसा ॥&#x9;009b&lt;br&gt;&#xA;ददर्श कश्यपं तत्र पितरं तपसि स्थितम् ।&#x9;010a&lt;br&gt;&#xA;ददर्श तं पिता चापि दिव्यरूपं विहङ्गमम् ॥&#x9;010b&lt;br&gt;&#xA;तेजोवीर्यबलोपेतं मनोमारुतरंहसम् ।&#x9;011a&lt;br&gt;&#xA;शैलशृङ्गप्रतीकाशं ब्रह्मदण्डमिवोद्यतम् ॥&#x9;011b&lt;br&gt;&#xA;अचिन्त्यमनभिध्येयं सर्वभूतभयङ्करम् ।&#x9;012a&lt;br&gt;&#xA;महावीर्यधरं रौद्रं साक्षादग्निमिवोद्यतम् ॥&#x9;012b&lt;br&gt;&#xA;अप्रधृष्यमजेयं च देवदानवराक्षसैः ।&#x9;013a&lt;br&gt;&#xA;भेत्तारं गिरिशृङ्गाणां समुद्रजलशोषणम् ॥&#x9;013b&lt;br&gt;&#xA;लोकसंलोडनं घोरं कृतान्तसमदर्शनम् ।&#x9;014a&lt;br&gt;&#xA;तमागतमभिप्रेक्ष्य भगवान्कश्यपस्तदा ।&#x9;014b&lt;br&gt;&#xA;विदित्वा चास्यं सङ्कल्पमिदं वचनमब्रवीत् ॥&#x9;014c&lt;br&gt;&#xA;कश्यप उवाच ।&#x9;015&lt;br&gt;&#xA;पुत्र मा साहसं कार्षीर्मा सद्यो लप्स्यसे व्यथाम् ।&#x9;015a&lt;br&gt;&#xA;मा त्वां दहेयुः सङ्क्रुद्धा वालखिल्या मरीचिपाः ॥&#x9;015b&lt;br&gt;&#xA;सौतिरुवाच ।&#x9;016&lt;br&gt;&#xA;ततः प्रसादयामास कश्यपः पुत्रकारणात् ।&#x9;016a&lt;br&gt;&#xA;वालखिल्यान्महाभागांस्तपसा हतकल्मषान् ॥&#x9;016b&lt;br&gt;&#xA;कश्यप उवाच ।&#x9;017&lt;br&gt;&#xA;प्रजाहितार्थमारम्भो गरुडस्य तपोधनाः ।&#x9;017a&lt;br&gt;&#xA;चिकीर्षति महत्कर्म तदनुज्ञातुमर्हथ ॥&#x9;017b&lt;br&gt;&#xA;सौतिरुवाच ।&#x9;018&lt;br&gt;&#xA;एवमुक्ता भगवता मुनयस्ते समभ्ययुः ।&#x9;018a&lt;br&gt;&#xA;मुक्त्वा शाखां गिरिं पुण्यं हिमवन्त तपोऽर्थिनः ॥&#x9;018b&lt;br&gt;&#xA;ततस्तेष्वपयातेषु पितरं विनतासुतः ।&#x9;019a&lt;br&gt;&#xA;शाखाव्याक्षिप्तवदनः पर्यपृच्छत कश्यपम् ॥&#x9;019b&lt;br&gt;&#xA;भगवन्क्व विमुञ्चामि तरोः शाखामिमामहम् ।&#x9;020a&lt;br&gt;&#xA;वर्जितं मानुषैर्देशमाख्यातु भगवान्मम ॥&#x9;020b&lt;br&gt;&#xA;सौतिरुवाच ।&#x9;021&lt;br&gt;&#xA;ततो निःपुरुषं शैलं हिमसंरुद्धकन्दरम् ।&#x9;021a&lt;br&gt;&#xA;अगम्यं मनसाप्यन्यैस्तस्याचख्यौ स कश्यपः ॥&#x9;021b&lt;br&gt;&#xA;तं पर्वतं महाकुक्षिमुद्दिश्य स महाखगः ।&#x9;022a&lt;br&gt;&#xA;जवेनाभ्यपतत्तार्क्ष्यः सशाखागजकच्छपः ॥&#x9;022b&lt;br&gt;&#xA;न तां वध्री परिणहेच्छतचर्मा महातनुम् ।&#x9;023a&lt;br&gt;&#xA;शाखिनो महतीं शाखां यां प्रगृह्य ययौ खगः ॥&#x9;023b&lt;br&gt;&#xA;स ततः शतसाहस्रं योजनान्तरमागतः ।&#x9;024a&lt;br&gt;&#xA;कालेन नातिमहता गरुडः पतगेश्वरः ॥&#x9;024b&lt;br&gt;&#xA;स तं गत्वा क्षणेनैव पर्वतं वचनात्पितुः ।&#x9;025a&lt;br&gt;&#xA;अमुञ्चन्महतीं शाखां सस्वनं तत्र खेचरः ॥&#x9;025b&lt;br&gt;&#xA;पक्षानिलहतश्चास्य प्राकम्पत स शैलराट् ।&#x9;026a&lt;br&gt;&#xA;मुमोच पुष्पवर्षं च समागलितपादप ॥&#x9;026b&lt;br&gt;&#xA;शृङ्गाणि च व्यशीर्यन्त गिरेस्तस्य समन्ततः ।&#x9;027a&lt;br&gt;&#xA;मणिकाञ्चनचित्राणि शोभयन्ति महागिरिम् ॥&#x9;027b&lt;br&gt;&#xA;शाखिनो बहवश्चापि शाखयाऽभिहतास्तया ।&#x9;028a&lt;br&gt;&#xA;काञ्चनैः कुसुमैर्भान्ति विद्युत्वन्त इवाम्बुदाः ॥&#x9;028b&lt;br&gt;&#xA;ते हेमविकचा भूमौ युताः पर्वतधातुभिः ।&#x9;029a&lt;br&gt;&#xA;व्यराजञ्छाखिनस्तत्र सूर्यांशुप्रतिरञ्जिताः ॥&#x9;029b&lt;br&gt;&#xA;ततस्तस्य गिरेः शृङ्गमास्थाय स खगोत्तमः ।&#x9;030a&lt;br&gt;&#xA;भक्षयामास गरुडस्तावुभौ गजकच्छपौ ॥&#x9;030b&lt;br&gt;&#xA;तावुभौ भक्षयित्वा तु स तार्क्ष्यः कूर्मकुञ्जरौ ।&#x9;031a&lt;br&gt;&#xA;ततः पर्वतकूटाग्रादुत्पपात महाजवः ॥&#x9;031b&lt;br&gt;&#xA;प्रावर्तन्ताथ देवानामुत्पाता भयशंसिनः ।&#x9;032a&lt;br&gt;&#xA;इन्द्रस्य वज्रं दयितं प्रजज्वाल भयात्ततः ॥&#x9;032b&lt;br&gt;&#xA;सधूमा न्यपतत्सार्चिर्दिवोल्का नभसश्च्युता ।&#x9;033a&lt;br&gt;&#xA;तथा वसूनां रुद्राणामादित्यानां च सर्वशः ॥&#x9;033b&lt;br&gt;&#xA;साध्यानां मरुतां चैव ये चान्ये देवतागणाः ।&#x9;034a&lt;br&gt;&#xA;स्वं स्वं प्रहरणं तेषां परस्परमुपाद्रवत् ॥&#x9;034b&lt;br&gt;&#xA;अभूतपूर्वं सङ्ग्रामे तदा देवासुरेऽपि च ।&#x9;035a&lt;br&gt;&#xA;ववुर्वाताः सनिर्घाताः पेतुरुल्काः सहस्रशः ॥&#x9;035b&lt;br&gt;&#xA;निरभ्रमेव चाकाशं प्रजगर्ज महास्वनम् ।&#x9;036a&lt;br&gt;&#xA;देवानामपि यो देवः सोऽप्यवर्षत शोणितम् ॥&#x9;036b&lt;br&gt;&#xA;मम्लुर्माल्यानि देवानां नेशुस्तेजांसि चैव हि ।&#x9;037a&lt;br&gt;&#xA;उत्पातमेघा रौद्राश्च ववृषुः शोणितं बहु ॥&#x9;037b&lt;br&gt;&#xA;रजांसि मुकुटान्येषामुत्थितानि व्यधर्षयन् ।&#x9;038a&lt;br&gt;&#xA;ततस्त्राससमुद्विग्नः सह देवैः शतक्रतुः ।&#x9;038b&lt;br&gt;&#xA;उत्पातान्दारुणान्पश्यन्नित्युवाच बृहस्पतिम् ॥&#x9;038c&lt;br&gt;&#xA;किमर्थं भगवन्घोरा उत्पाताः सहसोत्थिताः ।&#x9;039a&lt;br&gt;&#xA;न च शत्रुं प्रपश्यामि युधि यो नः प्रधर्षयेत् ॥&#x9;039b&lt;br&gt;&#xA;बृहस्पतिरुवाच ।&#xA;तवापराधाद्देवेन्द्र प्रमादाच्च शतक्रतो ।&#x9;040a&lt;br&gt;&#xA;तपसा वालखिल्यानां महर्षीणां महात्मनाम् ॥&#x9;040b&lt;br&gt;&#xA;कश्यपस्य मुनेः पुत्रो विनतायाश्च खेचरः ।&#x9;041a&lt;br&gt;&#xA;हर्तुं सोममभिप्राप्तो बलवान्कामरूपधृक् ॥&#x9;041b&lt;br&gt;&#xA;समर्थो बलिनां श्रेष्ठो हर्तुं सोमं विहङ्गमः ।&#x9;042a&lt;br&gt;&#xA;सर्वं सम्भावयाम्यस्मिन्नसाध्यमपि साधयेत् ॥&#x9;042b&lt;br&gt;&#xA;सौतिरुवाच ।&#x9;043&lt;br&gt;&#xA;श्रुत्वैतद्वचनं शक्रः प्रोवाचामृतरक्षिणः ।&#x9;043a&lt;br&gt;&#xA;महावीर्यबलः पक्षी हर्तुं सोममिहोद्यतः ॥&#x9;043b&lt;br&gt;&#xA;युष्मान्सम्बोधयाम्येष &#39;गृहीत्वावरणायुधान् ।&#x9;044a&lt;br&gt;&#xA;परिवार्यामृतं सर्वे यूयं मद्वचनादिह ॥&#x9;044b&lt;br&gt;&#xA;रक्षध्वं विबुधा वीरा&#39; यथा न स हरेद्बलात् ।&#x9;045a&lt;br&gt;&#xA;अतुलं हि बलं तस्य बृहस्पतिरुवाच ह ॥&#x9;045b&lt;br&gt;&#xA;सौतिरुवाच ।&#x9;046&lt;br&gt;&#xA;तच्छ्रुत्वा विबुधा वाक्यं विस्मिता यत्नमास्थिताः ।&#x9;046a&lt;br&gt;&#xA;परिवार्यामृतं तस्थूर्वज्री चेन्द्रः प्रतापवान् ॥&#x9;046b&lt;br&gt;&#xA;धारयन्तो विचित्राणि काञ्चनानि मनस्विनः ।&#x9;047a&lt;br&gt;&#xA;कवचानि महार्हाणि वैदूर्यविकृतानि च ॥&#x9;047b&lt;br&gt;&#xA;चर्माण्यपि च गात्रेषु भानुमन्ति दृढानि च ।&#x9;048a&lt;br&gt;&#xA;विविधानि च शस्त्राणि घोररूपाण्यनेकशः ॥&#x9;048b&lt;br&gt;&#xA;शिततीक्ष्णाग्रधाराणि समुद्यम्य सुरोत्तमः ।&#x9;049a&lt;br&gt;&#xA;सविस्फुलिङ्गज्वालानि सधूमानि च सर्वशः ॥&#x9;049b&lt;br&gt;&#xA;चक्राणि परघांश्चैव त्रिशूलानि परश्वधान् ।&#x9;050a&lt;br&gt;&#xA;शक्तीश्च विविधास्तीक्ष्णाः करवालांश्च निर्मलान् ।&#x9;050b&lt;br&gt;&#xA;स्वदेहरूपाण्यादाय गदाश्चोग्रप्रदर्शनाः ॥&#x9;050c&lt;br&gt;&#xA;तैः शस्त्रैर्भानुमद्भिस्ते दिव्याभरणभूषिताः ।&#x9;051a&lt;br&gt;&#xA;भानुमन्तः सुरगणास्तस्थुर्विगतकल्मषाः ॥&#x9;051b&lt;br&gt;&#xA;अनुपमबलवीर्यतेजसोधृतमनसः परिरक्षणेऽमृतस्य ।&#x9;052a&lt;br&gt;&#xA;असुरपुरविदारणाः सुराज्वलनसमिद्धवपुःप्रकाशिनः ॥&#x9;052b&lt;br&gt;&#xA;इति समरवरं सुराः स्थितास्ते परिघसहस्रशतैः समाकुलम् ।&#x9;053a&lt;br&gt;&#xA;विगलितमिव चाम्बरान्तरं तपनमरीचिविकाशितं बभासे ॥ ॥&#x9;053b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि त्रिंशोऽध्यायः ॥ 30 ॥&#xA;*1-30-6 अतिदैवं देवैरपि कर्तुमशक्यम् ॥ 1-30-7 गुरुशब्दपूर्वाड्डीङ्विहायसागतावित्यस्माड्डः आदेरकारश्च पृषोदरादित्वात् गरुडशब्दो निष्पन्न इत्यर्थः ॥ 1-30-18 शाखां मुक्त्वा गिरिं समभ्ययुरिति सम्बन्धः ॥ 1-30-19 शाखया मुखस्थया व्याक्षिप्तं वदनं वचनक्रिया यस्य स तथा ॥ 1-30-23 शतचर्मा शतगोचर्मणा कृता । वध्री रज्जुः । न परिणहेत् परितो न बध्नीयात् ॥ 1-30-29 विकचाः हेमवदुज्ज्वलाः ॥ 1-30-33 दिवा अह्नि ॥ 1-30-36 देवानां देवः पर्जन्यः ॥ 1-30-42 अन्येषामसाध्यमप्ययं साधयेत् ॥ 1-30-48 भानुमन्ति दीप्तिमन्ति ॥ 1-30-50 स्वदेहरूपाणि स्वदेहानुरूपाणि ॥ 1-30-52 ज्वलनवत्समिद्धैर्दीप्यमानैर्वपुर्भिः प्रकाशिनः ॥ त्रिंशोऽध्यायः ॥ 30 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/031/</guid>
      <description>&lt;p&gt;अध्यायः 031&#xA;*वालखिल्यतपसा गरुडोत्पत्तिकथनपूर्वकं तस्य पक्षीन्द्रत्वेऽभिषेचनम् ॥ 1 ॥&#xA;शौनक उवाच ।&#x9;001&lt;br&gt;&#xA;कोऽपराधो महेन्द्रस्य कः प्रमादश्च सूतज ।&#x9;001a&lt;br&gt;&#xA;तपसा वालखिल्यानां सम्भूतो गरुडः कथम् ॥&#x9;001b&lt;br&gt;&#xA;कश्यपस्य द्विजातेश्च कथं वै पक्षिराट् सुतः ।&#x9;002a&lt;br&gt;&#xA;अधृष्टः सर्वभूतानामवध्यस्चाभवत्कथम् ॥&#x9;002b&lt;br&gt;&#xA;कथं च कामचारी स कामवीर्यश्च खेचरः ।&#x9;003a&lt;br&gt;&#xA;एतदिच्छाम्यहं श्रोतुं पुराणे यदि पठ्यते ॥&#x9;003b&lt;br&gt;&#xA;सौतिरुवाच ।&#x9;004&lt;br&gt;&#xA;विषयोऽयं पुराणस्य यन्मां त्वं परिपृच्छसि ।&#x9;004a&lt;br&gt;&#xA;शृणु मे वदतः सर्वमेतत्सङ्क्षेपतो द्विज ॥&#x9;004b&lt;br&gt;&#xA;यजतः पुत्रकामस्य कश्यपस्य प्रजापतेः ।&#x9;005a&lt;br&gt;&#xA;साहाय्यमृषयो देवा गन्धर्वाश्च ददुः किल ॥&#x9;005b&lt;br&gt;&#xA;तत्रेध्मानयने शक्रो नियुक्तः कश्यपेन ह ।&#x9;006a&lt;br&gt;&#xA;मुनयो वालखिल्याश्च ये चान्ये देवतागणाः ॥&#x9;006b&lt;br&gt;&#xA;शक्रस्तु वीर्यसदृशमिध्मभारं गिरिप्रभम् ।&#x9;007a&lt;br&gt;&#xA;समुद्यम्यानयामास नातिकृच्छ्रादिव प्रभुः ॥&#x9;007b&lt;br&gt;&#xA;अथापश्यदृषीन्ह्रस्वानङ्गुष्ठोदरवर्ष्मणः ।&#x9;008a&lt;br&gt;&#xA;पलाशवर्तिकामेकां वहतः संहतान्पथि ॥&#x9;008b&lt;br&gt;&#xA;प्रलीनान्स्वेष्विवाङ्गेषु निराहारांस्तपोधनान् ।&#x9;009a&lt;br&gt;&#xA;क्लिश्यमानान्मन्दबलान्गोष्पदे सम्प्लुतोदके ॥&#x9;009b&lt;br&gt;&#xA;तान्सर्वान्विस्मयाविष्टो वीर्योन्मत्तः पुरन्दरः ।&#x9;010a&lt;br&gt;&#xA;अपहास्याभ्यगाच्छीघ्रं लम्बयित्वाऽवमन्य च ॥&#x9;010b&lt;br&gt;&#xA;तेऽथ रोषसमाविष्टाः सुभृशं जातमन्यवः ।&#x9;011a&lt;br&gt;&#xA;आरेभिरे महत्कर्म तदा शक्रभयङ्करम् ॥&#x9;011b&lt;br&gt;&#xA;जुहुवुस्ते सुतपसो विधिवज्जातवेदसम् ।&#x9;012a&lt;br&gt;&#xA;मन्त्रैरुच्चावचैर्विप्रा येन कामेन तच्छृणु ॥&#x9;012b&lt;br&gt;&#xA;कामवीर्यः कामगमो देवराजभयप्रदः ।&#x9;013a&lt;br&gt;&#xA;इन्द्रोऽन्यः सर्वदेवानां भवेदिति यतव्रताः ॥&#x9;013b&lt;br&gt;&#xA;इन्द्राच्छतगुणः शौर्ये वीर्ये चैव मनोजवः ।&#x9;014a&lt;br&gt;&#xA;तपसो नः फलेनाद्य दारुणः सम्भवित्विति ॥&#x9;014b&lt;br&gt;&#xA;तद्बुद्ध्वा भृशसन्तप्तो देवराजः शतक्रतुः ।&#x9;015a&lt;br&gt;&#xA;जगाम शरणं तत्र कश्यपं संशितव्रतम् ॥&#x9;015b&lt;br&gt;&#xA;तच्छ्रुत्वा देवराजस्य कश्यपोऽथ प्रजापतिः ।&#x9;016a&lt;br&gt;&#xA;वालखिल्यानुपागम्य कर्मसिद्धिमपृच्छत ॥&#x9;016b&lt;br&gt;&#xA;कश्यप उवाच ।&#x9;017&#39;&lt;br&gt;&#xA;केन कामेन चारब्धं भवद्भिर्होमकर्म च ।&#x9;017a&lt;br&gt;&#xA;याथातथ्येन मे ब्रूत श्रोतुं कौतूहलं हि मे ॥&#x9;017b&lt;br&gt;&#xA;वालखिल्या ऊचुः ।&#x9;018&lt;br&gt;&#xA;अवज्ञाताः सुरेन्द्रेण मूढेनाकृतबुद्धिना ।&#x9;018a&lt;br&gt;&#xA;ऐश्वर्यमदमत्तेन सदाचारान्निरस्यता ॥&#x9;018b&lt;br&gt;&#xA;तद्विघातार्थमारम्भो विधिवत्तस्य कश्यप ॥&#x9;019a&lt;br&gt;&#xA;सौतिरुवाच ।&#39;&#x9;020&lt;br&gt;&#xA;एवमस्त्विति तं चापि प्रत्यूचुः सत्यवादिनः ।&#x9;020a&lt;br&gt;&#xA;तान्कश्यप उवाचेदं सान्त्वपूर्वं प्रजापतिः ॥&#x9;020b&lt;br&gt;&#xA;अयमिन्द्रस्त्रिभुवने नियोगाद्ब्रह्मणः कृतः ।&#x9;021a&lt;br&gt;&#xA;इन्द्रार्थे च भवन्तोऽपि यत्नवन्तस्तपोधनाः ॥&#x9;021b&lt;br&gt;&#xA;न मिथ्या ब्रह्मणो वाक्यं कर्तुमर्हथ सत्तमाः ।&#x9;022a&lt;br&gt;&#xA;भवतां हि न मिथ्याऽयं सङ्कल्पो वै चिकीर्षितः ॥&#x9;022b&lt;br&gt;&#xA;भवत्वेष पतत्रीणामिन्द्रोऽतिबलसत्त्ववान् ।&#x9;023a&lt;br&gt;&#xA;प्रसादः क्रियतामस्य देवराजस्य याचतः ॥&#x9;023b&lt;br&gt;&#xA;सौतिरुवाच ।&#x9;024&lt;br&gt;&#xA;एवमुक्ताः कश्यपेन वालखिल्यास्तपोधनाः ।&#x9;024a&lt;br&gt;&#xA;प्रत्यूचुरभिसम्पूज्य मुनिश्रेष्ठं प्रजापतिम् ॥&#x9;024b&lt;br&gt;&#xA;वालखिल्या ऊचुः ।&#x9;025&lt;br&gt;&#xA;इन्द्रार्थोऽयं समारम्भः सर्वेषां नः प्रजापते ।&#x9;025a&lt;br&gt;&#xA;अपत्यार्थं समारम्भो भवतश्चायमीप्सितः ॥&#x9;025b&lt;br&gt;&#xA;तदिदं सफलं कर्म त्वयैव प्रतिगृह्यताम् ।&#x9;026a&lt;br&gt;&#xA;तथा चैवं विधत्स्वात्र यथा श्रेयोऽनुपश्यसि ॥&#x9;026b&lt;br&gt;&#xA;सौतिरुवाच ।&#x9;027&lt;br&gt;&#xA;एतस्मिन्नेव काले तु देवी दाक्षायणी शुभा ।&#x9;027a&lt;br&gt;&#xA;विनता नाम कल्याणी पुत्रकामा यशस्विनी ॥&#x9;027b&lt;br&gt;&#xA;तपस्तप्त्वा व्रतपरा स्नाता पुंसवने शुचिः ।&#x9;028a&lt;br&gt;&#xA;उपचक्राम भर्तारं तामुवाचाथ कश्यपः ॥&#x9;028b&lt;br&gt;&#xA;आरम्भः सफलो देवि भविता यस्त्वयेप्सितः ।&#x9;029a&lt;br&gt;&#xA;जनयिष्यसि पुत्रौ द्वौ वीरौ त्रिभुवनेश्वरौ ॥&#x9;029b&lt;br&gt;&#xA;तपसा वालखिल्यानां मम सङ्कल्पतस्तथा ।&#x9;030a&lt;br&gt;&#xA;भविष्यतो महाभागौ पुत्रौ त्रैलोक्यपूजितौ ॥&#x9;030b&lt;br&gt;&#xA;उवाच चैनां भगवान्कश्यपः पुनरेव ह ।&#x9;031a&lt;br&gt;&#xA;धार्यतामप्रमादेन गर्भोऽयं सुमहोदयः ॥&#x9;031b&lt;br&gt;&#xA;एकः सर्वपतत्रीणामिन्द्रत्वं कारयिष्यति ।&#x9;032a&lt;br&gt;&#xA;लोकसम्भावितो वीरः कामरूपो विहङ्गमः ॥&#x9;032b&lt;br&gt;&#xA;सौतिरुवाच ।&#x9;033&lt;br&gt;&#xA;शतक्रतुमथोवाच प्रीयमाणः प्रजापतिः ।&#x9;033a&lt;br&gt;&#xA;त्वत्सहायौ महावीर्यौ भ्रातरौ ते भविष्यतः ॥&#x9;033b&lt;br&gt;&#xA;नैताभ्यां भविता दोषः सकाशात्ते पुरन्दर ।&#x9;034a&lt;br&gt;&#xA;व्येतु ते शक्र सन्तापस्त्वमेवेन्द्रो भविष्यसि ॥&#x9;034b&lt;br&gt;&#xA;न चाप्येवं त्वया भूयः क्षेप्तव्या ब्रह्मवादिनः ।&#x9;035a&lt;br&gt;&#xA;न चावमान्या दर्पात्ते वाग्वज्रा भृशकोपनाः ॥&#x9;035b&lt;br&gt;&#xA;सौतिरुवाच ।&#x9;036&lt;br&gt;&#xA;एवमुक्तो जगामेन्द्रो निर्विशङ्कस्त्रिविष्टपम् ।&#x9;036a&lt;br&gt;&#xA;विनता चापि सिद्धार्था बभूव मुदिता तथा ॥&#x9;036b&lt;br&gt;&#xA;जनयामास पुत्रौ द्वावरुणं गरुडं तथा ।&#x9;037a&lt;br&gt;&#xA;विकलाङ्गोऽरुणस्तत्र भास्करस्य पुरःसरः ॥&#x9;037b&lt;br&gt;&#xA;पतत्त्रीणां च गरुडमिन्द्रत्वेनाभ्यषिञ्चत ।&#x9;038a&lt;br&gt;&#xA;तस्यैतत्कर्म सुमहच्छ्रूयतां भृगुनन्दन ॥ ॥&#x9;038b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि एकत्रिंशोऽध्यायः ॥ 31 ॥&#xA;*1-31-8 अङ्गुष्ठोदरप्रमाणं वर्ष्म शरीरं येषां तान् । वर्तिकां यष्टिम् ॥ 1-31-9 स्वेष्वङ्गेषु प्रलीनानिव अतिकृशानित्यर्थः । क्लिश्यमानान् गोष्पदमात्रेति जले मज्जनेनेत्यर्थः ॥ 1-31-11 जातमन्यवः दीनाः । मन्युर्दैन्ये क्रतौ क्रुधीति कोशः ॥ 1-31-14 दारुणः इन्द्रं प्रत्येव ॥ 1-31-16 कर्मसिद्धिमपृच्छत सिद्ध वः कर्मेत्यपृच्छत् ॥ 1-31-20 एवमस्तु सिद्धमस्तु ॥ 1-31-28 पुंसवने ऋतुकाले ॥ 1-31-32 कारयिष्यति स्वार्थे णिच् ॥ एकत्रिंशोऽध्यायः ॥ 31 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/032/</guid>
      <description>&lt;p&gt;अध्यायः 032&#xA;*देवगरुडयुद्धं तत्र देवानां पराजयः ॥ 1 ॥&#xA;सौतिरुवाच ।&#x9;001&lt;br&gt;&#xA;ततस्तस्माद्गिरिवरात्समुदीर्णमहाबलः ।&#39;&#x9;001a&lt;br&gt;&#xA;गरुडः पक्षिराट् तूर्णं सम्प्राप्तो विबुधान्प्रति ॥&#x9;001b&lt;br&gt;&#xA;तं दृष्ट्वातिबलं चैव प्राकम्पन्त सुरास्ततः ।&#x9;002a&lt;br&gt;&#xA;परस्परं च प्रत्यघ्नन्सर्वप्रहरणान्युत ॥&#x9;002b&lt;br&gt;&#xA;तत्र चासीदमेयात्मा विद्युदग्निसमप्रभः ।&#x9;003a&lt;br&gt;&#xA;भौमनः सुमहावीर्यः सोमस्य परिरक्षिता ॥&#x9;003b&lt;br&gt;&#xA;स तेन पतगेन्द्रेण पक्षतुण्डनखैः क्षतः ।&#x9;004a&lt;br&gt;&#xA;मुहूर्तमतुलं युद्धं कृत्वा विनिहतो युधि ॥&#x9;004b&lt;br&gt;&#xA;रजश्चोद्धूय सुमहत्पक्षवातेन खेचरः ।&#x9;005a&lt;br&gt;&#xA;कृत्वा लोकान्निरालोकांस्तेन देवानवाकिरत् ॥&#x9;005b&lt;br&gt;&#xA;तेनावकीर्णा रजसा देवा मोहमुपागमन् ।&#x9;006a&lt;br&gt;&#xA;न चैवं ददृशुश्छन्ना रजसाऽमृतरक्षिणः ॥&#x9;006b&lt;br&gt;&#xA;एवं संलोडयामास गरुडस्त्रिदिवालयम् ।&#x9;007a&lt;br&gt;&#xA;पक्षतुण्डप्रहारैस्तु देवान्स विददार ह ॥&#x9;007b&lt;br&gt;&#xA;ततो देवः सहस्राक्षस्तूर्णं वायुमचोदयत् ।&#x9;008a&lt;br&gt;&#xA;विक्षिपेमां रजोवृष्टिं तवेदं कर्म मारुत ॥&#x9;008b&lt;br&gt;&#xA;सौतिरुवाच ।&#x9;009&lt;br&gt;&#xA;अथ वायुरपोवाह तद्रजस्तरसा बली ।&#x9;009a&lt;br&gt;&#xA;ततो वितिमिरे जाते देवाः शकुनिमार्दयन् ॥&#x9;009b&lt;br&gt;&#xA;ननादोच्चैः स बलवान्महामेघ इवाम्बरे ।&#x9;010a&lt;br&gt;&#xA;वध्यमानः सुरगणैः सर्वभूतानि भीषयन् ॥&#x9;010b&lt;br&gt;&#xA;उत्पपात महावीर्यः पक्षिराट् परवीरहा ।&#x9;011a&lt;br&gt;&#xA;समुत्पत्यान्तरिक्षस्थं देवानामुपरि स्थितम् ॥&#x9;011b&lt;br&gt;&#xA;वर्मिणो विबुधाः सर्वे नानाशस्त्रैरवाकिरन् ।&#x9;012a&lt;br&gt;&#xA;पट्टिशैः परिधैः शूलैर्गदाभिश्च सवासवाः ॥&#x9;012b&lt;br&gt;&#xA;क्षुरप्रैर्ज्वलितैश्चापि चक्रैरादित्यरूपिभिः ।&#x9;013a&lt;br&gt;&#xA;नानाशस्त्रविसर्गैस्तैर्वध्यमानः समन्ततः ॥&#x9;013b&lt;br&gt;&#xA;कुर्वन्सुतुमुलं युद्धं पक्षिराण्ण व्यकम्पत ।&#x9;014a&lt;br&gt;&#xA;निर्दहन्निव चाकाशे वैनतेयः प्रतापवान् ।&#x9;014b&lt;br&gt;&#xA;पक्षाभ्यामुरसा चैव समन्ताद्व्यक्षिपत्सुरान् ॥&#x9;014c&lt;br&gt;&#xA;ते विक्षिप्तास्ततो देवा दुद्रुवुर्गरुडार्दिताः ।&#x9;015a&lt;br&gt;&#xA;नखतुण्डक्षताश्चैव सुस्रुवुः शोणितं बहु ॥&#x9;015b&lt;br&gt;&#xA;साध्याः प्राचीं सगन्धर्वा वसवो दक्षिणां दिशम् ।&#x9;016a&lt;br&gt;&#xA;प्रजग्मुः सहिता रुद्राः पतगेन्द्रप्रधर्षिताः ॥&#x9;016b&lt;br&gt;&#xA;दिशं प्रतीचीमादित्या नासत्यावुत्तरां दिशम् ।&#x9;017a&lt;br&gt;&#xA;मुहुर्मुहुः प्रेक्षमाणा युध्यमानं महौजसः ॥&#x9;017b&lt;br&gt;&#xA;अश्वक्रन्देन वीरेण रेणुकेन च पक्षिराट् ।&#x9;018a&lt;br&gt;&#xA;क्रथनेन च शूरेण तपनेन च खेचरः ॥&#x9;018b&lt;br&gt;&#xA;उलूकश्वसनाभ्यां च निमेषेण च पक्षिराट् ।&#x9;019a&lt;br&gt;&#xA;प्ररुजेन च सङ्ग्रामं चकार पुलिनेन च ॥&#x9;019b&lt;br&gt;&#xA;तान्पक्षनखतुण्डाग्रैरभिनद्विनतासुतः ।&#x9;020a&lt;br&gt;&#xA;युगान्तकाले सङ्क्रुद्धः पिनाकीव परन्तप ॥&#x9;020b&lt;br&gt;&#xA;महाबला महोत्साहास्तेन ते बहुधा क्षताः ।&#x9;021a&lt;br&gt;&#xA;रेजुरभ्रघनप्रख्या रुधिरौघप्रवर्षिणः ॥&#x9;021b&lt;br&gt;&#xA;तान्कृत्वा पतगश्रेष्ठः सर्वानुत्क्रान्तजीवितान् ।&#x9;022a&lt;br&gt;&#xA;अतिक्रान्तोऽमृतस्यार्थे सर्वतोऽग्निमपश्यत ॥&#x9;022b&lt;br&gt;&#xA;आवृण्वानं महाज्वालमर्चिर्भिः सर्वतोऽम्बरम् ।&#x9;023a&lt;br&gt;&#xA;दहन्तमिव तीक्ष्णांशुं चण्डवायुसमीरितम् ॥&#x9;023b&lt;br&gt;&#xA;&#39;नभः स्पृशन्तं ज्वालाभिः सर्वभूतभयङ्करम् ।&#39;&#x9;024a&lt;br&gt;&#xA;ततो नवत्या नवतीर्मुखानां कृत्वा महात्मा गरुडस्तरस्वी ।&#x9;024b&lt;br&gt;&#xA;नदीः समापीय मुखैस्ततस्तैःसुशीघ्रमागम्य पुनर्जवेन ॥&#x9;024c&lt;br&gt;&#xA;ज्वलन्तमग्निं तममित्रतापनः समास्तरत्पत्ररथो नदीभिः ।&#x9;025a&lt;br&gt;&#xA;ततः प्रचक्रे वपुरन्यदल्पं प्रवेष्टुकामोऽग्निमभिप्रशाम्य ॥ ॥&#x9;025b&lt;br&gt;&#xA;*इति श्रीमन्महाभारते आदिपर्वणि आस्तीकपर्वणि द्वात्रिंशोऽध्यायः ॥ 32 ॥&#xA;1-32-3 भौमनः विश्वकर्मा ॥ 1-32-4 विनिहतः मृतकल्पः कृतः ॥ 1-32-9 अपोवाह अपसारितवान् ॥ 1-32-24 नवत्याः नवतीः शताधिकाष्टसाहस्रीः ॥ 1-32-25 समास्तरत् आच्छादितवान् शामितवानित्यर्थः ॥ द्वात्रिंशोऽध्यायः ॥ 32 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/033/</guid>
      <description>&lt;p&gt;अध्यायः 033&#xA;अमृतसमीपे गरुडस्य गमनम् ॥ 1 ॥ अमृतं गृहीत्वा गच्छतो गरुडस्य विष्णुदर्शनम् ॥ 2 ॥ विष्णुगरुडयोः परस्परं वरदानम् ॥ 3 ॥ गरुडस्य सुपर्णनामप्राप्तिः ॥ 4 ॥&#xA;सौतिरुवाच ।&#xA;जाम्बूनदमयो भूत्वा मरीचिनिकरोज्ज्वलः ।&#x9;001a&lt;br&gt;&#xA;प्रविवेश बलात्पक्षी वारिवेग इवार्णवम् ॥&#x9;001b&lt;br&gt;&#xA;स चक्रं क्षुरपर्यन्तमपश्यदमृतान्तिके ।&#x9;002a&lt;br&gt;&#xA;परिभ्रमन्तमनिशं तीक्ष्णधारमयस्मयम् ॥&#x9;002b&lt;br&gt;&#xA;ज्वलनार्कप्रभं घोरं छेदनं सोमहारिणाम् ।&#x9;003a&lt;br&gt;&#xA;घोररूपं तदत्यर्थं यन्त्रं देवैः सुनिर्मितम् ॥&#x9;003b&lt;br&gt;&#xA;तस्यान्तरं स दृष्ट्वै पर्यवर्तत खेचरः ।&#x9;004a&lt;br&gt;&#xA;अरान्तरेणाभ्यपतत्सङ्क्षिप्याङ्गं क्षणेन ह ॥&#x9;004b&lt;br&gt;&#xA;अधश्चक्रस्य चैवात्र दीप्तानलसमद्युती ।&#x9;005a&lt;br&gt;&#xA;विद्युज्जिह्वौ महावीर्यौ दीप्तास्यौ दीप्तलोचनौ ॥&#x9;005b&lt;br&gt;&#xA;चक्षुर्विषौ महाघोरौ नित्यं क्रुद्धौ तरस्विनौ ।&#x9;006a&lt;br&gt;&#xA;अमृतस्यैव रक्षार्थं ददर्श भुजगोत्तमौ ॥&#x9;006b&lt;br&gt;&#xA;सदा संरब्धनयनौ सदा चानिमिषेक्षणौ ।&#x9;007a&lt;br&gt;&#xA;तयोरेकोऽपि यं पश्येत्स तूर्णं भस्मसाद्भवेत् ॥&#x9;007b&lt;br&gt;&#xA;तौ दृष्ट्वा सहसा खेदं जगाम विनतात्मजः ।&#x9;008a&lt;br&gt;&#xA;कथमेतौ महावीर्यौ जेतव्यौ हरिभोजिनौ ॥&#x9;008b&lt;br&gt;&#xA;इति सञ्चिन्त्य गरुडस्तयोस्तूर्णं निराकरः ।&#39;&#x9;009a&lt;br&gt;&#xA;तयोश्चक्षूंषि रजसा सुपर्णः सहसाऽऽवृणोत् ।&#x9;009b&lt;br&gt;&#xA;ताभ्यामदृष्टरूपोऽसौ सर्वतः समताडयत् ॥&#x9;009c&lt;br&gt;&#xA;तयोरङ्गे समाक्रम्य वैनतेयोऽन्तरिक्षगः ।&#x9;010a&lt;br&gt;&#xA;आच्छिनत्तरसा मध्ये सोममभ्यद्रवत्ततः ॥&#x9;010b&lt;br&gt;&#xA;समुत्पाट्यामृतं तत्र वैनतेयस्ततो बली ।&#x9;011a&lt;br&gt;&#xA;उत्पपात जवेनैव यन्त्रमुन्मथ्य वीर्यवान् ॥&#x9;011b&lt;br&gt;&#xA;अपीत्वैवामृतं पक्षी परिगृह्याशु निःसृतः ।&#x9;012a&lt;br&gt;&#xA;आगच्छदपरिश्रान्त आवार्यार्कप्रभां ततः ॥&#x9;012b&lt;br&gt;&#xA;विष्णुना च तदाकाशे वैनतेयः समेयिवान् ।&#x9;013a&lt;br&gt;&#xA;तस्य नारायणस्तुष्टस्तेनालौल्येन कर्मणा ॥&#x9;013b&lt;br&gt;&#xA;तमुवाचाव्ययो देवो वरदोऽस्मीति खेचरम् ।&#x9;014a&lt;br&gt;&#xA;स वव्रे तव तिष्ठेयमुपरीत्यन्तरिक्षगः ॥&#x9;014b&lt;br&gt;&#xA;उवाच चैनं भूयोऽपि नारायणमिदं वचः ।&#x9;015a&lt;br&gt;&#xA;अजरश्चामरश्च स्याममृतेन विनाऽप्यहम् ॥&#x9;015b&lt;br&gt;&#xA;016    सौतिरुवाच ।&#xA;एवमस्त्विति तं विष्णुरुवाच विनतासुतम् ।&#x9;016a&lt;br&gt;&#xA;प्रतिगृह्य वनौ तौ च गरुडो विष्णुमब्रवीत् ॥&#x9;016b&lt;br&gt;&#xA;भवतेपि वरं दद्यां वृणोतु भगवानपि ।&#x9;017a&lt;br&gt;&#xA;तं वव्रे वाहनं विष्णुर्गरुत्मन्तं महाबलम् ॥&#x9;017b&lt;br&gt;&#xA;ध्वजं च चक्रे भगवानुपरि स्थास्यसीति तम् ।&#x9;018a&lt;br&gt;&#xA;एवमस्त्विति तं देवमुक्त्वा नारायणं खगः ॥&#x9;018b&lt;br&gt;&#xA;वव्राज तरसा वेगाद्वायुं स्पर्धन्महाजवः ।&#x9;019a&lt;br&gt;&#xA;तं व्रजन्तं खगश्रेष्ठं वज्रेणेन्द्रोऽभ्यताडयत् ॥&#x9;019b&lt;br&gt;&#xA;हरन्तममृतं रोषाद्गरुडं पक्षिणां वरम् ।&#x9;020a&lt;br&gt;&#xA;तमुवाचेन्द्रमाक्रन्दे गरुडः पततां वरः ॥&#x9;020b&lt;br&gt;&#xA;प्रहसञ्श्लक्ष्णया वाचा तथा वज्रसमाहतः ।&#x9;021a&lt;br&gt;&#xA;ऋषेर्मानं करिष्यामि वज्रं यस्यास्थिसम्भवम् ॥&#x9;021b&lt;br&gt;&#xA;वज्रस्य च करिष्यामि तवैव च शतक्रतो ।&#x9;022a&lt;br&gt;&#xA;एतत्पत्रं त्यजाम्येकं यस्यान्तं नोपलप्स्यसे ॥&#x9;022b&lt;br&gt;&#xA;न च वज्रनिपातेन रुजा मेऽस्तीह काचन ।&#x9;023a&lt;br&gt;&#xA;एवमुक्त्वा ततः पत्रमुत्ससर्ज स पक्षिराट् ॥&#x9;023b&lt;br&gt;&#xA;तदुत्सृष्टमभिप्रेक्ष्य तस्य पर्णमनुत्तमम् ।&#x9;024a&lt;br&gt;&#xA;हृष्टानि सर्धभूतानि नाम चक्रुर्गरुत्मतः ॥&#x9;024b&lt;br&gt;&#xA;सुरूपं पत्रमालक्ष्य सुपर्णोऽयं भवत्विति ।&#x9;025a&lt;br&gt;&#xA;तद्दृष्ट्वा महदाश्चर्यं सहस्राक्षः पुरन्दरः ।&#x9;025b&lt;br&gt;&#xA;खगो महदिदं भूतमिति मत्वाऽभ्यभाषत ॥&#x9;025c&lt;br&gt;&#xA;बलं विज्ञातुमिच्छामि यत्ते परमनुत्तमम् ।&#x9;026a&lt;br&gt;&#xA;सख्यं चानन्तमिच्छामि त्वया सह खगोत्तम ॥ ॥&#x9;026b&lt;br&gt;&#xA;इति श्रीमन्महाभारते आदिपर्वणि आस्तीपर्वणि त्रयस्त्रिंशोऽध्यायः ॥ 33 ॥&#xA;*1-33-4 सङ्क्षिप्य अणुतरं कृत्वा ॥ 1-33-10 तयोः अङ्गे देहौ आच्छिनत् खण्डशः कृतवान् ॥ 1-33-11 यन्त्रमुन्मथ्य अमृतं अमृतकुम्भं समुत्पाठ्य उत्पपातेत्यन्वयः ॥ 1-33-12 आवार्य वारयित्वा तिरस्कृत्येत्यर्थः ॥ 1-33-13 अलौल्येन अमृतपानलोभराहित्येन ॥ 1-33-14 उपरि ध्वजे इत्यर्थः ॥ 1-33-19 स्पर्धावानिवाचरतीति स्पर्धन् ॥ 1-33-20 आक्रन्दे कलकले ॥ 1-33-21 ऋषेः दधीचेः ॥ त्रयस्त्रिंशोऽध्यायः ॥ 33 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/034/</guid>
      <description>&lt;p&gt;अध्यायः 034&#xA;*इन्द्रस्य गरुडसख्यलाभः ॥ 1 ॥ इन्द्राद्गरुडस्य वरलाभः ॥ 2 ॥ विनताया दास्यमोचनम् ॥ 3 ॥ सर्पाणां द्विजिह्वत्वप्राप्तिः ॥ 4 ॥&#xA;सौतिरुवाच ।&#x9;001&lt;br&gt;&#xA;इत्येवमुक्तो गरुडः प्रत्युवाच शचीपतिम्&#39; ।&#x9;001a&lt;br&gt;&#xA;गरुड उवाच ।&#x9;001&lt;br&gt;&#xA;सख्यं मेऽस्तु त्वया देव यथेच्छसि पुरन्दर ।&#x9;001b&lt;br&gt;&#xA;बलं तु मम जानीहि महच्चासह्यमेव च ॥&#x9;001c&lt;br&gt;&#xA;कामं नैतत्प्रशंसन्ति सन्तः स्वबलसंस्तवम् ।&#x9;002a&lt;br&gt;&#xA;&#39;अनिमित्तं सुरश्रेष्ठ सद्यः प्राप्नोति गर्हणाम् ॥&#x9;002b&lt;br&gt;&#xA;गुणसङ्कीर्तनं चापि पृष्टेनान्येन गोपते ।&#x9;003a&lt;br&gt;&#xA;वक्तव्यं न तु वक्तव्यं स्वयमेव शतक्रतो ॥&#39;&#x9;003b&lt;br&gt;&#xA;सखेति कृत्वा तु सखे पृष्टो वक्ष्याम्यहं त्वया ।&#x9;004a&lt;br&gt;&#xA;न ह्यात्मस्तवसंयुक्तं वक्तव्यमनिमित्ततः ॥&#x9;004b&lt;br&gt;&#xA;सपर्वतवनामुर्वीं ससागरजलामिमाम् ।&#x9;005a&lt;br&gt;&#xA;वहे पक्षेण वै शक्र त्वामप्यत्रावलम्बिनम् ॥&#x9;005b&lt;br&gt;&#xA;सर्वान्सम्पिण्डितान्वापि लोकान्सस्थाणुजङ्गमान् ।&#x9;006a&lt;br&gt;&#xA;वहेयमपरिश्रान्तो विद्धीदं मे महद्बलम् ॥&#x9;006b&lt;br&gt;&#xA;सौतिरुवाच ।&#x9;007&lt;br&gt;&#xA;इत्युक्तवचनं वीरं किरीटी श्रीमतां वरः ।&#x9;007a&lt;br&gt;&#xA;आह शौनक देवेन्द्रः सर्वलोकहितः प्रभुः ॥&#x9;007b&lt;br&gt;&#xA;एवमेव यथात्थ त्वं सर्वं सम्भाव्यते त्वयि ।&#x9;008a&lt;br&gt;&#xA;सङ्गृह्यतामिदानीं मे सख्यमत्यन्तमुत्तमम् ॥&#x9;008b&lt;br&gt;&#xA;न कार्यं यदि सोमेन मम सोमः प्रदीयताम् ।&#x9;009a&lt;br&gt;&#xA;अस्मांस्ते हि प्रबाधेयुर्येभ्यो दद्याद्भवानिमम् ॥&#x9;009b&lt;br&gt;&#xA;गरुड उवाच ।&#x9;010&lt;br&gt;&#xA;किञ्चित्कारणमुद्दिश्य सोमोऽयं नीयते मया ।&#x9;010a&lt;br&gt;&#xA;न दास्यामि समापातुं सोमं कस्मैचिदप्यहम् ॥&#x9;010b&lt;br&gt;&#xA;यत्रेमं तु सहस्राक्ष निक्षिपेयमहं स्वयम् ।&#x9;011a&lt;br&gt;&#xA;त्वमादाय ततस्तृर्णं हरेथास्त्रिदिवेश्वर ॥&#x9;011b&lt;br&gt;&#xA;शक्र उवाच ।&#x9;012&lt;br&gt;&#xA;वाक्येनानेन तुष्टोऽहं यत्त्वयोक्तमिहाण्डज ।&#x9;012a&lt;br&gt;&#xA;यमिच्छसि वरं मत्तस्तं गृहाण खगोत्तम ॥&#x9;012b&lt;br&gt;&#xA;सौतिरुवाच ।&#x9;013&lt;br&gt;&#xA;इत्युक्तः प्रत्युवाचेदं कद्रूपुत्राननुस्मरन् ।&#x9;013a&lt;br&gt;&#xA;स्मृत्वा चैवोधिकृतं मातुर्दास्य निमित्ततः ॥&#x9;013b&lt;br&gt;&#xA;गरुड उवाच ।&#x9;014&lt;br&gt;&#xA;ईशोऽहमपि सर्वस्य करिष्यामि तु तेऽर्थिताम् ।&#x9;014a&lt;br&gt;&#xA;भवेयुर्भुजगाः शक्र मम भक्ष्या महाबलाः ॥&#x9;014b&lt;br&gt;&#xA;सौतिरुवाच ।&#x9;015&lt;br&gt;&#xA;तथेत्युक्त्वाऽन्वगच्छत्तं ततो दानवसूदनः ।&#x9;015a&lt;br&gt;&#xA;देवदेवं महात्मानं योगिनामीश्वरं हरिम् ॥&#x9;015b&lt;br&gt;&#xA;स चान्वमोदत्तं चार्थं यथोक्तं गरुडेन वै ।&#x9;016a&lt;br&gt;&#xA;इदं भूयो वचः प्राह भगवांस्त्रिदशेश्वरः ॥&#x9;016b&lt;br&gt;&#xA;हरिष्यामि विनिक्षिप्तं सोममित्यनुभाष्य तम् ।&#x9;017a&lt;br&gt;&#xA;आजगाम ततस्तूर्णं सुपर्णी मातुरन्तिकम् ॥&#x9;017b&lt;br&gt;&#xA;&#39;विनयावनतो भूत्वा वचनं चेदमब्रवीत् ।&#x9;018a&lt;br&gt;&#xA;इदमानीतममृतं देवानां भवनान्मया ॥&#x9;018b&lt;br&gt;&#xA;प्रशाधि किमितो मातः करिष्यामि शुभव्रते ।&#x9;019a&lt;br&gt;&#xA;विनतोवाच ।&#x9;019&lt;br&gt;&#xA;परितुष्टाऽहमेतेन कर्मणा तव पुत्रक ॥&#x9;019b&lt;br&gt;&#xA;अजरश्चामरश्चैव देवानां सुप्रियो भव ।&#x9;020a&lt;br&gt;&#xA;सौतिरुवाच ।&#39;&#x9;020&lt;br&gt;&#xA;अथ सर्पानुवाचेदं सर्वान्परमहृष्टवत् ।&#x9;020b&lt;br&gt;&#xA;गरुड उवाच ।&#x9;020&lt;br&gt;&#xA;इदमानीतममृतं निक्षेप्स्यामि कुशेषु वः ॥&#x9;020c&lt;br&gt;&#xA;स्नाता मङ्गलसंयुक्तास्ततः प्राश्नीत पन्नगाः ।&#x9;021a&lt;br&gt;&#xA;भवद्भिरिदमासीनैर्यदुक्तं तद्वचस्तदा ॥&#x9;021b&lt;br&gt;&#xA;अदासी चैव मातेयमद्यप्रभृति चास्तु मे ।&#x9;022a&lt;br&gt;&#xA;यथोक्तं भवतामेतद्वचो मे प्रतिपादितम् ॥&#x9;022b&lt;br&gt;&#xA;सौतिरुवाच ।&#x9;023&lt;br&gt;&#xA;ततः स्नातुं गताः सर्पाः प्रत्युक्त्वा तं तथेत्युत ।&#x9;023a&lt;br&gt;&#xA;शक्रोऽप्यमृतमाक्षिप्य जगाम त्रिदिवं पुनः ॥&#x9;023b&lt;br&gt;&#xA;अथागतास्तमुद्देशं सर्पाः सोमार्थिनस्तदा ।&#x9;024a&lt;br&gt;&#xA;स्नाताश्च कुतजप्याश्च प्रहृष्टाः कृतमङ्गलाः ॥&#x9;024b&lt;br&gt;&#xA;परस्परकृतद्वेषाः सोमप्राशनकर्मणि ।&#x9;025a&lt;br&gt;&#xA;अहं पूर्वमहं पूर्वमित्युक्त्वा ते समाद्रवन् ॥&#39;&#x9;025b&lt;br&gt;&#xA;यत्रैतदमृतं चापि स्थापितं कुशसंस्तरे ।&#x9;026a&lt;br&gt;&#xA;तद्विज्ञाय हृतं सर्पाः प्रतिमायाकृतं च तत् ॥&#x9;026b&lt;br&gt;&#xA;सोमस्थानमिदं चेति दर्भांस्ते लिलिहुस्तदा ।&#x9;027a&lt;br&gt;&#xA;ततो द्विधा कृता जिह्वाः सर्पाणां तेन कर्मणा ॥&#x9;027b&lt;br&gt;&#xA;अभवंश्चामृतस्पर्शाद्दर्भास्तेऽथ पवित्रिणः ।&#x9;028a&lt;br&gt;&#xA;नागाश्च वञ्चिता भूत्वा विसृज्य विनतां ततः ।&#x9;028b&lt;br&gt;&#xA;विषादमगमंस्तीव्रं गरुडस्य बलात्प्रभो ॥&#39;&#x9;028c&lt;br&gt;&#xA;एवं तदमृतं तेन हृतमाहृतमेव च ।&#x9;029a&lt;br&gt;&#xA;द्विजिह्वाश्च कृताः सर्पा गरुडेन महात्मना ॥&#x9;029b&lt;br&gt;&#xA;ततः सुपर्णः परमप्रहर्षवान्विहृत्य मात्रा सह तत्र कानने ।&#x9;030a&lt;br&gt;&#xA;भुजङ्गभक्षः परमार्चितः खगैरहीनकीर्तिर्विनतामनन्दयत् ॥&#x9;030b&lt;br&gt;&#xA;इमां कथां यः शृणुयान्नरः सदापठेत वा द्विजगणमुख्यसंसदि ।&#x9;031a&lt;br&gt;&#xA;असंशयं त्रिदिवमियात्स पुण्यभाङ्महात्मनः पतगपतेः प्रकीर्तनात् ॥ ॥&#x9;031b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि चतुस्त्रिंशोऽध्यायः ॥ 34 ॥&#xA;*1-34-6 सम्पिण्डितान् एकीकृतान् । स्थाणु स्थावरम् ॥ 1-34-7 किरीटी इन्द्रः ॥ 1-34-13 उपधिकृतं छलकृतम् ॥ 1-34-14 ईशः समर्थः । अर्थितां अन्यस्मै अमृतं न देयमित्यर्थेप्सुताम् ॥ 1-34-17 अनुभाष्य हे गरुडेति सम्बोध्य ॥ 1-34-20 इदं वः युष्माकममृतं न तु मम ॥ 1-34-26 प्रतिमायाकृतं यथा दास्यं मायाकृतं तथा अमृतदानमपि इतरेण कृतमित्यर्थः ॥ चतुस्त्रिंशोऽध्यायः ॥ 34 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/035/</guid>
      <description>&lt;p&gt;अध्यायः 035&#xA;सर्पनामकथनम् ॥ 1 ॥&lt;/p&gt;&#xA;&lt;p&gt;शौनक उवाच ।&#xA;भुजङ्गमानां शापस्य मात्रा चैव सुतेन च ।&#x9;001a&lt;br&gt;&#xA;विनतायास्त्वया प्रोक्तं कारणं सूतनन्दन ॥&#x9;001b&lt;br&gt;&#xA;वरप्रदानं भर्त्रा च कद्रूविनतयोस्तथा ।&#x9;002a&lt;br&gt;&#xA;नामनी चैव ते प्रोक्ते पक्षिणोर्वैनतेययोः ॥&#x9;002b&lt;br&gt;&#xA;पन्नगानां तु नामानि न कीतर्यसि सूतज ।&#x9;003a&lt;br&gt;&#xA;प्राधान्येनापि नामानि श्रोतुमिच्छामहे वयम् ॥&#x9;003b&lt;br&gt;&#xA;सौतिरुवाच ।&#xA;बहुत्वान्नामधेयानि पन्नगानां तपोधन ।&#x9;004a&lt;br&gt;&#xA;न कीर्तयिष्ये सर्वेषां प्राधान्येन तु मे शृणु ॥&#x9;004b&lt;br&gt;&#xA;शेषः प्रथमतो जातो वासुकिस्तदनन्तरम् ।&#x9;005a&lt;br&gt;&#xA;ऐरावतस्तक्षकश्च कर्कोटकधनञ्जयौ ॥&#x9;005b&lt;br&gt;&#xA;कालियो मणिनागश्च नागश्चापूरणस्तथा ।&#x9;006a&lt;br&gt;&#xA;नागस्तथा पिञ्जरक एलापत्रोऽथ वामनः ॥&#x9;006b&lt;br&gt;&#xA;नीलानीलौ तथा नागौ कल्माषशबलौ तथा ।&#x9;007a&lt;br&gt;&#xA;आर्यकश्चोग्रकश्चैव नागः कलशपोतकः ॥&#x9;007b&lt;br&gt;&#xA;सुमनाख्यो दधिमुखस्तथा विमलपिण्डकः ।&#x9;008a&lt;br&gt;&#xA;आप्तः कोटरकश्चैव शङ्खो वालिशिखस्तथा ॥&#x9;008b&lt;br&gt;&#xA;निष्टानको हेमगुहो नहुषः पिङ्गलस्तथा ।&#x9;009a&lt;br&gt;&#xA;बाह्यकर्णो हस्तिपदस्तथा मुद्गरपिण्डकः ॥&#x9;009b&lt;br&gt;&#xA;कम्बलाश्वतरौ चापि नागः कालीयकस्तथा ।&#x9;010a&lt;br&gt;&#xA;वृत्तसंवर्तकौ नागौ द्वौ च पद्माविति श्रुतौ ॥&#x9;010b&lt;br&gt;&#xA;नागः शङ्खमुखश्चैव तथा कूष्माण्डकोऽपरः ।&#x9;011a&lt;br&gt;&#xA;क्षेमकश्च तथा नागो नागः पिण्डारकस्तथा ॥&#x9;011a&lt;br&gt;&#xA;करवीरः पुष्पदंष्ट्रो बिल्वको बिल्वपाण्डुरः ।&#x9;012a&lt;br&gt;&#xA;मूषकादः शङ्खशिराः पूर्णभद्रो हरिद्रकः ॥&#x9;012b&lt;br&gt;&#xA;अपराजितो ज्योतिकश्च पन्नगः श्रीवहस्तथा ।&#x9;013a&lt;br&gt;&#xA;कौरव्यो धृतराष्ट्रश्च शङ्खपिण्डश्च वीर्यवान् ॥&#x9;013b&lt;br&gt;&#xA;विरजाश्च सुबाहुश्च शालिपिण्डश्च वीर्यवान् ।&#x9;014a&lt;br&gt;&#xA;हस्तिपिण्डः पिठरकः सुमुखः कौणपाशनः ॥&#x9;014b&lt;br&gt;&#xA;कुठऱः कुञ्जरश्चैव तथा नागः प्रभाकरः ।&#x9;015a&lt;br&gt;&#xA;कुमुदः कुमुदाक्षश्च तित्तिरिर्हलिकस्तथा ॥&#x9;015b&lt;br&gt;&#xA;कर्दमश्च महानागो नागश्च बहुमूलकः ।&#x9;016a&lt;br&gt;&#xA;कर्कराकर्करौ नागौ कुण्डोदरमहोदरौ ॥&#x9;016b&lt;br&gt;&#xA;एते प्राधान्यतो नागाः कीर्तिता द्विजसत्तम ।&#x9;017a&lt;br&gt;&#xA;बहुत्वान्नामधेयानामितरे नानुकीर्तिताः ॥&#x9;017b&lt;br&gt;&#xA;एतेषां प्रसवो यश्च प्रसवस्य च सन्ततिः ।&#x9;018a&lt;br&gt;&#xA;असङ्ख्येयेति मत्त्वा तान्न ब्रवीमि तपोधन ॥&#x9;018b&lt;br&gt;&#xA;बहूनीह सहस्राणि प्रयुतान्यर्बुदानि च ।&#x9;019a&lt;br&gt;&#xA;अशक्यान्येव सङ्ख्यातुं पन्नगानां तपोधन ॥ ॥इति श्रीमन्महाभारते आदिपर्वणि आस्तीकपर्वणि पञ्चत्रिंशोऽध्यायः ॥ 35 ॥ &#x9;019b&lt;br&gt;&#xA;*1-35-1 भुजङ्गमानां मात्रा शापो दत्तस्तस्य कारणं अवज्ञया मातुराज्ञाकारित्वं । विनतायाः सुतेन अरुणेन शापो दत्तस्तस्य कारणं सपत्नीर्ष्या ॥ पञ्चत्रिंशोऽध्यायः ॥ 35 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/036/</guid>
      <description>&lt;p&gt;शेषस्य ब्रह्मणो वरलाभः पृथ्वीधारणाज्ञा च ॥ 1 ॥&#xA;शौनक उवाच ।&#xA;आख्याता भुजगास्तात वीर्यवन्तो दुरासदाः ।&#x9;001a&lt;br&gt;&#xA;शापं तं तेऽभिविज्ञाय कृतवन्तः किमुत्तरम् ॥&#x9;001b&lt;br&gt;&#xA;सौतिरुवाच ।&#xA;तेषां तु भगवाञ्छेषः कद्रूं त्यक्त्वा महायशाः ।&#x9;002a&lt;br&gt;&#xA;उग्रं तपः समातस्थे वायुभक्षो यतव्रतः ॥&#x9;002b&lt;br&gt;&#xA;गन्धमादनमासाद्य बदर्यां च तपोरतः ।&#x9;003a&lt;br&gt;&#xA;गोकर्णे पुष्करारण्ये तथा हिमवतस्तटे ॥&#x9;003b&lt;br&gt;&#xA;तेषु तेषु च पुण्येषु तीर्थेष्वायतनेषु च ।&#x9;004a&lt;br&gt;&#xA;एकान्तशीलो नियतः सततं विजितेन्द्रियः ॥&#x9;004b&lt;br&gt;&#xA;तप्यमानं तपो घोरं तं ददर्श पितामहः ।&#x9;005a&lt;br&gt;&#xA;संशुष्कमांसत्वक्स्नायुं जटाचीरधरं मुनिम् ॥&#x9;005b&lt;br&gt;&#xA;तमब्रवीत्सत्यधृतिं तप्यमानं पितामहः ।&#x9;006a&lt;br&gt;&#xA;किमिदं कुरुषे शेष प्रजानां स्वस्ति वै कुरु ॥&#x9;006b&lt;br&gt;&#xA;त्वं हि तीव्रेण तपसा प्रजास्तापयसेऽनघ ।&#x9;007a&lt;br&gt;&#xA;ब्रूहि कामं च मे शेष यस्ते हृदि व्यवस्थितः ॥&#x9;007b&lt;br&gt;&#xA;शेष उवाच ।&#xA;सोदर्या मम सर्वे हि भ्रातरो मन्दचेतसः ।&#x9;008a&lt;br&gt;&#xA;सह तैर्नोत्सहे वस्तुं तद्भवाननुमन्यताम् ॥&#x9;008b&lt;br&gt;&#xA;अभ्यसूयन्ति सततं परस्परममित्रवत् ।&#x9;009a&lt;br&gt;&#xA;ततोऽहं तप आतिष्ठे नैतन्पश्येयमित्युत ॥&#x9;009b&lt;br&gt;&#xA;न मर्षयन्ति ससुतां सततं विनतां च ते ।&#x9;010a&lt;br&gt;&#xA;अस्माकं चापरो भ्राता वैनतेयोऽन्तरिक्षगः ॥&#x9;010b&lt;br&gt;&#xA;तं च द्विषन्ति सततं स चापि बलवत्तरः ।&#x9;011a&lt;br&gt;&#xA;वरप्रदानात्स पितुः कश्यपस्य महात्मनः ॥&#x9;011b&lt;br&gt;&#xA;सोऽहं तपः समास्थाय मोक्ष्यामीदं कलेवरम् ।&#x9;012a&lt;br&gt;&#xA;कथं मे प्रेत्यभावेऽपि न तैः स्यात्सह सङ्गमः ॥&#x9;012b&lt;br&gt;&#xA;तमेवं वादिनं शेषं पितामह उवाच ह ।&#x9;013a&lt;br&gt;&#xA;जानामि शेष सर्वेषां भ्रातॄणां ते विचेष्टितम् ॥&#x9;013b&lt;br&gt;&#xA;मातुश्चाप्यपराधाद्वै भ्रातॄणां ते महद्भयम् ।&#x9;014a&lt;br&gt;&#xA;कृतोऽत्र परिहारश्च पूर्वमेव भुजङ्गम ॥&#x9;014b&lt;br&gt;&#xA;भ्रातॄणां तव सर्वेषां न शोकं कर्तुमर्हसि ।&#x9;015a&lt;br&gt;&#xA;वृणीष्व च वरं मत्तः शेष यत्तेऽभिकाङ्क्षितम् ॥&#x9;015b&lt;br&gt;&#xA;दास्यामि हि वरं तेऽद्य प्रीतिर्मे परमा त्वयि ।&#x9;016a&lt;br&gt;&#xA;दिष्ट्या बुद्धिश्च ते धर्मे निविष्टा पन्नगोत्तम । &#x9;016b&lt;br&gt;&#xA;भूयो भूयश्च ते बुद्धिर्धर्मे भवतु सुस्थिरा ॥ &#x9;016c&lt;br&gt;&#xA;शेष उवाच ।&#xA;एष एव वरो देव काङ्क्षितो मे पितामह ।&#x9;017a&lt;br&gt;&#xA;धर्मे मे रमतां बुद्धिः शमे तपसि चेश्वर ॥&#x9;017b&lt;br&gt;&#xA;ब्रह्मोवाच ।&#xA;प्रीतोऽस्म्यनेन ते शेष दमेन च शमेन च ।&#x9;018a&lt;br&gt;&#xA;त्वया त्विदं वचः कार्यं मन्नियोगात्प्रजाहितम् ॥&#x9;018b&lt;br&gt;&#xA;इमां महीं शैलवनोपपन्नां ससागरग्रामविहारपत्तनाम् &#x9;019a&lt;br&gt;&#xA;त्वं शेष सम्यक् चलितां यथाव-त्सङ्गृह्य तिष्ठस्व यथाऽचला स्यात् ॥ &#x9;019b&lt;br&gt;&#xA;शेष उवाच ।&#xA;यथाऽऽह देवो वरदः प्रजापति-र्महीपतिर्भूतपतिर्जगत्पतिः । &#x9;020a&lt;br&gt;&#xA;तथा महीं धारयिताऽस्मि निश्चलां प्रयच्छतां मे विवरं प्रजापते ॥ &#x9;020b&lt;br&gt;&#xA;ब्रह्मोवाच ।&#xA;अधो महीं गच्छ भुजङ्गमोत्तमस्वयं तवैषा विवरं प्रदास्यति । &#x9;021a&lt;br&gt;&#xA;इमां धरां धारयता त्वया हि मे महत्प्रियं शेष कृतं भविष्यति ॥ &#x9;021b&lt;br&gt;&#xA;सौतिरुवाच ।&#xA;तथैव कृत्वा विवरं प्रविश्य सप्रभुर्भुवो भुजगवराग्रजः स्थितः । &#x9;022a&lt;br&gt;&#xA;बिभर्ति देवीं शिरसा महीमिमां समुद्रनेमिं परिगृह्य सर्वतः ॥ &#x9;022b&lt;br&gt;&#xA;ब्रह्मोवाच ।&#xA;शेषोऽसि नागोत्तम धर्मदेवो महीमिमां धारयसे यदेकः । &#x9;023a&lt;br&gt;&#xA;अनन्तभोगैः परिगृह्य सर्वां यथाहमेवं बलभिद्यथा वा ॥ &#x9;023b&lt;br&gt;&#xA;सौतिरुवाच ।&#xA;अधो भूमौ वसत्येवं नागोऽनन्तः प्रतापवान् ।&#x9;024a&lt;br&gt;&#xA;धारयन्वसुधामेकः शासनाद्ब्रह्मणो विभोः ॥&#x9;024b&lt;br&gt;&#xA;सुपर्णं च सहायं वै भगवानमरोत्तमः ।&#x9;025a&lt;br&gt;&#xA;प्रादादनन्ताय तदा वैनतेयं पितामहः ॥&#x9;025b&lt;br&gt;&#xA;अनन्तेऽभिप्रयाते तु वासुकिः स महाबलः ।&#x9;026a&lt;br&gt;&#xA;अभ्यषिच्यत नागैस्तु दैवतैरिव वासवः ॥&#39; ॥ &#x9;026b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि षट्त्रिंशोऽध्यायः ॥ 37 ॥&#xA;1-36-1 उत्तरं अनन्तरम् ॥ 1-36-23 अनन्तभोगैः अनन्तफणाभिः ॥ षट्त्रिंशोऽध्यायः ॥ 36 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/037/</guid>
      <description>&lt;p&gt;अध्यायः 037&#xA;मातृशापपरिहारार्थं सर्पाणां मन्त्रालोचनम् ॥ 1 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;मातुः सकाशात्तं शापं श्रुत्वा वै पन्नगोत्तमः ।&#x9;001a&lt;br&gt;&#xA;वासुकिश्चिन्तयामास शापोऽयं न भवेत्कथम् ॥&#x9;001b&lt;br&gt;&#xA;ततः स मन्त्रयामास भ्रातृभिः सह सर्वशः ।&#x9;002a&lt;br&gt;&#xA;ऐरावतप्रभृतिभिः सर्वैर्धर्मपरायणैः ॥&#x9;002b&lt;br&gt;&#xA;वासुकिरुवाच । &#x9;003&lt;br&gt;&#xA;अयं शापो यथोद्दिष्टो विदितं वस्तथाऽनघाः ।&#x9;003a&lt;br&gt;&#xA;तस्य शापस्य मोक्षार्थं मन्त्रयित्वा यतामहे ॥&#x9;003b&lt;br&gt;&#xA;सर्वेषामेव शापानां प्रतिघातो हि विद्यते ।&#x9;004a&lt;br&gt;&#xA;न तु मात्राऽभिशप्तानां मोक्षः क्वचन विद्यते ॥&#x9;004b&lt;br&gt;&#xA;अव्ययस्याप्रमेयस्य सत्यस्य च तथाग्रतः ।&#x9;005a&lt;br&gt;&#xA;शप्ता इत्येव मे श्रुत्वा जायते हृदि वेपथुः ॥&#x9;005b&lt;br&gt;&#xA;नूनं सर्वविनाशोऽयमस्माकं समुपागतः ।&#x9;006a&lt;br&gt;&#xA;शापः सृष्टो महाघोरो मात्रा खल्वविनीतया । &#x9;006b&lt;br&gt;&#xA;न ह्येतां सोऽव्ययो देवः शपत्नीं प्रत्यषेधयत् ॥ &#x9;006c&lt;br&gt;&#xA;तस्मात्सम्मन्त्रयामोऽद्य भुजङ्गानामनामयम् ।&#x9;007a&lt;br&gt;&#xA;यथा भवेद्धि सर्वेषां मा नः कालोऽत्यगादयम् ॥&#x9;007b&lt;br&gt;&#xA;सर्व एव हि नस्तावद्बुद्धिमन्तो विचक्षणाः ।&#x9;008a&lt;br&gt;&#xA;अपि मन्त्रयमाणा हि हेतुं पश्याम मोक्षणे ॥&#x9;008b&lt;br&gt;&#xA;यथा नष्टं पुरा देवा गूढमग्निं गुहागतम् ।&#x9;009a&lt;br&gt;&#xA;यथा स यज्ञो न भवेद्यथा वाऽपि पराभवः । &#x9;009b&lt;br&gt;&#xA;जनमेजयस्य सर्पाणां विनाशकरणाय वै ॥ &#x9;009c&lt;br&gt;&#xA;सौतिरुवाच । &#x9;01&lt;br&gt;&#xA;तथेत्युक्त्वा ततः सर्वे काद्रवेयाः समागताः ।&#x9;010a&lt;br&gt;&#xA;समयं चकिरे तत्र मन्त्रबुद्धिविशारदाः ॥&#x9;010b&lt;br&gt;&#xA;एके तत्राब्रुवन्नागा वयं भूत्वा द्विजर्षभाः ।&#x9;011a&lt;br&gt;&#xA;जनमेजयं तु भिक्षामो यज्ञस्ते न भवेदिति ॥&#x9;011b&lt;br&gt;&#xA;अपरे त्वब्रुवन्नागास्तत्र पण्डितमानिनः ।&#x9;012a&lt;br&gt;&#xA;मन्त्रिणोऽस्य वयं सर्वे भविष्यामः सुसम्मताः ॥&#x9;012b&lt;br&gt;&#xA;स नः प्रक्ष्यति सर्वेषु कार्येष्वर्थविनिश्चयम् ।&#x9;013a&lt;br&gt;&#xA;तत्र बुद्धिं प्रदास्यामो यथा यज्ञो निवर्त्स्यति ॥&#x9;013b&lt;br&gt;&#xA;स नो बहुमतान्राजा बुद्ध्या बुद्धिमतां वरः ।&#x9;014a&lt;br&gt;&#xA;यज्ञार्थं प्रक्ष्यति व्यक्तं नेति वक्ष्यामहे वयम् ॥&#x9;014b&lt;br&gt;&#xA;दर्शयन्तो बहून्दोषान्प्रेत्य चेह च दारुणान् ।&#x9;015a&lt;br&gt;&#xA;हेतुभिः कारणैश्चैव यथा यज्ञो भवेन्न सः ॥&#x9;015b&lt;br&gt;&#xA;अथवा य उपाध्यायः क्रतोस्तस्य भविष्यति ।&#x9;016a&lt;br&gt;&#xA;सर्पसत्रविधानज्ञो राजकार्यहिते रतः ॥&#x9;016b&lt;br&gt;&#xA;तं गत्वा दशतां कश्चिद्भुजङ्गः स मरिष्यति ।&#x9;017a&lt;br&gt;&#xA;तस्मिन्मृते यज्ञकारे क्रतुः स न भविष्यति ॥&#x9;017b&lt;br&gt;&#xA;ये चान्ये सर्पसत्रज्ञा भविष्यन्त्यस्य चर्त्विजः ।&#x9;018a&lt;br&gt;&#xA;तांश्च सर्वान्दशिष्यामः कृतमेवं भविष्यति ॥&#x9;018b&lt;br&gt;&#xA;अपरे त्वब्रुवन्नागा धर्मात्मानो दयालवः ।&#x9;019a&lt;br&gt;&#xA;अबुद्धिरेषा भवतां ब्रह्महत्या न शोभनम् ॥&#x9;019b&lt;br&gt;&#xA;सम्यक्सद्धर्ममूला वै व्यसने शान्तिरुत्तमा ।&#x9;020a&lt;br&gt;&#xA;अधर्मोत्तरता नाम कृत्स्नं व्यापादयेज्जगत् ॥&#x9;020b&lt;br&gt;&#xA;अपरे त्वब्रुवन्नागाः समिद्धं जातवेदसम् ।&#x9;021a&lt;br&gt;&#xA;वर्षैर्निर्वापयिष्यामो मेघा भूत्वा सविद्युतः ॥&#x9;021b&lt;br&gt;&#xA;स्रुग्भाण्डं निशि गत्वा च अपरे भुजगोत्तमाः ।&#x9;022a&lt;br&gt;&#xA;प्रमत्तानां हरन्त्वाशु विघ्न एवं भविष्यति ॥&#x9;022b&lt;br&gt;&#xA;यज्ञे वा भुजगास्तस्मिञ्शतशोऽथ सहस्रशः ।&#x9;023a&lt;br&gt;&#xA;जनान्दशन्तु वै सर्वे नैवं त्रासो भविष्यति ॥&#x9;023b&lt;br&gt;&#xA;अथवा संस्कृतं भोज्यं दूषयन्तु भुजङ्गमाः ।&#x9;024a&lt;br&gt;&#xA;स्वेन मूत्रपुरीषेण सर्वभोज्यविनाशिना ॥&#x9;024b&lt;br&gt;&#xA;अपरे त्वब्रुवंस्तत्र ऋत्विजोऽस्य भवामहे ।&#x9;025a&lt;br&gt;&#xA;यज्ञविघ्नं करिष्यामो दक्षिणा दीयतामिति ॥&#x9;025b&lt;br&gt;&#xA;वश्यतां च गतोऽसौ नः करिष्यति यथेप्सितम् ।&#x9;026a&lt;br&gt;&#xA;अपरे त्वब्रुवंस्तत्र जले प्रक्रीडितं नृपम् ॥&#x9;026b&lt;br&gt;&#xA;गृहमानीय बध्नीमः क्रतुरेवं भवेन्न सः ।&#x9;027a&lt;br&gt;&#xA;अपरे त्वब्रुवंस्तत्र नागाः पण्डितमानिनः ॥&#x9;027b&lt;br&gt;&#xA;दशामस्तं प्रगृह्याशु कृतमेवं भविष्यति ।&#x9;028a&lt;br&gt;&#xA;छिन्नं मूलमनर्थानां मृते तस्मिन्भविष्यति ॥&#x9;028b&lt;br&gt;&#xA;एषा नो नैष्ठिकी बुद्धिः सर्वेषामीक्षणश्रवः ।&#x9;029a&lt;br&gt;&#xA;अथ यन्मन्यसे राजन्द्रुतं तत्संविधीयताम् ॥&#x9;029b&lt;br&gt;&#xA;इत्युक्त्वा समुदैक्षन्त वासुकिं पन्नगोत्तमम् ।&#x9;030a&lt;br&gt;&#xA;वासुकिश्चापि सञ्चिन्त्य तानुवाच भुजङ्गमान् ॥&#x9;030b&lt;br&gt;&#xA;नैषा वो नैष्ठिकी बुद्धिर्मता कर्तुं भुजङ्गमाः ।&#x9;031a&lt;br&gt;&#xA;सर्वेषामेव मे बुद्धिः पन्नगानां न रोचते ॥&#x9;031b&lt;br&gt;&#xA;किं तत्र संविधातव्यं भवतां स्याद्धितं तु यत् ।&#x9;032a&lt;br&gt;&#xA;श्रेयः प्रसादनं मन्ये कश्यपस्य महात्मनः ॥&#x9;032b&lt;br&gt;&#xA;ज्ञातिवर्गस्य सौहार्दादात्मनश्च भुजङ्गमाः ।&#x9;033a&lt;br&gt;&#xA;न च जानाति मे बुद्धिः किञ्चित्कर्तुं वचो हिवः ॥&#x9;033b&lt;br&gt;&#xA;मया हीदं विधातव्यं भवतां यद्धितं भवेत् ।&#x9;034a&lt;br&gt;&#xA;अनेनाहं भृशं तप्ये गुणदोषौ मदाश्रयौ ॥ ॥&#x9;034b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि सप्तत्रिंशोऽध्यायः ॥ 37 ॥&#xA;1-37-5 सत्यस्य सत्यलोकाधिपतेर्ब्रह्मणः ॥ 1-37-10 मन्त्रबुद्धिविशारदाः नीतिनिश्चयनिपुणाः ॥ 1-37-13 निवर्त्स्यति निवृत्तो भविष्यति ॥ 1-37-18 कृतं प्रतिकृतम् ॥ 1-37-20 व्यसने आपदि शान्तिः आपन्नाशः । सद्धर्ममूला सतां धर्मो देवब्राह्मणप्रार्थना तन्मूला ॥ 1-37-29 नैष्ठिकी आत्यन्तिकी । ईक्षणमेव श्रवः श्रोत्रं यस्य स तथाभूत हे वासुके ॥ 1-37-31 ज्ञातिरक्षानाशनिमित्तौ गुणदोषौ मदाश्रयौ ज्येष्ठत्वान्ममेत्यर्थः ॥ सप्तत्रिंशोऽध्यायः ॥ 37 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/038/</guid>
      <description>&lt;p&gt;अध्यायः 038&#xA;*एलापत्रभाषणम् ॥ 1 ॥ देवब्रह्मसंवादमुखेनास्तीकोत्पत्तिकथनम् ॥ 2 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;सर्पाणां तु वचः श्रुत्वा सर्वेषामिति चेति च ।&#x9;001a&lt;br&gt;&#xA;वासुकेश्च वचः श्रुत्वा एलापत्रोऽब्रवीदिदम् ॥&#x9;001b&lt;br&gt;&#xA;प्रागेव दर्शिता बुद्धिर्मयैषा भुजगोत्तमाः ।&#x9;002a&lt;br&gt;&#xA;हेयेति यदि वो बुद्धिस्तवापि च तथा प्रभो ॥&#x9;002b&lt;br&gt;&#xA;अस्तु कामं मभाद्यापि बुद्धिः स्मरणमागता ।&#x9;003a&lt;br&gt;&#xA;तां शृणुध्वं प्रवक्ष्यामि याथातथ्येन पन्नगाः ॥&#39; &#x9;003b&lt;br&gt;&#xA;न स यज्ञो न भविता न स राजा तथाविधः ।&#x9;004a&lt;br&gt;&#xA;जनमेजयः पाण्डवेयो यतोऽस्माकं महद्भयम् ॥&#x9;004b&lt;br&gt;&#xA;दैवेनोपहतो राजन्यो भवेदिह पूरुषः ।&#x9;005a&lt;br&gt;&#xA;स दैवमेवाश्रयेत नान्यत्तत्र परायणम् ॥&#x9;005b&lt;br&gt;&#xA;तदिदं चैवमस्माकं भयं पन्नगसत्तमाः ।&#x9;006a&lt;br&gt;&#xA;दैवमेवाश्रयामोऽत्र शृणुध्वं च वचो मम ॥&#x9;006b&lt;br&gt;&#xA;अहं शापे समुत्सृष्टे समश्रौषं वचस्तदा ।&#x9;007a&lt;br&gt;&#xA;मातुरुत्सङ्गमारूढो भयात्पन्नगसत्तमाः । &#x9;007b&lt;br&gt;&#xA;देवानां पन्नगश्रेष्ठास्तीक्ष्णास्तीक्ष्ण इति प्रभो ॥ &#x9;007c&lt;br&gt;&#xA;शापदुःखाग्नितप्तानां पन्नगानामनामयम् ।&#x9;008a&lt;br&gt;&#xA;कृपया परयाऽऽविष्टाः प्रार्थयन्तो दिवौकसः ॥&#39; &#x9;008b&lt;br&gt;&#xA;पितामहमुपागम्य देवा वचनमब्रुवन् |&#x9;009a&lt;br&gt;&#xA;देवा ऊचुः । &#x9;009&lt;br&gt;&#xA;का हि लब्ध्वा प्रियान्पुत्राञ्शपेदेवं पितामह ।&#x9;009b&lt;br&gt;&#xA;ऋते कद्रूं तीक्ष्णरूपां देवदेव तवाग्रतः ॥&#x9;009c&lt;br&gt;&#xA;तथेति च वचस्तस्यास्त्वयाप्युक्तं पितामह ।&#x9;010a&lt;br&gt;&#xA;इच्छाम एतद्विज्ञातुं कारणं यन्न वारिता ॥&#x9;010b&lt;br&gt;&#xA;ब्रह्मोवाच । &#x9;011&lt;br&gt;&#xA;बहवः पन्नगास्तीक्ष्णा घोररूपा विषोल्बणाः ।&#x9;011a&lt;br&gt;&#xA;प्रजानां हितकामोऽहं न च वारितवांस्तदा ॥&#x9;011b&lt;br&gt;&#xA;ये दन्दशूकाः क्षुद्राश्च पापाचारा विषोल्बणाः ।&#x9;012a&lt;br&gt;&#xA;तेषां विनाशो भविता न तु ये धर्मचारिणः ॥&#x9;012b&lt;br&gt;&#xA;यन्निमित्तं च भविता मोक्षस्तेषां महाभयात् ।&#x9;013a&lt;br&gt;&#xA;पन्नगानां निबोधध्वं तस्मिन्काले समागते ॥&#x9;013b&lt;br&gt;&#xA;यायावरकुले धीमान्भविष्यति महानृषिः ।&#x9;014a&lt;br&gt;&#xA;जरत्कारुरिति ख्यातस्तपस्वी नियतेन्द्रियः ॥&#x9;014b&lt;br&gt;&#xA;तस्य पुत्रो जरत्कारोर्भविष्यति तपोधनः ।&#x9;015a&lt;br&gt;&#xA;आस्तीको नाम यज्ञं स प्रतिषेत्स्यति तं तदा । &#x9;015b&lt;br&gt;&#xA;तत्र मोक्ष्यन्ति भुजगा ये भविष्यन्ति धार्मिकाः ॥ &#x9;015c&lt;br&gt;&#xA;देवा ऊचुः । &#x9;016&lt;br&gt;&#xA;स मुनिप्रवरो ब्रह्मञ्जरत्कारुर्महातपाः ।&#x9;016a&lt;br&gt;&#xA;कस्यां पुत्रं महात्मानं जनयिष्यति वीर्यवान् ॥&#x9;016b&lt;br&gt;&#xA;ब्रह्मोवाच । &#x9;017&lt;br&gt;&#xA;वासुकेर्भगिनी कन्या समुत्पन्ना सुशोभना ।&#x9;017a&lt;br&gt;&#xA;तस्मै दास्यति तां कन्यां वासुकिर्भुजगोत्तमः ॥&#x9;017b&lt;br&gt;&#xA;तस्यां जनयिता पुत्रं वेदवेदाङ्गपारगम् ।&#x9;018a&lt;br&gt;&#xA;सनामायां सनामा स कन्यायां द्विजसत्तमः ॥ &#x9;018b&lt;br&gt;&#xA;एलापत्र उवाच । &#x9;019&lt;br&gt;&#xA;एवमस्त्विति तं देवाः पितामहमथाब्रुवन् ।&#x9;019a&lt;br&gt;&#xA;उक्त्वैवं वचनं देवान्विरिञ्चिस्त्रिदिवं ययौ ॥&#x9;019b&lt;br&gt;&#xA;सोऽहमेवं प्रपश्यामि वासुके भगिनी तव ।&#x9;020a&lt;br&gt;&#xA;जरत्कारुरिति ख्याता तां तस्मै प्रतिपादय ॥&#x9;020b&lt;br&gt;&#xA;भैक्षवद्भिक्षमाणाय नागानां भयशान्तये ।&#x9;021a&lt;br&gt;&#xA;ऋषये सुव्रतायैनामेष मोक्षः श्रुतो मया ॥ ॥&#x9;021b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि अष्टत्रिंशोऽध्यायः ॥ 38 ॥&#xA;*1-38-1 इतिचेतिचेति तत्तद्वचनाभिनयप्रदर्शनम् ॥ 1-38-4 न भवितेति न भवितैवेत्यर्थः । न तथाविधः यस्य राष्ट्रमृत्विजः स्वरूपं वा द्रष्टुं शक्यं तादृशो न भवति मन्त्रवीर्यसम्पन्नत्वात् ॥ 1-38-7 तीक्ष्णास्तीक्ष्णाः अत्यन्तं तीक्ष्णाः स्त्रिय इति शेषः ॥ 1-38-12 दन्दशूकाः दंशनशीलाः । क्षुद्राः अल्पेपि निमित्ते प्राणग्राहकाः ॥ अष्टत्रिंशोऽध्यायः ॥ 38 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/039/</guid>
      <description>&lt;p&gt;अध्यायः 039&#xA;एलापत्रोपदेशेन वासुकिभगिन्या जरत्कार्वा रक्षणम् ॥ 1 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;एलापत्रवचः श्रुत्वा ते नागा द्विजसत्तम ।&#x9;001a&lt;br&gt;&#xA;सर्वे प्रहृष्टमनसः साधुसाध्वित्यपूजयन् ॥&#x9;001b&lt;br&gt;&#xA;ततःप्रभृति तां कन्यां वासुकिः पर्यरक्षत ।&#x9;002a&lt;br&gt;&#xA;जरत्कारुं स्वसारं वै परं हर्षमवाप च ॥&#x9;002b&lt;br&gt;&#xA;ततो नातिमहान्कालः समतीत इवाभवत् ।&#x9;003a&lt;br&gt;&#xA;अथ देवासुराः सर्वे ममन्थुर्वरुणालयम् ॥&#x9;003b&lt;br&gt;&#xA;तत्र नेत्रमभून्नागो वासुकिर्बलिनां वरः ।&#x9;004a&lt;br&gt;&#xA;समाप्यैव च तत्कर्म पितामहमुपागमन् ॥&#x9;004b&lt;br&gt;&#xA;देवा वासुकिना सार्धं पितामहमथाव्रुवन् ।&#x9;005a&lt;br&gt;&#xA;भगवञ्शापभीतोऽयं वासुकिस्तप्यते भृशम् ॥&#x9;005b&lt;br&gt;&#xA;अस्यैतन्मानसं शल्यं समुद्धर्तुं त्वमर्हसि ।&#x9;006a&lt;br&gt;&#xA;जनन्याः शापजं देव ज्ञातीनां हितमिच्छतः ॥&#x9;006b&lt;br&gt;&#xA;हितो ह्ययं सदास्माकं प्रियकारी च नागराट् ।&#x9;007a&lt;br&gt;&#xA;प्रसादं कुरु देवेश शमयास्य मनोज्वरम् ॥&#x9;007b&lt;br&gt;&#xA;ब्रह्मोवाच । &#x9;008&lt;br&gt;&#xA;मयैव तद्वितीर्णं वै वचनं मनसाऽमराः ।&#x9;008a&lt;br&gt;&#xA;एलापत्रेण नागेन यदस्याभिहितं पुरा ॥&#x9;008b&lt;br&gt;&#xA;तत्करोत्वेष नागेन्द्रः प्राप्तकालं वचः स्वयम् ।&#x9;009a&lt;br&gt;&#xA;विनशिष्यन्ति ये पापा न तु ये धर्मचारिणः ॥&#x9;009b&lt;br&gt;&#xA;उत्पन्नः स जरत्कारुस्तपस्युग्रे रतो द्विजः ।&#x9;010a&lt;br&gt;&#xA;तस्यैष भगिनीं काले जरत्कारुं प्रयच्छतु ॥&#x9;010b&lt;br&gt;&#xA;एलापत्रेण यत्प्रोक्तं वचनं भुजगेन ह ।&#x9;011a&lt;br&gt;&#xA;पन्नगानां हितं देवास्तत्तथा न तदन्यथा ॥&#x9;011b&lt;br&gt;&#xA;सौतिरुवाच। &#x9;012&lt;br&gt;&#xA;एतच्छ्रुत्वा तु नागेन्द्रः पितामहवचस्तदा ।&#x9;012a&lt;br&gt;&#xA;सन्दिश्य पन्नगान्सर्वान्वासुकिः शापमोहितः ॥&#x9;012b&lt;br&gt;&#xA;स्वसारमुद्यम्य तदा जरत्कारुमृषिं प्रति ।&#x9;013a&lt;br&gt;&#xA;सर्पान्बहूञ्जरत्कारौ नित्ययुक्तान्समादधत् ॥&#x9;013b&lt;br&gt;&#xA;जरत्कारुर्यदा भार्यामिच्छेद्वरयितुं प्रभुः ।&#x9;014a&lt;br&gt;&#xA;शीघ्रमेत्य तदाऽऽख्येयं तन्नः श्रेयो भविष्यति ॥ ॥&#x9;014b&lt;br&gt;&#xA;इति श्रीमनमहाभारते आदिपर्वणि आस्तीकपर्वणि एकोनचत्वारिंशोऽध्यायः ॥ 39 ॥&#xA;*1-39-4 नेत्रं रज्जुः ॥ 1-39-13 जरत्कारौ जरत्कारुऋषिनिमित्तं । तदन्वेषणायेत्यर्थः ॥ एकोनचत्वारिंशोऽध्यायः ॥ 39 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/040/</guid>
      <description>&lt;p&gt;अध्यायः 040&#xA;जरत्कारुनामव्युत्पत्तिकथनम् ॥ 1 ॥ शौनकस्य सौतिं प्रति आस्तीकोत्पत्तिप्रश्नः ॥ 2 ॥ प्रसङ्गेन परीक्षिन्मृगयाकथनम् ॥ 3 ॥ परीक्षिता शमीकस्कन्धे मृतसर्पनिधानम् ॥ 4 ॥&lt;/p&gt;&#xA;&lt;p&gt;शौनक उवाच । &#x9;001&lt;br&gt;&#xA;जरत्कारुरिति ख्यातो यस्त्वया सूतनन्दन ।&#x9;001a&lt;br&gt;&#xA;इच्छामि तदहं श्रोतुं ऋषेस्तस्य महात्मनः ॥&#x9;001b&lt;br&gt;&#xA;किं कारणं जरत्कारोर्नामैतत्प्रथितं भुवि ।&#x9;002a&lt;br&gt;&#xA;जरत्कारुनिरुक्तिं त्वं यथावद्वक्तुमर्हसि ॥&#x9;002b&lt;br&gt;&#xA;सौतिरुवाच । &#x9;003&lt;br&gt;&#xA;जरेति क्षयमाहुर्वै दारुणं कारुसञ्ज्ञितम् ।&#x9;003a&lt;br&gt;&#xA;शरीरं कारु तस्यासीत्तत्स धीमाञ्शनैःशनैः ॥&#x9;003b&lt;br&gt;&#xA;क्षपयामास तीव्रेण तपसेत्यत उच्यते ।&#x9;004a&lt;br&gt;&#xA;जरत्कारुरिति ब्रह्मन्वासुकेर्भगिनी तथा ॥&#x9;004b&lt;br&gt;&#xA;एवमुक्तस्तु धर्मात्मा शौनकः प्राहसत्तदा ।&#x9;005a&lt;br&gt;&#xA;उग्रश्रवसमामन्त्र्य उपपन्नमिति ब्रुवन् ॥&#x9;005b&lt;br&gt;&#xA;शौनक उवाच । &#x9;006&lt;br&gt;&#xA;उक्तं नाम यथा पूर्वं सर्वं तच्छ्रुतवानहम् ।&#x9;006a&lt;br&gt;&#xA;यथा तु जातो ह्यास्तीक एतदिच्छामि वेदितुम् । &#x9;006b&lt;br&gt;&#xA;तच्छ्रुत्वा वचनं तस्य सौतिः प्रोवाच शास्त्रतः ॥ &#x9;006b&lt;br&gt;&#xA;सौतिरुवाच । &#x9;007&lt;br&gt;&#xA;सन्दिश्य पन्नगान्सर्वान्वासुकिः सुसमाहितः ।&#x9;007a&lt;br&gt;&#xA;स्वसारमुद्यम्य तदा जरत्कारुमृषिं प्रति ॥&#x9;007b&lt;br&gt;&#xA;अथ कालस्य महतः स मुनिः संशितव्रतः ।&#x9;008a&lt;br&gt;&#xA;तपस्यभिरतो धीमान्स दारान्नाभ्यकाङ्क्षत ॥&#x9;008b&lt;br&gt;&#xA;स तूर्ध्वरेतास्तपसि प्रसक्तः स्वाध्यायवान्वीतभयः कृतात्मा । &#x9;009a&lt;br&gt;&#xA;चचार सर्वां पृथिवीं महात्मान चापि दारान्मनसाध्यकाङ्क्षत् ॥ &#x9;009b&lt;br&gt;&#xA;ततोऽपरस्मिन्सम्प्राप्ते काले कस्मिंश्चिदेव तु ।&#x9;010a&lt;br&gt;&#xA;परिक्षिन्नाम राजासीद्ब्रह्मन्कौरववंशजः ॥&#x9;010b&lt;br&gt;&#xA;यथा पाण्डुर्महाबाहुर्धनुर्धरवरो युधि ।&#x9;011a&lt;br&gt;&#xA;बभूव मृगयाशीलः पुरास्य प्रपितामहः ॥&#x9;011b&lt;br&gt;&#xA;तथा विख्यातवाल्ँलोके परीक्षिदभिमन्युजः ।&#39;&#x9;012a&lt;br&gt;&#xA;मृगान्विध्यन्वराहांश्च तरक्षून्महिषांस्तथा । &#x9;012b&lt;br&gt;&#xA;अन्यांश्च विविधान्वन्यांश्चचार पृथिवीपतिः ॥ &#x9;012c&lt;br&gt;&#xA;स कदाचिन्मृगं विद्ध्वा बाणेनानतपर्वणा ।&#x9;013a&lt;br&gt;&#xA;पृष्ठतो धनुरादाय ससार गहने वने ॥&#x9;013b&lt;br&gt;&#xA;यथैव भगवान्रुद्रो विद्ध्वा यज्ञमृगं दिवि ।&#x9;014a&lt;br&gt;&#xA;अन्वगच्छद्धनुष्पाणिः पर्यन्वेष्टुमितस्ततः ॥&#x9;014b&lt;br&gt;&#xA;न हि तेन मृगो विद्धो जीवन्गच्छति वै वने ।&#x9;015a&lt;br&gt;&#xA;पूर्वरूपं तु तत्तूर्णं तस्यासीत्स्वर्गतिं प्रति ॥&#x9;015b&lt;br&gt;&#xA;परिक्षितो नरेन्द्रस्य विद्धो यन्नष्टवान्मृगः ।&#x9;016a&lt;br&gt;&#xA;दूरं चापहृतस्तेन मृगेण स महीपतिः ॥&#x9;016b&lt;br&gt;&#xA;परिश्रान्तः पिपासार्त आससाद मुनिं वने ।&#x9;017a&lt;br&gt;&#xA;गवां प्रचारेष्वासीनं वत्सानां मुखनिःसृतम् ॥&#x9;017b&lt;br&gt;&#xA;भूयिष्ठमुपयुञ्जानं फेनमापिबतां पयः ।&#x9;018a&lt;br&gt;&#xA;तमभिद्रुत्य वेगेन स राजा संशितव्रतम् ॥&#x9;018b&lt;br&gt;&#xA;अपृच्छद्धनुरुद्यम्य तं मुनिं क्षुच्छ्रमान्वितः ।&#x9;019a&lt;br&gt;&#xA;भोभो ब्रह्मन्नहं राजा परीक्षिदभिमन्युजः ॥&#x9;019b&lt;br&gt;&#xA;मया विद्धो मृगो नष्टः कच्चित्तं दृष्टवानसि ।&#x9;020a&lt;br&gt;&#xA;स मुनिस्तं तु नोवाच किञ्चिन्मौनव्रते स्थितः ॥&#x9;020b&lt;br&gt;&#xA;तस्य स्कन्धे मृतं सर्पं क्रुद्धो राजा समासजत् ।&#x9;021a&lt;br&gt;&#xA;समुत्क्षिप्य धनुष्कोट्या स चैनं समुपैक्षत ॥&#x9;021b&lt;br&gt;&#xA;न स किञ्चिदुवाचैनं शुभं वा यदि वाऽशुभम् ।&#x9;022a&lt;br&gt;&#xA;स राजा क्रोधमुत्सृज्य व्यथितस्तं तथागतम् । &#x9;022b&lt;br&gt;&#xA;दृष्ट्वा जगाम नगरमृषिस्त्वासीत्तथैव सः ॥ &#x9;022c&lt;br&gt;&#xA;न हि तं राजशार्दूलं क्षमाशीलो महामुनिः ।&#x9;023a&lt;br&gt;&#xA;स्वधर्मनिरतं भूपं समाक्षिप्तोऽप्यधर्षयत् ॥&#x9;023b&lt;br&gt;&#xA;न हि तं राजशार्दूलस्तथा धर्मपरायणम् ।&#x9;024a&lt;br&gt;&#xA;जानाति भरतश्रेष्ठस्तत एनमधर्षयत् ॥&#x9;024b&lt;br&gt;&#xA;तरुणस्तस्य पुत्रोऽभूत्तिग्मतेजा महातपाः ।&#x9;025a&lt;br&gt;&#xA;शृङ्गी नाम महाक्रोधो दुष्प्रसादोमहाव्रतः ॥&#x9;025b&lt;br&gt;&#xA;स देवं परमासीनं सर्वभूतहिते रतम् ।&#x9;026a&lt;br&gt;&#xA;ब्रह्माणमुपतस्थे वै काले काले सुंसयतः ॥&#x9;026b&lt;br&gt;&#xA;सतेन समनुज्ञातो ब्रह्मणा गृहमेयिवान् ।&#x9;027a&lt;br&gt;&#xA;सख्योक्तः क्रीडमानेन स तत्र हसता किल ॥&#x9;027b&lt;br&gt;&#xA;संरम्भात्कोपनोऽतीव विषकल्पो मुनेः सुतः ।&#x9;028a&lt;br&gt;&#xA;उद्दिश्य पितरं तस्य यच्छ्रुत्वा रोषमाहरत् । &#x9;028b&lt;br&gt;&#xA;ऋषिपुत्रेण नर्मार्थे कृशेन द्विजसत्तम ॥ &#x9;028c&lt;br&gt;&#xA;कृश उवाच । &#x9;029&lt;br&gt;&#xA;तेजस्विनस्तव पिता तथैव च तपस्विनः ।&#x9;029a&lt;br&gt;&#xA;शवं स्कन्धेन वहति मा शृङ्गिन्गर्वितो भव ॥&#x9;029b&lt;br&gt;&#xA;व्याहरत्स्वृषिपुत्रेषु मा स्म किञ्चिद्वचो वद ।&#x9;030a&lt;br&gt;&#xA;अस्मद्विधेषु सिद्धेषु ब्रह्मवित्सु तपस्विषु ॥&#x9;030b&lt;br&gt;&#xA;क्व ते पुरुषमानित्वं क्व ते वाचस्तथाविधाः ।&#x9;031a&lt;br&gt;&#xA;दर्पजाः पितरं द्रष्टा यस्त्वं शवधरं तथा ॥&#x9;031b&lt;br&gt;&#xA;पित्रा च तव तत्कर्म नानुरूपमिवात्मनः ।&#x9;032a&lt;br&gt;&#xA;कृतं मुनिजनश्रेष्ठ येनाहं भृशदुःखितः ॥ ॥&#x9;032b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि चत्वारिंशोऽध्यायः ॥ 40 ॥&#xA;*1-40-3 कारु कामाद्युपद्रवमूलत्वाद्दारुणं शरीरं जरयति क्षपयतीति जरत्कारुरिति निर्वचनम् ॥ 1-40-4 तथा तादृस्येव ॥ 1-40-5 प्राहसत् अतिजीर्णयोरपि ब्रह्मचर्यविनाशः प्रसक्त इत्याश्चर्यं मत्वेति भावः । आमन्त्र्य हे उग्रश्रव इति सम्बोध्य । उपपन्नं युक्तं यत्तुल्यवयोरूपयोर्विवाह इति भावः ॥ 1-40-15 तत् मृगस्यादर्शनं । पूर्वरूपं कारणम् ॥ 1-40-17 प्रचारेषु गोष्ठेषु ॥ 1-40-18 उपयुञ्जानं भक्षयन्तम् । पयः आपिबतां वत्सानामिति पूर्वेणान्वयः ॥ 1-40-21 समासजत् आरोपयामास ॥ चत्वारिंशोऽध्यायः ॥ 40 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/041/</guid>
      <description>&lt;p&gt;अध्यायः 041&#xA;मुनिपुत्राच्छृङ्गिणः परीक्षितः शापः ॥ 1 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;एवमुक्तः स तेजस्वी शृङ्गी कोपसमन्वितः ।&#x9;001a&lt;br&gt;&#xA;मृतधारं गुरुं श्रुत्वा पर्यतप्यत मन्युना ॥&#x9;001b&lt;br&gt;&#xA;स त कृशमक्षिप्रेक्ष्य सूनृतां वाचमुत्सृजन् ।&#x9;002a&lt;br&gt;&#xA;अपृच्छत्तं कथं तातः &#39;सर्वभूतहिते रतः ॥&#x9;002b&lt;br&gt;&#xA;अनन्यचेताः सततं विष्णुं दवेमतोषयत् ।&#x9;003a&lt;br&gt;&#xA;वन्यान्नभोजी सततं मुनिर्मौनव्रते स्थितः । &#x9;003b&lt;br&gt;&#xA;एवम्भूतः स तेजस्वी&#39; स मेऽद्य मृतधारकः ॥ &#x9;003c&lt;br&gt;&#xA;कृश उवाच । &#x9;004&lt;br&gt;&#xA;राज्ञा परिक्षिता तात मृगयां परिधावता ।&#x9;004a&lt;br&gt;&#xA;अवसक्तः पितुस्तेऽद्य मृतः स्कन्धे भुजङ्गमः ॥&#x9;004b&lt;br&gt;&#xA;शृङ्ग्युवाच । &#x9;005&lt;br&gt;&#xA;किं मे पित्रा कृतं तस्य राज्ञोऽनिष्टं दुरात्मनः ।&#x9;005a&lt;br&gt;&#xA;ब्रूहि तत्कृश तत्त्वेन पश्य मे तपसो बलम् ॥&#x9;005b&lt;br&gt;&#xA;कृश उवाच । &#x9;006&lt;br&gt;&#xA;स राजा मृगयां यातः परिक्षिदभिमन्युजः ।&#x9;006a&lt;br&gt;&#xA;ससार मृगमेकाकी विद्ध्वा बाणेन शीघ्रगम् ॥&#x9;006b&lt;br&gt;&#xA;न चापश्यन्मृगं राजा चरंस्तस्मिन्महावने ।&#x9;007a&lt;br&gt;&#xA;पितरं ते स दृष्ट्वैव पप्रच्छानभिभाषिणम् ॥&#x9;007b&lt;br&gt;&#xA;तं स्थाणुभूतं तिष्ठन्तं क्षुत्पिपासाश्रमातुरः ।&#x9;008a&lt;br&gt;&#xA;पुनःपुनर्मृगं नष्टं प्रपच्छ पितरं तव ॥&#x9;008b&lt;br&gt;&#xA;स च मौनव्रतोपेतो नैव तं प्रत्यभाषत ।&#x9;009a&lt;br&gt;&#xA;तस्य राजा धनुष्कोट्या सर्पं स्कन्धे समासजत् ॥&#x9;009b&lt;br&gt;&#xA;शृङ्गिंस्तव पिता सोऽपि तथैवास्ते यतव्रतः ।&#x9;010a&lt;br&gt;&#xA;सोऽपि राजा स्वनगरं प्रस्थितो गजसाह्वयम् ॥&#x9;010b&lt;br&gt;&#xA;सौतिरुवाच । &#x9;011&lt;br&gt;&#xA;श्रुत्वैवमृषिपुत्रस्तु शवं स्कन्धे प्रतिष्ठितम् ।&#x9;011a&lt;br&gt;&#xA;कोपसंरक्तनयनः प्रज्वलन्निव मन्युना ॥&#x9;011b&lt;br&gt;&#xA;आविष्टः स हि कोपेन शशाप नृपतिं तदा ।&#x9;012a&lt;br&gt;&#xA;वार्युपस्पृश्य तेजस्वी क्रोधवेगबलात्कृतः ॥&#x9;012b&lt;br&gt;&#xA;शृङ्ग्युवाच । &#x9;013&lt;br&gt;&#xA;योऽसौ वृद्धस्य तातस्य तथा कृच्छ्रगतस्य ह ।&#x9;013a&lt;br&gt;&#xA;स्कन्धे मृतं समास्राक्षीत्पन्नगं राजकिल्विषी ॥&#x9;013b&lt;br&gt;&#xA;तं पापमतिसङ्क्रुद्धस्तक्षकः पन्नगेश्वरः ।&#x9;014a&lt;br&gt;&#xA;आशीविषस्तिग्मतेजा मद्वाक्यबलचोदितः ॥&#x9;014b&lt;br&gt;&#xA;सप्तरात्रादितो नेता यमस्य सदनं प्रति ।&#x9;015a&lt;br&gt;&#xA;द्विजानामवमन्तारं कुरूणामयशस्करम् ॥&#x9;015b&lt;br&gt;&#xA;सौतिरुवाच । &#x9;016&lt;br&gt;&#xA;इति शप्त्वातिसङ्क्रुद्धः शृङ्गी पितरमभ्यगात् ।&#x9;016a&lt;br&gt;&#xA;आसीनं ग्रोव्रजे तस्मिन्वहन्तं शवपन्नगम् ॥&#x9;016b&lt;br&gt;&#xA;स तमालक्ष्य पितरं शृङ्गी स्कन्धगतेन वै ।&#x9;017a&lt;br&gt;&#xA;शवेन भुजगेनासीद्भूयः क्रोधसमाकुलः ॥&#x9;017b&lt;br&gt;&#xA;दुःखाच्चाश्रूणि मुमुचे पितरं चेदमब्रवीत् ।&#x9;018a&lt;br&gt;&#xA;श्रुत्वेमां धर्षणां तात तव तेन दुरात्मना ॥&#x9;018b&lt;br&gt;&#xA;राज्ञा परिक्षिता कोपादशपं तमहं नृपम् ।&#x9;019a&lt;br&gt;&#xA;यथार्हति स एवोग्रं शापं कुरुकुलाधमः । &#x9;019b&lt;br&gt;&#xA;सप्तमेऽहनि तं पापं तक्षकः पन्नगोत्तमः ॥ &#x9;019c&lt;br&gt;&#xA;वैवस्वतस्य सदनं नेता परमदारुणम् । &#x9;020a&lt;br&gt;&#xA;सौतिरुवाच ।&#x9;020&lt;br&gt;&#xA;तमब्रवीत्पिता ब्रह्मंस्तथा कोपसमन्वितम् ॥ &#x9;020b&lt;br&gt;&#xA;शमीक उवाच । &#x9;021&lt;br&gt;&#xA;न मे प्रियं कृतं तात नैष धर्मस्तपस्विनाम् ।&#x9;021a&lt;br&gt;&#xA;वयं तस्य नरेन्द्रस्य विषये निवसामहे ॥&#x9;021b&lt;br&gt;&#xA;न्यायतो रक्षितास्तेन तस्य पापं न रोचये ।&#x9;022a&lt;br&gt;&#xA;सर्वथा वर्तमानस्य राज्ञो ह्यस्मद्विधैः सदा ॥&#x9;022b&lt;br&gt;&#xA;क्षन्तव्यं पुत्र धर्मो हि हतो हन्ति न संशयः ।&#x9;023a&lt;br&gt;&#xA;यदि राजा न संरक्षेत्पीडा नः परमा भवेत् ॥&#x9;023b&lt;br&gt;&#xA;न शक्नुयाम चरितुं धर्मं पुत्र यथासुखम् ।&#x9;024a&lt;br&gt;&#xA;रक्षमाणा वयं तात राजभिर्धर्मदृष्टिभिः ॥&#x9;024b&lt;br&gt;&#xA;चरामो विपुलं धर्मं तेषां भागोऽस्ति धर्मतः ।&#x9;025a&lt;br&gt;&#xA;सर्वथा वर्तमानस्य राज्ञः क्षन्तव्यमेव हि ॥&#x9;025b&lt;br&gt;&#xA;परिक्षित्तु विशेषेण यथाऽस्य प्रपितामहः ।&#x9;026a&lt;br&gt;&#xA;रक्षत्यस्मांस्तथा राज्ञा रक्षितव्याः प्रजा विभो ॥&#x9;026b&lt;br&gt;&#xA;अराजके जनपदे दोषा जायन्ति वै सदा ।&#x9;027a&lt;br&gt;&#xA;उद्वृत्तं सततं लोकं राजा दण्डेन शास्ति वै ॥&#x9;027b&lt;br&gt;&#xA;दण्डात्प्रतिभयं भूयः शान्तिरुत्पद्यते तदा ।&#x9;028a&lt;br&gt;&#xA;नोद्विग्नश्चरते धर्मं नोद्विग्नश्चरते क्रियाम् ॥&#x9;028b&lt;br&gt;&#xA;राज्ञा प्रतिष्ठितो धर्मो धर्मात्स्वर्गः प्रतिष्ठितः ।&#x9;029a&lt;br&gt;&#xA;राज्ञो यज्ञक्रियाः सर्वा यज्ञाद्देवाः प्रतिष्ठिताः ॥&#x9;029b&lt;br&gt;&#xA;देवाद्वृष्टिः प्रवर्तेत वृष्टेरोषधयः स्मृताः ।&#x9;030a&lt;br&gt;&#xA;ओषधिभ्यो मनुष्याणां धारयन्सततं हितम् ॥&#x9;030b&lt;br&gt;&#xA;मनुष्याणां च यो धाता राजा राज्यकरः पुनः ।&#x9;031a&lt;br&gt;&#xA;दशश्रोत्रियसमो राजा इत्येवं मनुरब्रवीत् ॥&#x9;031b&lt;br&gt;&#xA;तेनेह क्षुधितेनैत्य श्रान्तेन मृगलिप्सुना ।&#x9;032a&lt;br&gt;&#xA;अजानता कृतं मन्ये व्रतमेतदिदं मम ॥&#x9;032b&lt;br&gt;&#xA;कस्मादिदं त्वया बाल्यात्सहसा दुष्कृतं कृतम् ।&#x9;033a&lt;br&gt;&#xA;न ह्यर्हति नृपः शापमस्मत्तः पुत्र सर्वथा ॥ ॥&#x9;033b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि एकचत्वारिंशोऽध्यायः ॥ 41 ॥&#xA;*1-41-10 गजसाह्वयं हस्तिनपुरम् ॥ 1-41-13 कृच्छ्रगतस्य मौनव्रतधरस्य । राजा चासौ किल्बिषी च राजकिल्बिषी ॥ 1-41-21 विषये देशे ॥ 1-41-22 पापं द्रोहम् ॥ 1-41-27 दोषाः दस्युपीडादयः ॥ 1-41-30 मनुष्याणां हितं धारयन् कुर्वन् ॥ 1-41-31 धाता पोषकः ॥ 1-41-32 व्रतमजानतेति सम्बन्धः ॥ एकचत्वारिंशोऽध्यायः ॥ 41 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/042/</guid>
      <description>&lt;p&gt;अध्यायः 042&#xA;*शृङ्गिशमीकसवादः ॥ 1 ॥ शमीकप्रेषितेन गौरमुखाख्यशिष्येण सह परिक्षित्संवादः ॥ 2 ॥ मन्त्रिभिः सह राज्ञो विचारः ॥ 3 ॥ तक्षककाश्यपसंवादः ॥ 4 ॥&lt;/p&gt;&#xA;&lt;p&gt;शृङ्ग्युवाच । &#x9;001&lt;br&gt;&#xA;यद्येतत्साहसं तात यदि वा दुष्कृतं कृतम् ।&#x9;001a&lt;br&gt;&#xA;प्रियं वाप्यप्रियं वा ते वागुक्ता न मृषा भवेत् ॥&#x9;001b&lt;br&gt;&#xA;नैवान्यथेदं भविता पितरेष ब्रवीमि ते ।&#x9;002a&lt;br&gt;&#xA;नाहं मृषा ब्रवीम्येवं स्वैरेष्वपि कुतः शपन् ॥&#x9;002b&lt;br&gt;&#xA;शमीक उवाच । &#x9;003&lt;br&gt;&#xA;जानाम्युग्रप्रभावं त्वां तात सत्यगिरं तथा ।&#x9;003a&lt;br&gt;&#xA;नानृतं चोक्तपूर्वं ते नैतन्मिथ्या भविष्यति ॥&#x9;003b&lt;br&gt;&#xA;पित्रा पुत्रो वयस्थोऽपि सततं वाच्य एव तु ।&#x9;004a&lt;br&gt;&#xA;यथा स्याद्गुणसंयुक्तः प्राप्नुयाच्च महद्यशः ॥&#x9;004b&lt;br&gt;&#xA;किं पुनर्बाल एव त्वं तपसा भावितः सदा ।&#x9;005a&lt;br&gt;&#xA;वर्धते चेत्प्रभवतां कोपोऽतीव महात्मनाम् ॥&#x9;005b&lt;br&gt;&#xA;उत्सीदेयुरिमे लोकाः क्षमा चास्य प्रतिक्रिया ।&#39;&#x9;006a&lt;br&gt;&#xA;सोऽहं पश्यामि वक्तव्यं त्वयि धर्मभृतां वर । &#x9;006b&lt;br&gt;&#xA;पुत्रत्वं बालतां चैव तवावेक्ष्य च साहसम् ॥ &#x9;006c&lt;br&gt;&#xA;स त्वं शमपरो भूत्वा वन्यमाहारमाचरन् ।&#x9;007a&lt;br&gt;&#xA;चर क्रोधमिमं हित्वा नैवं धर्मं प्रहास्यसि ॥&#x9;007b&lt;br&gt;&#xA;क्रोधो हि धर्मं हरति यतीनां दुःखसञ्चितम् ।&#x9;008a&lt;br&gt;&#xA;ततो धर्मविहीनानां गतिरिष्टा न विद्यते ॥&#x9;008b&lt;br&gt;&#xA;शम एव यतीनां हि क्षमिणां सिद्धिकारकः ।&#x9;009a&lt;br&gt;&#xA;क्षमावतामयं लोकः परश्चैव क्षमावताम् ॥&#x9;009b&lt;br&gt;&#xA;तस्माच्चरेथाः सततं क्षमाशीलो जितेन्द्रियः ।&#x9;010a&lt;br&gt;&#xA;क्षमया प्राप्स्यसे लोकान्ब्रह्मणः समनन्तरान् ॥&#x9;010b&lt;br&gt;&#xA;मया तु शममास्थाय यच्छक्यं कर्तुमद्य वै ।&#x9;011a&lt;br&gt;&#xA;तत्करिष्याम्यहं तात प्रेपयिष्ये नृपाय वै ॥&#x9;011b&lt;br&gt;&#xA;मम पुत्रेण शप्तोऽसि बालेनाकृतबुद्धिना ।&#x9;012a&lt;br&gt;&#xA;ममेमां धर्षणां त्वत्तः प्रेक्ष्य राजन्नमर्षिणा ॥&#x9;012b&lt;br&gt;&#xA;सौतिरुवाच । &#x9;013&lt;br&gt;&#xA;एवमादिश्य शिष्यं स प्रेषयामास सुव्रतः ।&#x9;013a&lt;br&gt;&#xA;परिक्षिते नृपतये दयापन्नो महातपाः ॥&#x9;013b&lt;br&gt;&#xA;सन्दिश्य कुशलप्रश्नं कार्यवृत्तान्तमेव च ।&#x9;014a&lt;br&gt;&#xA;शिष्यं गौरमुखं नाम शीलवन्तं समाहितम् ॥&#x9;014b&lt;br&gt;&#xA;सोऽभिगम्य ततः शीघ्रं नरेन्द्रं कुरुवर्धनम् ।&#x9;015a&lt;br&gt;&#xA;विवेश भवनं राज्ञः पूर्वं द्वास्थैर्निवेदितः ॥&#x9;015b&lt;br&gt;&#xA;पूजितस्तु नरेन्द्रेण द्विजो गौरमुखस्तदा ।&#x9;016a&lt;br&gt;&#xA;आचख्यौ च परिश्रान्तो राज्ञः सर्वमशेषतः ॥&#x9;016b&lt;br&gt;&#xA;शमीकवचनं घोरं यथोक्तं मन्त्रिसन्निधौ ।&#x9;017a&lt;br&gt;&#xA;गौरमुख उवाच |&#x9;017&lt;br&gt;&#xA;शमीको नाम राजेन्द्र वर्तते विषये तव ॥&#x9;017b&lt;br&gt;&#xA;ऋषिः परमधर्मात्मा दान्तः शान्तो महातपाः ।&#x9;018a&lt;br&gt;&#xA;तस्य त्वया नरव्याघ्र सर्पः प्राणैर्वियोजितः ॥&#x9;018b&lt;br&gt;&#xA;अवसक्तो धनुष्कोट्या स्कन्धे मौनान्वितस्य च ।&#x9;019a&lt;br&gt;&#xA;क्षान्तवांस्तव तत्कर्म पुत्रस्तस्य न चक्षमे ॥&#x9;019b&lt;br&gt;&#xA;तेन शप्तोऽसि राजेन्द्र पितुरज्ञातमद्य वै ।&#x9;020a&lt;br&gt;&#xA;तक्षकः सप्तरात्रेण मृत्युस्तव भविष्यति ॥&#x9;020b&lt;br&gt;&#xA;तत्र रक्षां कुरुष्वेति पुनः पुनरथाब्रवीत् ।&#x9;021a&lt;br&gt;&#xA;तदन्यथा न शक्यं च कर्तुं केनचिदप्युत ॥&#x9;021b&lt;br&gt;&#xA;न हि शक्नोति संयन्तुं पुत्रं कोपसमन्वितम् ।&#x9;022a&lt;br&gt;&#xA;ततोऽहं प्रेषितस्तेन तव राजन्हितार्थिना ॥&#x9;022b&lt;br&gt;&#xA;सौतिरुवाच । &#x9;023&lt;br&gt;&#xA;इति श्रुत्वा वचो घोरं स राजा कुरुनन्दनः ।&#x9;023a&lt;br&gt;&#xA;पर्यतप्यत तत्पापं कृत्वा राजा महातपाः ॥&#x9;023b&lt;br&gt;&#xA;तं च मौनव्रतं श्रुत्वा वने मुनिवरं तदा ।&#x9;024a&lt;br&gt;&#xA;भूय एवाभवद्राजा शोकसन्तप्तमानसः ॥&#x9;024b&lt;br&gt;&#xA;अनुक्रोशात्मतां तस्य शमीकस्यावधार्य च ।&#x9;025a&lt;br&gt;&#xA;पर्यतप्यत भूयोपि कृत्वा तत्किल्बिषं मुनेः ॥&#x9;025b&lt;br&gt;&#xA;न हि मृत्युं तथा राजा श्रुत्वा वै सोऽन्वतप्यत ।&#x9;026a&lt;br&gt;&#xA;अशोचदमरप्रख्यो यथा कृत्वेह कर्म तत् ॥&#x9;026b&lt;br&gt;&#xA;ततस्तं प्रेषयामास राजा गौरमुखं तदा ।&#x9;027a&lt;br&gt;&#xA;भूयः प्रसादं भगवान्करोत्विह ममेति वै ॥&#x9;027b&lt;br&gt;&#xA;श्रुत्वा तु वचनं राज्ञो मुनिर्गौरमुखस्तदा ।&#x9;028a&lt;br&gt;&#xA;समनुज्ञाप्य वेगेन प्रजगामाश्रमं गुरोः ॥&#39; &#x9;028b&lt;br&gt;&#xA;तस्मिंश्च गतमात्रेऽथ राजा गौरमुखे तदा ।&#x9;029a&lt;br&gt;&#xA;मन्त्रिभिर्मन्त्रयामास सह संविग्नमानसः ॥&#x9;029b&lt;br&gt;&#xA;सम्मन्त्र्य मन्त्रिभिश्चैव स तथा मन्त्रतत्त्ववित् ।&#x9;030a&lt;br&gt;&#xA;प्रासादं कारयामास एकस्तम्भं सुरक्षितम् ॥&#x9;030b&lt;br&gt;&#xA;रक्षां च विदधे तत्र भिषजश्चौषधानि च ।&#x9;031a&lt;br&gt;&#xA;ब्राह्मणान्मन्त्रसिद्धांश्च सर्वतो वै न्ययोजयत् ॥&#x9;031b&lt;br&gt;&#xA;राजकार्याणि तत्रस्थः सर्वाण्येवाकरोच्च सः ।&#x9;032a&lt;br&gt;&#xA;मन्त्रिभिः सह धर्मज्ञः समन्तात्परिरक्षितः ॥&#x9;032b&lt;br&gt;&#xA;न चैनं कश्चिदारूढं लभते राजसत्तमम् ।&#x9;033a&lt;br&gt;&#xA;वातोऽपि निश्चरंस्तत्र प्रवेशे विनिवार्यते ॥&#x9;033b&lt;br&gt;&#xA;प्राप्ते च दिवसे तस्मिन्सप्तमे द्विजसत्तमः ।&#x9;034a&lt;br&gt;&#xA;काश्यपोऽभ्यागमद्विद्वांस्तं राजानं चिकित्सितुम् ॥&#x9;034b&lt;br&gt;&#xA;श्रुतं हि तेन तदभूद्यथा तं राजसत्तमम् ।&#x9;035a&lt;br&gt;&#xA;तक्षकः पन्नगश्रेष्ठो नेष्यते यमसादनम् ॥&#x9;035b&lt;br&gt;&#xA;तं दष्टं पन्नगेन्द्रेण करिष्येऽहमपज्वरम् ।&#x9;036a&lt;br&gt;&#xA;तत्र मेऽर्थश्च धर्मश्च भवितेति विचिन्तयन् ॥&#x9;036b&lt;br&gt;&#xA;तं ददर्श स नागेन्द्रस्तक्षकः काश्यपं पथि ।&#x9;037a&lt;br&gt;&#xA;गच्छन्तमेकमनसं द्विजो भूत्वा वयोऽतिगः ॥&#x9;037b&lt;br&gt;&#xA;तमब्रवीत्पन्नगेन्द्रः काश्यपं मुनिपुङ्गवम् ।&#x9;038a&lt;br&gt;&#xA;क्व भवांस्त्वरितो याति किञ्च कार्यं चिकीर्षति ॥&#x9;038b&lt;br&gt;&#xA;काश्यप उवाच । &#x9;039&lt;br&gt;&#xA;नृपं कुरुकुलोत्पन्नं परिक्षितमरिन्दमम् ।&#x9;039a&lt;br&gt;&#xA;तक्षकः पन्नगश्रेष्ठस्तेजसाऽध्य प्रधक्ष्यति ॥&#x9;039b&lt;br&gt;&#xA;तं दष्टं पन्नगेन्द्रेण तेनाग्निसमतेजसम् ।&#x9;040a&lt;br&gt;&#xA;पाण्डवानां कुलकरं राजानममितौजसम् । &#x9;040b&lt;br&gt;&#xA;गच्छामित्वरितं सौम्य सद्यः कर्तुमपज्वरम् ॥ &#x9;040c&lt;br&gt;&#xA;विज्ञातविषविद्योऽहं ब्राह्मणो लोकपूजितः ।&#x9;041a&lt;br&gt;&#xA;अस्मद्गुरुकटाक्षेण कल्योऽहं विषनाशने ॥&#39; &#x9;041b&lt;br&gt;&#xA;तक्षक उवाच । &#x9;042&lt;br&gt;&#xA;अहं स तक्षको ब्रह्मंस्तं धक्ष्यामि महीपतिम् ।&#x9;042a&lt;br&gt;&#xA;निवर्तस्व न शक्तस्त्वं मया दष्टं चिकित्सितुम् ॥&#x9;042b&lt;br&gt;&#xA;काश्यप उवाच । &#x9;043&lt;br&gt;&#xA;अहं तं नृपतिं गत्वा त्वया दष्टमपज्वरम् ।&#x9;043a&lt;br&gt;&#xA;करिष्यामीति मे बुद्धिर्विद्याबलसमन्विता ॥ ॥&#x9;043b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि द्विचत्वारिंशोऽध्यायः ॥ 42 ॥&#xA;*1-42-2 स्वैरेष्वपि परिहासादिष्वपि ॥ 1-42-4 वयस्थोऽपि प्रौढोपि । वाच्यः शास्यः ॥ 1-42-5 प्रभवतां योगैश्वर्यवताम् ॥ 1-42-8 यतीनां आमुष्मिकहितार्थं यतमानानाम् ॥ 1-42-10 समनन्तरान् प्रत्यासन्नान् ॥ 1-42-11 प्रेषयिष्ये सन्देशहरमिति शेषः ॥ 1-42-19 न चक्षमे न क्षान्तवान् ॥ 1-42-23 पापं कृत्वैव पर्यतप्यत नतु मृत्युं श्रुत्वा ॥ 1-42-33 आरूढं प्रासादारूढम् ॥ 1-42-43 नृपतिं गत्वा नृपतिं नागेति पाठान्तरम् ॥ द्विचत्वारिंशोऽध्यायः ॥ 42 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/043/</guid>
      <description>&lt;p&gt;अध्यायः 043&#xA;*स्वदष्टन्यग्रोधोज्जीवनेन परीक्षितस्य काश्यपस्य धनं दत्वा तक्षकेण कृतं परावर्तनं परीक्षिद्दंशश्च ॥ 1 ॥&lt;/p&gt;&#xA;&lt;p&gt;तक्षक उवाच । &#x9;001&lt;br&gt;&#xA;यदि दष्टं मयेह त्वं शक्तः किञ्चिच्चिकित्सितुम् ।&#x9;001a&lt;br&gt;&#xA;ततो वृक्षं मया दष्टमिमं जीवय काश्यप ॥&#x9;001b&lt;br&gt;&#xA;परं मन्त्रबलं यत्ते तद्दर्शय यतस्व च ।&#x9;002a&lt;br&gt;&#xA;न्यग्रोधमेनं धक्ष्यामि पश्यतस्ते द्विजोत्तम ॥&#x9;002b&lt;br&gt;&#xA;काश्यप उवाच । &#x9;003&lt;br&gt;&#xA;दश नागेन्द्र वृक्षं त्वं यद्येतदभिमन्यसे ।&#x9;003a&lt;br&gt;&#xA;अहमेनं त्वया दष्टं जीवयिष्ये भुजङ्गम । &#x9;003b&lt;br&gt;&#xA;पश्य मन्त्रबलं मेऽद्य न्यग्रोधं दश पन्नग ॥&#39; &#x9;003c&lt;br&gt;&#xA;सौतिरुवाच । &#x9;004&lt;br&gt;&#xA;एवमुक्तः स नागेन्द्रः काश्यपेन महात्मना ।&#x9;004a&lt;br&gt;&#xA;अदशद्वृक्षमभ्येत्य न्यग्रोधं पन्नगोत्तमः ॥&#x9;004b&lt;br&gt;&#xA;स वृक्षस्तेन दष्टस्तु पन्नगेन महात्मना ।&#x9;005a&lt;br&gt;&#xA;आशीविषविषोपेतः प्रजज्वाल समन्ततः ॥&#x9;005b&lt;br&gt;&#xA;तं दग्ध्वा स नगं नागः काश्यपं पुनरब्रवीत् ।&#x9;006a&lt;br&gt;&#xA;कुरु यत्नं द्विजश्रेष्ठ जीवयैनं वनस्पतिम् ॥&#x9;006b&lt;br&gt;&#xA;सौतिरुवाच । &#x9;007&lt;br&gt;&#xA;भस्मीभूतं ततो वृक्षं पन्नगेन्द्रस्य तेजसा ।&#x9;007a&lt;br&gt;&#xA;भस्म सर्वं समाहृत्य काश्यपो वाक्यमब्रवीत् ॥&#x9;007b&lt;br&gt;&#xA;विद्याबलं पन्नगेन्द्र पश्य मेऽद्य वनस्पतौ ।&#x9;008a&lt;br&gt;&#xA;अहं सञ्जीवयाम्येनं पश्यतस्ते भुजङ्गम ॥&#x9;008b&lt;br&gt;&#xA;ततः स भगवान्विद्वान्काश्यपो द्विजसत्तमः ।&#x9;009a&lt;br&gt;&#xA;भस्मराशीकृतं वृक्षं विद्यया समजीवयत् ॥&#x9;009b&lt;br&gt;&#xA;अङ्कुरं कृतवांस्तत्र ततः पर्णद्वयान्वितम् ।&#x9;010a&lt;br&gt;&#xA;पलाशिनं शाखिनं च तथा विटपिनं पुनः ॥&#x9;010b&lt;br&gt;&#xA;तं दृष्ट्वा जीवितं वृक्षं काश्यपेन महात्मना ।&#x9;011a&lt;br&gt;&#xA;उवाच तक्षको ब्रह्मन्नैतदत्यद्भुतं त्वयि ॥&#x9;011b&lt;br&gt;&#xA;द्विजेन्द्र यद्विषं हन्या मम वा मद्विधस्य वा ।&#x9;012a&lt;br&gt;&#xA;कं त्वमर्थमभिप्रेप्सुर्यासि तत्र तपोधन ॥&#x9;012b&lt;br&gt;&#xA;यत्तेऽभिलषितं प्राप्तं फलं तस्मान्नृपोत्तमात् ।&#x9;013a&lt;br&gt;&#xA;अहमेव प्रदास्यामि तत्ते यद्यपि दुर्लभम् ॥&#x9;013b&lt;br&gt;&#xA;विप्रशापाभिभूते च क्षीणायुषि नराधिपे ।&#x9;014a&lt;br&gt;&#xA;घटमानस्य ते विप्र सिद्धिः संशयिता भवेत् ॥&#x9;014b&lt;br&gt;&#xA;ततो यशः प्रदीप्तं ते त्रिषु लोकेषु विश्रुतम् ।&#x9;015a&lt;br&gt;&#xA;निरंशुरिव घर्मांशुरन्तर्धानमितो व्रजेत् ॥&#x9;015b&lt;br&gt;&#xA;काश्यप उवाच । &#x9;016&lt;br&gt;&#xA;धनार्थी याम्यहं तत्र तन्मे देहि भुजङ्गम ।&#x9;016a&lt;br&gt;&#xA;ततोऽहं विनिवर्तिष्ये स्वापतेयं प्रगृह्य वै ॥&#x9;016b&lt;br&gt;&#xA;तक्षक उवाच । &#x9;017&lt;br&gt;&#xA;यावद्धनं प्रार्थयसे तस्माद्राज्ञस्ततोऽधिकम् ।&#x9;017a&lt;br&gt;&#xA;अहमेव प्रदास्यामि निवर्तस्व द्विजोत्तम ॥&#x9;017b&lt;br&gt;&#xA;सौतिरुवाच । &#x9;018&lt;br&gt;&#xA;तक्षकस्य वचः श्रुत्वा काश्यपो द्विजसत्तमः ।&#x9;018a&lt;br&gt;&#xA;प्रदध्यौ सुमहातेजाराजानं प्रति बुद्धिमान् ॥&#x9;018b&lt;br&gt;&#xA;दिव्यज्ञानः स तेजस्वी ज्ञात्वा तं नृपतिं तदा ।&#x9;019a&lt;br&gt;&#xA;क्षीणायुषं पाण्डवेयमपावर्तत काश्यपः ॥&#x9;019b&lt;br&gt;&#xA;लब्ध्वा वित्तं मुनिवरस्तक्षकाद्यावदीप्सितम् ।&#x9;020a&lt;br&gt;&#xA;निवृत्ते काश्यपे तस्मिन्समयेन महात्मनि ॥&#x9;020b&lt;br&gt;&#xA;जगाम तक्षकस्तूर्णं नगरं नागसाह्वयम् ।&#x9;021a&lt;br&gt;&#xA;अथ शुश्राव गच्छन्स तक्षको जगतीपतिम् ॥&#x9;021b&lt;br&gt;&#xA;मन्त्रैर्विषहरैर्दिव्यै रक्ष्यमाणं प्रयत्नतः । &#x9;022a&lt;br&gt;&#xA;सौतिरुवाच ।&#x9;022&lt;br&gt;&#xA;स चिन्तयामास तदा मायायोगेन पार्थिवः ॥ &#x9;022b&lt;br&gt;&#xA;मया वञ्चयितव्योऽसौ क उपायो भवेदिति ।&#x9;023a&lt;br&gt;&#xA;ततस्तापसरूपेण प्राहिणोत्स भुजङ्गमान् ॥&#x9;023b&lt;br&gt;&#xA;फलपत्रोदकं गृह्य राज्ञे नागोऽथ तक्षकः । &#x9;024a&lt;br&gt;&#xA;तक्षक उवाच ।&#x9;024&lt;br&gt;&#xA;गच्छध्वं यूयमव्यग्रा राजानं कार्यवत्तया ॥ &#x9;024b&lt;br&gt;&#xA;फलपत्रोदकं नागाः प्रतिग्राहयितुं नृपम् । &#x9;025a&lt;br&gt;&#xA;सौतिरुवाच ।&#x9;025&lt;br&gt;&#xA;ते तक्षकसमादिष्टास्तथा चक्रुर्भुजङ्गमाः ॥ &#x9;025b&lt;br&gt;&#xA;उपनिन्युस्तथा राज्ञे दर्भानम्भः फलानि च ।&#x9;026a&lt;br&gt;&#xA;तच्च सर्वं स राजेन्द्रः प्रतिजग्राह वीर्यवान् ॥&#x9;026b&lt;br&gt;&#xA;कृत्वा तेषां च कार्याणि गम्यतामित्युवाच तान् ।&#x9;027a&lt;br&gt;&#xA;गतेषु तेषु नागेषु तापसच्छद्मरूपिषु ॥&#x9;027b&lt;br&gt;&#xA;अमात्यान्सुहृदश्चैव प्रोवाच स नराधिपः ।&#x9;028a&lt;br&gt;&#xA;भक्षयन्तु भवन्तो वै स्वादूनीमानि सर्वशः ॥&#x9;028b&lt;br&gt;&#xA;तापसैरुपनीतानि फलानि सहिता मया ।&#x9;029a&lt;br&gt;&#xA;ततो राजा ससचिवः फलान्यादातुमैच्छत ॥&#x9;029b&lt;br&gt;&#xA;विधिना सम्प्रयुक्तो वै ऋषिवाक्येन तेन तु ।&#x9;030a&lt;br&gt;&#xA;यस्मिन्नेव फले नागस्तमेवाभक्षयत्स्वयम् ॥&#x9;030b&lt;br&gt;&#xA;ततो भक्षयतस्तस्य फलात्कृमिरभूदणुः ।&#x9;031a&lt;br&gt;&#xA;ह्रस्वकः कृष्णनयनस्ताम्रवर्णोऽथ शौनक ॥&#x9;031b&lt;br&gt;&#xA;स तं गृह्य नृपश्रेष्ठः सचिवानिदमब्रवीत् ।&#x9;032a&lt;br&gt;&#xA;अस्तमभ्येति सविता विषादद्य न मे भयम् ॥&#x9;032b&lt;br&gt;&#xA;सत्यवागस्तु स मुनिः कृमिर्मां दशतामयम् ।&#x9;033a&lt;br&gt;&#xA;तक्षको नाम भूत्वा वै तथा परिहृतं भवेत् ॥&#x9;033b&lt;br&gt;&#xA;ते चैनमन्ववर्तन्त मन्त्रिणः कालचोदिताः ।&#x9;034a&lt;br&gt;&#xA;एवमुक्त्वा स राजेन्द्रो ग्रीवायां सन्निवेश्यह ॥&#x9;034b&lt;br&gt;&#xA;कृमिकं प्राहसत्तूर्णं मुमूर्षुर्नष्टचेतनः ।&#x9;035a&lt;br&gt;&#xA;प्रहसन्नेव भोगेन तक्षकेणाभिवेष्टितः ॥&#x9;035b&lt;br&gt;&#xA;तस्मात्फलाद्विनिष्क्रम्य यत्तद्राज्ञे निवेदितम् ।&#x9;036a&lt;br&gt;&#xA;वेष्टयित्वा च भोगेन विनद्य च महास्वनम् । &#x9;036b&lt;br&gt;&#xA;अदशत्पृथिवीपालं तक्षकः पन्नगेश्वरः ॥ ॥ &#x9;036c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि त्रिचत्वारिंशोऽध्यायः ॥ 43 ॥&#xA;*1-43-3 दश दंशं कुरु ॥ 1-43-6 नगं वृक्षम् ॥ 1-43-13 यत् फलं प्राप्तुमभिलषितं तत् इत्यन्वयः ॥ 1-43-14 घटमानस्य सज्जमानस्य ॥ 1-43-16 स्वापतेयं धनम् ॥ 1-43-22 तत्रागतैर्विषहरैरिति पाठान्तरम् ॥ 1-43-31 यज्जग्राह फलं राजा तत्र क्रिमिरभूदणुः इति पाठान्तरम् ॥ 1-43-33 क्रिमिको मां दशत्वयं इति पाठान्तरम् ॥ त्रिचत्वारिशोऽध्यायः ॥ 43 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/044/</guid>
      <description>&lt;p&gt;अध्यायः 044&#xA;परीक्षिन्मरणोत्तरं तत्पुत्रस्य जनमेजयस्य राज्याभिषेकः ॥ 1 ॥ वपुष्टमाविवाहः ॥ 2 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;तं तथा मन्त्रिणो दृष्ट्वा भोगेन परिवेष्टितम् ।&#x9;001a&lt;br&gt;&#xA;विषण्णवदनाः सर्वे रुरुदुर्भृशदुःखिताः ॥&#x9;001b&lt;br&gt;&#xA;तं तु नागं ततो दृष्ट्वा मन्त्रिणस्ते प्रदुद्रुवुः ।&#x9;002a&lt;br&gt;&#xA;अपश्यन्त तथा यान्तमाकाशे नागमद्भुतम् ॥&#x9;002b&lt;br&gt;&#xA;सीमन्तमिव कुर्वाणं नभसः पद्मवर्चसम् ।&#x9;003a&lt;br&gt;&#xA;तक्षकं पन्नगश्रेष्ठं भृशं शोकपरायणाः ॥&#x9;003b&lt;br&gt;&#xA;ततस्तु ते तद्गृहमग्निना वृतं प्रदीप्यमानं विषजेन भोगिनः । &#x9;004a&lt;br&gt;&#xA;भयात्परित्यज्य दिशः प्रपेदिरे पपात तच्चाशनिताडितं यथा ॥ &#x9;004b&lt;br&gt;&#xA;ततो नृपे तक्षकतेजसाहते प्रयुज्य सर्वाः परलोकसत्क्रियाः । &#x9;005a&lt;br&gt;&#xA;शुचिर्द्विजो राजपुरोहितस्तदा तथैव ते तस्य नृपस्य मन्त्रिणः ॥ &#x9;005b&lt;br&gt;&#xA;नृपं शिशुं तस्य सुतं प्रचक्रिरे समेत्य सर्वे पुरवासिनो जनाः । &#x9;006a&lt;br&gt;&#xA;नृपं यमाहुस्तममित्रघातिनं कुरुप्रवीरं जनमेजयं जनाः ॥ &#x9;006b&lt;br&gt;&#xA;स बाल एवार्यमतिर्नृपोत्तमः सहैव तैर्मन्त्रिपुरोहितैस्तदा । &#x9;007a&lt;br&gt;&#xA;शशास राज्यं कुरुपुङ्गवाग्रजो यथाऽस्य वीरः प्रपितामहस्तथा ॥ &#x9;007b&lt;br&gt;&#xA;ततस्तु राजानममित्रतापनं समीक्ष्य ते तस्य नृपस्य मन्त्रिणः । &#x9;008a&lt;br&gt;&#xA;सुवर्णवर्माणमुपेत्य काशिपं वपुष्टमार्थं वरयाम्प्रचक्रमुः ॥ &#x9;008b&lt;br&gt;&#xA;ततः स राजा प्रददौ वपुष्टमां कुरुप्रवीराय परीक्ष्य धर्मतः । &#x9;009a&lt;br&gt;&#xA;स चापि तां प्राप्य मुदा युतोऽभव-न्न चान्यनारीषु मनो दधे क्वचित् ॥ &#x9;009b&lt;br&gt;&#xA;सरःसु फुल्लेषु वनेषु चैव प्रसन्नचेता विजहार वीर्यवान् । &#x9;010a&lt;br&gt;&#xA;तथा स राजन्यवरो विजह्रिवान्यथोर्वशीं प्राप्य पुरा पुरूरवाः ॥ &#x9;010b&lt;br&gt;&#xA;वपुष्टमा चापि वरं पतिव्रता प्रतीतरूपा समवाप्य भूपतिम् । &#x9;011a&lt;br&gt;&#xA;भावेन रामा रमयाम्बभूव तं विहारकालेष्ववरोधसुन्दरी ॥ ॥ &#x9;011b&lt;br&gt;&#xA;इति श्रीमन्महाभारते आदिपर्वणि आस्तीकपर्वणि चतुश्चत्वारिंशोऽध्यायः ॥ 44 ॥&#xA;*1-44-2 दह्यमानं ततो दृष्ट्वा इति पाठान्तरम् ॥ 1-44-7 प्रपितामहो युधिष्ठिरः ॥ 1-44-8 वपुष्टमा काशिराजकन्या ॥ 1-44-11 वरं वरणीयम् । प्रतीतरूपा हृष्टरूपा ॥ चतुश्चत्वारिंशोऽध्यायः ॥ 44 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/045/</guid>
      <description>&lt;p&gt;अध्यायः 045&#xA;जरत्कारोः स्वपितॄणां दर्शनं तद्भाषणं च ॥ 1 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;एतस्मिन्नेव काले तु जरत्कारुर्महातपाः ।&#x9;001a&lt;br&gt;&#xA;चचार पृथिवीं कृत्स्नां यत्रसायङ्गृहो मुनिः ॥&#x9;001c&lt;br&gt;&#xA;चरन्दीक्षां महातेजा दुश्चरामकृतात्मभिः ।&#x9;002a&lt;br&gt;&#xA;तीर्थेष्वाप्लवनं कुर्वन्पुण्येषु विचचार ह ॥&#x9;002c&lt;br&gt;&#xA;वायुभक्षो निराहारः शुष्यन्नहरहर्मुनिः ।&#x9;003a&lt;br&gt;&#xA;सं ददर्श पितॄन्गर्ते लम्बमानानधोमुखान् ॥&#x9;003c&lt;br&gt;&#xA;एकतन्त्ववशिष्टं वै वीरणस्तम्बमाश्रितान् ।&#x9;004a&lt;br&gt;&#xA;तं तन्तुं च शनैराखुमाददानं बिलेशयम् ॥&#x9;004c&lt;br&gt;&#xA;निराहारान्कृशान्दीनान्गर्ते स्वत्राणमिच्छतः ।&#x9;005a&lt;br&gt;&#xA;उपसृत्य स तान्दीनान्दीनरूपोऽभ्यभाषत ॥&#x9;005c&lt;br&gt;&#xA;के भवन्तोऽवलम्बन्ते वीरमस्तम्बमाश्रिताः ।&#x9;006a&lt;br&gt;&#xA;दुर्बलं खादितैर्मूलैराखुना बिलवासिना ॥&#x9;006c&lt;br&gt;&#xA;वीरणस्तम्बके मूलं यदप्येकमिह स्थितम् ।&#x9;007a&lt;br&gt;&#xA;तद्भप्ययं शनैराखुरादत्ते दशनैः शितैः ॥&#x9;007c&lt;br&gt;&#xA;छेत्स्यतेऽल्पावशिष्टत्वादेतदप्यचिरादिव ।&#x9;008a&lt;br&gt;&#xA;ततस्तु पतितारोऽत्र गर्ते व्यक्तमधोमुखाः ॥&#x9;008c&lt;br&gt;&#xA;अत्र मे दुःखमुत्पन्नं दृष्ट्वा युष्मानधोमुखान् ।&#x9;009a&lt;br&gt;&#xA;कृच्छ्रामापदमापन्नान्प्रियं किं करवाणि वः ॥&#x9;009c&lt;br&gt;&#xA;तपसोऽस्य चतुर्थेन तृतीयेनाथ वा पुनः ।&#x9;010a&lt;br&gt;&#xA;अर्धेन वापि निस्तर्तुमापदं ब्रूत मा चिरम् ॥&#x9;010c&lt;br&gt;&#xA;अथवापि समग्रेण तरन्तु तपसा मम ।&#x9;011a&lt;br&gt;&#xA;भवन्तः सर्व एवेह काममेवं विधीयताम् ॥&#x9;011c&lt;br&gt;&#xA;पितर ऊचुः । &#x9;012&lt;br&gt;&#xA;कुतो भवान्ब्रह्मचारी यो नस्त्रातुमिहेच्छसि ।&#x9;012a&lt;br&gt;&#xA;न तु विप्राग्र्य तपसा शक्यमेतद्व्यपोहितुम् ॥&#x9;012c&lt;br&gt;&#xA;अस्ति नस्तात तपसः फलं प्रवदतां वर ।&#x9;013a&lt;br&gt;&#xA;सन्तानप्रक्षयाद्ब्रह्मन्पतामो निरयेऽशुचौ ॥&#x9;013c&lt;br&gt;&#xA;सन्तानं हि परो धर्मं एवमाह पितामहः ।&#x9;014a&lt;br&gt;&#xA;लम्बतामिह नस्तात न ज्ञानं प्रतिभाति वै ॥&#x9;014c&lt;br&gt;&#xA;येन त्वां नाभिजानीमो लोके विख्यातपौरुषम् ।&#x9;015a&lt;br&gt;&#xA;वृद्धो भवान्महाभागोयोनः शोच्यान्सुदुःखितान् ॥&#x9;015c&lt;br&gt;&#xA;शोचते चैव कारुण्याच्छृणु ये वै वयं द्विज ।&#x9;016a&lt;br&gt;&#xA;यायावरा नाम वयमृषयः संशितव्रताः ॥&#x9;016c&lt;br&gt;&#xA;लोकात्पुम्यादिह भ्रष्टाः सन्तानप्रक्षयान्मुने ।&#x9;017a&lt;br&gt;&#xA;प्रणष्टं नस्तपस्तीव्रं न हि नस्तन्तुरस्ति वै ॥&#x9;017c&lt;br&gt;&#xA;अस्तित्वेकोऽद्य नस्तन्तुः सोऽपि नास्ति यथा तथा ।&#x9;018a&lt;br&gt;&#xA;मन्दभाग्योऽल्पभाग्यानां तप एकं समास्थितः ॥&#x9;018c&lt;br&gt;&#xA;जरत्कारुरिति ख्यातो वेदवेदाङ्गपारगः ।&#x9;019a&lt;br&gt;&#xA;नियतात्मा महात्मा च सुव्रतः सुमहातपाः ॥&#x9;019c&lt;br&gt;&#xA;तेन स्म तपसो लोभात्कृच्छ्रमापादिता वयम् ।&#x9;020a&lt;br&gt;&#xA;न तस्य भार्या पुत्रो वा बान्धवो वाऽस्ति कश्चन ॥&#x9;020c&lt;br&gt;&#xA;तस्माल्लम्बामहे गर्ते नष्टसञ्ज्ञा ह्यनाथवत् ।&#x9;021a&lt;br&gt;&#xA;स वक्तव्यस्त्वया दृष्टो ह्यस्माकं नाथवत्तया ॥&#x9;021c&lt;br&gt;&#xA;पितरस्तेऽवलम्बन्ते गर्ते दीना अधोमुखाः ।&#x9;022a&lt;br&gt;&#xA;साधु दारान्कुरुष्वेति प्रजायस्वेति चाभि भोः ॥&#x9;022c&lt;br&gt;&#xA;कुलतन्तुर्हि नः शिष्टः स एकैकस्तपोधन ।&#x9;023a&lt;br&gt;&#xA;यं तु पश्यसि नो ब्रह्मन्वीरणस्तम्बमाश्रयम् ॥&#x9;023c&lt;br&gt;&#xA;एषोऽस्माकं कुलस्तम्ब आस्ते स्वकुलवर्धनः ।&#x9;024a&lt;br&gt;&#xA;यानि पश्यसि वै ब्रह्मन्मूलानीहास्य वीरुधः ॥&#x9;024c&lt;br&gt;&#xA;एते नस्तन्तवस्तात कालेन परिभक्षिताः ।&#x9;025a&lt;br&gt;&#xA;यत्त्वेतत्पश्यसि ब्रह्मन्मूलमस्यार्धभक्षितम् ॥&#x9;025c&lt;br&gt;&#xA;यत्र लम्बामहे गर्ते सोऽप्येकस्तप आस्थितः ।&#x9;026a&lt;br&gt;&#xA;यमाखुं पश्यसि ब्रह्मन्काल एष महाबलः ॥&#x9;026c&lt;br&gt;&#xA;स तं तपोरतं मन्दं शनैः क्षपयते तुदन् ।&#x9;027a&lt;br&gt;&#xA;जरत्कारुं तपोलुब्धं मन्दात्मानमचेतसम् ॥&#x9;027c&lt;br&gt;&#xA;न हि नस्तत्तपस्तस्य तारयिष्यति सत्तम ।&#x9;028a&lt;br&gt;&#xA;छिन्नमूलान्परिभ्रष्टान्कालोपहतचेतसः ॥&#x9;028c&lt;br&gt;&#xA;अधः प्रविष्टान्पश्यास्मान्यथा दुष्कृतिनस्तथा ।&#x9;029a&lt;br&gt;&#xA;अस्मासु पतितेष्वत्र सह सर्वैः सबान्धवैः ॥&#x9;029c&lt;br&gt;&#xA;छिन्नः कालेन सोऽप्यत्र गन्ता वै नरकं ततः ।&#x9;030a&lt;br&gt;&#xA;तपो वाऽप्यथ चा यज्ञो यच्चान्यत्पावनं महत् ॥&#x9;030c&lt;br&gt;&#xA;तत्सर्वं न समं तात सन्तत्येति सतां मतम् ।&#x9;031a&lt;br&gt;&#xA;स तात दृष्ट्वा ब्रूयास्तं जरत्कारुं तपोधन ॥&#x9;031c&lt;br&gt;&#xA;यथा दृष्टमिदं चात्र त्वयाऽऽख्येयमशेषतः ।&#x9;032a&lt;br&gt;&#xA;यथा दारान्प्रकुर्यात्स पुत्रानुत्पादयेद्यथा ॥&#x9;032c&lt;br&gt;&#xA;तथा ब्रह्मंस्त्वया वाच्यः सोऽस्माकं नाथवत्तया ।&#x9;033a&lt;br&gt;&#xA;बान्धवानां हितस्येह यथा चात्मकुलं तथा ॥&#x9;033c&lt;br&gt;&#xA;कस्त्वं बन्धुमिवास्माकमनुशोचसि सत्तम ।&#x9;034a&lt;br&gt;&#xA;श्रोतुमिच्छाम सर्वेषां को भवानिह तिष्ठति ॥ ॥&#x9;034c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि पञ्चचत्वारिंशोऽध्यायः ॥ 45 ॥&#xA;1-45-5 स्वत्राणं स्वरक्षाम् ॥ 1-45-8 पतितारः पतिष्यथा ॥ 1-45-12 एतत् अस्मदीयं कृच्छ्रं व्यपोहितुं अपनेतुम् ॥ पञ्चचत्वारिंशोऽध्यायः ॥ 45 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/046/</guid>
      <description>&lt;p&gt;अध्यायः 046&#xA;जरत्कारोः स्वपितृसंवादानन्तरं दारान्वेषणम् ॥ 1 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;एतच्छ्रुत्वा जरत्कारुर्भृशं शोकपरायणः ।&#x9;001a&lt;br&gt;&#xA;उवाच तान्पितॄन्दुःखाद्बाष्पसन्दिग्धया गिरा ॥&#x9;001c&lt;br&gt;&#xA;जरत्कारुरुवाच । &#x9;002&lt;br&gt;&#xA;मम पूर्वे भवन्तो वै पितरः सपितामहाः ।&#x9;002a&lt;br&gt;&#xA;तद्ब्रूत यन्मया कार्यं भवतां प्रियकाम्यया ॥&#x9;002c&lt;br&gt;&#xA;अहमेव जरत्कारुः किल्बिषी भवतां सुतः ।&#x9;003a&lt;br&gt;&#xA;ते दण्डं धारयत मे दुष्कृतेरकृतात्मनः ॥&#x9;003c&lt;br&gt;&#xA;पितर ऊचुः । &#x9;004&lt;br&gt;&#xA;पुत्र दिष्ट्याऽसि सम्प्राप्त इमं देशं यदृच्छया ।&#x9;004a&lt;br&gt;&#xA;किमर्थं च त्वया ब्रह्मन्न कृतो दारसङ्ग्रहः ॥&#x9;004c&lt;br&gt;&#xA;जरत्कारुरुवाच । &#x9;005&lt;br&gt;&#xA;ममायं पितरो नित्यं हृद्यर्थः परिवर्तते ।&#x9;005a&lt;br&gt;&#xA;ऊर्ध्वरेताः शरीरं वै प्रापयेयममुत्र वै ॥&#x9;005c&lt;br&gt;&#xA;न दारान्वै करिष्येऽहमिति मे भावितं मनः ।&#x9;006a&lt;br&gt;&#xA;एवं दृष्ट्वा तु भवतः शकुन्तानिव लम्बतः ॥&#x9;006c&lt;br&gt;&#xA;मया निवर्तिता बुद्धिर्ब्रह्मचर्यात्पितामहाः ।&#x9;007a&lt;br&gt;&#xA;करिष्ये वः प्रियं कामं निवेक्ष्येऽहमसंशयम् ॥&#x9;007c&lt;br&gt;&#xA;सनाम्नीं यद्यहं कन्यामुपलप्स्ये कदाचन ।&#x9;008a&lt;br&gt;&#xA;भविष्यति च या काचिद्भैक्ष्यवत्स्वयमुद्यता ॥&#x9;008c&lt;br&gt;&#xA;प्रतिग्रहीता तामस्मि न भरेयं च यामहम् ।&#x9;009a&lt;br&gt;&#xA;एवंविधमहं कुर्यां निवेशं प्राप्नुयां यदि । &#x9;009c&lt;br&gt;&#xA;अन्यथा न करिष्येऽहं सत्यमेतत्पितामहाः ॥ &#x9;009e&lt;br&gt;&#xA;तत्र चोत्पत्स्यते जन्तुर्भवतां तारणाय वै ।&#x9;010a&lt;br&gt;&#xA;शाश्वताश्चाव्ययाश्चैव तिष्ठन्तु पितरो मम ॥&#x9;010c&lt;br&gt;&#xA;सौतिरुवाच । &#x9;011&lt;br&gt;&#xA;एवमुक्त्वा तु स पितॄंश्चचार पृथिवी मुनिः ।&#x9;011a&lt;br&gt;&#xA;न च स्म लभते भार्यां वृद्धोऽयमिति शानक ॥&#x9;011c&lt;br&gt;&#xA;यदा निर्वेदमापन्नः पितृभिश्चोदिस्तथा ।&#x9;012a&lt;br&gt;&#xA;तदाऽरण्यं स गत्वोच्चैश्चुक्रोश भृशदुःखितः ॥&#x9;012c&lt;br&gt;&#xA;सत्वरण्यगतः प्राज्ञः पितॄणा हितकाम्यया ।&#x9;013a&lt;br&gt;&#xA;उवाच कन्यां याचामि तिस्रो वाचः शनैरिमाः ॥&#x9;013c&lt;br&gt;&#xA;यानि भूतानि सन्तीह स्थावराणि चराणि च ।&#x9;014a&lt;br&gt;&#xA;अन्तर्हितानि वा यानि तानि शृण्वन्तु मे वचः ॥&#x9;014c&lt;br&gt;&#xA;उग्रे तपसि वर्तन्तं पितरश्चोदयन्ति माम् ।&#x9;015a&lt;br&gt;&#xA;निविशस्वेति दुःखार्ताः सन्तानस्य चिकीर्षया ॥&#x9;015c&lt;br&gt;&#xA;निवेशायाखिलां भूमिं कन्याभैक्ष्यं चरामि भोः ।&#x9;016a&lt;br&gt;&#xA;दरिद्रो दुःखशीलश्च पितृभिः सन्नियोजितः ॥&#x9;016c&lt;br&gt;&#xA;यस्य कन्याऽस्ति भूतस्य ये मयेह प्रकीर्तिताः ।&#x9;017a&lt;br&gt;&#xA;ते मे कन्यां प्रयच्छन्तु चरतः सर्वतोदिशम् ॥&#x9;017c&lt;br&gt;&#xA;मम कन्या सनाम्नी या भैक्ष्यवच्चोदिता भवेत् ।&#x9;018a&lt;br&gt;&#xA;भरेयं चैव यां नाहं तां मे कन्यां प्रयच्छत ॥&#x9;018c&lt;br&gt;&#xA;ततस्ते पन्नगा ये वै जरत्कारौ समाहिताः ।&#x9;019a&lt;br&gt;&#xA;तामादाय प्रवृत्तिं ते वासुकेः प्रत्यवेदयन् ॥&#x9;019c&lt;br&gt;&#xA;तेषां श्रुत्वा स नागेन्द्रस्तां कन्यां समलङ्कृताम् ।&#x9;020a&lt;br&gt;&#xA;प्रगृह्यारण्यमगमत्समीपं तस्य पन्नगः ॥&#x9;020c&lt;br&gt;&#xA;तत्र तां भैक्ष्यवत्कन्यां प्रादात्तस्मै महात्मने ।&#x9;021a&lt;br&gt;&#xA;नागेन्द्रो वासुकिर्ब्रह्मन्न स तां प्रत्यगृह्णत ॥&#x9;021c&lt;br&gt;&#xA;असनामेति वै मत्वा भरणे चाविचारिते ।&#x9;022a&lt;br&gt;&#xA;मोक्षभावे स्थितश्चापि मन्दीभूतः परिग्रहे ॥&#x9;022c&lt;br&gt;&#xA;ततो नाम स कन्यायाः पप्रच्छ भृगुनन्दन ।&#x9;023a&lt;br&gt;&#xA;वासुकिं भरणं चास्या न कुर्यामित्युवाच ह ॥ ॥&#x9;023c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि षट्चत्वारिंशोऽध्यायः ॥ 46 ॥&#xA;1-46-7 निवेक्ष्ये निवेशं विवाहं करिष्ये ॥ 1-46-9 न भरेयं धारणपोषणे न कुर्याम् ॥ 1-46-19 जरत्कारौ जरत्कारोरन्वेषणे । समाहिताः यत्ताः ॥ षट्चत्वारिंशोऽध्यायः ॥ 46 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/047/</guid>
      <description>&lt;p&gt;अध्यायः 047&#xA;जरत्कारोरुद्वाहः ॥ 1 ॥ तस्यां गर्भसम्भवः ॥ 2 ॥ समयोल्लङ्घनेन क्रुद्धस्य मुनेः तपोर्थं गमनम् ॥ 3 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;वासुकिस्त्वब्रवीद्वाक्यं जरत्कारुमृषिं तदा ।&#x9;001a&lt;br&gt;&#xA;सनाम्नी तव कन्येयं स्वसा मे तपसान्विता ॥&#x9;001c&lt;br&gt;&#xA;भरिष्यामि च ते भार्यां प्रतीच्छेमां द्विजोत्तम ।&#x9;002a&lt;br&gt;&#xA;रक्षणं च करिष्येऽस्याः सर्वशक्त्या तपोधन । &#x9;002c&lt;br&gt;&#xA;त्वदर्थं रक्ष्यते चैषा मया मुनिवरोत्तम ॥ &#x9;002e&lt;br&gt;&#xA;जरत्कारुरुवाच । &#x9;003&lt;br&gt;&#xA;न भरिष्येऽहमेतां वै एष मे समयः कृतः ।&#x9;003a&lt;br&gt;&#xA;अप्रियं च न कर्तव्यं कृते चैनां त्यजाम्यहम् ॥&#x9;003c&lt;br&gt;&#xA;सौतिरुवाच । &#x9;004&lt;br&gt;&#xA;प्रतिश्रुते तु नागेन भरिष्ये भगिनीमिति ।&#x9;004a&lt;br&gt;&#xA;जरत्कारुस्तदा वेश्म भुजगस्य जगाम ह ॥&#x9;004c&lt;br&gt;&#xA;तत्र मन्त्रविदां श्रेष्ठस्तपोवृद्धो महाव्रतः ।&#x9;005a&lt;br&gt;&#xA;जग्राह पाणिं धर्मात्मा विधिमन्त्रपुरस्कृतम् ॥&#x9;005c&lt;br&gt;&#xA;ततो वासगृहं रम्यं पन्नगेन्द्रस्य सम्मतम् ।&#x9;006a&lt;br&gt;&#xA;जगाम भार्याम दाय स्तूयमानो महर्षिभिः ॥&#x9;006c&lt;br&gt;&#xA;शयनं तत्र सङ्क्लृप्तं स्पर्ध्यास्तरणसंवृतम् ।&#x9;007a&lt;br&gt;&#xA;तत्र भार्यासहायो वै जरत्कारुरुवास ह ॥&#x9;007c&lt;br&gt;&#xA;स तत्र समयं चक्रे भार्यया सह सत्तमः ।&#x9;008a&lt;br&gt;&#xA;विप्रियं मे न कर्तव्यं न च वाच्यं कदाचन ॥&#x9;008c&lt;br&gt;&#xA;त्यजेयं विप्रिये च त्वां कृते वासं च ते गृहे ।&#x9;009a&lt;br&gt;&#xA;एतद्गृहाण वचनं मया यत्समुदीरितम् ॥&#x9;009c&lt;br&gt;&#xA;ततः परमसंविग्ना स्वसा नागपतेस्तदा ।&#x9;010a&lt;br&gt;&#xA;अतिदुःखान्विता वाक्यं तमुवाचैवमस्त्विति ॥&#x9;010c&lt;br&gt;&#xA;तथैव सा च भर्तारं दुःखशीलमुपचारत् ।&#x9;011a&lt;br&gt;&#xA;उपायैः श्वेतकाकीयैः प्रियकामा यशस्विनी ॥&#x9;011c&lt;br&gt;&#xA;ऋतुकाले ततः स्नाता कदाचिद्वासुकेः स्वसा ।&#x9;012a&lt;br&gt;&#xA;भर्तारं वै यथान्यायमुपतस्थे महामुनिम् ॥&#x9;012c&lt;br&gt;&#xA;तत्र तस्याः समभवद्गर्भो ज्वलनसन्निभः ।&#x9;013a&lt;br&gt;&#xA;अतीव तेजसा युक्तो वैश्वानरसमद्युतिः ॥&#x9;013c&lt;br&gt;&#xA;शुक्लपक्षे यथा सोमो व्यवर्धत तथैव सः ।&#x9;014a&lt;br&gt;&#xA;ततः कतिपयाहस्तु जरत्कारुर्महायशाः ॥&#x9;014c&lt;br&gt;&#xA;उत्सङ्गेऽस्याः शिरः कृत्वा सुष्वाप परिखिन्नवत् ।&#x9;015a&lt;br&gt;&#xA;तस्मिंश्च सुप्ते विप्रेन्द्रे सवितास्तमियाद्गिरिम् ॥&#x9;015c&lt;br&gt;&#xA;अह्नः परिक्षये ब्रह्मंस्ततः साऽचिन्तयत्तदा ।&#x9;016a&lt;br&gt;&#xA;वासुकेर्भगिनी भीता धर्मलोपान्मनस्विनी ॥&#x9;016c&lt;br&gt;&#xA;किं नु मे सुकृतं भूयाद्भर्तुरुत्थापनं न वा ।&#x9;017a&lt;br&gt;&#xA;दुःखशीलो हि धर्मात्मा कथं नास्यापराध्नुयाम् ॥&#x9;017c&lt;br&gt;&#xA;कोपो वा धर्मशीलस्य धर्मलोपोऽथवा पुनः ।&#x9;018a&lt;br&gt;&#xA;धर्मलोपो गरीयान्वै स्यादित्यत्राकरोन्मतिम् ॥&#x9;018c&lt;br&gt;&#xA;उत्थापयिष्ये यद्येनं ध्रुवं कोपं करिष्यति ।&#x9;019a&lt;br&gt;&#xA;धर्मलोपो भवेदस्य सन्ध्यातिक्रमणे ध्रुवम् ॥&#x9;019c&lt;br&gt;&#xA;इति निश्चित्य मनसा जरत्कारुर्भुजङ्गमा ।&#x9;020a&lt;br&gt;&#xA;तमृषिं दीप्ततपसं शयानमनलोपमम् ॥&#x9;020c&lt;br&gt;&#xA;उवाचेदं वचः श्लक्ष्णं ततो मधुरभाषिणी ।&#x9;021a&lt;br&gt;&#xA;उत्तिष्ठ त्वं महाभाग सूर्योऽस्तमुपगच्छति ॥&#x9;021c&lt;br&gt;&#xA;सन्ध्यामुपास्स्व भगवन्नपः स्पृष्ट्वा यतव्रतः ।&#x9;022a&lt;br&gt;&#xA;प्रादुष्कृताग्निहोत्रोऽयं मुहूर्तो रम्यदारुणः ॥&#x9;022c&lt;br&gt;&#xA;सन्ध्या प्रवर्तते चेयं पश्चिमायां दिशि प्रभो ।&#x9;023a&lt;br&gt;&#xA;एवमुक्तः स भगवाञ्जरत्कारुर्महातपाः ॥&#x9;023c&lt;br&gt;&#xA;भार्यां प्रस्फुरमाणौष्ठ इदं वचनमब्रवीत् ।&#x9;024a&lt;br&gt;&#xA;अवमानः प्रयुक्तोऽयं त्वया मम भुजङ्गमे ॥&#x9;024c&lt;br&gt;&#xA;समीपे ते न वत्स्यामि गमिष्यामि यथागतम् ।&#x9;025a&lt;br&gt;&#xA;शक्तिरस्ति न वामोरु मयि सुप्ते विभावसोः ॥&#x9;025c&lt;br&gt;&#xA;अस्तं गन्तुं यथाकालमिति मे हृदि वर्तते ।&#x9;026a&lt;br&gt;&#xA;न चाप्यवमतस्येह वासो रोचेत कस्यचित् ॥&#x9;026c&lt;br&gt;&#xA;किं पुनर्धर्मशीलस्य मम वा मद्विधस्य वा ।&#x9;027a&lt;br&gt;&#xA;एवमुक्ता जरत्कारुर्भर्त्रा हृदयकम्पनम् ॥&#x9;027c&lt;br&gt;&#xA;अब्रवीद्भगिनी तत्र वासुकेः सन्निवेशने ।&#x9;028a&lt;br&gt;&#xA;नावमानात्कृतवती तवाहं विप्रे बोधनम् ॥&#x9;028c&lt;br&gt;&#xA;धर्मलोपो न ते विप्र स्यादित्येतन्मया कृतम् ।&#x9;029a&lt;br&gt;&#xA;उवाच भार्यामित्युक्तो जरत्कारुर्महातपाः ॥&#x9;029c&lt;br&gt;&#xA;ऋषिः कोपसमाविष्टस्त्यक्तुकामो भुजङ्गमाम् ।&#x9;030a&lt;br&gt;&#xA;न मे वागनृतं प्राह गमिष्येऽहं भुजङ्गमे ॥&#x9;030c&lt;br&gt;&#xA;समयो ह्येष मे पूर्वं त्वया सह मिथः कृतः ।&#x9;031a&lt;br&gt;&#xA;सुखमस्म्युषितो भद्रे ब्रूयास्त्वं भ्रातरं शुभे ॥&#x9;031c&lt;br&gt;&#xA;इतो मयि गते भीरु गतः स भगवानिति ।&#x9;032a&lt;br&gt;&#xA;त्वं चापि मयि निष्क्रान्ते न शोकं कर्तुमर्हसि ॥&#x9;032c&lt;br&gt;&#xA;इत्युक्ता साऽनवद्याङ्गी प्रत्युवाच मुनिं तदा ।&#x9;033a&lt;br&gt;&#xA;जरत्कारुं जरत्कारुश्चिन्ताशोकपरायणा ॥&#x9;033c&lt;br&gt;&#xA;बाष्पगद्गदया वाचा मुखेन परिशुष्यता ।&#x9;034a&lt;br&gt;&#xA;कृताञ्जलिर्वरारोहा पर्यश्रुनयना ततः ॥&#x9;034c&lt;br&gt;&#xA;धैर्यमालम्ब्य वामोरूर्हृदयेन प्रवेपता ।&#x9;035a&lt;br&gt;&#xA;न मामर्हसि धर्मज्ञ परित्यक्तुमनागसम् ॥&#x9;035c&lt;br&gt;&#xA;धर्मे स्थितां स्थितो धर्मे सदा प्रियहिते रताम् ।&#x9;036a&lt;br&gt;&#xA;प्रदाने कारणं यच्च मम तुभ्यं द्विजोत्तम ॥&#x9;036c&lt;br&gt;&#xA;तदलब्धवतीं मन्दां किं मां वक्ष्यति वासुकिः ।&#x9;037a&lt;br&gt;&#xA;मातृशापाभिभूतानां ज्ञातीनां मम सत्तम ॥&#x9;037c&lt;br&gt;&#xA;अपत्यमीप्सितं त्वत्तस्तच्च तावन्न दृश्यते ।&#x9;038a&lt;br&gt;&#xA;त्वत्तो ह्यपत्यलाभेन ज्ञातीनां मे शिवं भवेत् ॥&#x9;038c&lt;br&gt;&#xA;सम्प्रयोगो भवेन्नायां मम मोघस्त्वया द्विज ।&#x9;039a&lt;br&gt;&#xA;ज्ञातीनां हितमिच्छन्ती भगवंस्त्वां प्रसादये ॥&#x9;039c&lt;br&gt;&#xA;इममव्यक्तरूपं मे गर्भमाधाय सत्तम ।&#x9;040a&lt;br&gt;&#xA;कथं त्यक्त्वा महात्मा सन्गन्तुमिच्छस्यनागसम् ॥&#x9;040c&lt;br&gt;&#xA;एवमुक्तस्तु स मुनिर्भार्यां वचनमब्रवीत् ।&#x9;041a&lt;br&gt;&#xA;यद्युक्तमनुरूपं च जरत्कारुं तपोधनः ॥&#x9;041c&lt;br&gt;&#xA;अस्त्ययं सुभगे गर्भस्तव वैश्वानरोपमः ।&#x9;042a&lt;br&gt;&#xA;ऋषिः परमधर्मात्मा वेदवेदाङ्गपारगः ॥&#x9;042c&lt;br&gt;&#xA;एवमुक्त्वा स धर्मात्मा जरत्कारुर्महानृषिः ।&#x9;043a&lt;br&gt;&#xA;उग्राय तपसे भूयो जगाम कृतनिश्चयः ॥ ॥&#x9;043c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि सप्तचत्वारिंशोऽध्यायः ॥ 47 ॥&#xA;1-47-7 स्पर्ध्यं बहुमूल्यम् ॥ 1-47-9 विप्रिये कृते त्वां तव गृहे वासं च त्यजेयम् ॥ 1-47-11 श्वतकाकीयैः अनुकूलैः ॥ 1-47-15 उत्सङ्गे अङ्के ॥ 1-47-18 कोपो वा गरीयान्धर्मलोपो वा गरीयानिति कोदिद्वयमुपन्यस्य धर्मलोपमेव गुरुकरोति । कोपो वेति ॥ 1-47-22 प्रादुष्कृतः उद्धृतः अग्निहोत्रोऽग्निः यस्मिन्सः । धर्मसाधनत्वाद्रम्यः । भूतादिप्रचाराद्दारुणः ॥ 1-47-25 विभावसोः सूर्यस्य ॥ 1-47-39 सम्प्रयोगः सम्बन्ध । मोघो निष्फलः ॥ सप्तचत्वारिंशोऽध्यायः ॥ 47 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/048/</guid>
      <description>&lt;p&gt;अध्यायः 048&#xA;वासुकेः तद्भगिन्याश्च संवादः ॥ 1 ॥ आस्तीकोत्पत्तिः ॥ 2 ॥ तन्नामनिर्वचनम् ॥ 3 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;गतमात्रं तु भर्तारं जरत्कारुरवेदयत् ।&#x9;001a&lt;br&gt;&#xA;भ्रातुः सकाशमागत्य यथातथ्यं तपोधन ॥&#x9;001c&lt;br&gt;&#xA;ततः स भुजगश्रेष्ठः श्रुत्वा सुमहदप्रियम् ।&#x9;002a&lt;br&gt;&#xA;उवाच भगिनीं दीनां तदा दीनतरः स्वयम् ॥&#x9;002c&lt;br&gt;&#xA;वासुकिरुवाच । &#x9;003&lt;br&gt;&#xA;जानासि भद्रे यत्कार्यं प्रदाने कारणं च यत् ।&#x9;003a&lt;br&gt;&#xA;पन्नगानां हितार्थाय पुत्रस्ते स्यात्ततो यदि ॥&#x9;003c&lt;br&gt;&#xA;स सर्पसत्रात्किल नो मोक्षयिष्यति वीर्यवान् ।&#x9;004a&lt;br&gt;&#xA;एवं पितामहः पूर्वमुक्तवांस्तु सुरैः सह ॥&#x9;004c&lt;br&gt;&#xA;अप्यस्ति गर्भः सुभगे तस्मात्ते मुनिसत्तमात् ।&#x9;005a&lt;br&gt;&#xA;न चेच्छाम्यफलं तस्य दारकर्म मनीषिणः ॥&#x9;005c&lt;br&gt;&#xA;कामं च मम न न्याय्यं प्रष्टुं त्वां कार्यमीदृशम् ।&#x9;006a&lt;br&gt;&#xA;किन्तु कार्यगरीयस्त्वात्ततस्त्वाऽहमचूचुदम् ॥&#x9;006c&lt;br&gt;&#xA;दुर्वार्यतां विदित्वा च भर्तुस्तेऽतितपस्विनः ।&#x9;007a&lt;br&gt;&#xA;नैनमन्वागमिष्यामि कदाचिद्धि शपेत्स माम् ॥&#x9;007c&lt;br&gt;&#xA;आचक्ष्व भद्रे भर्तुः स्वं सर्वमेव विचेष्टितम् ।&#x9;008a&lt;br&gt;&#xA;उद्धरस्व च शल्यं मे घोरं हृदि चिरस्थितम् ॥&#x9;008c&lt;br&gt;&#xA;जरत्कारुस्ततो वाक्यमित्युक्ता प्रत्यभाषत ।&#x9;009a&lt;br&gt;&#xA;आश्वासयन्ती सन्तप्तं वासुकिं पन्नगेश्वरम् ॥&#x9;009c&lt;br&gt;&#xA;जरत्कारुरुवाच । &#x9;010&lt;br&gt;&#xA;पृष्टो मयाऽपत्यहेतोः स महात्मा महातपाः ।&#x9;010a&lt;br&gt;&#xA;अस्तीत्युत्तरमुद्दिश्य ममेदं गतवांश्च सः ॥&#x9;010c&lt;br&gt;&#xA;स्वैरेष्वपि न तेनाहं स्मरामि वितथं वचः ।&#x9;011a&lt;br&gt;&#xA;उक्तपूर्वं कुतो राजन्साम्पराये स वक्ष्यति ॥&#x9;011c&lt;br&gt;&#xA;न सन्तापस्त्वया कार्यः कार्यं प्रति भुजङ्गमे ।&#x9;012a&lt;br&gt;&#xA;उत्पत्स्यति च ते पुत्रो ज्वलनार्कसमप्रभः ॥&#x9;012c&lt;br&gt;&#xA;इत्युक्त्वा स हि मां भ्रातर्गतो भर्ता तपोधनः ।&#x9;013a&lt;br&gt;&#xA;तस्माद्व्येतु परं दुःखं तवेदं मनसि स्थितम् ॥&#x9;013c&lt;br&gt;&#xA;सौतिरुवाच । &#x9;014&lt;br&gt;&#xA;एतच्छ्रुत्वा स नागेन्द्रो वासुकिः परया मुदा ।&#x9;014a&lt;br&gt;&#xA;एवमस्त्विति तद्वाक्यं भगिन्याः प्रत्यगृह्णत ॥&#x9;014c&lt;br&gt;&#xA;सान्त्वमानार्थदानैश्च पूजया चारुरूपया ।&#x9;015a&lt;br&gt;&#xA;सोदर्यां पूजयामास स्वसारं पन्नगोत्तमः ॥&#x9;015c&lt;br&gt;&#xA;ततः प्रववृधे गर्भो महातेजा महाप्रभः ।&#x9;016a&lt;br&gt;&#xA;यथा मोमो द्विजश्रेष्ठ शुक्लपक्षोदितो दिवि ॥&#x9;016c&lt;br&gt;&#xA;अथ काले तु सा ब्रह्मन्प्रजज्ञे भुजगस्वसा ।&#x9;017a&lt;br&gt;&#xA;कुमारं देवगर्भाभं पितृमातृभयापहम् ॥&#x9;017c&lt;br&gt;&#xA;ववृधे स तु तत्रैव नागराजनिवेशने ।&#x9;018a&lt;br&gt;&#xA;वेदांश्चाधिजगे साङ्गान्भार्गवच्यवनात्मजात् ॥&#x9;018c&lt;br&gt;&#xA;चीर्णव्रतो बाल एव बुद्धिसत्त्वगुणान्वितः ।&#x9;019a&lt;br&gt;&#xA;नाम चास्याभवत्ख्यातं लोकेष्वास्तीक इत्युत ॥&#x9;019c&lt;br&gt;&#xA;अस्तीत्युक्त्वा गतो यस्मात्पिता गर्भस्थमेव तम् ।&#x9;020a&lt;br&gt;&#xA;वनं तस्मादिदं तस्य नामास्तीकेति विश्रुतम् ॥&#x9;020c&lt;br&gt;&#xA;स बाल एव तत्रस्थश्चरन्नमितबुद्धिमान् ।&#x9;021a&lt;br&gt;&#xA;गृहे पन्नगराजस्य प्रयत्नात्परिरक्षितः ॥&#x9;021c&lt;br&gt;&#xA;भगवानिव देवेशः शूलपाणिर्हिरण्मयः ।&#x9;022a&lt;br&gt;&#xA;विवर्धमानः सर्वांस्तान्पन्नगानभ्यहर्षयत् ॥ ॥&#x9;022c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि अष्टचत्वारिंशोऽध्यायः ॥ 48 ॥&#xA;1-48-6 अचूचुदं कार्यसिद्धिं वक्तुं प्रेरितवान् ॥ 1-48-10 ममेदं कार्यमुद्दिश्य अस्तीत्युत्तरं दत्तवानिति शेषः ॥ 1-48-11 वितथं अनृतं तेन उक्तपूर्वं न स्मरामि । साम्पराये सङ्कटे ॥ 1-48-17 प्रजज्ञे जनयामास ॥ 1-48-22 हिरण्मयः दीप्तिमान् ॥ अष्टचत्वारिंशोऽध्यायः ॥ 48 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/049/</guid>
      <description>&lt;p&gt;अध्यायः 049&#xA;जनमेजयमन्त्रिसंवादमुखेन पुनः परीक्षिच्चरितकथनम् ॥ 1 ॥&lt;/p&gt;&#xA;&lt;p&gt;शौनक उवाच । &#x9;001&lt;br&gt;&#xA;यदपृच्छत्तदा राजा मन्त्रिणो जनमेजयः ।&#x9;001a&lt;br&gt;&#xA;पितुः स्वर्गगतिं तन्मे विस्तरेण पुनर्वद ॥&#x9;001c&lt;br&gt;&#xA;सौतिरुवाच । &#x9;002&lt;br&gt;&#xA;शृणु ब्रह्मन्यथाऽपृच्छन्मन्त्रिणो नृपतिस्तदा ।&#x9;002a&lt;br&gt;&#xA;यथा चाख्यातवन्तस्ते निधनं तत्परिक्षितः ॥&#x9;002c&lt;br&gt;&#xA;जनमेजय उवाच । &#x9;003&lt;br&gt;&#xA;जानन्ति स्म भवन्तस्तद्यथावृत्तं पितुर्मम ।&#x9;003a&lt;br&gt;&#xA;आसीद्यथा स निधनं गतः काले महायशाः ॥&#x9;003c&lt;br&gt;&#xA;श्रुत्वा भवत्सकाशाद्धि पितुर्वृत्तमशेषतः ।&#x9;004a&lt;br&gt;&#xA;कल्याणं प्रतिपत्स्यामि विपरीतं न जातुचित् ॥&#x9;004c&lt;br&gt;&#xA;सौतिरुवाच । &#x9;005&lt;br&gt;&#xA;मन्त्रिणोऽथाब्रुवन्वाक्यं पृष्टास्तेन महात्मना ।&#x9;005a&lt;br&gt;&#xA;सर्वे धर्मविदः प्राज्ञा राजानं जनमेजयम् ॥&#x9;005c&lt;br&gt;&#xA;मन्त्रिण ऊचुः । &#x9;006&lt;br&gt;&#xA;शृणु पार्थिव यद्ब्रूषे पितुस्तव महात्मनः ।&#x9;006a&lt;br&gt;&#xA;चरितं पार्थिवेन्द्रस्य यथा निष्ठां गतश्च सः ॥&#x9;006c&lt;br&gt;&#xA;धर्मात्मा च महात्मा च प्रजापालः पिता तव ।&#x9;007a&lt;br&gt;&#xA;आसीदिहयथा वृत्तः स महात्मा शृणुष्व तत् ॥&#x9;007c&lt;br&gt;&#xA;चातुर्वर्ण्यं स्वधर्मस्थं स कृत्वा पर्यरक्षत ।&#x9;008a&lt;br&gt;&#xA;धर्मतो धर्मविद्राजा धर्मो विग्रहवानिव ॥&#x9;008c&lt;br&gt;&#xA;ररक्ष पृथिवीं देवीं श्रीमानतुलविक्रमः ।&#x9;009a&lt;br&gt;&#xA;द्वेष्टारस्तस्य नैवासन्स च द्वेष्टि न कञ्चन ॥&#x9;009c&lt;br&gt;&#xA;समः सर्वेषु भूतेषु प्रजापतिरिवाभवत् ।&#x9;010a&lt;br&gt;&#xA;ब्राह्मणाः क्षत्रिया वैश्याः शूद्राश्चैव स्वकर्मसु ॥&#x9;010c&lt;br&gt;&#xA;स्थिताः सुमनसो राजंस्तेन राज्ञा स्वधिष्ठिताः ।&#x9;011a&lt;br&gt;&#xA;विधवानाथविकलान्कृपणांश्च बभार सः ॥&#x9;011c&lt;br&gt;&#xA;सुदर्शः सर्वभूतानामासीत्सोम इवापरः ।&#x9;012a&lt;br&gt;&#xA;तुष्टपुष्टजनः श्रीमान्सत्यवाग्दृढविक्रमः ॥&#x9;012c&lt;br&gt;&#xA;धनुर्वेदे तु शिष्योऽभून्नृपः शारद्वतस्य सः ।&#x9;013a&lt;br&gt;&#xA;गोविन्दस्य प्रियश्चासीत्पिता ते जनमेजय ॥&#x9;013c&lt;br&gt;&#xA;लोकस्य चैव सर्वस्य प्रिय आसीन्महायशाः ।&#x9;014a&lt;br&gt;&#xA;परिक्षीणेषु कुरुषु सोत्तरायामजीजनत् ॥&#x9;014c&lt;br&gt;&#xA;परिक्षिदभवत्तेन सौभद्रस्यात्मजो बली ।&#x9;015a&lt;br&gt;&#xA;राजधर्मार्थकुशलो युक्तः सर्वगुणैर्वृतः ॥&#x9;015c&lt;br&gt;&#xA;जितेन्द्रियश्चात्मवांश्च मेधावी धर्मसेविता ।&#x9;016a&lt;br&gt;&#xA;षड्वर्गजिन्महाबुद्धिर्नीतिशास्त्रविदुत्तमः ॥&#x9;016c&lt;br&gt;&#xA;प्रजा इमास्तव पिता षष्टिवर्षाण्यपालयत् ।&#x9;017a&lt;br&gt;&#xA;ततो दिष्टान्तमापन्नः सर्वेषां दुःखमावहन् ॥&#x9;017c&lt;br&gt;&#xA;ततस्त्वं पुरुषश्रेष्ठ धर्मेण प्रतिपेदिवान् ।&#x9;018a&lt;br&gt;&#xA;इदं वर्षसहस्राणि राज्यं कुरुकुलागतम् । &#x9;018c&lt;br&gt;&#xA;बाल एवाभिषिक्तस्त्वं सर्वभूतानुपालकः ॥ &#x9;018e&lt;br&gt;&#xA;जनमेजय उवाच । &#x9;019&lt;br&gt;&#xA;नास्मिन्कुले जातु बभूव राजायो न प्रजानां प्रियकृत्प्रियश्च । &#x9;019a&lt;br&gt;&#xA;विशेषतः प्रेक्ष्य पितामहानांवृत्तं महद्वृत्तपरायणानाम् ॥ &#x9;019c&lt;br&gt;&#xA;कथं निधनमापन्नः पिता मम तथाविधः ।&#x9;020a&lt;br&gt;&#xA;आचक्षध्वं यथावन्मे श्रोतुमिच्छामि तत्त्वतः ॥&#x9;020c&lt;br&gt;&#xA;सौतिरुवाच । &#x9;021&lt;br&gt;&#xA;एवं सञ्चोदिता राज्ञा मन्त्रिणस्ते नराधिपम् ।&#x9;021a&lt;br&gt;&#xA;ऊचुः सर्वे यथावृत्तं राज्ञः प्रियहितैषिणः ॥&#x9;021c&lt;br&gt;&#xA;मन्त्रिण ऊचुः । &#x9;022&lt;br&gt;&#xA;स राजा पृथिवीपालः सर्वशस्त्रभृतां वरः ।&#x9;022a&lt;br&gt;&#xA;बभूव मृगयाशीलस्तव राजन्पिता सदा ॥&#x9;022c&lt;br&gt;&#xA;यथा पाण्डुर्महाबाहुर्धनुर्धरवरो युधि ।&#x9;023a&lt;br&gt;&#xA;अस्मास्वासज्य सर्वाणि राजकार्याण्यशेषतः ॥&#x9;023c&lt;br&gt;&#xA;स कदाचिद्वनगतो मृगं विव्याध पत्रिणा ।&#x9;024a&lt;br&gt;&#xA;विद्ध्वा चान्वसरत्तूर्णं तं मृगं गहने वने ॥&#x9;024c&lt;br&gt;&#xA;पदातिर्बद्धनिस्त्रिंशस्ततायुधकलापवान् ।&#x9;025a&lt;br&gt;&#xA;न चाससाद गहने मृगं नष्टं पिता तव ॥&#x9;025c&lt;br&gt;&#xA;परिश्रान्तो वयस्थश्च षष्टिवर्षो जरान्वितः ।&#x9;026a&lt;br&gt;&#xA;क्षुधितः स महारण्ये ददर्श मुनिसत्तमम् ॥&#x9;026c&lt;br&gt;&#xA;स तं पप्रच्छ राजेन्द्रो मुनिं मौनव्रते स्थितम् ।&#x9;027a&lt;br&gt;&#xA;न च किञ्चिदुवाचेदं पृष्टोऽपि समुनिस्तदा ॥&#x9;027c&lt;br&gt;&#xA;ततो राजा क्षुच्छ्रमार्तस्तं मुनिं स्थाणुवत्स्थितम् ।&#x9;028a&lt;br&gt;&#xA;मौनव्रतधरं शान्तं सद्यो मन्युवशं गतः ॥&#x9;028c&lt;br&gt;&#xA;न बुबोध च तं राजा मौनव्रतधरं मुनिम् ।&#x9;029a&lt;br&gt;&#xA;स तं क्रोधसमाविष्टो धर्षयामास ते पिता ॥&#x9;029c&lt;br&gt;&#xA;मृतं सर्पं धनुष्कोट्या समुत्क्षिप्य धरातलात् ।&#x9;030a&lt;br&gt;&#xA;तस्य शुद्धात्मनः प्रादात्स्कन्धे भरतसत्तम ॥&#x9;030c&lt;br&gt;&#xA;न चोवाच स मेधावी तमथो साध्वसाधु वा ।&#x9;031a&lt;br&gt;&#xA;तस्थौ तथैव चाक्रुद्धः सर्पं स्कन्धेन धारयन् ॥ ॥&#x9;031c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि एकोनपञ्चाशत्तमोऽध्यायः ॥ 49 ॥&#xA;1-49-4 कल्याणं सर्वलोकहितं चेत्प्रतिपत्स्यामि प्रतीकारं करिष्यामि ॥ 1-49-6 ब्रूषे पृच्छसि । निष्ठां समाप्तिम् ॥ 1-49-11 स्वधिष्ठिताः सुष्ठुपालिताः ॥ 1-49-13 शारद्वतस्य कृपाचार्यस्य ॥ 1-49-14 सोत्तरायमिति पादपूरणार्थः सन्धिः । अजीजनज्जातः ॥ 1-49-17 षष्टिवषाणि जन्मतः षष्टिपर्वपर्यन्तं न तु राज्यलाभात् ॥ 1-49-18 वर्षसहस्राणि चिरकालमित्यर्थः । पालयितुमिति शेषः ॥ 1-49-20 आचक्षध्वं भ्वादेराकृतिगणत्वाच्छपो न लुक् ॥ 1-49-26 वयस्थो वृद्धः ॥ एकोनपञ्चाशत्तमोऽध्यायः ॥ 49 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/050/</guid>
      <description>&lt;p&gt;अध्यायः 050&#xA;शून्यारण्ये वृत्तस्य काश्यपतक्षकवृत्तान्तस्योपलब्धिप्रकारकथनम् ॥ 1 ॥&lt;/p&gt;&#xA;&lt;p&gt;मन्त्रिण ऊचुः । &#x9;001&lt;br&gt;&#xA;ततः स राजा राजेन्द्र स्कन्धे तस्य भुजङ्गमम् ।&#x9;001a&lt;br&gt;&#xA;मुनेः क्षुत्क्षाम आसज्य स्वपुरं प्रययौ पुनः ॥&#x9;001c&lt;br&gt;&#xA;ऋषेस्तस्य तु पुत्रोऽभूद्गवि जातो महायशाः ।&#x9;002a&lt;br&gt;&#xA;शृङ्गी नाम महातेजास्तिग्मवीर्योऽतिकोपनः ॥&#x9;002c&lt;br&gt;&#xA;ब्रह्माणं समुपागम्य मुनिः पूजां चकार ह ।&#x9;003a&lt;br&gt;&#xA;सोऽनुज्ञातस्ततस्तत्र शृङ्गी शुश्राव तं तदा ॥&#x9;003c&lt;br&gt;&#xA;सख्युः सकाशात्पितरं पित्रा ते धर्षितं पुरा ।&#x9;004a&lt;br&gt;&#xA;मृतं सर्पं समासक्तं स्थाणुभूतस्य तस्य तम् ॥&#x9;004c&lt;br&gt;&#xA;वहन्तं राजशार्दूल स्कन्धेनानपकारिणम् ।&#x9;005a&lt;br&gt;&#xA;तपस्विनमतीवाथ तं मुनिप्रवरं नृप ॥&#x9;005c&lt;br&gt;&#xA;जितेन्द्रियं विशुद्धं च स्थितं कर्मण्यथाद्भुतम् ।&#x9;006a&lt;br&gt;&#xA;तपसा द्योतितात्मानं स्वेष्वङ्गेषु यतं तदा ॥&#x9;006c&lt;br&gt;&#xA;शुभाचारं शुभकथं सुस्थितं तमलोलुपम् ।&#x9;007a&lt;br&gt;&#xA;अक्षुद्रमनसूयं च वृद्धं मौनव्रते स्थितम् । &#x9;007c&lt;br&gt;&#xA;शरण्यं सर्वभूतानां पित्रा विनिकृतं तव ॥ &#x9;007e&lt;br&gt;&#xA;शशापाथ महातेजाः पितरं ते रुषान्वितः ।&#x9;008a&lt;br&gt;&#xA;ऋषेः पुत्रो महातेजा बालोऽपि स्थविरद्युतिः ॥&#x9;008c&lt;br&gt;&#xA;स क्षिप्रमुदकं स्पृष्ट्वा रोषादिदमुवाच ह ।&#x9;009a&lt;br&gt;&#xA;पितरं तेऽभिसन्धाय तेजसा प्रज्वलन्निव ॥&#x9;009c&lt;br&gt;&#xA;अनागसि गुरौ यो मे मृतं सर्पवासृजत् ।&#x9;010a&lt;br&gt;&#xA;तं नागस्तक्षकः क्रुद्धस्तेजसा प्रदहिष्यति ॥&#x9;010c&lt;br&gt;&#xA;आशीविषस्तिग्मतेजा मद्वाक्यबलचोदितः ।&#x9;011a&lt;br&gt;&#xA;सप्तरात्रादितः पापं पश्य मे तपसो बलम् ॥&#x9;011c&lt;br&gt;&#xA;इत्युक्त्वा प्रययौ तत्र पिता यत्राऽस्य सोऽभवत् ।&#x9;012a&lt;br&gt;&#xA;दृष्ट्वा च पितरं तस्मै तं शापं प्रत्यवेदयत् ॥&#x9;012c&lt;br&gt;&#xA;स चापि मुनिशार्दूलः प्रेरयामास ते पितुः ।&#x9;013a&lt;br&gt;&#xA;शिष्यं गौरमुखं नाम शीलवन्तं गुणान्वितम् ॥&#x9;013c&lt;br&gt;&#xA;आचख्यौं सत्त्व विश्रान्तो राज्ञः सर्वमशेषतः ।&#x9;014a&lt;br&gt;&#xA;शप्तोऽसि मम पुत्रेण यत्तो भव महीपते ॥&#x9;014c&lt;br&gt;&#xA;तक्षकस्त्वां महाराज तेजसाऽसौ दहिष्यति ।&#x9;015a&lt;br&gt;&#xA;श्रुत्वा च तद्वचो घोरं पिता ते जनमेजय ॥&#x9;015c&lt;br&gt;&#xA;यत्तोऽभवत्परित्रस्तस्तक्षकात्पन्नगोत्तमात् ।&#x9;016a&lt;br&gt;&#xA;ततस्तस्मिंस्तु दिवसे सप्तमे समुपस्थिते ॥&#x9;016c&lt;br&gt;&#xA;राज्ञः समीपं ब्रह्मर्षिः काश्यपो गन्तुमैच्छत ।&#x9;017a&lt;br&gt;&#xA;तं ददर्शाथ नागेन्द्रस्तक्षकः काश्यपं तदा ॥&#x9;017c&lt;br&gt;&#xA;तमब्रवीत्पन्नगेन्द्रः काश्यपं त्वरितं द्विजम् ।&#x9;018a&lt;br&gt;&#xA;क्व भवांस्त्वरितो याति किं च कार्यं चिकीर्षति ॥&#x9;018c&lt;br&gt;&#xA;काश्यप उवाच । &#x9;019&lt;br&gt;&#xA;यत्र राजा कुरुश्रेष्ठः परिक्षिन्नाम वै द्विज ।&#x9;019a&lt;br&gt;&#xA;तक्षकेण भुजङ्गेन धक्ष्यते किल सोऽद्य वै ॥&#x9;019c&lt;br&gt;&#xA;गच्छाम्यहं तं त्वरितः सद्यः कर्तुमपज्वरम् ।&#x9;020a&lt;br&gt;&#xA;मयाऽभिपन्नं तं चापि न सर्पो धर्षयिष्यति ॥&#x9;020c&lt;br&gt;&#xA;तक्षक उवाच । &#x9;021&lt;br&gt;&#xA;किमर्थं तं मया दष्टं सञ्जीवयितुमिच्छसि ।&#x9;021a&lt;br&gt;&#xA;अहं त तक्षको ब्रह्मन्पश्य मे वीर्यमद्भुतम् ॥&#x9;021c&lt;br&gt;&#xA;न शक्तस्त्वं मया दष्टं तं सञ्जीवयितुं नृपम् । &#x9;022a&lt;br&gt;&#xA;मन्त्रिण ऊचुः ।&#x9;022&lt;br&gt;&#xA;इत्युक्त्वा तक्षकस्तत्र सोऽदशद्वै वनस्पतिम् ॥ &#x9;022c&lt;br&gt;&#xA;स दष्टमात्रो नागेन भस्मीभूतोऽभवन्नगः ।&#x9;023a&lt;br&gt;&#xA;काश्यपश्च ततो राजन्नजीवयत तं नगम् ॥&#x9;023c&lt;br&gt;&#xA;ततस्तं लोभयामास कामं ब्रूहीति तक्षकः ।&#x9;024a&lt;br&gt;&#xA;स एवमुक्तस्तं प्राह काश्यपस्तक्षकं पुनः ॥&#x9;024c&lt;br&gt;&#xA;धनलिप्सुरहं तत्र यामीत्युक्तश्च तेन सः ।&#x9;025a&lt;br&gt;&#xA;तमुवाच महात्मानं तक्षकः श्लक्ष्णया गिरा ॥&#x9;025c&lt;br&gt;&#xA;यावद्धनं प्रार्थयसे राज्ञस्तस्मात्ततोऽधिकम् ।&#x9;026a&lt;br&gt;&#xA;गृहाण मत्त एव त्वं सन्निवर्तस्व चानघ ॥&#x9;026c&lt;br&gt;&#xA;स एवमुक्तो नागेन काश्यपो द्विपदां वरः ।&#x9;027a&lt;br&gt;&#xA;लब्ध्वा वित्तं निववृते तक्षकाद्यावदीप्सितम् ॥&#x9;027c&lt;br&gt;&#xA;तस्मिन्प्रतिगते विप्रे छद्मनोपेत्य तक्षकः ।&#x9;028a&lt;br&gt;&#xA;तं नृपं नृपतिश्रेष्ठं पितरं धार्मिकं तव ॥&#x9;028c&lt;br&gt;&#xA;प्रासादस्थं यत्तमपि दग्धवान्विषवह्निना ।&#x9;029a&lt;br&gt;&#xA;ततस्त्वं पुरुषव्याघ्र विजयायाभिषेचितः ॥&#x9;029c&lt;br&gt;&#xA;एतद्दृष्टं श्रुतं चापि यथावन्नृपसत्तम ।&#x9;030a&lt;br&gt;&#xA;अस्माभिर्निखिलं सर्वं कथितं तेऽतिदारुणम् ॥&#x9;030c&lt;br&gt;&#xA;श्रुत्वा चैतं नरश्रेष्ठ पार्थिवस्य पराभवम् ।&#x9;031a&lt;br&gt;&#xA;अस्य चर्षेरुदङ्कस्य विधत्स्व यदनन्तरम् ॥&#x9;031c&lt;br&gt;&#xA;सौतिरुवाच । &#x9;032&lt;br&gt;&#xA;एतस्मिन्नेव काले तु स राजा जनमेजयः ।&#x9;032a&lt;br&gt;&#xA;उवाच मन्त्रिणः सर्वानिदं वाक्यमरिन्दमः ॥&#x9;032c&lt;br&gt;&#xA;जनमेजय उवाच । &#x9;033&lt;br&gt;&#xA;अथ तत्कथितं केन यद्वृत्तं तद्वनस्पतौ ।&#x9;033a&lt;br&gt;&#xA;आश्चर्यभूतं लोकस्य भस्मराशीकृतं तदा ॥&#x9;033c&lt;br&gt;&#xA;यद्वृक्षं जीवयामास काश्यपस्तक्षकेण वै ।&#x9;034a&lt;br&gt;&#xA;नूनं मन्त्रैर्हतविषो न प्रणश्येत काश्यपात् ॥&#x9;034c&lt;br&gt;&#xA;चिन्तयामास पापात्मा मनसा पन्नगाधमः ।&#x9;035a&lt;br&gt;&#xA;दष्टं यदि मया विप्रः पार्थिवं जीवयिष्यति ॥&#x9;035c&lt;br&gt;&#xA;तक्षकः संहतविषो लोके यास्यति हास्यताम् ।&#x9;036a&lt;br&gt;&#xA;विचिन्त्यैवं कृता तेन ध्रुवं तुष्टिर्द्विजस्य वै ॥&#x9;036c&lt;br&gt;&#xA;भविष्यति ह्युपायेन यस्य दास्यामि यातनाम् ।&#x9;037a&lt;br&gt;&#xA;एकं तु श्रोतुमिच्छामि तद्वृत्तं निर्जने वने ॥&#x9;037c&lt;br&gt;&#xA;संवादं पन्नगेन्द्रस्य काश्यपस्य च कस्तदा ।&#x9;038a&lt;br&gt;&#xA;श्रुतवान्दृष्टवांश्चापि भवत्सु कथमागतम् । &#x9;038c&lt;br&gt;&#xA;श्रुत्वा तस्य विधास्येऽहं पन्नगान्तकरीं मतिम् ॥ &#x9;038e&lt;br&gt;&#xA;मन्त्रिण ऊचुः । &#x9;039&lt;br&gt;&#xA;शृणु राजन्यथास्माकं येन तत्कथितं पुरा ।&#x9;039a&lt;br&gt;&#xA;समागतं द्विजेन्द्रस्य पन्नगेन्द्रस्य चाध्वनि ॥&#x9;039c&lt;br&gt;&#xA;तस्मिन्वृक्षे नरः कश्चिदिन्धनार्थाय पार्थिव ।&#x9;040a&lt;br&gt;&#xA;विचिन्वन्पूर्वमारूढः शुष्कशाखावनस्पतौ ॥&#x9;040c&lt;br&gt;&#xA;न बुध्येतामुभौ तौ च नगस्थं पन्नगद्विजौ ।&#x9;041a&lt;br&gt;&#xA;सह तेनैव वृक्षेण भस्मीभूतोऽभवन्नृप ॥&#x9;041c&lt;br&gt;&#xA;द्विजप्रभावाद्राजेन्द्र व्यजीवत्स वनस्पतिः ।&#x9;042a&lt;br&gt;&#xA;तेनागम्य द्विजश्रेष्ठ पुंसाऽस्मासु निवेदितम् ॥&#x9;042c&lt;br&gt;&#xA;यथा वृत्तं तु तत्सर्वं तक्षकस्य द्विजस्य च ।&#x9;043a&lt;br&gt;&#xA;एतत्ते कथितं राजन्यथादृष्टं श्रुतं च यत् । &#x9;043c&lt;br&gt;&#xA;श्रुत्वा च नृपशार्दूल विधत्स्व यदनन्तरम् ॥ &#x9;043e&lt;br&gt;&#xA;सौतिरुवाच । &#x9;044&lt;br&gt;&#xA;मन्त्रिणां तु वचः श्रुत्वा स राजा जनमेजयः ।&#x9;044a&lt;br&gt;&#xA;पर्यतप्यत दुःखार्तः प्रत्यपिंषत्करं करे ॥&#x9;044c&lt;br&gt;&#xA;निःश्वासमुष्णमसकृद्दीर्घं राजीवलोचनः ।&#x9;045a&lt;br&gt;&#xA;मुमोचाश्रूणि च तदा नेत्राभ्यां प्ररुदन्नृपः ॥&#x9;045c&lt;br&gt;&#xA;उवाच च महीपालो दुःखशोकसमन्वितः ।&#x9;046a&lt;br&gt;&#xA;दुर्धरं बाष्पमुत्सृज्य स्पृष्ट्वा चापो यथाविधि ॥&#x9;046c&lt;br&gt;&#xA;मुहूर्तमिव च ध्यात्वा निश्चित्य मनसा नृपः ।&#x9;047a&lt;br&gt;&#xA;अमर्षी मन्त्रिणः सर्वानिदं वचनमब्रवीत् ॥&#x9;047c&lt;br&gt;&#xA;जनमेजय उवाच । &#x9;048&lt;br&gt;&#xA;श्रुत्वैतद्भवतां वाक्यं पितुर्मे स्वर्गतिं प्रति ।&#x9;048a&lt;br&gt;&#xA;निश्चितेयं मम मतिर्या च तां मे निबोधत । &#x9;048c&lt;br&gt;&#xA;अनन्तरं च मन्येऽहं तक्षकाय दुरात्मने ॥ &#x9;048e&lt;br&gt;&#xA;प्रतिकर्तव्यमित्येवं येन मे हिंसितः पिता ।&#x9;049a&lt;br&gt;&#xA;शृङ्गिणं हेतुमात्रं यः कृत्वा दग्ध्वा च पार्थिवम् ॥&#x9;049c&lt;br&gt;&#xA;इयं दुरात्मता तस्य काश्यपं यो न्यवर्तयत् ।&#x9;050a&lt;br&gt;&#xA;यद्यागच्छेत्स वै विप्रो ननु जीवेत्पिता मम ॥&#x9;050c&lt;br&gt;&#xA;परिहीयेत किं तस्य यदि जीवेत्स पार्थिवः ।&#x9;051a&lt;br&gt;&#xA;काश्यपस्य प्रसादेन मन्त्रिणां विनयेन च ॥&#x9;051c&lt;br&gt;&#xA;स तु वारितवान्मोहात्काश्यपं द्विजसत्तमम् ।&#x9;052a&lt;br&gt;&#xA;सञ्जिजीवयिषुं प्राप्तं राजानमपराजितम् ॥&#x9;052c&lt;br&gt;&#xA;महानतिक्रमो ह्येष तक्षकस्य दुरात्मनः ।&#x9;053a&lt;br&gt;&#xA;द्विजस्य योऽददद्द्रव्यं मा नृपं जीवयेदिति ॥&#x9;053c&lt;br&gt;&#xA;उत्तङ्कस्य प्रियं कर्तुमात्मनश्च महत्प्रियम् ।&#x9;054a&lt;br&gt;&#xA;भवतां चैव सर्वेषां गच्छाम्यपचितिं पितुः ॥ ॥&#x9;054c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि पञ्चाशत्तमोऽध्यायः ॥ 50 ॥&#xA;1-50-6 अङ्गेषु बागादिषु यतं नियतं शमदमवन्तमित्यर्थः ॥ 1-50-7 अक्षुद्रं गम्भीरं । तव पित्रा विनिकृतमपकृतम् ॥ 1-50-20 अभिपन्नं त्रातं धऱ्षयिष्यत्यमिभविष्यति ॥ 1-50-24 कामं काम्यमानमर्थम् ॥ 1-50-27 द्विपदा पुस्त्राणाम् ॥ 1-50-36 संहतविषः सम्या हतं नष्टं विषं यस्य स तथा संहृतविष इति पाठे स्पष्टोथः ॥ 1-50-39 समागणं समागमं भावे निष्ठा ॥ 1-50-44 करं कर निधाय प्रत्यपिंषत् ॥ 1-50-52 मोहान्मदीयसमर्थ्याज्ञानात् ॥ 1-50-54 अपचितिं वैरनिर्यातनम् ॥ पञ्चाशत्तमोऽध्यायः ॥ 50 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/051/</guid>
      <description>&lt;p&gt;अध्यायः 051&#xA;जनमेजयस्य सर्पसत्रप्रतिज्ञा ॥ 1 ॥ यज्ञसामग्रीसम्पादनम् ॥ 2 ॥ दीक्षाग्रहणम् ॥ 3 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;एवमुक्त्वा ततः श्रीमान्मन्त्रिभिश्चानुमोदितः ।&#x9;001a&lt;br&gt;&#xA;आरुरोह प्रतिज्ञां स सर्पसत्राय पार्थिवः ॥&#x9;001c&lt;br&gt;&#xA;ब्रह्मन्भरतशार्दूलो राजा पारिक्षितस्तदा ।&#x9;002a&lt;br&gt;&#xA;पुरोहितमथाहूय ऋत्विजो वसुधाधिपः ॥&#x9;002c&lt;br&gt;&#xA;अब्रवीद्वाक्यसम्पन्नः कार्यसम्पत्करं वचः ।&#x9;003a&lt;br&gt;&#xA;यो मे हिंसितवांस्तातं तक्षकः स दुरात्मवान् ॥&#x9;003c&lt;br&gt;&#xA;प्रतिकुर्यां यथा तस्य तद्भवन्तो ब्रुवन्तु मे ।&#x9;004a&lt;br&gt;&#xA;अपि तत्कर्म विदितं भवतां येन पन्नगम् ॥&#x9;004c&lt;br&gt;&#xA;तक्षकं सम्प्रदीप्तेऽग्नौ प्रक्षिपेयं सबान्धवम् ।&#x9;005a&lt;br&gt;&#xA;यथा तेन पिता मह्यं पूर्वं दग्धो विषाग्निना ॥&#x9;005c&lt;br&gt;&#xA;तथाऽहमपि तं पापं दग्धुमिच्छामि पन्नगम् ॥ &#x9;006ac&lt;br&gt;&#xA;ऋत्विज ऊचुः । &#x9;007&lt;br&gt;&#xA;अस्ति राजन्महात्सत्रं त्वदर्थं देवनिर्मितम् ।&#x9;007a&lt;br&gt;&#xA;सर्वसत्रमिति ख्यातं पुराणे परिपठ्यते ॥&#x9;007c&lt;br&gt;&#xA;आहर्ता तस्य सत्रस्य त्वन्नान्योऽस्ति नराधिप ।&#x9;008a&lt;br&gt;&#xA;इति पौराणिकाः प्राहुरस्माकं चास्ति स क्रतुः ॥&#x9;008c&lt;br&gt;&#xA;एवमुक्तः स राजर्षिर्मेने दग्धं हि तक्षकम् ।&#x9;009a&lt;br&gt;&#xA;हुताशनमुखे दीप्ते प्रविष्टमिति सत्तम ॥&#x9;009c&lt;br&gt;&#xA;ततोऽब्रवीन्मन्त्रविदस्तान्राजा ब्राह्मणांस्तदा ।&#x9;010a&lt;br&gt;&#xA;आहरिष्यामि तत्सत्रं सम्भाराः सम्भ्रियन्तु मे ॥&#x9;010c&lt;br&gt;&#xA;सौतिरुवाच । &#x9;011&lt;br&gt;&#xA;ततस्त ऋत्विजस्तस्य शास्त्रतो द्विजसत्तम ।&#x9;011a&lt;br&gt;&#xA;तं देशं मापयामासुर्यज्ञायतनकारणात् ॥&#x9;011c&lt;br&gt;&#xA;यथावद्वेदविद्वांसः सर्वे बुद्धेः परङ्गताः ।&#x9;012a&lt;br&gt;&#xA;ऋद्ध्या परमया युक्तमिष्टं द्विजगणैर्युतम् ॥&#x9;012c&lt;br&gt;&#xA;प्रभूतधनधान्याढ्यमृत्विग्भिः सुनिषेवितम् ।&#x9;013a&lt;br&gt;&#xA;निर्माय चापि विधिवद्यज्ञायतनमीप्सितम् ॥&#x9;013c&lt;br&gt;&#xA;राजानं दीक्षयामासुः सर्पसत्राप्तये तदा ।&#x9;014a&lt;br&gt;&#xA;इदं चासीत्तत्र पूर्वं सर्पसत्रे भविष्यति ॥&#x9;014c&lt;br&gt;&#xA;निमित्तं महदुत्पन्नं यज्ञविघ्नकरं तदा ।&#x9;015a&lt;br&gt;&#xA;यज्ञस्यायतने तस्मिन्क्रियमाणे वचोऽब्रवीत् ॥&#x9;015c&lt;br&gt;&#xA;स्थपतिर्बुद्धिसम्पन्नो वास्तुविद्याविशारदः ।&#x9;016a&lt;br&gt;&#xA;इत्यब्रवीत्सूत्रधारः सूतः पौराणिकस्तदा ॥&#x9;016c&lt;br&gt;&#xA;यस्मिन्देशे च काले च मापनेयं प्रवर्तिता ।&#x9;017a&lt;br&gt;&#xA;ब्राह्मणं कारणं कृत्वा नायं संस्थास्यते क्रतुः ॥&#x9;017c&lt;br&gt;&#xA;एतच्छ्रुत्वा तु राजासौ प्राग्दीक्षाकालमब्रवीत् ।&#x9;018a&lt;br&gt;&#xA;क्षत्तारं न हि मे कश्चिदज्ञातः प्रविशेदिति ॥ ॥&#x9;018c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि एकपञ्चाशत्तमोऽध्यायः ॥ 51 ॥&#xA;1-51-5 मह्यं मम ॥ 1-51-7 त्वत् त्वत्तो नान्योस्ति ॥ 1-51-9 आहरिष्यामि करिष्यामि । सम्भ्रियन्तु सम्भ्रियन्ताम् ॥ 1-51-13 भविष्यति भाविनि ॥ 1-51-15 सूतो जात्या पौराणिकः शिल्पागमवेत्ता ॥ 1-51-16 नायं संस्थास्यते न समाप्स्यते ॥ 1-51-17 दीक्षाकालस्य प्रागिति प्राग्दी क्षाकालं क्षत्तारं द्वास्थम् ॥ एकपञ्चाशत्तमोऽध्यायः ॥ 51 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/052/</guid>
      <description>&lt;p&gt;अध्यायः 052&#xA;अग्नौ सर्पपतनम् ॥ 1 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;ततः कर्म प्रववृते सर्पसत्रविधानतः ।&#x9;001a&lt;br&gt;&#xA;पर्यक्रामंश्च विदिवत्स्वे स्वे कर्मणि याजकाः ॥&#x9;001c&lt;br&gt;&#xA;प्रावृत्य कृष्णवासांसि धूम्रसंरक्तलोचनाः ।&#x9;002a&lt;br&gt;&#xA;जुहुवुर्मन्त्रवच्चैव समिद्धं जातवेदसम् ॥&#x9;002c&lt;br&gt;&#xA;कम्पयन्तश्च सर्वेषामुरगाणां मनांसि च ।&#x9;003a&lt;br&gt;&#xA;सर्पानाजुहुवुस्तत्र सर्वानग्निमुखे तदा ॥&#x9;003c&lt;br&gt;&#xA;ततः सर्पाः समापेतुः प्रदीप्ते हव्यवाहने ।&#x9;004a&lt;br&gt;&#xA;विचेष्टमानाः कृपणमाह्वयन्तः परस्परम् ॥&#x9;004c&lt;br&gt;&#xA;विस्फुरन्तः श्वसन्तश्च वेष्टयन्तः परस्परम् ।&#x9;005a&lt;br&gt;&#xA;पुच्छैः शिरोभिश्च भृशं चित्रभानुं प्रपेदिरे ॥&#x9;005c&lt;br&gt;&#xA;श्वेताः कृष्णाश्च नीलाश्च स्थविराः शिशवस्तथा ।&#x9;006a&lt;br&gt;&#xA;नदन्तो विविधान्नादान्पेतुर्दीप्ते विभावसौ ॥&#x9;006c&lt;br&gt;&#xA;क्रोशयोजनमात्रा हि गोकर्णस्य प्रमाणतः ।&#x9;007a&lt;br&gt;&#xA;पतन्त्यजस्रं वेगेन वह्नावग्निमतां वर ॥&#x9;007c&lt;br&gt;&#xA;एवं शतसहस्राणि प्रयुतान्यर्बुदानि च ।&#x9;008a&lt;br&gt;&#xA;अवशानि विनष्टानि पन्नगानां तु तत्र वै ॥&#x9;008c&lt;br&gt;&#xA;तुरगा इव तत्रान्ये हस्तिहस्ता इवापरे ।&#x9;009a&lt;br&gt;&#xA;मत्ता इव च मातङ्गा महाकाया महाबलाः ॥&#x9;009c&lt;br&gt;&#xA;उच्चावचाश्च बहवो नानावर्णा विषोल्बणाः ।&#x9;010a&lt;br&gt;&#xA;घोराश्च परिघप्रख्या दन्दशूका महाबलाः । &#x9;010c&lt;br&gt;&#xA;प्रपेतुरग्नावुरगा मातृवाग्दण्डपीडिताः ॥ ॥ &#x9;010e&lt;br&gt;&#xA;इति श्रीमन्माहाभारते आदिपर्वणि आस्तीकपर्वणि द्विपञ्चाशत्तमोऽध्यायः ॥ 52 ॥&#xA;1-52-1 पर्यक्रामन् पराक्रान्तवन्तः ॥ 1-52-2 मन्त्रवन्मन्त्रयुक्तं यथा स्यात्तथा ॥ 1-52-3 आजुहुवुः आहूतवन्तः ॥ 1-52-5 चित्रभानुमग्निम् ॥ 1-52-7 प्रमाणतः प्रमाणं प्राप्य ॥ द्विपञ्चाशत्तमोऽध्यायः ॥ 52 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/053/</guid>
      <description>&lt;p&gt;अध्यायः 053&#xA;ऋत्विगादिनामकथनम् ॥ 1 ॥ इन्द्रकृतं तक्षकाश्वासनम् ॥ 2 ॥ वासुकेः स्वभगिन्या संवादः ॥ 3 ॥&lt;/p&gt;&#xA;&lt;p&gt;शौनक उवाच । &#x9;001&lt;br&gt;&#xA;सर्पसत्रे तदा राज्ञः पाण्डवेयस्य धीमतः ।&#x9;001a&lt;br&gt;&#xA;जनमेजयस्य के त्वासन्नृत्विजः परमर्षयः ॥&#x9;001a&lt;br&gt;&#xA;के सदस्या बभूवुश्च सर्पसत्रे सुदारुणे ।&#x9;002a&lt;br&gt;&#xA;विषादजननेऽत्यर्थं पन्नगानां महाभय ॥&#x9;002c&lt;br&gt;&#xA;सर्वं विस्तरशस्तात भवाञ्छंसितुमर्हति ।&#x9;003a&lt;br&gt;&#xA;सर्पसत्रविधानज्ञविज्ञेयाः के च सूतज ॥&#x9;003c&lt;br&gt;&#xA;सौतिरुवाच । &#x9;004&lt;br&gt;&#xA;हन्त ते कथयिष्यामि नामानीह मनीषिणाम् ।&#x9;004a&lt;br&gt;&#xA;ये ऋत्विजः सदस्याश्च तस्यासन्नृपतेस्तदा ॥&#x9;004c&lt;br&gt;&#xA;तत्र होता बभूवाथ ब्राह्मणश्चण्डभार्गवः ।&#x9;005a&lt;br&gt;&#xA;च्यवनस्यान्वये ख्यातो जातो वेदविदां वरः ॥&#x9;005c&lt;br&gt;&#xA;उद्गाता ब्राह्मणो वृद्धो विद्वान्कौत्सौऽथ जैमिनिः ।&#x9;006a&lt;br&gt;&#xA;ब्र्हमाऽभवच्छार्ङ्गरवोऽथाध्वर्युश्चापि पिङ्गलः ॥&#x9;006c&lt;br&gt;&#xA;सदस्यश्चाभवद्व्यासः पुत्रशिष्यसहायवान् ।&#x9;007a&lt;br&gt;&#xA;उद्दालकः प्रमतकः श्वेतकेतुश्च पिङ्गलः ॥&#x9;007c&lt;br&gt;&#xA;असितो देवलश्चैव नारदः पर्वतस्तथा ।&#x9;008a&lt;br&gt;&#xA;आत्रेयः कुम्डजठरौ द्विजः कालघटस्तथा ॥&#x9;008c&lt;br&gt;&#xA;वात्स्यः श्रुतश्रवा वृद्धो जपस्वाध्यायशीलवान् ।&#x9;009a&lt;br&gt;&#xA;कोहलो देवशर्मा च मौद्गल्यः समसौरभः ॥&#x9;009c&lt;br&gt;&#xA;एते चान्ये च बहवो ब्राह्मणा वेदपारगाः ।&#x9;010a&lt;br&gt;&#xA;सदस्याश्चाभवंस्तत्र सत्रे पारिक्षितस्य ह ॥&#x9;010c&lt;br&gt;&#xA;जुह्वत्स्वृत्विक्ष्वथ तदा सर्पसत्रे महाक्रतौ ।&#x9;011a&lt;br&gt;&#xA;अहयः प्रापतंस्तत्र घोराः प्राणिभयावहाः ॥&#x9;011c&lt;br&gt;&#xA;वसामेदोवहाः कुल्या नागानां सम्प्रवर्तिताः ।&#x9;012a&lt;br&gt;&#xA;ववौ गन्धश्च तुमुलो दह्यतामनिशं तदा ॥&#x9;012c&lt;br&gt;&#xA;पततां चैव नागानां धिष्ठितानां तथाम्बरे ।&#x9;013a&lt;br&gt;&#xA;अश्रूयतानिशं शब्दः पच्यतां चाग्निना भृशम् ॥&#x9;013c&lt;br&gt;&#xA;तक्षकस्तु स नागेन्द्रः पुरन्दरनिवेशनम् ।&#x9;014a&lt;br&gt;&#xA;गतः श्रुत्वैव राजानं दीक्षितं जनमेजयम् ॥&#x9;014c&lt;br&gt;&#xA;ततः सर्वं यथावृत्तमाख्याय भुजगोत्तमः ।&#x9;015a&lt;br&gt;&#xA;अगच्छच्छरणं भीत आगस्कृत्वा पुरन्दरम् ॥&#x9;015c&lt;br&gt;&#xA;तमिन्द्रः प्राह सुप्रीतो न तवास्तीह तक्षक ।&#x9;016a&lt;br&gt;&#xA;भयं नागेन्द्र तस्माद्वै सर्पसत्रात्कदाचन ॥&#x9;016c&lt;br&gt;&#xA;प्रसादितो मया पूर्वं तवार्थाय पितामहः ।&#x9;017a&lt;br&gt;&#xA;तस्मात्तव भयं नास्ति व्येतु तेनसो ज्वरः ॥&#x9;018a&lt;br&gt;&#xA;सौतिरुवाच । &#x9;019&lt;br&gt;&#xA;एवमाश्वासितस्तेन ततः स भुजगोत्तमः ।&#x9;019a&lt;br&gt;&#xA;उवास भवने तस्मिञ्शक्रस्य मुदितः सुखी ॥&#x9;019c&lt;br&gt;&#xA;अजस्रं निपतत्स्वग्नौ नागेषु भृशदुःखितः ।&#x9;020a&lt;br&gt;&#xA;अल्पशेषपरीवारो वासुकिः पर्यतप्यत ॥&#x9;020c&lt;br&gt;&#xA;कश्मलं चाविशद्धोरं वासुकिं पन्नगोत्तमम् ।&#x9;021a&lt;br&gt;&#xA;स घूर्णमानहृदयो भगिनीमिदमब्रवीत् ॥&#x9;021c&lt;br&gt;&#xA;दह्यन्तेऽङ्गानि मे भद्रे न दिशः प्रतिभान्ति माम् ।&#x9;022a&lt;br&gt;&#xA;सीदामीव च सम्मोहाद्धूर्णतीव च मे मनः ॥&#x9;022c&lt;br&gt;&#xA;दृष्टिर्भ्राम्यति मेऽतीव हृदयं दीर्यतीव च ।&#x9;023a&lt;br&gt;&#xA;पतिष्याम्यवशोऽद्याहं तस्मिन्दीप्ते विभावसौ ॥&#x9;023c&lt;br&gt;&#xA;पारिक्षितस्य यज्ञोऽसौ वर्ततेऽस्मज्जिघांसया ।&#x9;024a&lt;br&gt;&#xA;व्यक्तं मयाऽभिगन्तव्यं प्रेतराजनिवेशनम् ॥&#x9;024c&lt;br&gt;&#xA;अयं स कालः सम्प्राप्तो यदर्थमसि मे स्वसः ।&#x9;025a&lt;br&gt;&#xA;जरत्करौ(पुरा)मयादत्तात्रायस्वास्मान्सबान्धवान् ॥&#x9;025c&lt;br&gt;&#xA;आस्तीकः किल यज्ञं तं वर्तन्तं भुजगोत्तमे ।&#x9;026a&lt;br&gt;&#xA;प्रतिषेत्स्यति मां पूर्वं स्वयमाह पितामहः ॥&#x9;026c&lt;br&gt;&#xA;तद्वत्से ब्रूहि वत्सं स्वं कुमारं वृद्धसम्मतम् ।&#x9;027a&lt;br&gt;&#xA;ममाद्य त्वं सभृत्यस्य मोक्षार्थं वेदवित्तमम् ॥ ॥&#x9;027c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि त्रिपञ्चाशत्तमोऽध्यायः ॥ 53 ॥&#xA;1-53-2 सदस्या उपद्रष्टारः ॥ 1-53-3 विधानज्ञेषु विज्ञेयाः श्रेष्ठाः ॥ 1-53-13 पच्यतां पच्यमानानाम् ॥ 1-53-15 आगः अपरान्ध कृत्वा ॥ त्रिपञ्चाशत्तमोऽध्यायः ॥ 53 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/054/</guid>
      <description>&lt;p&gt;अध्यायः 054&#xA;आस्तीकस्य स्वमात्रा सवादः । वासुकेराश्वासनं च ॥ 1 ॥ आस्तीकस्य सर्पसत्रं प्रति गमनम् ॥ 2 ॥&lt;/p&gt;&#xA;&lt;p&gt;सौतिरुवाच । &#x9;001&lt;br&gt;&#xA;तत आहूय पुत्रं स्वं जरत्कारुर्भुजङ्गमा ।&#x9;001a&lt;br&gt;&#xA;वासुकेर्नागराजस्य वचनादिदमब्रवीत् ॥&#x9;001c&lt;br&gt;&#xA;अहं तव पितुः पुत्र भ्रात्रा दत्ता निमित्ततः ।&#x9;002a&lt;br&gt;&#xA;कालः स चायं सम्प्राप्तस्तत्कुरुष्व यथातथम् ॥&#x9;002c&lt;br&gt;&#xA;आस्तीक उवाच । &#x9;003&lt;br&gt;&#xA;किन्निमित्तं मम पितुर्दत्ता त्वं मातुलेन मे ।&#x9;003a&lt;br&gt;&#xA;तन्ममाचक्ष्व तत्त्वेन श्रुत्वा कर्ताऽस्मि तत्तथा ॥&#x9;003c&lt;br&gt;&#xA;सौतिरुवाच । &#x9;004&lt;br&gt;&#xA;तत आचष्ट सा तस्मै बान्धवानां हितैषिणी ।&#x9;004a&lt;br&gt;&#xA;भगिनी नागराजस्य जरत्कारुरविक्लबा ॥&#x9;004c&lt;br&gt;&#xA;जरत्कारुरुवाच । &#x9;005&lt;br&gt;&#xA;पन्नगानामशेषाणां माता कद्रूरिति श्रुता ।&#x9;005a&lt;br&gt;&#xA;तया शप्ता रुषितया सुता यस्मान्निबोध तत् ॥&#x9;005c&lt;br&gt;&#xA;उच्चैः श्रवाः सोऽश्वराजो यन्मिथ्या न कृतो मम ।&#x9;006a&lt;br&gt;&#xA;विनतार्थाय पणिते दासभावाय पुत्रकाः ॥&#x9;006c&lt;br&gt;&#xA;जनमेजयस्य वो यज्ञे धक्ष्यत्यनिलसारथिः ।&#x9;007a&lt;br&gt;&#xA;तत्र पञ्चत्वमापन्नाः प्रेतलोकं गमिष्यथ ॥&#x9;007c&lt;br&gt;&#xA;तां च शप्तवतीं देवः साक्षाल्लोकपितामहः ।&#x9;008a&lt;br&gt;&#xA;एवमस्त्विति तद्वाक्यं प्रोवाचानु मुमोद च ॥&#x9;008c&lt;br&gt;&#xA;वासुकिश्चापि तच्छ्रुत्वा पितामहवचस्तदा ।&#x9;009a&lt;br&gt;&#xA;अमृते मथिते तात देवाञ्छरणमीयिवान् ॥&#x9;009c&lt;br&gt;&#xA;सिद्धार्थाश्च सुराः सर्वे प्राप्यामृतमनुत्तमम् ।&#x9;010a&lt;br&gt;&#xA;भ्रातरं मे पुरस्कृत्य पितामहमुपागमन् ॥&#x9;010c&lt;br&gt;&#xA;ते तं प्रसादयामासुः सुराः सर्वेऽब्जसम्भवम् ।&#x9;011a&lt;br&gt;&#xA;राज्ञा वासुकिना सार्धं शापोऽसौन भवेदिति ॥&#x9;011c&lt;br&gt;&#xA;देवा ऊचुः । &#x9;012&lt;br&gt;&#xA;वासुकिर्नागराजोऽयं दुःखितो ज्ञातिकारणात् ।&#x9;012a&lt;br&gt;&#xA;अभिशापः स मातुस्तु भगवन्न भवेत्कथम् ॥&#x9;012c&lt;br&gt;&#xA;ब्रह्मोवाच । &#x9;013&lt;br&gt;&#xA;जरत्कारुर्जरत्कारुं यां भार्यां समवाप्स्यति ।&#x9;013a&lt;br&gt;&#xA;तत्र जातो द्विजः शापान्मोक्षयिष्यति पन्नगान् ॥&#x9;013c&lt;br&gt;&#xA;एतच्छ्रुत्वा तु वचनं वासुकिः पन्नगोत्तमः ।&#x9;014a&lt;br&gt;&#xA;प्रादान्माममरप्रख्य तव पित्रे महात्मने ॥&#x9;014c&lt;br&gt;&#xA;प्रागेवानागते काले तस्मात्त्व मय्यजायथाः ।&#x9;015a&lt;br&gt;&#xA;अयं स कालः सम्प्राप्तो भयान्नस्त्रातुमर्हसि ॥&#x9;015c&lt;br&gt;&#xA;भ्रातरं चापि मे तस्मात्त्रातुमर्हसि पावकात् ।&#x9;016a&lt;br&gt;&#xA;न मोघं तु कृतं तत्स्याद्यदहं तव धीमते । &#x9;016c&lt;br&gt;&#xA;पित्रे दत्ता विमोक्षार्थं कथं वा पुत्र मन्यसे ॥ &#x9;016e&lt;br&gt;&#xA;सौतिरुवाच । &#x9;017&lt;br&gt;&#xA;एवमुक्तस्तथेत्युक्त्वा सास्तीको मातरं तदा ।&#x9;017a&lt;br&gt;&#xA;अब्रवीद्दुःखसन्तप्तं वासुकिं जीवयन्निव ॥&#x9;017c&lt;br&gt;&#xA;अहं त्वां मोक्षयिष्यामि वासुके पन्नगोत्तम ।&#x9;018a&lt;br&gt;&#xA;तस्माच्छापान्महासत्त्व सत्यमेतद्ब्रवीमि ते ॥&#x9;018c&lt;br&gt;&#xA;भव स्वस्थमना नाग न हि ते विद्यते भयम् ।&#x9;019a&lt;br&gt;&#xA;प्रयतिष्ये तथा राजन्यथा श्रेयो भविष्यति ॥&#x9;019c&lt;br&gt;&#xA;न मे वागनृतं प्राह स्वैरेष्वपि कुतोऽन्यथा ।&#x9;020a&lt;br&gt;&#xA;तं वै नृपवरं गत्वा दीक्षितं जनमेजयम् ॥&#x9;020c&lt;br&gt;&#xA;वाग्भिर्मङ्गलयुक्ताभिस्तोषयिष्येऽद्य मातुल ।&#x9;021a&lt;br&gt;&#xA;यथा स यज्ञो नृपतेर्निवत्रिष्यति सत्तम ॥&#x9;021c&lt;br&gt;&#xA;स सम्भावय नागेन्द्र मयि सर्वं महामते ।&#x9;022a&lt;br&gt;&#xA;न ते मयि मनो जातु मिथ्या भवितुमर्हति ॥&#x9;022c&lt;br&gt;&#xA;वासुकिरुवाच । &#x9;023&lt;br&gt;&#xA;आस्तीक परिघूर्णामि हृदयं मे विदीर्यते ।&#x9;023a&lt;br&gt;&#xA;दिशो न प्रतिजानामि ब्रह्मदण्डनिपीडितः ॥&#x9;023c&lt;br&gt;&#xA;आस्तीक उवाच । &#x9;024&lt;br&gt;&#xA;न सन्तापस्त्वया कार्यः कथञ्चित्पन्नगोत्तम ।&#x9;024a&lt;br&gt;&#xA;प्रदीप्ताग्नेः समुत्पन्नं नाशयिष्यामि ते भयम् ॥&#x9;024c&lt;br&gt;&#xA;ब्रह्मदण्डं महाघोरं कालाग्निसमतेजसम् ।&#x9;025a&lt;br&gt;&#xA;नाशयिष्यामि माऽत्र त्वं भयङ्कार्षीः कथञ्चन ॥&#x9;025c&lt;br&gt;&#xA;सौतिरुवाच । &#x9;026&lt;br&gt;&#xA;ततः स वासुकेर्घोरमपनीय मनोज्वरम् ।&#x9;026a&lt;br&gt;&#xA;आधाय चात्मनोऽङ्गेषु जगाम त्वरितो भृशम् ॥&#x9;026c&lt;br&gt;&#xA;जनमेजयस्य तं यज्ञं सर्वैः समुदितं गुणैः ।&#x9;027a&lt;br&gt;&#xA;मोक्षाय भुजगेन्द्राणामास्तीको द्विजसत्तमः ॥&#x9;027c&lt;br&gt;&#xA;स गत्वाऽपश्यदास्तीको यज्ञायतनमुत्तमम् ।&#x9;028a&lt;br&gt;&#xA;वृतं सदस्यैर्बहुभिः सूर्यवह्निसमप्रभैः ॥&#x9;028c&lt;br&gt;&#xA;स तत्र वारितो द्वास्थैः प्रविशन्द्विजसत्तमः ।&#x9;029a&lt;br&gt;&#xA;अभितुष्टाव तं यज्ञं प्रवेशार्थी परन्तपः ॥&#x9;029c&lt;br&gt;&#xA;स प्राप्य यज्ञायतनं वरिष्ठन्द्विजोत्तमः पुण्यकृतां वरिष्ठः । &#x9;030a&lt;br&gt;&#xA;तुष्टाव राजानमनन्तकीर्ति-मृत्विक्सदस्यांश्च तथैव चाग्निम् ॥ ॥ &#x9;030c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि चतुःपञ्चाशत्तमोऽध्यायः ॥ 54 ॥&#xA;1-54-4 आचष्ट व्यक्तं कथितवती । अविक्लबा अनाकुला ॥ 1-54-12 अभिशापः शापः ॥ 1-54-17 आस्तीक इति पादपूरणार्थः सुलोपः ॥ 1-54-22 मयि अयमस्मान्मोचयिष्यत्येवरूपो मनःसङ्कल्पो जातु कदापि मिथ्याऽन्यथा न ॥ 1-54-23 ब्रह्म वेदः मातृदेवो भवेति मातुराज्ञकरत्वविधानपरस्तदन्यथाकरणप्रयुक्तो दण्डो मातृशापरूपो ब्रह्मदण्डः ॥ 1-54-26 वासुकेश्चिन्ताज्वरं स्वयं गृहीत्वेत्यर्थः ॥ चतुःपञ्चाशत्तमोऽध्यायः ॥ 54 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/055/</guid>
      <description>&lt;p&gt;अध्यायः 055&#xA;आस्तीककृता जनमेजययज्ञप्रशंसा ॥ 1 ॥&lt;/p&gt;&#xA;&lt;p&gt;आस्तीक उवाच । &#x9;001&lt;br&gt;&#xA;सोमस्य यज्ञो वरुणस्य यज्ञःप्रजापतेर्यज्ञ आसीत्प्रयागे । &#x9;001a&lt;br&gt;&#xA;तथा यज्ञोऽयं तव भारताग्र्यपारिक्षित स्वस्ति नोऽस्तु प्रियेभ्यः ॥ &#x9;001c&lt;br&gt;&#xA;शक्रस्य यज्ञः शतसङ्ख्य उक्त-स्तथापरं तुल्यसङ्ख्यं शतं वै । &#x9;002a&lt;br&gt;&#xA;तथा यज्ञोऽयं तव भारताग्र्यपारिक्षित स्वस्ति नोऽस्तु प्रियेभ्यः ॥ &#x9;002c&lt;br&gt;&#xA;यमस्य यज्ञो हरिमेधसश्चयथा यज्ञो रन्तिदेवस्य राज्ञः । &#x9;003a&lt;br&gt;&#xA;तथा यज्ञोऽयं तव भारताग्र्यपारिक्षित स्वस्ति नोऽस्तु प्रियेभ्यः ॥ &#x9;003c&lt;br&gt;&#xA;गयस्य यज्ञः शशबिन्दोश्च राज्ञोयज्ञस्तथा वैश्रवणस्य राज्ञः । &#x9;004a&lt;br&gt;&#xA;तथा यज्ञोऽयं तव भारताग्र्यपारिक्षित स्वस्ति नोऽस्तु प्रियेभ्यः ॥ &#x9;004c&lt;br&gt;&#xA;नृगस्य यज्ञस्त्वजमीढस्य चासी-द्यथा यज्ञो दाशरथेश्च राज्ञः । &#x9;005a&lt;br&gt;&#xA;तथा यज्ञोऽयं तव भारताग्र्यपारिक्षित स्वस्ति नोऽस्तु प्रियेभ्यः ॥ &#x9;005c&lt;br&gt;&#xA;यज्ञः श्रुतो दिवि देवस्य सूनो-र्युधिष्ठिरस्याजमीढस्य राज्ञः । &#x9;006a&lt;br&gt;&#xA;तथा यज्ञोऽयं तव भारताग्र्यपारिक्षित स्वस्ति नोऽस्तु प्रियेभ्यः ॥ &#x9;006c&lt;br&gt;&#xA;कृष्णस्य यज्ञः सत्यवत्याः सुतस्यस्वयं च कर्म प्रचकार यत्र । &#x9;007a&lt;br&gt;&#xA;तथा यज्ञोऽयं तव भारताग्र्यपारिक्षित स्वस्ति नोऽस्तु प्रियेभ्यः ॥ &#x9;007c&lt;br&gt;&#xA;इमे च ते सूर्यसमानवर्चसःसमासते वृत्रहणः क्रतुं यथा । &#x9;008a&lt;br&gt;&#xA;नैषां ज्ञातुं विद्यते ज्ञानमद्यदत्तं येभ्यो न प्रणश्येत्कदाचित् ॥ &#x9;008c&lt;br&gt;&#xA;ऋत्विक्समो नास्ति लोकेषु चैवद्वैपायनेनेति विनिश्चितं मे । &#x9;009a&lt;br&gt;&#xA;एतस्य शिष्या हि क्षितिं सञ्चरन्तिसर्वर्त्विजः कर्मसु स्वेषु दक्षाः ॥ &#x9;009c&lt;br&gt;&#xA;विभावसुश्चित्रभानुर्महात्माहिरण्यरेता हुतभुक्कृष्णवर्त्मा । &#x9;010a&lt;br&gt;&#xA;प्रदक्षिणावर्तशिखः प्रदीप्तोहव्यं तवेदं हुतभुग्वष्टि देवः ॥ &#x9;010c&lt;br&gt;&#xA;नैह त्वदन्यो विद्यते जीवलोकेसमो नृपः पालयिता प्रजानाम् । &#x9;011a&lt;br&gt;&#xA;धृत्या च ते प्रतीमनाः सदाहन्त्वं वा वरुणो धर्मराजो यमो वा ॥ &#x9;011c&lt;br&gt;&#xA;शक्रः साक्षाद्वज्रपाणिर्यथेहत्राता लोकेऽस्मिंस्त्वं तथेह प्रजानाम् । &#x9;012a&lt;br&gt;&#xA;मतस्त्वं नः पुरुषेन्द्रेह लोकेन च त्वदन्यो भूपतिरस्ति जज्ञे ॥ &#x9;012c&lt;br&gt;&#xA;खट्वाङ्गनाभगदिलीपकल्पययातिमान्धातृसमप्रभाव । &#x9;013a&lt;br&gt;&#xA;आदित्यतेजःप्रतिमानतेजाभीष्मो यथा राजसि सुव्रतस्त्वम् ॥ &#x9;013c&lt;br&gt;&#xA;वाल्मीकिवत्ते निभृतं स्ववीर्यंवसिष्ठवत्ते नियतश्च कोपः । &#x9;014a&lt;br&gt;&#xA;प्रभुत्वमिन्द्रत्वसमं मतं मेद्युतिश्च नारायणवद्विभाति ॥ &#x9;014c&lt;br&gt;&#xA;यमो यथा धर्मविनिश्चयज्ञःकृष्णो यथा सर्वगुणोपपन्नः । &#x9;015a&lt;br&gt;&#xA;श्रियां निवासोऽसि यथा वसूनान्निधानभूतोऽसि तथा क्रतूनाम् ॥ &#x9;015c&lt;br&gt;&#xA;दम्भोद्भवेनासि समो बलेनरामो यथा शस्त्रविदस्त्रविच्च । &#x9;016a&lt;br&gt;&#xA;और्वत्रिताभ्यामसि तुल्यतेजादुष्प्रेक्षणीयोऽसि भगीरथेन ॥ &#x9;016c&lt;br&gt;&#xA;सौतिरुवाच । &#x9;017&lt;br&gt;&#xA;एवं स्तुताः सर्व एव प्रसन्नाराजा सदस्या ऋत्विजो हव्यवाहः । &#x9;017a&lt;br&gt;&#xA;तेषां दृष्ट्वा भावितानीङ्गितानिप्रोवाच राजा जनमेजयोऽथ ॥ ॥ &#x9;017c&lt;br&gt;&#xA;इति श्रीमन्महाभारते आदिपर्वणि आस्तीकपर्वणि पञ्चपञ्चाशत्तमोऽध्यायः ॥ 55 ॥&#xA;1-55-6 देवस्य धर्मराजस्य ॥ 1-55-8 ज्ञानशब्दः कर्मव्युत्पन्नो ज्ञेयवचनः अद्य सम्प्रति ज्ञातुं ज्ञेयं न विद्यते सर्वस्य ज्ञातत्वादित्यर्थः ॥ 1-55-10 अग्निं स्तौति विभावसुरिति । वष्टि कामयते ॥ 1-55-12 न च त्वदन्यस्त्राता भूपतिरस्ति इदानीं न च जज्ञे प्रागपि ॥ 1-55-14 निभृतं गुप्तं । नियतो निगृहीतः ॥ 1-55-15 वसवोऽष्टौ तत्सम्बन्धिनीनां श्रियाम् ॥ 1-55-16 रामो भार्गवः और्वत्रितावृषी ॥ 1-55-17 भावितानि मनसि सङ्कल्पितानि । भारतस्त्विङ्गितानीति पाठे भारतो राजा भरतवंशजत्वात् ॥ पञ्चपञ्चाशत्तमोऽध्यायः ॥ 55 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/056/</guid>
      <description>&lt;p&gt;अध्यायः 056&lt;/p&gt;&#xA;&lt;p&gt;प्रशंसया तुष्टस्य जनमेजयस्य ऋत्विग्भिः संवादः ॥ 1 ॥ ऋत्विगाह्वानेन सतक्षकस्येन्द्रस्यागमनम् ॥ 2 ॥ भयेनेन्द्रे पलायितेऽग्निसमीपे तक्षकागमनम् ॥ 3 ॥ आस्तीकस्य यज्ञसमाप्तिवरयाचनम् ॥ 4 ॥&#xA;जनमेजय उवाच ।&#x9;001&lt;br&gt;&#xA;बालोऽप्ययं स्थविर इवावभाषतेनायं बालः स्थविरोऽयं मतो मे ।&#x9;001a&lt;br&gt;&#xA;इच्छाम्यहं वरमस्मै प्रदातुन्तन्मे विप्राः संविदध्वं यथावत् ॥&#x9;001c&lt;br&gt;&#xA;सदस्या ऊचुः ।&#x9;002&lt;br&gt;&#xA;बालोऽपि विप्रो मान्य एवेह राज्ञा&#39;यश्चाविद्वान्यश्च विद्वान्यथावत् ।&#x9;002a&lt;br&gt;&#xA;प्रसादयैनं त्वरितो नरेन्द्रद्विजातिवर्यं सकलार्थसिद्धये ।&#39;&#x9;002c&lt;br&gt;&#xA;सर्वान्कामांस्त्वत्त एवार्हतेऽद्ययथा च नस्तक्षक एति शीघ्रम् ॥&#x9;002e&lt;br&gt;&#xA;सौतिरुवाच ।&#x9;003&lt;br&gt;&#xA;व्याहर्तुकामे वरदे नृपे द्विजंवरं वृणीष्वेति ततोऽब्युवाच ।&#x9;003a&lt;br&gt;&#xA;होता वाक्यं नातिहृष्टान्तरात्माकर्मण्यस्मिंस्तक्षको नैति तावत् ॥&#x9;003c&lt;br&gt;&#xA;जनमेजय उवाच ।&#x9;004&lt;br&gt;&#xA;यथा चेदं कर्म समाप्यते मेयथा च वै तक्षक एति शीघ्रम् ।&#x9;004a&lt;br&gt;&#xA;तथा भवन्तः प्रयतन्तु सर्वेपरं शक्त्या स हि मे विद्विषाणः ॥&#x9;004c&lt;br&gt;&#xA;ऋत्विज ऊचुः ।&#x9;005&lt;br&gt;&#xA;यथा शस्त्राणि नः प्राहुर्यथा शंसति पावकः ।&#x9;005a&lt;br&gt;&#xA;इन्द्रस्य भवने राजंस्तक्षको भयपीडितः ॥&#x9;005c&lt;br&gt;&#xA;यथा सूतो लोहिताक्षो महात्मापौराणिको वेदितवान्पुरस्तात् ।&#x9;006a&lt;br&gt;&#xA;स राजानं प्राह पृष्टस्तदानींयथाहुर्विप्रास्तद्वदेतन्नृदेव ॥&#x9;006c&lt;br&gt;&#xA;पुराणमागम्य ततो ब्रवीम्यहन्दत्तं तस्मै वरमिन्द्रेण राजन् ।&#x9;007a&lt;br&gt;&#xA;वसेह त्वं मत्सकाशे सुगुप्तोन पावकस्त्वां प्रदहिष्यतीति ॥&#x9;007c&lt;br&gt;&#xA;एतच्छ्रुत्वा दीक्षितस्तप्यमानआस्ते होतारं चोदयन्कर्म काले ।&#x9;008a&lt;br&gt;&#xA;इन्द्रेण सार्धं तक्षकं पातयध्वंविभावसौ न विमुच्येत नागः ।&#x9;008c&lt;br&gt;&#xA;होता च यत्तोऽस्याजुहावाथ मन्त्रै-रथो महेन्द्रः स्वयमाजगाम ॥&#x9;008e&lt;br&gt;&#xA;आयातु चेन्द्रोऽपि सतक्षकः पते-द्विभावसौ नागराजेन तूर्णम् ।&#x9;009a&lt;br&gt;&#xA;जम्भस्य हन्तेति जुहाव होतातदा जगामाहिदत्ताभयः प्रभुः ॥&#39;&#x9;009c&lt;br&gt;&#xA;विमानमारुह्य महानुभावःसर्वैर्देवैः परिसंस्तूयमानः ।&#x9;010a&lt;br&gt;&#xA;बलाहकैश्चाप्यनुगम्यमानोविद्याधरैरप्सरसां गणैश्च&#39;नागस्य नाशो मम चैव नाशोभविष्यतीत्येव विचिन्तयानः ॥&#39;&#x9;010c&lt;br&gt;&#xA;तस्योत्तरीये निहितः स नागोभयोद्विग्नः शर्म नैवाभ्यगच्छत् ।&#x9;011a&lt;br&gt;&#xA;ततो राजा मन्त्रविदोऽब्रवीत्पुनःक्रुद्धो वाक्यं तक्षकस्यान्तमिच्छन् ॥&#x9;011c&lt;br&gt;&#xA;जनमेजय उवाच ।&#x9;012&lt;br&gt;&#xA;इन्द्रस्य भवने विप्रा यदि नागः स तक्षकः ।&#x9;012a&lt;br&gt;&#xA;तमिन्द्रेणैव सहितं पातयध्यं विभावसौ ॥&#x9;012c&lt;br&gt;&#xA;सौतिरुवाच ।&#x9;013&lt;br&gt;&#xA;जनमेजयेन राज्ञा तु नोदितस्तक्षकं प्रति ।&#x9;013a&lt;br&gt;&#xA;होता जुहाव तत्रस्थं तक्षकं पन्नगं तथा ॥&#x9;013c&lt;br&gt;&#xA;हूयमाने तथा चैव तक्षकः सपुरन्दरः ।&#x9;014a&lt;br&gt;&#xA;आकाशे ददृशे तत्र क्षणेन व्यथितस्तदा ॥&#x9;014c&lt;br&gt;&#xA;पुरन्दरस्तु तं यज्ञं दृष्ट्वोरुभयमाविशत् ।&#x9;015a&lt;br&gt;&#xA;हित्वा तु तक्षकं त्रस्तः स्वमेव भवनं ययौ ॥&#x9;015c&lt;br&gt;&#xA;इन्द्रे गते तु राजेन्द्र तक्षको भयमोहितः ।&#x9;016a&lt;br&gt;&#xA;मन्त्रशक्त्या पावकार्चिस्समीपमवशो गतः ।&#x9;016c&lt;br&gt;&#xA;तं दृष्ट्वा ऋत्विजस्तत्र वचनं चेदमब्रुवन्&#39; ॥&#x9;016e&lt;br&gt;&#xA;ऋत्विज ऊचुः ।&#x9;017&lt;br&gt;&#xA;अयमायाति तूर्णं स तक्षकस्ते वशं नृप ।&#x9;017a&lt;br&gt;&#xA;श्रूयतेऽस्य महान्नादो नदतो भैरवं रवम् ॥&#x9;017c&lt;br&gt;&#xA;नूनं मुक्तो वज्रभृता स नागोभ्रष्टो नाकान्मन्त्रवित्रस्तकायः ।&#x9;018a&lt;br&gt;&#xA;घूर्णन्नाकाशे नष्टसञ्ज्ञोऽभ्युपैतितीव्रान्निश्वासान्निश्वसन्पन्नगेन्द्रः ॥&#x9;018c&lt;br&gt;&#xA;वर्तते तव राजेन्द्र कर्मैतद्विधिवत्प्रभो ।&#x9;019a&lt;br&gt;&#xA;अस्मै तु द्विजमुख्याय वरं त्वं दातुमर्हसि ॥&#x9;019c&lt;br&gt;&#xA;जनमेजय उवाच ।&#x9;020&lt;br&gt;&#xA;बालाभिरूपस्य तवाप्रमेयवरं प्रयच्छामि यथानुरूपम् ।&#x9;020a&lt;br&gt;&#xA;वृणीष्व यत्तेऽभिमतं हृदि स्थितन्तत्ते प्रदास्याम्यपि चेददेयम् ॥&#x9;020c&lt;br&gt;&#xA;सौतिरुवाच ।&#x9;021&lt;br&gt;&#xA;पतिष्यमाणे नागेन्द्रे तक्षके जातवेदसि ।&#x9;021a&lt;br&gt;&#xA;इदमन्तरमित्येवं तदास्तीकोऽभ्यचोदयत् ॥&#x9;021c&lt;br&gt;&#xA;आस्तीक उवाच ।&#x9;022&lt;br&gt;&#xA;वरं ददासि चेन्मह्यं वृणोमि जनमेजय ।&#x9;022a&lt;br&gt;&#xA;सत्रं ते विरमत्वेतन्न पतेयुरिहोरगाः ॥&#x9;022c&lt;br&gt;&#xA;एवमुक्तस्तदा तेन ब्रह्मन्पारिक्षितस्तु सः ।&#x9;023a&lt;br&gt;&#xA;नातिहृष्टमनाश्चेदमास्तीकं वाक्यमब्रवीत् ॥&#x9;023c&lt;br&gt;&#xA;सुवर्णं रजतं गाश्च यच्चान्यन्मन्यसे विभो ।&#x9;024a&lt;br&gt;&#xA;तत्ते दद्यां वरं विप्र न निवर्तेत्क्रतुर्मम ॥&#x9;024c&lt;br&gt;&#xA;आस्तीक उवाच ।&#x9;025&lt;br&gt;&#xA;सुवर्णं रजतं गाश्च न त्वां राजन्वृणोम्यहम् ।&#x9;025a&lt;br&gt;&#xA;सत्रं ते विरमत्वेतत्स्वस्ति मातृकुलस्य नः ॥&#x9;025c&lt;br&gt;&#xA;सौतिरुवाच ।&#x9;026&lt;br&gt;&#xA;आस्तीकेनैवमुक्तस्तु राजा पारिक्षितस्तदा ।&#x9;026a&lt;br&gt;&#xA;पुनःपुनरुवाचेदमास्तीकं वदतां वरः ॥&#x9;026c&lt;br&gt;&#xA;अन्यं वरय भद्रं ते वरं द्विज्वरोत्तम ।&#x9;027a&lt;br&gt;&#xA;अयाचत न चाप्यन्यं वरं स भृगुनन्दन ॥&#x9;027c&lt;br&gt;&#xA;ततो वेदविदस्तात सदस्याः सर्व एव तम् ।&#x9;028a&lt;br&gt;&#xA;राजानमूचुः सहिता लभतां ब्राह्मणो वरम् ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/057/</guid>
      <description>&lt;p&gt;अध्यायः 057&lt;/p&gt;&#xA;&lt;p&gt;सर्पसत्रे हतानां नागानां नामकथनम् ॥ 1 ।&#xA;शौनक उवाच ।&#x9;001&lt;br&gt;&#xA;ये सर्पाः सर्पसत्रेऽस्मिन्पतिता हव्यवाहने ।&#x9;001a&lt;br&gt;&#xA;तेषां नामानि सर्वेषां श्रोतुमिच्छामि सूतज ॥&#x9;001c&lt;br&gt;&#xA;सौतिरुवाच ।&#x9;002&lt;br&gt;&#xA;सहस्राणि बहून्यस्मिन्प्रयुतान्यर्बुदानि च ।&#x9;002a&lt;br&gt;&#xA;न शक्यं परिसङ्ख्यातुं बहुत्वाद्द्विजसत्तम ॥&#x9;002c&lt;br&gt;&#xA;यथास्मृति तु नामानि पन्नगानां निबोध मे ।&#x9;003a&lt;br&gt;&#xA;उच्यमानानि मुख्यानां हुतानां जातवेदसि ॥&#x9;003c&lt;br&gt;&#xA;वासुकेः कुलजातांस्तु प्राधान्येन निबोध मे ।&#x9;004a&lt;br&gt;&#xA;नीलरक्तान्सितान्घोरान्महाकायान्विषोल्बणान् ॥&#x9;004c&lt;br&gt;&#xA;अवशान्मातृवाग्दण्डपीडितान्कृपणान्हूतान् ।&#x9;005a&lt;br&gt;&#xA;कोटिशो मानसः पूर्णः शलः पालो हलीमकः ॥&#x9;005c&lt;br&gt;&#xA;पिच्छलः कौणपश्चक्रः कालवेगः प्रकालनः ।&#x9;006a&lt;br&gt;&#xA;हिरण्यबाहुः शरणः कक्षकः कालदन्तकः ॥&#x9;006c&lt;br&gt;&#xA;एते वासुकिजा नागाः प्रविष्टा हव्यवाहने ।&#x9;007a&lt;br&gt;&#xA;अन्ये च बहवो विप्र तथा वै कुलसम्भवाः ।&#x9;007c&lt;br&gt;&#xA;प्रदीप्ताग्नौ हुताः सर्वे घोररूपा महाबलाः ॥&#x9;007e&lt;br&gt;&#xA;तक्षकस्य कुले जातान्प्रवक्ष्यामि निबोध तान् ।&#x9;008a&lt;br&gt;&#xA;पुच्छाण्डको मण्डलकः पिण्डसेक्ता रभेणकः ॥&#x9;008c&lt;br&gt;&#xA;उच्छिखः शरभो भङ्गो बिल्वतेजा विरोहणः ।&#x9;009a&lt;br&gt;&#xA;शिली शलकरो मूकः सुकुमारः प्रवेपनः ॥&#x9;009c&lt;br&gt;&#xA;मुद्गरः शिशुरोमा च सुरोमा च महाहनुः ।&#x9;010a&lt;br&gt;&#xA;एते तक्षकजा नागाः प्रविष्टा हव्यवाहनम् ॥&#x9;010c&lt;br&gt;&#xA;पारावतः पारियात्रः पाण्डरो हरिणः कृशः ।&#x9;011a&lt;br&gt;&#xA;विहङ्गः शरभो मोदः प्रमोदः संहतापनः ॥&#x9;011c&lt;br&gt;&#xA;ऐरावतकुलादेते प्रविष्टा हव्यवाहनम् ।&#x9;012a&lt;br&gt;&#xA;कौरव्यकुलजान्नागाञ्शृणु मे त्वं द्विजोत्तम ॥&#x9;012c&lt;br&gt;&#xA;एरकः कुण्डलो वेणी वेणीस्कन्धः कुमारकः ।&#x9;013a&lt;br&gt;&#xA;बाहुकः शृङ्गबेरश्च धूर्तकः प्रातरातकौ ॥&#x9;013c&lt;br&gt;&#xA;कौरव्यकुलजास्त्वेते प्रविष्टा हव्यवाहनम् ।&#x9;014a&lt;br&gt;&#xA;धृतराष्ट्रकुले जाताञ्शृणु नागान्यथातथम् ॥&#x9;014c&lt;br&gt;&#xA;कीर्त्यमानान्मया ब्रह्मन्वातवेगान्विषोल्बणान् ।&#x9;015a&lt;br&gt;&#xA;शङ्कुकर्णः पिठरकः कुठारमुखसेचकौ ॥&#x9;015c&lt;br&gt;&#xA;पूर्णाङ्गदः पूर्णमुखः प्रहासः शकुनिर्दरिः ।&#x9;016a&lt;br&gt;&#xA;अमाहठः कामठकः सुषेणो मानसोऽव्ययः ॥&#x9;016c&lt;br&gt;&#xA;अष्टावक्रः कोमलकः श्वसनो मौनवेपगः ।&#x9;017a&lt;br&gt;&#xA;भैरवो मुण्डवेदाङ्गः पिशङ्गश्चोदपारकः ।&#x9;017c&lt;br&gt;&#xA;ऋषभो वेगवान्नागः पिण्डारकमहाहनू ॥&#x9;017e&lt;br&gt;&#xA;रक्ताङ्गः सर्वसारङ्गः समृद्धपटवासकौ ।&#x9;018a&lt;br&gt;&#xA;वराहको वीरणकः सुचित्रश्चित्रवेगिकः ॥&#x9;018c&lt;br&gt;&#xA;पराशरस्तरुणको मणिः स्कन्धस्तथाऽऽरुणिः ।&#x9;019a&lt;br&gt;&#xA;इति नागा मया ब्रह्मन्कीर्तिताः कीर्तिवर्धनाः ॥&#x9;019c&lt;br&gt;&#xA;प्राधान्येन बहुत्वात्तु न सर्वे परिकीर्तिताः ।&#x9;020a&lt;br&gt;&#xA;एतेषां प्रसवो यश्च प्रसवस्य च सन्ततिः ॥&#x9;020c&lt;br&gt;&#xA;न शक्यं परिसङ्ख्यातुं ये दीप्तं पावकं गताः ।&#39;&#x9;021a&lt;br&gt;&#xA;द्विशीर्षाः पञ्चशीर्षाश्च सप्तशीर्षास्तथाऽपरे ।&#x9;021c&lt;br&gt;&#xA;दशशीर्षाः शतशीर्षास्तथान्ये बहुशीर्षकाः&#39; ॥&#x9;021e&lt;br&gt;&#xA;कालानलविषा घोरा हुताः शतसहस्रशः ।&#x9;022a&lt;br&gt;&#xA;महाकाया महावेगाः शैलशृङ्गसमुच्छ्रयाः ॥&#x9;022c&lt;br&gt;&#xA;योजनायामविस्तारा द्वियोजनसमायताः ।&#x9;023a&lt;br&gt;&#xA;कामरूपाः कामबला दीप्तानलविषोल्बणाः ॥&#x9;023c&lt;br&gt;&#xA;दग्धास्तत्र महासत्रे ब्रह्मदण्डनिपाडिताः ॥ ॥&#x9;024ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/058/</guid>
      <description>&lt;p&gt;अध्यायः 058&lt;/p&gt;&#xA;&lt;p&gt;आस्तीकवरप्रदानेन यज्ञसमाप्तिः ॥ 1 ॥ प्रत्यागतस्यास्तीकस्य सर्पेभ्यो वरलाभः ॥ 2 ॥&#xA;सौतिरुवाच ।&#x9;001&lt;br&gt;&#xA;इदमत्यद्भुतं चान्यदास्तीकस्यानुशुश्रुम ।&#x9;001a&lt;br&gt;&#xA;तथा वरैश्छन्द्यमाने राज्ञा पारिक्षितेन हि ॥&#x9;001c&lt;br&gt;&#xA;इन्द्रहस्ताच्च्युतो नागः ख एव यदतिष्ठत ।&#x9;002a&lt;br&gt;&#xA;ततश्चिन्तापरो राजा बभूव जनमेजयः ॥&#x9;002c&lt;br&gt;&#xA;हूयमाने भृशं दीप्ते विधिवद्वसुरेतसि ।&#x9;003a&lt;br&gt;&#xA;न स्म स प्रापतद्वह्नौ तक्षको भयपीडितः ॥&#x9;003c&lt;br&gt;&#xA;शौनक उवाच ।&#x9;004&lt;br&gt;&#xA;किं सूत तेषां विप्राणां मन्त्रग्रामो मनीषिणाम् ।&#x9;004a&lt;br&gt;&#xA;न प्रत्यभात्तदाऽग्नौ यत्स पपात न तक्षकः ॥&#x9;004c&lt;br&gt;&#xA;सौतिरुवाच ।&#x9;005&lt;br&gt;&#xA;तमिन्द्रहस्ताद्वित्रस्तं विसञ्ज्ञं पन्नगोत्तमम् ।&#x9;005a&lt;br&gt;&#xA;आस्तीकस्तिष्ठ तिष्ठेति वाचस्तिस्रोऽभ्युदैरयत् ॥&#x9;005c&lt;br&gt;&#xA;वितस्थे सोऽन्तरिक्षे च हृदयेन विदूयता ।&#x9;006a&lt;br&gt;&#xA;यथा तिष्ठति वै कश्चित्खं च गां चान्तरा नरः ॥&#x9;006c&lt;br&gt;&#xA;ततो राजाब्रवीद्वाक्यं सदस्यैश्चोदितो भृशम् ।&#x9;007a&lt;br&gt;&#xA;काममेतद्भवत्वेवं यथास्तीकस्य भाषितम् ॥&#x9;007c&lt;br&gt;&#xA;समाप्यतामिदं कर्म पन्नगाः सन्त्वनामयाः ।&#x9;008a&lt;br&gt;&#xA;प्रीयतामयमास्तीकः सत्यं सूतवचोऽस्तु तत् ॥&#x9;008c&lt;br&gt;&#xA;ततो हलहलाशब्दः प्रीतिजः समजायत ।&#x9;009a&lt;br&gt;&#xA;आस्तीकस्य वरे दत्ते तथैवोपरराम च ॥&#x9;009c&lt;br&gt;&#xA;स यज्ञः पाण्डवेयस्य राज्ञः पारिक्षितस्य ह ।&#x9;010a&lt;br&gt;&#xA;प्रीतिमांश्चाभवद्राजा भारतो जनमेजयः ॥&#x9;010c&lt;br&gt;&#xA;ऋत्विग्भ्यः ससदस्येभ्यो ये तत्रासन्समागताः ।&#x9;011a&lt;br&gt;&#xA;तेभ्यश्च प्रददौ वित्तं शतशोऽथ सहस्रशः ॥&#x9;011c&lt;br&gt;&#xA;लोहिताक्षाय सूताय तथा स्थपतये विभुः ।&#x9;012a&lt;br&gt;&#xA;येनोक्तं तस्य तत्राग्रे सर्पसत्रनिवर्तने ॥&#x9;012c&lt;br&gt;&#xA;निमित्तं ब्राह्मण इति तस्मै वित्तं ददौ बहु ।&#x9;013a&lt;br&gt;&#xA;दत्त्वा द्रव्यं यथान्यायं भोजनाच्छादनान्वितम् ॥&#x9;013c&lt;br&gt;&#xA;प्रीतस्तस्मै नरपतिरप्रमेयपराक्रमः ।&#x9;014a&lt;br&gt;&#xA;ततश्चकारावभृथं विधिदृष्टेन कर्मणा ॥&#x9;014c&lt;br&gt;&#xA;आस्तीकं प्रेषयामास गृहानेव सुसंस्कृतम् ।&#x9;015a&lt;br&gt;&#xA;राजा प्रीतमनाः प्रीतं कृतकृत्यं मनीषिणम् ॥&#x9;015c&lt;br&gt;&#xA;पुनरागमनं कार्यमिति चैनं वचोऽब्रवीत् ।&#x9;016a&lt;br&gt;&#xA;भविष्यसि सदस्यो मे वाजिमेधे महाक्रतौ ॥&#x9;016c&lt;br&gt;&#xA;तथेत्युक्त्वा प्रदुद्राव तदास्तीको मुदा युतः ।&#x9;017a&lt;br&gt;&#xA;कृत्वा स्वकार्यमतुलं तोषयित्वा च पार्थिवम् ॥&#x9;017c&lt;br&gt;&#xA;स गत्वा परमप्रीतो मातुलं मातरं च ताम् ।&#x9;018a&lt;br&gt;&#xA;अभिगम्योपसङ्गृह्य तथा वृत्तं न्यवेदयत् ॥&#x9;018c&lt;br&gt;&#xA;सौतिरुवाच ।&#x9;019&lt;br&gt;&#xA;एतच्छ्रुत्वा प्रीयमाणाः समेताये तत्रासन्पन्नगा वीतमोहाः ।&#x9;019a&lt;br&gt;&#xA;आस्तीके वै प्रीतिमन्तो बभूवु-रूचुश्चैनं वरमिष्टं वृमीष्व ॥&#x9;019c&lt;br&gt;&#xA;भूयोभूयः सर्वशस्तेऽब्रुवंस्तङ्किं ते प्रियं करवामाद्य विद्वन् ।&#x9;020a&lt;br&gt;&#xA;प्रीता वयं मोक्षिताश्चैव सर्वेकामं किं ते करवामाद्य वत्स ॥&#x9;020c&lt;br&gt;&#xA;आस्तीक उवाच ।&#x9;021a&lt;br&gt;&#xA;सायं प्रातर्ये प्रसन्नात्मरूपालोके विप्रा मानवा ये परेऽपि ।&#x9;022a&lt;br&gt;&#xA;धर्माख्यानं ये पठेयुर्ममेदन्तेषां युष्मन्नैव किञ्चिद्भयं स्यात् ॥&#x9;022c&lt;br&gt;&#xA;तैश्चाप्युक्तो भागिनेयः प्रसन्नै-रेतत्सत्यं काममेवं वरं ते ।&#x9;023a&lt;br&gt;&#xA;प्रीत्या युक्ताः कामितं सर्वशस्तेकर्तारः स्म प्रवणा भागिनेय ॥&#x9;023c&lt;br&gt;&#xA;असितं चार्तिमन्तं च सुनीथं चापि यः स्मरेत् ।&#x9;024a&lt;br&gt;&#xA;दिवा वा यदि वा रात्रौ नास्य सर्पभयं भवेत् ॥&#x9;024c&lt;br&gt;&#xA;यो जरत्कारुणा जातो जरत्कारौ महावशाः ।&#x9;025a&lt;br&gt;&#xA;आस्तीकः सर्पसत्रे वः पन्नगान्योऽभ्यरक्षत ।&#x9;025c&lt;br&gt;&#xA;तं स्मरन्तं महाभागा न मां हिंसितुमर्हथ ॥&#x9;025e&lt;br&gt;&#xA;सर्पापसर्प भद्रं ते गच्छ सर्प महाविष ।&#x9;026a&lt;br&gt;&#xA;जनेमेजयस्य यज्ञान्ते आस्तीकवचनं स्मर ॥&#x9;026c&lt;br&gt;&#xA;आस्तीकस्य वचः श्रुत्वा यः सर्पो न निवर्तते ।&#x9;027a&lt;br&gt;&#xA;शतधा भिद्यते मूर्धा शिंशवृक्षफलं यथा ॥&#x9;027c&lt;br&gt;&#xA;सौतिरुवाच ।&#x9;028&lt;br&gt;&#xA;स एवमुक्तस्तु तदा द्विजेन्द्रःसमागतैस्तैर्भुजगेन्द्रमुख्यैः ।&#x9;028a&lt;br&gt;&#xA;सम्प्राप्य प्रीतिं विपुलां महात्माततो मनो गमनायाथ दध्रे ॥&#x9;028c&lt;br&gt;&#xA;इत्येवं नागराजोऽथ नागानां मध्यगस्तदा ।&#x9;029a&lt;br&gt;&#xA;उक्त्वा सहैव तैः सर्पैः स्वमेव भवनं ययौ ॥&#39;&#x9;029c&lt;br&gt;&#xA;मोक्षयित्वा तु भुजगान्सर्पसत्राद्द्विजोत्तमः ।&#x9;030a&lt;br&gt;&#xA;जगाम काले धर्मात्मा दिष्टान्तं पुत्रपौत्रवान् ॥&#x9;030c&lt;br&gt;&#xA;इत्याख्यानं मयास्तीकं यथावत्तव कीर्तितम् ।&#x9;031a&lt;br&gt;&#xA;यत्कीर्तयित्वा सर्पेभ्यो न भयं विद्यते क्वचित् ॥&#x9;031c&lt;br&gt;&#xA;सौतिरुवाच ।&#x9;032a&lt;br&gt;&#xA;यथा कथितवान्ब्रह्मन्प्रमतिः पूर्वजस्तव ।&#x9;032c&lt;br&gt;&#xA;पुत्राय रुरवे प्रीतः पृच्छते भार्गवोत्तम ॥&#x9;032e&lt;br&gt;&#xA;यद्वाक्यं श्रुतवांश्चाहं तथा च कथितं मया ।&#x9;033a&lt;br&gt;&#xA;आस्तीकस्य कवेर्विप्र श्रीमच्चरितमादितः ॥&#x9;033c&lt;br&gt;&#xA;यन्मां त्वं पृष्टवान्ब्रह्मञ्श्रुत्वा डुण्डुभभाषितम् ।&#x9;034a&lt;br&gt;&#xA;व्येतु ते सुमहद्ब्रह्मन्कौतूहलमरिन्दम ॥&#x9;034c&lt;br&gt;&#xA;श्रुत्वा धर्मिष्ठमाख्यानमास्तीकं पुण्यवर्धनम् ।&#39;&#x9;035a&lt;br&gt;&#xA;सर्वपापविनिर्मुक्तो दीर्घमायुरवाप्नुयात् ॥&#39; ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/059/</guid>
      <description>&lt;p&gt;अध्यायः 059&lt;/p&gt;&#xA;&lt;p&gt;(अध्यायः 059&lt;/p&gt;&#xA;&lt;p&gt;(अथांशावतरणपर्व ॥ 6 ॥)&lt;/p&gt;&#xA;&lt;p&gt;सौतेर्भारतकथनप्रतिज्ञा ॥ 1 ॥&#xA;शौनक उवाच ।&#x9;001&lt;br&gt;&#xA;भृगुवंशात्प्रभृत्येव त्वया मे कीर्तितं महत् ।&#x9;001a&lt;br&gt;&#xA;आख्यानमखिलं तात सौते प्रीतोऽस्मितेन ते ॥&#x9;001c&lt;br&gt;&#xA;प्रक्ष्यामि चैव भूयस्त्वां यथावत्सूतनन्दन ।&#x9;002a&lt;br&gt;&#xA;याः कथा व्याससम्पन्नास्ताश्च भूयो विचक्ष्व मे ॥&#x9;002c&lt;br&gt;&#xA;तस्मिन्परमदुष्पारे सर्पसत्रे महात्मनाम् ।&#x9;003a&lt;br&gt;&#xA;कर्मान्तरेषु यज्ञस्य सदस्यानां तथाऽध्वरे ॥&#x9;003c&lt;br&gt;&#xA;या बभूवुः कथाश्चित्रा येष्वर्थेषु यथातथम् ।&#x9;004a&lt;br&gt;&#xA;त्वत्त इच्छामहे श्रोतुं सौते त्वं वै प्रचक्ष्व नः ॥&#x9;004c&lt;br&gt;&#xA;सौतिरुवाच ।&#x9;005&lt;br&gt;&#xA;कर्मान्तरेष्वकथयन्द्विजा वेदाश्रयाः कथाः ।&#x9;006a&lt;br&gt;&#xA;व्यासस्त्वकथयच्चित्रमाख्यानं भारतं महत् ॥&#x9;006c&lt;br&gt;&#xA;शौनक उवाच ।&#x9;007&lt;br&gt;&#xA;महाभारतमाख्यानं पाण्डवानां यशस्करम् ।&#x9;007a&lt;br&gt;&#xA;जनमेजयेन पृष्टः सन्कृष्णद्वैपायनस्तदा ॥&#x9;007c&lt;br&gt;&#xA;श्रावयामास विधिवत्तदा कर्मान्तरे तु सः ।&#x9;008a&lt;br&gt;&#xA;तामहं विधिवत्पुण्यां श्रोतुमिच्छामि वै कथाम् ॥&#x9;008c&lt;br&gt;&#xA;मनःसागरसम्भूतां महर्षेर्भावितात्मनः ।&#x9;009a&lt;br&gt;&#xA;कथयस्व सतां श्रेष्ठ सर्वरत्नमयीमिमाम् ॥&#x9;009c&lt;br&gt;&#xA;सौतिरुवाच ।&#x9;010&lt;br&gt;&#xA;हन्त ते कथयिष्यामि महदाख्यानमुत्तमम् ।&#x9;010a&lt;br&gt;&#xA;कृष्णद्वैपायनमतं महाभारतमादितः ॥&#x9;010c&lt;br&gt;&#xA;शृणु सर्वमशेषेण कथ्यमानं मया द्विज ।&#x9;011a&lt;br&gt;&#xA;शंसितुं तन्महान्हर्षो ममापीह प्रवर्तते ॥ ॥&#x9;011c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/060/</guid>
      <description>&lt;p&gt;अध्यायः 060&lt;/p&gt;&#xA;&lt;p&gt;भारतकथानुबन्धः ॥ 1 ॥&#xA;सौतिरुवाच ।&#x9;001&lt;br&gt;&#xA;श्रुत्वा तु सर्पसत्राय दीक्षितं जनमेजयम् ।&#x9;001a&lt;br&gt;&#xA;अभ्यगच्छदृषिर्विद्वान्कृष्णद्वैपायनस्तदा ॥&#x9;001c&lt;br&gt;&#xA;जनयामास यं काली शक्तेः पुत्रात्पराशरात् ।&#x9;002a&lt;br&gt;&#xA;कन्यैव यमुनाद्वीपे पाण्डवानां पितामहम् ॥&#x9;002c&lt;br&gt;&#xA;जातमात्रश्च यः सद्य इष्ट्या देहमवीवृधत् ।&#x9;003a&lt;br&gt;&#xA;वेदांश्चाधिजगे साङ्गन्सेतिहासान्महायशाः ॥&#x9;003c&lt;br&gt;&#xA;यं नाति तपसा कश्चिन्न वेदाध्ययनेन च ।&#x9;004a&lt;br&gt;&#xA;न व्रतैर्नोपवासैश्च न प्रसूत्या न मन्युना ॥&#x9;004c&lt;br&gt;&#xA;विव्यासैकं चतुर्धा यो वेदं वेदविदां वरः ।&#x9;005a&lt;br&gt;&#xA;परावरज्ञो ब्रह्मर्षिः कविः सत्यव्रतः शुचिः ॥&#x9;005c&lt;br&gt;&#xA;यः पाण्डुं धृतराष्ट्रं च विदुरं चाप्यजीजनत् ।&#x9;006a&lt;br&gt;&#xA;शन्तनोः सन्ततिं तन्वन्पुण्यकीर्तिर्महायशाः ॥&#x9;006c&lt;br&gt;&#xA;जनमेजयस्य राजर्षेः स महात्मा सदस्तथा ।&#x9;007a&lt;br&gt;&#xA;विवेश सहितः शिष्यैर्वेदवेदाङ्गपारगैः ॥&#x9;007c&lt;br&gt;&#xA;तत्र राजानमासीनं ददर्श जनमेजयम् ।&#x9;008a&lt;br&gt;&#xA;वृतं सदस्यैर्बहुभिर्देवैरिव पुरन्दरम् ॥&#x9;008c&lt;br&gt;&#xA;तथा मूर्धाभिषिक्तैश्च नानाजनपदेश्वरैः ।&#x9;009a&lt;br&gt;&#xA;ऋत्विग्भिर्ब्रह्मकल्पैश्च कुशलैर्यज्ञसंस्तरे ॥&#x9;009c&lt;br&gt;&#xA;जनमेजयस्तु राजर्षिर्दृष्ट्वा तमृषिमागतम् ।&#x9;010a&lt;br&gt;&#xA;सगणोऽभ्युद्ययौ तूर्णं प्रीत्या भरतसत्तमः ॥&#x9;010c&lt;br&gt;&#xA;काञ्चनं विष्टरं तस्मै सदस्यानुमतः प्रभुः ।&#x9;011a&lt;br&gt;&#xA;आसनं कल्पयामास यथा शक्रो बृहस्पतेः ॥&#x9;011c&lt;br&gt;&#xA;तत्रोपविष्टं वरदं देवर्षिगणपूजितम् ।&#x9;012a&lt;br&gt;&#xA;पूजयामास राजेन्द्रः शास्त्रदृष्टेन कर्मणा ॥&#x9;012c&lt;br&gt;&#xA;पाद्यमाचमनीयं च अर्घ्यं गां च विधानतः ।&#x9;013a&lt;br&gt;&#xA;पितामहाय कृष्णाय तदर्हाय न्यवेदयत् ॥&#x9;013c&lt;br&gt;&#xA;प्रतिगृह्य तु तां पूजां पाम्डवाज्जनमेजयात् ।&#x9;014a&lt;br&gt;&#xA;गां चैव समनुज्ञाय व्यासः प्रीतोऽभवत्तदा ॥&#x9;014c&lt;br&gt;&#xA;तथा च पूजयित्वा तं प्रणयात्प्रतितामहम् ।&#x9;015a&lt;br&gt;&#xA;उपोपविश्य प्रीतात्मा पर्यपृच्छदनामयम् ॥&#x9;015c&lt;br&gt;&#xA;भगवानापि तं दृष्ट्वा कुशलं प्रतिवेद्य च ।&#x9;016a&lt;br&gt;&#xA;सदस्यैः पूजितः सर्वैः सदस्यान्प्रत्यपूजयत् ॥&#x9;016c&lt;br&gt;&#xA;ततस्तु सहितः सर्वैः सदस्यैर्जनमेजयः ।&#x9;017a&lt;br&gt;&#xA;इदं पश्चाद्द्विजश्रेष्ठं पर्यपृच्छत्कृताञ्जलिः ॥&#x9;017c&lt;br&gt;&#xA;जनमेजय उवाच ।&#x9;018&lt;br&gt;&#xA;कुरूणां पाण्डवानां च भवान्प्रत्यक्षदर्शिवान् ।&#x9;018a&lt;br&gt;&#xA;तेषां चरितमिच्छामि कथ्यमानं त्वया द्विज ॥&#x9;018c&lt;br&gt;&#xA;कथं समभवद्भेदस्तेषामक्लिष्टकर्मणाम् ।&#x9;019a&lt;br&gt;&#xA;तच्च युद्धं कथं वृत्तं भूतान्तकरणं महत् ॥&#x9;019c&lt;br&gt;&#xA;पितामहानां सर्वेषां दैवेनाविष्टचेतसाम् ।&#x9;020a&lt;br&gt;&#xA;कार्त्स्न्येनैतन्ममाचक्ष्व यथा वृत्तं द्विजोत्तम ।&#x9;020c&lt;br&gt;&#xA;इच्छामि तत्त्वतः श्रोतुं भगवन्कुशलो ह्यसि&#39; ॥&#x9;020e&lt;br&gt;&#xA;सौतिरुवाच ।&#x9;021&lt;br&gt;&#xA;तस्य तद्वचनं श्रुत्वा कृष्णद्वैपायनस्तदा ।&#x9;021a&lt;br&gt;&#xA;शशास शिष्यमासीनं वैशम्पायनमन्तिके ॥&#x9;021c&lt;br&gt;&#xA;व्यास उवाच ।&#x9;022&lt;br&gt;&#xA;कुरूणां पाण्डवानां च यथा भेदोऽभवत्पुरा ।&#x9;022a&lt;br&gt;&#xA;तदस्मै सर्वमाचक्ष्व यन्मत्तः श्रुतवानसि ॥&#x9;022c&lt;br&gt;&#xA;गुरोर्वचनमाज्ञाय स तु विप्रर्षभस्तदा ।&#x9;023a&lt;br&gt;&#xA;आचचक्षे ततः सर्वमितिहासं पुरातनम् ॥&#x9;023c&lt;br&gt;&#xA;राज्ञे तस्मै सदस्येभ्यः पार्थिवेभ्यश्च सर्वशः ।&#x9;024a&lt;br&gt;&#xA;भेदं सर्वविनाशं च कुरुपाण्डवयोस्तदा ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/061/</guid>
      <description>&lt;p&gt;अध्यायः 061&lt;/p&gt;&#xA;&lt;p&gt;वैशम्पायनेन जनमेजयाय सङ्क्षिप्य भारतकथाकथनम् ॥ 1 ॥&#xA;वैशम्पायन उवाच ।&#x9;001&lt;br&gt;&#xA;शृणु राजन्यथा वीरा भ्रातरः पञ्च पाण्डवाः ।&#x9;001a&lt;br&gt;&#xA;विरोधमन्वगच्छन्त धार्तराष्ट्रैर्दुरात्मभिः ॥&#39;&#x9;001c&lt;br&gt;&#xA;गुरवे प्राङ्नमस्कृत्य मनोबुद्धिसमाधिभिः ।&#x9;002a&lt;br&gt;&#xA;सम्पूज्य च द्विजान्सर्वांस्तथान्यान्विदुषो जनान् ॥&#x9;002c&lt;br&gt;&#xA;महर्षेर्विश्रुतस्येह सर्वलोकेषु धीमतः ।&#x9;003a&lt;br&gt;&#xA;प्रवक्ष्यामि मतं कृत्स्नं व्यासस्यामिततेजसः ॥&#x9;003c&lt;br&gt;&#xA;श्रोतुं पात्रं च राजंस्त्वं प्राप्येमां भारतीं कथाम् ।&#x9;004a&lt;br&gt;&#xA;गुरोर्वक्त्रपरिस्पन्दो मनः प्रोत्साहतीव मे ॥&#x9;004c&lt;br&gt;&#xA;शृणु राजन्यथा भेदः कुरुपाण्डवयोरभूत् ।&#x9;005a&lt;br&gt;&#xA;राज्यार्थे द्यूतसम्भूतो वनवासस्तथैव च ॥&#x9;005c&lt;br&gt;&#xA;यथा च युद्धमभवत्पृथिवीक्षयकारकम् ।&#x9;006a&lt;br&gt;&#xA;तत्तेऽहं कथयिष्यामि पृच्छते भरतर्षभ ॥&#x9;006c&lt;br&gt;&#xA;मृते पितरि ते वीरा वनादेत्य स्वमन्दिरम् ।&#x9;007a&lt;br&gt;&#xA;नचिरादेव विद्वांसो वेदे धनुषि चाभवन् ॥&#x9;007c&lt;br&gt;&#xA;तांस्तथा सत्ववीर्यौजःसम्पन्नान्पौरसम्मतान् ।&#x9;008a&lt;br&gt;&#xA;नामृष्यन्कुरवो दृष्ट्वा पाण्डवाञ्श्रीयशोभृतः ॥&#x9;008c&lt;br&gt;&#xA;ततो दुर्योधनः क्रूरः कर्णश्च सहसौबलः ।&#x9;009a&lt;br&gt;&#xA;तेषां निग्रहनिर्वासान्विविधांस्ते समारभन् ॥&#x9;009c&lt;br&gt;&#xA;ततो दुर्योधनः क्रूरः कुलिङ्गस्य मते स्थितः ।&#x9;010a&lt;br&gt;&#xA;पाम्डवान्विविधोपायै राज्यहेतोरपीडयत् ॥&#x9;010c&lt;br&gt;&#xA;ददावथ विषं पापो भीमाय धृतराष्ट्रजः ।&#x9;011a&lt;br&gt;&#xA;जरयामास तद्वीरः सहान्नेन वृकोदरः ॥&#x9;011c&lt;br&gt;&#xA;प्रमाणकोट्यां संसुप्तं पुनर्बद्ध्वा वृकोदरम् ।&#x9;012a&lt;br&gt;&#xA;तोयेषु भीमं गङ्गायाः प्रक्षिप्य पुरमाव्रजत् ॥&#x9;012c&lt;br&gt;&#xA;यदा विबुद्धः कौन्तेयस्तदा सञ्छिद्य बन्धनम् ।&#x9;013a&lt;br&gt;&#xA;उदतिष्ठन्महाबाहुर्भीमसेनो गतव्यथः ॥&#x9;013c&lt;br&gt;&#xA;आशीविषैः कृष्णसर्पैः सुप्तं चैनमदंशयत् ।&#x9;014a&lt;br&gt;&#xA;सर्वेष्वेवाङ्गदेशेषु न ममार स शत्रुहा ॥&#x9;014c&lt;br&gt;&#xA;तेषां तु विप्रकारेषु तेषु तेषु महामतिः ।&#x9;015a&lt;br&gt;&#xA;मोक्षणे प्रतिकारे च विदुरोऽवहितोऽभवत् ॥&#x9;015c&lt;br&gt;&#xA;स्वर्गस्थो जीवलोकस्य यथा शक्रः सुखावहः ।&#x9;016a&lt;br&gt;&#xA;पाण्डवानां तथा नित्यं विदुरोऽपि सुखावहः ॥&#x9;016c&lt;br&gt;&#xA;यदा तु विविधोपायैः संवृतैर्विवृतैरपि ।&#x9;017a&lt;br&gt;&#xA;नाशकद्विनिहन्तुं तान्दैवभाव्यर्थरक्षितान् ॥&#x9;017c&lt;br&gt;&#xA;ततः सम्मन्त्र्य सचिवैर्वृषदुःशासनादिभिः ।&#x9;018a&lt;br&gt;&#xA;धृतराष्ट्रमनुज्ञाप्य जातुषं गृहमादिशत् ॥&#x9;018c&lt;br&gt;&#xA;तत्र तान्वासयामास पाण्डवानमितौजसः ।&#x9;019a&lt;br&gt;&#xA;सुतप्रियैषी तान्राजा पाण्डवानम्बिकासुतः ।&#x9;019c&lt;br&gt;&#xA;ततो विवासयामास राज्यभोगबुभुक्षया ॥&#x9;019e&lt;br&gt;&#xA;ते प्रातिष्ठन्त सहिता नगरान्नागसाह्वयात् ।&#x9;020a&lt;br&gt;&#xA;प्रस्थाने चाभवन्मन्त्री क्षत्ता तेषां महात्मनाम् ॥&#x9;021c&lt;br&gt;&#xA;तेन मुक्ता जतुगृहान्निशीथे प्राद्रवन्वनम् ।&#x9;021a&lt;br&gt;&#xA;ततः सम्प्राप्य कौन्तेया नगरं वारणावतम् ॥&#x9;021c&lt;br&gt;&#xA;न्यवसन्त महात्मानो मात्रा सह परन्तपाः ।&#x9;022a&lt;br&gt;&#xA;धृतराष्ट्रेण चाज्ञप्ता उषिता जातुषे गृहे ॥&#x9;022c&lt;br&gt;&#xA;पुरोचनाद्रक्षमाणाः संवत्सरमतन्द्रिताः ।&#x9;023a&lt;br&gt;&#xA;सुरुङ्गां कारयित्वा तु विदुरेण प्रचोदिताः ॥&#x9;023c&lt;br&gt;&#xA;आदीप्य जातुषं वेश्म दग्ध्वा चैव पुरोचनम् ।&#x9;024a&lt;br&gt;&#xA;प्राद्रवन्भयसंविग्ना मात्रा सह परन्तपाः ॥&#x9;024c&lt;br&gt;&#xA;ददृशुर्दारुमं रक्षो हिडिम्बं वननिर्झरे ।&#x9;025a&lt;br&gt;&#xA;हत्वा च तं राक्षसेन्द्रं भीताः समवबोधनात् ॥&#x9;025c&lt;br&gt;&#xA;निशि सम्प्राद्रवन्पार्था धार्तराष्ट्रभयार्दिताः ।&#x9;026a&lt;br&gt;&#xA;प्राप्ता हिडिम्बा भीमेन यत्र जातो घटोत्कचः ॥&#x9;026c&lt;br&gt;&#xA;एकचक्रां ततो हत्वा पाण्डवाः संशितव्रताः ।&#x9;027a&lt;br&gt;&#xA;वेदाध्ययनसम्पन्नास्तेऽभवन्ब्रह्मचारिणः ॥&#x9;027c&lt;br&gt;&#xA;ते तत्र नियताः कालं कञ्चिदूषुर्नरर्षभाः ।&#x9;028a&lt;br&gt;&#xA;मात्रा सहैकचक्रायां ब्राह्मणस्य निवेशने ॥&#x9;028c&lt;br&gt;&#xA;तत्राससाद क्षुधितं पुरुषादं वृकोदरः ।&#x9;029a&lt;br&gt;&#xA;भीमसेनो महाबाहुर्बकं नाम महाबलम् ॥&#x9;029c&lt;br&gt;&#xA;तं चापि पुरुषव्याघ्रो बाहुवीर्येण पाण्डवः ।&#x9;030a&lt;br&gt;&#xA;निहत्य तरसा वीरो नागरान्पर्यसान्त्वयत् ॥&#x9;030c&lt;br&gt;&#xA;ततस्ते शुश्रुवुः कृष्णां पञ्चालेषु स्वयंवराम् ।&#x9;031a&lt;br&gt;&#xA;श्रुत्वा चैवाभ्यगच्छ्त गत्वा चैवालभन्त ताम् ॥&#x9;031c&lt;br&gt;&#xA;ते तत्र द्रौपदीं लब्ध्वा परिसंवत्सरोषिताः ।&#x9;032a&lt;br&gt;&#xA;विदिता हास्तिनपुरं प्रत्याजग्मुररिन्दमाः ॥&#x9;032c&lt;br&gt;&#xA;ते उक्ता धृतराष्ट्रेण राज्ञा शान्तनवेन च ।&#x9;033a&lt;br&gt;&#xA;भ्रातृभिर्विग्रहस्तात कथं वो न भवेदिति ॥&#x9;033c&lt;br&gt;&#xA;अस्माभिः खाण्डवप्रस्थे युष्मद्वासोऽनुचिन्तितः ।&#x9;034a&lt;br&gt;&#xA;तस्माज्जनपदोपेतं सुविभक्तमहापथम् ॥&#x9;034c&lt;br&gt;&#xA;वासाय स्वाण्डवप्रस्थं व्रजध्वं गतमत्सराः ।&#x9;035a&lt;br&gt;&#xA;तयोस्ते वचनाज्जग्मुः सह सर्वैः सुहृज्जनैः ॥&#x9;035c&lt;br&gt;&#xA;नगरं खाण्डवप्रस्थं रत्नान्यादाय सर्वशः ।&#x9;036a&lt;br&gt;&#xA;तत्र ते न्यवसन्पार्थाः संवत्सरगणान्न्बहून् ॥&#x9;036c&lt;br&gt;&#xA;वशे शस्त्रप्रतापेन कुर्वन्तोऽन्यान्महीभृतः ।&#x9;037a&lt;br&gt;&#xA;एवं धर्मप्रधानास्ते सत्यव्रतपरायणाः ॥&#x9;037c&lt;br&gt;&#xA;अप्रमत्तोत्थिताः क्षान्ताः प्रतपन्तोऽहितान्बहून् ।&#x9;038a&lt;br&gt;&#xA;अजयद्भीमसेनस्तु दिशं प्राचीं महायशाः ॥&#x9;038c&lt;br&gt;&#xA;उदीचीमर्जुनो वीरः प्रतीचीं नकुलस्तथा ।&#x9;039a&lt;br&gt;&#xA;दक्षिणां सहदेवस्तु विजिग्ये परवीरहा ॥&#x9;039c&lt;br&gt;&#xA;एवं चक्रुरिमां सर्वे वशे कृत्स्नां वसुन्धराम् ।&#x9;040a&lt;br&gt;&#xA;पञ्चभिः सूर्यसङ्काशैः सूर्येण च विराजता ॥&#x9;040c&lt;br&gt;&#xA;षट्सूर्येवाभवत्पृथ्वी पाण्डवैः सत्यविक्रमैः ।&#x9;041a&lt;br&gt;&#xA;ततो निमित्ते कस्मिंश्चिद्धर्मराजो युधिष्ठिरः ॥&#x9;041c&lt;br&gt;&#xA;वनं प्रस्थापयामास तेजस्वी सत्यविक्रमः ।&#x9;042a&lt;br&gt;&#xA;प्राणेभ्योऽपि प्रियतरं भ्रातरं सव्यसाचिनम् ॥&#x9;042c&lt;br&gt;&#xA;अर्जुनं पुरुषव्याघ्रं स्थिरात्मानं गुणैर्युतम् ।&#x9;043a&lt;br&gt;&#xA;स वै संवत्सरं पूर्णं मासं चैकं वने वसन् ॥&#x9;043c&lt;br&gt;&#xA;तीर्थयात्रां च कृतवान्नागकन्यामवाप च ।&#x9;044a&lt;br&gt;&#xA;पाण्ड्यस्य तनयां लब्ध्वा तत्र ताभ्यांसहोषितः&#39; ॥&#x9;044c&lt;br&gt;&#xA;ततोऽगच्छद्धृषीकेशं द्वारवत्यां कदाचन ।&#x9;045a&lt;br&gt;&#xA;लब्धवांस्तत्र बीभत्सुर्भार्यां राजीवलोचनाम् ॥&#x9;045c&lt;br&gt;&#xA;अनुजां वासुदेवस्य सुभद्रां भद्रभाषिणीम् ।&#x9;046a&lt;br&gt;&#xA;सा शचीव महेन्द्रेण श्रीः कृष्णेनेव सङ्गता ॥&#x9;046c&lt;br&gt;&#xA;सुभद्रा युयुजे प्रीत्या पाण्डवेनार्जुनेन ह ।&#x9;047a&lt;br&gt;&#xA;अतर्पयच्च कौन्तेयः खाण्डवे हव्यवाहनम् ॥&#x9;047c&lt;br&gt;&#xA;बीभत्सुर्वासुदेवेन सहितो नृपस्तम ।&#x9;048a&lt;br&gt;&#xA;नातिभारो हि पार्थस्य केशवेन सहाभवत् ॥&#x9;048c&lt;br&gt;&#xA;व्यवसायसहायस्य विष्णोः शत्रुवधेष्विव ।&#x9;049a&lt;br&gt;&#xA;पार्थायाग्निर्ददौ चापि गाण्डीवं धनुरुत्तमम् ॥&#x9;049c&lt;br&gt;&#xA;इषुधी चाक्षयैर्बाणै रथं च कपिलक्षणम् ।&#x9;050a&lt;br&gt;&#xA;मोक्षयामास बीभत्सुर्मयं यत्र महासुरम् ॥&#x9;050c&lt;br&gt;&#xA;स चकार सभां दिव्यां सर्वरत्नसमाचिताम् ।&#x9;051a&lt;br&gt;&#xA;तस्यां दुर्योधनो मन्दो लोभं चक्रे सुदुर्मतिः ॥&#x9;051c&lt;br&gt;&#xA;ततोऽक्षैर्वञ्चयित्वा च सौबलेन युधिष्ठिरम् ।&#x9;052a&lt;br&gt;&#xA;वनं प्रस्थापयामास सप्तवर्षाणि पञ्च च ॥&#x9;052c&lt;br&gt;&#xA;अज्ञातमेकं राष्ट्रे च ततो वर्षं त्रयोदशम् ।&#x9;053a&lt;br&gt;&#xA;ततश्चतुर्दशे वर्षे याचमानाः स्वकं वसु ॥&#x9;053c&lt;br&gt;&#xA;नालभन्त महाराज ततो युद्धमवर्तत ।&#x9;054a&lt;br&gt;&#xA;ततस्ते क्षत्रमुत्साद्य हत्वा दुर्योधनं नृपम् ॥&#x9;054c&lt;br&gt;&#xA;राज्यं विहतभूयिष्ठं प्रत्यपद्यन्त पाण्डवाः ।&#x9;055a&lt;br&gt;&#xA;इष्ट्वा क्रतूंश्च विविधानश्वमेधादिकान्बहून् ॥&#x9;055c&lt;br&gt;&#xA;धृतराष्ट्रे गते स्वर्गं विदुरे पञ्चतां गते ।&#x9;056a&lt;br&gt;&#xA;गमयित्वा क्रियां स्वर्ग्यां राज्ञाममिततेजसाम् ॥&#x9;056c&lt;br&gt;&#xA;स्वं धाम याते वार्ष्णेये कृष्णदारान्प्ररक्ष्य च ।&#x9;057a&lt;br&gt;&#xA;महाप्रस्थानिकं कृत्वा गताः स्वर्गमनुत्तमम्&#39; ॥&#x9;057c&lt;br&gt;&#xA;एवमेतत्पुरावृत्तं तेषामक्लिष्टकर्मणाम् ।&#x9;058a&lt;br&gt;&#xA;भेदो राज्यविनाशश्च जयश्च जयतांवर ॥ ॥&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/062/</guid>
      <description>&lt;p&gt;अध्यायः 062&lt;/p&gt;&#xA;&lt;p&gt;भारतप्रशंसा ॥ 1 ॥ तच्छ्रवणादिफलकथनम् ॥ 2 ॥&#xA;जनमेजय उवाच ।&#x9;001&lt;br&gt;&#xA;कथितं वै समासेन त्वया सर्वं द्विजोत्तम ।&#x9;001a&lt;br&gt;&#xA;महाभारतमाख्यानं कुरूणां चरितं महत् ॥&#x9;001c&lt;br&gt;&#xA;कथां त्वनघ चित्रार्थां कथयस्व तपोधन ।&#x9;002a&lt;br&gt;&#xA;विस्तरश्रवणे जातं कौतूहलमतीव मे ॥&#x9;002c&lt;br&gt;&#xA;स भवान्विस्तरेणेमां पुनराख्यातुमर्हति ।&#x9;003a&lt;br&gt;&#xA;न हि तृप्यामि पूर्वेषां शृण्वानश्चरितं महत् ॥&#x9;003c&lt;br&gt;&#xA;न तत्कारणमल्पं वै धर्मज्ञा यत्र पाण्डवाः ।&#x9;004a&lt;br&gt;&#xA;अवध्यान्सर्वशो जघ्नुः प्रशस्यन्ते च मानवैः ॥&#x9;004c&lt;br&gt;&#xA;किमर्थं ते नरव्याघ्राः शक्ताः सन्तो ह्यनागसः ।&#x9;005a&lt;br&gt;&#xA;प्रयुज्यमानान्सङ्क्लेशान्क्षान्तवन्तो दुरात्मनाम् ॥&#x9;005c&lt;br&gt;&#xA;कथं नागायुतप्राणो बाहुशाली वृकोदरः ।&#x9;006a&lt;br&gt;&#xA;परिक्लिश्यन्नपि क्रोधं धृतवान्वै द्विजोत्तम ॥&#x9;006c&lt;br&gt;&#xA;कथं सा द्रौपदी कृष्णा क्लिश्यमाना दुरात्मभिः ।&#x9;007a&lt;br&gt;&#xA;शक्ता सती धार्तराष्ट्रान्नादहत्क्रोधचक्षुषा ॥&#x9;007c&lt;br&gt;&#xA;कथं व्यसनिनं द्यूते पार्थौ माद्रीसुतौ तदा ।&#x9;008a&lt;br&gt;&#xA;अन्वयुस्ते नरव्याघ्रा बाध्यमाना दुरात्मभिः ॥&#x9;008c&lt;br&gt;&#xA;कथं धर्मभृतां श्रेष्ठः सुतो धर्मस्य धर्मवित् ।&#x9;009a&lt;br&gt;&#xA;अनर्हः परमं क्लेशं सोढवान्स युधिष्ठिरः ॥&#x9;009c&lt;br&gt;&#xA;कथं च बहुलाः सेनाः पाण्डवः कृष्णसारथिः ।&#x9;010a&lt;br&gt;&#xA;अस्यन्नेकोऽनयत्सर्वाः पितृलोकं धनञ्जयः ॥&#x9;010c&lt;br&gt;&#xA;एतदाचक्ष्व मे सर्वं यथावृत्तं तपोधन ।&#x9;011a&lt;br&gt;&#xA;यद्यच्च कृतवन्तस्ते तत्रतत्र महारथाः ॥&#x9;011c&lt;br&gt;&#xA;वैशम्पायन उवाच ।&#x9;012&lt;br&gt;&#xA;क्षणं कुरु महाराज विपुलोऽयमनुक्रमः ।&#x9;012a&lt;br&gt;&#xA;पुण्याख्यानस्य वक्तव्यः कृष्णद्वैपायनेरितः ॥&#x9;012c&lt;br&gt;&#xA;महर्षेः सर्वलोकेषु पूजितस्य महात्मनः ।&#x9;013a&lt;br&gt;&#xA;प्रवक्ष्यामि मतं कृत्स्नं व्यासस्यामिततेजसः ॥&#x9;013c&lt;br&gt;&#xA;इदं शतसहस्रं हि श्लोकानां पुण्यकर्मणाम् ।&#x9;014a&lt;br&gt;&#xA;सत्यवत्यात्मजेनेह व्याख्यातममितौजसा ॥&#x9;014c&lt;br&gt;&#xA;उपाख्यानैः सह ज्ञेयं श्राव्यं भारतमुत्तमम् ।&#x9;015a&lt;br&gt;&#xA;सङ्क्षेपेण तु वक्ष्यामि सर्वमेतन्नराधिप ॥&#x9;015c&lt;br&gt;&#xA;अध्यायानां सहस्रे द्वे पर्वणां शतमेव च ।&#x9;016a&lt;br&gt;&#xA;श्लोकानां तु सहस्राणि नवतिश्च दशैव च ।&#x9;016c&lt;br&gt;&#xA;ततोऽष्टादशभिः पर्वैः सङ्गृहीतं महर्षिणा&#39; ॥&#x9;016e&lt;br&gt;&#xA;य इदं श्रावयेद्विद्वान्ये चेदं शृणुयुर्नराः ।&#x9;017a&lt;br&gt;&#xA;ते ब्रह्मणः स्थानमेत्य प्राप्नुयुर्देवतुल्यताम् ॥&#x9;017c&lt;br&gt;&#xA;इदं हि वेदैः समितं पवित्रमपि चोत्तमम् ।&#x9;018a&lt;br&gt;&#xA;श्राव्याणामुत्तमं चेदं पुराणमृषिसंस्तुतम् ॥&#x9;018c&lt;br&gt;&#xA;अस्मिन्नर्थश्च कामश्च निखिलेनोपदेक्ष्यते ।&#x9;019a&lt;br&gt;&#xA;इतिहासे महापुण्ये बुद्धिश्च परिनैष्ठिकी ॥&#x9;019c&lt;br&gt;&#xA;अक्षुद्रान्दानशीलांश्च सत्यशीलाननास्तिकान् ।&#x9;020a&lt;br&gt;&#xA;कार्ष्णं वेदमिमं विद्वाञ्छ्रावयित्वाऽर्थमश्नुते ॥&#x9;020c&lt;br&gt;&#xA;भ्रूणहत्याकृतं चापि पापं जह्यादसंशयम् ।&#x9;021a&lt;br&gt;&#xA;इतिहासमिमं श्रुत्वा पुरुषोऽपि सुदारुणः ॥&#x9;021c&lt;br&gt;&#xA;मुच्यते सर्वपापेभ्यो राहुणा चन्द्रमा यथा ।&#x9;022a&lt;br&gt;&#xA;जयो नामेतिहासोऽयं श्रोतव्यो विजिगीषुणा ॥&#x9;022c&lt;br&gt;&#xA;महीं विजयते राजा शत्रूंश्चापि पराजयेत् ।&#x9;023a&lt;br&gt;&#xA;इदं पुंसवनं श्रेष्ठमिदं स्वस्त्ययनं महत् ॥&#x9;023c&lt;br&gt;&#xA;महिषीयुवराजाभ्यां श्रोतव्यं बहुशस्तथा ।&#x9;024a&lt;br&gt;&#xA;वीरं जनयते पुत्रं कन्यां वा राज्यभागिनीम् ॥&#x9;024c&lt;br&gt;&#xA;धर्मशास्त्रमिदं पुण्यमर्थशास्त्रमिदं परम् ।&#x9;025a&lt;br&gt;&#xA;मोक्षशास्त्रमिदं प्रोक्तं व्यासेनामितबुद्धिना ॥&#x9;025c&lt;br&gt;&#xA;&#39;धर्मे चार्थे च कामे च मोक्षे च भरतर्षभ ।&#x9;026a&lt;br&gt;&#xA;यदिहास्ति तदन्यत्र यन्नेहास्ति न कुत्रचित् ।&#x9;026c&lt;br&gt;&#xA;इदं हि ब्राह्मणैर्लोके आख्यातं ब्राह्मणेष्विह&#39; ॥&#x9;026e&lt;br&gt;&#xA;सम्प्रत्याचक्षते चेदं तथा श्रोष्यन्ति चापरे ।&#x9;027a&lt;br&gt;&#xA;पुत्राः शुश्रूषवः सन्ति प्रेष्याश्च प्रियकारिणः ॥&#x9;027c&lt;br&gt;&#xA;भरतानां महज्जन्म शृण्वतामनसूयताम् ।&#x9;028a&lt;br&gt;&#xA;नास्ति व्याधिभयं तेषां परलोकभयं कुतः ॥&#x9;028c&lt;br&gt;&#xA;शरीरेण कृतं पापं वाचा च मनसैव च ।&#x9;029a&lt;br&gt;&#xA;सर्वं सन्त्यजति क्षिप्रं य इदं शृणुयान्नरः ॥&#x9;029c&lt;br&gt;&#xA;धन्यं यशस्यमायुष्यं पुण्यं स्वर्ग्यं तथैव च ।&#x9;030a&lt;br&gt;&#xA;कृष्णद्वैपायनेनेदं कृतं पुण्यचिकीर्षुणा ॥&#x9;030c&lt;br&gt;&#xA;कीर्तिं प्रथयता लोके पाण्डवानां महात्मनाम् ।&#x9;031a&lt;br&gt;&#xA;अन्येषां क्षत्रियाणां च भूरिद्रविणतेजसाम् ॥&#x9;031c&lt;br&gt;&#xA;सर्वविद्यावदातानां लोके प्रथितकर्मणाम् ।&#x9;032a&lt;br&gt;&#xA;य इदं मानवो लोके पुण्यार्थे ब्राह्मणाञ्छुचीन् ॥&#x9;032c&lt;br&gt;&#xA;श्रावयेत महापुण्यं तस्य धर्मः सनातनः ।&#x9;033a&lt;br&gt;&#xA;कुरूणां प्रथितं वंशं कीर्तयन्सततं शुचिः ॥&#x9;033c&lt;br&gt;&#xA;वंशमाप्नोति विपुलं लोके पूज्यतमो भवेत् ।&#x9;034a&lt;br&gt;&#xA;योऽधीते भारतं पुम्यं ब्राह्मणो नियतव्रतः ॥&#x9;034c&lt;br&gt;&#xA;चतुरो वार्षिकान्मासान्सर्वपापैः प्रमुच्यते ।&#x9;035a&lt;br&gt;&#xA;विज्ञेयः स च वेदानां पारगो भारतं पठन् ॥&#x9;035c&lt;br&gt;&#xA;देवा राजर्षयो ह्यत्र पुण्या ब्रह्मर्षयस्तथा ।&#x9;036a&lt;br&gt;&#xA;कीर्त्यन्ते धूतपाप्मानः कीर्त्यते केशवस्तथा ॥&#x9;036c&lt;br&gt;&#xA;भगवांश्चापि देवेशो यत्र देवी च कीर्त्यते ।&#x9;037a&lt;br&gt;&#xA;अनेकजननो यत्र कार्तिकेयस्य सम्भवः ॥&#x9;037c&lt;br&gt;&#xA;ब्राह्मणानां गवां चैव माहात्म्यं यत्र कीर्त्यते ।&#x9;038a&lt;br&gt;&#xA;सर्वश्रुतिसमूहोऽयं श्रोतव्यो धर्मबुद्धिभिः ॥&#x9;038c&lt;br&gt;&#xA;य इदं श्रावयेद्विद्वान्ब्राह्मणानिह पर्वसु ।&#x9;039a&lt;br&gt;&#xA;धूतपाप्मा जितस्वर्गो ब्रह्म गच्छति शाश्वतम् ॥&#x9;039c&lt;br&gt;&#xA;श्रावयेद्ब्राह्मणाञ्श्राद्धे यश्चेमं पादमन्ततः ।&#x9;040a&lt;br&gt;&#xA;अक्षय्यं तस्य तच्छ्राद्धमुपावर्तेत्पितॄनिह ॥&#x9;040c&lt;br&gt;&#xA;अह्ना यदेनः क्रियते इन्द्रियैर्मनसाऽपि वा ।&#x9;041a&lt;br&gt;&#xA;ज्ञानादज्ञानतो वापि प्रकरोति नरश्च यत् ॥&#x9;041c&lt;br&gt;&#xA;तन्महाभारताख्यानं श्रुत्वैव प्रविलीयते ।&#x9;042a&lt;br&gt;&#xA;भरतानां महज्जन्म महाभारतमुच्यते ॥&#x9;042c&lt;br&gt;&#xA;निरुक्तमस्य यो वेद सर्वपापैः प्रमुच्यते ।&#x9;043a&lt;br&gt;&#xA;भरतानां यतश्चायमितिहासो महाद्भुतः ॥&#x9;043c&lt;br&gt;&#xA;महतो ह्येनसो मर्त्यान्मोचयेदनुकीर्तितः ।&#x9;044a&lt;br&gt;&#xA;त्रिभिर्वर्षैर्महाभागः कृष्णद्वैपायनोऽब्रवीत् ॥&#x9;044c&lt;br&gt;&#xA;नित्योत्थितः शुचिः शक्तो महाभारतमादितः ।&#x9;045a&lt;br&gt;&#xA;तपोनियममास्थाय कृतमेतन्महर्षिणा ॥&#x9;045c&lt;br&gt;&#xA;तस्मान्नियमसंयुक्तैः श्रोतव्यं ब्राह्मणैरिदम् ।&#x9;046a&lt;br&gt;&#xA;कृष्णप्रोक्तामिमां पुण्यां भारतीमुत्तमां कथाम् ॥&#x9;046c&lt;br&gt;&#xA;श्रावयिष्यन्ति ये विप्रा ये च श्रोष्यन्ति मानवाः ।&#x9;047a&lt;br&gt;&#xA;सर्वथा वर्तमाना वै न ते शोच्याः कृताकृतैः ॥&#x9;047c&lt;br&gt;&#xA;नरेण धर्मकामेन सर्वः श्रोतव्य इत्यपि ।&#x9;048a&lt;br&gt;&#xA;निखिलेनेतिहासोऽयं ततः सिद्धिमवाप्नुयात् ॥&#x9;048c&lt;br&gt;&#xA;न तां स्वर्गगतिं प्राप्य तुष्टिं प्राप्नोति मानवः ।&#x9;049a&lt;br&gt;&#xA;यां श्रुत्वैवं महापुण्यमितिहासमुपाश्नुते ॥&#x9;049c&lt;br&gt;&#xA;शृण्वञ्श्राद्धः पुण्यशीलः श्रावयंश्चेदमद्भुतम् ।&#x9;050a&lt;br&gt;&#xA;नरः फलमवाप्नोति राजसूयाश्वमेधयोः ॥&#x9;050c&lt;br&gt;&#xA;यथा समुद्रो भगवान्यथा मेरुर्महागिरिः ।&#x9;051a&lt;br&gt;&#xA;उभौ ख्यातौ रत्ननिधी तथा भारतमुच्यते ॥&#x9;051c&lt;br&gt;&#xA;इदं हि वेदैः समितं पवित्रमषि चोत्तमम् ।&#x9;052a&lt;br&gt;&#xA;श्राव्यं श्रुतिसुखं चैव पावनं शीलवर्धनम् ॥&#x9;052c&lt;br&gt;&#xA;य इदं भारतं राजन्वाचकाय प्रयच्छति ।&#x9;053a&lt;br&gt;&#xA;तेन सर्वा मही दत्ता भवेत्सागरमेखला ॥&#x9;053c&lt;br&gt;&#xA;पारिक्षित कथां दिव्यां पुण्याय विजयाय च ।&#x9;054a&lt;br&gt;&#xA;कथ्यमानां मया कृत्स्नां शृणु हर्षकरीमिमाम् ॥&#x9;054c&lt;br&gt;&#xA;त्रिभिर्वर्षैः सदोत्थायी कृष्णद्वैपायनो मुनिः ।&#x9;055a&lt;br&gt;&#xA;महाभारतमाख्यानं कृतवानिदमद्भुतम् ॥&#x9;055c&lt;br&gt;&#xA;शृणु कीर्तयतस्तन्म इतिहासं पुरातनम् ॥ ॥&#x9;056ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/063/</guid>
      <description>&lt;p&gt;अध्यायः 063&lt;/p&gt;&#xA;&lt;p&gt;पूरुवंशकथनम् ॥ 1 ॥&#xA;वैशम्पायन उवाच ।&#x9;001&lt;br&gt;&#xA;पूरोर्वंशमहं धन्यं राज्ञाममिततेजसाम् ।&#x9;001a&lt;br&gt;&#xA;प्रवक्ष्यामि पितॄणां ते तेषां नामानि मे शृणु ॥&#x9;001c&lt;br&gt;&#xA;अव्यक्तप्रभवो ब्रह्मा शाश्वतो नित्य अव्ययः ।&#x9;002a&lt;br&gt;&#xA;तस्मान्मरीचिः सञ्जज्ञे दक्षश्चैव प्रजापतिः ॥&#x9;002c&lt;br&gt;&#xA;अङ्गुष्ठाद्दक्षमसृजच्चक्षुर्भ्यां च मरीचिनम् ।&#x9;003a&lt;br&gt;&#xA;मरीचेः कश्यपः पुत्रो दक्षस्य दुहिताऽऽदितिः ॥&#x9;003c&lt;br&gt;&#xA;अदित्यां कश्यपाद्विवस्वान् ।&#x9;004A&lt;br&gt;&#xA;विवस्वतो मनुर्मनोरिला ॥&#x9;004B&lt;br&gt;&#xA;इलायाः पुरूरवाः ।&#x9;005A&lt;br&gt;&#xA;पुरूरवस आयुः ।&#x9;005B&lt;br&gt;&#xA;आयुषो नहुषः ।&#x9;005C&lt;br&gt;&#xA;नहुषस्य ययातिः ॥&#x9;005D&lt;br&gt;&#xA;ययातेर्द्वे भार्ये बभूवतुः ।&#x9;006A&lt;br&gt;&#xA;उशनसो दुहिता देवयानी वृषपर्वणश्च दुहिता शर्मिष्ठा नाम ॥&#x9;006B&lt;br&gt;&#xA;तत्रानुवंशो भवति ।&#x9;007A&lt;br&gt;&#xA;यदुं च तुर्वसुं चैव देवयानी व्यजायत ।&#x9;007B&lt;br&gt;&#xA;द्रुह्यं चानुं च पूरुं च शर्मिष्ठा वार्षपर्वणी ॥&#x9;007C&lt;br&gt;&#xA;तत्र यदोर्यादवाः ।&#x9;008A&lt;br&gt;&#xA;पूरोः पौरवाः ।&#x9;008B&lt;br&gt;&#xA;पूरोर्भार्या कौसल्या बभूव ।&#x9;008C&lt;br&gt;&#xA;तस्यामस्य जज्ञे जनमेजयः ॥&#x9;008D&lt;br&gt;&#xA;स त्रीन्हयमेधानाजहार ।&#x9;009A&lt;br&gt;&#xA;विश्वजिता चेष्ट्वा वनं प्रविवेश ॥&#x9;009B&lt;br&gt;&#xA;जनमेजयस्तु सुनन्दां नामोपयेमे मागधीं ।&#x9;010A&lt;br&gt;&#xA;तस्यामस्य जज्ञे प्राचीन्वान् ॥&#x9;010B&lt;br&gt;&#xA;यः प्राचीं दिशं जिगाय ।&#x9;011A&lt;br&gt;&#xA;यावत्सूर्याोदयात् तत्तस्य प्राचीनत्वम् ॥&#x9;011B&lt;br&gt;&#xA;प्राचीन्वांस्तु खल्वाश्मकीमुपयेमे यादवीम् ।&#x9;012A&lt;br&gt;&#xA;तस्यामस्य जज्ञे शय्यातिः ॥&#x9;012B&lt;br&gt;&#xA;शय्यातिस्तु त्रिशङ्कोर्दुहितरं वराङ्गीं नामोपयेमे तस्यामस्य जज्ञेऽहंयातिः ॥&#x9;013A&lt;br&gt;&#xA;अहंयातिस्तु खलु कृतवीर्यदुहितरं भानुमतीं नामोपयेमे ।&#x9;014B&lt;br&gt;&#xA;तस्यामस्य जज्ञे सार्वभौमः ॥&#x9;014C&lt;br&gt;&#xA;सार्वभौमस्तु खलु जित्वाऽऽजहार कैकयीं सुन्दरां नाम तामुपयेमे ।&#x9;015A&lt;br&gt;&#xA;तस्यामस्य जज्ञे जयत्सेनः ॥&#x9;015B&lt;br&gt;&#xA;जयत्सेनस्तु खलु वैदर्भीमुपयेमे सुश्रवां नाम ।&#x9;016A&lt;br&gt;&#xA;तस्यामस्य जज्ञेऽपराचीनः ॥&#x9;016B&lt;br&gt;&#xA;अपराचीनस्तु खलु वैदर्भीमपरामुपयेमे मर्यादां नाम ।&#x9;017A&lt;br&gt;&#xA;तस्यामस्य जज्ञेऽरिहः ॥&#x9;017B&lt;br&gt;&#xA;अरिहः खल्वाङ्गीमुपेयेमे ।&#x9;018A&lt;br&gt;&#xA;तस्यामस्य जज्ञे महाभौमः ॥&#x9;018B&lt;br&gt;&#xA;महाभौमस्तु खलु प्रसेनजिद्दुहितरमुपयेमे सुयज्ञां नाम ।&#x9;019A&lt;br&gt;&#xA;तस्यामस्य जज्ञे अयुतानायी ॥&#x9;019B&lt;br&gt;&#xA;यः पुरुषमेधे पुरुषाणामयुतमानयत्तत्तस्यायुतानायित्वम् ॥&#x9;020A&lt;br&gt;&#xA;अयुतानायी तु खलु पृथुश्रवसो दुहितरमुपयेमे भासां नाम ।&#x9;021A&lt;br&gt;&#xA;तस्यामस्य जज्ञेऽक्रोधनः ॥&#x9;021B&lt;br&gt;&#xA;अक्रोधनस्तु खलु कालिङ्गीं कण्डूं नामोपयेमे ।&#x9;022A&lt;br&gt;&#xA;तस्यामस्य जज्ञे देवातिथिः ॥&#x9;022B&lt;br&gt;&#xA;देवातिथिस्तु खलु वैदर्भीमुपयेमे मर्यादां नाम तस्यामस्य जज्ञे ऋचः ॥&#x9;023A&lt;br&gt;&#xA;ऋचस्तु खलु वामदेव्यामङ्गराजकन्यायामृक्षं पुत्रमजीजनत् ॥&#x9;024A&lt;br&gt;&#xA;ऋक्षस्तु खलु तक्षकदुहितरं ज्वलन्तीं नामोपयेमे ।&#x9;025A&lt;br&gt;&#xA;तस्यामन्त्यनारमुत्पादयामास ॥&#x9;025B&lt;br&gt;&#xA;अन्त्यनारस्तु खलु सरस्वत्यां द्वादशवार्षिकं सत्रमाजहार ।&#x9;026A&lt;br&gt;&#xA;तमुदवसाने सरस्वत्यभिगम्य भर्तारं वरयामास ॥&#x9;026B&lt;br&gt;&#xA;तस्यां पुत्रं जनयामास त्रस्नुं नाम ।&#x9;027A&lt;br&gt;&#xA;अत्रानुवंशो भवति ॥&#x9;027B&lt;br&gt;&#xA;त्रस्नुं सरस्वती पुत्रमन्त्यनारादजीजनत् ।&#x9;028A&lt;br&gt;&#xA;इलिलं जनयामास कालिन्द्यान्त्रस्नुरात्मजम् ॥&#x9;028B&lt;br&gt;&#xA;इलिलस्तु रथन्तर्यां दुष्यन्तादीन्पञ्च पुत्रानजीजनत् ॥&#x9;029A&lt;br&gt;&#xA;दुष्यन्तस्तु लाक्षीं नाम भागीरथीमुपयेमे तस्यामस्य जज्ञे जनमेजयः ॥&#x9;030A&lt;br&gt;&#xA;सएव दुष्यन्तो विश्वामित्रदुहितरं शकुन्तलां नामोपयेमे ।&#x9;031A&lt;br&gt;&#xA;तस्यामस्य जज्ञे भरतः ॥&#x9;031B&lt;br&gt;&#xA;तत्रेमौ श्लोकौ भवतः ।&#x9;032A&lt;br&gt;&#xA;माता भस्त्रा पितुः पुत्रो यस्माज्जातः स एव सः ।&#x9;032B&lt;br&gt;&#xA;भरस्व पुत्रं दौष्यन्तिं सत्यमाह शकुन्तला ॥&#x9;032C&lt;br&gt;&#xA;रेतोधाः पुत्र उन्नयति नरदेव यमक्षयात् ।&#x9;033a&lt;br&gt;&#xA;त्वं चास्य धाता गर्भस्य सत्यमाह शकुन्तला ॥&#x9;033c&lt;br&gt;&#xA;ततोऽस्य भरतत्वम् ।&#x9;034A&lt;br&gt;&#xA;भरतस्तु खलु काशेयीं सार्वसेनीमुपयेमे सुनन्दां नाम ।&#x9;034B&lt;br&gt;&#xA;तस्यामस्य जज्ञे भुमन्युः ॥&#x9;034C&lt;br&gt;&#xA;भुमन्युस्तु खलु दाशार्हीमुपयेमे सुवर्णां नाम ।&#x9;035A&lt;br&gt;&#xA;तस्यामस्य जज्ञे सुहोत्रः ॥&#x9;035B&lt;br&gt;&#xA;सुहोत्रस्तु खल्वैक्ष्वाकीमुपयेमे जयन्तीं नाम ।&#x9;036A&lt;br&gt;&#xA;तस्यामस्य जज्ञे हस्ती ।&#x9;036B&lt;br&gt;&#xA;य इदं पुरं निर्मापयामास ॥&#x9;036C&lt;br&gt;&#xA;तस्माद्धास्तिनपुरत्वम् ।&#x9;037A&lt;br&gt;&#xA;हस्ती खलु त्रैगर्तीमुपयेमे यशोदां नाम तस्यामस्य जज्ञे विकुञ्जनः ॥&#x9;037B&lt;br&gt;&#xA;विकुञ्जनस्तु खलु दाशार्हीमुपयेमे सुन्दरां नाम ।&#x9;038A&lt;br&gt;&#xA;तस्यामस्य जज्ञेऽजमीढः ॥&#x9;038B&lt;br&gt;&#xA;अजमीढस्य तु चतुर्विंशतिपुत्रशतं बभूव ।&#x9;039A&lt;br&gt;&#xA;कैकय्यां नागायां गान्धार्यां विमलायामृक्षायामिति ॥&#x9;039B&lt;br&gt;&#xA;पृथग्वंशकर्तारो नृपतयः ।&#x9;040A&lt;br&gt;&#xA;तत्र अजमीढादृक्षायां संवरणो जज्ञे स वंशकरः ॥&#x9;040B&lt;br&gt;&#xA;सवरणस्तु वैवस्वतीं तपतीं नामोपयेमे ।&#x9;041A&lt;br&gt;&#xA;तस्यामस्य जज्ञे कुरुः ॥&#x9;041B&lt;br&gt;&#xA;कुरुस्तु खलु दाशार्हीमुपयेमे शुभाङ्गीं नाम ।&#x9;042A&lt;br&gt;&#xA;तस्यामस्य जज्ञे विदूरथः ॥&#x9;042B&lt;br&gt;&#xA;विदूरथस्तु खलु मागधीमुपयेमे सम्प्रियां नाम ।&#x9;043A&lt;br&gt;&#xA;तस्यामस्य जज्ञेऽनश्वान् ॥&#x9;043B&lt;br&gt;&#xA;अनश्वांस्तु खलु मागधीमुपयेमेऽमृतां नाम ।&#x9;044A&lt;br&gt;&#xA;तस्यामस्य जज्ञे परिक्षित् ॥&#x9;044B&lt;br&gt;&#xA;परिक्षित्खलु बाहुकामुपयेमे सुवेषां नाम ।&#x9;045A&lt;br&gt;&#xA;तस्यामस्य जज्ञे भीमसेनः ॥&#x9;045B&lt;br&gt;&#xA;भीमसेनस्तु खलु कैकयीमुपयेमे सुकुमारीं नाम ।&#x9;046A&lt;br&gt;&#xA;तस्यामस्य जज्ञे परिश्रवाः ॥&#x9;046B&lt;br&gt;&#xA;यमाहुः प्रतीप इति ।प्रतीपस्तु खलु शैब्यामुपयेमे सुनन्दीं नाम ।&#x9;047A&lt;br&gt;&#xA;तस्यां त्रीन्पुत्रानुत्पादयामास देवापिं शन्तनुं बाह्लीकं चेति ॥&#x9;047B&lt;br&gt;&#xA;देवापिस्तु खलु बाल एवारण्यं प्रविवेश ।&#x9;048A&lt;br&gt;&#xA;शन्तनुस्तु महीपालोऽभवत् ॥&#x9;048B&lt;br&gt;&#xA;तत्र श्लोको भवति ।यं यं कराभ्यां स्पृशति जीर्णं स सुखमश्नुते ।&#x9;049A&lt;br&gt;&#xA;पुनर्युवा च भवति तस्मात्तं शन्तनुं विदुः ॥&#x9;049B&lt;br&gt;&#xA;तदस्य शन्तनुत्वं ।&#x9;050A&lt;br&gt;&#xA;शन्तनुस्तु खलु गङ्गां भागीरथीमुपयेमे तस्यामस्य जज्ञे देवव्रतः ।&#x9;050B&lt;br&gt;&#xA;यमाहुर्भीष्म इति ॥&#x9;050C&lt;br&gt;&#xA;भीष्मस्तु खलु पितुः प्रियचिकीर्षया सत्यवतीमानयामास मातरं ।&#x9;051A&lt;br&gt;&#xA;यामाहुः कालीति ॥&#x9;051B&lt;br&gt;&#xA;तस्यां पूर्वं पुराशरात्कन्यागर्भो द्वैपायनः ।&#x9;052A&lt;br&gt;&#xA;तस्यामेव शन्तनोर्द्वौ पुत्रौ बभूवतुः चित्राङ्गदो विचित्रवीर्यश्च ॥&#x9;052B&lt;br&gt;&#xA;चित्राङ्गदस्तु प्राप्तराज्य एव गन्धर्वेण निहृतः ।&#x9;053A&lt;br&gt;&#xA;ततो विचित्रवीर्यो राजा बभूव ॥&#x9;053B&lt;br&gt;&#xA;विचित्रवीर्यस्तु खलुकाशिराजस्य सुते अम्बिकाम्बालिके उदवहत् ।&#x9;054A&lt;br&gt;&#xA;विचित्रवीर्योऽनुत्पन्नापत्य एव विदेहत्वं प्राप्तः ॥&#x9;054B&lt;br&gt;&#xA;ततः सत्यवती चिन्तयामास कथं नु खलु शन्तनोः पिण्डविच्छेदो न स्यादिति ॥&#x9;055A&lt;br&gt;&#xA;साथ द्वैपायनं चिन्तयामास सोऽग्रतः स्थितः किं करवाणीति ।&#x9;056A&lt;br&gt;&#xA;तं सत्यवत्युवाच भ्राता तेऽनपत्य एव स्वर्गतः तस्यार्थेऽपत्यमुत्पादयेति ॥&#x9;056B&lt;br&gt;&#xA;स परमित्युवाच स तत्र त्रीन्पुत्रानुत्पादयामास धृतराष्ट्रं पाण्डुं विदुरं चेति ॥&#x9;057A&lt;br&gt;&#xA;धृतराष्ट्रात्पुत्रशतं बभूव गान्धार्यां वरदानाद्द्वैपायनस्य तेषां च धार्तराष्ट्राणां चत्वारः प्रधानाः दुर्योधनो दुश्शासनो विकर्णश्चित्रसेनश्चेति ॥&#x9;058A&lt;br&gt;&#xA;पाण्डोस्तु कुन्ती माद्रीति स्त्रीरत्ने बभूवतुः ।&#x9;059A&lt;br&gt;&#xA;स मृगयां चरन्मैथुनगतमृषिं मृगचारिणं बाणेन जघान ॥&#x9;059B&lt;br&gt;&#xA;स बाणविद्ध उवाच पाण्डुम् ।&#x9;060A&lt;br&gt;&#xA;अत्र श्लोको भवति ॥&#x9;060B&lt;br&gt;&#xA;योऽकृतार्थं हि मां ग्रूर बाणेनाघ्ना मृगव्रतम् ।&#x9;061A&lt;br&gt;&#xA;त्वामप्येतादृशो भावः क्षिप्रमेवागमिष्यति ॥&#x9;061B&lt;br&gt;&#xA;इति मृगव्रतचारिणा ऋषिणा शप्तः ।&#x9;062A&lt;br&gt;&#xA;स विषण्णरूपः पाण्डुस्तं शापं परिहरन्नोपसर्पति भार्ये ॥&#x9;062B&lt;br&gt;&#xA;कदाचित्स आह ।स्वचापल्यादिदं प्राप्तवानहम् ।&#x9;063A&lt;br&gt;&#xA;पुराणेषु पठ्यमानं शृणोमि नानपत्यस्य लोकाः सन्तीति ॥&#x9;063B&lt;br&gt;&#xA;सा त्वं मदर्थे पुत्रानुत्पादयेति कुन्तीमुवाच ॥&#x9;064A&lt;br&gt;&#xA;सा कुन्ती पुत्रानुत्पादयामास धर्माद्युधिष्ठिरं मारुताद्भीमसेनमिन्द्रादर्जुनमिति ।&#x9;065A&lt;br&gt;&#xA;स हृष्टरूपः पाण्डुरुवाच ।&#x9;065B&lt;br&gt;&#xA;इयं ते सपत्नी भवति माद्र्यनपत्या व्रीडिता साध्वी अस्यामपत्यमुत्पाद्यतामिति ॥&#x9;065C&lt;br&gt;&#xA;सा कुन्ती तस्यै माद्र्यै तथेति व्रतमादिदेश ।&#x9;066A&lt;br&gt;&#xA;ततस्तस्यां नकुलसहदेवौ यमावश्विभ्यां जज्ञाते ॥&#x9;066B&lt;br&gt;&#xA;माद्रीं तु खलु स्वलङ्कृतां दृष्ट्वा पाण्डुर्भावं चक्रे ।&#x9;067A&lt;br&gt;&#xA;स तां प्राप्यैव विदेहत्वं प्राप्तः ॥&#x9;067B&lt;br&gt;&#xA;ततस्तेन सह चितामन्वारुरोह माद्री ।&#x9;068A&lt;br&gt;&#xA;कुन्तीं चोवाच यमयोरार्ययाऽप्रमत्तया भवितव्यमिति ॥&#x9;068B&lt;br&gt;&#xA;ततः पञ्चपाण्डवान्सह कुन्त्या हास्तिनपुरं नयन्ति स्म तपस्विनः ॥&#x9;069A&lt;br&gt;&#xA;तत्र भीष्माय धृतराष्ट्रविदुरयोः पाण्डोः स्वर्गगमनं याथातथ्यं निवेदयन्तिस्म तपस्विनः ॥&#x9;070A&lt;br&gt;&#xA;पाण्डवान्सह कुन्त्या जतुगृहे दाहयितुकामो धृतराष्ट्रात्मजोऽभूत् ॥&#x9;071A&lt;br&gt;&#xA;तांश्च विदुरो मोक्षयामास ।&#x9;072A&lt;br&gt;&#xA;ततो भीमो हिडिम्बं हत्वा पुत्रमुत्पादयामास हिडिम्बायां घटोत्कचं नाम ॥&#x9;072B&lt;br&gt;&#xA;ततश्चैकचक्रां जग्मुः कुशलिनः ।&#x9;073A&lt;br&gt;&#xA;ततः पाञ्चालविषयं गत्वा स्वयंवरे द्रौपदीं लब्ध्वाऽर्धराज्यं प्राप्येन्द्रप्रस्थनिवासिनस्तस्यां पुत्रानुत्पादयामासुर्द्रौपद्याम् ॥&#x9;073B&lt;br&gt;&#xA;प्रतिविन्ध्यां युधिष्ठिरः ।&#x9;074A&lt;br&gt;&#xA;सुतसोमं वृकोदरः ।&#x9;074B&lt;br&gt;&#xA;श्रुतकीर्तिमर्जुनः ।&#x9;074C&lt;br&gt;&#xA;शतानीकं नकुलः ।&#x9;074D&lt;br&gt;&#xA;श्रुतसेनं सहदेव इति ॥&#x9;074E&lt;br&gt;&#xA;शैव्यस्य कन्यां देवकीं नामोपयेमे युधिष्ठिरः ।&#x9;075A&lt;br&gt;&#xA;तस्यां पुत्रं जनयामास यौधेयं नाम ॥&#x9;075B&lt;br&gt;&#xA;भीमसेनस्तु वाराणस्यां काशिराजकन्यां जलन्धरां नामोपयेमे स्वयंवरस्थां ।&#x9;076A&lt;br&gt;&#xA;तस्यामस्य जज्ञे शर्वत्रातः ॥&#x9;076B&lt;br&gt;&#xA;अर्जुनस्तु खलु द्वारवतीं गत्वा भगवतो वासुदेवस्य भगिनीं सुभद्रां नामोदवहद्भार्यां ।&#x9;077A&lt;br&gt;&#xA;तस्यामभिमन्युं नाम पुत्रं जनयामास ॥&#x9;077B&lt;br&gt;&#xA;नकुलस्तु खलु चैद्यां रेणुमतीं नामोदवहत् ।&#x9;078A&lt;br&gt;&#xA;तस्यां पुत्रं जनयामास निरमित्रं नाम ॥&#x9;078B&lt;br&gt;&#xA;सहदेवस्तु खलु माद्रीमेव स्वयंवरे विजयां नामोदवहद्भार्याम् ।&#x9;079A&lt;br&gt;&#xA;तस्यां पुत्रं जनयामास सुहोत्रं नाम ॥&#x9;079B&lt;br&gt;&#xA;भीमसेनश्च पूर्वमेव हिडिम्बायां राक्षस्यां पुत्रमुत्पादयामास घटोत्कचं नाम ।&#x9;080A&lt;br&gt;&#xA;अर्जुनस्तु नागकन्यायामुलूप्यामिरावन्तं नाम पुत्रं जनयामास ॥&#x9;080B&lt;br&gt;&#xA;ततो मणलूरुपतिकन्यायां चित्राङ्गदायामर्जुनः पुत्रमुत्पादयामास बभ्रुवाहनं नाम ।&#x9;081A&lt;br&gt;&#xA;एते त्रयोदश पुत्राः पाण्डवानाम् ॥&#x9;081B&lt;br&gt;&#xA;विराटस्य दुहितरमुत्तरां नामाभिमन्युरुपेयेमे ।&#x9;082A&lt;br&gt;&#xA;तस्यामस्य परासुर्गर्भोऽजायत ॥&#x9;082B&lt;br&gt;&#xA;तमुत्सङ्गे प्रतिजग्राह पृथा नियोगात्पुरुषोत्तमस्य ।&#x9;083A&lt;br&gt;&#xA;षाण्मासिकं गर्भमहं जीवयामि पादस्पर्शादिति वासुदेव उवाच ॥&#x9;083B&lt;br&gt;&#xA;अहं जीवयामि कुमारमनन्तवीर्यं जात एवायमजायत ।&#x9;084A&lt;br&gt;&#xA;अभिमन्योः सत्येन चेयं पृथिवी धारयत्विति वासुदेवस्य पादस्पर्शात्सजीवोऽजायत ।&#x9;084B&lt;br&gt;&#xA;नाम तस्याकरोत्सुभद्रा ॥&#x9;084C&lt;br&gt;&#xA;परिक्षीणे कुले जात उत्तरायां परन्तपः ।&#x9;085A&lt;br&gt;&#xA;परिक्षिदभवत्तस्मात्सौभद्रात्तु यशस्विनः ॥&#x9;085B&lt;br&gt;&#xA;परीक्षित्तु खलु भद्रवतीं नामोपयेमे ।&#x9;086A&lt;br&gt;&#xA;तस्यां तत्र भवाञ्जनमेजयः ॥&#x9;086B&lt;br&gt;&#xA;जनमेजयात्तु भवतः खलु वपुष्टमायां पुत्रौ द्वौ शतानीकः शङ्कुकर्णश्च ॥&#x9;087A&lt;br&gt;&#xA;शतानीकस्तु खलु वैदेहीमुपयेमे ।&#x9;088A&lt;br&gt;&#xA;तस्यामस्य जज्ञे पुत्रोऽश्वमेधदत्तः ॥&#x9;088B&lt;br&gt;&#xA;इत्येष पूरोर्वंशस्तु पाण्डवानां च कीर्तितः ।&#x9;089A&lt;br&gt;&#xA;पूरोर्वंशमिमं श्रुत्वा सर्वपापैः प्रमुच्यते ॥ ॥&#x9;089B&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/064/</guid>
      <description>&lt;p&gt;अध्यायः 064&lt;/p&gt;&#xA;&lt;p&gt;उपरिचरराजोपाख्यानम् ॥ 1 ॥ इन्द्रध्वजोत्सववृत्तान्तः ॥ 2 ॥ गिरिकाया उत्पत्तिः । उपरिचरस्य तया विवाहश्च ॥ 3 ॥ मृगयार्थं गतेनोपरिचरेण स्वपत्नीस्मरणात्स्कन्नस्य श्येनद्वरा प्रेषितस्य रेतसो यमुनाजले पतनम् ॥ 4 ॥ ब्रह्मशापान्मत्स्यभावं प्राप्तयाऽद्रिकया तद्रेतःपानम् ॥ 5 ॥ तदुदरे मिथुनोत्पत्तिः ॥ 6 ॥ तत्र पुत्रस्य उपरिचरवसुना ग्रहणम् । कन्याया दाशगृहे स्थितिः ॥ 7 ॥ नावं वाहयमानायां सत्यवतीनाम्न्यां दाशकन्यायां पराशराद्द्वैपायनस्योत्पत्तिः । तस्य व्यासनामप्राप्तिश्च ॥ 8 ॥ पाठान्तरे पराशरसत्यवतीविवाहादि ॥ 9 ॥ भीष्मादीनां सङ्क्षेपतो जन्मवृत्तान्तकथनम् ॥ 10 ॥&#xA;वैशम्पायन उवाच ।&#x9;101&lt;br&gt;&#xA;राजोपरिचरो नाम धर्मनित्यो महीपतिः ।&#x9;101a&lt;br&gt;&#xA;बभूव मृगयाशीलः शश्वत्स्वाध्यायवाञ्छुचिः ॥&#x9;101c&lt;br&gt;&#xA;स चेदिविषयं रम्यं वसुः पौरवनन्दनः ।&#x9;102a&lt;br&gt;&#xA;इन्द्रोपदेशाज्जग्राह रमणीयं महीपतिः ॥&#x9;102c&lt;br&gt;&#xA;तमाश्रमे न्यस्तशस्त्रं निवसन्तं तपोनिधिम् ।&#x9;103a&lt;br&gt;&#xA;देवाः शक्रपुरोगा वै राजानमुपतस्थिरे ॥&#x9;103c&lt;br&gt;&#xA;इन्द्रत्वमर्हो राजायं तपसेत्यनुचिन्त्य वै ।&#x9;104a&lt;br&gt;&#xA;तं सान्त्वेन नृपं साक्षात्तपसः सन्न्यवर्तयन् ॥&#x9;104c&lt;br&gt;&#xA;देवा ऊचुः ।&#x9;105&lt;br&gt;&#xA;न सङ्कीर्येत धर्मोऽयं पृथिव्यां पृथिवीपते ।&#x9;105a&lt;br&gt;&#xA;त्वया हि धर्मो विधृतः कृत्स्नं धारयते जगत् ॥&#x9;105c&lt;br&gt;&#xA;इन्द्र उवाच ।&#x9;106&lt;br&gt;&#xA;देवानहं पालयिता पालय त्वं हि मानुषान् ।&#39;&#x9;106a&lt;br&gt;&#xA;लोके धर्मं पालय त्वं नित्ययुक्तः समाहितः ।&#x9;106c&lt;br&gt;&#xA;धर्मयुक्तस्ततो लोकान्पुण्यान्प्राप्स्यसि शाश्वतान् ॥&#x9;106e&lt;br&gt;&#xA;दिविष्ठस्य भुविष्ठस्त्वं सखाभूतो मम प्रियः ।&#x9;107a&lt;br&gt;&#xA;ऊधः पृथिव्या यो देशस्तमावस नराधिप ॥&#x9;107c&lt;br&gt;&#xA;पशव्यश्चैव पुण्यश्च प्रभूतधनधान्यवान् ।&#x9;108a&lt;br&gt;&#xA;स्वारक्ष्यश्चैव सौम्यश्च भोग्यैर्भूमिगुणैर्युतः ॥&#x9;108c&lt;br&gt;&#xA;अर्थवानेष देशो हि धनरत्नादिभिर्युतः ।&#x9;109a&lt;br&gt;&#xA;वसुपूर्णा च वसुधा वस चेदिषु चेदिप ॥&#x9;109c&lt;br&gt;&#xA;धर्मशीला जनपदाः सुसन्तोषाश्च साधवः ।&#x9;010a&lt;br&gt;&#xA;न च मिथ्या प्रलापोऽत्र स्वैरेष्वपि कुतोऽन्यथा ॥&#x9;010c&lt;br&gt;&#xA;न च पित्रा विभज्यन्ते पुत्रा गुरुहिते रताः ।&#x9;011a&lt;br&gt;&#xA;युञ्जते धुरि नो गाश्च कृशान्सन्धुक्षयन्ति च ॥&#x9;011c&lt;br&gt;&#xA;सर्वे वर्णाः स्वधर्मस्थाः सदा चेदिषु मानद ।&#x9;012a&lt;br&gt;&#xA;न तेऽस्त्यविदितं किञ्चित्त्रिषु लोकेषु यद्भवेत् ॥&#x9;012c&lt;br&gt;&#xA;दैवोपभोग्यं दिव्यं त्वामाकाशे स्फाटिकं महत् ।&#x9;013a&lt;br&gt;&#xA;आकाशगं त्वां मद्दत्तं विमानमुपपत्स्यते ॥&#x9;013c&lt;br&gt;&#xA;त्वमेकः सर्वमर्त्येषु विमानवरमास्थितः ।&#x9;014a&lt;br&gt;&#xA;चरिष्यस्युपरिस्थो हि देवो विग्रहवानिव ॥&#x9;014c&lt;br&gt;&#xA;ददामि ते वैजयन्तीं मालामम्लानपङ्कजाम् ।&#x9;015a&lt;br&gt;&#xA;धारयिष्यति सङ्ग्रामे या त्वां शस्त्रैरविक्षतम् ॥&#x9;015c&lt;br&gt;&#xA;लक्षणं चैतदेवेह भविता ते नराधिप ।&#x9;016a&lt;br&gt;&#xA;इन्द्रमालेति विख्यातं धन्यमप्रतिमं महत् ॥&#x9;016c&lt;br&gt;&#xA;यष्टिं च वैणवीं तस्मै ददौ वृत्रनिषूदनः ।&#x9;017a&lt;br&gt;&#xA;इष्टप्रदानमुद्दिश्य शिष्टानां प्रतिपालिनीम् ॥&#x9;017c&lt;br&gt;&#xA;एवं संसान्त्व्य नृपतिं तपसः सन्न्यवर्तयत् ।&#x9;018a&lt;br&gt;&#xA;प्रययौ दैवतैः सार्धं कृत्वा कार्यं दिवौकसाम् ॥&#x9;018c&lt;br&gt;&#xA;ततस्तु राजा चेदीनामिन्द्राभरणभूषितः ।&#x9;019a&lt;br&gt;&#xA;इन्द्रदत्तं विमानं तदास्थाय प्रययौ पुरीम् ॥&#39;&#x9;019c&lt;br&gt;&#xA;तस्याः शक्रस्य पूजार्थं भूमौ भूमिपतिस्तदा ।&#x9;020a&lt;br&gt;&#xA;प्रवेशं कारयामास सर्वोत्सववरं तदा ॥&#x9;020c&lt;br&gt;&#xA;मार्गशीर्षे महाराज पूर्वपक्षे महामखम् ।&#x9;021a&lt;br&gt;&#xA;ततःप्रभृति चाद्यापि यष्टेः क्षितिपसत्तमैः ॥&#39;&#x9;021c&lt;br&gt;&#xA;प्रवेशः क्रियते राजन्यथा तेन प्रवर्तितः ।&#x9;022a&lt;br&gt;&#xA;अपरेद्युस्ततस्तस्याः क्रियतेऽत्युच्छ्रयो नृपैः ॥&#x9;022c&lt;br&gt;&#xA;अलङ्कृताया पिटकैर्गन्धमाल्यैश्च भूषणैः ।&#x9;023a&lt;br&gt;&#xA;&#39;माल्यदामपरिक्षिप्तां द्वात्रिंशत्किष्कुसम्मिताम् ॥&#x9;023c&lt;br&gt;&#xA;उद्धृत्य पिटके चापि द्वादशारत्निकोच्छ्रये ।&#x9;024a&lt;br&gt;&#xA;महारजनवासांसि परिक्षिप्य ध्वजोत्तमम् ॥&#x9;024c&lt;br&gt;&#xA;वासोभिरन्नपानैश्च पूजितैर्ब्राह्मणर्षभैः ।&#x9;025a&lt;br&gt;&#xA;पुण्याहं वाचयित्वाथ ध्वज उच्छ्रियते तदा ॥&#x9;025c&lt;br&gt;&#xA;शङ्खभेरीमृदङ्गैश्च सन्नादः क्रियते तदा&#39; ।&#x9;026a&lt;br&gt;&#xA;भगवान्पूज्यते चात्र यष्टिरूपेण वासवः ॥&#x9;026c&lt;br&gt;&#xA;स्वयमेव गृहीतेन वसोः प्रीत्या महात्मनः ।&#x9;027a&lt;br&gt;&#xA;माणिभद्रादयो यक्षाः पूज्यन्ते दैवतैः सह ॥&#x9;027c&lt;br&gt;&#xA;नानाविधानि दानानि दत्त्वार्थिभ्यः सुहृज्जनैः ।&#x9;028a&lt;br&gt;&#xA;अलङ्कृत्वा माल्यदामैर्वस्त्रैर्नानाविधैस्तथा ॥&#x9;028c&lt;br&gt;&#xA;दृतिभिः सजलैः सर्वैः क्रीडित्वा नृपशासनात् ।&#x9;029a&lt;br&gt;&#xA;सभाजयित्वा राजानं कृत्वा नर्माश्रयाः कथाः ॥&#x9;029c&lt;br&gt;&#xA;रमन्ते नागराः सर्वे तथा जानपदैः सह ।&#x9;030a&lt;br&gt;&#xA;सूताश्च मागधाश्चैव रमन्ते नटनर्तकाः ॥&#x9;030c&lt;br&gt;&#xA;प्रीत्या तु नृपशार्दूल सर्वे चक्रुर्महोत्सवम् ।&#x9;031a&lt;br&gt;&#xA;सान्तःपुरः सहामात्यः सर्वाभरणभूषितः ॥&#x9;031c&lt;br&gt;&#xA;महारजनवासांसि वसित्वा चेदिराट् तदा ।&#x9;032a&lt;br&gt;&#xA;जातिहिङ्गुलकेनाक्तः सदारो मुमुदे तदा ॥&#x9;032c&lt;br&gt;&#xA;एवं जानपदाः सर्वे चक्रुरिन्द्रमहं वसुः ॥&#x9;033a&lt;br&gt;&#xA;यथा चेदिपतिः प्रीतश्चकारेन्द्रमहं वसुः ॥&#39;&#x9;033c&lt;br&gt;&#xA;एतां पूजां महेन्द्रस्तु दृष्ट्वा वसुकृतां शुभाम् ।&#x9;034a&lt;br&gt;&#xA;हरिभिर्वाजिभिर्युक्तमन्तरिक्षगतं रथम् ॥&#x9;034c&lt;br&gt;&#xA;आस्थाय सह शच्या च वृतो ह्यप्सरसां गणैः ।&#x9;035a&lt;br&gt;&#xA;वसुना राजमुख्येन समागम्याब्रवीद्वचः ॥&#x9;035c&lt;br&gt;&#xA;ये पूजयिष्यन्ति च मुदा यथा चेदिपतिर्नृपः ।&#x9;036a&lt;br&gt;&#xA;कारयिष्यन्ति च मुदा यथा चेदिपतिर्नृपः ॥&#x9;036c&lt;br&gt;&#xA;तेषां श्रीर्विजयश्चैव सराष्ट्राणां भविष्यति ।&#x9;037a&lt;br&gt;&#xA;तथा स्फीतो जनपदो मुदितश्च भविष्यति ॥&#x9;037c&lt;br&gt;&#xA;निरीतिकानि सस्यानि भवन्ति बहुधा नृप ।&#x9;038a&lt;br&gt;&#xA;राक्षसाश्च पिशाचाश्च न लुम्पन्ते कथञ्चन ॥&#x9;038c&lt;br&gt;&#xA;वैशम्पायन उवाच ।&#39;&#x9;039&lt;br&gt;&#xA;एवं महात्मना तेन महेन्द्रेण नराधिप ।&#x9;039a&lt;br&gt;&#xA;वसुः प्रीत्या मघवता महाराजोऽभिसत्कृतः ।&#x9;039c&lt;br&gt;&#xA;एवं कृत्वा महेन्द्रस्तु जगाम स्वं निवेशनम् ॥&#x9;039e&lt;br&gt;&#xA;उत्सवं कारयिष्यन्ति सदा शक्रस्य ये नराः ।&#x9;040a&lt;br&gt;&#xA;भूमिरत्नादिभिर्दानैस्तथा पूज्या भवन्ति ते ।&#x9;040c&lt;br&gt;&#xA;वरदानमहायज्ञैस्तथा शक्रोत्सवेन च ॥&#x9;040e&lt;br&gt;&#xA;सम्पूजितो मघवता वसुश्चेदीश्वरो नृपः ।&#x9;041a&lt;br&gt;&#xA;पालयामास धर्मेण चेदिस्थः पृथिवीमिमाम् ॥&#x9;041c&lt;br&gt;&#xA;इन्द्रपीत्या चेदिपतिश्चकारेन्द्रमहं वसुः ।&#x9;042a&lt;br&gt;&#xA;पुत्राश्चास्य महावीर्याः पञ्चासन्नमितौजसः ॥&#x9;042c&lt;br&gt;&#xA;नानाराज्येषु च सुतान्स सम्राडभ्यषेचयत् ।&#x9;043a&lt;br&gt;&#xA;महारथो मागधानां विश्रुतो यो बृहद्रथः ॥&#x9;043c&lt;br&gt;&#xA;प्रत्यग्रहः कुशाम्बश्च यमाहुर्मणिवाहनम् ।&#x9;044a&lt;br&gt;&#xA;मत्सिल्लश्च यदुश्चैव राजन्यश्चापराजितः ॥&#x9;044c&lt;br&gt;&#xA;एते तस्य सुता राजन्राजर्षेर्भूरितेजसः ।&#x9;045a&lt;br&gt;&#xA;न्यवेशयन्नामभिः स्वैस्ते देशांश्च पुराणि च ॥&#x9;045c&lt;br&gt;&#xA;वासवाः पञ्च राजानः पृथग्वंशाश्च शास्वताः ।&#x9;046a&lt;br&gt;&#xA;वसन्तमिन्द्रप्रासादे आकाशे स्फाटिके च तम् ॥&#x9;046c&lt;br&gt;&#xA;उपतस्थुर्महात्मानं गन्धर्वाप्सरसो नृपम् ।&#x9;047a&lt;br&gt;&#xA;राजोपरिचरेत्येवं नाम तस्याथ विश्रुतम् ॥&#x9;047c&lt;br&gt;&#xA;पुरोपवाहिनीं तस्य नदीं शुक्तिमतीं गिरिः ।&#x9;048a&lt;br&gt;&#xA;अरौत्सीच्चेतनायुक्तः कामात्कोलाहलः किल ॥&#x9;048c&lt;br&gt;&#xA;गिरिं कोलाहलं तं तु पदा वसुरताडयत् ।&#x9;049a&lt;br&gt;&#xA;निश्चक्राम ततस्तेन प्रहारविवरेण सा ॥&#x9;049c&lt;br&gt;&#xA;तस्यां नद्यां स जनयन्मिथुनं पर्वतः स्वयम् ।&#x9;050a&lt;br&gt;&#xA;तस्माद्विमोक्षणात्प्रीता नदी राज्ञे न्यवेदयत् ॥&#x9;050c&lt;br&gt;&#xA;महिषी भविता कन्या पुमान्सेनापतिर्भवेत् ।&#x9;051a&lt;br&gt;&#xA;शुक्तिमत्या वचःश्रुत्वा दृष्ट्वा तौ राजसत्तमः&#39; ॥&#x9;051c&lt;br&gt;&#xA;यः पुमानभवत्तत्र तं स राजर्षिसत्तमः ।&#x9;052a&lt;br&gt;&#xA;वसुर्वसुप्रदश्चक्रे सेनापतिमरिन्दमः ॥&#x9;052c&lt;br&gt;&#xA;चकार पत्नीं कन्यां तु तथा तां गिरिकां नृपः ।&#x9;053a&lt;br&gt;&#xA;वसोः पत्नी तु गिरिका कामकालं न्यवेदयत् ॥&#x9;053c&lt;br&gt;&#xA;ऋतुकालमनुप्राप्ता स्नाता पुंसवने शुचिः ।&#x9;054a&lt;br&gt;&#xA;तदहः पितरश्चैनपूचुर्जहि मृगानिति ॥&#x9;054c&lt;br&gt;&#xA;तं राजसत्तमं प्रीतास्तदा मतिमतां वरः ।&#x9;055a&lt;br&gt;&#xA;स पितॄणां नियोगेन तामतिक्रम्य पार्थिवः ॥&#x9;055c&lt;br&gt;&#xA;चकार मृगयां कामी गिरिकामेव संस्मरन् ।&#x9;056a&lt;br&gt;&#xA;अतीव रूपसम्पन्नां साक्षाच्छ्रियमिवापराम् ॥&#x9;056c&lt;br&gt;&#xA;अशोकैश्चम्पकैश्चूतैरनेकैरतिमुक्तकैः ।&#x9;057a&lt;br&gt;&#xA;पुन्नागैः कर्णिकारैश्च बकुलैर्दिव्यपाटलैः ॥&#x9;057c&lt;br&gt;&#xA;पनसैर्नारिकेलैश्च चन्दनैश्चार्जुनैस्तथा ।&#x9;058a&lt;br&gt;&#xA;एतै रम्यैर्महावृक्षैः पुण्यैः स्वादुफलैर्युतम् ॥&#x9;058c&lt;br&gt;&#xA;कोकिलाकुलसन्नादं मत्तभ्रमरनादितम् ।&#x9;059a&lt;br&gt;&#xA;वसन्तकाले तत्पश्यन्वनं चैत्ररथोपमम् ॥&#x9;059c&lt;br&gt;&#xA;मन्मथाभिपरीतात्मा नापश्यद्गिरिकां तदा ।&#x9;060a&lt;br&gt;&#xA;अपश्यन्कामसन्तप्तश्चरमाणो यदृच्छया ॥&#x9;060c&lt;br&gt;&#xA;पुष्पसञ्छन्नशाखाग्रं पल्लवैरुपशोभितम् ।&#x9;061a&lt;br&gt;&#xA;अशोकस्तबकैश्छन्नं रमणीयमपश्यत ॥&#x9;061c&lt;br&gt;&#xA;अधस्यात्तस्य छायायां सुखासीनो नराधिपः ।&#x9;062a&lt;br&gt;&#xA;मधुगन्धैश्च संयुक्तं पुष्पगन्धमनोहरम् ॥&#x9;062c&lt;br&gt;&#xA;वायुना प्रेर्यमाणस्तु धूम्राय मुदमन्वगात् ।&#39;&#x9;063a&lt;br&gt;&#xA;भार्यां चिन्तयमानस्य मन्मथाग्निरवर्धत ।&#39;&#x9;063c&lt;br&gt;&#xA;तस्य रेतः प्रचस्कन्द चरतो गहने वने ॥&#x9;063e&lt;br&gt;&#xA;स्कन्नमात्रं च तद्रेतो वृक्षपत्रेण भूमिपः ।&#x9;064a&lt;br&gt;&#xA;प्रतिजग्राह मिथ्या मे न पतेद्रेत इत्युत ॥&#x9;064c&lt;br&gt;&#xA;अङ्गुलीयेन शुक्लस्य रक्षां च विदधे नृपः ।&#x9;065a&lt;br&gt;&#xA;अशोकस्तबकै रक्तैः पल्लवैश्चाप्यबन्धयत् ॥&#39;&#x9;065c&lt;br&gt;&#xA;इदं मिथ्या परिस्कन्नं रेतो मे न भवेदिति ।&#x9;066a&lt;br&gt;&#xA;ऋतुश्च तस्याः पत्न्या मे न मोघः स्यादिति प्रभुः ॥&#x9;066c&lt;br&gt;&#xA;सञ्चिन्त्यैवं तदा राजा विचार्य च पुनःपुनः ।&#x9;067a&lt;br&gt;&#xA;अमोघत्वं च विज्ञाय रेतसो राजसत्तमः ॥&#x9;067c&lt;br&gt;&#xA;शुक्रप्रस्थापने कालं महिष्या प्रसमीक्ष्य वै ।&#x9;068a&lt;br&gt;&#xA;अभिमन्त्र्याथ तच्छुक्रमारात्तिष्ठन्तमाशुगम् ॥&#x9;068c&lt;br&gt;&#xA;सूक्ष्मधर्मार्थतत्त्वज्ञो गत्वा श्येनं ततोऽब्रवीत् ।&#x9;069a&lt;br&gt;&#xA;मत्प्रियार्थमिदं सौम्य शुक्रं मम गृहं नय ॥&#x9;069c&lt;br&gt;&#xA;गिरिकायाः प्रयच्छाशु तस्या ह्यार्तवमद्य वै ।&#x9;070a&lt;br&gt;&#xA;वैशम्पायन उवाच ।&#x9;070&lt;br&gt;&#xA;गृहीत्वा तत्तदा श्येनस्तूर्णमुत्पत्य वेगवान् ॥&#x9;070c&lt;br&gt;&#xA;जवं परममास्थाय प्रदुद्राव विहङ्गमः ।&#x9;071a&lt;br&gt;&#xA;तमपश्यदथायान्तं श्येनं श्येनस्तथाऽपरः ॥&#x9;071c&lt;br&gt;&#xA;अभ्यद्रवच्च तं सद्यो दृष्ट्वैवामिषशङ्कया ।&#x9;072a&lt;br&gt;&#xA;तुण्डयुद्धमथाकाशे तावुभौ सम्प्रचक्रतुः ॥&#x9;072c&lt;br&gt;&#xA;युद्ध्यतोरपतद्रेतस्तच्चापि यमुनाम्भसि ।&#x9;073a&lt;br&gt;&#xA;तत्राद्रिकेति विख्याता ब्रह्मशापाद्वराप्सरा ॥&#x9;073c&lt;br&gt;&#xA;मीनभावमनुप्राप्ता बभूव यमुनाचरी ।&#x9;074a&lt;br&gt;&#xA;श्येनपादपरिभ्रष्टं तद्वीर्यमथ वासवम् ॥&#x9;074c&lt;br&gt;&#xA;जग्राह तरसोपेत्य साऽद्रिका मत्स्यरूपिणी ।&#x9;075a&lt;br&gt;&#xA;कदाचिदपि मत्सीं तां बबन्धुर्मत्स्यजीविनः ॥&#x9;075c&lt;br&gt;&#xA;मासे च दशमे प्राप्ते तदा भरतसत्तम ॥&#x9;076a&lt;br&gt;&#xA;उज्जह्रुरुदरात्तस्याः स्त्रीं पुमांसं च मानुषौ ॥&#x9;076c&lt;br&gt;&#xA;आश्चर्यभूतं तद्गत्वा राज्ञेऽथ प्रत्यवेदयन् ।&#x9;077a&lt;br&gt;&#xA;काये मत्स्या इमौ राजन्सम्भूतौ मानुषाविति ॥&#x9;077c&lt;br&gt;&#xA;तयोः पुमांसं जग्राह राजोपरिचरस्तदा ।&#x9;078a&lt;br&gt;&#xA;स मत्स्यो नाम राजासीद्धार्मिकः सत्यसङ्गरः ॥&#x9;078c&lt;br&gt;&#xA;साऽप्सरा मुक्तशापा च क्षणेन समपद्यत ।&#x9;079a&lt;br&gt;&#xA;या पुरोक्ता भगवता तिर्यग्योनिगता शुभा ॥&#x9;079c&lt;br&gt;&#xA;मानुषौ जनयित्वा त्वं शापमोक्षमवाप्स्यसि ।&#x9;080a&lt;br&gt;&#xA;ततः साजनयित्वा तौ विशस्ता मत्स्यघातिभिः ॥&#x9;080c&lt;br&gt;&#xA;सन्त्यज्य मत्स्यरूपं सा दिव्यं रूपमवाप्य च ।&#x9;081a&lt;br&gt;&#xA;सिद्धर्षिचारणपथं जगामाथ वराप्सराः ॥&#x9;081c&lt;br&gt;&#xA;सा कन्या दुहिता तस्या मत्स्या मत्स्यसगन्धिनी ।&#x9;082a&lt;br&gt;&#xA;राज्ञा दत्ता च दाशाय कन्येयं ते भवत्विति ॥&#x9;082c&lt;br&gt;&#xA;रूपसत्वसमायुक्ता सर्वैः समुदिता गुणैः ।&#x9;083a&lt;br&gt;&#xA;सा तु सत्यवती नाम मत्स्यघात्यभिसंश्रयात् ॥&#x9;083c&lt;br&gt;&#xA;आसीत्सा मत्स्यगन्धैव कञ्चित्कालं शुचिस्मिता ।&#x9;084a&lt;br&gt;&#xA;शुश्रूषार्थं पितुर्नावं वाहयन्तीं जले च ताम् ॥&#x9;084c&lt;br&gt;&#xA;तीर्थयात्रां परिक्रामन्नपश्यद्वै पराशरः ।&#x9;085a&lt;br&gt;&#xA;अतीव रूपसम्पन्नां सिद्धानामपि काङ्क्षिताम् ॥&#x9;085c&lt;br&gt;&#xA;दृष्ट्वैव स च तां धीमांश्चकमे चारुहासिनीम् ।&#x9;086a&lt;br&gt;&#xA;दिव्यां तां वासवीं कन्यां रम्भोरूं मुनिपुङ्गवः ॥&#x9;086c&lt;br&gt;&#xA;सम्भवं चिन्तयित्वा तां ज्ञात्वा प्रोवाच शक्तिजः ।&#x9;087a&lt;br&gt;&#xA;क्व कर्णधारो नौर्येन नीयते ब्रूहि भामिनि ॥&#x9;087c&lt;br&gt;&#xA;मत्स्यगन्धोवाच ।&#x9;088&lt;br&gt;&#xA;अनपत्यस्य दाशस्य सुता तत्प्रियकाम्यया ।&#x9;088a&lt;br&gt;&#xA;सहस्रजनसम्पन्ना नौर्मया वाह्यते द्विज ॥&#x9;088c&lt;br&gt;&#xA;पराशर उवाच ।&#x9;089&lt;br&gt;&#xA;शोभनं वासवि शुभे किं चिरायसि वाह्यताम् ।&#x9;089a&lt;br&gt;&#xA;कलशं भविता भद्रे सहस्रार्धेन सम्मितम् ॥&#x9;089c&lt;br&gt;&#xA;अहं शेषो भिविष्यामि नीयतामचिरेण वै ।&#x9;090a&lt;br&gt;&#xA;वैशम्पायन उवाच ।&#x9;090&lt;br&gt;&#xA;मत्स्यगन्धा तथेत्युक्त्वा नावं वाहयतां जले ॥&#x9;0890c&lt;br&gt;&#xA;वीक्षमाणं मुनिं दृष्ट्वा प्रोवाचेदं वचस्तदा ।&#x9;091a&lt;br&gt;&#xA;मत्स्यगन्धेति मामाहुर्दाशराजसुतां जनाः ॥&#x9;091c&lt;br&gt;&#xA;जन्म शोकाभितप्तायाः कथं ज्ञास्यसि कथ्यताम् ।&#x9;092a&lt;br&gt;&#xA;पराशर उवाच ।&#x9;092&lt;br&gt;&#xA;दिव्यज्ञानेन दृष्टं हि दृष्टमात्रेण ते वपुः ॥&#x9;092c&lt;br&gt;&#xA;प्रणयग्रहणार्थाय वक्ष्येव वासवि तच्छृणु ।&#x9;093a&lt;br&gt;&#xA;बर्हिषद इति ख्याताः पितरः सोमपास्तुते ॥&#x9;093c&lt;br&gt;&#xA;तेषां त्वं मानसी कन्या अच्छोदा नाम विश्रुता ।&#x9;094a&lt;br&gt;&#xA;अच्छोदं नाम तद्दिव्यं सरो यस्मात्समुत्थितम् ॥&#x9;094c&lt;br&gt;&#xA;त्वया न दृष्टपूर्वास्तु पितरस्ते कदाचन ।&#x9;095a&lt;br&gt;&#xA;सम्भूता मनसा तेषां पितॄन्स्वान्नाभिजानती ॥&#x9;095c&lt;br&gt;&#xA;सा त्वन्यं पितरं वव्रे स्वानतिक्रम्य तान्पितॄन् ।&#x9;096a&lt;br&gt;&#xA;नाम्ना वसुरिति ख्यातं मनुपुत्रं दिवि स्थितम् ॥&#x9;096c&lt;br&gt;&#xA;अद्रिकाऽप्सरसा युक्तं विमाने दिवि विष्ठितम् ।&#x9;097a&lt;br&gt;&#xA;सा तेन व्यभिचारेण मनसा कामचारिणी ॥&#x9;097c&lt;br&gt;&#xA;पितरं प्रार्थयित्वाऽन्यं योगाद्भष्टा पपात सा ।&#x9;098a&lt;br&gt;&#xA;अपश्यत्पतमाना सा विमानत्रयमन्तिकात् ॥&#x9;098c&lt;br&gt;&#xA;त्रसरेणुप्रमाणांस्तांस्तत्रापश्यत्स्वकान्पितॄन् ।&#x9;099a&lt;br&gt;&#xA;सुसूक्ष्मानपरिव्यक्तानङ्गैरङ्गेष्विवाहितान् ॥&#x9;099c&lt;br&gt;&#xA;तातेति तानुवाचार्ता पतन्ती सा ह्यधोमुखी ।&#x9;100a&lt;br&gt;&#xA;तैरुक्ता सा तु माभैषीस्तेन सा संस्थिता दिवि ॥&#x9;100c&lt;br&gt;&#xA;ततः प्रसादयामास स्वान्पितॄन्दीनया गिरा ।&#x9;101a&lt;br&gt;&#xA;तामूचुः पितरः कन्यां भ्रैष्टश्वर्यां व्यतिक्रमात् ॥&#x9;101c&lt;br&gt;&#xA;भ्रष्टैश्वर्या स्वदोषेण पतसि त्वं शुचिस्मिते ।&#x9;102a&lt;br&gt;&#xA;यैरारभन्ते कर्माणि शरीरैरिह देवताः ॥&#x9;102c&lt;br&gt;&#xA;तैरेव तत्कर्मफलं प्राप्नुवन्ति स्म देवताः ।&#x9;103a&lt;br&gt;&#xA;मनुष्यास्त्वन्यदेहेन शुभाशुभमिति स्थितिः ॥&#x9;103c&lt;br&gt;&#xA;सद्यः फलन्ति कर्माणि देवत्वे प्रेत्य मानुषे ।&#x9;104a&lt;br&gt;&#xA;तस्मात्त्वं पतसे पुत्रि प्रेत्यत्वं प्राप्स्यसे फलम् ॥&#x9;104c&lt;br&gt;&#xA;पितृहीना तु कन्या त्वं वसोर्हि त्वं सुता मता ।&#x9;105a&lt;br&gt;&#xA;मत्स्ययोनौ समुत्पन्ना सुताराज्ञो भविष्यसि ॥&#x9;105c&lt;br&gt;&#xA;अद्रिका मत्स्यरूपाऽभूद्गङ्गायमनुसङ्गमे ।&#x9;106a&lt;br&gt;&#xA;पराशरस्य दायादं त्वं पुत्रं जनयिष्यसि ॥&#x9;106c&lt;br&gt;&#xA;यो वेदमेकं ब्रह्मर्षिश्चतुर्धा विबजिष्यति ।&#x9;107a&lt;br&gt;&#xA;महाभिषक्सुतस्यैव शन्तनोः कीर्तिवर्धनम् ॥&#x9;107c&lt;br&gt;&#xA;ज्येष्ठं चित्राङ्गदं वीरं चित्रवीरं च विश्रुतम् ।&#x9;108a&lt;br&gt;&#xA;एतान्सूत्वा सुपुत्रांस्त्वं पुनरेव गमिष्यसि ॥&#x9;108c&lt;br&gt;&#xA;व्यतिक्रमात्पितॄणां च प्राप्स्यसे जन्म कुत्सितम् ।&#x9;109a&lt;br&gt;&#xA;अस्यैव राज्ञस्त्वं कन्या ह्यद्रिकायां भविष्यसि ॥&#x9;109c&lt;br&gt;&#xA;अष्टाविंशे भवित्री त्वं द्वापरे मत्स्ययोनिजा ।&#x9;110a&lt;br&gt;&#xA;एवमुक्ता पुरा तैस्त्वं जाता सत्यवती शुभा ॥&#x9;110c&lt;br&gt;&#xA;अद्रिकेत्यभिविख्याता ब्रह्मशापाद्वराप्सरा ।&#x9;111a&lt;br&gt;&#xA;मीनभावमनुप्राप्ता त्वं जनित्वा गता दिवम् ॥&#x9;111c&lt;br&gt;&#xA;तस्यां जातासि सा कन्या राज्ञो वीर्येण चैवहि ।&#x9;112a&lt;br&gt;&#xA;तस्माद्वासवि भद्रं ते याचे वंशकरं सुतम् ॥&#x9;112c&lt;br&gt;&#xA;सङ्गमं मम कल्याणि कुरुष्वेत्यभ्यभाषत ॥&#x9;113ac&lt;br&gt;&#xA;वैशम्पायन उवाच ।&#x9;114&lt;br&gt;&#xA;विस्मयाविष्टसर्वाङ्गी जातिस्मरणतां गता ।&#x9;114a&lt;br&gt;&#xA;साब्रवीत्पश्य भगवन्परपारे स्थितानृषीन् ॥&#x9;114c&lt;br&gt;&#xA;आवयोर्दृष्टयोरेभिः कथं नु स्यात्समागमः ।&#x9;115a&lt;br&gt;&#xA;एवं तयोक्तो भगवान्नीहारमसृजत्प्रभुः ॥&#x9;115c&lt;br&gt;&#xA;येन देशः स सर्वस्तु तमोभूत इवाभवत् ।&#x9;116a&lt;br&gt;&#xA;दृष्ट्वा सृष्टं तु नीहारं ततस्तं परमर्षिणा ॥&#x9;116c&lt;br&gt;&#xA;विस्मिता साभवत्कन्या व्रीडिता च तपस्विनी ।&#x9;117a&lt;br&gt;&#xA;सत्यवत्युवाच ।&#x9;117&lt;br&gt;&#xA;विद्धि मां भगवन्कन्यां सदा पितृवशानुगाम् ॥&#x9;117c&lt;br&gt;&#xA;त्वत्संयोगाच्च दुष्येत कन्याभावो ममाऽनघ ।&#x9;118a&lt;br&gt;&#xA;कन्यात्वे दूषिते वापि कथं शक्ष्ये द्विजोत्तम ॥&#x9;118c&lt;br&gt;&#xA;गृह गन्तुमुषे चाहं धीमन्न स्थातुमुत्सहे ।&#x9;119a&lt;br&gt;&#xA;एतत्सञ्चिन्त्य भगवन्विधत्स्व यदनन्तरम् ॥&#x9;119c&lt;br&gt;&#xA;वैशम्पायन उवाच ।&#x9;120&lt;br&gt;&#xA;एवमुक्तवतीं तीं तु प्रीतिमानुषिसत्तमः ।&#x9;120a&lt;br&gt;&#xA;उवाच मत्प्रियं कृत्वा कन्यैव त्वं भविष्यसि ॥&#x9;120c&lt;br&gt;&#xA;वृणीष्व च वरं भीरु यं त्वमिच्छसि भामिनि ।&#x9;121a&lt;br&gt;&#xA;वृथा हि न प्रसादो मे भूतपूर्वः शुचिस्मिते ॥&#x9;121c&lt;br&gt;&#xA;एवमुक्ता वरं वव्रे गात्रसौगन्ध्यमुत्तमम् ।&#x9;122a&lt;br&gt;&#xA;सचास्यै भगवान्प्रादान्मनः काङ्क्षितं प्रभुः ॥&#x9;122c&lt;br&gt;&#xA;ततो लब्धवरा प्रीता स्त्रीभावगुणभूषिता ।&#x9;123a&lt;br&gt;&#xA;जगाम सह संसर्गमृषिणाऽद्भुतकर्मणा ॥&#x9;123c&lt;br&gt;&#xA;तेन गन्धवतीत्येवं नामास्याः प्रथितं भुवि ।&#x9;124a&lt;br&gt;&#xA;तस्यास्तु योजनाद्गन्धमाजिघ्रन्त नरा भुवि ॥&#x9;124c&lt;br&gt;&#xA;तस्या योजनगन्धेति ततो नामापरं स्मृतम् ।&#x9;125a&lt;br&gt;&#xA;इति सत्यवती हृष्टा लब्ध्वा वरमनुत्तमम् ॥&#x9;125c&lt;br&gt;&#xA;पराशरेण संयुक्ता सद्यो गर्भं सुषाव सा ।&#x9;126a&lt;br&gt;&#xA;जज्ञे च यमुनाद्वीपे पाराशर्यः स वीर्यवान् ॥&#x9;126c&lt;br&gt;&#xA;स मातरमनुज्ञाप्य तपस्येव मनो दधे ।&#x9;127a&lt;br&gt;&#xA;स्मृतोऽहं दर्शयिष्यामि कृत्येष्विति च सोऽब्रवीत् ॥&#x9;127c&lt;br&gt;&#xA;एवं द्वैपायनो जज्ञे सत्यवत्यां पराशरात् ।&#x9;128a&lt;br&gt;&#xA;न्यस्तोद्वीपे यद्बालस्तस्माद्द्वैपायनःस्मृतः ॥&#x9;128c&lt;br&gt;&#xA;पादापसारिणं धर्मं स तु विद्वान्युगे युगे ।&#x9;129a&lt;br&gt;&#xA;आयुः शक्तिं च मर्त्यानां युगावस्थामवेक्ष्यच ॥&#x9;129c&lt;br&gt;&#xA;ब्रह्मणो ब्राह्मणानां च तथानुग्रहकाङ्क्षया ।&#x9;130a&lt;br&gt;&#xA;विव्यास वेदान्यस्मत्स तस्माद्व्यास इति स्मृतः ॥&#x9;130c&lt;br&gt;&#xA;वेदानध्यापयामास महाभारतपञ्चमान् ।&#x9;131a&lt;br&gt;&#xA;सुमन्तुं जैमिनिं पैलं शुकं चैव स्वमात्मजम् ॥&#x9;131c&lt;br&gt;&#xA;प्रभुर्वरिष्ठो वरदो वैशम्पायनमेव च ।&#x9;132a&lt;br&gt;&#xA;संहितास्तैः पृथक्त्वेन भारतस्य प्रकाशिताः ॥&#x9;132c&lt;br&gt;&#xA;1-64a-1a [ततो रम्ये वनोद्देशे दिव्यास्तरणसंयुते । 1-64a-1b वीरासनमुपास्थाय योगी ध्यानपरोऽभवत् ॥ 1-64a-2a श्वेतपट्टगृहे रम्ये पर्यङ्के सोत्तरच्छदे । 1-64a-2b तूष्णीम्भूतां तदा कन्यां ज्वलन्तीं योगतेजसा ॥ 1-64a-3a दृष्ट्वा तां तु समाधाय विचार्य च पुनः पुनः । 1-64a-3b स चिन्तयामास मुनिः किं कृतं सुकृतं भवेत् ॥ 1-64a-4a शिष्टानां तु समाचारः शिष्टाचार इति स्मृतः । 1-64a-4b श्रुतिस्मृतिविदो विप्रा धर्मज्ञा ज्ञानिनः स्मृताः ॥ 1-64a-5a धर्मज्ञैर्विहितो धर्मः श्रौतः स्मार्तो द्विधा द्विजैः । 1-64a-5b दानाग्निहोत्रमिज्या च श्रौतस्यैतद्धि लक्षणम् ॥ 1-64a-6a स्मार्तो वर्णाश्रमाचारो यमैश्च नियमैर्युतः । 1-64a-6b धर्मे तु धारणे धातुः सहत्वे चापि पठ्यते ॥ 1-64a-7a तत्रेष्टफलभाग्धर्म आचार्यैरुपदिश्यते । 1-64a-7b अनिष्टफलभाक्रेति तैरधर्मोऽपि भाष्यते ॥ 1-64a-8a तस्मादिष्टफलार्थाय धर्ममेव समाश्रयेत् । 1-64a-8b ब्राह्मो दैवस्तथैवार्षः प्राजापत्यश्च धार्मिकः ॥ 1-64a-9a विवाहा ब्राह्मणानां तु गान्धर्वो नैव धार्मिकः । 1-64a-9b त्रिवर्णेतरजातीनां गान्धर्वासुरराक्षसाः ॥ 1-64a-10a पैशाचो नैव कर्तव्यः पैशाचश्चाष्टमोऽधमः । 1-64a-10b सामर्षां व्यङ्गिकां कन्यां मातुश्च कुलजां तथा ॥ 1-64a-11a वृद्धां प्रव्राजितां वन्ध्यां पतितां च रजस्वलाम् । 1-64a-11b अपस्मारकुले जातां पिङ्गलाङ्कुष्ठिनीं व्रणीम् ॥ 1-64a-12a न चास्नातां स्त्रियं गच्छेदिति धर्मानुशासनम् । 1-64a-12b पिता पितामहो भ्राता माता मातुल एव च ॥ 1-64a-13a उपाध्यायर्त्विजश्चैव कन्यादाने प्रभूत्तमाः । 1-64a-13b एतैर्दत्तां निषेवेत नादत्तामाददीत च ॥ 1-64a-14a इत्येव ऋषयः प्राहुर्विवाहे धर्मवित्तमाः । 1-64a-14b अस्या नास्ति पिता भ्राता माता मातुल एव च ॥ 1-64a-15a गान्धर्वेण विवाहेन न स्पृशामि यदृच्छया । 1-64a-15b क्रियाहीनं तु गान्धर्वं न कर्तव्यमनापदि ॥ 1-64a-16a यदस्यां जायते पुत्रो वेदव्यासो भवेदृषिः । 1-64a-16b क्रियाहीनः कथं विप्रो भवेदृषिरुदारधीः ॥ 1-64a-17x वैशम्पायन उवाच । 1-64a-17a एवं चिन्तयतो भावं महर्षेर्भावितात्मनः । 1-64a-17b ज्ञात्वा चैवाभ्यवर्तन्त पितरो बर्हिषस्तदा ॥ 1-64a-18a तस्मिन्क्षणे ब्रह्मपुत्रो वसिष्ठोऽपि समेयिवान् । 1-64a-18b पूर्वं स्वागतमित्युक्त्वा वसिष्ठः प्रत्यभाषत ॥ 1-64a-19x पितृगणा ऊचुः । 1-64a-19a अस्माकं मानसीं कन्यामस्मच्छापेन वासवीम् । 1-64a-19b यदिचच्छशि पुत्रार्थं कन्यां गृह्मीष्वमा चिरम् ॥ 1-64a-20a पितॄणां वचनं श्रुत्वा वसिष्ठः प्रत्यभाषत । 1-64a-20b महर्षीणां वचः सत्यं पुराणेपि मया श्रुतम् ॥ 1-64a-21a पराशरो ब्रह्मचारी प्रजार्थी मम वंशधृत् । 1-64a-21b एवं सम्भाषमाणे तु वसिष्ठे पितृभिः सह ॥ 1-64a-22a ऋषयोऽभ्यागमंस्तत्र नैमिशारण्यवासिनः । 1-64a-22b विवाहं द्रष्टुमिच्छन्तः शक्तिपुत्रस्य धीमतः ॥ 1-64a-23a अरुन्धती महाभागा अदृश्यन्त्या सहैव सा । 1-64a-23b विश्वकर्मकृतां दिव्यां पर्णशालां प्रविश्य सा ॥ 1-64a-24a वैवाहिकांस्तु सम्भारान्सङ्कल्प्य च यथाक्रमम् । 1-64a-24b अरुन्धती सत्यवतीं वधूं सङ्गृह्य पाणिना ॥ 1-64a-25a भद्रासने प्रतिष्ठाप्य इन्द्राणीं समकल्पयत् । 1-64a-25b आपूर्यमाणपक्षे तु वैशाखे सोमदैवते ॥ 1-64a-26a शुभग्रहे त्रयोदश्यां मुहूर्ते मैत्र आगते । 1-64a-26b विवाहकाल इत्युक्त्वा वसिष्ठो मुनिभिः सह ॥ 1-64a-27a यमुनाद्वीपमासाद्य शिष्यैश्च मुनिपङ्क्तिभिः । 1-64a-27b स्थण्डिलं चतुरश्रं च गोमयेनोपलिप्य च ॥ 1-64a-28a अक्षतैः फलपुष्पैश्च स्वस्तिकैराम्रपल्लवैः । 1-64a-28b जलपूर्णघटैश्चैव सर्वतः परिशोभितम् ॥ 1-64a-29a तस्य मध्ये प्रतिष्ठाप्य बृस्यां मुनिवरं तदा । 1-64a-29b सिद्धार्थयवकल्कैश्च स्नातं सर्वौषधैरपि ॥ 1-64a-30a कृत्वार्जुनानि वस्त्राणि परिधाप्य महामुनिम् । 1-64a-30b वाचयित्वा तु पुण्याहमक्षतैस्तु समर्चितः ॥ 1-64a-31a गन्धानुलिप्तः स्रग्वी च सप्रतोदो वधूगृहे । 1-64a-31b अपदातिस्ततो गत्वा वधूज्ञातिभिरर्चितः ॥ 1-64a-32a स्नातामहतसंवीतां गन्धलिप्तां स्रगुज्ज्वलाम् । 1-64a-32b वधूं मङ्गलसंयुक्तामिषुहस्तां समीक्ष्य च ॥ 1-64a-33a उवाच वचनं काले कालज्ञः सर्वधर्मवित् । 1-64a-33b प्रतिग्रहो दातृवशः श्रुतमेवं मया पुरा ॥ 1-64a-34a यथा वक्ष्यन्ति पितरस्तत्करिष्यामहे वयम् । 1-64a-34x वैशम्पायन उवाच । 1-64a-34b तद्धर्मिष्ठं यशस्यं च वचनं सत्यवादिनः ॥ 1-64a-35a श्रुत्वा तु पितरः सर्वे निःसङ्गा निष्परिग्रहाः । 1-64a-35b वसुं परमधर्मिष्ठमानीयेदं वचोऽब्रुवन् ॥ 1-64a-36a मत्स्ययोनौ समुत्पन्ना तव पुत्री विशेषतः । 1-64a-36b पराशराय मुनये दातुमर्हसि धर्मतः ॥ 1-64a-37x वसुरुवाच । 1-64a-37a सत्यं मम सुता सा हि दाशराजेन वर्धिता । 1-64a-37b अहं प्रभुः प्रदाने तु प्रजापालः प्रजार्थिनाम् ॥ 1-64a-38x पितर ऊचुः । 1-64a-38a निराशिषो वयं सर्वे निःसङ्गा निष्परिग्रहाः । 1-64a-38b कन्यादानेन सम्बन्धो दक्षिणाबन्ध उच्यते ॥ 1-64a-39a कर्मभूमिस्तु मानुष्यं भोगभूमिस्त्रिविष्टपम् । 1-64a-39b इह पुण्यकृतो यान्ति स्वर्गलोकं न संशयः ॥ 1-64a-40a इह लोके दुष्कृतिनो नरकं यान्ति निर्घृणाः । 1-64a-40b दक्षिणाबन्ध इत्युक्ते उभे सुकृतदुष्कृते ॥ 1-64a-41a दक्षिणाबन्धसंयुक्ता योगिनः प्रपतन्ति ते । 1-64a-41b तस्मान्नो मानसीं कन्यां योगाद्भ्रष्टां विशापते ॥ 1-64a-42a सुतात्वं तव सम्प्राप्तां सतीं भिक्षां ददस्व वै । 1-64a-42b इत्युक्त्वा पितरः सर्वे क्षणादन्तर्हितास्तदा ॥ 1-64a-43x वैशम्पायन उवाच । 1-64a-43a याज्ञवल्क्यं समाहूय विवाहाचार्यमित्युत । 1-64a-43b वसुं चापि समाहूय वसिष्ठो मुनिभिः सह ॥ 1-64a-44a विवाहं कारयामास विधिदृष्टेन कर्मणा । 1-64a-44x वसुरुवाच । 1-64a-44b पराशर महाप्राज्ञ तव दास्याम्यहं सुताम् ॥ 1-64a-45a प्रतीच्छ चैनां भद्रं ते पाणिं गृह्णीष्व पाणिना । 1-64a-45x वैशम्पायन उवाच । 1-64a-45b वसोस्तु वचनं श्रुत्वा याज्ञवल्क्यमते स्थितः ॥ 1-64a-46a कृतकौतुकमङ्गल्यः पाणिना पाणिमस्पृशत् । 1-64a-46b प्रभूताज्येन हविषा हुत्वा मन्त्रैर्हुताशनम् ॥ 1-64a-47a त्रिरग्निं तु परिक्रम्य समभ्यर्च्य हुताशनम् । 1-64a-47b महर्षीन्याज्ञवल्क्यादीन्दक्षिणाभिः प्रतर्प्यच ॥ 1-64a-48a लब्धानुज्ञोऽभिवाद्याशु प्रदक्षिणमथाकरोत् । 1-64a-48b पराशरे कृतोद्वाहे देवाः सर्पिगणास्तदा ॥ 1-64a-49a हृष्टा जग्मुः क्षणादेव वेदव्यासो भवत्विति । 1-64a-49b एवं सत्यवती हृष्टा पूजां लब्ध्वा यथेष्टतः ॥ 1-64a-50a पराशरेण संयुक्ता सद्यो गर्भं सुषाव सा । 1-64a-50b जज्ञे च यमुनाद्वीपे पाराशर्यः स वीर्यवान् ॥ 1-64a-51a जातमात्रः स ववृधे सप्तवर्षोऽभवत्तदा । 1-64a-51b स्नात्वाभिवाद्य पितरं तस्थौ व्यासः समाहितः ॥ 1-64a-52a स्वस्तीति वचनं चोक्त्वा ददौ कलशमुत्तमम् । 1-64a-52b गृहीत्वा कलशं प्राप्ते तस्थौ व्यासः समाहितः ॥ 1-64a-53a ततो दाशभयात्पत्नी स्नात्वा कन्या बभूव सा । 1-64a-53b अभिवाद्य मुनेः पादौ पुत्रं जग्राह पाणिना ॥ 1-64a-54a स्पृष्टमात्रे तु निर्भर्त्स्य मातरं वाक्यमब्रवीत् । 1-64a-54b मम पित्रा तु संस्पर्शान्मातस्त्वमभवः शुचिः ॥ 1-64a-55a अद्य दाशसुता कन्या न स्पृशेर्मामनिन्दिते । 1-64a-55x वैशम्पायन उवाच । 1-64a-55b व्यासस्य वचनं श्रुत्वा बाष्पपूर्णमुखी तदा ॥ 1-64a-56a मनुष्यभावात्सा योषित्पपात मुनिपादयोः । 1-64a-56b महाप्रसादो भगवान्पुत्रं प्रोवाच धर्मवित् ॥ 1-64a-57a मा त्वमेवंविधं कार्षीर्नैतद्धर्म्यं मतं हि नः । 1-64a-57b दूष्यौ न मातापितरौ तथा पूर्वोपकारिणौ ॥ 1-64a-58a धारणाद्दुःखसहनात्तयोर्माता गरीयसी । 1-64a-58b बीजक्षेत्रसमायोगे सस्यं जायेत लौकिकम् ॥ 1-64a-59a जायते च सुतस्तद्वत्पुरुषस्त्रीसमागमे । 1-64a-59b मृगीणां पक्षिणां चैव अप्सराणां तथैव च ॥ 1-64a-60a शूद्रयोन्यां च जायन्ते मुनयो वेदपारगाः । 1-64a-60b ऋष्यशृङ्गो मृगीपुत्रः कण्वो बर्हिसुतस्तथा ॥ 1-64a-61a अगस्त्यश्च वसिष्ठश्च उर्वश्यां जनितावुभौ । 1-64a-61b सोमश्रवास्तु सर्प्यां तु अश्विनावश्विसम्भवौ ॥ 1-64a-62a स्कन्दः स्कन्नेन शुक्लेन जातः शरवणे पुरा । 1-64a-62b एवमेव च देवानामृषीणां चैव सम्भवः ॥ 1-64a-63a लोकवेदप्रवृत्तिर्हि न मीमांस्या बुधैः सदा । 1-64a-63b वेदव्यास इति प्रोक्तः पुराणे च स्वयम्भुवा ॥ 1-64a-64a धर्मनेता महर्षीणां मनुष्याणां त्वमेव च । 1-64a-64b तस्मात्पुत्र न दूष्येत वासवी योगचारिणी ॥ 1-64a-65a मत्प्रीत्यर्थं महाप्राज्ञ सस्नेहं वक्तुमर्हसि । 1-64a-65b प्रजाहितार्थं सम्भूतो विष्णोर्भागो महानृषिः ॥ 1-64a-66a तस्मात्स्वमातरं स्नेहात्प्रबवीहि तपोधन । 1-64a-66x वैशम्पायन उवाच । 1-64a-66b गुरोर्वचनमाज्ञाय व्यासः प्रीतोऽभवत्तदा ॥ 1-64a-67a चिन्तयित्वा लोकवृत्तं मातुरङ्कमथाविशत् । 1-64a-67b पुत्रस्पर्शात्तु लोकेषु नान्यत्सुखमतीव हि ॥ 1-64a-68a व्यासं कमलपत्राक्षं परिष्वज्याश्र्ववर्तयत् । 1-64a-68b स्तन्यासारैः क्लिद्यमाना पुत्रमाघ्राय मूर्धनि ॥ 1-64a-69x वासव्युवाच । 1-64a-69a पुत्रलाभात्परं लोके नास्तीह प्रसवार्थिनाम् । 1-64a-69b दुर्लभं चेति मन्येऽहं मया प्राप्तं महत्तपः ॥ 1-64a-70a महता तपसा तात महायोगबलेन च । 1-64a-70b मया त्वं हि महाप्राज्ञ लब्धोऽमृतमिवामरैः ॥ 1-64a-71a तस्मात्त्वं मामृषेः पुत्र त्यक्तुं नार्हसि साम्प्रतम् । 1-64a-71x वैशम्पायन उवाच । 1-64a-71b एवमुक्तस्ततः स्नेहाद्व्यासो मातरमब्रवीत् ॥ 1-64a-72a त्वया स्पृष्टः परिष्वक्तो मूर्ध्नि चाघ्रायितो मुहुः । 1-64a-72b एतावन्मात्रया प्रीतो भविष्येषु नृपात्मजे ॥ 1-64a-73a स्मृतोऽहं दर्शयिष्यामि कृत्येष्विति च सोऽब्रवीत् । 1-64a-73b स मातरमनुज्ञाप्य तपस्येव मनो दधे ॥ 1-64a-74a ततः कन्यामनुज्ञाय पुनः कन्या भवत्विति । 1-64a-74b पराशरोऽपि भगवान्पुत्रेण सहितो ययौ ॥ 1-64a-75a गत्वाश्रमपदं पुम्यमदृश्यन्त्या पराशरः । 1-64a-75b जातकर्मादिसंस्कारं कारयामास धर्मतः ॥ 1-64a-76a कृतोपनयनो व्यासो याज्ञवल्क्येन भारत । 1-64a-76b वेदानधिजगौ साङ्गानोङ्कारेण त्रिमात्रया ॥ 1-64a-77a गुरवे दक्षिणां दत्त्वा तपः कर्तुं प्रचक्रमे । 1-64a-77b एवं द्वैपायनो जज्ञे सत्यवत्यां पराशरात् ॥ 1-64a-78a द्वीप न्यस्तः स यद्वालस्तस्माद्द्वैपायनोऽभवत् । 1-64a-78b पादापसारिणं धर्मं विद्वान्स तु युगे युगे ॥ 1-64a-79a आयुः शक्तिं च मर्त्यानां युगाद्युगमवेक्ष्य च । 1-64a-79b ब्रह्मर्षिर्ब्राह्मणानां च तथाऽनुग्रहकाङ्क्षया ॥ 1-64a-80a विव्यास वेदान्यस्माच्च वेदव्यास इति स्मृतः । 1-64a-80b ततः स महर्षिर्विद्वाञ्शिष्यानाहूय धर्मतः ॥ 1-64a-81a सुमन्तुं जैमिनिं पैलं शुकं चैव स्वमात्मजम् । 1-64a-81b प्रभुर्वरिष्ठो वरदो वैशम्पायनमेव च ॥ 1-64a-82a वेदानध्यापयामास महाभारतपञ्चमान् । 1-64a-82b संहितास्तैः पृथक्त्वेन भारतस्य प्रकीर्तिता ॥ 1-64a-83a ततः सत्यवती हृष्टा जगाम स्वं निवेशनम् । 1-64a-83b तस्यास्तु योजनाद्गन्धमाजिघ्रन्ति नरा भुवि ॥ 1-64a-84a दाशराजस्तु तद्गन्धमाजिघ्रन्पीतिमावहत् । 1-64a-84x दाशराज उवाच । 1-64a-84b त्वामाहुर्मत्स्यगन्धेति कथं बाले सुगन्धता ॥ 1-64a-85a अपास्य मत्स्यगन्धत्वं केन दत्ता सुगन्धता 1-64a-85x सत्यवत्युवाच । 1-64a-85b शक्ते- पुत्रो महाप्राज्ञः पराशर इति श्रुतः ॥ 1-64a-86a नावं वाहयमानाया मम दृष्ट्वां सुशिक्षितम् । 1-64a-86b उपास्य मत्स्यगन्धत्वं योजनाद्गन्धतां ददौ ॥ 1-64a-87a ऋषेः प्रसादं दृष्ट्वा तु जनाः प्रीतिमुपागमन् । 1-64a-87b एवं लब्धो मया गन्धो न रोषं कर्तुमर्हसि ॥ 1-64a-88a दाशराजस्तु तद्वाक्यं प्रशशंस ननन्द च । 1-64a-88b एतत्पवित्रं पुण्यं च व्याससमवमुत्तमम् । 1-64a-88c इतिहासमिमं श्रुत्वा प्रजावन्तो भवन्ति च ॥&#xA;तथा भीष्मः शान्तनवो गङ्गायाममितद्युतिः ।&#x9;133a&lt;br&gt;&#xA;वसुवीर्यात्समभवन्महावीर्यो महायशाः ॥&#x9;133c&lt;br&gt;&#xA;वैदार्थविच्च भगवानृषिर्विप्रो महायशाः ।&#x9;134a&lt;br&gt;&#xA;शूले प्रोतः पुराणर्षिरचोरश्चोरशङ्कया ॥&#x9;134c&lt;br&gt;&#xA;अणीमाण्डव्य इत्येवं विख्यातः स महायशाः ।&#x9;135a&lt;br&gt;&#xA;स धर्ममाहूय पुरा महर्षिरिदमुक्तवान् ॥&#x9;135c&lt;br&gt;&#xA;इषीकया मया बाल्याद्विद्धा ह्येका शकुन्तिका ।&#x9;136a&lt;br&gt;&#xA;तत्किल्बिषं स्मरे धर्म नान्यत्पापमहं स्मरे ॥&#x9;136c&lt;br&gt;&#xA;तन्मे सहस्रममितं कस्मान्नेहाजयत्तपः ।&#x9;137a&lt;br&gt;&#xA;गरीयान्ब्राह्मणवधः सर्वभूतवधाद्यतः ॥&#x9;137c&lt;br&gt;&#xA;तस्मात्त्वं किल्बिषादस्माच्छूद्रयोनौ जनिष्यसि ।&#x9;138a&lt;br&gt;&#xA;वैशम्पायन उवाच ।&#x9;138&lt;br&gt;&#xA;तेन शापेन धर्मोऽपि शूद्रयोनावजायत ॥&#x9;138c&lt;br&gt;&#xA;विद्वान्विदुररूपेण धार्मिकः किल्बिषात्ततः ।&#x9;139a&lt;br&gt;&#xA;सञ्जयो मुनिकल्पस्तु जज्ञे सूतो गवल्गणात् ॥&#x9;139c&lt;br&gt;&#xA;सूर्याच्च कुन्तिकन्यायां जज्ञे कर्णो महाबलः ।&#x9;140a&lt;br&gt;&#xA;सहजं कवचं बिभ्रत्कुण्डलोद्योतिताननः ॥&#x9;140c&lt;br&gt;&#xA;अनुग्रहार्थं लोकानां विष्णुर्लोकनमस्कृतः ।&#x9;141a&lt;br&gt;&#xA;वसुदेवात्तु देवक्यां प्रादुर्भूतो महायशाः ॥&#x9;141c&lt;br&gt;&#xA;अनादिनिधनो देवः स कर्ता जगतः प्रभुः ।&#x9;142a&lt;br&gt;&#xA;अव्यक्तमक्षरं ब्रह्म प्रधानं त्रिगुणात्मकम् ॥&#x9;142c&lt;br&gt;&#xA;आत्मानमव्ययं चैव प्रकृतिं प्रभवं प्रभुम् ।&#x9;143a&lt;br&gt;&#xA;पुरुषं विश्वकर्माणं सत्वयोगं ध्रुवाक्षरम् ॥&#x9;143c&lt;br&gt;&#xA;अनन्तमचलं देवं हंसं नारायणं प्रभुम् ।&#x9;144a&lt;br&gt;&#xA;धातारमजमव्यक्तं यमाहुः परमव्ययम् ॥&#x9;144c&lt;br&gt;&#xA;कैवल्यं निर्गुणं विश्वमनादिमजमव्ययम् ।&#x9;145a&lt;br&gt;&#xA;पुरुषः स विभुः कर्ता सर्वभूतपितामहः ॥&#x9;145c&lt;br&gt;&#xA;धर्मसंस्थापनार्थाय प्रजज्ञेऽन्धकवृष्णिषु ।&#x9;146a&lt;br&gt;&#xA;अस्त्रज्ञौ तु महावीर्यौ सर्वशास्त्रविशारदौ ॥&#x9;146c&lt;br&gt;&#xA;सात्यकिः कृतवर्मा च नारायणमनुव्रतौ ।&#x9;147a&lt;br&gt;&#xA;सत्यकाद्धृदिकाच्चैव जज्ञातेऽस्त्रविशारदौ ॥&#x9;147c&lt;br&gt;&#xA;भरद्वाजस्य च स्कन्नं द्रोण्यां शुक्रमवर्धत ।&#x9;148a&lt;br&gt;&#xA;सहर्षेरुग्रतपसस्तस्माद्द्रोणो व्यजायत ॥&#x9;148c&lt;br&gt;&#xA;गौतमान्मिथुनं जज्ञे शरस्तम्बाच्छरद्वतः ।&#x9;149a&lt;br&gt;&#xA;अश्वत्थाम्नश्च जननी कृपश्चैव महाबलः ॥&#x9;149c&lt;br&gt;&#xA;अश्वत्थामा ततो जज्ञे द्रोणादेव महाबलः ।&#x9;150a&lt;br&gt;&#xA;तथैव धृष्टद्युम्नोऽपि साक्षादग्निसमद्युतिः ॥&#x9;150c&lt;br&gt;&#xA;वैताने कर्मणि तते पावकात्समजायत ।&#x9;151a&lt;br&gt;&#xA;वीरो द्रोणविनाशाय धनुरादाय वीर्यवान् ॥&#x9;151c&lt;br&gt;&#xA;तथैव वेद्यां कृष्णापि जज्ञे तेजस्विनी शुभा ।&#x9;152a&lt;br&gt;&#xA;विभ्राजमाना वपुषा बिभ्रती रूपमुत्तमम् ॥&#x9;152c&lt;br&gt;&#xA;प्रह्रादशिष्यो नग्नजित्सुबलश्चाभवत्ततः ।&#x9;153a&lt;br&gt;&#xA;तस्य प्रजा धर्महन्त्री जज्ञे देवप्रकोपनात् ॥&#x9;153c&lt;br&gt;&#xA;गान्धारराजपुत्रोऽभूच्छकुनिः सौबलस्तथा ।&#x9;154a&lt;br&gt;&#xA;दुर्योधनस्य जननी जज्ञातेऽर्थविशारदौ ॥&#x9;154c&lt;br&gt;&#xA;कृष्णद्वैपायनाज्जज्ञे धृतराष्ट्रो जनेश्वरः ।&#x9;155a&lt;br&gt;&#xA;क्षेत्रे विचित्रवीर्यस्य पाण्डुश्चैव महाबलः ॥&#x9;155c&lt;br&gt;&#xA;धर्मार्थकुशलो धीमान्मेधावी धूतकल्मषः ।&#x9;156a&lt;br&gt;&#xA;विदुरः शूद्रयोनौ तु जज्ञे द्वैपायनादपि ॥&#x9;156c&lt;br&gt;&#xA;पाण्डोस्तु जज्ञिरे पञ्च पुत्रा देवसमाः पृथक् ।&#x9;157a&lt;br&gt;&#xA;द्वयोः स्त्रियोर्गुणज्येष्ठस्तेषामासीद्युधिष्ठिरः ॥&#x9;157c&lt;br&gt;&#xA;धर्माद्युधिष्ठिरो जज्ञे मारुताच्च वृकोदरः ।&#x9;158a&lt;br&gt;&#xA;इन्द्राद्धनञ्जयः श्रीमान्सर्वशस्त्रभृतां वरः ॥&#x9;158c&lt;br&gt;&#xA;जज्ञाते रूपसम्पन्नावश्विभ्यां च यमावपि ।&#x9;159a&lt;br&gt;&#xA;नकुलः सहदेवश्च गुरुशुश्रूषणे रतौ ॥&#x9;159c&lt;br&gt;&#xA;तथा पुत्रशतं जज्ञे धृतराष्ट्रस्य धीमतः ।&#x9;160a&lt;br&gt;&#xA;दुर्योधनप्रभृतयो युयुत्सुः करणस्तथा ॥&#x9;160c&lt;br&gt;&#xA;ततो दुःशासनश्चैव दुःसहश्चापि भारत ।&#x9;161a&lt;br&gt;&#xA;दुर्मर्षणो विकर्णश्च चित्रसेनो विविंशतिः ॥&#x9;161c&lt;br&gt;&#xA;जयः सत्यव्रतश्चैव पुरुमित्रश्च भारत ।&#x9;162a&lt;br&gt;&#xA;वैश्यापुत्रो युयुत्सुश्च एकादश महारथाः ॥&#x9;162c&lt;br&gt;&#xA;अभिमन्युः सुभद्रायामर्जुनादभ्यजायत ।&#x9;163a&lt;br&gt;&#xA;स्वस्रीयो वासुदेवस्य पौत्रः पाण्डोर्महात्मनः ॥&#x9;163c&lt;br&gt;&#xA;पाण्डवेभ्यो हि पाञ्चाल्यां द्रौपद्यां पञ्च जज्ञिरे ।&#x9;164a&lt;br&gt;&#xA;कुमारा रूपसम्पन्नाः सर्वशास्त्रविशारदाः ॥&#x9;164c&lt;br&gt;&#xA;प्रतिविन्ध्यो युधिष्ठिरात्सुतसोमो वृकोदरात् ।&#x9;165a&lt;br&gt;&#xA;अर्जुनाच्छ्रुतकीर्तिस्तु शतानीकस्तु नाकुलिः ॥&#x9;165c&lt;br&gt;&#xA;तथैव सहदेवाच्च श्रुतसेनः प्रतापवान् ।&#x9;166a&lt;br&gt;&#xA;हिडिम्बायां च भीमेन वने जज्ञे घटोत्कचः ॥&#x9;166c&lt;br&gt;&#xA;शिखण्डी द्रुपदाज्जज्ञे कन्या पुत्रत्वभागता ।&#x9;167a&lt;br&gt;&#xA;यां यक्षः पुरुषं चक्रे स्थूमः प्रियचिकीर्षया ॥&#x9;167c&lt;br&gt;&#xA;कुरूणां विग्रहे तस्मिन्समागच्छन्बहून्यथ ।&#x9;168a&lt;br&gt;&#xA;राज्ञां शतसहस्राणि योत्स्यमानानि संयुगे ॥&#x9;168c&lt;br&gt;&#xA;तेषामपरिमेयानां नामधेयानि सर्वशः ।न शक्यानि समाख्यातुं वर्षाणामयुतैरपि ।&#x9;169a&lt;br&gt;&#xA;एते तु कीर्तिता मुख्या यैराख्यानमिदं ततम् ॥ ॥&#x9;169c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/065/</guid>
      <description>&lt;p&gt;अध्यायः 065&lt;/p&gt;&#xA;&lt;p&gt;विस्तरश्रवणेच्छया जनमेजयस्य प्रश्नः ॥ 1 ॥ परशुरामेण लोके निःक्षत्रिये कृते ब्राह्मणेभ्यः क्षत्रस्य पुनरुत्पत्तिः ॥ 2 ॥ तत्कालस्य धर्मभूयिष्ठत्वम् ॥ 3 ॥ देवैर्निर्जितानां दानवानां भूमावुत्पत्तिः ॥ 4 ॥ तद्भूरिभारार्तया पृथ्व्या प्रार्थितस्य ब्रह्मणो देवान्प्रत्यंशावतरणाज्ञापनम् ॥ 5 ॥ अवतारार्थं इन्द्रेण नारायणप्रार्थना ॥ 6 ॥&#xA;जनमेजय उवाच ।&#x9;001&lt;br&gt;&#xA;य एते कीर्तिता ब्रह्मन्ये चान्ये नानुकीर्तिताः ।&#x9;001a&lt;br&gt;&#xA;सम्यक्ताञ्श्रोतुमिच्छामिराज्ञश्चान्यान्सहस्रशः ॥ 1 ॥&#x9;101c&lt;br&gt;&#xA;यदर्थमिह सम्भूता देवकल्पा महारथाः ।&#x9;102a&lt;br&gt;&#xA;भुवि तन्मे महाभाग सम्यगाख्यातुमर्हसि ॥&#x9;102c&lt;br&gt;&#xA;वैशम्पायन उवाच ।&#x9;103&lt;br&gt;&#xA;रहस्यं खल्विदं राजन्देवानामिति नः श्रुतम् ।&#x9;003a&lt;br&gt;&#xA;तत्तु ते कथयिष्यामि नमस्कृत्वा स्वयम्भुवे ॥&#x9;003c&lt;br&gt;&#xA;त्रिःसप्तकृत्वः पृथिवीं कृत्वा निःक्षित्रयां पुरा ।&#x9;004a&lt;br&gt;&#xA;जामदग्न्यस्तपस्तेपे महेन्द्रे पर्वतोत्तमे ॥&#x9;004c&lt;br&gt;&#xA;तदा निःक्षत्रिये लोके भार्गवेण कृते सति ।&#x9;005a&lt;br&gt;&#xA;ब्राह्मणान्क्षत्रिया राजन्सुतार्थिन्योऽभिचक्रमुः ॥&#x9;005c&lt;br&gt;&#xA;ताभिः सह समापेतुर्ब्राह्मणाः संशितव्रताः ।&#x9;006a&lt;br&gt;&#xA;ऋतावृतौ नरव्याघ्र न कामान्नानृतौ तथा ॥&#x9;006c&lt;br&gt;&#xA;तेभ्यश्च लेभिरे गर्भं क्षत्रियास्ताः सहस्रशः ।&#x9;007a&lt;br&gt;&#xA;ततः सुषुविरे राजन्क्षत्रियान्वीर्यवत्तरान् ॥&#x9;007c&lt;br&gt;&#xA;कुमारांश्च कुमारीश्च पुनः क्षत्राभिवृद्धये ।&#x9;008a&lt;br&gt;&#xA;एवं तद्ब्राह्मणैः क्षत्रं क्षत्रियासु तपस्विभिः ॥&#x9;008c&lt;br&gt;&#xA;जातं वृद्धं च धर्मेण सुदीर्गेणायुषान्वितम् ।&#x9;009a&lt;br&gt;&#xA;चत्वारोऽपि ततो वर्णा बभूवुर्ब्राह्मणोत्तराः ॥&#x9;009c&lt;br&gt;&#xA;अभ्यगच्छन्नृतौ नारीं न कामान्नानृतौ तथा ।&#x9;010a&lt;br&gt;&#xA;तथैवान्यानि भूतानि तिर्यग्योनिगतान्यपि ॥&#x9;010c&lt;br&gt;&#xA;ऋतौ दारांश्च गच्छन्ति तत्तथा भरतर्षभ ।&#x9;011a&lt;br&gt;&#xA;ततोऽवर्धन्त धर्मेण सहस्रशतजीविनः ॥&#x9;011c&lt;br&gt;&#xA;ताः प्रजाः पृथिवीपाल धर्मव्रतपरायणाः ।&#x9;012a&lt;br&gt;&#xA;आधिभिर्व्याधिभिश्चैव विमुक्ताः सर्वशो नराः ॥&#x9;012c&lt;br&gt;&#xA;अथेमां सागरोपान्तां गां गजेन्द्रगताखिलाम् ।&#x9;013a&lt;br&gt;&#xA;अध्यतिष्ठत्पुनः क्षत्रं सशैलवनपत्तनाम् ॥&#x9;013c&lt;br&gt;&#xA;प्रशासति पुनः क्षत्रे धर्मेणेमां वसुन्धराम् ।&#x9;014a&lt;br&gt;&#xA;ब्राह्मणाद्यास्ततो वर्णा लेभिरे मुदमुत्तमाम् ॥&#x9;014c&lt;br&gt;&#xA;कामक्रोधोद्भवान्दोषान्निरस्य च नराधिपाः ।&#x9;015a&lt;br&gt;&#xA;धर्मेण दण्डं दण्डेषु प्रणयन्तोऽन्वपालयन् ॥&#x9;015c&lt;br&gt;&#xA;तथा धर्मपरे क्षत्रे सहस्राक्षः शतक्रतुः ।&#x9;016a&lt;br&gt;&#xA;स्वादु देशे च काले च ववर्षाप्याययन्प्रजाः ॥&#x9;016c&lt;br&gt;&#xA;न बाल एव म्रियते तदा कश्चिज्जनाधिप ।&#x9;017a&lt;br&gt;&#xA;न च स्त्रियं प्रजानाति कश्चिदप्राप्तयौवनाम् ॥&#x9;017c&lt;br&gt;&#xA;एवमायुष्मतीभिस्तु प्रजाभिर्भरतर्षभ ।&#x9;018a&lt;br&gt;&#xA;इयं सागरपर्यन्ता समापूर्यत मेदिनी ॥&#x9;018c&lt;br&gt;&#xA;ईजिरे च महायज्ञैः क्षत्रिया बहुदक्षिणैः ।&#x9;019a&lt;br&gt;&#xA;साङ्गोपनिषदान्वेदान्विप्राश्चाधीयते तदा ॥&#x9;019c&lt;br&gt;&#xA;न च विक्रीणते ब्र्हम ब्राह्मणाश्च तदा नृप ।&#x9;020a&lt;br&gt;&#xA;न च शूद्रसमभ्याशे वेदानुच्चारयन्त्युत ॥&#x9;020c&lt;br&gt;&#xA;कारयन्तः कृषिं गोभिस्तथा वैश्याः क्षिताविह ।&#x9;021a&lt;br&gt;&#xA;युञ्जते धुरि नो गाश्च कृशाङ्गांश्चाप्यजीवयन् ॥&#x9;021c&lt;br&gt;&#xA;फेनपांश्च तथा वत्सान्न दुहन्ति स्म मानवाः ।&#x9;022a&lt;br&gt;&#xA;न कूटमानैर्वणिजः पण्यं विक्रीणते तदा ॥&#x9;022c&lt;br&gt;&#xA;कर्माणि च नरव्याघ्र धर्मोपेतानि मानवाः ।&#x9;023a&lt;br&gt;&#xA;धर्ममेवानुपश्यन्तश्चक्रुर्धर्मपरायणाः ॥&#x9;023c&lt;br&gt;&#xA;स्वकर्मनिरताश्चासन्सर्वे वर्णा नराधिप ।&#x9;024a&lt;br&gt;&#xA;एवं तदा नरव्याघ्र धर्मो न ह्रसते क्वचित् ॥&#x9;024c&lt;br&gt;&#xA;काले गावः प्रसूयन्ते नार्यश्च भरतर्षभ ।&#x9;025a&lt;br&gt;&#xA;भवन्त्यृतुषु वृक्षाणां पुष्पाणि च फलानि च ॥&#x9;025c&lt;br&gt;&#xA;एवं कृतयुगे सम्यग्वर्तमाने तदा नृप ।&#x9;026a&lt;br&gt;&#xA;आपूर्यत मही कृत्स्ना प्राणिभिर्बहुभिर्भृशम् ॥&#x9;026c&lt;br&gt;&#xA;एवं समुदिते लोके मानुषे भरतर्षभ ।&#x9;027a&lt;br&gt;&#xA;असुरा जज्ञिरे क्षेत्रे राज्ञां तु मनुजेश्वर ॥&#x9;027c&lt;br&gt;&#xA;आदित्यैर्हि तदा दैत्या बहुशो निर्जिता युधि ।&#x9;028a&lt;br&gt;&#xA;ऐश्वर्याद्धंशिताः स्वर्गात्सम्बभूवुः क्षिताविह ॥&#x9;028c&lt;br&gt;&#xA;इह देवत्वमिच्छन्तो मानुषेषु तपस्विनः ।&#x9;029a&lt;br&gt;&#xA;जज्ञिरे भुवि भूतेषु तेषु तेष्वसुरा विभो ॥&#x9;029c&lt;br&gt;&#xA;गोष्वश्वेषु च राजेन्द्र खरोष्ट्रमहिषेषु च ।&#x9;030a&lt;br&gt;&#xA;क्रव्यात्सु चैव भूतेषु गजेषु च मृगेषु च ॥&#x9;030c&lt;br&gt;&#xA;जातैरिह महीपाल जायमानैश्च तैर्मही ।&#x9;031a&lt;br&gt;&#xA;न शशाकात्मनात्मानमियं धारयितुं धरा ॥&#x9;031c&lt;br&gt;&#xA;अथ जाता महीपालाः केचिद्बहुमदान्विताः ।&#x9;032a&lt;br&gt;&#xA;दितेः पुत्रा दनोश्चैव तदा लोकादिह च्युताः ॥&#x9;032c&lt;br&gt;&#xA;वीर्यवन्तोऽवलिप्तास्ते नानारूपधरा महीम् ।&#x9;033a&lt;br&gt;&#xA;इमां सागरपर्यन्तां परीयुररिमर्दनाः ॥&#x9;033c&lt;br&gt;&#xA;ब्राह्मणान्क्षत्रियान्वैश्याञ्शूद्रांश्चैवाप्यपीडयन् ।&#x9;034a&lt;br&gt;&#xA;अन्यानि चैव सत्वानि पीडयामासुरोजसा ॥&#x9;034c&lt;br&gt;&#xA;त्रासयन्तोऽभिनिघ्नन्तः सर्वभूतगणांश्च ते ।&#x9;035a&lt;br&gt;&#xA;विचेरुः सर्वशो राजन्महीं शतसहस्रशः ॥&#x9;035c&lt;br&gt;&#xA;आश्रमस्थान्महर्षींश्च धर्षयन्तस्ततस्ततः ।&#x9;036a&lt;br&gt;&#xA;अब्रह्मण्या वीर्यमदा मत्ता मदबलेन च ॥&#x9;036c&lt;br&gt;&#xA;एवं वीर्यबलोत्सिक्तैर्भूरियं तैर्महासुरैः ।&#x9;037a&lt;br&gt;&#xA;पीड्यमाना मही राजन्ब्रह्माणमुपचक्रमे ॥&#x9;037c&lt;br&gt;&#xA;न ह्यमी भूतसत्वौघाः पन्नगाः सनगां महीम् ।&#x9;038a&lt;br&gt;&#xA;तदा धारयितुं शेकुराक्रान्तां दानवैर्बलात् ॥&#x9;038c&lt;br&gt;&#xA;ततो मही महीपाल भारार्ता भयपीडिता ।&#x9;039a&lt;br&gt;&#xA;जगाम शरणं देवं सर्वभूतपितामहम् ॥&#x9;039c&lt;br&gt;&#xA;सा संवृतं महाभागैर्देवद्विजमहर्षिभिः ।&#x9;040a&lt;br&gt;&#xA;ददर्श देवं ब्रह्माणं लोककर्तारमव्ययम् ॥&#x9;040c&lt;br&gt;&#xA;गन्धर्वैरप्सरोभिश्च बन्दिकर्मसु निष्ठितैः ।&#x9;041a&lt;br&gt;&#xA;वन्द्यमानं मुदोपतैर्ववन्दे चैनमेत्य सा ॥&#x9;041c&lt;br&gt;&#xA;अथ विज्ञापयामास भूमिस्तं शरणार्थिनी ।&#x9;042a&lt;br&gt;&#xA;सन्निधौ लोकपालानां सर्वेषामेव भारत ॥&#x9;042c&lt;br&gt;&#xA;तत्प्रधानात्मनस्तस्य भूमेः कृत्यं स्वयम्भुवः ।&#x9;043a&lt;br&gt;&#xA;पूर्वमेवाभवद्राजन्विदितं परमेष्ठिनः ॥&#x9;043c&lt;br&gt;&#xA;स्रष्टा हि जगतः कस्मान्न सम्बुध्येत भारत ।&#x9;044a&lt;br&gt;&#xA;ससुरासुरलोकानामशेषेण मनोगतम् ॥&#x9;044c&lt;br&gt;&#xA;तामुवाच महाराज भूमिं भूमिपतिः प्रभुः ।&#x9;045a&lt;br&gt;&#xA;प्रभवः सर्वभूतानामीशः शम्भुः प्रजापतिः ॥&#x9;045c&lt;br&gt;&#xA;ब्रह्मोवाच ।&#x9;046&lt;br&gt;&#xA;यदर्थमभिसम्प्राप्ता मत्सकाशं वसुन्धरे ।&#x9;046a&lt;br&gt;&#xA;तदर्थं सन्नियोक्ष्यामि सर्वानेव दिवौकसः ॥&#x9;046c&lt;br&gt;&#xA;उत्तिष्ठ गच्छ वसुधे स्वस्थानमिति साऽगमत् ।&#39;&#x9;047a&lt;br&gt;&#xA;वैशम्पायन उवाच ।&#x9;047&lt;br&gt;&#xA;इत्युक्त्वा स महीं देवो ब्रह्मा राजन्विसृज्य च ।&#x9;047c&lt;br&gt;&#xA;आदिदेश तदा सर्वान्विबुधान्भूतकृत्स्वयम् ॥&#x9;047e&lt;br&gt;&#xA;अस्या भूमेर्निरसितुं भारं भागैः पृथक्पृथक् ।&#x9;048a&lt;br&gt;&#xA;अस्यामेव प्रसूयध्वं तिरोधायेति चाब्रवीत् ॥&#x9;048c&lt;br&gt;&#xA;तथैव च समानीय गन्धर्वाप्सरसां गणान् ।&#x9;049a&lt;br&gt;&#xA;उवाच भगवान्सर्वानिदं वचनमर्थवत् ॥&#x9;049c&lt;br&gt;&#xA;ब्रह्मोवाच ।&#x9;050&lt;br&gt;&#xA;स्वैः स्वैरंशैः प्रसूयध्वं यथेष्टं मानेषेषु च ।&#x9;050a&lt;br&gt;&#xA;वैशम्पायन उवाच ।&#x9;050&lt;br&gt;&#xA;अथ शक्रादयः सर्वे श्रुत्वा सुरगुरोर्वचः ।&#x9;050c&lt;br&gt;&#xA;तथ्यमर्थ्यं च पथ्यं च तस्य ते जगृहुस्तदा ॥&#x9;050e&lt;br&gt;&#xA;अथ ते सर्वशोंशैः स्वैर्गन्तुं भूमिं कृतक्षणाः ।&#x9;051a&lt;br&gt;&#xA;नारायणममित्रघ्नं वैकुण्ठमुपचक्रमुः ॥&#x9;051c&lt;br&gt;&#xA;यः स चक्रगदापाणिः पीतवासाः शितिप्रभः ।&#x9;052a&lt;br&gt;&#xA;पद्मनाभः सुरारिघ्नः पृथुचार्वञ्चितेक्षणः ॥&#x9;052c&lt;br&gt;&#xA;प्रजापतिपतिर्देवः सुरनाथो महाबलः ।&#x9;053a&lt;br&gt;&#xA;श्रीवत्साङ्को हृषीकेशः सर्वदैवतपूजितः ॥&#x9;053c&lt;br&gt;&#xA;तं भुवः शोधनायेन्द्र उवाच पुरुषोत्तमम् ।&#x9;054a&lt;br&gt;&#xA;अंशेनावतरेत्येवं तथेत्याह च तं हरिः ॥ ॥&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/066/</guid>
      <description>&lt;p&gt;अध्यायः 066&lt;/p&gt;&#xA;&lt;p&gt;(अथ सम्भवपर्व ॥ 7 ॥)&lt;/p&gt;&#xA;&lt;p&gt;अदित्यादिदक्षकन्यावंशकथनम् ॥ 1 ॥&#xA;वैशम्पायन उवाच ।&#x9;001&lt;br&gt;&#xA;अथ नारायणेनेन्द्रश्चकार सह संविदम् ।&#x9;001a&lt;br&gt;&#xA;अवतर्तुं महीं स्वर्गादंशतः सहितः सुरैः ॥&#x9;001c&lt;br&gt;&#xA;आदिश्य च स्वयं शक्रः सर्वानेव दिवौकसः ।&#x9;002a&lt;br&gt;&#xA;निर्जगाम पुनस्तस्मात्क्षयान्नारायणस्य ह ॥&#x9;002c&lt;br&gt;&#xA;तेऽमरारिविनाशाय सर्वलोकहिताय च ।&#x9;003a&lt;br&gt;&#xA;अवतेरुः क्रमेणैव महीं स्वर्गाद्दिवौकसः ॥&#x9;003c&lt;br&gt;&#xA;ततो ब्रह्मर्षिवंशेषु पार्थिवर्षिकुलेषु च ।&#x9;004a&lt;br&gt;&#xA;जज्ञिरे राजशार्दूल यथाकामं दिवौकसः ॥&#x9;004c&lt;br&gt;&#xA;दानवान्राक्षसांश्चैव गन्धर्वान्पन्नगांस्तथा ।&#x9;005a&lt;br&gt;&#xA;पुरुषादानि चान्यानि जघ्नुः सत्वान्यनेकशः ॥&#x9;005c&lt;br&gt;&#xA;दानवा राक्षसाश्चैव गन्धर्वाः पन्नगास्तथा ।&#x9;006a&lt;br&gt;&#xA;न तान्बलस्थान्बाल्येऽपि जघ्नुर्भरतसत्तम ॥&#x9;006c&lt;br&gt;&#xA;जनमेजय उवाच ।&#x9;007&lt;br&gt;&#xA;देवदानवसङ्घानां गन्धर्वाप्सरसां तथा ।&#x9;007a&lt;br&gt;&#xA;मानवानां च सर्वेषां तथा वै यक्षरक्षसाम् ॥&#x9;007c&lt;br&gt;&#xA;श्रोतुमिच्छामि तत्त्वेन सम्भवं कृत्स्नमादितः ।&#x9;008a&lt;br&gt;&#xA;प्राणिनां चैव सर्वेषां सम्भवं वक्तुमर्हसि ॥&#x9;008c&lt;br&gt;&#xA;वैशम्पायन उवाच ।&#x9;009&lt;br&gt;&#xA;हन्त ते कथयिष्यामि नमस्कृत्य स्वयम्भुवे ।&#x9;009a&lt;br&gt;&#xA;सुरादीनामहं सम्यग्लोकानां प्रभवाप्ययम् ॥&#x9;009c&lt;br&gt;&#xA;ब्रह्मणो मानसाः पुत्रा विदिताः षण्महर्षयः ।&#x9;010a&lt;br&gt;&#xA;मरीचिरत्र्यह्गिरसौ पुलस्त्यः पुलहः क्रतुः ॥&#x9;010c&lt;br&gt;&#xA;मरीचेः कश्यपः पुत्रः कश्यपात्तु इमाः प्रजाः ।&#x9;011a&lt;br&gt;&#xA;प्रजज्ञिरे महाभागा दक्षकन्यास्त्रयोदश ॥&#x9;011c&lt;br&gt;&#xA;अदितिर्दितिर्दनुः काला दनायुः सिंहिका तथा ।&#x9;012a&lt;br&gt;&#xA;क्रोधा प्राधा च विश्वा च विनता कपिला मुनिः ॥&#x9;012c&lt;br&gt;&#xA;कद्रूश्च मनुजव्याघ्र दक्षकन्यैव भारत ।&#x9;013a&lt;br&gt;&#xA;एतासां वीर्यसम्पन्नं पुत्रपौत्रमनन्तकम् ॥&#x9;013c&lt;br&gt;&#xA;अदित्यां द्वादशादित्याः सम्भूता भुवनेश्वराः ।&#x9;014a&lt;br&gt;&#xA;ये राजन्नामतस्तांस्ते कीर्तयिष्यामि भारत ॥&#x9;014c&lt;br&gt;&#xA;धाता मित्रोऽर्यमा शक्रो वरुणस्त्वंश एव च ।&#x9;015a&lt;br&gt;&#xA;भगो विवस्वान्पूषा च सविता दशमस्तथा ॥&#x9;015c&lt;br&gt;&#xA;एकादशस्तथा त्वष्टा द्वादशो विष्णुरुच्यते ।&#x9;016a&lt;br&gt;&#xA;जघन्यजस्तु सर्वेषामादित्यानां गुणाधिकः ॥&#x9;016c&lt;br&gt;&#xA;एक एव दितेः पुत्रो हिरण्यकशिपुः स्मृतः ।&#x9;017a&lt;br&gt;&#xA;नाम्ना ख्यातास्तु तस्येमे पञ्च पुत्रा महात्मनः ॥&#x9;017c&lt;br&gt;&#xA;प्रह्लादः पूर्वजस्तेषां संह्लादस्तदनन्तरम् ।&#x9;018a&lt;br&gt;&#xA;अनुह्लादस्तृतीयोऽभूत्तस्माच्च शिबिबाष्कलौ ॥&#x9;018c&lt;br&gt;&#xA;प्रह्लादस्य त्रयः पुत्राः ख्याताः सर्वत्र भारत ।&#x9;019a&lt;br&gt;&#xA;विरोचनश्च कुम्भश्च निकुम्भश्चेति भारत ॥&#x9;019c&lt;br&gt;&#xA;विरोचनस्य पुत्रोऽभूद्बलिरेकः प्रतापवान् ।&#x9;020a&lt;br&gt;&#xA;बलेश्च प्रथितः पुत्रो बाणो नाम महासुरः ॥&#x9;020c&lt;br&gt;&#xA;रुद्रस्यानुचरः श्रीमान्महाकालेति यं विदुः ।&#x9;021a&lt;br&gt;&#xA;चत्वारिंशद्दनोः पुत्राः ख्याताः सर्वत्र भारत ॥&#x9;021c&lt;br&gt;&#xA;तेषां प्रथमजो राजा विप्रचित्तिर्महायशाः ।&#x9;022a&lt;br&gt;&#xA;शम्बरो नमुचिश्चैव पुलोमा चेति विश्रुतः ॥&#x9;022c&lt;br&gt;&#xA;असिलोमा च केशी च दुर्जयश्चैव दानवः ।&#x9;023a&lt;br&gt;&#xA;अयःशिरा अश्वशिरा अश्वशह्कुश्च वीर्यवान् ॥&#x9;023c&lt;br&gt;&#xA;तथा गगनमूर्धा च वेगवान्केतुमांश्च सः ।&#x9;024a&lt;br&gt;&#xA;स्वर्भानुरश्वोऽश्वपतिर्वृषपर्वाऽजकस्तथा ॥&#x9;024c&lt;br&gt;&#xA;अश्वग्रीवश्च सूक्ष्मश्च तुहुण्डश्च महाबलः ।&#x9;025a&lt;br&gt;&#xA;इषुपादेकचक्रश्च विरूपाक्षहराहरौ ॥&#x9;025c&lt;br&gt;&#xA;निचन्द्रश्च निकुम्भश्च कुपटः कपटस्तथा ।&#x9;026a&lt;br&gt;&#xA;शरभः शलभश्चैव सूर्याचन्द्रमसौ तथा ।&#x9;026c&lt;br&gt;&#xA;एते ख्याता दनोर्वंशे दानवाः परिकीर्तिताः ॥&#x9;026e&lt;br&gt;&#xA;अन्यौ तु खलु देवानां सूर्याचन्द्रमसौ स्मृतौ ।&#x9;027a&lt;br&gt;&#xA;अन्यौ दानवमुख्यानां सूर्याचन्द्रमसौ तथा ॥&#x9;027c&lt;br&gt;&#xA;इमे च वंशाः प्रथिताः सत्ववन्तो महाबलाः ।&#x9;028a&lt;br&gt;&#xA;दनुपुत्रा महाराज दश दानववंशजाः ॥&#x9;028c&lt;br&gt;&#xA;एकाक्षो मृतपो वीरः प्रलम्बनरकावपि ।&#x9;029a&lt;br&gt;&#xA;वातापिः शत्रुतपनः शठश्चैव महासुरः ॥&#x9;029c&lt;br&gt;&#xA;गविष्ठश्च वनायुश्च दीर्घजिह्वश्च दानवः ।&#x9;030a&lt;br&gt;&#xA;असङ्ख्येयाः स्मृतास्तेषां पुत्राः पौत्राश्च भारत ॥&#x9;030c&lt;br&gt;&#xA;सिंहिका सुषुवे पुत्रं राहुं चन्द्रार्कमर्दनम् ।&#x9;031a&lt;br&gt;&#xA;सुचन्द्रं चन्द्रहर्तारं तथा चन्द्रप्रमर्दनम् ॥&#x9;031c&lt;br&gt;&#xA;क्रूरस्वभावं क्रूरायाः पुत्रपौत्रमनन्तकम् ।&#x9;032a&lt;br&gt;&#xA;गणः क्रोधवशो नाम क्रूरकर्माऽरिमर्दनः ॥&#x9;032c&lt;br&gt;&#xA;दनायुषः पुनः पुत्राश्चत्वारोऽसुरपुङ्गवाः ।&#x9;033a&lt;br&gt;&#xA;विक्षरो बलवीरौ च वृत्रश्चैव महासुरः ॥&#x9;033c&lt;br&gt;&#xA;कालायाः प्रथिताः पुत्राः कालकल्पाः प्रहारिणः ।&#x9;034a&lt;br&gt;&#xA;प्रविख्याता महावीर्या दानवेषु परन्तपाः ॥&#x9;034c&lt;br&gt;&#xA;विनाशनश्च क्रोधश्च क्रोधहन्ता तथैव च ।&#x9;035a&lt;br&gt;&#xA;क्रोधशत्रुस्तथैवान्ये कालकेया इति श्रुताः ॥&#x9;035c&lt;br&gt;&#xA;असुराणामुपाध्यायः शक्रस्त्वषिसुतोऽभवत् ।&#x9;036a&lt;br&gt;&#xA;ख्याताश्चोशनसः पुत्राश्चत्वारोऽसुरयाजकाः ॥&#x9;036c&lt;br&gt;&#xA;त्वष्टा धरस्तथात्रिश्च द्वावन्यौ रौद्रकर्मिणौ ।&#x9;037a&lt;br&gt;&#xA;तेजसा सूर्यसङ्काशा ब्रह्मलोकपरायणाः ॥&#x9;037c&lt;br&gt;&#xA;इत्येष वंशप्रभवः कथितस्ते तरस्विनाम् ।&#x9;038a&lt;br&gt;&#xA;असुराणां सुराणां च पुराणे संश्रुतो मया ॥&#x9;038c&lt;br&gt;&#xA;एतेषां यदपत्यं तु न शक्यं तदशेषतः । &#x9;039a&lt;br&gt;&#xA;प्रसङ्ख्यातुं महीपाल गुणभूतमनन्तकम् ॥&#x9;039c&lt;br&gt;&#xA;तार्क्ष्यश्चारिष्टनेमिश्च तथैव गरुडारुणौ ।&#x9;040a&lt;br&gt;&#xA;आरुणिर्वारुणिश्चैव वैनतेयाः प्रकीर्तिताः ॥&#x9;040c&lt;br&gt;&#xA;शेषोऽनन्तो वासुकिश्च तक्षकश्च भुजङ्गमः ।&#x9;041a&lt;br&gt;&#xA;कूर्मश्च कुलिकश्चैव काद्रवेयाः प्रकीर्तिताः ॥&#x9;041c&lt;br&gt;&#xA;भीमसेनोग्रसेनौ च सुपर्णो वरुणस्तथा ।&#x9;042a&lt;br&gt;&#xA;गोपतिर्धृतराष्ट्रश्च सूर्यवर्चाश्च सप्तमः ॥&#x9;042c&lt;br&gt;&#xA;सत्यवागर्कपर्णश्च प्रयुतश्चापि विश्रुतः ।&#x9;043a&lt;br&gt;&#xA;भीमश्चित्ररथश्चैव विख्यातः सर्वविद्वशी ॥&#x9;043c&lt;br&gt;&#xA;तथा शालिशिरा राजन्पर्जन्यश्च चतुर्दशः ।&#x9;044a&lt;br&gt;&#xA;कलिः पञ्चदशस्तेषां नारदश्चैव षोडशः ॥&#x9;044c&lt;br&gt;&#xA;इत्येते देवगन्धर्वा मौनेयाः परिकीर्तिताः ॥&#x9;044e&lt;br&gt;&#xA;अथ प्रभूतान्यन्यानि कीर्तयिष्यामि भारत ।&#x9;045a&lt;br&gt;&#xA;अनवद्यां मनुं वंशामसुरां मार्गणप्रियाम् ॥&#x9;045c&lt;br&gt;&#xA;अरूपां सुभगां भासीमिति प्राधा व्यजायत ।&#x9;046a&lt;br&gt;&#xA;सिद्धः पूर्णश्च बर्हिश्च पूर्णायुश्च महायशाः ॥&#x9;046e&lt;br&gt;&#xA;ब्रह्मचारी रतिगुणः सुपर्णश्चैव सप्तमः ।&#x9;047a&lt;br&gt;&#xA;विश्वावसुश्च भानुश्च सुचन्द्रो दशमस्तथा ॥&#x9;047c&lt;br&gt;&#xA;इत्येते देवगन्धर्वाः प्राधेयाः परिकीर्तिताः ।&#x9;048a&lt;br&gt;&#xA;इमं त्वप्सरसां वंशं विदितं पुण्यलक्षणम् ॥&#x9;048c&lt;br&gt;&#xA;अरिष्टाऽसूत सुभगा देवी देवर्षितः पुरा ।&#x9;049a&lt;br&gt;&#xA;अलम्बुषा मिश्रकेशी विद्युत्पर्णा तिलोत्तमा ॥&#x9;049c&lt;br&gt;&#xA;अरुणा रक्षिता चैव रम्बा तद्वन्मनोरमा ।&#x9;050a&lt;br&gt;&#xA;केशिनी च सुबाहुश्च सुरता सुरजा तथा ॥&#x9;050c&lt;br&gt;&#xA;सुप्रिया चातिबाहुश्च विख्यातौ च हाहा हूहूः ।&#x9;051a&lt;br&gt;&#xA;तुम्बुरुश्चेति चत्वारः स्मृता गन्धर्वसत्तमाः ॥&#x9;051c&lt;br&gt;&#xA;अमृतं ब्राह्मणा गावो गन्धर्वाप्सरसस्तथा ।&#x9;052a&lt;br&gt;&#xA;अपत्यं कपिलायास्तु पुराणे परिकीर्तितम् ॥&#x9;052c&lt;br&gt;&#xA;इति ते सर्वभूतानां सम्भवः कथितो मया ।&#x9;053a&lt;br&gt;&#xA;यथावत्सम्परिख्यातो गन्धर्वाप्सरसां तथा ॥&#x9;053c&lt;br&gt;&#xA;भुजङ्गानां सुपर्णानां रुद्राणां मरुतां तथा ।&#x9;054a&lt;br&gt;&#xA;गवां च ब्राह्मणानां च श्रीमतां पुण्यकर्मणाम् ॥&#x9;054c&lt;br&gt;&#xA;आयुष्यश्चैव पुण्यश्च धन्यः श्रुतिसुखावहः ।&#x9;055a&lt;br&gt;&#xA;श्रोतव्यश्चैव सततं श्राव्यश्चैवानसूयता ॥&#x9;055c&lt;br&gt;&#xA;इमं तु वंशं नियमेन यः पठे-न्महात्मनां ब्राह्मणदेवसन्निधौ ।&#x9;056a&lt;br&gt;&#xA;अपत्यलाभं लभते स पुष्कलंश्रियं यशः प्रेत्य च शोभनां गतिम् ॥ ॥&#x9;056c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/067/</guid>
      <description>&lt;p&gt;अध्यायः 067&lt;/p&gt;&#xA;&lt;p&gt;ऋष्यादिवंशकथनम् ॥ 1 ॥&#xA;वैशम्पायन उवाच ।&#x9;001&lt;br&gt;&#xA;ब्रह्मणो मानसाः पुत्रा विदिताः षण्महर्षयः ।&#x9;001a&lt;br&gt;&#xA;एकादश सुताः स्थाणोः ख्याताः परमतेजसः ॥&#x9;001c&lt;br&gt;&#xA;मृगव्याधश्च सर्पश्च निर्ऋतिश्च महायशाः ।&#x9;002a&lt;br&gt;&#xA;अजैकपादहिर्बिध्न्यः? पिनाकी च परन्तपः ॥&#x9;002c&lt;br&gt;&#xA;दहनोऽथेश्वरश्चैव कपाली च महाद्युतिः ।&#x9;003a&lt;br&gt;&#xA;स्थाणुर्भगश्च भगवान् रुद्रा एकादश स्मृताः ॥&#x9;003c&lt;br&gt;&#xA;मरीचिरङ्गिरा अत्रिः पुलस्त्यः पुलहः क्रतुः ।&#x9;004a&lt;br&gt;&#xA;षडेते ब्रह्मणः पुत्रा वीर्यवन्तो महर्षयः ॥&#x9;004c&lt;br&gt;&#xA;त्रयस्त्वङ्गिरसः पुत्रा लोके सर्वत्र विश्रुताः ।&#x9;005a&lt;br&gt;&#xA;बृहस्पतिरुतथ्यश्च संवर्तश्च धृतव्रताः ॥&#x9;005c&lt;br&gt;&#xA;अत्रेस्तु बहवः पुत्राः श्रूयन्ते मनुजाधिप ।&#x9;006a&lt;br&gt;&#xA;सर्वे वेदविदः सिद्धाः शान्तात्मानो महर्षयः ॥&#x9;006c&lt;br&gt;&#xA;राक्षसाश्च पुलस्त्यस्य वानराः किन्नरास्तथा ।&#x9;007a&lt;br&gt;&#xA;यक्षाश्च मनुजव्याघ्र पुत्रास्तस्य च धीमतः ॥&#x9;007c&lt;br&gt;&#xA;पुलहस्य सुता राजञ्शरभाश्च प्रकीर्तिताः ।&#x9;008a&lt;br&gt;&#xA;सिंहाः किपुरुषा व्याघ्रा ऋक्षा ईहामृगास्तथा ॥&#x9;008c&lt;br&gt;&#xA;क्रतोः क्रतुसमाः पुत्राः पतङ्गसहचारिणः ।&#x9;009a&lt;br&gt;&#xA;विश्रुतास्त्रिषु लोकेषु सत्यव्रतपरायणाः ॥&#x9;009c&lt;br&gt;&#xA;दक्षस्त्वजायताङ्गुष्ठाद्दक्षिणाद्भगवानृषिः ।&#x9;010a&lt;br&gt;&#xA;ब्रह्मणः पृथिवीपाल शान्तात्मा सुमहातपाः ॥&#x9;010c&lt;br&gt;&#xA;वामादजायताङ्गुष्ठाद्भार्या तस्य महात्मनः ।&#x9;011a&lt;br&gt;&#xA;तस्यां पञ्चाशतं कन्याः स एवाजनयन्मुनिः ॥&#x9;011c&lt;br&gt;&#xA;ताः सर्वास्त्वनवद्याङ्ग्यः कन्याः कमललोचनाः ।&#x9;012a&lt;br&gt;&#xA;पुत्रिकाः स्थापयामास नष्टपुत्रः प्रजापतिः ॥&#x9;012c&lt;br&gt;&#xA;ददौ स दश धर्माय सप्तविंशतिमिन्दवे ।&#x9;013a&lt;br&gt;&#xA;दिव्येन विधिना राजन्कश्यपाय त्रयोदश ॥&#x9;013c&lt;br&gt;&#xA;नामतो धर्मपत्न्यस्ताः कीर्त्यमाना निबोध मे ।&#x9;014a&lt;br&gt;&#xA;कीर्तिर्लक्ष्मीर्धृतिर्मेधा पुष्टिः श्रद्धा क्रिया तथा ॥&#x9;014c&lt;br&gt;&#xA;बुद्धिर्लज्जा मतिश्चैव पत्न्यो धर्मस्य ता दश ।&#x9;015a&lt;br&gt;&#xA;द्वाराण्येतानि धर्मस्य विहितानि स्वयम्भुवा ॥&#x9;015c&lt;br&gt;&#xA;सप्तविंशतिः सोमस्य पत्न्यो लोकस्य विश्रुताः ।&#x9;016a&lt;br&gt;&#xA;कालस्य नयने युक्ताः सोमपत्न्याः शुचिव्रताः ॥&#x9;016c&lt;br&gt;&#xA;सर्वा नक्षत्रयोगिन्यो लोकयात्राविधानतः ।&#x9;017a&lt;br&gt;&#xA;पैतामहो मुनिर्देवस्तस्य पुत्रः प्रजापतिः ।&#x9;017c&lt;br&gt;&#xA;तस्याष्टौ वसवः पुत्रास्तेषां वक्ष्यामि विस्तरम् ॥&#x9;017e&lt;br&gt;&#xA;धरो ध्रुवश्च सोमश्च अहश्चैवानिलोऽनलः ।&#x9;018a&lt;br&gt;&#xA;प्रत्यूषश्च प्रभासश्च वसवोऽष्टौ प्रकीर्तिताः ॥&#x9;018c&lt;br&gt;&#xA;धूम्रायास्तु धरः पुत्रो ब्रह्मविद्यो ध्रुवस्तथा ।&#x9;019a&lt;br&gt;&#xA;चन्द्रमास्तु मनस्विन्याः श्वासायाः श्वसनस्तथा ॥&#x9;019c&lt;br&gt;&#xA;रतायाश्चाप्यहः पुत्रः शाण्डिल्याश्च हुताशनः ।&#x9;020a&lt;br&gt;&#xA;प्रत्यूषश्च प्रभासश्च प्रभातायाः सुतौ स्मृतौ ॥&#x9;020c&lt;br&gt;&#xA;धरस्य पुत्रो द्रविणो हुतहव्यवहस्तथा ।&#39;&#x9;021a&lt;br&gt;&#xA;आपस्य पुत्रो वैतण्ड्यः श्रमः शान्तोमुनिस्तथा&#39; ।&#x9;021c&lt;br&gt;&#xA;ध्रुवस्य पुत्रो भगवान्कालो लोकप्रकालनः ॥&#x9;021e&lt;br&gt;&#xA;सोमस्य तु सुतो वर्चा वर्चस्वी येन जायते ।&#x9;022a&lt;br&gt;&#xA;मनोहरायाः शिशिरः प्राणोऽथ रमणस्तथा ॥&#x9;022c&lt;br&gt;&#xA;अह्नः सुतस्तथा ज्योतिः शमः शान्तस्तथा मुनिः ।&#x9;023a&lt;br&gt;&#xA;अग्नेः पुत्रः कुमारस्तु श्रीमाञ्छरवणालयः ॥&#x9;023c&lt;br&gt;&#xA;तस्य शाखो विशाखश्च नैगमेयश्च पृष्ठजः ।&#x9;024a&lt;br&gt;&#xA;कृत्तिकाभ्युपपत्तेश्च कार्तिकेय इति स्मृतः ॥&#x9;024c&lt;br&gt;&#xA;अनिलस्य शिवा भार्या तस्याः पुत्रो मनोजवः ।&#x9;025a&lt;br&gt;&#xA;अविज्ञातगतिश्चैव द्वौ पुत्रावनिलस्य तु ॥&#x9;025c&lt;br&gt;&#xA;प्रत्यूषस्य विदुः पुत्रमृषिं नाम्नाऽथ देवलम् ।&#x9;026a&lt;br&gt;&#xA;द्वौ पुत्रौ देवलस्यापि क्षमावन्तौ मनीषिणौ ।&#x9;026c&lt;br&gt;&#xA;बृहस्पतेस्तु भगिनी वरस्त्री ब्रह्मवादिनी ॥&#x9;026e&lt;br&gt;&#xA;योगसिद्धा जगत्कृत्स्नमसक्ता विचचार ह ।&#x9;027a&lt;br&gt;&#xA;प्रभासस्य तु भार्या सा वसूनामष्टमस्य ह ॥&#x9;027c&lt;br&gt;&#xA;विश्वकर्मा महाभागो जज्ञे शिल्पप्रजापतिः ।&#x9;028a&lt;br&gt;&#xA;कर्ता शिल्पसहस्राणां त्रिदशानां च वर्धकिः ॥&#x9;028c&lt;br&gt;&#xA;भूषणानां च सर्वेषां कर्ता शिल्पवतां वरः ।&#x9;029a&lt;br&gt;&#xA;यो दिव्यानि विमानानि त्रिदशानां चकारह ॥&#x9;029c&lt;br&gt;&#xA;मनुष्याश्चोपजीवन्ति यस्य शिल्पं महात्मनः ।&#x9;030a&lt;br&gt;&#xA;पूजयन्ति च यं नित्यं विश्वकर्माणमव्ययम् ॥&#x9;030c&lt;br&gt;&#xA;स्तनं तु दक्षिणं भित्त्वा ब्रह्मणो नरविग्रहः ।&#x9;031a&lt;br&gt;&#xA;निःसृतो भगवान्धर्मः सर्वलोकसुखावहः ॥&#x9;031c&lt;br&gt;&#xA;त्रयस्तस्य वराः पुत्राः सर्वभूतमनोहराः ।&#x9;032a&lt;br&gt;&#xA;शमः कामश्च हर्षश्च तेजसा लोकधारिणः ॥&#x9;032c&lt;br&gt;&#xA;कामस्य तु रतिर्भार्या शमस्य प्राप्तिरङ्गना ।&#x9;033a&lt;br&gt;&#xA;नन्दा तु भार्या हर्षस्य यासु लोकाः प्रतिष्ठिताः ॥&#x9;033c&lt;br&gt;&#xA;मरीचेः कश्यपः पुत्रः कश्यपस्य सुरासुराः ।&#x9;034a&lt;br&gt;&#xA;जज्ञिरे नृपशार्दूल लोकानां प्रभवस्तु सः ॥&#x9;034c&lt;br&gt;&#xA;त्वाष्ट्री तु सवितुर्भार्या वडवारूपधारिणी ।&#x9;035a&lt;br&gt;&#xA;असूयत महाभागा सान्तरिक्षेऽस्विनावुभौ ॥&#x9;035c&lt;br&gt;&#xA;द्वादशैवादितेः पुत्राः शक्रमुख्या नराधिप ।&#x9;036a&lt;br&gt;&#xA;तेषामवरजो विष्णुर्यत्र लोकाः प्रतिष्ठिताः ॥&#x9;036c&lt;br&gt;&#xA;त्रयस्त्रिंशत यत्येते देवास्तेषामहं तव ।&#x9;037a&lt;br&gt;&#xA;अन्वयं सम्प्रवक्ष्यामि पक्षैश्च कुलतो गणान् ॥&#x9;037c&lt;br&gt;&#xA;रुद्राणामपरः पक्षः साध्यानां मरुतां तथा ।&#x9;038a&lt;br&gt;&#xA;वसूनां भार्गवं विद्याद्विश्वेदेवांस्तथैव च ॥&#x9;038c&lt;br&gt;&#xA;वैनतेयस्तु गरुडो बलवानरुणस्तथा ।&#x9;039a&lt;br&gt;&#xA;बृहस्पतिश्च भगवानादित्येष्वेव गण्यते ॥&#x9;039c&lt;br&gt;&#xA;अश्विनौ गुह्यकान्विद्धि सर्वौषध्यस्तथा पशून् ।&#x9;040a&lt;br&gt;&#xA;एते देवगणा राजन्कीर्तितास्तेऽनुपूर्वशः ॥&#x9;040c&lt;br&gt;&#xA;यान्कीर्तयित्वा मनुजः सर्वपापैः प्रमुच्यते ।&#x9;041a&lt;br&gt;&#xA;ब्रह्मणो हृदयं भित्त्वा निःसृतो भगवान्भृगुः ॥&#x9;041c&lt;br&gt;&#xA;भृगोः पुत्रः कविर्विद्वाञ्छुक्रः कविसुतो ग्रहः ।&#x9;042a&lt;br&gt;&#xA;त्रैलोक्यप्राणयात्रार्थं वर्षावर्षे भयाभये ।&#x9;042c&lt;br&gt;&#xA;स्वयम्भुवा नियुक्तः सन्भुवनं परिधावति ॥&#x9;042e&lt;br&gt;&#xA;योगाचार्यो महाबुद्धिर्दैत्यानामभवद्गुरुः ।&#x9;043a&lt;br&gt;&#xA;सुराणां चापि मेधावी ब्रह्मचारी यतव्रतः ॥&#x9;043c&lt;br&gt;&#xA;तस्मिन्नियुक्ते विधिना योगक्षेमाय भार्गवे ।&#x9;044a&lt;br&gt;&#xA;अन्यमुत्पादयामास पुत्रं भृगुरनिन्दितम् ॥&#x9;044c&lt;br&gt;&#xA;च्यवनं दीप्ततपसं धर्मात्मानं यशस्विनम् ।&#x9;045a&lt;br&gt;&#xA;यः स रोषाच्च्युतो गर्भान्मातुर्मोक्षाय भारत ॥&#x9;045c&lt;br&gt;&#xA;आरुषी तु मनोः कन्या तस्य पत्नी मनीषिणः ।&#x9;046a&lt;br&gt;&#xA;और्वस्तस्यां समभवदूरुं भित्त्वा महायशाः ॥&#x9;046c&lt;br&gt;&#xA;महातेजा महावीर्यो बाल एव गुणैर्युतः ।&#x9;047a&lt;br&gt;&#xA;ऋचीकस्तस्य पुत्रस्तु जमदग्निस्ततोऽभवत् ॥&#x9;047c&lt;br&gt;&#xA;जमदग्नेस्तु चत्वार आसन्पुत्रा महात्मनः ।&#x9;048a&lt;br&gt;&#xA;रामस्तेषां जघन्योऽभूदजघन्यैर्गुणैर्युतः ।&#x9;048c&lt;br&gt;&#xA;सर्वशस्त्रेषु कुशलः क्षत्रियान्तकरो वशी ॥&#x9;048e&lt;br&gt;&#xA;और्वस्यासीत्पुत्रशतं जमदग्निपुरोगमम् ।&#x9;049a&lt;br&gt;&#xA;तेषां पुत्रसहस्राणि बभूवुर्भुवि विस्तरः ॥&#x9;049c&lt;br&gt;&#xA;द्वौ पुत्रो ब्रह्मणस्त्वन्यौ ययोस्तिष्ठति लक्षणम् ।&#x9;050a&lt;br&gt;&#xA;लोके धाता विधाता च यौ स्थितौ मनुना सह ॥&#x9;050c&lt;br&gt;&#xA;तयोरेव स्वसा देवी लक्ष्मीः पद्मगृहा शुभा ।&#x9;051a&lt;br&gt;&#xA;तस्यास्तु मानसाः पुत्रास्तुरगा व्योमचारिणः ॥&#x9;051c&lt;br&gt;&#xA;वरुणस्य भार्या या ज्येष्ठा शुक्राद्देवी व्यजायत ।&#x9;052a&lt;br&gt;&#xA;तस्याः पुत्रं बलं विद्धि सुरां च सुरनन्दिनीम् ॥&#x9;052c&lt;br&gt;&#xA;प्रजानामन्नकामानामन्योन्यपरिभक्षणात् ।&#x9;053a&lt;br&gt;&#xA;अधर्मस्तत्र सञ्जातः सर्वभूतविनाशकः ॥&#x9;053c&lt;br&gt;&#xA;तस्यापि निर्ऋतिर्भार्या नैर्ऋता येन राक्षसाः ।&#x9;054a&lt;br&gt;&#xA;घोरास्तस्यास्त्रयः पुत्राः पापकर्मरताः सदा ॥&#x9;054c&lt;br&gt;&#xA;भयो महाभयश्चैव मृत्युर्भूतान्तकस्तथा ।&#x9;055a&lt;br&gt;&#xA;न तस्य भार्या पुत्रो वा कश्चिदस्त्यन्तको हि सः ॥&#x9;055c&lt;br&gt;&#xA;काकीं श्येनीं तथा भासीं धृतराष्ट्रीं तथा शुकीम् ।&#x9;056a&lt;br&gt;&#xA;ताम्रा तु सुषुवे देवी पञ्चैता लोकविश्रुताः ॥&#x9;056c&lt;br&gt;&#xA;उलूकान्सुषुवे काकी श्येनी श्येनान्व्यजायत ।&#x9;057a&lt;br&gt;&#xA;भासी भासानजनयद्गृध्रांश्चैव जनाधिप ॥&#x9;057c&lt;br&gt;&#xA;धृतराष्ट्री तु हंसांश्च कलहंसांश्च सर्वशः ।&#x9;058a&lt;br&gt;&#xA;चक्रवाकांश्च भद्रा तु जनयामास सैव तु ॥&#x9;058c&lt;br&gt;&#xA;शुकी च जनयामास शुकानेव यशस्विनी ।&#x9;059a&lt;br&gt;&#xA;कल्याणगुणसम्पन्ना सर्वलक्षणपूजिता ॥&#x9;059c&lt;br&gt;&#xA;नव क्रोधवशा नारीः प्रजज्ञे क्रोधसम्भवाः ।&#x9;060a&lt;br&gt;&#xA;मृगी च मृगमन्दा च हरी भद्रमना अपि ॥&#x9;060c&lt;br&gt;&#xA;मातङ्गी त्वथ शार्दूली श्वेता सुरभिरेव च ।&#x9;061a&lt;br&gt;&#xA;सर्वलक्षणसम्पन्ना सुरसा चैव भामिनी ॥&#x9;061c&lt;br&gt;&#xA;अपत्यं तु मृगाः सर्वे मृग्या नरवरोत्तम ।&#x9;062a&lt;br&gt;&#xA;ऋक्षाश्च मृगमन्दायाः सृमराश्च परन्तप ॥&#x9;062c&lt;br&gt;&#xA;ततस्त्वैरावतं नागं जज्ञे भद्रमनाः सुतम् ।&#x9;063a&lt;br&gt;&#xA;ऐरावतः सुतस्तस्या देवनागो महागजः ॥&#x9;063c&lt;br&gt;&#xA;हर्याश्च हरयोऽपत्यं वानराश्च तरस्विनः ।&#x9;064a&lt;br&gt;&#xA;गोलाङ्गूलांश्च भद्रं ते हर्याः पुत्रान्प्रचक्षते ॥&#x9;064c&lt;br&gt;&#xA;प्रजज्ञे त्वथ शार्दूली सिंहान्व्याग्राननेकशः ।&#x9;065a&lt;br&gt;&#xA;द्वीपिनश्च महासत्वान्सर्वानेव न सशंयः ॥&#x9;065c&lt;br&gt;&#xA;मातङ्ग्यपि च मातङ्गानपत्यानि नराधिप ।&#x9;066a&lt;br&gt;&#xA;दिशां गजं तु श्वेताख्यं श्वेताऽजनयदाशुगम् ॥&#x9;066c&lt;br&gt;&#xA;तथा दुहितरौ राजन्सुरभिर्वै व्यजायत ।&#x9;067a&lt;br&gt;&#xA;रोहिणी चैव भद्रं ते गन्धर्वी तु यशस्विनी ॥&#x9;067c&lt;br&gt;&#xA;विमलामपि भद्रं ते अनलामपि भारत ।&#x9;068a&lt;br&gt;&#xA;रोहिण्यां जज्ञिरे गावो गन्धर्व्यां वाजिनः सुताः ॥&#x9;068c&lt;br&gt;&#xA;&#39;इरायाः कन्यका जातास्तिस्रः कमललोचनाः ।&#x9;069a&lt;br&gt;&#xA;वनस्पतीनां वृक्षाणां वीरुधां चैव मातरः ॥&#x9;069c&lt;br&gt;&#xA;लतारुहे च द्वे प्रोक्ते वीरुधां चैव ताः स्मृताः ।&#x9;070a&lt;br&gt;&#xA;गृह्णन्ति ये विना पुष्पं फलानि तरवः पृथक् ॥&#x9;070c&lt;br&gt;&#xA;लतासुतास्ते विज्ञेयास्तानेवाहुर्वनस्पतीन् ।&#x9;071a&lt;br&gt;&#xA;पुष्पैः फलग्रहान्वृक्षान्रुहायाः प्रसवं विदुः ॥&#x9;071c&lt;br&gt;&#xA;लतागुल्मानि वृक्षाश्च त्वक्सारतृणजन्तवः ।&#x9;072a&lt;br&gt;&#xA;वीरुधो याः प्रजास्तस्यास्तत्र वंशः समाप्यते ॥&#x9;072c&lt;br&gt;&#xA;सप्तपिम्डफलान्वृक्षाननलापि व्यजायत ॥&#x9;073ac&lt;br&gt;&#xA;अनलायाः शुकी पुत्री कङ्कस्तु सुरसासुतः ।&#x9;074a&lt;br&gt;&#xA;अरुणस्य भार्या श्येनी तु वीर्यवन्तौ महाबलौ ॥&#x9;074c&lt;br&gt;&#xA;सम्पातिं जनयामास वीर्यवन्तं जटायुषम् ।&#x9;075a&lt;br&gt;&#xA;सुरसाऽजनयन्नागान्कद्रूः पुत्रांस्तु पन्नगान् ॥&#x9;075c&lt;br&gt;&#xA;द्वौ पुत्रौ विनतायास्तु विख्यातौ गरुडारुणौ ।&#x9;076a&lt;br&gt;&#xA;इत्येष सर्वभूतानां महतां मनुजाधिप ।&#x9;076c&lt;br&gt;&#xA;प्रभवः कीर्तितः सम्यङ्मया मतिमतां वर ॥&#x9;076e&lt;br&gt;&#xA;यं श्रुत्वा पुरुषः सम्यङ्मुक्तो भवति पाप्मनः ।&#x9;077a&lt;br&gt;&#xA;सर्वज्ञतां च लभते रतिमग्र्यां च विन्दति ॥ ॥&#x9;077c&lt;br&gt;&#xA;इति श्रीमन्महाभारते आदिपर्वणि सम्भवपर्वणि सप्तषष्टितमोऽध्यायः ॥ 67 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/068/</guid>
      <description>&lt;p&gt;अध्यायः 068&lt;/p&gt;&#xA;&lt;p&gt;जरासन्धादीनां सम्भवः ॥ 1 ॥ द्रोणादीनां सम्भवः ॥ 2 ॥ धृतराष्ट्रादीनां सम्भवः ॥ 3 ॥ दुर्योधनादीनां सम्भवः ॥ 4 ॥ युधिष्ठिरादीनां सम्भवः ॥ 5 ॥ धृष्टद्युम्नादीनां सम्भवः ॥ 6 ॥ पृथाचरित्रं । कर्णोत्पत्तिश्च ॥ 7 ॥ बलरामादीनां सम्भवः ॥ 8 ॥ द्रौपदीसम्भवः ॥ 9 ॥ कुन्तीमाद्र्योः सम्भवः ॥ 10 ॥&#xA;जनमेजय उवाच ।&#x9;001&lt;br&gt;&#xA;देवानां दानवानां च गन्धर्वोरगरक्षसाम् ।&#x9;001a&lt;br&gt;&#xA;सिंहव्याघ्रमृगाणां च पन्नगानां पतत्त्रिणाम् ॥&#x9;001c&lt;br&gt;&#xA;अन्येषां चैव भूतानां सम्भवं भगवन्नहम् ।&#x9;002a&lt;br&gt;&#xA;श्रोतुमिच्छामि तत्त्वेन मानुषेषु महात्मनाम् ।&#x9;002c&lt;br&gt;&#xA;जन्म कर्म च भूतानामेतेषामनुपूर्वशः ॥&#x9;002e&lt;br&gt;&#xA;वैशम्पायन उवाच ।&#x9;003&lt;br&gt;&#xA;मानुषेषु मनुष्येन्द्र सम्भूता ये दिवौकसः ।&#x9;003a&lt;br&gt;&#xA;प्रथमं दानवाश्चैव तांस्ते वक्ष्यामि सर्वशः ॥&#x9;003c&lt;br&gt;&#xA;विप्रचित्तिरिति ख्यातो य आसीद्दानवर्षभः ।&#x9;004a&lt;br&gt;&#xA;जरासन्ध इति ख्यातः स आसीन्मनुजर्षभः ॥&#x9;004c&lt;br&gt;&#xA;दितेः पुत्रस्तु यो राजन्हिरण्यकशिपुः स्मृतः ।&#x9;005a&lt;br&gt;&#xA;स जज्ञे मानुषे लोके शिशुपालो नरर्षभः ॥&#x9;005c&lt;br&gt;&#xA;संह्लाद इति विख्यातः प्रह्लादस्यानुजस्तु यः ।&#x9;006a&lt;br&gt;&#xA;स शल्य इति विख्यातो जज्ञे वाहीकपुङ्गवः ॥&#x9;006c&lt;br&gt;&#xA;अनुह्लादस्तु तेजस्वी योऽभूत्ख्यातो जघन्यजः ।&#x9;007a&lt;br&gt;&#xA;धृष्टकेतुरिति ख्यातः स बभूव नरेश्वरः ॥&#x9;007c&lt;br&gt;&#xA;यस्तु राजञ्शिबिर्नाम दैतेयः परिकीर्तितः ।&#x9;008a&lt;br&gt;&#xA;द्रुम इत्यभिविख्यातः स आसीद्भुवि पार्थिवः ॥&#x9;008c&lt;br&gt;&#xA;बाष्कलो नाम यस्तेषामासीदसुरसत्तमः ।&#x9;009a&lt;br&gt;&#xA;भगदत्त इति ख्यातः सं जज्ञे पुरुषर्षभः ॥&#x9;009c&lt;br&gt;&#xA;अयःशिरा अश्वशिरा अयःशङ्कुश्च वीर्यवान् ।&#x9;010a&lt;br&gt;&#xA;तथा गगनमूर्धा च वेगवांश्चात्र पञ्चमः ॥&#x9;010c&lt;br&gt;&#xA;पञ्चैते जज्ञिरे राजन्वीर्यवन्तो महासुराः ।&#x9;011a&lt;br&gt;&#xA;केकयेषु महात्मानः पार्थिवर्षभसत्तमाः ।&#x9;011c&lt;br&gt;&#xA;केतुमानिति विख्यातो यस्ततोऽन्यःप्रतापवान् ॥&#x9;011e&lt;br&gt;&#xA;अमितौजा इति ख्यातः सोग्रकर्मा नराधिपः ।&#x9;012a&lt;br&gt;&#xA;स्वर्भानुरिति विख्यातः श्रीमान्यस्तु महासुरः ॥&#x9;012c&lt;br&gt;&#xA;उग्रसेन इति ख्यात उग्रकर्मा नराधिपः ।&#x9;013a&lt;br&gt;&#xA;यस्त्वश्व इति विख्यातः श्रीमानासीन्महासुरः ॥&#x9;013c&lt;br&gt;&#xA;अशोको नाम राजाऽभून्महावीर्योऽपराजितः ।&#x9;014a&lt;br&gt;&#xA;तस्मादवरजो यस्तु राजन्नश्वपतिः स्मृतः ॥&#x9;014c&lt;br&gt;&#xA;दैतेयः सोऽभवद्राजा हार्दिक्यो मनुजर्षभः ।&#x9;015a&lt;br&gt;&#xA;वृषपर्वेति विख्यातः श्रीमान्यस्तु महासुरः ॥&#x9;015c&lt;br&gt;&#xA;दीर्घप्रज्ञ इति ख्यातः पृथिव्यां सोऽभवन्नृपः ।&#x9;016a&lt;br&gt;&#xA;अजकस्त्ववरो राजन्य आसीद्वृषपर्वणः ॥&#x9;016c&lt;br&gt;&#xA;स शाल्व इति विख्यातः पृथिव्यामभवन्नृपः ।&#x9;017a&lt;br&gt;&#xA;अश्वग्रीव इति ख्यातः सत्ववान्यो महासुरः ॥&#x9;017c&lt;br&gt;&#xA;रोचमान इति ख्यातः पृथिव्यां कोऽभवन्नृपः ।&#x9;018a&lt;br&gt;&#xA;सूक्ष्मस्तु मतिमान्राजन्कीर्तिमान्यः प्रकीर्तितः ॥&#x9;018c&lt;br&gt;&#xA;बृहद्रथ इति ख्यातः क्षितावासीत्स पार्थिवः ।&#x9;019a&lt;br&gt;&#xA;तुहुण्ड इति विख्यातो य आसीदसुरोत्तमः ॥&#x9;019c&lt;br&gt;&#xA;सेनाबिन्दुरिति ख्यातः स बूभव नराधिपः ।&#x9;020a&lt;br&gt;&#xA;इषुमान्नाम यस्तेषामसुराणां बलाधिकः ॥&#x9;020c&lt;br&gt;&#xA;नग्नजिन्नाम राजासीद्भुवि विख्यातविक्रमः ।&#x9;021a&lt;br&gt;&#xA;एकचक्र इति ख्यात आसीद्यस्तु महासुरः ॥&#x9;021c&lt;br&gt;&#xA;प्रतिविन्घ्य इति ख्यातो बभूव प्रथितः क्षितौ ।&#x9;022a&lt;br&gt;&#xA;विरूपाक्षस्तु दैतेयश्चित्रयोधी महासुरः ॥&#x9;022c&lt;br&gt;&#xA;चित्रधर्मेति विख्यातः क्षितावासीत्स पार्थिवः ।&#x9;023a&lt;br&gt;&#xA;हरस्त्वरिहरो वीर आसीद्यो दानवोत्तमः ॥&#x9;023c&lt;br&gt;&#xA;सुबाहुरिति विख्यातः श्रीमानासीत्स पार्थिवः ।&#x9;024a&lt;br&gt;&#xA;अहरस्तु महातेजाः शत्रुपक्षक्षयङ्करः ॥&#x9;024c&lt;br&gt;&#xA;बाह्लिको नाम राजा स बभूव प्रथितः क्षितौ ।&#x9;025a&lt;br&gt;&#xA;निचन्द्रश्चन्द्रवक्त्रस्तु य आसीदसुरोत्तमः ॥&#x9;025c&lt;br&gt;&#xA;मुञ्जकेश इति ख्यातः श्रीमानासीत्स पार्थिवः ।&#x9;026a&lt;br&gt;&#xA;निकुम्भस्त्वजितः सङ्ख्ये महामतिरजायत ॥&#x9;026c&lt;br&gt;&#xA;भूमौ भूमिपतिश्रेष्ठो देवाधिप इति स्मृतः ।&#x9;027a&lt;br&gt;&#xA;शरभो नाम यस्तेषां दैतेयानां महासुरः ॥&#x9;027c&lt;br&gt;&#xA;पौरवो नाम राजर्षिः स बभूव नरोत्तमः ।&#x9;028a&lt;br&gt;&#xA;कुपटस्तु महावीर्यः श्रीमान्राजन्महासुरः ॥&#x9;028c&lt;br&gt;&#xA;सुपार्श्व इति विख्यातः क्षितौ जज्ञे महीपतिः ।&#x9;029a&lt;br&gt;&#xA;कपटस्तु राजन्राजर्षिः क्षितौ जज्ञे महासुरः ॥&#x9;029c&lt;br&gt;&#xA;पार्वतेय इति ख्यातः काञ्चनाचलसन्निभः ।&#x9;030a&lt;br&gt;&#xA;द्वितीयः शलभस्तेषामसुराणां बभूव ह ॥&#x9;030c&lt;br&gt;&#xA;प्रह्लादो नाम बाह्लीकः स बभूव नराधिपः ।&#x9;031a&lt;br&gt;&#xA;चन्द्रस्तु दितिजश्रेष्ठो लोके ताराधिपोपमः ॥&#x9;031c&lt;br&gt;&#xA;चन्द्रवर्मेति विख्यातः काम्बोजानां नराधिपः ।&#x9;032a&lt;br&gt;&#xA;अर्क इत्यभिविख्यातो यस्तु दानवपुङ्गवः ॥&#x9;032c&lt;br&gt;&#xA;ऋषिको नाम राजर्षिर्बभूव नृपसत्तमः ।&#x9;033a&lt;br&gt;&#xA;मृतपा इति विख्यातो य आसीदसुरोत्तमः ॥&#x9;033c&lt;br&gt;&#xA;पश्चिमानूपकं विद्धि तं नृपं नृपसत्तम ।&#x9;034a&lt;br&gt;&#xA;गविष्ठस्तु महातेजा यः प्रख्यातो महासुरः ॥&#x9;034c&lt;br&gt;&#xA;द्रुमसेन इति ख्यातः पृथिव्यां सोऽभवन्नृपः ।&#x9;035a&lt;br&gt;&#xA;मयूर इति विख्यातः श्रीमान्यस्तु महासुरः ॥&#x9;035c&lt;br&gt;&#xA;स विश्व इति विख्यातो बभूव पृथिवीपतिः ।&#x9;036a&lt;br&gt;&#xA;सुपर्ण इति विख्यातस्तस्मादवरजस्तु यः ॥&#x9;036c&lt;br&gt;&#xA;कालकीर्तिरिति ख्यातः पृथिव्यां सोऽभवन्नृपः ।&#x9;037a&lt;br&gt;&#xA;चन्द्रहन्तेति यस्तेषां कीर्तितः प्रवरोऽसुरः ॥&#x9;037c&lt;br&gt;&#xA;शुनको नाम राजर्षिः स बभूव नराधिपः ।&#x9;038a&lt;br&gt;&#xA;विनाशनस्तु चन्द्रस्य य आख्यातो महासुरः ॥&#x9;038c&lt;br&gt;&#xA;जानकिर्नाम विख्यातः सोऽभवन्मनुजाधिपः ।&#x9;039a&lt;br&gt;&#xA;दीर्घजिह्वस्तु कौरव्य य उक्तो दानवर्षभः ॥&#x9;039c&lt;br&gt;&#xA;काशिराजः स विख्यातः पृथिव्यां पृथिवीपते ।&#x9;040a&lt;br&gt;&#xA;रहं तु सुषुवे यं तु सिंहिकार्केन्दुमर्दनम् ।&#x9;040c&lt;br&gt;&#xA;स क्राथ इति विख्यातो बभूव मनुजाधिपः ॥&#x9;040e&lt;br&gt;&#xA;दनायुषस्तु पुत्राणां चतुर्णां प्रवरोऽसुरः ।&#x9;041a&lt;br&gt;&#xA;विक्षरो नाम तेजस्वी वसुमित्रो नृपः स्मृतः ॥&#x9;041c&lt;br&gt;&#xA;द्वितीयो विक्षराद्यस्तु नराधिप महासुरः ।&#x9;042a&lt;br&gt;&#xA;पाण्ड्यराष्ट्राधिप इति विख्यातः सोऽभवन्नृपः ॥&#x9;042c&lt;br&gt;&#xA;बली वीर इति ख्यातो यस्त्वासीदसुरोत्तमः ।&#x9;043a&lt;br&gt;&#xA;पौण्ड्रमात्स्यक इत्येवं बभूव स नराधिपः ॥&#x9;043c&lt;br&gt;&#xA;वृत्र इत्यभिविख्यातो यस्तु राजन्महासुरः ।&#x9;044a&lt;br&gt;&#xA;मणिमान्नाम राजर्षिः स बभूव नराधिपः ॥&#x9;044c&lt;br&gt;&#xA;क्रोधहन्तेति यस्तस्य बभूवावरजोऽसुरः ।&#x9;045a&lt;br&gt;&#xA;दण्ड इत्यभिविख्यातः स आसीन्नृपतिः क्षितौ ॥&#x9;045c&lt;br&gt;&#xA;क्रोधवर्धन इत्येवं यस्त्वन्यः परिकीर्तितः ।&#x9;046a&lt;br&gt;&#xA;दण्डधार इति ख्यातः सोऽभवन्मनुजर्षभः ॥&#x9;046c&lt;br&gt;&#xA;कालेयानां तु ये पुत्रास्तेषामष्टौ नराधिपाः ।&#x9;047a&lt;br&gt;&#xA;जज्ञिरे राजशार्दूल शार्दूलसमविक्रमाः ॥&#x9;047c&lt;br&gt;&#xA;मगधेषु जयत्सेनस्तेषामासीत्स पार्थिवः ।&#x9;048a&lt;br&gt;&#xA;अष्टानां प्रवरस्तेषां कालेयानां महासुरः ॥&#x9;048c&lt;br&gt;&#xA;द्वितीयस्तु ततस्तेषां श्रीमान्हरिहयोपमः ।&#x9;049a&lt;br&gt;&#xA;अपराजित इत्येवं स बभूव नराधिपः ॥&#x9;049c&lt;br&gt;&#xA;तृतीयस्तु महातेजा महामायो महासुरः ।&#x9;050a&lt;br&gt;&#xA;निषादाधिपतिर्जज्ञे भुवि भीमपराक्रमः ॥&#x9;050c&lt;br&gt;&#xA;तेषामन्यतमो यस्तु चतुर्थः परिकीर्तितः ।&#x9;051a&lt;br&gt;&#xA;श्रेणिमानिति विख्यातः क्षितौ राजर्षिसत्तमः ॥&#x9;051c&lt;br&gt;&#xA;पञ्चमस्त्वभवत्तेषां प्रवरो यो महासुरः ।&#x9;052a&lt;br&gt;&#xA;महौजा इति विख्यातो बभूवेह परन्दपः ॥&#x9;052c&lt;br&gt;&#xA;षष्ठस्तु मतिमान्यो वै तेषामासीन्महासुरः ।&#x9;053a&lt;br&gt;&#xA;अभीरुरिति विख्यातः क्षितौ राजर्षिसत्तमः ॥&#x9;053c&lt;br&gt;&#xA;समुद्रसेनस्तु नृपस्तेषामेवाभवद्गणात् ।&#x9;054a&lt;br&gt;&#xA;विश्रुतः सागरान्तायां क्षितौ धर्मार्थतत्त्ववित् ॥&#x9;054c&lt;br&gt;&#xA;बृहन्नामाष्टमस्तेषां कालेयानां नराधिप ।&#x9;055a&lt;br&gt;&#xA;बभूव राजा धर्मात्मा सर्वभूतहिते रतः ॥&#x9;055c&lt;br&gt;&#xA;कुक्षिस्तु राजन्विख्यातो दानवानां महाबलः ।&#x9;056a&lt;br&gt;&#xA;पार्वतीय इति ख्यातः काञ्चनाचलसन्निभः ॥&#x9;056c&lt;br&gt;&#xA;क्रथनश्च महावीर्यः श्रीमान्राजा महासुरः ।&#x9;057a&lt;br&gt;&#xA;सूर्याक्ष इति विख्यातः क्षितौ जज्ञे महीपतिः ॥&#x9;057c&lt;br&gt;&#xA;असुराणां तु यः सकूर्यः श्रीमांश्चैव महासुरः ।&#x9;058a&lt;br&gt;&#xA;दरदो नाम बाह्लीको वरः सर्वमहीक्षिताम् ॥&#x9;058c&lt;br&gt;&#xA;गणः क्रोधवशो नाम यस्ते राजन्प्रकीर्तितः ।&#x9;059a&lt;br&gt;&#xA;ततः सञ्जज्ञिरे वीराः क्षिताविह नराधिपाः ॥&#x9;059c&lt;br&gt;&#xA;मद्रकः कर्णवेष्टश्च सिद्धार्थः कीटकस्तथा ।&#x9;060a&lt;br&gt;&#xA;सुवीरश्च सुबाहुश्च महावीरोऽथ बाह्लिकः ॥&#x9;060c&lt;br&gt;&#xA;क्रथो विचित्रः सुरथः श्रीमान्नीलश्च भूमिपः ।&#x9;061a&lt;br&gt;&#xA;चीरवासाश्च कौरव्य भूमिपालश्च नामतः ॥&#x9;061c&lt;br&gt;&#xA;दन्तवक्त्रश्च नामासीद्दुर्जयश्चैव दानवः ।&#x9;062a&lt;br&gt;&#xA;रुक्मी च नृपशार्दूलो राजा च जनमेजयः ॥&#x9;062c&lt;br&gt;&#xA;आषाढो वायुवेगश्च भूरितेजास्तथैव च ।&#x9;063a&lt;br&gt;&#xA;एकलव्यः सुमित्रश्च वाटधानोऽथ गोमुखः ॥&#x9;063c&lt;br&gt;&#xA;कारूषकाश्च राजानः क्षेमधूर्तिस्तथैव च ।&#x9;064a&lt;br&gt;&#xA;श्रुतायुरुद्वहश्चैव बृहत्सेनस्तथैव च ॥&#x9;064c&lt;br&gt;&#xA;क्षेमोग्रतीर्थः कुहरः कलिङ्गेषु नराधिपः ।&#x9;065a&lt;br&gt;&#xA;मतिमांश्च मनुष्येन्द्र ईश्वरश्चेति विश्रुतः ॥&#x9;065c&lt;br&gt;&#xA;गणात्क्रोधवशादेष राजपूगोऽभवत्क्षितौ ।&#x9;066a&lt;br&gt;&#xA;जातः पुरा महाभागो महाकीर्तिर्महाबलः ॥&#x9;066c&lt;br&gt;&#xA;कालनेमिरिति ख्यातो दानवानां महाबलः ।&#x9;067a&lt;br&gt;&#xA;स कंस इति विख्यात उग्रसेनसुतो बली ॥&#x9;067c&lt;br&gt;&#xA;यस्त्वासीद्देवको नाम देवराजसमद्युतिः ।&#x9;068a&lt;br&gt;&#xA;स गन्धर्वपतिर्मुख्यः क्षितौ जज्ञे नराधिपः ॥&#x9;068c&lt;br&gt;&#xA;बृहस्पतेर्बृहत्कीर्तेर्देवर्षेर्विद्धि भारत ।&#x9;069a&lt;br&gt;&#xA;अशाद्द्रोणं समुत्पन्नं भारद्वाजमयोनिजम् ॥&#x9;069c&lt;br&gt;&#xA;धन्विनां नृपशार्दूल यः सर्वास्त्रविदुत्तमः ।&#x9;070a&lt;br&gt;&#xA;महाकीर्तिर्महातेजाः स जज्ञे मनुजेश्वर ॥&#x9;070c&lt;br&gt;&#xA;धनुर्वेदे च वेदे च यं तं वेदविदो विदुः ।&#x9;071a&lt;br&gt;&#xA;वरिष्ठं चित्रकर्माणं द्रोणं स्वकुलवर्धनम् ॥&#x9;071c&lt;br&gt;&#xA;महादेवान्तकाभ्यां च कामात्क्रोधाच्च भारत ।&#x9;072a&lt;br&gt;&#xA;एकत्वमुपसम्पद्य जज्ञे शूरः परन्तपः ॥&#x9;072c&lt;br&gt;&#xA;अश्वत्थामा महावीर्यः शत्रुपक्षभयावहः ।&#x9;073a&lt;br&gt;&#xA;वीरः कमलपत्राक्षः क्षितावासीन्नराधिपः ॥&#x9;073c&lt;br&gt;&#xA;जज्ञिरे वसवस्त्वष्टौ गङ्गायां शन्तनोः सुताः ।&#x9;074a&lt;br&gt;&#xA;वसिष्ठस्य च शापेन नियोगाद्वासवस्य च ॥&#x9;074c&lt;br&gt;&#xA;तेषामवरजो भीष्मः कुरूणामभयङ्करः ।&#x9;075a&lt;br&gt;&#xA;मतिमान्वेदविद्वाग्मी शत्रुपक्षक्षयङ्करः ॥&#x9;075c&lt;br&gt;&#xA;जामदग्न्येन रामेण सर्वास्त्रविदुषां वरः ।&#x9;076a&lt;br&gt;&#xA;योऽप्युध्यत महातेजा भार्गवेण महात्मना ॥&#x9;076c&lt;br&gt;&#xA;यस्तु राजन्कृपो नाम ब्रह्मर्षिरभवत्क्षितौ ।&#x9;077a&lt;br&gt;&#xA;रुद्राणां तु गणाद्विद्धि सम्भूतमतिपौरुषम् ॥&#x9;077c&lt;br&gt;&#xA;शकुनिर्नाम यस्त्वासीद्राजा लोके महारथः ।&#x9;078a&lt;br&gt;&#xA;द्वापरं विद्धि तं राजन्सम्भूतमरिमर्दनम् ॥&#x9;078c&lt;br&gt;&#xA;सात्यकिः सत्यसन्धश्च योऽसौ वृष्णिकुलोद्वहः ।&#x9;079a&lt;br&gt;&#xA;पक्षात्स जज्ञे मरुतां देवानामरिमर्दनः ॥&#x9;079c&lt;br&gt;&#xA;द्रुपदश्चैव राजर्षिस्तत एवाभवद्गणात् ।&#x9;080a&lt;br&gt;&#xA;मानुषे नृप लोकेऽस्मिन्सर्वशस्त्रभृतां वरः ॥&#x9;080c&lt;br&gt;&#xA;ततश्च कृतवर्माणं विद्धि राजञ्जनाधिपम् ।&#x9;081a&lt;br&gt;&#xA;तमप्रतिमकर्माणं क्षत्रियर्षभसत्तमम् ॥&#x9;081c&lt;br&gt;&#xA;मरुतां तु गणाद्विद्धि सञ्जातमरिमर्दनम् ।&#x9;082a&lt;br&gt;&#xA;विराटं नाम राजानं परराष्ट्रप्रतापनम् ॥&#x9;082c&lt;br&gt;&#xA;अरिष्टायास्तु यः पुत्रो हंस इत्यभिविश्रुतः ।&#x9;083a&lt;br&gt;&#xA;स गन्धर्वपतिर्जज्ञे कुरुवंशविवर्धनः ॥&#x9;083c&lt;br&gt;&#xA;धृतराष्ट्र इति ख्यातः कृष्णद्वैपायनात्मजः ।&#x9;084a&lt;br&gt;&#xA;दीर्घबाहुर्महातेजाः प्रज्ञाचक्षुर्नराधिपः ॥&#x9;084c&lt;br&gt;&#xA;मातुर्दोषादृषेः कोपादन्ध एव व्यजायत ॥&#x9;084e&lt;br&gt;&#xA;मरुतां तु गणाद्वीरः सर्वशस्त्रभृतां वरः ।&#x9;085a&lt;br&gt;&#xA;पाण्डुर्जज्ञे महाबाहुस्तव पूर्वपितामहः ।&#39;&#x9;085c&lt;br&gt;&#xA;तस्यैवावरजो भ्राता महासत्वो महाबलः ॥&#x9;085e&lt;br&gt;&#xA;धर्मात्तु सुमहाभागं पुत्रं पुत्रवतां वरम् ।&#x9;086a&lt;br&gt;&#xA;विदुरं विद्धि तं लोके जातं बुद्धिमतां वरम् ॥&#x9;086c&lt;br&gt;&#xA;कलेरंशस्तु सञ्जज्ञे भुवि दुर्योधनो नृपः ।&#x9;087a&lt;br&gt;&#xA;दुर्बद्धिर्दुर्मतिश्चैव कुरूणामयशस्करः ॥&#x9;087c&lt;br&gt;&#xA;जगतो यस्तु सर्वस्य विद्विष्टः कलिपूरुषः ।&#x9;088a&lt;br&gt;&#xA;यः सर्वां घातयामास पृथिवीं पृथिवीपते ॥&#x9;088c&lt;br&gt;&#xA;उद्दीपितं येन वैरं भूतान्तकरणं महत् ।&#x9;089a&lt;br&gt;&#xA;पौलस्त्या भ्रातरश्चास्य जज्ञिरे मनुजेष्विह ॥&#x9;089c&lt;br&gt;&#xA;शतं दुःशासनादीनां सर्वेषां क्रूरकर्मणाम् ।&#x9;090a&lt;br&gt;&#xA;दुर्मुखो दुःसहश्चैव ये चान्ये नानुकीर्तिताः ॥&#x9;090c&lt;br&gt;&#xA;दुर्योधनसहायास्ते पौलस्त्या भरतर्षभ ।&#x9;091a&lt;br&gt;&#xA;वैश्यापुत्रो युयुत्सुश्च धार्तराष्ट्रः शताधिकः ॥&#x9;091c&lt;br&gt;&#xA;जनमेजय उवाच ।&#x9;092&lt;br&gt;&#xA;ज्येष्ठानुज्येष्ठतामेषां नामधेयानि वा विभो ।&#x9;092a&lt;br&gt;&#xA;धृतराष्ट्रस्य पुत्राणामानुपूर्व्येण कीर्तय ॥&#x9;092c&lt;br&gt;&#xA;वैशम्पायन उवाच ।&#x9;093&lt;br&gt;&#xA;दुर्योधनो युयुत्सुश्च राजन्दुःशासनस्तथा ।&#x9;093a&lt;br&gt;&#xA;दुःसहो दुःशलश्चैव दुर्मुखश्च तथापरः ॥&#x9;093c&lt;br&gt;&#xA;विविंशतिर्विकर्णश्च जलसन्धः सुलोचनः ।&#x9;094a&lt;br&gt;&#xA;विन्दानुविन्दौ दुर्धर्षः सुबाहुर्दुष्प्रधर्षणः ॥&#x9;094c&lt;br&gt;&#xA;दुर्मर्षणो दुर्मुखश्च दुष्कर्णः कर्ण एव च ।&#x9;095a&lt;br&gt;&#xA;चत्रोपचित्रौ चित्राक्षश्चारुचित्राङ्गदश्च ह ॥&#x9;095c&lt;br&gt;&#xA;दुर्मदो दुष्प्रहर्षश्च विवित्सुर्विकटः समः ।&#x9;096a&lt;br&gt;&#xA;ऊर्णनाभः पद्मनाभस्तथा नन्दोपनन्दकौ ॥&#x9;096c&lt;br&gt;&#xA;सेनापतिः सुषेणश्च कुण्डोदरमहोदरौ ।&#x9;097a&lt;br&gt;&#xA;चित्रबाहुश्चित्रवर्मा सुवर्मा दुर्विरोचनः ॥&#x9;097c&lt;br&gt;&#xA;अयोबाहुर्महाबाहुश्चित्रचापसुकुण्डलौ ।&#x9;098a&lt;br&gt;&#xA;भीमवेगो भीमबलो बलाकी भीमविक्रमः ॥&#x9;098c&lt;br&gt;&#xA;उग्रायुधो भीमशरः कनकायुर्दृढायुधः ।&#x9;099a&lt;br&gt;&#xA;दृढवर्मा दृढक्षत्रः सोमकीर्तिरनूदरः ॥&#x9;099c&lt;br&gt;&#xA;जरासन्धो दृढसन्धः सत्यसन्धः सहस्रवाक् ।&#x9;100a&lt;br&gt;&#xA;उग्रश्रवा उग्रसेनः क्षेममूर्तिस्तथैव च ॥&#x9;100c&lt;br&gt;&#xA;अपराजितः पण्डितको विशालाक्षो दुराधनः ॥&#x9;101ac&lt;br&gt;&#xA;दृढहस्तः सुहस्तश्च वातवेगसुवर्चसौ ।&#x9;102a&lt;br&gt;&#xA;आदित्यकेतुर्बह्वाशी नागदत्तानुयायिनौ ॥&#x9;102c&lt;br&gt;&#xA;कवाची निषङ्गी दण्डी दण्डधारो धनुर्ग्रहः ।&#x9;103a&lt;br&gt;&#xA;उग्रो भीमरथो वीरो वीरबाहुरलोलुपः ॥&#x9;103c&lt;br&gt;&#xA;अभयो रौद्रकर्मा च तथा दृढरथश्च यः ।&#x9;104a&lt;br&gt;&#xA;अनाधृष्यः कुम्डभेदी विरावी दीर्घलोचनः ॥&#x9;104c&lt;br&gt;&#xA;दीर्घबाहुर्महाबाहुर्व्यूढोरुः कनकाङ्गदः ।&#x9;105a&lt;br&gt;&#xA;कुण्डजश्चित्रकश्चैव दुःशला च शताधिका ॥&#x9;105c&lt;br&gt;&#xA;वैश्यापुत्रो युयुत्सुश्च धार्तराष्ट्रः शताधिकः ।&#x9;106a&lt;br&gt;&#xA;एतदेकशतं राजन्कन्या चैका प्रकीर्तिता ॥&#x9;106c&lt;br&gt;&#xA;नामधेयानुपूर्व्या च ज्येष्ठानुज्येष्ठतां विदुः ।&#x9;107a&lt;br&gt;&#xA;सर्वे त्वतिरथाः शूराः सर्वे युद्धविशारदाः ॥&#x9;107c&lt;br&gt;&#xA;सर्वे वेदविदश्चैव राजञ्शास्त्रे च परागाः ।&#x9;108a&lt;br&gt;&#xA;सर्वे सङ्घ्रामविद्यासु विद्याभिजनशोभिनः ॥&#x9;108c&lt;br&gt;&#xA;सर्वेषामनुरूपाश्च कृता दारा महीपते ।&#x9;109a&lt;br&gt;&#xA;दुःशलां समये राजसिन्धुराजाय कौरवः ॥&#x9;109c&lt;br&gt;&#xA;जयद्रथाय प्रददौ सौबलानुमते तदा ।&#x9;110a&lt;br&gt;&#xA;धर्मस्यांशं तु राजानं विद्धि राजन्युधिष्ठिरम् ॥&#x9;110c&lt;br&gt;&#xA;भीमसेनं तु वातस्य देवराजस्य चार्जुनम् ।&#x9;111a&lt;br&gt;&#xA;अश्विनोस्तु तथैवांशौ रूपेणाप्रतिमौ भुवि ॥&#x9;111c&lt;br&gt;&#xA;नकुलः सहदेवश्च सर्वभूतमनोहरौ ।&#x9;112a&lt;br&gt;&#xA;स्युवर्चा इति ख्यातः सोमपुत्रः प्रतापवान् ॥&#x9;112c&lt;br&gt;&#xA;सोऽभिमन्युर्बृहत्कीर्तिरर्जुनस्य सुतोऽभवत् ।&#x9;113a&lt;br&gt;&#xA;यस्यावतरणे राजन्सुरान्सोमोऽब्रवीदिदम् ॥&#x9;113c&lt;br&gt;&#xA;नाहं दद्यां प्रियं पुत्रं मम प्राणैर्गरीयसम् ।&#x9;114a&lt;br&gt;&#xA;समयः क्रियतामेष न शक्यमतिवर्तितुम् ॥&#x9;114c&lt;br&gt;&#xA;सुरकार्यं हि नः कार्यमसुराणां क्षितौ वधः ।&#x9;115a&lt;br&gt;&#xA;तत्र यास्यत्ययं वर्चा न च स्थास्यति वै चिरम् ॥&#x9;115c&lt;br&gt;&#xA;ऐन्द्रिर्नरस्तु भविता यस्य नारायणः सखा ।&#x9;116a&lt;br&gt;&#xA;सोर्जुनेत्यभिविख्यातः पाण्डोः पुत्रः प्रतापवान् ॥&#x9;116c&lt;br&gt;&#xA;तस्यायं भविता पुत्रो बालो भुवि महारथः ।&#x9;117a&lt;br&gt;&#xA;ततः षोडशवर्षाणि स्थास्यत्यमरसत्तमाः ॥&#x9;117c&lt;br&gt;&#xA;अस्य षोडशवर्षस्य स सङ्ग्रामो भविष्यति ।&#x9;118a&lt;br&gt;&#xA;यत्रांशा वः करिष्यन्ति कर्म वीरनिषूदनम् ॥&#x9;118c&lt;br&gt;&#xA;नरनारायणाभ्यां तु स सङ्ग्रामो विनाकृतः ।&#x9;119a&lt;br&gt;&#xA;चक्रव्यूहं समास्थाय योधयिष्यन्ति वःसुराः ॥&#x9;119c&lt;br&gt;&#xA;विमुखाञ्छात्रवान्सर्वान्कारयिष्यति मे सुतः ।&#x9;120a&lt;br&gt;&#xA;बालः प्रविश्य च व्यूहमभेद्यं विचरिष्यति ॥&#x9;120c&lt;br&gt;&#xA;महारथानां वीराणां कदनं च करिष्यति ।&#x9;121a&lt;br&gt;&#xA;सर्वेषामेव शत्रूणां चतुर्थांशं नयिष्यति ॥&#x9;121c&lt;br&gt;&#xA;दिनार्धेन महाबाहुः प्रेतराजपुरं प्रति ।&#x9;122a&lt;br&gt;&#xA;ततो महारथैर्वीरैः समेत्य बहुशो रणे ॥&#x9;122c&lt;br&gt;&#xA;दिनक्षये महाबाहुर्मया भूयः समेष्यति ।&#x9;123a&lt;br&gt;&#xA;एकं वंशकरं पुत्रं वीरं वै जनयिष्यति ॥&#x9;123c&lt;br&gt;&#xA;प्रनष्टं भारतं वंशं स भूयो धारयिष्यति ।&#x9;124a&lt;br&gt;&#xA;वैशम्पायन उवाच ।&#x9;124&lt;br&gt;&#xA;एतत्सोमवचः श्रुत्वा तथास्त्विति दिवौकसः ॥&#x9;124c&lt;br&gt;&#xA;प्रत्यूचुः सहिताः सर्वे ताराधिपमपूजयन् ।&#x9;125a&lt;br&gt;&#xA;एवं ते कथितं राजंस्तव जन्म पितुः पितुः ॥&#x9;125c&lt;br&gt;&#xA;अग्नेर्भागं तु विद्धि त्वं धृष्टद्युम्नं महारथण् ।&#x9;126a&lt;br&gt;&#xA;शिखण्डिनमथो राजंस्त्रीपूर्वं विद्धि राक्षसम् ॥&#x9;126c&lt;br&gt;&#xA;द्रौपदेयाश्च ये पञ्च बभूवुर्भरतर्षभ ।&#x9;127a&lt;br&gt;&#xA;विश्वान्देवगणान्विद्धि सञ्जातान्भरतर्षभ ॥&#x9;127c&lt;br&gt;&#xA;प्रतिविन्ध्यः सुतसोमः श्रुतकीर्तिस्तथापरः ।&#x9;128a&lt;br&gt;&#xA;नाकुलिस्तु शतानीकः श्रुतसेनश्च वीर्यवान् ॥&#x9;128c&lt;br&gt;&#xA;शूरो नाम यदुश्रेष्ठो वसुदेवपिताऽभवत् ।&#x9;129a&lt;br&gt;&#xA;तस्य कन्या पृथा नाम रूपेणासदृशी भुवि ।&#x9;129c&lt;br&gt;&#xA;पितुः स्वस्रीयपुत्राय सोऽनपत्याय वीर्यवान् ।&#x9;130a&lt;br&gt;&#xA;अग्रमग्रे प्रतिज्ञाय स्वस्यापत्यस्य वै तदा ॥&#x9;130c&lt;br&gt;&#xA;अग्रजातेति तां कन्यां शूरोऽनुग्रहकाङ्क्षया ।&#x9;131a&lt;br&gt;&#xA;अददत्कुन्तिभोजाय स तां दुहितरं तदा ॥&#x9;131c&lt;br&gt;&#xA;सा नियुक्ता पितुर्गेहे ब्राह्मणातिथिपूजने ।&#x9;132a&lt;br&gt;&#xA;उग्रं पर्यचरद्धोरं ब्राह्मणं संशितव्रतम् ॥&#x9;132c&lt;br&gt;&#xA;निकूढनिश्चयं धर्मे यं तं दुर्वाससं विदुः ।&#x9;133a&lt;br&gt;&#xA;समुग्रं शंसितात्मानं सर्वयत्नैरतोषयत् ॥&#x9;133c&lt;br&gt;&#xA;तुष्टोऽभिचारसंयुक्तमाचचक्षे यथाविधि ।&#x9;134a&lt;br&gt;&#xA;उवाच चैनां भगवान्प्रीतोऽस्मि सुभगे तव ॥&#x9;134c&lt;br&gt;&#xA;यं यं देवं त्वमेतेन मन्त्रेणावाहयिष्यसि ।&#x9;135a&lt;br&gt;&#xA;तस्य तस्य प्रसादात्त्वं देवि पुत्राञ्जनिष्यसि ॥&#x9;135c&lt;br&gt;&#xA;एवमुक्ता च सा बाला तदा कौतूहलान्विता ।&#x9;136a&lt;br&gt;&#xA;कन्या सती देवमर्कमाजुहाव यशस्विनी ॥&#x9;136c&lt;br&gt;&#xA;प्रकाशकर्ता भगवांस्तस्यां गर्भं दधौ तदा ।&#x9;137a&lt;br&gt;&#xA;अजीजनत्सुतं चास्यां सर्वशस्त्रभृतांवरम् ॥&#x9;137c&lt;br&gt;&#xA;सकुण्डलं सकवचं देवगर्भं श्रियान्वितम् ।&#x9;138a&lt;br&gt;&#xA;दिवाकरसमं दीप्त्या चारुसर्वाङ्गभूषितम् ॥&#x9;138c&lt;br&gt;&#xA;निगूहमाना जातं वै बन्धुपक्षभयात्तदा ।&#x9;139a&lt;br&gt;&#xA;उत्ससर्ज जले कुन्ती तं कुमारं यशस्विनम् ॥&#x9;139c&lt;br&gt;&#xA;तमुत्सृष्टं जले गर्भं राधाभर्ता महायशाः ।&#x9;140a&lt;br&gt;&#xA;राधायाः कल्पयामास पुत्रं सोऽधिरथस्तदा ॥&#x9;140c&lt;br&gt;&#xA;चक्रतुर्नामधेयं च तस्य बालस्य तावुभौ ।&#x9;141a&lt;br&gt;&#xA;दम्पती वसुषेणेति दिक्षु सर्वासु विश्रुतम् ॥&#x9;141c&lt;br&gt;&#xA;संवर्धमानो बलवान्सर्वास्त्रेषूत्तमोऽभवत् ।&#x9;142a&lt;br&gt;&#xA;वेदाङ्गानि च सर्वाणि जजाप जपतां वरः ॥&#x9;142c&lt;br&gt;&#xA;यस्मिन्काले जपन्नास्ते धीमान्सत्यपराक्रमः ।&#x9;143a&lt;br&gt;&#xA;नादेयं ब्राह्मणेष्वासीत्तस्मिन्काले महात्मनः ॥&#x9;143c&lt;br&gt;&#xA;तमिन्द्रो ब्राह्मणो भूत्वा पुत्रार्थे भूतभावनः ।&#x9;144a&lt;br&gt;&#xA;ययाचे कुण्डले वीरं कवचं च सहाङ्गजम् ॥&#x9;144c&lt;br&gt;&#xA;उत्कृत्य कर्णो ह्यददत्कवचं कुण्डले तथा ॥&#x9;145a&lt;br&gt;&#xA;शक्तिं शक्रो ददौ तस्मै विस्मितश्चेदमब्रवीत् ॥&#x9;145c&lt;br&gt;&#xA;देवासुरमनुष्याणां गन्धर्वोरगरक्षसाम् ।&#x9;146a&lt;br&gt;&#xA;यस्मिन्क्षेप्स्यसि दुर्धर्ष स एको न भविष्यति ॥&#x9;146c&lt;br&gt;&#xA;वैशम्पायन उवाच ।&#x9;147&lt;br&gt;&#xA;पुरा नाम च तस्यासीद्वसुषेण इति क्षितौ ।&#x9;147a&lt;br&gt;&#xA;ततो वैकर्तनः कर्णः कर्मणा तेन सोऽभवत् ॥&#x9;147c&lt;br&gt;&#xA;आमुक्तकवचो वीरो यस्तु जज्ञे महायशाः ।&#x9;148a&lt;br&gt;&#xA;स कर्ण इति विख्यातः पृथायाः प्रथमः सुतः ॥&#x9;148c&lt;br&gt;&#xA;स तु सूतकुले वीरो ववृधे राजसत्तम ।&#x9;149a&lt;br&gt;&#xA;कर्णं नरवरश्रेष्ठं सर्वशस्त्रभृतां वरम् ॥&#x9;149c&lt;br&gt;&#xA;दुर्योधनस्य सचिवं मित्रं शत्रुविनाशनम् ।&#x9;150a&lt;br&gt;&#xA;दिवाकरस्य तं विद्धि राजन्नंशमनुत्तमम् ॥&#x9;150c&lt;br&gt;&#xA;यस्तु नारायणो नाम देवदेवः सनातनः ।&#x9;151a&lt;br&gt;&#xA;तस्यांशो मानुषेष्वासीद्वासुदेवः प्रतापवान् ॥&#x9;151c&lt;br&gt;&#xA;शेषस्यांशश्च नागस्य बलदेवो महाबलः ।&#x9;152a&lt;br&gt;&#xA;सनत्कुमारं प्रद्युम्नं विद्धि राजन्महौजसम् ॥&#x9;152c&lt;br&gt;&#xA;एवमन्ये मनुष्येन्द्रा बहवोंशा दिवौकसाम् ।&#x9;153a&lt;br&gt;&#xA;जज्ञिरे वसुदेवस्य कुले कुलविवर्धनाः ॥&#x9;153c&lt;br&gt;&#xA;गणस्त्वप्सरसां यो वै मया राजन्प्रकीर्तितः ।&#x9;154a&lt;br&gt;&#xA;तस्य भागः क्षितौ जज्ञे नियोगाद्वासवस्य ह ॥&#x9;154c&lt;br&gt;&#xA;तानि षोडशदेवीनां सहस्राणि नराधिप ।&#x9;155a&lt;br&gt;&#xA;बभूवुर्मानुषे लोके वासुदेवपरिग्रहः ॥&#x9;155c&lt;br&gt;&#xA;श्रियस्तु भागः सञ्जज्ञे रत्यर्थं पृथिवीतले ।&#x9;156a&lt;br&gt;&#xA;[भीष्मकस्य कुले साध्वी रुक्मिणी नाम नामतः ॥&#x9;156c&lt;br&gt;&#xA;द्रौपदी त्वथ सञ्जज्ञे शची भागादनिन्दिता ।]&#x9;157a&lt;br&gt;&#xA;द्रुपदस्य कुले जाता वेदिमध्यादनिन्दिता ॥&#x9;157c&lt;br&gt;&#xA;नातिह्रस्वा न महती नीलोत्पलसुगन्धिनी ।&#x9;158a&lt;br&gt;&#xA;पद्मायताक्षी सुश्रोणी स्वसिताञ्चितमूर्धजा ॥&#x9;158c&lt;br&gt;&#xA;सर्वलक्षणसम्पन्ना वैदूर्यमणिसन्निभा ।&#x9;159a&lt;br&gt;&#xA;पञ्चानां पुरुषेन्द्राणां चित्तप्रमथनी रहः ॥&#x9;159c&lt;br&gt;&#xA;सिद्धिर्धृतिश्च ये देव्यौ पञ्चानां मातरौ तु ते ।&#x9;160a&lt;br&gt;&#xA;कुन्ती माद्री च जज्ञाते मतिस्तु कुबलात्मजा ॥&#x9;160c&lt;br&gt;&#xA;इति देवासुराणां ते गन्धर्वाप्सरसां तथा ।&#x9;161a&lt;br&gt;&#xA;अंशावतरणं राजन्राक्षसानां च कीर्तितम् ॥&#x9;161c&lt;br&gt;&#xA;ये पृथिव्यां समुद्भूता राजानो युद्धदुर्मदाः ।&#x9;162a&lt;br&gt;&#xA;महात्मानो यदूनां च ये जाता विपुले कुले ॥&#x9;162c&lt;br&gt;&#xA;ब्राह्मणाः क्षत्रिया वैश्या मया ते परिकीर्तिताः ।&#x9;163a&lt;br&gt;&#xA;धन्यं यशस्यं पुत्रीयमायुष्यं विजयावहम् ॥&#x9;163c&lt;br&gt;&#xA;इदमंशावतरणं श्रोतव्यमनसूयता ।&#x9;164a&lt;br&gt;&#xA;अंशावतरणं श्रुत्वा देवगन्धर्वरक्षसाम् ॥&#x9;164c&lt;br&gt;&#xA;प्रभवाप्ययवित्प्राज्ञो न कृच्छ्रेष्ववसीदति ॥ ॥&#x9;165ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/069/</guid>
      <description>&lt;p&gt;अध्यायः 069&lt;/p&gt;&#xA;&lt;p&gt;कुरुवंशकथनम् ॥ 1 ॥ सङ्क्षेपेण ययात्युपाख्यानम् ॥ 2 ॥&#xA;जनमेजय उवाच ।&#x9;001&lt;br&gt;&#xA;त्वत्तः श्रुतमिदं ब्रह्मन्देवदानवरक्षसाम् ।&#x9;001a&lt;br&gt;&#xA;अंशावतरणं सम्यग्गन्धर्वाप्सरसां तथा ॥&#x9;001c&lt;br&gt;&#xA;इमं तु भूय इच्छामि कुरूणां वंशमादितः ।&#x9;002a&lt;br&gt;&#xA;कथ्यमानं त्वया विप्र विप्रर्षिगणसन्निधौ ॥&#x9;002c&lt;br&gt;&#xA;वैशम्पायन उवाच ।&#x9;003&lt;br&gt;&#xA;धर्मार्थकामसहितं राजर्षीणां प्रकीर्तितम् ।&#x9;003a&lt;br&gt;&#xA;पवित्रं कीर्त्यमानं मे निबोधेदं मनीषिणाम् ॥&#x9;003c&lt;br&gt;&#xA;प्रजापतेस्तु दक्षस्य मनोर्वैवस्वतस्य च ।&#x9;004a&lt;br&gt;&#xA;भरतस्य कुरोः पूरोराजमीढस्य चानघ ॥&#x9;004c&lt;br&gt;&#xA;यादवानामिमं वंशं कौरवाणां च सर्वशः ।&#x9;005a&lt;br&gt;&#xA;तथैव भरतानां च पुण्यं स्वस्त्ययनं महत् ॥&#x9;005c&lt;br&gt;&#xA;धन्यं यशस्यमायुष्यं कीर्तयिष्यामि तेऽनघ ।&#x9;006a&lt;br&gt;&#xA;तेजोभिरुदिताः सर्वे महर्षिसमतेजसः ॥&#x9;006c&lt;br&gt;&#xA;दश प्राचेतसः पुत्राः सन्तः पुण्यजनाः स्मृताः ।&#x9;007a&lt;br&gt;&#xA;मुखजेनाग्निना यैस्ते पूर्वं दग्धा महौजसः ॥&#x9;007c&lt;br&gt;&#xA;तेभ्यः प्राचेतसो जज्ञे दक्षो दक्षादिमाः प्रजाः ।&#x9;008a&lt;br&gt;&#xA;सम्भूताः पुरुषव्याघ्र स हि लोकपितामहः ॥&#x9;008c&lt;br&gt;&#xA;वीरिण्या सह सङ्गम्य दक्षः प्राचेतसो मुनिः ।&#x9;009a&lt;br&gt;&#xA;आत्मतुल्यानजनयत्सहस्रं संशितव्रतान् ॥&#x9;009c&lt;br&gt;&#xA;सहस्रसङ्ख्यानसम्भूतान्दक्षपुत्रांश्च नारदः ।&#x9;010a&lt;br&gt;&#xA;मोक्षमध्यापयामास साङ्ख्यज्ञानमनुत्तमम् ॥&#x9;010c&lt;br&gt;&#xA;नाशार्थं योजयामास दिगन्तज्ञानकर्मसु&#39; ।&#x9;011a&lt;br&gt;&#xA;ततः पञ्चाशतं कन्या पुत्रिका अभिसन्दधे ।&#x9;011c&lt;br&gt;&#xA;प्रजापतिः प्रजा दक्षः सिसृक्षुर्जनमेजय ॥&#x9;011e&lt;br&gt;&#xA;ददौ दश स धर्माय कश्यपाय त्रयोदश ।&#x9;012a&lt;br&gt;&#xA;कालस्य नयने युक्ताः सप्तविंशतिमिन्दवे ॥&#x9;012c&lt;br&gt;&#xA;त्रयोदशानां पत्नीनां या तु दाक्षायणी वरा ।&#x9;013a&lt;br&gt;&#xA;मारीचः कश्यपस्त्वस्यामादित्यान्समजीजनत् ॥&#x9;013c&lt;br&gt;&#xA;इन्द्रादीन्वीर्यसम्पन्नान्विवस्वन्तमथापि च ।&#x9;014a&lt;br&gt;&#xA;विवस्वतः सुतो जज्ञे यमो वैवस्वतः प्रभुः ॥&#x9;014c&lt;br&gt;&#xA;&#39;मार्ताण्डस्य यमी चापि सुता राजन्नजायत&#39; ।&#x9;015a&lt;br&gt;&#xA;मार्तण्डस्य मनुर्धीमानजायत सुतः प्रभुः ॥&#x9;015c&lt;br&gt;&#xA;धर्मात्मा स मनुर्धीमान्यत्र वंशः प्रतिष्ठितः ।&#x9;016a&lt;br&gt;&#xA;मनोर्वंशो मानवानां ततोऽयं प्रथितोऽभवत् ॥&#x9;016c&lt;br&gt;&#xA;ब्रह्मक्षत्रादयस्तस्मान्मनोर्जातास्तु मानवाः ।&#x9;017a&lt;br&gt;&#xA;ततोऽभवन्महाराज ब्रह्म क्षत्रेण सङ्गतम् ॥&#x9;017c&lt;br&gt;&#xA;ब्राह्मणा मानवास्तेषां साङ्गं वेदमदारयन् ।&#x9;018a&lt;br&gt;&#xA;वेनं धृष्णुं नरिष्यन्तं नाभागेक्ष्वाकुमेव च ॥&#x9;018c&lt;br&gt;&#xA;कारूषमथ शर्यातिं तथा चैवाष्टमीमिलाम् ।&#x9;019a&lt;br&gt;&#xA;पृष्टध्रं नवमं प्राहुः क्षत्रधर्मपरायणम् ॥&#x9;019c&lt;br&gt;&#xA;नाभागारिष्टदशमान्मनोः पुत्रान्प्रचक्षते ।&#x9;020a&lt;br&gt;&#xA;पञ्चाशत्तु मनोः पुत्रास्तथैवान्येऽभवन्क्षितौ ॥&#x9;020c&lt;br&gt;&#xA;अन्योन्यभेदात्ते सर्वे विनेशुरिति नः श्रुतम् ।&#x9;021a&lt;br&gt;&#xA;पुरूरवास्ततो विद्वानिलायां समपद्यत ॥&#x9;021c&lt;br&gt;&#xA;सा वै तस्याभवन्माता पिता चैवेति नः श्रुतम् ।&#x9;022a&lt;br&gt;&#xA;त्रयोदश समुद्रस्य द्वीपानश्नन्पुरूरवाः ॥&#x9;022c&lt;br&gt;&#xA;अमानुषैर्वृतः सत्वैर्मानुषः सन्महायशाः ।&#x9;023a&lt;br&gt;&#xA;विप्रैः स विग्रहं चक्रे वीर्योन्मत्तः पुरूरवाः ॥&#x9;023c&lt;br&gt;&#xA;जहार च स विप्राणां रत्नान्युत्क्रोशतामपि ।&#x9;024a&lt;br&gt;&#xA;सनत्कुमारस्तं राजन्ब्रह्मलोकादुपेत्य ह ॥&#x9;024c&lt;br&gt;&#xA;अनुदर्शं ततश्चक्रे प्रत्यगृह्णान्न चाप्यसौ ।&#x9;025a&lt;br&gt;&#xA;ततो महर्षिभिः क्रुद्धैः सद्यः शप्तो व्यनश्यत ॥&#x9;025c&lt;br&gt;&#xA;लोभान्वितो बलमदान्नष्टसञ्ज्ञो नराधिपः ।&#x9;026a&lt;br&gt;&#xA;स हि गन्धर्वलोकस्थानुर्वश्या सहितो विराट् ॥&#x9;026c&lt;br&gt;&#xA;आनिनाय क्रियार्थेऽग्नीन्यथावद्विहितांस्त्रिधा ।&#x9;027a&lt;br&gt;&#xA;षट् सुता जज्ञिरे चैलादायुर्धीमानमावसुः ॥&#x9;027c&lt;br&gt;&#xA;दृढायुश्च वनायुश्च शतायुश्चोर्वशीसुताः ।&#x9;028a&lt;br&gt;&#xA;नहुषं वृद्धशर्माणं रजिं गयमनेनसम् ॥&#x9;028c&lt;br&gt;&#xA;स्वर्भानवी सुतानेतानायोः पुत्रान्प्रचक्षते ।&#x9;029a&lt;br&gt;&#xA;आयुषो नहुषः पुत्रो धीमान्सत्यपराक्रमः ॥&#x9;029c&lt;br&gt;&#xA;राज्यं शशास सुमहद्धर्मेण पृथिवीपते ।&#x9;030a&lt;br&gt;&#xA;पितॄन्देवानृषीन्विप्रान्गन्धर्वोरगराक्षसान् ॥&#x9;030c&lt;br&gt;&#xA;नहुषः पालयामास ब्रह्मक्षत्रमथो विशः ।&#x9;031a&lt;br&gt;&#xA;स हत्वा दस्युसङ्घातानृषीन्करमदापयत् ॥&#x9;031c&lt;br&gt;&#xA;पशुवच्चैव तान्पृष्ठे वाहयामास वीर्यवान् ।&#x9;032a&lt;br&gt;&#xA;कारयामास चेन्द्रत्वमभिभूय दिवौकसः ॥&#x9;032c&lt;br&gt;&#xA;तेजसा तपसा चैव विक्रमेणौजसा तथा ।&#39;&#x9;033a&lt;br&gt;&#xA;विश्लिष्टो नहुषः शप्तः सद्यो ह्यजगरोऽभवत्&#39; ।&#x9;033c&lt;br&gt;&#xA;यतिं ययातिं संयातिमायातिमयतिं ध्रुवम् ॥&#x9;033e&lt;br&gt;&#xA;नहुषो जनयामास षट् सुतान्प्रियवादिनः ।&#x9;034a&lt;br&gt;&#xA;यतिस्तु योगमास्थाय ब्रह्मीभूतोऽभवन्मुनिः ॥&#x9;034c&lt;br&gt;&#xA;ययातिर्नाहुषः सम्राडासीत्सत्यपराक्रमः ।&#x9;035a&lt;br&gt;&#xA;स पालयामास महीमीजे च बहुभिर्मखैः ॥&#x9;035c&lt;br&gt;&#xA;अतिभक्त्या पितॄनर्चन्देवांश्च प्रयतः सदा ।&#x9;036a&lt;br&gt;&#xA;अन्वगृह्णात्प्रजाः सर्वा ययातिरपराजितः ॥&#x9;036c&lt;br&gt;&#xA;तस्य पुत्रा महेष्वासाः सर्वैः समुदिता गुणैः ।&#x9;037a&lt;br&gt;&#xA;देवयान्यां महाराज शर्मिष्ठायां च जज्ञिरे ॥&#x9;037c&lt;br&gt;&#xA;देवयान्यामजायेतां यदुस्तुर्वसुरेव च ।&#x9;038a&lt;br&gt;&#xA;द्रुह्युश्चानुश्च पूरुश्च शर्मिष्ठायां च जज्ञिरे ॥&#x9;038c&lt;br&gt;&#xA;स शाश्वतीः समा राजन्प्रजा धर्मेण पालयन् ।&#x9;039a&lt;br&gt;&#xA;जरामार्च्छन्महाघोरां नाहुषो रूपनाशिनीम् ॥&#x9;039c&lt;br&gt;&#xA;जराऽभिभूतः पुत्रान्स राजा वचनमब्रवीत् ।&#x9;040a&lt;br&gt;&#xA;यदुं पूरुं तुर्वसुं च द्रुह्युं चानुं च भारत ॥&#x9;040c&lt;br&gt;&#xA;यौवनेन चरन्कामान्युवा युवतिभिः सह ।&#x9;041a&lt;br&gt;&#xA;बिहर्तुमहमिच्छामि साह्यं कुरुत पुत्रकाः ॥&#x9;041c&lt;br&gt;&#xA;तं पुत्रो दैवयानेयः पूर्वजो वाक्यमब्रवीत् ।&#x9;042a&lt;br&gt;&#xA;किं कार्यं भवतः कार्यमस्माकं यौवनेन ते ॥&#x9;042c&lt;br&gt;&#xA;ययातिरब्रवीत्तं वै जरा मे प्रतिगृह्यताम् ।&#x9;043a&lt;br&gt;&#xA;यौवनेन त्वदीयेन चरेयं विषयानहम् ॥&#x9;043c&lt;br&gt;&#xA;यजतो दीर्घसत्रैर्मे शापाच्चोशनसो मुनेः ।&#x9;044a&lt;br&gt;&#xA;कामार्थः परिहीणोऽयं तप्येयं तेन पुत्रकाः ॥&#x9;044c&lt;br&gt;&#xA;मामकेन शरीरेण राज्यमेकः प्रशास्तु वः ।&#x9;045a&lt;br&gt;&#xA;अहं तन्वाऽभिनवया युवा काममवाप्नुयाम् ॥&#x9;045c&lt;br&gt;&#xA;वैशम्पायन उवाच ।&#x9;046&lt;br&gt;&#xA;ते न तस्य प्रत्यगृह्णन्यदुप्रभृतयो जराम् ।&#x9;046a&lt;br&gt;&#xA;तमब्रवीत्ततः पूरुः कनीयान्सत्यविक्रमः ॥&#x9;046c&lt;br&gt;&#xA;राजंश्चराभिनवया तन्वा यौवनगोचरः ।&#x9;047a&lt;br&gt;&#xA;अहं जरां समादाय राज्ये स्थास्यामि तेज्ञया ॥&#x9;047c&lt;br&gt;&#xA;एवमुक्तः स राजर्षिस्तपोवीर्यसमाश्रयात् ।&#x9;048a&lt;br&gt;&#xA;सञ्चारयामास जरां तदा पुत्रे महात्मनि ॥&#x9;048c&lt;br&gt;&#xA;पौरवेणाथ वयसा राजा यौवनमास्थितः ।&#x9;049a&lt;br&gt;&#xA;यायातेनापि वयसा राज्यं पूरुरकारयत् ॥&#x9;049c&lt;br&gt;&#xA;ततो वर्षसहस्राणि ययातिरपराजितः ।&#x9;050a&lt;br&gt;&#xA;स्थितः स नृपशार्दूलः शार्दूलसमविक्रमः ॥&#x9;050c&lt;br&gt;&#xA;ययातिरपि पत्नीभ्यां दीर्घकालं विहृत्य च ।&#x9;051a&lt;br&gt;&#xA;विश्वाच्या सहितो रेमे पुनश्चैत्ररथे वने ॥&#x9;051c&lt;br&gt;&#xA;नाध्यगच्छत्तदा तृप्तिं कामानां स महायशाः ।&#x9;052a&lt;br&gt;&#xA;अवेत्य मनसा राजन्निमां गाथां तदा जगौ ॥&#x9;052c&lt;br&gt;&#xA;न जातु कामः कामानामुपभोगेन शाम्यति ।&#x9;053a&lt;br&gt;&#xA;इविषा कृष्णवर्त्मेव भूय एवाभिवर्धते ॥&#x9;053c&lt;br&gt;&#xA;यत्पृथिव्यां व्रीहियवं हिरण्यं पशवः स्त्रियः ।&#x9;054a&lt;br&gt;&#xA;नालमेकस्य तत्सर्वमिति मत्वा शमं व्रजेत् ॥&#x9;054c&lt;br&gt;&#xA;यदा न कुरुते पापं सर्वभूतेषु कर्हिचित् ।&#x9;055a&lt;br&gt;&#xA;कर्मणा मनसा वाचा ब्रह्म सम्पद्यते तदा ॥&#x9;055c&lt;br&gt;&#xA;न बिभेति यदा चायं यदा चास्मान्न बिभ्यति ।&#x9;056a&lt;br&gt;&#xA;यदा नेच्छति न द्वेष्टि ब्रह्म सम्पद्यते तदा ॥&#x9;056c&lt;br&gt;&#xA;इत्यवेक्ष्य महाप्राज्ञः कामानां फल्गुतां नृप ।&#x9;057a&lt;br&gt;&#xA;समाधाय मनो बुद्ध्या प्रत्यगृह्णाज्जरां सुतात् ॥&#x9;057c&lt;br&gt;&#xA;ततो वर्षसहस्रान्ते ययातिरपराजितः ।&#x9;058a&lt;br&gt;&#xA;&#39;दत्वा च यौवनं राजा पूरुं राज्येऽभिषिच्य च ।&#x9;058c&lt;br&gt;&#xA;अतृप्त एव कामानां पूरुं पुत्रमुवाच ह ॥&#x9;058e&lt;br&gt;&#xA;त्वया दायादवानस्मि त्वं मे वंशकरः सुतः ।&#x9;059a&lt;br&gt;&#xA;पौरवो वंश इति ते ख्यातिं लोके गमिष्यति ॥&#x9;059c&lt;br&gt;&#xA;वैशम्पायन उवाच ।&#x9;060&lt;br&gt;&#xA;ततः स नृपशार्दूल पूरुं राज्येऽभिषिच्य च ।&#x9;060a&lt;br&gt;&#xA;ततः सुचरितं कृत्वा भृगुतुङ्गे महातपाः ॥&#x9;060c&lt;br&gt;&#xA;कालेन महता पश्चात्कालधर्ममुपेयिवान् ।&#x9;061a&lt;br&gt;&#xA;कारयित्वा त्वनशनं सदारः स्वर्गमाप्तवान् ॥ ॥&#x9;061c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/070/</guid>
      <description>&lt;p&gt;अध्यायः 070&lt;/p&gt;&#xA;&lt;p&gt;ययात्युपाख्यानारम्भः ॥ 1 ॥ सञ्जीवनीविद्यालाभार्थं देवैः शुक्रसमीपे कचस्य प्रेषणम् ॥ 2 ॥ कचस्य शिष्यत्वेनाङ्गीकारः ॥ 3 ॥ दैत्यैर्हतस्य कचस्योज्जीवनम् ॥ 4 ॥ दैत्यैर्भस्मीकृत्य तन्मिश्रितसुराद्वारा स्वकुक्षिं प्रापितस्य कचस्य शुक्रेण विद्यादानपूर्वकमुज्जीवनम् ॥ 5 ॥ शुक्रेण सुरापाननिषेधः ॥ 6 ॥&#xA;जनमेजय उवाच ।&#x9;001&lt;br&gt;&#xA;ययातिः पूर्वजोऽस्माकं दशमो यः प्रजापतेः ।&#x9;001a&lt;br&gt;&#xA;कथं स शुक्रतनयां लेभे परमदुर्लभाम् ॥&#x9;001c&lt;br&gt;&#xA;एतदिच्छाम्यहं श्रोतुं विस्तरेण तपोधन ।&#x9;002a&lt;br&gt;&#xA;आनुपूर्व्या च मे शंस राज्ञो वंशकरान्पृथक् ॥&#x9;002c&lt;br&gt;&#xA;वैशम्पायन उवाच ।&#x9;003&lt;br&gt;&#xA;ययातिरासीन्नृपतिर्देवराजसमद्युतिः ।&#x9;003a&lt;br&gt;&#xA;तं शुक्रवृषपर्वाणौ वव्राते वै यथा पुरा ॥&#x9;003c&lt;br&gt;&#xA;तत्तेऽहं सम्प्रवक्ष्यामि पृच्छते जनमेजय ।&#x9;004a&lt;br&gt;&#xA;देवयान्याश्च संयोगं ययातेर्नाहुषस्य च ॥&#x9;004c&lt;br&gt;&#xA;सुराणामसुराणां च समजायत वै मिथः ।&#x9;005a&lt;br&gt;&#xA;ऐश्वर्यं प्रति सङ्घर्षस्त्रैलोक्ये सचराचरे ॥&#x9;005c&lt;br&gt;&#xA;जिगीषया ततो देवा वव्रिरेऽङ्गिरसं मुनिम् ।&#x9;006a&lt;br&gt;&#xA;पौरोहित्येन याज्यार्थे काव्यं तूशनसं परे ॥&#x9;006c&lt;br&gt;&#xA;ब्राह्मणौ तावुभौ नित्यमन्योन्यस्पर्धिनौ भृशम् ।&#x9;007a&lt;br&gt;&#xA;तत्र देवा निजघ्नुर्यान्दानवान्युधि सङ्गतान् ॥&#x9;007c&lt;br&gt;&#xA;तान्पुनर्जीवयामास काव्यो विद्याबलाश्रयात् ।&#x9;008a&lt;br&gt;&#xA;ततस्ते पुनरुत्थाय योधयाञ्चक्रिरे सुरान् ॥&#x9;008c&lt;br&gt;&#xA;असुरास्तु निजघ्नुर्यान्सुरान्समरमूर्धनि ।&#x9;009a&lt;br&gt;&#xA;न तान्सञ्जीवयामास बृहस्पतिरुदारधीः ॥&#x9;009c&lt;br&gt;&#xA;न हि वेद स तां विद्यां यां काव्योवेत्ति वीर्यवान् ।&#x9;010a&lt;br&gt;&#xA;सञ्जीविनीं ततो देवा विषादमगमन्परम् ॥&#x9;010c&lt;br&gt;&#xA;ते तु देवा भयोद्विग्नाः काव्यादुशनसस्तदा ।&#x9;011a&lt;br&gt;&#xA;ऊचुः कचमुपागम्य ज्येष्ठं पुत्रं बृहस्पतेः ॥&#x9;011c&lt;br&gt;&#xA;भजमानान्भजस्वास्मान्कुरु नः साह्यमुत्तमम् ।&#x9;012a&lt;br&gt;&#xA;या सा विद्या निवसति ब्राह्मणेऽमिततेजसि ॥&#x9;012c&lt;br&gt;&#xA;शुक्रे तामाहर क्षिप्रं भागभाङ्गो भविष्यसि ।&#x9;013a&lt;br&gt;&#xA;वृषपर्वसमीपे हि शक्यो द्रष्टुं त्वया द्विजः ॥&#x9;013c&lt;br&gt;&#xA;रक्षते दानवांस्तत्र न स रक्षत्यदानवान् ।&#x9;014a&lt;br&gt;&#xA;तमाराधयितुं शक्तो भवान्पूर्ववयाः कविम् ॥&#x9;014c&lt;br&gt;&#xA;देवयानीं च दयितां सुतां तस्य महात्मनः ।&#x9;015a&lt;br&gt;&#xA;त्वमाराधयितुं शक्तो नान्यः कश्चन विद्यते ॥&#x9;015c&lt;br&gt;&#xA;शीलदाक्षिण्यमाधुर्यैराचारेण दमेन च ।&#x9;016a&lt;br&gt;&#xA;देवयान्यां हि तुष्टायां विद्यां तां प्राप्स्यसि ध्रुवम् ॥&#x9;016c&lt;br&gt;&#xA;वैशम्पायन उवाच ।&#x9;017&lt;br&gt;&#xA;तथेत्युक्त्वा ततः प्रायाद्बृहस्पतिसुतः कचः ।&#x9;017a&lt;br&gt;&#xA;तदाऽभिपूजितो देवैः समीपे वृषपर्वणः ॥&#x9;017c&lt;br&gt;&#xA;स गत्वा त्वरितो राजन्देवैः सम्प्रेषितः कचः ।&#x9;018a&lt;br&gt;&#xA;असुरेन्द्रपुरे शुक्रं दृष्ट्वा वाक्यमुवाच ह ॥&#x9;018c&lt;br&gt;&#xA;ऋषेरङ्गिरसः पौत्रं पुत्रं साक्षाद्बृहस्पतेः ।&#x9;019a&lt;br&gt;&#xA;नाम्ना कच इति ख्यातं शिष्यं गृह्णात् मां भवान् ॥&#x9;019c&lt;br&gt;&#xA;ब्रह्मचर्यं चरिष्यामि त्वय्यहं परमं गुरौ ।&#x9;020a&lt;br&gt;&#xA;अनुमन्यस्व मां ब्रह्मन्सहस्रं परिवत्सरान् ॥&#x9;020c&lt;br&gt;&#xA;शुक्र उवाच ।&#x9;021&lt;br&gt;&#xA;कच सुस्वागतं तेऽस्तु प्रतिगृह्णामि ते वचः ।&#x9;021a&lt;br&gt;&#xA;अर्चयिष्येऽहमर्च्यं त्वामर्चितोऽस्तु बृहस्पतिः ॥&#x9;021c&lt;br&gt;&#xA;वैशम्पायन उवाच ।&#x9;022&lt;br&gt;&#xA;कचस्तु तं तथेत्युक्त्वा प्रतिजग्राह तद्व्रतम् ।&#x9;022a&lt;br&gt;&#xA;आदिष्टं कविपुत्रेण शुक्रेणोशनसा स्वयम् ॥&#x9;022c&lt;br&gt;&#xA;व्रतस्य प्राप्तकालं स यथोक्तं प्रत्यगृह्णत ।&#x9;023a&lt;br&gt;&#xA;आराधयन्नुपाध्यायं देवयानीं च भारत ॥&#x9;023c&lt;br&gt;&#xA;नित्यमाराधयिष्यंस्तां युवा यौवनगां मुनिः ।&#x9;024a&lt;br&gt;&#xA;गायन्नृत्यन्वादयंश्च देवयानीमतोषयत् ॥&#x9;024c&lt;br&gt;&#xA;स शीलयन्देवयानीं कन्यां सम्प्राप्तयौवनाम् ।&#x9;025a&lt;br&gt;&#xA;पुष्पैः फलैः प्रेषणैश्च तोषयामास भारत ॥&#x9;025c&lt;br&gt;&#xA;देवयान्यपि तं विप्रं नियमव्रतधारिणम् ।&#x9;026a&lt;br&gt;&#xA;गायन्ती च ललन्ती च रहः पर्यचरत्तथा ॥&#x9;026c&lt;br&gt;&#xA;गायन्तं चैव शुल्कं च दातारं प्रियवादिनम् ।&#x9;027a&lt;br&gt;&#xA;नार्यो नरं कामयन्ते रूपिणं स्रग्विणं तथा ॥&#39;&#x9;027c&lt;br&gt;&#xA;पञ्चवर्षशतान्येवं कचस्य चरतो व्रतम् ।&#x9;028a&lt;br&gt;&#xA;तत्रातीयुरथो बुद्ध्वा दानवास्तं ततः कचम् ॥&#x9;028c&lt;br&gt;&#xA;गा रक्षन्तं वने दृष्ट्वा रहस्येकममर्षिताः ।&#x9;029a&lt;br&gt;&#xA;जघ्नुर्बृहस्पतेर्द्वेषाद्विद्यारक्षार्थमेव च ॥&#x9;029c&lt;br&gt;&#xA;हत्वा शालावृकेभ्यश्च प्रायच्छल्ँलवशः कृतम् ।&#x9;030a&lt;br&gt;&#xA;ततो गावो निवृत्तास्ता अगोपाः स्वं निवेशनम् ॥&#x9;030c&lt;br&gt;&#xA;सा दृष्ट्वा रहिता गाश्च कचेनाभ्यागता वनात् ।&#x9;031a&lt;br&gt;&#xA;उवाच वचनं काले देवयान्यथ भारत ॥&#x9;031c&lt;br&gt;&#xA;देवयान्युवाच ।&#x9;032&lt;br&gt;&#xA;आहुतं चाग्निहोत्रं ते सूर्यश्चास्तं गतः प्रभो ।&#x9;032a&lt;br&gt;&#xA;अगोपाश्चागता गावः कचस्तात न दृश्यते ॥&#x9;032c&lt;br&gt;&#xA;व्यक्तं हतो मृतो वापि कचस्तात भविष्यति ।&#x9;033a&lt;br&gt;&#xA;तं विना न च जीवेयमिति सत्यं ब्रवीमि ते ॥&#x9;033c&lt;br&gt;&#xA;शुक्र उवाच ।&#x9;034&lt;br&gt;&#xA;अयमेहीति संशब्द्य मृतं सञ्जीवयाम्यहम् ।&#x9;034a&lt;br&gt;&#xA;वैशम्पायन उवाच ।&#x9;035&lt;br&gt;&#xA;ततः सञ्जीविनीं विद्यां प्रयुज्य कचमाह्वयत् ॥&#x9;034c&lt;br&gt;&#xA;भित्त्वा भित्त्वा शरीराणि वृकाणां स विनिर्गतः ।&#x9;035a&lt;br&gt;&#xA;आहूतः प्रादुरभवत्कचो हृष्टोऽथ विद्यया ॥&#x9;035c&lt;br&gt;&#xA;कस्माच्चिरायितोऽसीति पृष्टस्तामाह भार्गवीम् ।&#x9;036a&lt;br&gt;&#xA;कच उवाच ।&#x9;036&lt;br&gt;&#xA;समिधश्च कुशादीनि काष्ठभारं च भामिनि ॥&#x9;036c&lt;br&gt;&#xA;गृहीत्वा श्रमभारार्तो वटवृक्षं समाश्रितः ।&#x9;037a&lt;br&gt;&#xA;गावश्च सहिताः सर्वा वृक्षच्छायामुपाश्रिताः ॥&#x9;037c&lt;br&gt;&#xA;असुरास्तत्र मां दृष्ट्वा कस्त्वमित्यभ्यचोदयन् ।&#x9;038a&lt;br&gt;&#xA;बृहस्पतिसुतश्चाहं कच इत्यभिविश्रुतः ॥&#x9;038c&lt;br&gt;&#xA;इत्युक्तमात्रे मां हत्वा पेषीकृत्वा तु दानवाः ।&#x9;039a&lt;br&gt;&#xA;दत्त्वा शालावृकेभ्यस्तु सुखं जग्मुः स्वमालयं ॥&#x9;039c&lt;br&gt;&#xA;आहूतो विद्यया भद्रे भार्गवेण महात्मना ।&#x9;040a&lt;br&gt;&#xA;त्वत्समीपमिहायातः कथञ्चित्प्राप्तजीवितः ॥&#x9;040c&lt;br&gt;&#xA;हतोऽहमिति चाचख्यौ पृष्टो ब्राह्मणकन्यया ।&#x9;041a&lt;br&gt;&#xA;स पुनर्देवयान्योक्तः पुष्पाण्याहर मे द्विज ॥&#x9;041c&lt;br&gt;&#xA;वनं ययौ कचो विप्रो ददृशुर्दानवाश्च तम् ।&#x9;042a&lt;br&gt;&#xA;पुनस्तं पेषयित्वा तु समुद्राम्भस्यमिश्रयन् ॥&#x9;042c&lt;br&gt;&#xA;चिरं गतं पुनः कन्या पित्रे तं सन्न्यवेदयत् ।&#x9;043a&lt;br&gt;&#xA;विप्रेण पुनराहूतो विद्यया गुरुदेहजः ।&#x9;043c&lt;br&gt;&#xA;पुनरावृत्य तद्वृत्तं न्यवेदयत तद्यथा ॥&#x9;043e&lt;br&gt;&#xA;ततस्तृतीयं हत्वा तं दग्ध्वा कृत्वा च चूर्णशः ।&#x9;044a&lt;br&gt;&#xA;प्रायच्छन्ब्राह्मणायैव सुरायामसुरास्तथा ॥&#x9;044c&lt;br&gt;&#xA;अपिबत्सुरया सार्धं कचभस्म भृगूद्वहः ।&#x9;045a&lt;br&gt;&#xA;सा सायन्तनवेलायामगोपा गाः समागताः ॥&#x9;045c&lt;br&gt;&#xA;देवयानी शङ्कमाना दृष्ट्वा पितरमब्रवीत् ।&#x9;046a&lt;br&gt;&#xA;पुष्पाहारः प्रेषणकृत्कचस्तात न दृश्यते ॥&#x9;046c&lt;br&gt;&#xA;व्यक्तं हतो मृतो वापि कचस्तात भविष्यति ।&#x9;047a&lt;br&gt;&#xA;तं विना न च जीवेयं कचं सत्यं ब्रवीमि ते ॥&#x9;047c&lt;br&gt;&#xA;वैशम्पायन उवाच ।&#x9;048&lt;br&gt;&#xA;श्रुत्वा पुत्रीवचः काव्यो मन्त्रेणाहूतवान्कचम् ।&#x9;048a&lt;br&gt;&#xA;ज्ञात्वा बहिष्ठमज्ञात्वा स्वकुक्षिस्थं कचं नृप&#39; ॥&#x9;048c&lt;br&gt;&#xA;शुक्र उवाच ।&#x9;049&lt;br&gt;&#xA;बृहस्पतेः सुतः पुत्रि कचः प्रेतगतिं गतः ।&#x9;049a&lt;br&gt;&#xA;विद्यया जीवितोऽप्येवं हन्यते करवाम किम् ॥&#x9;049c&lt;br&gt;&#xA;मैवं शुचो मा रुद देवयानिन त्वादृशी मर्त्यमनुप्रशोचते ।&#x9;050a&lt;br&gt;&#xA;यस्यास्तव ब्रह्म च ब्राह्मणाश्चसेन्द्रा देवा वसवोऽथाश्विनौ च ॥&#x9;050c&lt;br&gt;&#xA;सुरद्विषश्चैव जगच्च सर्व-मुपस्थाने सन्नमन्ति प्रभावात् ।&#x9;051a&lt;br&gt;&#xA;अशक्योऽसौ जीवयितुं द्विजातिःसञ्जीवितो वध्यते चैव भूयः ॥&#x9;051c&lt;br&gt;&#xA;देवयान्युवाच ।&#x9;052&lt;br&gt;&#xA;यस्याङ्गिरा वृद्धतमः पितामहोबृहस्पतिश्चापि पिता तपोनिधिः ।&#x9;052a&lt;br&gt;&#xA;ऋषेः पुत्रं तमथो वापि पौत्रङ्कथं न शोचेयमहं न रुद्याम् ॥&#x9;052c&lt;br&gt;&#xA;स ब्रह्मचारी च तपोधनश्चसदोत्थितः कर्मसु चैव दक्षः ।&#x9;053a&lt;br&gt;&#xA;कचस्य मार्गं प्रतिपत्स्ये न भोक्ष्येप्रियो हि मे तात कचोऽभिरूपः ॥&#x9;053c&lt;br&gt;&#xA;शुक्र उवाच ।&#x9;054&lt;br&gt;&#xA;असंशयं मामसुरा द्विषन्तिये शिष्यं मेऽनागसं सूदयन्ति ।&#x9;054a&lt;br&gt;&#xA;अब्राह्मणं कर्तुमिच्छ्ति रौद्रा-स्ते मां यथा व्यभिचरन्ति नित्यम् ।&#x9;054c&lt;br&gt;&#xA;अप्यस्य पापस्य भवेदिहान्तःकं ब्रह्महत्या न दहेदपीन्द्रम् ॥&#x9;054e&lt;br&gt;&#xA;वैशम्पायन उवाच ।&#x9;055&lt;br&gt;&#xA;सञ्चोदितो देवयान्या महर्षिः पुनराह्वयत् ।&#x9;055a&lt;br&gt;&#xA;संरम्भेणैव काव्यो हि बृहस्पतिसुतं कचम् ॥&#x9;055c&lt;br&gt;&#xA;कचोऽपि राजन्स महानुभावोविद्याबलाल्लब्धमतिर्महात्मा ।&#39;&#x9;056a&lt;br&gt;&#xA;गुरोर्हि भीतो विद्यया चोपहूतः ।&#x9;056c&lt;br&gt;&#xA;शनैर्वाक्यं जठरे व्याजहार ॥&#x9;056e&lt;br&gt;&#xA;प्रसीद भगवन्मह्यं कचोऽहमभिवादये ।&#x9;057a&lt;br&gt;&#xA;यथा बहुमतः पुत्रस्तथा मन्यतु मां भवान् ॥&#39;&#x9;057c&lt;br&gt;&#xA;वैशम्पायन उवाच ।&#x9;058&lt;br&gt;&#xA;तमब्रवीत्केन पथोपनीत-स्त्वं चोदरे तिष्ठसि ब्रूहि विप्र ।&#x9;058a&lt;br&gt;&#xA;अस्मिन्मुहूर्ते ह्यसुरान्विनाश्यगच्छामि देवानहमद्य विप्र ॥&#x9;058c&lt;br&gt;&#xA;कच उवाच ।&#x9;059&lt;br&gt;&#xA;तव प्रसादान्न जहाति मां स्मृतिःस्मरामि सर्वं यच्च यथा च वृत्तम् ।&#x9;059a&lt;br&gt;&#xA;नत्वेवं स्यात्तपसः सङ्क्षयो मेततः क्लेशं घोरमिमं सहामि ॥&#x9;059c&lt;br&gt;&#xA;असुरैः सुरायां भवतोऽस्मि दत्तोहत्वा दग्ध्वा चूर्णयित्वा च काव्य ।&#x9;060a&lt;br&gt;&#xA;ब्राह्मीं मायां चासुरीं विप्र मायान्त्वयि स्थिते कथमेवातिवर्तेत् ॥&#x9;060c&lt;br&gt;&#xA;शुक्र उवाच ।&#x9;061&lt;br&gt;&#xA;किं ते प्रियं करवाण्यद्य वत्सेवधेन मे जीवितं स्यात्कचस्य ।&#x9;061a&lt;br&gt;&#xA;नान्यत्र कुक्षेर्मम भेदनेनदृश्येत्कचो मद्गतो देवयानि ॥&#x9;061c&lt;br&gt;&#xA;देवयान्युवाच ।&#x9;062&lt;br&gt;&#xA;द्वौ मां शोकावग्निकल्पौ दहेताङ्कचस्य नाशस्तव चैवोपघातः ।&#x9;062a&lt;br&gt;&#xA;कचस्य नाशे मम शर्म नास्तितवोपघाते जीवितुं नास्मि शक्ता ॥&#x9;062c&lt;br&gt;&#xA;शुक्र उवाच ।&#x9;063&lt;br&gt;&#xA;संसिद्धरूपोऽसि बृहस्पतेः सुतयत्त्वां भक्तं भजते देवयानी ।&#x9;063a&lt;br&gt;&#xA;विद्यामिमां प्राप्नुहि जीवनीं त्वन्न चेदिन्द्रः कचरूपी त्वमद्य ॥&#x9;063c&lt;br&gt;&#xA;न निवर्तेत्पुनर्जीवन्कश्चिदन्यो ममोदरात् ।&#x9;064a&lt;br&gt;&#xA;ब्राह्मणं वर्जयित्वैकं तस्माद्विद्यामवाप्नुहि ॥&#x9;064c&lt;br&gt;&#xA;पुत्रो भूत्वा भावय भावितो मा-मस्मद्देहादुपनिष्क्रम्य तात ।&#x9;065a&lt;br&gt;&#xA;समीक्षेथा धर्मवतीमवेक्षाङ्गुरोः सकाशात्प्राप्य विद्यां सविद्यः ॥&#x9;065c&lt;br&gt;&#xA;वैशम्पायन उवाच ।&#x9;066&lt;br&gt;&#xA;गुरोः सकाशात्समवाप्य विद्याम्भित्त्वा कुक्षिं निर्विचक्राम विप्रः ।&#x9;066a&lt;br&gt;&#xA;कचोऽभिरूपस्तत्क्षणाद्ब्राह्मणस्यशुक्लात्यये पौर्णमास्यामिवेन्दुः ॥&#x9;066c&lt;br&gt;&#xA;दृष्ट्वा च तं पतितं ब्रह्मराशि-मुत्थापयामास मृतं कचोऽपि ।&#x9;067a&lt;br&gt;&#xA;विद्यां सिद्धां तामवाप्याभिवाद्यततः कचस्तं गुरुमित्युवाच ॥&#x9;067c&lt;br&gt;&#xA;यः श्रोत्रयोरमृतं सन्निषिञ्चे-द्विद्यामविद्यस्य यथा त्वमार्यः ।&#x9;068a&lt;br&gt;&#xA;तं मन्येऽहं पितरं मातरं चतस्मै न द्रुह्येत्कृतमस्य जानन् ॥&#x9;068c&lt;br&gt;&#xA;ऋतस्य दातारमनुत्तमस्यनिधिं निधीनामपि लब्धविद्याः ।&#x9;069a&lt;br&gt;&#xA;ये नाद्रियन्ते गुरुमर्चनीयम्पापाल्ँलोकांस्ते व्रजन्त्यप्रतिष्ठाः ॥&#x9;069c&lt;br&gt;&#xA;वैशम्पायन उवाच ।&#x9;070&lt;br&gt;&#xA;सुरापानाद्वञ्चनां प्राप्य विद्वा-न्सञ्ज्ञानाशं चैव महातिघोरम् ।&#x9;070a&lt;br&gt;&#xA;दृष्ट्वा कचं चापि तथाभिरूपम्पीतं तदा सुरया मोहितेन ॥&#x9;070c&lt;br&gt;&#xA;समन्युरुत्थाय महानुभाव-स्तदोशना विप्रहितं चिकीर्षुः ।&#x9;071a&lt;br&gt;&#xA;सुरापानं प्रति सञ्जातमन्युःकाव्यः स्वयं वाक्यमिदं जगाद ॥&#x9;071c&lt;br&gt;&#xA;यो ब्राह्मणोऽद्यप्रभृतीह कश्चि-न्मोहात्सुरां पास्यति मन्दबुद्धिः ।&#x9;072a&lt;br&gt;&#xA;अपेतधर्मा ब्र्हमहा चैव स स्या-दस्मिंल्लोके गर्हितः स्यात्परे च ॥&#x9;072c&lt;br&gt;&#xA;मया चैतां विप्रधर्मोक्तिसीमाम्मर्यादां वै स्थापितां सर्वलोके ।&#x9;073a&lt;br&gt;&#xA;सन्तो विप्राः शुश्रुवांसो गुरूणान्देवा लोकाश्चोपशृण्वन्तु सर्वे ॥&#x9;073c&lt;br&gt;&#xA;वैशम्पायन उवाच ।&#x9;074&lt;br&gt;&#xA;इतीदमुक्त्वा स महानुभाव-स्तपोनिधीनां निधिरप्रमेयः ।&#x9;074a&lt;br&gt;&#xA;तान्दानवान्दैवविमूढबुद्धी-निदं समाहूय वचोऽभ्युवाच ॥&#x9;074c&lt;br&gt;&#xA;आचक्षे वो दानवा बालिशाः स्थसिद्धः कचो वत्स्यति मत्सकाशे ।&#x9;075a&lt;br&gt;&#xA;सञ्जीविनीं प्राप्य विद्यां महात्मातुल्यप्रभावो ब्राह्मणो ब्रह्मभूतः ॥&#x9;075c&lt;br&gt;&#xA;योऽकार्षीद्दुष्करं कर्म देवानां कारणात्कचः ।&#x9;076a&lt;br&gt;&#xA;न तत्किर्तिर्जरां गच्छेद्याज्ञीयश्च भविष्यति ॥&#x9;076c&lt;br&gt;&#xA;वैशम्पायन उवाच ।&#39;&#x9;077&lt;br&gt;&#xA;एतावदुक्त्वा वचनं विरराम स भार्गवः ।&#x9;077a&lt;br&gt;&#xA;दानवा विस्मयाविष्टाः प्रययुः स्वं निवेशनम् ॥&#x9;077c&lt;br&gt;&#xA;गुरोरुष्य सकाशे तु दश वर्षशतानि सः ।&#x9;078a&lt;br&gt;&#xA;अनुज्ञातः कचो गन्तुमियेष त्रिदशालयम् ॥ ॥&#x9;078c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/071/</guid>
      <description>&lt;p&gt;अध्यायः 071&lt;/p&gt;&#xA;&lt;p&gt;स्वपाणिग्रहणार्थं प्रार्थितवत्या देवयान्या कचस्य विवादः ॥ 1 ॥ कचदेवयान्योः परस्परशापदानम् ॥ 2 ॥&#xA;वैशम्पायन उवाच ।&#x9;001&lt;br&gt;&#xA;समावृतव्रतं तं तु विसृष्टं गुरुणा कचम् ।&#x9;001a&lt;br&gt;&#xA;प्रस्थितं त्रिदशावासं देवयान्यब्रवीदिदम् ॥&#x9;001c&lt;br&gt;&#xA;ऋषेरङ्गिरसः पौत्र वृत्तेनाभिजनेन च ।&#x9;002a&lt;br&gt;&#xA;भ्राजसे विद्यया चैव तपसा च दमेन च ॥&#x9;002c&lt;br&gt;&#xA;ऋषिर्यथाङ्गिरा मान्यः पितुर्मम महायशाः ।&#x9;003a&lt;br&gt;&#xA;तथा मान्यश्च पूज्यश्च मम भूयो बृहस्पतिः ॥&#x9;003c&lt;br&gt;&#xA;एवं ज्ञात्वा विजानीहि यद्ब्रवीमि तपोधन ।&#x9;004a&lt;br&gt;&#xA;व्रतस्थे नियमोपेते यथा वर्ताम्यहं त्वयि ॥&#x9;004c&lt;br&gt;&#xA;स समावृतविद्यो मां भक्तां भजितुमर्हसि ।&#x9;005a&lt;br&gt;&#xA;गृहाण पाणिं विधिवन्मम मन्त्रपुरस्कृतम् ॥&#x9;005c&lt;br&gt;&#xA;कच उवाच ।&#x9;006&lt;br&gt;&#xA;पूज्यो मान्यश्च भगवान्यथा तव पिता मम ।&#x9;006a&lt;br&gt;&#xA;तथा त्वमनवद्याङ्गि पूजनीयतरा मम ॥&#x9;006c&lt;br&gt;&#xA;प्राणेभ्योऽपि प्रियतरा भार्गवस्य महात्मनः ।&#x9;007a&lt;br&gt;&#xA;त्वं भत्रे धर्मतः पूज्या गुरुपुत्री सदा मम ॥&#x9;007c&lt;br&gt;&#xA;यथा मम गुरुर्नित्यं मान्यः शुक्रः पिता तव ।&#x9;008a&lt;br&gt;&#xA;देवयानि तथैव त्वं नैवं मां वक्तुमर्हसि ॥&#x9;008c&lt;br&gt;&#xA;देवयान्युवाच ।&#x9;009&lt;br&gt;&#xA;गुरुपुत्रस्य पुत्रो वै न त्वं पुत्रश्च मे पितुः ।&#x9;009a&lt;br&gt;&#xA;तस्मात्पूज्यश्च मान्यश्च ममापि त्वं द्विजोत्तम ॥&#x9;009c&lt;br&gt;&#xA;असुरैर्हन्यमाने च कच त्वयि पुनःपुनः ।&#x9;010a&lt;br&gt;&#xA;तदाप्रभृति या प्रीतिस्तां त्वमद्य स्मरस्व मे ॥&#x9;010c&lt;br&gt;&#xA;सौहार्दे चानुरागे च वेत्थ मे भक्तिमुत्तमाम् ।&#x9;011a&lt;br&gt;&#xA;न मामर्हसि धर्मज्ञ त्यक्तुं भक्तामनागसम् ॥&#x9;011c&lt;br&gt;&#xA;कच उवाच ।&#x9;012&lt;br&gt;&#xA;अनियोज्ये नियोक्तुं मां देवयानि न चार्हसि ।&#x9;012a&lt;br&gt;&#xA;प्रसीद सुभ्रु त्वं मह्यं गुरोर्गुरुतरा शुभे ॥&#x9;012c&lt;br&gt;&#xA;यत्रोषितं विशालाक्षि त्वया चन्द्रनिभानने ।&#x9;013a&lt;br&gt;&#xA;तत्राहमुषितो भद्रे कुक्षौ काव्यस्य भामिनि ॥&#x9;013c&lt;br&gt;&#xA;भगिनी धर्मतो मे त्वं मैवं वोचः सुमध्यमे ।&#x9;014a&lt;br&gt;&#xA;सुखमस्म्युषितो भद्रे न मन्युर्विद्यते मम ॥&#x9;014c&lt;br&gt;&#xA;आपृच्छे त्वां गमिष्यामि शिवमाशंस मे पथि ।&#x9;015a&lt;br&gt;&#xA;अविरोधेन धर्मस्य स्मर्तव्योऽस्मि कथान्तरे ।&#x9;015c&lt;br&gt;&#xA;अप्रमत्तोत्थिता नित्यमाराधय गुरुं मम ॥&#x9;015e&lt;br&gt;&#xA;देवयान्युवाच ।&#x9;016&lt;br&gt;&#xA;यदि मां धर्मकामार्थे प्रत्याख्यास्यसि याचितः ।&#x9;016a&lt;br&gt;&#xA;ततः कच न ते विद्या सिद्धिमेषा गमिष्यति ॥&#x9;016c&lt;br&gt;&#xA;कच उवाच ।&#x9;017&lt;br&gt;&#xA;गुरुपुत्रीति कृत्वाऽहं प्रत्याचक्षे न दोषतः ।&#x9;017a&lt;br&gt;&#xA;गुरुणा चाननुज्ञातः काममेवं शपस्व माम् ॥&#x9;017c&lt;br&gt;&#xA;आर्षं धर्मं ब्रुवाणोऽहं देवयानि यथा त्वया ।&#x9;018a&lt;br&gt;&#xA;शप्तो ह्यनर्हः शापस्य कामतोऽद्य न धर्मतः ॥&#x9;018c&lt;br&gt;&#xA;तस्माद्भवत्या यः कामो न तथा स भविष्यति ।&#x9;019a&lt;br&gt;&#xA;ऋषिपुत्रो न ते कश्चिज्जातु पाणिं ग्रहीष्यति ॥&#x9;019c&lt;br&gt;&#xA;फलिष्यति न ते विद्या यत्त्वं मामात्थ तत्तथा ।&#x9;020a&lt;br&gt;&#xA;अध्यापयिष्यामि तु यं तस्य विद्या फलिष्यति ॥&#x9;020c&lt;br&gt;&#xA;वैशम्पायन उवाच ।&#x9;021&lt;br&gt;&#xA;एवमुक्त्वा द्विजश्रेष्ठो देवयानीं कचस्तदा ।&#x9;021a&lt;br&gt;&#xA;त्रिदशेशालयं शीघ्रं जगाम द्विजसत्तमः ॥&#x9;021c&lt;br&gt;&#xA;तमागतमभिप्रेक्ष्य देवा इन्द्रपुरोगमाः ।&#x9;022a&lt;br&gt;&#xA;बृहस्पतिं सभाज्येदं कचं वचनमब्रुवन् ॥&#x9;022c&lt;br&gt;&#xA;देवा ऊचुः ।&#x9;023&lt;br&gt;&#xA;यत्त्वयास्मद्धितं कर्म कृतं वै परमाद्भुतम् ।&#x9;023a&lt;br&gt;&#xA;न ते यशः प्रणशिता भागभाक्व भविष्यसि ॥ ॥&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/072/</guid>
      <description>&lt;p&gt;अध्यायः 072&lt;/p&gt;&#xA;&lt;p&gt;स्वर्गम्प्रत्यागतात्कचात्सञ्जीविन्यध्ययनेन देवानां कृतार्थता ॥ 1 ॥ शुक्रवृषपर्वणोर्विरोधोत्पादनार्थमिन्द्रकृतं कन्यानां वस्त्रमिश्रणम् ॥ 2 ॥ वस्त्रमिश्रणेन शर्मिष्ठादेवयान्योर्विरोधः ॥ 3 ॥ शर्मिष्ठया कूपे प्रक्षिप्ताया देवयान्या ययातिना कूपादुद्धरणम् ॥ 4 ॥ शुक्रस्य कूपसमीपागमनं देवयानीसान्त्वनं च ॥ 5 ॥&#xA;वैशम्पायन उवाच ।&#x9;001&lt;br&gt;&#xA;कृतविद्ये कचे प्राप्ते हृष्टरूपा दिवौकसः ।&#x9;001a&lt;br&gt;&#xA;कचादधीत्य तां विद्यां कृतार्था भरतर्षभ ॥&#x9;001c&lt;br&gt;&#xA;सर्व एव समागम्य शतक्रतुमथाब्रुवन् ।&#x9;002a&lt;br&gt;&#xA;कालस्ते विक्रमस्याद्य जहि शत्रून्पुरन्दर ॥&#x9;002c&lt;br&gt;&#xA;वैशम्पायन उवाच ।&#x9;003&lt;br&gt;&#xA;एवमुक्तस्तु सहितैस्त्रिदशैर्मघवांस्तदा ।&#x9;003a&lt;br&gt;&#xA;तथेत्युक्त्वा प्रचक्राम सोऽपश्यत वने स्त्रियः ॥&#x9;003c&lt;br&gt;&#xA;क्रीडन्तीनां तु कन्यानां वने चैत्ररथोपमे ।&#x9;004a&lt;br&gt;&#xA;वायुभूतः स वस्त्राणि सर्वाण्येव व्यमिश्रयत् ॥&#x9;004c&lt;br&gt;&#xA;ततो जलात्समुत्तीर्य कन्यास्ताः सहितास्तदा ।&#x9;005a&lt;br&gt;&#xA;वस्त्राणि जगृहुस्तानि यथाऽऽसन्नान्यनेकशः ॥&#x9;005c&lt;br&gt;&#xA;तत्र वासो देवयानयाः शर्मिष्ठा जगृहे तदा ।&#x9;006a&lt;br&gt;&#xA;व्यतिमिश्रमजानन्ती दुहिता वृषपर्वणः ॥&#x9;006c&lt;br&gt;&#xA;ततस्तयोर्मिथस्तत्र विरोधः समजायत ।&#x9;007a&lt;br&gt;&#xA;देवयान्याश्च राजेन्द्र शर्मिष्ठायाश्च तत्कृते ॥&#x9;007c&lt;br&gt;&#xA;देवयान्युवाच ।&#x9;008&lt;br&gt;&#xA;कस्माद्गृह्णासि मे वस्त्रं शिष्या भूत्वा ममासुरि ।&#x9;008a&lt;br&gt;&#xA;समुदाचारहीनाया न ते साधु भविष्यति ॥&#x9;008c&lt;br&gt;&#xA;शर्मिष्ठोवाच ।&#x9;009&lt;br&gt;&#xA;आसीनं च शयानं च पिता ते पितरं मम ।&#x9;009a&lt;br&gt;&#xA;स्तौतिबन्दीव चाभीक्ष्णं नीचैः स्थित्वा विनीतवत् ॥&#x9;009c&lt;br&gt;&#xA;याचतस्त्वं हि दुहिता स्तुवतः प्रतिगृह्णतः ।&#x9;010a&lt;br&gt;&#xA;सुताहं स्तूयमानस्य ददतोऽप्रतिगृह्णतः ॥&#x9;010c&lt;br&gt;&#xA;आदुन्वस्व विदुन्वस्व द्रुह्य कुप्यस्व याचकि ।&#x9;011a&lt;br&gt;&#xA;अनायुधा सायुधाया रिक्ता क्षुभ्यसि भिक्षुकि ॥&#x9;011c&lt;br&gt;&#xA;लप्स्यसे प्रतियोद्धारं न हि त्वां गणयाम्यहम् ।&#x9;012a&lt;br&gt;&#xA;प्रतिकूलं वदसि चेदितःप्रभृति याचकि ॥&#39;&#x9;012c&lt;br&gt;&#xA;वैशम्पायन उवाच ।&#x9;013&lt;br&gt;&#xA;समुच्छ्रयं देवयानीं गतां सक्तां च वाससि ।&#x9;013a&lt;br&gt;&#xA;शर्मिष्ठा प्राक्षिपत्कूपे ततः स्वपुरमागमत् ।&#x9;013c&lt;br&gt;&#xA;हतेयमिति विज्ञाय शर्मिष्ठा पापनिश्चया ॥&#x9;013e&lt;br&gt;&#xA;अनवेक्ष्य ययौ वेश्म क्रोधवेगपरायणा ।&#x9;014a&lt;br&gt;&#xA;प्रविश्य स्वगृहं स्वस्था धर्ममासुरमास्थिता ।&#39;&#x9;014c&lt;br&gt;&#xA;अथ तं देशमभ्यागाद्ययातिर्नहुषात्मजः ॥&#x9;014e&lt;br&gt;&#xA;श्रान्तयुग्यः श्रान्तहयो मृगलिप्सुः पिपासितः ।&#x9;015a&lt;br&gt;&#xA;स नाहुषः प्रेक्षमाण उदपानं गतोदकम् ॥&#x9;015c&lt;br&gt;&#xA;ददर्श राजा तां तत्र कन्यामग्निशिखामिव ।&#x9;016a&lt;br&gt;&#xA;तामपृच्छत्स दृष्ट्वैव कन्याममरवर्णिनीम् ॥&#x9;016c&lt;br&gt;&#xA;सान्त्वयित्वा नृपश्रेष्ठः साम्ना परमवल्गुना ।&#x9;017a&lt;br&gt;&#xA;का त्वं ताम्रनखी श्यामा सुमृष्टमणिकुण्डला ॥&#x9;017c&lt;br&gt;&#xA;दीर्घं ध्यायसि चात्यर्थं कस्माच्छ्वसिषि चातुरा ।&#x9;018a&lt;br&gt;&#xA;कथं च पतिताऽस्यस्मिन्कूपे वीरुत्तृणावृते ॥&#x9;018c&lt;br&gt;&#xA;दुहिता चैव कस्य त्वं वद सत्यं सुमध्यमे ।&#x9;019a&lt;br&gt;&#xA;देवयान्युवाच ।&#x9;019&lt;br&gt;&#xA;योऽसौ देवैर्हतान्दैत्यानुत्थापयति विद्यया ॥&#x9;019c&lt;br&gt;&#xA;तस्य शुक्रस्य कन्याहं स मां नूनं न बुध्यते ।&#x9;020a&lt;br&gt;&#xA;एष मे दक्षिणो राजन्पाणिस्ताम्रनखाङ्गुलिः ॥&#x9;020c&lt;br&gt;&#xA;समुद्धर गृहीत्वा मां कुलीनस्त्वं हि मे मतः ।&#x9;021a&lt;br&gt;&#xA;जानामि हि त्वां संशान्तं वीर्यवन्तं यशस्विनम् ॥&#x9;021c&lt;br&gt;&#xA;तस्मान्मां पतितामस्मात्कूपादुद्धर्तुमर्हसि ।&#x9;022a&lt;br&gt;&#xA;वैशम्पायन उवाच ।&#x9;022&lt;br&gt;&#xA;तामथो ब्राह्मणीं कन्यां विज्ञायनहुषात्मजः ॥&#x9;022c&lt;br&gt;&#xA;गृहीत्वा दक्षिणे पाणावुज्जहार ततोऽवटात् ।&#x9;023a&lt;br&gt;&#xA;उद्धृत्य चैनां तरसा तस्मात्कूपान्नराधिपः ॥&#x9;023c&lt;br&gt;&#xA;ययातिरुवाच ।&#x9;024&lt;br&gt;&#xA;गच्छ भद्रे यथाकामं न भयं विद्यते तव ।&#x9;024a&lt;br&gt;&#xA;इत्युच्यमाना नृपतिं देवयानीदमुत्तरम् ॥&#x9;024c&lt;br&gt;&#xA;उवाच मामुपादाय गच्छ शीघ्रं प्रियो हि मे ।&#x9;025a&lt;br&gt;&#xA;गृहीताहं त्वया पाणौ तस्माद्भर्ता भविष्यसि ॥&#x9;025c&lt;br&gt;&#xA;इत्येवमुक्तो नृपतिराह क्षत्रकुलोद्भवः ।&#x9;026a&lt;br&gt;&#xA;त्वं भद्रे ब्राह्मणी तस्मान्मया नार्हसि सङ्गमम् ॥&#x9;026c&lt;br&gt;&#xA;सर्वलोकगुरुः काव्यस्त्वं तस्य दुहिता शुभे ।&#x9;027a&lt;br&gt;&#xA;तस्मादपि भयं मेऽद्य ततः कल्याणि नार्हसि ॥&#x9;027c&lt;br&gt;&#xA;देवयान्युवाच ।&#x9;028&lt;br&gt;&#xA;यदि मद्वचनान्नाद्य मां नेच्छसि नराधिप ।&#x9;028a&lt;br&gt;&#xA;त्वामेव वरये पित्रा तस्माल्लप्स्यसि गच्छ हि ॥&#x9;028c&lt;br&gt;&#xA;वैशम्पायन उवाच ।&#x9;029&lt;br&gt;&#xA;आमन्त्रयित्वा सुश्रोणीं ययातिः स्वपुरं ययौ ।&#x9;029a&lt;br&gt;&#xA;गते तु नाहुषे तस्मिन्देवयान्यप्यनिन्दिता ॥&#x9;029c&lt;br&gt;&#xA;क्वचिद्गत्वा च रुदती वृक्षमाश्रित्य धिष्ठिता ।&#x9;030a&lt;br&gt;&#xA;ततश्चिरायमाणायां दुहितर्यथ भार्गवः ॥&#x9;030c&lt;br&gt;&#xA;संस्मृत्योवाच धात्रीं तां दुहितुः स्नेहविक्लवः ।&#x9;031a&lt;br&gt;&#xA;धात्रि त्वमानय क्षिप्रं देवयानीं समुध्यमाम् ॥&#x9;031c&lt;br&gt;&#xA;इत्युक्तमात्रे सा धात्री त्वरिताऽऽनयितुं गता ।&#x9;032a&lt;br&gt;&#xA;यत्रयत्र सशीभिः सा गता पदममार्गत ॥&#x9;032c&lt;br&gt;&#xA;सा ददर्श तथा दीनां श्रमार्तां रुदतीं स्थिताम् ।&#x9;033a&lt;br&gt;&#xA;वृत्तान्तं किमिदं भद्रे शीघ्रं वद पिताह्वयत् ॥&#x9;033c&lt;br&gt;&#xA;एवमुक्ताह धात्रीं तां शर्मिष्ठावृजिनं कृतम् ।&#x9;034a&lt;br&gt;&#xA;उवाच शोकसन्तप्ता घूर्णिकामागतां पुरः&#39; ॥&#x9;034c&lt;br&gt;&#xA;देवयान्युवाच ।&#x9;035&lt;br&gt;&#xA;त्वरितं घूर्णिके गच्छ शीघ्रमाचक्ष्व मे पितुः ॥&#x9;035a&lt;br&gt;&#xA;नेदानीं सम्प्रवेक्ष्यामि नगरं वृषपर्वणः ।&#x9;036a&lt;br&gt;&#xA;वैशम्पायन उवाच ।&#x9;036&lt;br&gt;&#xA;सा तत्र त्वरितं गत्वा घूर्णिकाऽसुरमन्दिरम् ॥&#x9;036c&lt;br&gt;&#xA;दृष्ट्वा काव्यमुवाचेदं सम्भ्रमाविष्टचेतना ।&#x9;037a&lt;br&gt;&#xA;आचचक्षे महाप्राज्ञं देवयानीं वने हताम् ॥&#x9;037c&lt;br&gt;&#xA;शर्मिष्ठया महाभाग दुहित्रा वृषपर्वणः ।&#x9;038a&lt;br&gt;&#xA;श्रुत्वा दुहितरं काव्यस्तत्र शर्मिष्ठया हताम् ॥&#x9;038c&lt;br&gt;&#xA;त्वरया निर्ययौ दुःखान्मार्गमाणः सुतां वने ।&#x9;039a&lt;br&gt;&#xA;दृष्ट्वा दुहितरं काव्यो देवयानीं ततो वने ॥&#x9;039c&lt;br&gt;&#xA;बाहुभ्यां सम्परिष्वज्य दुःखितो वाक्यमब्रवीत् ।&#x9;040a&lt;br&gt;&#xA;आत्मदोषैर्नियच्छन्ति सर्वे दुःखसुखे जनाः ॥&#x9;040c&lt;br&gt;&#xA;मन्ये दुश्चरितं तेऽस्ति यस्येयं निष्कृतिः कृता ।&#x9;041a&lt;br&gt;&#xA;देवयान्युवाच ।&#x9;041&lt;br&gt;&#xA;निष्कृतिर्मेऽस्तु वा मास्तु शृणुष्वावहितो मम ॥&#x9;041c&lt;br&gt;&#xA;शर्मिष्ठया यदुक्ताऽस्मि दुहित्रा वृषपर्वणः ॥&#x9;042a&lt;br&gt;&#xA;सत्यं किलैतत्सा प्राह दैत्यानामसि गायनः ॥&#x9;042c&lt;br&gt;&#xA;एवं हि मे कथयति शर्मिष्ठा वार्षपर्वणी ।&#x9;043a&lt;br&gt;&#xA;वचनं तीक्ष्णपरुषं क्रोधरक्तेक्षणा भृशम् ॥&#x9;043c&lt;br&gt;&#xA;स्तुवतो दुहिता नित्यं याचतः प्रतिगृह्णतः ।&#x9;044a&lt;br&gt;&#xA;अहं तु स्तूयमानस्य ददतोऽप्रतिगृह्णतः ॥&#x9;044c&lt;br&gt;&#xA;इदं मामाह शर्मिष्ठा दुहिता वृषपर्वणः ।&#x9;045a&lt;br&gt;&#xA;क्रोधसंरक्तनयना दर्पपूर्णा पुनः पुनः ॥&#x9;045c&lt;br&gt;&#xA;यद्यहं स्तुवतस्तात दुहिता प्रतिगृह्णतः ।&#x9;046a&lt;br&gt;&#xA;प्रसादयिष्ये शर्मिष्ठामित्युक्ता तु सखी मया ॥&#x9;046c&lt;br&gt;&#xA;&#39;उक्ताप्येवं भृशं मां सा निगृह्य विजने वने ।&#x9;047a&lt;br&gt;&#xA;कूपे प्रक्षेपयामास प्रक्षिप्य गृहमागमत् ॥&#39;&#x9;047c&lt;br&gt;&#xA;शुक्र उवाच ।&#x9;048&lt;br&gt;&#xA;स्तुवतो दुहिता न त्वं याचतः प्रतिगृह्णतः ।&#x9;048a&lt;br&gt;&#xA;अस्तोतुः स्तूयमानस्य दुहिता देवयान्यसि ॥&#x9;048c&lt;br&gt;&#xA;वृषपर्वैव तद्वेद शक्रो राजा च नाहुषः ।&#x9;049a&lt;br&gt;&#xA;अचिन्त्यं ब्रह्म निर्द्वन्द्वमैश्वरं हि बलं मम ॥&#x9;049c&lt;br&gt;&#xA;जानामि जीविनीं विद्यां लोकेस्मिञ्शाश्वतीं ध्रुवम् ।&#x9;050a&lt;br&gt;&#xA;मृतः सञ्जीवते जन्तुर्यया कमललोचने ॥&#x9;050c&lt;br&gt;&#xA;कत्थनं स्वगुणानां च कृत्वा तप्यति सञ्जनः ।&#x9;051a&lt;br&gt;&#xA;ततो वक्तुमशक्तोऽस्मित्वं मे जानासि यद्बलम् ॥&#x9;051c&lt;br&gt;&#xA;तसमादुत्तिष्ठ गच्छामः स्वगृहं कुलनन्दिनि ।&#x9;052a&lt;br&gt;&#xA;क्षमां कृत्वा विशालाक्षि क्षमासारा हि साधवः&#39; ॥&#x9;052c&lt;br&gt;&#xA;यच्च किञ्चित्सर्वगतं भूमौ वा यदि वा दिवि ।&#x9;053a&lt;br&gt;&#xA;तस्याहमीश्वरो नित्यं तुष्टेनोक्तः स्वयम्भुवा ॥&#x9;053c&lt;br&gt;&#xA;अहं जलं विमुञ्चामि प्रजानां हितकाम्यया ।&#x9;054a&lt;br&gt;&#xA;पुष्णाम्यौषधयः सर्वा इति सत्यं ब्रवीमि ते ॥&#x9;054c&lt;br&gt;&#xA;वैशम्पायन उवाच ।&#x9;055&lt;br&gt;&#xA;एवं विषादमापन्नां मन्युना सम्प्रपीडिताम् ।&#x9;055a&lt;br&gt;&#xA;वचनैर्मधुरैः श्लक्ष्णैः सान्त्वयामास तां पिता ॥ ॥&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/073/</guid>
      <description>&lt;p&gt;अध्यायः 073&lt;/p&gt;&#xA;&lt;p&gt;शुक्रदेवयानीसंवादः ॥ 1 ॥&#xA;शुक्र उवाच ।&#x9;001&lt;br&gt;&#xA;यः परेषां नरो नित्यमतिवादांस्तितिक्षते ।&#x9;001a&lt;br&gt;&#xA;देवयानि विजानीहि तेन सर्वमिदं जितम् ॥&#x9;001c&lt;br&gt;&#xA;यः समुत्पतितं क्रोधं निगृह्णाति इयं यथा ।&#x9;002a&lt;br&gt;&#xA;स यन्तेत्युच्यते सद्भिर्न यो रश्मिषु लम्बते ॥&#x9;002c&lt;br&gt;&#xA;यः समुत्पतितं क्रोधमक्रोधेन निरस्यति ।&#x9;003a&lt;br&gt;&#xA;देवयानि विजानीहि तेन सर्वमिदं जितम् ॥&#x9;003c&lt;br&gt;&#xA;यः समुत्पतितं क्रोधं क्षमयेह निरस्यति ।&#x9;004a&lt;br&gt;&#xA;यथोरगस्त्वचं जीर्णां स वै पुरुष उच्यते ॥&#x9;004c&lt;br&gt;&#xA;यः सन्धारयते मन्युं योऽतिवादांस्तितिक्षते ।&#x9;005a&lt;br&gt;&#xA;यश्च तप्तो न तपति दृढं सोऽर्थस्य भाजनम् ॥&#x9;005c&lt;br&gt;&#xA;यो यजेदपरिश्रान्तो मासिमासि शतं समाः ।&#x9;006a&lt;br&gt;&#xA;न क्रुद्ध्येद्यश्च सर्वस्य तयोरक्रोधनोऽधिकः ॥&#x9;006c&lt;br&gt;&#xA;तस्मादक्रोधनः श्रेष्ठः कामक्रोधौ विगर्हितौ ।&#x9;007a&lt;br&gt;&#xA;क्रुद्धस्य निष्फलान्येव दानयज्ञतपांसि च ॥&#x9;007c&lt;br&gt;&#xA;तस्मादक्रोधने यज्ञतपोदानफलं महत् ।&#x9;008a&lt;br&gt;&#xA;भवेदसंशयं भद्रे नेतरस्मिन्कदाचन ॥&#x9;008c&lt;br&gt;&#xA;न यतिर्न तपस्वी च न यज्वा न च धर्मभाक् ।&#x9;009a&lt;br&gt;&#xA;क्रोधस्य यो वशं गच्छेत्तस्य लोकद्वयं न च ॥&#x9;009c&lt;br&gt;&#xA;पुत्रो भृत्यः सुहृद्भ्राता भार्या धर्मश्च सत्यता ।&#x9;010a&lt;br&gt;&#xA;तस्यैतान्यपयास्यन्ति क्रोधशीलस्य निश्चितम् ॥&#x9;010c&lt;br&gt;&#xA;यत्कुमाराः कुमार्यश्च वैरं कुर्युरचेतसः ।&#x9;011a&lt;br&gt;&#xA;न तत्प्राज्ञोऽनुकुर्वीत न विदुस्ते बलाबलम् ॥&#x9;011c&lt;br&gt;&#xA;देवयान्युवाच ।&#x9;012&lt;br&gt;&#xA;वेदाहं तात बालाऽपि धर्माणां यदिहान्तरम् ।&#x9;012a&lt;br&gt;&#xA;अक्रोधे चातिवादे च वेद चापि बलाबलम् ॥&#x9;012c&lt;br&gt;&#xA;&#39;स्ववृत्तिमननुष्ठाय धर्ममुत्सृज्य तत्त्वतः ।&#x9;013a&lt;br&gt;&#xA;&#39;शिष्यस्याशिष्यवृत्तेस्तु न क्षन्तव्यं बुभूषता ॥&#x9;013c&lt;br&gt;&#xA;&#39;प्रेष्यः शिष्यः स्ववृत्तिं हि विसृज्य विफलं गतः ।&#x9;014a&lt;br&gt;&#xA;&#39;तस्मात्सङ्कीर्णवृत्तेषु वासो मम न रोचते ॥&#x9;014c&lt;br&gt;&#xA;पुमांसो ये हि निन्दन्ति वृत्तेनाभिजनेन च ।&#x9;015a&lt;br&gt;&#xA;न तेषु निवसेत्प्राज्ञः श्रेयोऽर्थी पापबुद्धिषु ॥&#x9;015c&lt;br&gt;&#xA;ये त्वेनमभिजानन्ति वृत्तेनाभिजनेन वा ।&#x9;016a&lt;br&gt;&#xA;तेषु साधुषु वस्तव्यं स वासः श्रेष्ठ उच्यते ॥&#x9;016c&lt;br&gt;&#xA;सुयन्त्रितपरा नित्यं विहीनाश्च धनैर्वराः ।&#x9;017a&lt;br&gt;&#xA;दुर्वृत्ताः पापकर्माणश्चण्डाला धनिनोपि च ॥&#x9;017c&lt;br&gt;&#xA;नैव जात्या हि चण्डालाः स्वकर्मविहितैर्विना ।&#x9;018a&lt;br&gt;&#xA;धनाभिजनविद्यासु सक्ताश्चण्डालधर्मिणः ॥&#x9;018c&lt;br&gt;&#xA;अकारणाश्च द्वेष्यन्ति परिवादं वदन्ति ते ।&#x9;019a&lt;br&gt;&#xA;साधोस्तत्र न वासोस्ति पापिभिः पापतां व्रजेत् ॥&#x9;019c&lt;br&gt;&#xA;सुकृते दुष्कृते वापि यत्र सज्जति यो नरः ।&#x9;020a&lt;br&gt;&#xA;ध्रुवं रतिर्भवेत्तस्य तस्माद्द्वेषं न रोचयेत् ॥&#39;&#x9;020c&lt;br&gt;&#xA;वाग्दुरुक्तं महाघोरं दुहितुर्वृषपर्वणः ।&#x9;021a&lt;br&gt;&#xA;मम मथ्नाति हृदयमग्निकाम इवारणिम् ॥&#x9;021c&lt;br&gt;&#xA;न ह्यतो दुष्करतरं मन्ये लोकेष्वपि त्रिषु ।&#x9;022a&lt;br&gt;&#xA;यः सपत्नश्रियं दीप्तां हीनश्रीः पर्युपासते ॥&#x9;022c&lt;br&gt;&#xA;मरणं शोभनं तस्य इति विद्वज्जना विदुः ।&#x9;023a&lt;br&gt;&#xA;अवमानमवाप्नोति शनैर्नीचसमागमात् ॥&#x9;023c&lt;br&gt;&#xA;अतिवादा वक्त्रतो निःसरन्तियैराहतः शोचति रात्र्यहानि ।&#x9;024a&lt;br&gt;&#xA;परस्य वै मर्मसु ते पतन्तितस्माद्धीरो नैव मुच्येत्परेषु ॥&#x9;024c&lt;br&gt;&#xA;निरोहेदायुधैश्छिन्नं संरोहेद्दग्धमाग्निना ।&#x9;025a&lt;br&gt;&#xA;वाक्क्षतं च न संरोहेदाशरीरं शरीरिणाम् ॥&#x9;025c&lt;br&gt;&#xA;संरोहित शरैर्विद्धं नवं परशुना हतम् ।&#x9;026a&lt;br&gt;&#xA;वाचा दुरुक्तं बीभत्सं न संरोहेत वाक्क्षतम्&#39; ॥ ॥&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/074/</guid>
      <description>&lt;p&gt;अध्यायः 074&lt;/p&gt;&#xA;&lt;p&gt;शुक्रवृषपर्वणोः संवादः ॥ 1 ॥ शुक्रकोपशान्तये वृषपर्वनियोगात् शर्मिष्ठया देवयानीदास्याङ्गीकारः ॥ 2 ॥ प्रसन्नया देवयान्या सह शुक्रस्य पुरप्रवेशनम् ॥ 3 ॥&#xA;वैशम्पायन उवाच ।&#xA;ततः काव्यो भृगुश्रेष्ठः समन्युरुपगम्य ह ।&#x9;001a&lt;br&gt;&#xA;वृषपर्वाणमासीनमित्युवाचाविचारयन् ॥&#x9;001c&lt;br&gt;&#xA;नाधर्मश्चरितो राजन्सद्यः फलति गौरिव ।&#x9;002a&lt;br&gt;&#xA;शनैरावर्त्यमानो हि कर्तुर्मूलानि कृन्तति ॥&#x9;002c&lt;br&gt;&#xA;पुत्रेषु वा नप्तृषु वा न चेदात्मनि पश्यति ।&#x9;003a&lt;br&gt;&#xA;फलत्येव ध्रुवं पापं गुरुभुक्तमिवोदरे ॥&#x9;003c&lt;br&gt;&#xA;अधीयानं हितं राजन्क्षमावन्तं जितेन्द्रियम् ।&#x9;004a&lt;br&gt;&#xA;यदघातयथा विप्रं कचमाङ्गिरसं तदा ।&#x9;004c&lt;br&gt;&#xA;अपापशीलं धर्मज्ञं शुश्रूषुं मद्गृहे रतम् ॥&#x9;004e&lt;br&gt;&#xA;शर्मिष्ठया देवयानी क्रूरमुक्ता बहु प्रभो ।&#x9;005a&lt;br&gt;&#xA;विप्रकृत्य च संरम्भात्कूपे क्षिप्ता मनस्विनी ॥&#x9;005c&lt;br&gt;&#xA;सा न कल्पेत वासाय तयाहं रहितः कथम् ।&#x9;006a&lt;br&gt;&#xA;वसेयमिह तस्मात्ते त्यजामि विषयं नृप ॥&#39;&#x9;006c&lt;br&gt;&#xA;वधादनर्हतस्तस्य वधाच्च दुहितुर्मम ।&#x9;007a&lt;br&gt;&#xA;वषपर्वन्निबोधेदं त्यक्ष्यामि त्वां सबान्धवम् ।&#x9;007c&lt;br&gt;&#xA;स्थातुं त्वद्विषये राजन्न शक्ष्यामि त्वया सह ॥&#x9;007e&lt;br&gt;&#xA;मा शोच वृषपर्वंस्त्वं मा क्रुध्यस्व विशाम्पते ।&#x9;008a&lt;br&gt;&#xA;स्थातुं ते विषये राजन्न शक्ष्यामि तया विना ।&#x9;008c&lt;br&gt;&#xA;अस्या गतिर्गतिर्मह्यं प्रियमस्याः प्रियं मम ॥&#x9;008e&lt;br&gt;&#xA;वृषपर्वोवाच ।&#x9;009&lt;br&gt;&#xA;यदि ब्रह्मन्घातयामि यदि वा क्रोशयाम्यहम् ।&#x9;009a&lt;br&gt;&#xA;शर्मिष्ठया देवयानीं तेन गच्छाम्यसद्गतिम् ॥&#x9;009c&lt;br&gt;&#xA;शुक्र उवाच ।&#39;&#x9;010&lt;br&gt;&#xA;अहो मामभिजानासि दैत्य मिथ्याप्रलापिनम् ।&#x9;010a&lt;br&gt;&#xA;यथेममात्मनो दोषं न नियच्छस्पुपेक्षसे ॥&#x9;010c&lt;br&gt;&#xA;वृषपर्वोवाच ।&#x9;011&lt;br&gt;&#xA;नाधर्मं न मृषावादं त्वयि जानामि भार्गव ।&#x9;011a&lt;br&gt;&#xA;त्वयि धर्मश्च सत्यं च तत्प्रसीदतु नो भवान् ॥&#x9;011c&lt;br&gt;&#xA;यद्यस्मानपहाय त्वमितो गच्छसि भार्गव ।&#x9;012a&lt;br&gt;&#xA;समुद्रं सम्प्रवेक्ष्यामि पूर्वं मद्बान्धवैः सह ॥&#x9;012c&lt;br&gt;&#xA;पातालमथवा चाग्निं नान्यदस्ति परायणम् ।&#x9;013a&lt;br&gt;&#xA;यद्येव देवान्गच्छेस्त्वं मां च त्यक्त्वा ग्रहाधिप ।&#x9;013c&lt;br&gt;&#xA;सर्वत्यागं ततः कृत्वा प्रविशामि हुताशनम्&#39; ॥&#x9;013e&lt;br&gt;&#xA;शुक्र उवाच ।&#x9;014&lt;br&gt;&#xA;समुद्रं प्रविशध्वं वा दिशो वा द्रवतासुराः ।&#x9;014a&lt;br&gt;&#xA;दुहितुर्नाप्रियं सोहुं शक्तोऽहं दयिता हि मे ॥&#x9;014c&lt;br&gt;&#xA;प्रसाद्यतां देवयानी जीवितं यत्र मे स्थितम् ।&#x9;015a&lt;br&gt;&#xA;योगक्षेमकरस्तेऽहमिन्द्रस्येव बृहस्पतिः ॥&#x9;015c&lt;br&gt;&#xA;वृषपर्वोवाच ।&#x9;016&lt;br&gt;&#xA;यत्किञ्चिदसुरेन्द्राणां विद्यते वसु भार्गव ।&#x9;016a&lt;br&gt;&#xA;भुवि हस्तिगवाश्वं च तस्य त्वं मम चेश्वरः ॥&#x9;016c&lt;br&gt;&#xA;शुक्र उवाच ।&#x9;017&lt;br&gt;&#xA;यत्किञ्चिदस्ति द्रविणं दैत्येन्द्राणां महासुर ।&#x9;017a&lt;br&gt;&#xA;तस्येश्वरोस्मि यद्येषा देवयानी प्रसाद्यताम् ॥&#x9;017c&lt;br&gt;&#xA;वैशम्पायन उवाच ।&#x9;018&lt;br&gt;&#xA;एवमुक्तस्तथेत्याह वृषपर्वा महाकविम् ।&#x9;018a&lt;br&gt;&#xA;देवयान्यन्तिकं गत्वा तमर्थं प्राह भार्गवः ॥&#x9;018c&lt;br&gt;&#xA;देवयान्युवाच ।&#x9;019&lt;br&gt;&#xA;यदि त्वमीश्वरस्तात राज्ञो वित्तस्य भार्गव ।&#x9;019a&lt;br&gt;&#xA;नाभिजानामि तत्तेऽहं राजा तु वदतु स्वयम् ॥&#x9;019c&lt;br&gt;&#xA;वैशम्पायन उवाच ।&#x9;020&lt;br&gt;&#xA;शुक्रस्य वचनं श्रुत्वा वृषपर्वा सबान्धवः ।&#x9;020a&lt;br&gt;&#xA;देवयानि प्रसीदेति पपात भुवि पादयोः ॥&#x9;020c&lt;br&gt;&#xA;वृषपर्वोवाच ।&#x9;021&lt;br&gt;&#xA;स्तुत्यो वन्द्यश्च सततं मया तातश्च ते शुभे ।&#x9;021a&lt;br&gt;&#xA;यं काममभिकामाऽसि देवयानि शुचिस्मिते ।&#x9;021c&lt;br&gt;&#xA;तत्तेऽहं सम्प्रदास्यामि यदि वापि हि दुर्लभम् ॥&#x9;021e&lt;br&gt;&#xA;देवयान्युवाच ।&#x9;022&lt;br&gt;&#xA;दासीं कन्यासहस्रेण शर्मिष्ठामभिकामये ।&#x9;022a&lt;br&gt;&#xA;अनु मां तत्र गच्छेत्सा यत्र दद्याच्च मे पिता ॥&#x9;022c&lt;br&gt;&#xA;वृषपर्वोवाच ।&#x9;023&lt;br&gt;&#xA;उत्तिष्ठ त्वं गच्छ धात्रि शर्मिष्ठां शीघ्रमानय ।&#x9;023a&lt;br&gt;&#xA;यं च कामयते कामं देवयानी करोतु तम् ॥&#x9;023c&lt;br&gt;&#xA;त्यजेदेकं कुलस्यार्थे ग्रामार्थे च कुलं त्यजेत् ।&#x9;024a&lt;br&gt;&#xA;ग्रामं जनपदस्यार्थे आत्मार्थे पृथिवीं त्यजेत्&#39; ॥&#x9;024c&lt;br&gt;&#xA;वैशम्पायन उवाच ।&#x9;025&lt;br&gt;&#xA;ततो धात्री तत्र गत्वा शर्मिष्ठां वाक्यमब्रवीत् ।&#x9;025a&lt;br&gt;&#xA;उत्तिष्ठ भद्रे शर्मिष्ठे ज्ञातीनां सुखमावह ॥&#x9;025c&lt;br&gt;&#xA;त्यजति ब्राह्मणः शिष्यान्देवयान्या प्रचोदितः ।&#x9;026a&lt;br&gt;&#xA;सायं कामयते कामं स कार्योऽद्य त्वयाऽनघे ॥&#x9;026c&lt;br&gt;&#xA;शर्मिष्ठोवाच ।&#x9;027&lt;br&gt;&#xA;यं सा कामयते कामं करवाण्यहमद्य तम् ।&#x9;027a&lt;br&gt;&#xA;यद्येवमाह्वयेच्छुक्रो देवयानीकृते हि माम् ।&#x9;027c&lt;br&gt;&#xA;मद्दोषान्मागमच्छुक्रो देवयानी च मत्कृते ॥&#x9;027e&lt;br&gt;&#xA;वैशम्पायन उवाच ।&#x9;028&lt;br&gt;&#xA;ततः कन्यासहस्रेण वृता शिबिकया तदा ।&#x9;028a&lt;br&gt;&#xA;पितुर्नियोगात्त्वरिता निश्चक्राम पुरोत्तमात् ॥&#x9;028c&lt;br&gt;&#xA;शर्मिष्ठोवाच ।&#x9;029&lt;br&gt;&#xA;अहं दासीसहस्रेण दासी ते परिचारिका ।&#x9;029a&lt;br&gt;&#xA;अनु त्वां तत्र यास्यामि यत्र दास्यति ते पिता ॥&#x9;029c&lt;br&gt;&#xA;देवयान्युवाच ।&#x9;030&lt;br&gt;&#xA;स्तुवतो दुहिताऽहं ते याचतः प्रतिगृह्णतः ।&#x9;030a&lt;br&gt;&#xA;स्तूयमानस्य दुहिता कथं दासी भविष्यसि ॥&#x9;030c&lt;br&gt;&#xA;शर्मिष्ठोवाच ।&#x9;031&lt;br&gt;&#xA;येनकेनचिदार्तानां ज्ञातीनां सुखमावहेत् ।&#x9;031a&lt;br&gt;&#xA;अतस्त्वामनुयास्यामि तत्र दास्यति ते पिता ॥&#x9;031c&lt;br&gt;&#xA;वैशम्पायन उवाच ।&#x9;032&lt;br&gt;&#xA;प्रतिश्रुते दासभावे दुहित्रा वृषपर्वणः ।&#x9;032a&lt;br&gt;&#xA;देवयानी नृपश्रेष्ठ पितरं वाक्यमब्रवीत् ॥&#x9;032c&lt;br&gt;&#xA;देवयान्युवाच ।&#x9;033&lt;br&gt;&#xA;प्रविशामि पुरं तात तुष्टाऽस्मि द्विजसत्तम ।&#x9;033a&lt;br&gt;&#xA;अमोघं तव विज्ञानमस्ति विद्याबलं च ते ॥&#x9;033c&lt;br&gt;&#xA;वैशम्पायन उवाच ।&#x9;034&lt;br&gt;&#xA;एवमुक्तो दुहित्रा स द्विजश्रेष्ठो महायशाः ।&#x9;034a&lt;br&gt;&#xA;प्रविवेश पुरं हृष्टः पूजितः सर्वदानवैः ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/075/</guid>
      <description>&lt;p&gt;अध्यायः 075&lt;/p&gt;&#xA;&lt;p&gt;मृगयार्थं गतस्य ययातेः पुनर्देवयानीसमागमः ॥ 1 ॥ शुक्राज्ञया तयोर्विवाहः ॥ 2 ॥ देवयानीशर्मिष्ठायां सह ययातेः स्वपुरप्रवेशः ॥ 3 ॥&#xA;वैशम्पायन उवाच ।&#x9;001a&lt;br&gt;&#xA;अथ दीर्घस्य कालस्य देवयानी नृपोत्तम ।&#x9;001a&lt;br&gt;&#xA;वनं तदेव निर्याता क्रीडार्थं वरवर्णिनी ॥&#x9;001c&lt;br&gt;&#xA;तेन दासीसहस्रेण सार्धं शर्मिष्ठया तदा ।&#x9;002a&lt;br&gt;&#xA;तमेव देशं सम्प्राप्ता यथाकामं चचार सा ॥&#x9;002c&lt;br&gt;&#xA;ताभिः सखीभिः सहिता सर्वाभिर्मुदिता भृशम् ।&#x9;003a&lt;br&gt;&#xA;क्रीडन्त्योऽभिरताः सर्वाः पिबन्त्यो मधुमाधवीं ॥&#x9;003c&lt;br&gt;&#xA;खादन्त्यो विविधान्भक्ष्यान्विदशन्त्यः फलानि च ।&#x9;004a&lt;br&gt;&#xA;पुनश्च नाहुषो राजा मृगलिप्सुर्यदृच्छया ॥&#x9;004c&lt;br&gt;&#xA;तमेव देशं सम्प्राप्तो जलार्थी श्रमकर्शितः ।&#x9;005a&lt;br&gt;&#xA;ददर्श देवयानीं स शर्मिष्ठां ताश्च योषितः ॥&#x9;005c&lt;br&gt;&#xA;पिबन्तीर्ललमानाश्च दिव्याभरणभूषिताः ।&#x9;006a&lt;br&gt;&#xA;आसनप्रवरे दिव्ये सर्वरत्नविभूषिते ।&#x9;006c&lt;br&gt;&#xA;उपविष्टां च ददृशे देवयानीं शुचिस्मिताम् ॥&#x9;006e&lt;br&gt;&#xA;रूपेणाप्रतिमां तासां स्त्रीणां मध्ये वराङ्गनम् ।&#x9;007a&lt;br&gt;&#xA;आसनाच्च ततः किञ्चिद्विहीनां हेमभूषिताम् ॥&#x9;007c&lt;br&gt;&#xA;असुरेन्द्रसुतां चापि निषण्णां चारुहासिनीम् ।&#x9;008a&lt;br&gt;&#xA;ददर्श पादौ विप्रायाः संवहन्तीमनिन्दिताम् ॥&#x9;008c&lt;br&gt;&#xA;गायन्त्योऽथ प्रनृत्यन्त्यो वादयन्त्योऽथ भारत ।&#x9;009a&lt;br&gt;&#xA;दृष्ट्वा ययातिमतुलं लज्जयाऽवनताः स्थिताः ॥&#39;&#x9;009c&lt;br&gt;&#xA;ययातिरुवाच ।&#x9;010&lt;br&gt;&#xA;द्वाभ्यां कन्यासहस्राभ्यां द्वे कन्ये परिवारिते ।&#x9;010a&lt;br&gt;&#xA;गोत्रे च नामनी चैव द्वयोः पृच्छाम्यहं शुभे ।&#x9;010c&lt;br&gt;&#xA;देवयान्युवाच ।&#x9;011&lt;br&gt;&#xA;आख्यास्याम्यहमादत्स्व वचनं मे नराधिप ।&#x9;011a&lt;br&gt;&#xA;शुक्रो नामासुरगुरुः सुतां जानीहि तस्य माम् ॥&#x9;011c&lt;br&gt;&#xA;इयं च मे सखी दासी यत्राहं तत्र गामिनी ।&#x9;012a&lt;br&gt;&#xA;दुहिता दानवेन्द्रस्य शर्मिष्ठा वृषपर्वणः ॥&#x9;012c&lt;br&gt;&#xA;ययातिरुवाच ।&#x9;013&lt;br&gt;&#xA;कथं तु ते सखी दासी कन्येयं वरवर्णिनी ।&#x9;013a&lt;br&gt;&#xA;असुरेन्द्रसुता सुभ्रूः परं कौतूहलं हि मे ॥&#x9;013c&lt;br&gt;&#xA;नैव देवी न गन्धर्वी न यक्षी न च किन्नरी ।&#x9;014a&lt;br&gt;&#xA;नैवंरूपा मया नारी दृष्टपूर्वा महीतले ॥&#x9;014c&lt;br&gt;&#xA;श्रीरिवायतपद्माक्षी सर्वलक्षणशोभना ।&#x9;015a&lt;br&gt;&#xA;असुरेन्द्रसुता कन्या सर्वालङ्कारभूषिता ॥&#x9;015c&lt;br&gt;&#xA;दैवेनोपहता सुभ्रूरुताहो तपसापि वा ।&#x9;016a&lt;br&gt;&#xA;अन्यथैषाऽनवद्याङ्गी दासी नेह भविष्यति ॥&#x9;016c&lt;br&gt;&#xA;अस्या रूपेण ते रूपं न किञ्चित्सदृशं भवेत् ।&#x9;017a&lt;br&gt;&#xA;पुरा दुश्चरितेनेयं तव दासी भवत्यहो ॥&#39;&#x9;017c&lt;br&gt;&#xA;देवयान्युवाच ।&#x9;018&lt;br&gt;&#xA;सर्व एव नरश्रेष्ठ विधानमनुवर्तते ।&#x9;018a&lt;br&gt;&#xA;विधानविहितं मत्वा मा विचित्राः कथाःकृथाः ॥&#x9;018c&lt;br&gt;&#xA;राजवद्रूपवेषौ ते ब्राह्मीं वाचं बिभर्षि च ।&#x9;019a&lt;br&gt;&#xA;को नाम त्वं कुतश्चासि कस्य पुत्रश्च शंस मे ॥&#x9;019c&lt;br&gt;&#xA;ययातिरुवाच ।&#x9;020&lt;br&gt;&#xA;ब्रहमचर्येण वेदो मे कृत्स्रः श्रुतिपथं गतः ।&#x9;020a&lt;br&gt;&#xA;राजाहं राजपुत्रश्च ययातिरिति विश्रुतः ॥&#x9;020c&lt;br&gt;&#xA;देवयान्युवाच ।&#x9;021&lt;br&gt;&#xA;केनास्यर्थेन नृपते इमं देशमुपागतः ।&#x9;021a&lt;br&gt;&#xA;जिघृक्षुर्वारिजं किञ्चिदथवा मृगलिप्सया ॥&#x9;021c&lt;br&gt;&#xA;ययातिरुवाच ।&#x9;022&lt;br&gt;&#xA;मृगलिप्सुरहं भद्रे पानीयार्थमुपागतः ।&#x9;022a&lt;br&gt;&#xA;बहुधाऽप्यनुयुक्तोऽस्मि तदनुज्ञातुमर्हसि ॥&#x9;022c&lt;br&gt;&#xA;देवयान्युवाच ।&#x9;023a&lt;br&gt;&#xA;द्वाभ्यां कन्यासहस्राभ्यां दास्या शर्मिष्ठया सह ।&#x9;023a&lt;br&gt;&#xA;त्वदधीनाऽस्मि भद्रं ते सखा भर्ता च मे भव ॥&#x9;023c&lt;br&gt;&#xA;वैशम्पायन उवाच ।&#x9;024&lt;br&gt;&#xA;असुरेन्द्रसुतामीक्ष्य तस्यां सक्तेन चेतसा ।&#x9;024a&lt;br&gt;&#xA;शर्मिष्ठा महिषी मह्यमिति मत्वा वचोऽब्रवीत्&#39; ॥&#x9;024c&lt;br&gt;&#xA;ययातिरुवाच ।&#x9;025&lt;br&gt;&#xA;विद्ध्यौशनसि भद्रं ते न त्वामर्होऽस्मि भामिनि ।&#x9;025a&lt;br&gt;&#xA;अविवाह्या हि राजानो देवयानि पितुस्तव ॥&#x9;025c&lt;br&gt;&#xA;परभार्या स्वसा श्रेष्ठा सगोत्रा पतिता स्नुषा ।&#x9;026a&lt;br&gt;&#xA;अवरा भिक्षुकाऽस्वस्था अगम्याः कीर्तिता बुधैः ॥&#x9;026c&lt;br&gt;&#xA;देवयान्युवाच ।&#x9;027&lt;br&gt;&#xA;संसृष्टं ब्रह्मणा क्षत्रं क्षत्रेण ब्रह्म संहितम् ।&#39;&#x9;027a&lt;br&gt;&#xA;अन्यत्वमस्ति न तयोरेकान्ततरमास्थिते ।&#39;&#x9;027c&lt;br&gt;&#xA;ऋषिश्चाप्यृषिपुत्रश्च नाहुषाङ्ग वहस्व माम् ॥&#x9;027e&lt;br&gt;&#xA;ययातिरुवाच ।&#x9;028&lt;br&gt;&#xA;एकदेहोद्भवा वर्णाश्चत्वारोऽपि वराङ्गने ।&#x9;028a&lt;br&gt;&#xA;पृथग्धर्माः पृथक्शौचास्तेषां तु ब्राह्मणो वरः ॥&#x9;028c&lt;br&gt;&#xA;देवयान्युवाच ।&#x9;029&lt;br&gt;&#xA;पाणि धर्मो नाहुषाऽयं न पुम्भिः सेवितः पुरा ।&#x9;029a&lt;br&gt;&#xA;तं मे त्वमग्रहीरग्रे वृणोमि त्वामहं ततः ॥&#x9;029c&lt;br&gt;&#xA;कथं नु मे मनस्विन्याः पाणिमन्यः पुमान्स्पृशेत् ।&#x9;030a&lt;br&gt;&#xA;गृहीतमृषिपुत्रेण स्वयं वाप्यृषिणा त्वया ॥&#x9;030c&lt;br&gt;&#xA;ययातिरुवाच ।&#x9;031&lt;br&gt;&#xA;क्रुद्धादाशीविषात्सर्पाज्ज्वलनात्सर्वतोमुखात् ।&#x9;031a&lt;br&gt;&#xA;दुराधर्षतरो विप्रो ज्ञेयः पुंसा विजानता ॥&#x9;031c&lt;br&gt;&#xA;देवयान्युवाच ।&#x9;032&lt;br&gt;&#xA;कथमाशीविषात्सर्पाज्ज्वलनात्सर्वतोमुखात् ।&#x9;032a&lt;br&gt;&#xA;दुराधर्षतरो विप्र इत्यात्थ पुरुषर्षभ ॥&#x9;032c&lt;br&gt;&#xA;ययातिरुवाच ।&#x9;033&lt;br&gt;&#xA;एकमाशीविषो हन्ति शस्त्रेणैकश्च वध्यते ।&#x9;033a&lt;br&gt;&#xA;हन्ति विप्रः सराष्ट्राणि पुराण्यपि हि कोपितः ॥&#x9;033c&lt;br&gt;&#xA;दुराधर्षतरो विप्रस्तस्माद्भीरु मतो मम ।&#x9;034a&lt;br&gt;&#xA;अतोऽदत्तां च पित्रा त्वां भद्रे न विवहाम्यहम् ॥&#x9;034c&lt;br&gt;&#xA;देवयान्युवाच ।&#x9;035&lt;br&gt;&#xA;दत्तां वहस्व तन्मा त्वं पित्रा राजन्वृतो मया ।&#x9;035a&lt;br&gt;&#xA;आयचतो भयं नास्ति दत्तां च प्रतिगृह्णतः ॥&#x9;035c&lt;br&gt;&#xA;तिष्ठ राजन्मुहूर्तं च प्रेषयिष्याम्यहं पितुः ।&#x9;036a&lt;br&gt;&#xA;गच्छ त्वं धात्रिके शीघ्रं ब्रह्मकल्पमिहानय ।&#x9;036c&lt;br&gt;&#xA;स्वयंवरे वृतं शीघ्रं निवेदय च नाहुषम्&#39; ॥&#x9;036e&lt;br&gt;&#xA;वैशम्पायन उवाच ।&#x9;037&lt;br&gt;&#xA;त्वरितं देवयान्याथ सन्दिष्टं पितुरात्मनः ।&#x9;037a&lt;br&gt;&#xA;सर्वं निवेदयामास धात्री तस्मै यथातथम् ॥&#x9;037c&lt;br&gt;&#xA;श्रुत्वैव च स राजानं दर्शयामास भार्गवः ।&#x9;037e&lt;br&gt;&#xA;दृष्ट्वैव चागतं शुक्रं ययातिः पृथिवीपतिः ।&#x9;038a&lt;br&gt;&#xA;ववन्दे ब्राह्मणं काव्यं प्राञ्जलिः प्रणतः स्थितः ॥&#x9;038c&lt;br&gt;&#xA;देवयान्युवाच ।&#x9;039&lt;br&gt;&#xA;राजायं नाहुषस्तात दुर्गमे पाणिमग्रहीत् ।&#x9;039a&lt;br&gt;&#xA;नान्यपूर्वगृहीतं मे तेनाहमभया कृता ।&#x9;039c&lt;br&gt;&#xA;नमस्ते देहि मामस्मै लोके नान्यं पतिं वृणे ॥&#x9;039e&lt;br&gt;&#xA;शुक्र उवाच ।&#x9;040&lt;br&gt;&#xA;अन्यो धर्मः प्रियस्त्वन्यो वृतस्ते नाहुषः पतिः ।&#x9;040a&lt;br&gt;&#xA;कचशापात्त्वया पूर्वं नान्यद्भवितुमर्हति ॥&#x9;040c&lt;br&gt;&#xA;वृतोऽनया पतिर्वीर सुतया त्वं ममेष्टया ।&#x9;041a&lt;br&gt;&#xA;स्वयं ग्रहे महान्दोषो ब्राह्मण्या वर्णसङ्करात् ।&#x9;041c&lt;br&gt;&#xA;गृहाणेमां मया दत्तां महिषीं नहुषात्मज ॥&#x9;041e&lt;br&gt;&#xA;ययातिरुवाच ।&#x9;042&lt;br&gt;&#xA;अधर्मो न स्पृशेदेष महान्मामिह भार्गव ।&#x9;042a&lt;br&gt;&#xA;वर्णसङ्करजो ब्रह्मन्निति त्वां प्रवृणोम्यहम् ॥&#x9;042c&lt;br&gt;&#xA;शुक्र उवाच ।&#x9;043&lt;br&gt;&#xA;अधर्मात्त्वां विमुञ्चामि शृणु त्वं वरमीप्सितम् ।&#x9;043a&lt;br&gt;&#xA;अस्मिन्विवाहे मा म्लासीरहं पापं नुदामि ते ॥&#x9;043c&lt;br&gt;&#xA;वहस्व भार्यां धर्मेण देवयानीं सुमध्यमाम् ।&#x9;044a&lt;br&gt;&#xA;अनया सह सम्प्रीतिमतुलां समवाप्नुहि ॥&#x9;044c&lt;br&gt;&#xA;इयं चापि कुमारी ते शर्मिष्ठा वार्षपर्वणी ।&#x9;045a&lt;br&gt;&#xA;सम्पूज्या सततं राजन्मा चैनां शयने ह्वयेः ॥&#x9;045c&lt;br&gt;&#xA;रहस्येनां समाहूय न वदेर्न च संस्पृशेः ।&#x9;046a&lt;br&gt;&#xA;वहस्व भार्यां भद्रं ते यथा काममवाप्स्यसि ॥&#x9;046c&lt;br&gt;&#xA;वैशम्पायन उवाच ।&#x9;047&lt;br&gt;&#xA;एवमुक्तो ययातिस्तु शुक्रं कृत्वा प्रदक्षिणम् ।&#x9;047a&lt;br&gt;&#xA;शास्त्रोक्तविधिना राजा विवाहमकरोच्छुभम् ॥&#x9;047c&lt;br&gt;&#xA;लब्ध्वा शुक्रान्महद्वित्तं देवयानीं तदोत्तमाम् ।&#x9;048a&lt;br&gt;&#xA;द्विसहस्रेण कन्यानां तथा शर्मिष्ठया सह ॥&#x9;048c&lt;br&gt;&#xA;सम्पूजितश्च शुक्रेण दैत्यैश्च नृपसत्तमः ।&#x9;049a&lt;br&gt;&#xA;जगाम स्वपुरं हृष्टोऽनुज्ञातोऽथ महात्मना ॥ ॥&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/076/</guid>
      <description>&lt;p&gt;अध्यायः 076&#xA;देवयान्याः पुत्रोत्पत्तिः ॥ 1 ॥ अशोकवनिकायां शर्मिष्ठाया ययातिसमागमात्पुत्रोत्पत्तिः ॥ 2 ॥&#xA;वैशम्पायन उवाच ।&#x9;001&lt;br&gt;&#xA;ययातिः स्वपुरं प्राप्य महेन्द्रपुरसन्निभम् ।&#x9;001a&lt;br&gt;&#xA;प्रविश्यान्तःपुरं तत्र देवयानीं न्यवेशयत् ॥&#x9;001c&lt;br&gt;&#xA;देवयान्याश्चानुमते सुतां तां वृषपर्वणः ।&#x9;002a&lt;br&gt;&#xA;अशोकवनिकाभ्याशे गृहं कृत्वा न्यवेशयत् ॥&#x9;002c&lt;br&gt;&#xA;वृतां दासीसहस्रेण शर्मिष्ठां वार्षपर्वणीम् ।&#x9;003a&lt;br&gt;&#xA;वासोभरन्नपानैश्च संविभज्य सुसत्कृताम् ॥&#x9;003c&lt;br&gt;&#xA;देवयान्या तु सहितः स नृपो नहुषात्मजः ।&#x9;004a&lt;br&gt;&#xA;&#39;प्रीत्या परमया युक्तो मुमुदे शाश्वतीः समाः ॥&#x9;004c&lt;br&gt;&#xA;अशोकवनिकामध्ये देवयानी समागता ।&#x9;005a&lt;br&gt;&#xA;शर्मिष्ठया सा क्रीडित्वा रमणीये मनोरमे ॥&#x9;005c&lt;br&gt;&#xA;तत्रैव तां तु निर्दिश्य राज्ञा सह ययौ गृहम् ।&#x9;006a&lt;br&gt;&#xA;एवमेव सह प्रीत्या बहु कालं मुमोद च ॥&#39;&#x9;006c&lt;br&gt;&#xA;007ac  विजहार बहूनब्दान्देववन्मुदितः सुखी ॥&#xA;008a   ऋतुकाले तु सम्प्राप्ते देवयानी वराङ्गना ।&#xA;लेभे गर्भं प्रथमतः कुमारं च व्यजायत ॥&#x9;008c&lt;br&gt;&#xA;गते वर्षसहस्रे तु शर्मिष्ठा वार्षपर्वणी ।&#x9;009a&lt;br&gt;&#xA;ददर्श यौवनं प्राप्ता ऋतुं सा चान्वचिन्तयत् ॥&#x9;009c&lt;br&gt;&#xA;&#39;शुद्धा स्नाता तु शर्मिष्ठा सर्वालङ्कारशोभिता ।&#x9;010a&lt;br&gt;&#xA;अशोकशाखामालम्ब्य सुपुष्पस्तबकैर्वृताम् ॥&#x9;010c&lt;br&gt;&#xA;आदर्शे मुखमुद्वीक्ष्य भर्तुर्दर्शनलालसा ।&#x9;011a&lt;br&gt;&#xA;शोकमोहसमाविष्टा वचनं चेदमब्रवीत् ॥&#x9;011c&lt;br&gt;&#xA;अशोक शोकापनुद शोकोपहतचेतसाम् ।&#x9;012a&lt;br&gt;&#xA;त्वन्नामानं कुरुष्वाद्य प्रियसन्दर्शनेन माम् ।&#x9;012c&lt;br&gt;&#xA;एवमुक्तवती सा तु शर्मिष्ठा पुनरब्रवीत् ॥&#39;&#x9;012e&lt;br&gt;&#xA;ऋतुकालश्च सम्प्राप्तो न च मेऽस्ति वृतः पतिः ।&#x9;013a&lt;br&gt;&#xA;किं प्राप्तं किं नु कर्तव्यं किं वा कृत्वा सुखं भवेत् ॥&#x9;013c&lt;br&gt;&#xA;देवयानी प्रजाताऽसौ वृथाऽहं प्राप्तयौवना ।&#x9;014a&lt;br&gt;&#xA;यथा तया वृतो भर्ता तथैवाहं वृणोमि तम् ॥&#x9;014c&lt;br&gt;&#xA;राज्ञा पुत्रफलं देयमिति मे निश्चिता मतिः ।&#x9;015a&lt;br&gt;&#xA;अपीदानीं स धर्मात्मा ईयान्मे दर्शनं रहः ॥&#x9;015c&lt;br&gt;&#xA;&#39;केशैर्बध्या तु राजानं याचेऽहं सदृशं पतिम् ।&#x9;016a&lt;br&gt;&#xA;स्पृहेदिदं देवयानी पुत्रमीक्ष्य पुनःपुनः ।&#x9;016c&lt;br&gt;&#xA;क्रीडन्नन्तःपुरे तस्याः क्वचित्क्षणमवाप्य च ॥&#x9;016e&lt;br&gt;&#xA;वैशम्पायन उवाच ।&#39;&#x9;017&lt;br&gt;&#xA;अथ निष्क्रम्य राजाऽसौ तस्मिन्काले यदृच्छया ।&#x9;017a&lt;br&gt;&#xA;अशोकवनिकाभ्याशे शर्मिष्ठां प्राप तिष्ठतीम् ॥&#x9;017c&lt;br&gt;&#xA;तमेकं रहिते दृष्ट्वा शर्मिष्ठा चारुहासिनी ।&#x9;018a&lt;br&gt;&#xA;प्रत्युद्गम्याञ्जलिं कृत्वा राजानं वाक्यमब्रवीत् ॥&#x9;018c&lt;br&gt;&#xA;शर्मिष्ठोवाच ।&#x9;019&lt;br&gt;&#xA;सोमस्येन्द्रस्य विष्णोर्वा यमस्य वरुणस्य वा ।&#x9;019a&lt;br&gt;&#xA;तव वा नाहुष गृहे कः स्त्रियं द्रष्टुमर्हति ॥&#x9;019c&lt;br&gt;&#xA;रूपाभिजनशीलैर्हि त्वं राजन्वेत्थ मां सदा ।&#x9;020a&lt;br&gt;&#xA;सा त्वां याचे प्रसाद्याहमृतुं देहि नराधिप ॥&#x9;020c&lt;br&gt;&#xA;ययातिरुवाच ।&#x9;021&lt;br&gt;&#xA;वेद्मि त्वां शीलसम्पन्नां दैत्यकन्यामनिन्दिताम् ।&#x9;021a&lt;br&gt;&#xA;रूपं च ते न पश्यामि सूच्यग्रमपि निन्दितम् ॥&#x9;021c&lt;br&gt;&#xA;&#39;तदाप्रभृति दृष्ट्वा त्वां स्मराम्यनिशमुत्तमे&#39; ।&#x9;022a&lt;br&gt;&#xA;अब्रवीदुशना काव्यो देवयानीं यदाऽवहम् ।&#x9;022c&lt;br&gt;&#xA;नेयमाह्वयितव्या ते शयने वार्षपर्वणी ॥&#x9;022e&lt;br&gt;&#xA;&#39;देवयान्याः प्रियं कृत्वा शर्मिष्ठामपि पोषय ॥&#39;&#x9;023ac&lt;br&gt;&#xA;शर्मिष्ठोवाच ।&#x9;024&lt;br&gt;&#xA;न नर्मयुक्तमनृतं हिनस्ति न स्त्रीषु राजन्न विवाहकाले ।&#x9;024a&lt;br&gt;&#xA;प्राणात्यये सर्वधनापहारे पञ्चानृतान्याहुरपातकानि ॥&#x9;024c&lt;br&gt;&#xA;पृष्टं तु साक्ष्ये प्रवदन्तमन्यथावदन्ति मिथ्या पतितं नरेन्द्र ।&#x9;025a&lt;br&gt;&#xA;एकार्थतायां तु समाहितायां मिथ्या वदन्तं ह्यनृतं हिनस्ति ॥&#x9;025c&lt;br&gt;&#xA;अनृतं नानृतं स्त्रीषु परिहासविवाहयोः ।&#x9;026a&lt;br&gt;&#xA;026c   आत्मप्राणार्थघाते च तदेवोत्तमतां व्रजेत् ॥&#39;&#xA;ययातिरुवाच ।&#x9;027&lt;br&gt;&#xA;राजा प्रमाणं भूतानां स नश्येत मृषा वदन् ।&#x9;027a&lt;br&gt;&#xA;अर्थकृच्छ्रमपि प्राप्य न मिथ्या कर्तुमुत्सहे ॥&#x9;027c&lt;br&gt;&#xA;शर्मिष्ठोवाच ।&#x9;028&lt;br&gt;&#xA;समावेतौ मतो राजन्पतिः सख्याश्च यः पतिः ।&#x9;028a&lt;br&gt;&#xA;समं विवाहमित्याहुः सख्या मेऽसि वृतः पतिः ॥&#x9;028c&lt;br&gt;&#xA;&#39;सह दत्तास्मि काव्येन देवयान्या मनीषिणा ।&#x9;029a&lt;br&gt;&#xA;पूज्या पोषयितव्येति न मृषा कर्तुमर्हसि ॥&#39;&#x9;029c&lt;br&gt;&#xA;सुवर्णमणिमुक्तानि वस्त्राण्याभरणानि च ।&#x9;030a&lt;br&gt;&#xA;याचितॄणां ददासि त्वं गोभूम्यादीनि यानि च ॥&#x9;030c&lt;br&gt;&#xA;बहिःस्थं दानमित्युक्तं न शरीराश्रितं नृप ।&#x9;031a&lt;br&gt;&#xA;दुष्करं पुत्रदानं च आत्मदानं च दुष्करम् ॥&#x9;031c&lt;br&gt;&#xA;शरीरदानात्तत्सर्वं दत्तं भवति मारिष ।&#x9;032a&lt;br&gt;&#xA;यस्य यस्य यथा कामस्तस्य तस्य ददाम्यहम् ॥&#x9;032c&lt;br&gt;&#xA;इत्युक्त्वा नगरे राजंस्त्रिकालं घोषितं त्वया ।&#x9;033a&lt;br&gt;&#xA;त्वयोक्तमनृतं राजन्वृथा घोषितमेव वा ।&#x9;033c&lt;br&gt;&#xA;तत्सत्यं कुरु राजेन्द्र यथा वैश्रवणस्तथा ॥&#x9;033e&lt;br&gt;&#xA;ययातिरुवाच ।&#x9;034&lt;br&gt;&#xA;दातव्यं याचमानेभ्य इति मे व्रतमाहितम् ।&#x9;034a&lt;br&gt;&#xA;त्वं च याचसि मां कामं ब्रूहि किं करवाणि ते ॥&#x9;034c&lt;br&gt;&#xA;&#39;धनं वा यदि वा किञ्चिद्राज्यं वाऽपि शुचिस्मिते ।&#39;&#x9;035a&lt;br&gt;&#xA;शर्मिष्ठोवाच ।&#x9;035&lt;br&gt;&#xA;अधर्मात्पाहि मां राजन्धर्मं च प्रतिपादय ॥&#x9;035c&lt;br&gt;&#xA;&#39;नान्यं वृणे पुत्रकामा पुत्रात्परतरं न च ।&#39;&#x9;036a&lt;br&gt;&#xA;त्वत्तोऽपत्यवती लोके चरेयं धर्ममुत्तमम् ॥&#x9;036c&lt;br&gt;&#xA;त्रय एवाधना राजन्भार्या दासस्तथा सुतः ।&#x9;037a&lt;br&gt;&#xA;यत्ते समधिगच्छन्ति यस्यैते तस्य तद्धनम् ॥&#x9;037c&lt;br&gt;&#xA;पुत्रार्थं भर्तृपोषार्थं स्त्रियः सृष्टाः स्वयम्भुवा ।&#x9;038a&lt;br&gt;&#xA;अपतिर्वापि या कन्या अनपत्या च या भवेत् ।&#x9;038c&lt;br&gt;&#xA;&#39;तासां जन्म वृथा लोके गतिस्तासां न विद्यते ॥&#39;&#x9;038e&lt;br&gt;&#xA;देवयान्या भुजिष्याऽस्मि वश्या च तव भार्गवी ।&#x9;039a&lt;br&gt;&#xA;सा चाहं च त्वया राजन्भजनीये भजस्व माम् ॥&#x9;039c&lt;br&gt;&#xA;वैशम्पायन उवाच ।&#x9;040&lt;br&gt;&#xA;एवमुक्तस्तु राजा स तथ्यमित्यभिजज्ञिवान् ।&#x9;040a&lt;br&gt;&#xA;पूजयामास शर्मिष्ठां धर्मं च प्रत्यपादयत् ॥&#x9;040c&lt;br&gt;&#xA;स समागम्य शर्मिष्ठां यथा काममवाप्य च ।&#x9;041a&lt;br&gt;&#xA;अन्योन्यं चाभिसम्पूज्य जग्मतुस्तौ यथागतम् ॥&#x9;041c&lt;br&gt;&#xA;तस्मिन्समागमे सुभ्रूः शर्मिष्ठा चारुहासिनी ।&#x9;042a&lt;br&gt;&#xA;लेभे गर्भं प्रथमतस्तस्मान्नृपतिसत्तमात् ॥&#x9;042c&lt;br&gt;&#xA;प्रयज्ञे च ततः काले राजन्राजीवलोचना ।&#x9;043a&lt;br&gt;&#xA;कुमारं देवगर्भाभं राजीवनिभलोचनम् ॥ ॥&#x9;043c&lt;br&gt;&#xA;इति श्रीमन्महाभारते आदिपर्वणि सम्भवपर्वणि षट्सप्ततितमोऽध्यायः ॥ 76 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/077/</guid>
      <description>&lt;p&gt;अध्यायः 077&#xA;शर्मिष्ठापुत्रदर्शनेन देवयान्याः शर्मिष्ठया सह संवादः ॥ 1 ॥ देवयानीशर्मिष्ठयोः पुत्रान्तरोत्पत्तिः ॥ 2 ॥ शर्मिष्ठापुत्रान्ययातिजाञ्ज्ञात्वा कुपितायाः देवयान्याः शुक्रसमीपे गमनम् ॥ 3 ॥ ययातेः शुक्रशापाज्जराप्राप्तिः ॥ 4 ॥ तस्या अन्यस्मिन्सङ्क्रमणरूपवरप्राप्तिः ॥ 5 ॥&#xA;वैशम्पायन उवाच &#x9;001&lt;br&gt;&#xA;&#39;तस्मिन्नक्षत्रसम्योगे शुक्ले पुण्यर्क्षगेन्दुना ।&#x9;001a&lt;br&gt;&#xA;स राजा मुमुदे सम्राट् तया शर्मिष्ठया सह ॥&#x9;001c&lt;br&gt;&#xA;प्रजानां श्रीरिवाभ्याशे शर्मिष्ठा ह्यभवद्वधूः ।&#x9;002a&lt;br&gt;&#xA;पन्नगीवोग्ररूपा वै देवयानी ममाप्यभूत् ॥&#x9;002c&lt;br&gt;&#xA;पर्जन्य इव सस्यानां देवानाममृतं यथा ।&#x9;003a&lt;br&gt;&#xA;तद्वन्ममापि सम्भूता शर्मिष्ठा वार्षपर्वणी ।&#x9;003c&lt;br&gt;&#xA;इत्येवं मनसा ज्ञात्वा देवयानीमवर्जयत् ॥&#39;&#x9;003e&lt;br&gt;&#xA;श्रुत्वा कुमारं जातं तु देवयानी शुचिस्मिता ।&#x9;004a&lt;br&gt;&#xA;चिन्तयामास दुःखार्ता शर्मिष्ठां प्रति भारत ॥&#x9;004c&lt;br&gt;&#xA;अभिगम्य च शर्मिष्ठां देवयान्यब्रवीदिदम् ।&#x9;005a&lt;br&gt;&#xA;देवयान्युवाच &#x9;005&lt;br&gt;&#xA;किमिदं वृजिनं सुभ्रु कृतं वै कामलुब्धया ॥&#x9;005c&lt;br&gt;&#xA;शर्मिष्ठोवाच &#x9;006&lt;br&gt;&#xA;ऋषिरभ्यागतः कश्चिद्धर्मात्मा वेदपारगः ।&#x9;006a&lt;br&gt;&#xA;स मया वरदः कामं याचितो धर्मसंहितम् ॥&#x9;006c&lt;br&gt;&#xA;&#39;अपत्यार्थे स तु मया वृतो वै चारुहासिनि&#39; ।&#x9;007a&lt;br&gt;&#xA;नाहमन्यायतः काममाचरामि शुचिस्मिते ।&#x9;007c&lt;br&gt;&#xA;तस्मादृषेर्ममापत्यमिति सत्यं ब्रवीमि ते ॥&#x9;007e&lt;br&gt;&#xA;देवयान्युवाच &#x9;008&lt;br&gt;&#xA;शोभनं भीरु यद्येवमथ स ज्ञायते द्विजः ।&#x9;008a&lt;br&gt;&#xA;गोत्रनामाभिजनतो वेत्तुमिच्छामि तं द्विजम् ॥&#x9;008c&lt;br&gt;&#xA;शर्मिष्ठोवाच &#x9;009&lt;br&gt;&#xA;तपसा तेजसा चैव दीप्यमानं यथा रविम् ।&#x9;009a&lt;br&gt;&#xA;तं दृष्ट्वा मम सम्प्रष्टुं शक्तिर्नासीच्छुचिस्मिते ॥&#x9;009c&lt;br&gt;&#xA;देवयान्युवाच &#x9;010&lt;br&gt;&#xA;यद्येतदेवं शर्मिष्ठे न मन्युर्विद्यते मम ।&#x9;010a&lt;br&gt;&#xA;अपत्यं यदि ते लब्धं ज्येष्ठाच्छ्रेष्ठाच्च वै द्विजात् ॥&#x9;010c&lt;br&gt;&#xA;वैशम्पायन उवाच &#x9;011&lt;br&gt;&#xA;अन्योन्यमेवमुक्त्वा तु सम्प्रहस्य च ते मिथः ।&#x9;011a&lt;br&gt;&#xA;जगाम भार्गवी वेश्म तथ्यमित्यवजग्मुषी ॥&#x9;011c&lt;br&gt;&#xA;ययातिर्देवयान्यां तु पुत्रावजनयन्नृपः ।&#x9;012a&lt;br&gt;&#xA;यदुं च तुर्वसुं चैव शक्रविष्णू इवापरौ ॥&#x9;012c&lt;br&gt;&#xA;&#39;तस्मिन्काले तु राजर्षिर्ययातिः पृथिवीपतिः ।&#x9;013a&lt;br&gt;&#xA;माध्वीकरससम्युक्तां मदिरां मदवर्धनीम् ॥&#x9;013c&lt;br&gt;&#xA;पाययामास शुक्रस्य तनयां रक्तपिङ्गलाम् ।&#x9;014a&lt;br&gt;&#xA;पीत्वा पीत्वा च मदिरां देवयानी मुमोह सा ॥&#x9;014c&lt;br&gt;&#xA;रुदती गायमाना च नृत्यन्ती च मुहुर्मुहुः ।&#x9;015a&lt;br&gt;&#xA;बहु प्रलपती देवी राजानमिदमब्रवीत् ॥&#x9;015c&lt;br&gt;&#xA;राजवद्रूपवेषौ ते किमर्थं त्वमिहागतः ।&#x9;016a&lt;br&gt;&#xA;केन कार्येण सम्प्राप्तो निर्जनं गहनं वनम् ॥&#x9;016c&lt;br&gt;&#xA;द्विजश्रेष्ठ नृपश्रेष्ठो ययातिश्चोग्रदर्शनः ।&#x9;017a&lt;br&gt;&#xA;तस्मादितः पलायस्व हितमिच्छसि चेद्द्विज ॥&#x9;017c&lt;br&gt;&#xA;इत्येवं प्रलपन्तीं तां देवयानीं तु नाहुषः ।&#x9;018a&lt;br&gt;&#xA;भर्त्सयामास वचनैरनर्हां पापवर्धनीम् ॥&#x9;018c&lt;br&gt;&#xA;ततो वर्षवरान्मूकान्व्यङ्गान्वृद्धांश्च पङ्गुकान् ।&#x9;019a&lt;br&gt;&#xA;रक्षणे देवयान्याः स पोषणे च शशास तान् ॥&#x9;019c&lt;br&gt;&#xA;ततस्तु नाहुषो राजा शर्मिष्ठां प्राप्य बुद्धिमान् ।&#x9;020a&lt;br&gt;&#xA;रेमे च सुचिरं कालं तया शर्मिष्ठया सह ॥&#39;&#x9;020c&lt;br&gt;&#xA;तस्मादेव तु राजर्षेः शर्मिष्ठा वार्षपर्वणी ।&#x9;021a&lt;br&gt;&#xA;द्रुह्युं चानुं च पूरुं च त्रीन्कुमारानजीजनत् ॥&#x9;021c&lt;br&gt;&#xA;ततः काले तु कस्मिंश्चिद्देवयानी शुचिस्मिता ।&#x9;022a&lt;br&gt;&#xA;ययातिसहिता राजञ्जगाम रहितं वनम् ॥&#x9;022c&lt;br&gt;&#xA;ददर्श च तदा तत्र कुमारान्देवरूपिणः ।&#x9;023a&lt;br&gt;&#xA;क्रीडमानान्सुविश्रब्धान्विस्मिता चेदमब्रवीत् ॥&#x9;023c&lt;br&gt;&#xA;देवयान्युवाच &#x9;024&lt;br&gt;&#xA;&#39;कस्यैते दारका राजन्देवपुत्रोपमाः शुभाः ।&#x9;024a&lt;br&gt;&#xA;वर्चसा रूपतश्चैव सदृशा मे मतास्तव ॥&#x9;024c&lt;br&gt;&#xA;वैशम्पायन उवाच &#x9;025&lt;br&gt;&#xA;एवं पृष्ट्वा तु राजानं कुमारान्पर्यपृच्छत ॥&#x9;025ac&lt;br&gt;&#xA;तस्मिन्काले तु तच्छ्रुत्वा धात्री तेषां वचोऽब्रवीत् ।&#x9;026a&lt;br&gt;&#xA;किं न ब्रूत कुमारा वः पितरं वै द्विजर्षभम् ॥&#x9;026c&lt;br&gt;&#xA;कुमारा ऊचुः &#x9;027&lt;br&gt;&#xA;ऋषिश्च ब्राह्मणश्चैव द्विजातिश्चैव नः पिता ।&#x9;027a&lt;br&gt;&#xA;शर्मिष्ठा नानृतं ब्रूते देवयानि क्षमस्व नः ॥&#39;&#x9;027c&lt;br&gt;&#xA;देवयान्युवाच &#x9;028&lt;br&gt;&#xA;किन्नामधेयगोत्रो वः पुत्रका ब्राह्मणः पिता ।&#x9;028a&lt;br&gt;&#xA;प्रब्रूत तत्त्वतः क्षिप्रं कश्चासौ क्व च वर्तते ॥&#x9;028c&lt;br&gt;&#xA;प्रब्रूत मे यथा तथ्यं श्रोतुमिच्छामि तं ह्यहम् ।&#x9;029a&lt;br&gt;&#xA;एवमुक्ताः कुमारस्ते देवयान्या सुमध्यया ॥&#x9;029c&lt;br&gt;&#xA;तेऽदर्शयन्प्रदेशिन्या तमेव नृपसत्तमम् ।&#x9;030a&lt;br&gt;&#xA;शर्मिष्ठां मातरं चैव तथाऽऽचख्युश्च दारकाः ॥&#x9;030c&lt;br&gt;&#xA;वैशम्पायन उवाच &#x9;031&lt;br&gt;&#xA;इत्युक्त्वा सहितास्ते तु राजानमुपचक्रमुः ।&#x9;031a&lt;br&gt;&#xA;नाभ्यनन्दत तान्राजा देवयान्यास्तदान्तिके ॥&#x9;031c&lt;br&gt;&#xA;रुदन्तस्तेऽथ शर्मिष्ठामभ्ययुर्बालकास्ततः ।&#x9;032a&lt;br&gt;&#xA;&#39;अविब्रुवन्ती किञ्चिच्च राजानं चारुलोचना ॥&#x9;032c&lt;br&gt;&#xA;नातिदूराच्च राजानं सा चातिष्ठदवाङ्मुखी ।&#x9;033a&lt;br&gt;&#xA;श्रुत्वा तेषां तु बालानां सव्रीड इव पार्थिवः ॥&#x9;033c&lt;br&gt;&#xA;प्रतिवक्तुमशक्तोऽभूत्तूष्णीम्भूतोऽभवन्नृपः ।&#x9;034a&lt;br&gt;&#xA;दृष्ट्वा तु तेषां बालानां प्रणयं पार्थिवं प्रति ॥&#x9;034c&lt;br&gt;&#xA;बुद्ध्वा तु तत्त्वतो देवी शर्मिष्ठामिदमब्रवीत् ।&#x9;035a&lt;br&gt;&#xA;अभ्यागच्छति मां कश्चिदृषिरित्येवमब्रवीः ॥&#x9;035c&lt;br&gt;&#xA;ययातिमेवं राजानं त्वं गोपायसि भामिनि ।&#x9;036a&lt;br&gt;&#xA;पूर्वमेव मया प्रोक्तं त्वया तु वृजिनं कृतम् ॥&#x9;036c&lt;br&gt;&#xA;मदधीना सती कस्मादकार्षीर्विप्रियं मम ।&#x9;037a&lt;br&gt;&#xA;तमेवाऽऽसुरधर्मं त्वमास्थिता न बिभेषि मे ॥&#39;&#x9;037c&lt;br&gt;&#xA;शर्मिष्ठोवाच &#x9;038&lt;br&gt;&#xA;यदुक्तमृषिरित्येव तत्सत्यं चारुहासिनि ।&#x9;038a&lt;br&gt;&#xA;न्यायतो धर्मतश्चैव चरन्ती न बिभेमि ते ॥&#x9;038c&lt;br&gt;&#xA;यदा त्वया वृतो भर्ता वृत एव तदा मया ।&#x9;039a&lt;br&gt;&#xA;सखीभर्ता हि धर्मेण भर्ता भवति शोभने ॥&#x9;039c&lt;br&gt;&#xA;पूज्यासि मम मान्या च ज्येष्ठा च ब्राह्मणी ह्यसि ।&#x9;040a&lt;br&gt;&#xA;त्वत्तोपि मे पूज्यतमो राजर्षिः किं न वेत्थ तत् ॥&#x9;040c&lt;br&gt;&#xA;&#39;त्वत्पित्रा मम गुरुणा सह दत्ते उभे शुभे ।&#x9;041a&lt;br&gt;&#xA;ततो भर्ता च पूज्यश्च पोष्यां पोषयतीह माम् ॥&#x9;041c&lt;br&gt;&#xA;वैशम्पायन उवाच &#x9;042&lt;br&gt;&#xA;श्रुत्वा तस्यास्ततो वाक्यं देवयान्यब्रवीदिदम् ।&#x9;042a&lt;br&gt;&#xA;रमस्वेह यथाकामं देव्या शर्मिष्ठया सह ॥&#x9;042c&lt;br&gt;&#xA;राजन्नाद्येह वत्स्यामि विप्रियं मे कृतं त्वया ।&#x9;043a&lt;br&gt;&#xA;इति जज्वाल कोपेन देवयानी ततो भृशम् ॥&#x9;043c&lt;br&gt;&#xA;निर्दहन्तीव सव्रीडां शर्मिष्ठां समुदीक्ष्य च ।&#x9;044a&lt;br&gt;&#xA;अपविध्य च सर्वाणि भूषणान्यसितेक्षणा ॥&#39;&#x9;044c&lt;br&gt;&#xA;सहसोत्पतितां श्यामां दृष्ट्वा तां साश्रुलोचनाम् ।&#x9;045a&lt;br&gt;&#xA;तूर्णं सकाशं काव्यस्य प्रस्थितां व्यथितस्तदा ॥&#x9;045c&lt;br&gt;&#xA;अनुवव्राज सम्भ्रान्तः पृष्ठतः सान्त्वयन्नृपः ।&#x9;046a&lt;br&gt;&#xA;न्यवर्तत नचैव स्म क्रोधसंरक्तलोचना ॥&#x9;046c&lt;br&gt;&#xA;अविब्रुवन्ती किञ्चित्सा राजानं साश्रुलोचना ।&#x9;047a&lt;br&gt;&#xA;अचिरादेव सम्प्राप्ता काव्यस्योशनसोऽन्तिकम् ॥&#x9;047c&lt;br&gt;&#xA;सा तु दृष्ट्वै पितरमभिवाद्याग्रतः स्थिता ।&#x9;048a&lt;br&gt;&#xA;अनन्तरं यायातिस्तु पूजयामास भार्गवम् ॥&#x9;048c&lt;br&gt;&#xA;देवयान्युवाच &#x9;049&lt;br&gt;&#xA;अधर्मेण जितो धर्मः प्रवृत्तमधरोत्तरम् ।&#x9;049a&lt;br&gt;&#xA;शर्मिष्ठयाऽतिवृत्ताऽस्मि दुहित्रा वृषपर्वणः ॥&#x9;049c&lt;br&gt;&#xA;त्रयोऽस्यां जनिताः पुत्रा राज्ञाऽनेन ययातिना ।&#x9;050a&lt;br&gt;&#xA;दुर्भगाया मम द्वौ तु पुत्रौ तात ब्रवीमि ते ॥&#x9;050c&lt;br&gt;&#xA;धर्मज्ञ इति विख्यात एष राजा भृगूद्वह ।&#x9;051a&lt;br&gt;&#xA;अतिक्रान्तश्च मर्यादां काव्यैतत्कथयामि ते ॥&#x9;051c&lt;br&gt;&#xA;शुक्र उवाच &#x9;052&lt;br&gt;&#xA;धर्मज्ञः सन्महाराज योऽधर्ममकृथाः प्रियम् ।&#x9;052a&lt;br&gt;&#xA;तस्माज्जरा त्वामचिराद्धर्षयिष्यति दुर्जया ॥&#x9;052c&lt;br&gt;&#xA;ययातिरुवाच &#x9;053&lt;br&gt;&#xA;ऋतुं वै याचमानाया भगवन्नान्यचेतसा ।&#x9;053a&lt;br&gt;&#xA;दुहितुर्दानवेन्द्रस्य धर्म्यमेतत्कृतं मया ॥&#x9;053c&lt;br&gt;&#xA;ऋतुं वै याचमानाया न ददाति पुमानृतुम् ।&#x9;054a&lt;br&gt;&#xA;भ्रूणहेत्युच्यते ब्रह्मन् स इह ब्रह्मवादिभिः ॥&#x9;054c&lt;br&gt;&#xA;अभिकामां स्त्रियं यश्च गम्यां रहसि याचितः ।&#x9;055a&lt;br&gt;&#xA;नोपैति स च धर्मेषु भ्रूणहेत्युच्यते बुधैः ॥&#x9;055c&lt;br&gt;&#xA;&#39;यद्यद्वृणोति मां कश्चित्तत्तद्देयमिति व्रतम् ।&#x9;056a&lt;br&gt;&#xA;त्वया च सापि दत्ता मे नान्यं नाथमिहेच्छति&#39; ॥&#x9;056c&lt;br&gt;&#xA;इत्येतानि समीक्ष्याहं कारणानि भृगूद्वह ।&#x9;057a&lt;br&gt;&#xA;अधर्मभयसंविग्नः शर्मिष्ठामुपजग्मिवान् ।&#x9;057c&lt;br&gt;&#xA;&#39;मत्वैतन्मे धर्म इति कृतं ब्रह्मन्क्षमस्व माम् ॥&#39;&#x9;057e&lt;br&gt;&#xA;शुक्र उवाच &#x9;058&lt;br&gt;&#xA;नन्वहं प्रत्यवेक्ष्यस्ते मदधीनोऽसि पार्थिव ।&#x9;058a&lt;br&gt;&#xA;मिथ्याचारस्य धर्मेषु चौर्यं भवति नाहुष ॥&#x9;058c&lt;br&gt;&#xA;वैशम्पायन उवाच &#x9;059&lt;br&gt;&#xA;क्रुद्धेनोशनसा शप्तो ययातिर्नाहुषस्तदा ।&#x9;059a&lt;br&gt;&#xA;पूर्वं वयः परित्यज्य जरां सद्योऽन्वपद्यत ॥&#x9;059c&lt;br&gt;&#xA;ययातिरुवाच &#x9;060&lt;br&gt;&#xA;अतृप्तो यौवनस्याहं देवयान्यां भृगूद्वह ।&#x9;060a&lt;br&gt;&#xA;प्रसादं कुरु मे ब्रह्मञ्जरेयं न विशेच्च माम् ॥&#x9;060c&lt;br&gt;&#xA;शुक्र उवाच &#x9;061&lt;br&gt;&#xA;नाहं मृषा ब्रवीम्येतज्जरां प्राप्तोऽसि भूमिप ।&#x9;061a&lt;br&gt;&#xA;जरां त्वेतां त्वमन्यस्मिन्सङ्क्रामय यदीच्छसि ॥&#x9;061c&lt;br&gt;&#xA;ययातिरुवाच &#x9;062&lt;br&gt;&#xA;राज्यभाक्स भवेद्ब्रह्मन्पुण्यभाक्कीर्तिभाक्तथा ।&#x9;062a&lt;br&gt;&#xA;यो मे दद्याद्वयः पुत्रस्तद्भवाननुमन्यताम् ॥&#x9;062c&lt;br&gt;&#xA;शुक्र उवाच &#x9;063&lt;br&gt;&#xA;सङ्क्रामयिष्यसि जरां येथेष्टं नहुषात्मज ।&#x9;063a&lt;br&gt;&#xA;मामनुध्याय भावेन न च पापमवाप्स्यसि ॥&#x9;063c&lt;br&gt;&#xA;वयो दास्यति ते पुत्रो यः स राजा भविष्यति ।&#x9;064a&lt;br&gt;&#xA;आयुष्मान्कीर्तिमांश्चैव बह्वपत्यस्तथैव च ॥&#x9;064c&lt;br&gt;&#xA;1-77-49 अधरोत्तरं नीचस्याभिवृद्धिरुत्तमस्य ह्रासः । अतिवृत्तास्मि राज्ञः सकाशादपत्यत्रयाधिगमनेतिक्रान्तोल्लङ्घिताऽस्मि ॥ 1-77-52 अधर्ममेव प्रियमकृथाः ॥ 1-77-53 नान्यचेतसा न कामलोभेन ॥ 1-77-58 प्रत्यवेक्ष्यः अस्मिन्मकर्मणि मदाज्ञापि त्वया प्रार्थनीयेति भावः ॥ 1-77-62 ज्येष्ठस्य राज्याप्रदानजं पापम् ॥ सप्तसप्ततितमोऽध्यायः ॥ 77 ॥इति श्रीमन्महाभारते आदिपर्वणि सम्भवपर्वणि सप्तसप्ततितमोऽध्यायः ॥ 77 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/078/</guid>
      <description>&lt;p&gt;अध्यायः 078&#xA;स्वजरामनङ्गीकुर्वतां यदुप्रभृतीनां ययातिना शापः ॥ 1 ॥ तामङ्गीकुर्वतः पूरोर्वरदानम् ॥ 2 ॥&#xA;वैशम्पायन उवाच &#x9;001&lt;br&gt;&#xA;जरां प्राप्य ययातिस्तु स्वपुरं प्राप्य चैव हि ।&#x9;001a&lt;br&gt;&#xA;पुत्रं ज्येष्ठं वरिष्ठं च यदुमित्यब्रवीद्वचः ॥&#x9;001c&lt;br&gt;&#xA;ययातिरुवाच &#x9;002&lt;br&gt;&#xA;जरावली च मां तात पलितानि च पर्यगुः ।&#x9;002a&lt;br&gt;&#xA;काव्यस्योशनसः शापान्न च तृप्तोऽस्मि यौवने ॥&#x9;002c&lt;br&gt;&#xA;त्वं यदो प्रतिपद्यस्व पाप्मानं जरया सह ।&#x9;003a&lt;br&gt;&#xA;यौवनेन त्वदीयेन चरेयं विषयानहम् ॥&#x9;003c&lt;br&gt;&#xA;पूर्णे वर्षसहस्रे तु पुनस्ते यौवनं त्वहम् ।&#x9;004a&lt;br&gt;&#xA;दत्त्वा स्वं प्रतिपत्स्यामि पाप्मानं जरया सह ॥&#x9;004c&lt;br&gt;&#xA;यदुरुवाच &#x9;005&lt;br&gt;&#xA;जरायां बहवो दोषाः पानभोजनकारिताः ।&#x9;005a&lt;br&gt;&#xA;तस्माज्जरां न ते राजन्ग्रहीष्य इति मे मतिः ॥&#x9;005c&lt;br&gt;&#xA;सितश्मश्रुर्निरानन्दो जरया शिथिलीकृतः ।&#x9;006a&lt;br&gt;&#xA;वलीसङ्गतगात्रस्तु दुर्दर्शो दुर्बलः कृशः ॥&#x9;006c&lt;br&gt;&#xA;अशक्तः कार्यकरणे परिभूतः स यौवतैः ।&#x9;007a&lt;br&gt;&#xA;सहोपजीविभिश्चैव तां जरां नाभिकामये ॥&#x9;007c&lt;br&gt;&#xA;सन्ति ते बहवः पुत्रा मत्तः प्रियतरा नृप ।&#x9;008a&lt;br&gt;&#xA;जरां ग्रहीतुं धर्मज्ञ तस्मादन्यं वृणीष्व वै ॥&#x9;008c&lt;br&gt;&#xA;ययातिरुवाच &#x9;009&lt;br&gt;&#xA;यत्त्वं मे हृदयाज्जातो वयः स्वं न प्रयच्छसि ।&#x9;009a&lt;br&gt;&#xA;तस्मादराज्यभाक्तात प्रजा तव भविष्यति ॥&#x9;009c&lt;br&gt;&#xA;&#39;प्रत्याख्यातस्तु राजा स तुर्वसुं प्रत्युवाच ह ।&#39;&#x9;010a&lt;br&gt;&#xA;&#39;तुर्वसो प्रतिपद्यस्व पाप्मानं जरया सह ।&#x9;010c&lt;br&gt;&#xA;यौवनेन चरेयं वै विषयांस्तव पुत्रक ॥&#x9;010e&lt;br&gt;&#xA;पूर्णे वर्षसहस्रे तु पुनर्दास्यामि यौवनम् ।&#x9;011a&lt;br&gt;&#xA;स्वं चैव प्रतिपत्स्यामि पाप्मानं जरया सह ॥&#x9;011c&lt;br&gt;&#xA;तुर्वसुरुवाच &#x9;012&lt;br&gt;&#xA;न कामये जरां तात कामभोगप्रणाशिनीम् ।&#x9;012a&lt;br&gt;&#xA;बलरूपान्तकरणीं बुद्धिप्राणप्रणाशिनीम् ॥&#x9;012c&lt;br&gt;&#xA;ययातिरुवाच &#x9;013&lt;br&gt;&#xA;यत्त्वं मे हृदयाज्जातो वयः स्वं न प्रयच्छसि ।&#x9;013a&lt;br&gt;&#xA;तस्मात्प्रजा समुच्छेदं तुर्वसो तव यास्यति ॥&#x9;013c&lt;br&gt;&#xA;सङ्कीर्णाचारधर्मेषु प्रतिलोमचरेषु च ।&#x9;014a&lt;br&gt;&#xA;पिशिताशिषु चान्त्येषु मूढ राजा भविष्यसि ॥&#x9;014c&lt;br&gt;&#xA;गुरुदारप्रसक्तेषु तिर्यग्योनिगतेषु च ।&#x9;015a&lt;br&gt;&#xA;पशुधर्मेषु पापेषु म्लेच्छेषु त्वं भविष्यसि ॥&#x9;015c&lt;br&gt;&#xA;वैशम्पायन उवाच &#x9;016&lt;br&gt;&#xA;एवं स तुर्वसुं शप्त्वा ययातिः सुतमात्मनः ।&#x9;016a&lt;br&gt;&#xA;शर्मिष्ठायाः सुतं द्रुह्युमिदं वचनमब्रवीत् ॥&#x9;016c&lt;br&gt;&#xA;ययातिरुवाच &#x9;017&lt;br&gt;&#xA;द्रुह्यो त्वं प्रतिपद्यस्व वर्णरूपविनाशिनीम् ।&#x9;017a&lt;br&gt;&#xA;जरां वर्षसहस्रं मे यौवनं स्वं ददस्व च ॥&#x9;017c&lt;br&gt;&#xA;पूर्णे वर्षसहस्रे तु पुनर्दास्यामि यौवनम् ।&#x9;018a&lt;br&gt;&#xA;स्वं चादास्यामि भूयोऽहं पाप्मानं जरया सह ॥&#x9;018c&lt;br&gt;&#xA;द्रुह्युरुवाच &#x9;019&lt;br&gt;&#xA;न गजं न रथं नाश्वं जीर्णो भुङ्क्ते न च स्त्रियम् ।&#x9;019a&lt;br&gt;&#xA;वाग्भङ्गश्चास्य भवति तां जरां नाभिकामये ॥&#x9;019c&lt;br&gt;&#xA;ययातिरुवाच &#x9;020&lt;br&gt;&#xA;यत्त्वं मे हृदयाज्जातो वयः स्वं न प्रयच्छसि ।&#x9;020a&lt;br&gt;&#xA;तस्माद्द्रुह्यो प्रियः कामो न ते सम्पत्स्यते क्वचित् ॥&#x9;020c&lt;br&gt;&#xA;यत्राश्वरथमुख्यानामश्वानां स्याद्गतं न च ।&#x9;021a&lt;br&gt;&#xA;हस्तिनां पीठकानां च गर्दभानां तथैव च ॥&#x9;021c&lt;br&gt;&#xA;बस्तानां च गवां चैव शिबिकायास्तथैव च ।&#x9;022a&lt;br&gt;&#xA;उडुपप्लवसन्तारो यत्र नित्यं भविष्यति ।&#x9;022c&lt;br&gt;&#xA;ययातिरुवाच &#x9;023&lt;br&gt;&#xA;अनो त्वं प्रतिपद्यस्व पाप्मानं जरया सह ।&#x9;023a&lt;br&gt;&#xA;एकं वर्षसहस्रं तु चरेयं यौवनेन ते ॥&#x9;023c&lt;br&gt;&#xA;अनुरुवाच &#x9;024&lt;br&gt;&#xA;जीर्णः शिशुवदादत्ते कालेऽन्नमशुचिर्यथा ।&#x9;024a&lt;br&gt;&#xA;न जुहोति च कालेऽग्निं तां जरां नाभिकामये ॥&#x9;024c&lt;br&gt;&#xA;ययातिरुवाच &#x9;025&lt;br&gt;&#xA;यत्त्वं मे हृदयाज्जातो वयः स्वं न प्रयच्छसि ।&#x9;025a&lt;br&gt;&#xA;जरादोषस्त्वया प्रोक्तस्तस्मात्त्वं प्रतिलप्स्यसे ॥&#x9;025c&lt;br&gt;&#xA;प्रजाश्च यौवनप्राप्ता विनशिष्यन्त्यनो तव ।&#x9;026a&lt;br&gt;&#xA;अग्निप्रस्कन्दनपरस्त्वं चाप्येवं भविष्यसि ॥&#x9;026c&lt;br&gt;&#xA;वैशम्पायन उवाच &#x9;027&lt;br&gt;&#xA;प्रत्याख्यातश्चतुर्भिश्च शप्त्वा तान्यदुपूर्वकान् ।&#x9;027a&lt;br&gt;&#xA;पूरोः सकाशमगमन्मत्त्वा पूरुमलङ्घनम् ॥&#x9;027c&lt;br&gt;&#xA;ययातिरुवाच &#x9;028&lt;br&gt;&#xA;पूरो त्वं मे प्रियः पुत्रस्त्वं वरीयान्भविष्यसि ।&#x9;028a&lt;br&gt;&#xA;जरा वली च मां तात पलितानि च पर्यगुः ॥&#x9;028c&lt;br&gt;&#xA;काव्यस्योशनसः शापान्न च तृप्तोऽस्मि यौवने ।&#x9;029a&lt;br&gt;&#xA;पूरो त्वं प्रतिपद्यस्व पाप्मानं जरया सह ।&#x9;029c&lt;br&gt;&#xA;कञ्चित्कालं चरेयं वै विषयान्वयसा तव ॥&#x9;029e&lt;br&gt;&#xA;पूर्णे वर्षसहस्रे तु पुनर्दास्यामि यौवनम् ।&#x9;030a&lt;br&gt;&#xA;स्वं चैव प्रतिपत्स्यामि पाप्मानं जरया सह ॥&#x9;030c&lt;br&gt;&#xA;वैशम्पायन उवाच &#x9;031&lt;br&gt;&#xA;एवमुक्तः प्रत्युवाच पूरुः पितरमञ्जसा ।&#x9;031a&lt;br&gt;&#xA;यदात्थ मां महाराज तत्करिष्यामि ते वचः ॥&#x9;031c&lt;br&gt;&#xA;&#39;गुरोर्वै वचनं पुण्यं स्वर्ग्यमायुष्करं नृणाम् ।&#x9;032a&lt;br&gt;&#xA;गुरुप्रसादात्त्रैलोक्यमन्वशासच्छतक्रतुः ॥&#x9;032c&lt;br&gt;&#xA;गुरोरनुमतं प्राप्य सर्वान्कामानवाप्नुयात् ।&#x9;033a&lt;br&gt;&#xA;यावदिच्छसि तावच्च धारयिष्यामि ते जराम्&#39; ॥&#x9;033c&lt;br&gt;&#xA;प्रतिपत्स्यामि ते राजन्पाप्मानं जरया सह ।&#x9;034a&lt;br&gt;&#xA;गृहाण यौवनं मत्तश्चर कामान्यथेप्सितान् ॥&#x9;034c&lt;br&gt;&#xA;जरयाहं प्रतिच्छन्नो वयोरूपधरस्तव ।&#x9;035a&lt;br&gt;&#xA;यौवनं भवते दत्त्वा चरिष्यामि यथात्थ माम् ॥&#x9;035c&lt;br&gt;&#xA;ययातिरुवाच &#x9;036&lt;br&gt;&#xA;पूरो प्रीतोऽस्मि ते वत्स प्रीतश्चेदं ददामि ते ।&#x9;036a&lt;br&gt;&#xA;सर्वकामसमृद्धा ते प्रजा राज्ये भविष्यति ॥&#x9;036c&lt;br&gt;&#xA;वैशम्पायन उवाच &#x9;037&lt;br&gt;&#xA;एवमुक्त्वा ययातिस्तु स्मृत्वा काव्यं महातपाः ।&#x9;037a&lt;br&gt;&#xA;सङ्क्रामयामास जरां तदा पूरौ महात्मनि ॥ &#x9;037c&lt;br&gt;&#xA;इति श्रीमन्महाभारते आदिपर्वणि सम्भवपर्वणि अष्टसप्ततितमोऽध्यायः ॥ 78 ॥&#xA;1-78-2 वली त्वचःसंवलनम् । पलितानि केशरोम्णां शौक्ल्यम् । पर्यगुः परितः शरीरे गतानि प्राप्तानियौवने यौवनसाध्ये कामभोगे ॥ 1-78-3 पाप्मानं भोगसामर्थ्येऽपि तदिच्छारूपं चित्तस्य दौस्थ्यम् । चरेयं भुञ्जीय ॥ 1-78-5 दोषाः कफाद्याधिक्याद्वमनादयः ॥ 1-78-15 तिर्यग्योनीनामिव गतं प्रकाशं मैथुनाद्याचरणं येप तेषु ॥ 1-78-21 पीठकानां राजयोग्यानां नरयानविशेषाणां तखतरावा इति म्लेच्छेषु प्रसिद्धानाम् ॥ 1-78-26 अग्निप्रस्कन्दनं श्रौतस्मार्ताद्यग्निसाध्यकर्मत्यागस्तत्परः ॥ 1-78-28 वरीयान्स्वभ्रातृभ्यो महान् । जरो देहेन्द्रियशक्तिघातः ॥ 1-78-31 अञ्जसा आर्जवेन ॥ 1-78-34 यथेप्सितान् यावज्जीवम् ॥ अष्टसप्ततितमोऽध्यायः ॥ 78 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/079/</guid>
      <description>&lt;p&gt;अध्यायः 079&#xA;विषयानुभवेन ययातेर्वैराग्यप्राप्तिः ॥ 1 ॥ पूरोः ययातिना यौवनप्रत्यर्पणम् ॥ 2 ॥ तस्य राज्याभिषेकः ॥ 3 ॥ ययातेर्वनं प्रति गमनम् ॥ 4 ॥ यदुप्रभृतीनां वंशकथनम् ॥ 5 ॥&#xA;वैशम्पायन उवाच ।&#x9;001&lt;br&gt;&#xA;पौरवेणाथ वयसा ययातिर्नहुषात्मजः ।&#x9;001a&lt;br&gt;&#xA;&#39;रूपयौवनसम्पन्नः कुमारः समपद्यत ।&#39;&#x9;001c&lt;br&gt;&#xA;प्रीतियुक्तो नृपश्रेष्ठश्चरा विषयान्प्रियान् ॥&#x9;001e&lt;br&gt;&#xA;यथाकामं यथोत्साहं यथाकालं यथासुखम् ।&#x9;002a&lt;br&gt;&#xA;धर्माविरुद्धं राजेन्द्रो यथा भवति सोऽन्वभूत् ॥&#x9;002c&lt;br&gt;&#xA;देवानतर्पयद्यज्ञैः श्राद्धैस्तद्वित्पितॄनपि ।&#x9;003a&lt;br&gt;&#xA;दीनाननुग्रहैरिष्टैः कामैश्च द्विजसत्तमान् ॥&#x9;003c&lt;br&gt;&#xA;अतिथीनन्नपानैश्च विशश्च परिपालनैः ।&#x9;004a&lt;br&gt;&#xA;आनृशंस्येन शूद्रांश्च दस्यून्सन्निग्रहेण च ॥&#x9;004c&lt;br&gt;&#xA;धर्मेण च प्रजाः सर्वा यथावदनुरञ्जयन् ।&#x9;005a&lt;br&gt;&#xA;ययातिः पालयामास साक्षादिन्द्र इवापरः ॥&#x9;005c&lt;br&gt;&#xA;स राजा सिंहविक्रान्तो युवा विषयगोचरः ।&#x9;006a&lt;br&gt;&#xA;अविरोधेन धर्मस्य चचार सुखमुत्तमम् ॥&#x9;006c&lt;br&gt;&#xA;स सम्प्राप्य शुभान्कामांस्तृप्तः खिन्नश्च पार्थिवः ।&#x9;007a&lt;br&gt;&#xA;कालं वर्षसहस्रान्तं सस्मार मनुजाधिपः ॥&#x9;007c&lt;br&gt;&#xA;परिसङ्ख्याय कालज्ञः कलाः काष्ठाश्च वीर्यवान् ।&#x9;008a&lt;br&gt;&#xA;यौवनं प्राप्य राजर्षिः सहस्रपरिवत्सरान् ॥&#x9;008c&lt;br&gt;&#xA;विश्वाच्या सहितो रेमे व्यभ्राजन्नन्दने वने ।&#x9;009a&lt;br&gt;&#xA;अलकायां स कालं तु मेरुशृङ्गे तथोत्तरे ॥&#x9;009c&lt;br&gt;&#xA;यदा स पश्यते कालं धर्मात्मा तं महीपतिः ।&#x9;010a&lt;br&gt;&#xA;पूर्णं मत्वा ततः कालं पूरुं पुत्रमुवाच ह ॥&#x9;010c&lt;br&gt;&#xA;यथाकामं यथोत्साहं यथाकालमरिन्दम ।&#x9;011a&lt;br&gt;&#xA;सेविता विषयाः पुत्र यौवनेन मया तव ॥&#x9;011c&lt;br&gt;&#xA;न जातु कामः कामानामुपभोगेन शाम्यति ।&#x9;012a&lt;br&gt;&#xA;हविषा कृष्णवर्त्मेव भूय एवाभिवर्धते ॥&#x9;012c&lt;br&gt;&#xA;यत्पृथिव्यां व्रीहियवं हिरण्यं पशवः स्त्रियः ।&#x9;013a&lt;br&gt;&#xA;एकस्यापि न पर्याप्तं तस्मान्नृष्णां परित्यजेत् ॥&#x9;013c&lt;br&gt;&#xA;या दुस्त्यजा दुर्मतिभिर्या न जीर्यति जीर्यतः ।&#x9;014a&lt;br&gt;&#xA;योऽसौ प्राणान्तिको रोगस्तान्तृष्णां त्यजतः सुखम् ॥&#x9;014c&lt;br&gt;&#xA;पूर्णं वर्षसहस्रं मे विषयासक्तचेतसः ।&#x9;015a&lt;br&gt;&#xA;तथाप्यनुदिनं तृष्णा ममैतेष्वभिजायते ॥&#x9;015c&lt;br&gt;&#xA;तस्मादेनामहं त्यक्त्वा ब्रह्मण्याधाय मानसम् ।&#x9;016a&lt;br&gt;&#xA;निर्द्वन्द्वो निर्ममो भूत्वा चरिष्यामि मृगैः सह ॥&#x9;016c&lt;br&gt;&#xA;पूरो प्रीतोऽस्मि भद्रं ते गृहाणेदं स्वयौवनम् ।&#x9;017a&lt;br&gt;&#xA;राज्यं चेदं गृहाण त्वं यावदिच्छसि यौवनम् ।&#x9;017c&lt;br&gt;&#xA;तावद्दीर्घायुषा भुङ्ख&#39; त्वं हि मे प्रियकृत्सुतः ॥&#x9;017e&lt;br&gt;&#xA;वैशम्पायन उवाच &#x9;018&lt;br&gt;&#xA;प्रतिपेदे जरां राजा ययातिर्नाहुषस्तदा ।&#x9;018a&lt;br&gt;&#xA;यौवनं प्रतिपेदे च पूरुः स्वं पुनरात्मवान् ॥&#x9;018c&lt;br&gt;&#xA;अभिषेक्तुकामं नृपतिं पूरुं पुत्रं कनीयसम् ।&#x9;019a&lt;br&gt;&#xA;ब्राह्मणप्रमुखा वर्णा इदं वचनमब्रुवन् ॥&#x9;019c&lt;br&gt;&#xA;कथं शुक्रस्य नप्तारं देवयान्याः सुतं प्रभो ।&#x9;020a&lt;br&gt;&#xA;ज्येष्ठं यदुमतिक्रम्य राज्यं पूरोः प्रयच्छसि ॥&#x9;020c&lt;br&gt;&#xA;यदुर्ज्येष्ठस्तव सुतो जातस्तमनु तुर्वसुः ।&#x9;021a&lt;br&gt;&#xA;शर्मिष्ठायाः सुतो द्रुह्युस्ततोऽनुः पूरुरेव च ॥&#x9;021c&lt;br&gt;&#xA;कथं ज्येष्ठानतिक्रम्य कनीयान्राज्यमर्हति ।&#x9;022a&lt;br&gt;&#xA;एतत्सम्बोधयामस्त्वां धर्मं त्वं प्रतिपालय ॥&#x9;022c&lt;br&gt;&#xA;ययातिरुवाच &#x9;023&lt;br&gt;&#xA;ब्राह्मणप्रमुखा वर्णाः सर्वे शृण्वन्तु मे वचः ।&#x9;023a&lt;br&gt;&#xA;ज्येष्ठं प्रति यथा राज्यं न देयं मे कथञ्चन ॥&#x9;023c&lt;br&gt;&#xA;मम ज्येष्ठेन यदुना नियोगो नानुपालितः ।&#x9;024a&lt;br&gt;&#xA;प्रतिकूलः पितुर्यश्च न स पुत्रः सतां मतः ॥&#x9;024c&lt;br&gt;&#xA;मातापित्रोर्वचनकृद्धितः पथ्यश्च यः सुतः ।&#x9;025a&lt;br&gt;&#xA;स पुत्रः पुत्रवद्यश्च वर्तते पितृमातृषु ॥&#x9;025c&lt;br&gt;&#xA;&#39;पुदिति नरकस्याख्या दुःखं च नरकं विदुः ।&#x9;026a&lt;br&gt;&#xA;पुतस्त्राणात्ततः पुत्त्रमिहेच्छन्ति परत्र च ॥&#x9;026c&lt;br&gt;&#xA;आत्मनः सदृशः पुत्रः पितृदेवर्षिपूजने ।&#x9;027a&lt;br&gt;&#xA;यो बहूनां गुणकरः स पुत्रो ज्येष्ठ उच्यते ॥&#x9;027c&lt;br&gt;&#xA;मूकोऽन्धो बधिरः श्वित्री स्वधर्मं नानुतिष्ठति ।&#x9;028a&lt;br&gt;&#xA;चोरः किल्बिषिकः पुत्रो ज्येष्ठो न ज्येष्ठ उच्यते ॥&#x9;028c&lt;br&gt;&#xA;ज्येष्ठांशहारी गुणकृदिह लोके परत्र च ।&#x9;029a&lt;br&gt;&#xA;श्रेयान्पुत्रो गुणोपेतः स पुत्रो नेतरो वृथा ।&#x9;029c&lt;br&gt;&#xA;वदन्ति धर्मं धर्मज्ञाः पितॄणां पुत्रकारणात् ॥&#x9;029e&lt;br&gt;&#xA;वेदोक्तं सम्भवं मह्यमनेन हृदयोद्भवम् ।&#x9;030a&lt;br&gt;&#xA;तस्य जातमिदं कृत्स्नमात्मा पुत्र इति श्रुतिः&#39; ॥&#x9;030c&lt;br&gt;&#xA;यदुनाऽहमवज्ञातस्तथा तुर्वसुनापि च ।&#x9;031a&lt;br&gt;&#xA;द्रुह्युना चानुना चैव मय्यवज्ञ कृता भृशम् ॥&#x9;031c&lt;br&gt;&#xA;पूरुणा तु कृतं वाक्यं मानितं च विशेषतः ।&#x9;032a&lt;br&gt;&#xA;कनीयान्मम दायादो धृता येन जरा मम ॥&#x9;032c&lt;br&gt;&#xA;मम कामः स च कृतः पूरुणा मित्ररूपिणा ।&#x9;033a&lt;br&gt;&#xA;शुक्रेण च वरो दत्तः काव्येनोशनसा स्वयम् ॥&#x9;033c&lt;br&gt;&#xA;पुत्रो यस्त्वाऽनुवर्तेत स राजा पृथिवीपतिः ।&#x9;034a&lt;br&gt;&#xA;&#39;यो वानुवर्ती पुत्राणां स पुत्रो दायभाग्भवेत्&#39; ॥&#x9;034c&lt;br&gt;&#xA;भवतोऽनुनयाम्येवं पूरू राज्येऽभिषिच्यताम् ।&#x9;035a&lt;br&gt;&#xA;प्रकृतय ऊचुः ।&#x9;035&lt;br&gt;&#xA;यः पुत्रो गुणसम्पन्नो मातापित्रोर्हितः सदा ॥&#x9;035c&lt;br&gt;&#xA;सर्वमर्हति कल्याणं कनीयानपि सत्तमः ।&#x9;036a&lt;br&gt;&#xA;&#39;वेद धमार्थशास्त्रेषु मुनिभिः कथितं पुरा&#39; ॥&#x9;036c&lt;br&gt;&#xA;अर्हः पूरुरिदं राज्यं यः सुतः प्रियकृत्तव ।&#x9;037a&lt;br&gt;&#xA;वरदानेन शुक्रस्य न शक्यं वक्तुमुत्तरम् ॥&#x9;037c&lt;br&gt;&#xA;वैशम्पायन उवाच ।&#x9;038&lt;br&gt;&#xA;पौरजानपदैस्तुष्टैरित्युक्तो नाहुषस्तदा ।&#x9;038a&lt;br&gt;&#xA;अभ्यषिञ्चत्ततः पूरुं राज्ये स्वे सुतमात्मनः ॥&#x9;038c&lt;br&gt;&#xA;&#39;यदुं च तुर्वसुं चोभौ द्रुह्युं चैव सहानुजम् ।&#x9;039a&lt;br&gt;&#xA;अन्तेषु स विनिक्षिप्य नाहुषः स्वात्मजान्सुतान्&#39; ॥&#x9;039c&lt;br&gt;&#xA;दत्त्वा च पूरवे राज्यं वनवासाय दीक्षितः ।&#x9;040a&lt;br&gt;&#xA;पुरात्स निर्ययौ राजा ब्राह्मणैस्तापसैः सह ॥&#x9;040c&lt;br&gt;&#xA;&#39;देवयान्या च सहितः शर्मिष्ठया च भारत ।&#x9;041a&lt;br&gt;&#xA;अकरोत्स वने राजा सभार्यस्तप उत्तमम्&#39; ॥&#x9;041c&lt;br&gt;&#xA;यदोस्तु यादवा जातास्तुर्वसोर्यवनाः स्मृताः ।&#x9;042a&lt;br&gt;&#xA;द्रुह्योः सुतास्तु वै भोजा अनोस्तु म्लेच्छजातयः ॥&#x9;042c&lt;br&gt;&#xA;पूरोस्तु पौरवो वंशो यत्र जातोऽसि पार्थिव ।&#x9;043a&lt;br&gt;&#xA;इदं वर्षसहस्राणि राज्यं कारयितुं वशी ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/080/</guid>
      <description>&lt;p&gt;अध्यायः 080&#xA;॥ उत्तरयायातारभ्यः ॥&#xA;ययातेः स्वर्गगमनम् ॥ 1 ॥&#xA;वैशम्पायन उवाच ।&#x9;001&lt;br&gt;&#xA;एवं स नाहुषो राजा ययातिः पुत्रमीप्सितम् ।&#x9;001a&lt;br&gt;&#xA;राज्येऽभिषिच्य मुदितो वानप्रस्थोऽभवन्मुनिः ॥&#x9;001c&lt;br&gt;&#xA;उषित्वा च वने वासं ब्राह्मणैः संशितव्रतः ।&#x9;002a&lt;br&gt;&#xA;फलमूलाशनो दान्तस्ततः स्वर्गमितो गतः ॥&#x9;002c&lt;br&gt;&#xA;स गतः स्वर्निवासं तं निवसन्मुदितः सुखी ।&#x9;003a&lt;br&gt;&#xA;कालेन नातिमहता पुनः शक्रेण पातितः ॥&#x9;003c&lt;br&gt;&#xA;&#39;साधुभिः सङ्गतिं लब्ध्वा पुनः स्वर्गमुपेयिवान् ।&#x9;004a&lt;br&gt;&#xA;जनमेजय उवाच ।&#x9;004&lt;br&gt;&#xA;स्वर्गतश्च पुनर्ब्रह्मन्निवसन्देववेश्मनि ।&#x9;004c&lt;br&gt;&#xA;कालेन नातिमहता कथं शक्रेण पातितः&#39; ॥&#x9;004e&lt;br&gt;&#xA;निपतन्प्रच्युतः स्वर्गादप्राप्तो मेदिनीतलम् ।&#x9;005a&lt;br&gt;&#xA;स्थित आसीदन्तरिक्षे स तदेति श्रुतं मया ॥&#x9;005c&lt;br&gt;&#xA;तत एव पुनश्चापि गतः स्वर्गमिति श्रुतम् ।&#x9;006a&lt;br&gt;&#xA;राज्ञा वसुमता सार्धमष्टकेन च वीर्यवान् ॥&#x9;006c&lt;br&gt;&#xA;प्रतर्दनेन शिबिना समेत्य किल संसदि ।&#x9;007a&lt;br&gt;&#xA;कर्मणा केन स दिवं पुनः प्राप्तो महीपतिः ॥&#x9;007c&lt;br&gt;&#xA;सर्वमेतदशेषेण श्रोतुमिच्छामि तत्त्वतः ।&#x9;008a&lt;br&gt;&#xA;कथ्यमानं त्वया विप्र विप्रर्षिगणसन्निधौ ॥&#x9;008c&lt;br&gt;&#xA;देवराजसमो ह्यासीद्ययातिः पृथिवीपतिः ।&#x9;009a&lt;br&gt;&#xA;वर्धनः कुरुवंशस्य विभावसुसमद्युतिः ॥&#x9;009c&lt;br&gt;&#xA;तस्य विस्तीर्णयशसः सत्यकीर्तेर्महात्मनः ।&#x9;010a&lt;br&gt;&#xA;चरितं श्रोतुमिच्छामि दिवि चेह च सर्वशः ॥&#x9;010c&lt;br&gt;&#xA;वैशम्पायन उवाच ।&#x9;011&lt;br&gt;&#xA;हन्त ते कथयिष्यामि ययातेरुत्तरां कथाम् ।&#x9;011a&lt;br&gt;&#xA;दिवि चेह च पुण्यार्थां सर्वपापप्रणाशिनीम् ॥&#x9;011c&lt;br&gt;&#xA;ययातिर्नाहुषो राजा पूरुं पुत्रं कनीयसम् ।&#x9;012a&lt;br&gt;&#xA;राज्येऽभिषिच्य मुदितः प्रावव्राज वनं तदा ॥&#x9;012c&lt;br&gt;&#xA;अन्त्युषे स विनिक्षिप्य पुत्रान्यदुपुरोगमान् ।&#x9;013a&lt;br&gt;&#xA;फलमूलाशनो राजा वने सन्न्यवसच्चिरम् ॥&#x9;013c&lt;br&gt;&#xA;शंसितात्मा जितक्रोधस्तर्पयन्पितृदेवताः ।&#x9;014a&lt;br&gt;&#xA;अग्नींश्च विधिवज्जुह्वन्वानप्रस्थविधानतः ॥&#x9;014c&lt;br&gt;&#xA;अथितीन्पूजयामास वन्येन हविषा विभुः ।&#x9;015a&lt;br&gt;&#xA;शिलोञ्छवृत्तिमास्थाय शेषान्नकृतभोजनः ॥&#x9;015c&lt;br&gt;&#xA;पूर्णं वर्षसहस्रं च एवंवृत्तिरभून्नृपः ।&#x9;016a&lt;br&gt;&#xA;अब्भक्षः शरदस्त्रिंशदासीन्नियतवाङ्मनाः ॥&#x9;016c&lt;br&gt;&#xA;ततश्च वायुभक्षोऽभूत्संवत्सरमतन्द्रितः ।&#x9;017a&lt;br&gt;&#xA;तथा पञ्चाग्निमध्ये च तपस्तेपे स वत्सरम् ॥&#x9;017c&lt;br&gt;&#xA;एकपादः स्तितश्चासीत्षण्मासाननिलाशनः ।&#x9;018a&lt;br&gt;&#xA;पुण्यकीर्तिस्ततः स्वर्गे जगामावृत्य रोदसी ॥&#x9;&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/081/</guid>
      <description>&lt;p&gt;अध्यायः 081&#xA;इन्द्रययातिसंवादः ॥ 1 ॥&#xA;वैशम्पायन उवाच ।&#x9;001&lt;br&gt;&#xA;स्वर्गतः स तु राजेन्द्रो निवसन्देववेश्मनि ।&#x9;001a&lt;br&gt;&#xA;पूजितस्त्रिदशैः साध्यैर्मरुद्भिर्वसुभिस्तथा ॥&#x9;001c&lt;br&gt;&#xA;देवलोकं ब्रह्मलोकं सञ्चरन्पुण्यकृद्वशी ।&#x9;002a&lt;br&gt;&#xA;अवसत्पृथिवीपालो दीर्घकालमिति श्रुतिः ॥&#x9;002c&lt;br&gt;&#xA;स कदाचिन्नृपश्रेष्ठो ययातिः शक्रमागमत् ।&#x9;003a&lt;br&gt;&#xA;कथान्ते तत्र शक्रेण स पृष्टः पृथिवीपतिः ॥&#x9;003c&lt;br&gt;&#xA;शक्र उवाच ।&#x9;004&lt;br&gt;&#xA;यदा स पूरुस्तव रूपेण राजञ्जरां गृहीत्वा प्रचचार भूमौ ।&#x9;004a&lt;br&gt;&#xA;तदा च राज्यं सम्प्रदायैव तस्मै त्वया किमुक्तः कथयेह सत्यम् ॥&#x9;004c&lt;br&gt;&#xA;ययातिरुवाच ।&#x9;005&lt;br&gt;&#xA;गङ्गायमुनयोर्मध्ये कृत्स्नोयं विषयस्तव ।&#x9;005a&lt;br&gt;&#xA;मध्ये पृथिव्यास्त्वं राजा भ्रातरोऽन्त्याधिपास्तव ॥&#x9;005c&lt;br&gt;&#xA;&#39;न च कुर्यान्नरो दैन्यं शाठ्यं क्रोधं तथैव च ।&#x9;006a&lt;br&gt;&#xA;जैह्यं च मत्सरं वैरं सर्वत्रेदं न कारयेत् ॥&#x9;006c&lt;br&gt;&#xA;मातरं पितरं ज्येष्ठं विद्वांसं च तपोधनम् ।&#x9;007a&lt;br&gt;&#xA;क्षमावन्तं च राजेन्द्र नावमन्येत बुद्धिमान् ॥&#x9;007c&lt;br&gt;&#xA;अशक्तस्तु क्षमते नित्यमशक्तः क्रुध्यते नरः ।&#x9;008a&lt;br&gt;&#xA;दुर्जनः सुजनं द्वेष्टि दुर्बलो बलवत्तरम् ॥&#x9;008c&lt;br&gt;&#xA;रूपवन्तमरूपी च धनवन्तं च निर्धनः ।&#x9;009a&lt;br&gt;&#xA;अकर्मी कर्मिणं द्वेष्टि धार्मिकं च नधार्मिकः ॥&#x9;009c&lt;br&gt;&#xA;निर्गुणो गुणवन्तं च पुत्रैतत्कलिलक्षणम् ।&#x9;010a&lt;br&gt;&#xA;विपरीतं च राजेन्द्र एतेषु कृतलक्षणम् ॥&#x9;010c&lt;br&gt;&#xA;ब्राह्मणो वाथ वा राजा वैश्यो वा शूद्र एव वा ।&#x9;011a&lt;br&gt;&#xA;प्रशस्तेषु प्रसक्ताश्चेत्प्रशस्यन्ते यशस्विनः ॥&#x9;011c&lt;br&gt;&#xA;तस्मात्प्रशस्ते राजेन्द्र नरः सक्तमना भवेत् ।&#x9;012a&lt;br&gt;&#xA;अलोकज्ञा ह्यप्रशस्ता भ्रातरस्ते ह्यबुद्धयः ॥&#x9;012c&lt;br&gt;&#xA;अन्त्याधिपतयः सर्वे ह्यभवन्गुरुशासनात् ।&#x9;013a&lt;br&gt;&#xA;इन्द्र उवाच ।&#x9;013&lt;br&gt;&#xA;त्वं हि धर्मविदो राजन्कत्थसे धर्मसुत्तमम् ।&#x9;013c&lt;br&gt;&#xA;कथयस्व पुनर्मेऽद्य लोकवृत्तान्तमुत्तमम् ॥&#x9;013e&lt;br&gt;&#xA;ययातिरुवाच&#39;&#x9;014&lt;br&gt;&#xA;अक्रोधनः क्रोधनेभ्यो विशिष्टस्तथा तितिक्षुरतितिक्षोर्विशिष्टः ।&#x9;014a&lt;br&gt;&#xA;अमानुषेभ्यो मानुषाश्च प्रधानाविद्वांस्तथैवाविदुषः प्रधानः ॥&#x9;014c&lt;br&gt;&#xA;आक्रुश्यमानो नाकोशेन्मन्युरेव तितिक्षतः ।&#x9;015a&lt;br&gt;&#xA;आक्रोष्टारं निर्दहति सुकृतं चास्य विन्दति ॥&#x9;015c&lt;br&gt;&#xA;नारुन्तुदः स्यान्न नृशंसवादी न हीनतः परमभ्याददीत ।&#x9;016a&lt;br&gt;&#xA;ययाऽस्य वाचा पर उद्विजेतन तां वदेद्रुशतीं पापलोक्याम् ॥&#x9;016c&lt;br&gt;&#xA;अरुन्तुदं पुरुषं तीक्ष्णवाचं वाक्कण्टकैर्वितुदन्तं मनुष्यान् ।&#x9;017a&lt;br&gt;&#xA;विद्यादलक्ष्मीकतमं जनानां मुखे निबद्धां निर्ऋतिं वहन्तम् ॥&#x9;017c&lt;br&gt;&#xA;सद्भिः पुरस्तादभिपूजितः स्यात्सद्भिस्तथा पृष्ठतो रक्षितः स्यात् ।&#x9;018a&lt;br&gt;&#xA;सदाऽसतामतिवादांस्तितिक्षेत्सतां वृत्तं चाददीतार्यवृत्तः ॥&#x9;018c&lt;br&gt;&#xA;वाक्सायका वदनान्निष्पतन्ति यैराहतः शोचति रात्र्यहानि ।&#x9;019a&lt;br&gt;&#xA;परस्य ये मर्मसु सम्पतन्ति तान्पण्डितो नावसृजेत्परेषु ॥&#x9;019c&lt;br&gt;&#xA;नहीदृशं संवननं त्रिषु लोकेषु विद्यते ।&#x9;020a&lt;br&gt;&#xA;दया मैत्री च भूतेषु दानं च मधुरा च वाक् ॥&#x9;020c&lt;br&gt;&#xA;तस्मात्सान्त्वं सदा वाच्यं न वाच्यं परुषं क्वचित् ।&#x9;021a&lt;br&gt;&#xA;पूज्यान्सम्पूजयेद्दद्यान्न च याचेत्कदाचन ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/082/</guid>
      <description>&lt;p&gt;अध्यायः 082&#xA;स्वर्गतो ययातेः पतनम् । अष्टकप्रश्नश्च ॥ 1 ॥&#xA;इन्द्र उवाच &#x9;001&lt;br&gt;&#xA;सर्वाणि कर्माणि समाप्य राजन्गृहं परित्यज्य वनं गतोऽसि ।&#x9;001a&lt;br&gt;&#xA;तत्त्वां पृच्छामि नहुषस्य पुत्रकेनासि तुल्यस्तपसा ययाते ॥&#x9;001c&lt;br&gt;&#xA;ययातिरुवाच &#x9;002&lt;br&gt;&#xA;नाहं देवमनुष्येषु गन्धर्वेषु महर्षिषु ।&#x9;002a&lt;br&gt;&#xA;आत्मनस्तपसा तुल्यं कञ्चित्पश्यामि वासव ॥&#x9;002c&lt;br&gt;&#xA;इन्द्र उवाच &#x9;003&lt;br&gt;&#xA;यदाऽवमंस्थाः सदृशः श्रेयसश्च अल्पीयसश्चाविदितप्रभावः ।&#x9;003a&lt;br&gt;&#xA;तस्माल्लोकास्त्वन्तवन्तस्तवे मेक्षीणे पुण्ये पतिताऽस्यद्य राजन् ॥&#x9;003c&lt;br&gt;&#xA;ययातिरुवाच &#x9;004&lt;br&gt;&#xA;सुरर्षिगन्धर्वनरावमानात्क्षयं गता मे यदि शक्रलोकाः ।&#x9;004a&lt;br&gt;&#xA;इच्छाम्यहं सुरलोकाद्विहीनःसतां मध्ये पतितुं देवराज ॥&#x9;004c&lt;br&gt;&#xA;इन्द्र उवाच &#x9;005&lt;br&gt;&#xA;सतां सकाशे पतिताऽसि राजंश्च्युतः प्रतिष्ठां यत्र लब्धासि भूयः ।&#x9;005a&lt;br&gt;&#xA;एतद्विदित्वा च पुनर्ययातेत्वं माऽवमंस्थाः सदृशः श्रेयसश्च ॥&#x9;005c&lt;br&gt;&#xA;वैशम्पायन उवाच &#x9;006&lt;br&gt;&#xA;ततः प्रहायामरराजजुष्टान्पुण्याल्ँलोकान्पतमानं ययातिम् ।&#x9;006a&lt;br&gt;&#xA;सम्प्रेक्ष्य राजर्षिवरोऽष्टकस्तमुवाच सद्धर्मविधानगोप्ता ॥&#x9;006c&lt;br&gt;&#xA;अष्टक उवाच &#x9;007&lt;br&gt;&#xA;कस्त्वं युवा वासवतुल्यरूपःस्वतेजसा दीप्यमानो यथाऽग्निः ।&#x9;007a&lt;br&gt;&#xA;पतस्युदीर्णाम्बुधरान्धकारात्खात्खेचराणां प्रवरो यथाऽर्कः ॥&#x9;007c&lt;br&gt;&#xA;दृष्ट्वा च त्वां सूर्यपथात्पतन्तं वैश्वानरार्कद्युतिमप्रमेयम् ।&#x9;008a&lt;br&gt;&#xA;किं नु स्विदेतत्पततीति सर्वेवितर्कयन्तः परिमोहिताः स्मः ॥&#x9;008c&lt;br&gt;&#xA;दृष्ट्वा च त्वां धिष्ठितं देवमार्गे शक्रार्कविष्णुप्रतिमप्रभावम् ।&#x9;009a&lt;br&gt;&#xA;अभ्युद्गतास्त्वां वयमद्य सर्वे तत्त्वं प्रपाते तव जिज्ञासमानाः ॥&#x9;009c&lt;br&gt;&#xA;न चापि त्वां धृष्णुमः प्रष्टुमग्रेन च त्वमस्मान्पृच्छसि ये वयं स्मः ।&#x9;010a&lt;br&gt;&#xA;तत्त्वां पृच्छामि स्पृहणीयरूपकस्य त्वं वा किन्निमित्तं त्वमागाः ॥&#x9;010c&lt;br&gt;&#xA;भयं तु ते व्येतु विषादमोहौत्यजाशु चैवेन्द्रसमप्रभाव ।&#x9;011a&lt;br&gt;&#xA;त्वां वर्तमानं हि सतां सकाशेनालं प्रसोढुं बलहाऽपि शक्रः ॥&#x9;011c&lt;br&gt;&#xA;सन्तः प्रतिष्ठा हि सुखच्युतानां सतां सदैवामरराजकल्प ।&#x9;012a&lt;br&gt;&#xA;ते सङ्गताः स्थावरजङ्गमेशाः प्रतिष्ठितस्त्वं सदृशेषु सत्सु ॥&#x9;012c&lt;br&gt;&#xA;प्रभुरग्निः प्रतपने भूमिरावपने प्रभुः ।&#x9;013a&lt;br&gt;&#xA;प्रभुः सूर्यः प्रकाशित्वे सतां चाभ्यागतः प्रभुः ॥ ॥&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/083/</guid>
      <description>&lt;p&gt;अध्यायः 083&#xA;ययातेः स्वनामकथनपूर्वकम् अष्टकेन सह संवादः ॥ 1 ॥ तत्र ययातिना स्वस्य स्वर्गादधःपतनकारणकथनम् ॥ 2 ॥&#xA;ययातिरुवाच ।&#x9;001&lt;br&gt;&#xA;अहं ययातिर्नहुषस्य पुत्रःपूरोः पिता सर्वभूतावमानात् ।&#x9;001a&lt;br&gt;&#xA;प्रभ्रंशितः सुरसिद्धर्षिलोकात्परिच्युतः प्रपताम्यल्पपुण्यः ॥&#x9;001c&lt;br&gt;&#xA;अहं हि पूर्वो वयसा भवद्भ्यस्तेनाभिवादं भवतां न प्रयुञ्जे ।&#x9;002a&lt;br&gt;&#xA;यो विद्यया तपसा जन्मना वा वृद्धः स पूज्यो भवति द्विजानाम् ॥&#x9;002c&lt;br&gt;&#xA;अष्टक उवाच ।&#x9;003&lt;br&gt;&#xA;अवादीस्त्वं वयसा यः प्रवृद्धः स वै राजन्नाभ्यधिकः कथ्यते च ।&#x9;003a&lt;br&gt;&#xA;यो विद्यया तपसा सम्प्रवृद्धः स एव पूज्यो भवति द्विजानाम् ॥&#x9;003c&lt;br&gt;&#xA;ययातिरुवाच ।&#x9;004&lt;br&gt;&#xA;प्रतिकूलं कर्मणां पापमाहुस्तद्वर्ततेऽप्रवणे पापलोक्यम् ।&#x9;004a&lt;br&gt;&#xA;सन्तोऽसतां नानुवर्तन्ति चैतद्यथा चैषामनुकूलास्तथाऽऽसन् ॥&#x9;004c&lt;br&gt;&#xA;अभूद्धनं मे विपुलं गतं तद्विचेष्टमानो नाधिगन्ता तदस्मि ।&#x9;005a&lt;br&gt;&#xA;एवं प्रधार्यात्महिते निविष्टो यो वर्तते स विजानाति जीवः ॥&#x9;005c&lt;br&gt;&#xA;महाधनो यो यजते सुयज्ञैर्यः सर्वविद्यासु विनीतबुद्धिः ।&#x9;006a&lt;br&gt;&#xA;वेदानधीत्य तपसा योज्य देहं दिवं स यायात्पुरुषो वीतमोहः ॥&#x9;006c&lt;br&gt;&#xA;न जातु हृष्येन्महता धनेनवेदानधीयीतानहङ्कृतः स्यात् ।&#x9;007a&lt;br&gt;&#xA;नानाभावा बहवो जीवलोके दैवाधीना नष्टचेष्टाधिकाराः ।&#x9;007c&lt;br&gt;&#xA;तत्तत्प्राप्य न विहन्येत धीरो दिष्टं बलीय इति मत्वाऽऽत्मबुद्ध्या ॥&#x9;007e&lt;br&gt;&#xA;सुखं हि जन्तुर्यदि वाऽपि दुःखं दैवाधीनं विन्दते नात्मशक्त्या ।&#x9;008a&lt;br&gt;&#xA;तस्माद्दिष्टं बलवन्मन्यमानो न सञ्ज्वरेन्नापि हृष्येत्कथञ्चित् ॥&#x9;008c&lt;br&gt;&#xA;दुःखैर्न तप्येन्न सुखैः प्रहृष्येत्समेन वर्तेत सदैव धीरः ।&#x9;009a&lt;br&gt;&#xA;दिष्टं बलीय इति मन्यमानोन सञ्ज्वरेन्नापि हृष्येत्कथञ्चित् ॥&#x9;009c&lt;br&gt;&#xA;भये न मुह्याम्यष्टकाहं कदाचित् सन्तापो मे मानसो नास्ति कश्चित् ।&#x9;010a&lt;br&gt;&#xA;धाता यथा मां विदधीत लोके ध्रुवं तथाऽहं भवितेति मत्वा ॥&#x9;010c&lt;br&gt;&#xA;संस्वेदजा अण्डजाश्चोद्भिदश्च सरीसृपाः कृमयोऽथाप्सु मत्स्याः ।&#x9;011a&lt;br&gt;&#xA;तथाश्मनस्तृणकाष्ठं च सर्वे दिष्टक्षये स्वां प्रकृतिं भजन्ति ॥&#x9;011c&lt;br&gt;&#xA;अनित्यतां सुखदुःस्वस्य बुद्ध्वाकस्मात्सन्तापमष्टकाहं भजेयम् ।&#x9;012a&lt;br&gt;&#xA;किं कुर्यां वै किं च कृत्वा न तप्ये तस्मात्सन्तापं वर्जयाम्यप्रमत्तः ॥&#x9;012c&lt;br&gt;&#xA;वैशम्पायन उवाच ।&#x9;013&lt;br&gt;&#xA;एवं ब्रुवाणं नृपतिं ययातिमथाष्टकः पुनरेवान्वपृच्छत् ।&#x9;013a&lt;br&gt;&#xA;मातामहं सर्वगुणोपपन्नं तत्रस्थितं स्वर्गलोके यथावत् ॥&#x9;013c&lt;br&gt;&#xA;अष्टक उवाच ।&#x9;014&lt;br&gt;&#xA;ये ये लोकाः पार्थिवेन्द्रप्रधानास्त्वया भुक्ता यं च कालं यथावत् ।&#x9;014a&lt;br&gt;&#xA;तान्मे राजन्ब्रूहि सर्वान्यथावत्क्षेत्रज्ञवद्भाषसे त्वं हि धर्मान् ॥&#x9;014c&lt;br&gt;&#xA;ययातिरुवाच ।&#x9;015&lt;br&gt;&#xA;राजाऽहमासमिह सार्वभौमस्ततो लोकान्महतश्चाजयं वै ।&#x9;015a&lt;br&gt;&#xA;तत्रावसं वर्षसहस्रमात्रं ततो लोकं परमस्म्यभ्युपेतः ॥&#x9;015c&lt;br&gt;&#xA;ततः पुरीं पुरुहूतस्य रम्यां सहस्रद्वारां शतयोजनायताम् ।&#x9;016a&lt;br&gt;&#xA;अध्यावसं वर्षसहस्रमात्रं ततो लोकं परमस्म्यभ्युपेतः ॥&#x9;016c&lt;br&gt;&#xA;ततो दिव्यमजरं प्राप्य लोकं प्रजापतेर्लोकपतेर्दुरापम् ।&#x9;017a&lt;br&gt;&#xA;तत्रावसं वर्षसहस्रमात्रं ततो लोकं परमस्म्यभ्युपेतः ॥&#x9;017c&lt;br&gt;&#xA;स देवदेवस्य निवेशने चविहृत्य लोकानवसं यथेष्टम् ।&#x9;018a&lt;br&gt;&#xA;सम्पूज्यमानस्त्रिदशैः समस्तैस्तुल्यप्रभावद्युतिरीश्वराणाम् ॥&#x9;018c&lt;br&gt;&#xA;तथाऽऽवसं नन्दने कामरूपी संवत्सराणामयुतं शतानाम् ।&#x9;019a&lt;br&gt;&#xA;सहाप्सरोभिर्विहरन्पुण्यगन्धान्पश्यन्नगान्पुष्पितांश्चारुरूपान् ॥&#x9;019c&lt;br&gt;&#xA;तत्र स्थितं मां देव सुखेषु सक्तं कालेऽतीते महति ततोऽतिमात्रम् ।&#x9;020a&lt;br&gt;&#xA;दूतो देवानामब्रवीदुग्ररूपो ध्वंसेत्युच्चैस्त्रिः प्लुतेन स्वरेण ॥&#x9;020c&lt;br&gt;&#xA;एतावन्मे विदितं राजसिंह ततो भ्रष्टोऽहं नन्दनात्क्षीणपुण्यः ।&#x9;021a&lt;br&gt;&#xA;वाचोऽश्रौषं चान्तरिक्षे सुराणां सानुक्रोशाः शोचतां मां नरेन्द्र ॥&#x9;021c&lt;br&gt;&#xA;अहो कष्टं क्षीणपुण्यो ययातिः पतत्यसौ पुण्यकृत्पुण्यकीर्तिः ।&#x9;022a&lt;br&gt;&#xA;तानब्रुवं पतमानस्ततोऽहं सतां मध्ये निपतेयं कथं नु ॥&#x9;022c&lt;br&gt;&#xA;तैराख्याता भवतां यज्ञभूमिः समीक्ष्य चेमां त्वरितमुपागतोऽस्मि ।&#x9;023a&lt;br&gt;&#xA;हविर्गन्धं देशिकं यज्ञभूमेर्धूमापाङ्गं प्रतिगृह्य प्रतीतः ॥ &#x9;023c&lt;br&gt;&#xA;इति श्रीमन्महाभारते आदिपर्वणि सम्भवपर्वणि त्र्यशीतितमोऽध्यायः ॥ 83 ॥&#xA;1-83-2 ययातिरपनीततपोविद्यागर्वत्वाद्वयोज्यैष्ठ्यमेव पुरस्कृत्याह । अहं हीति । तदेवोपपादयत्युत्तरार्धेन ॥&#xA;1-83-3 तदसहमानोऽष्टक आह । अवादीरिति । त्वं च विद्यातपःसम्प्रवृद्ध इति भावः ॥ 1-83-4 विद्यातपसोः श्रैष्ठ्ये अष्टकेन स्तुते तत्र स्वानुभूतं विघ्नं दर्शयन्ययातिरुवाच । प्रतिकूलमिति । कर्मणां पुण्यानां प्रतिकूलं नाशकं पापं गर्वस्तच्चाप्रवणेऽनम्रे दर्पवति वर्तते । पापलोक्यं नरकप्रदम् । एतत्पापमसतां सम्बन्धि सन्तो नानुवर्तन्ते इदानीमपि । किञ्च प्राञ्चोपि सन्तो यथैषां कर्मणामनुकूला उपबृंहकाः स्युस्तथा तेन प्रकारेण दम्भदर्पादिराहित्येन आसन् । अहं त्वत द्विधत्वात्स्वर्गादिन्द्रेण च्यावित इत्याशयः ॥ 1-83-5 तद्दम्भादिराहित्येन प्रसिद्धं धनं पुण्यं मे मम विपुलं यदभूत्तद्गतं नष्टं दर्पादित्यर्थः । पुनरिदानीं तच्चेष्टमानोऽपि तत्पुनर्नाधिगन्तास्मि । एवं प्रधार्य मामिकां गतिं ज्ञात्वा य आत्महिते निविष्टो यो वर्तते स धीरो जानाति नान्य इत्यर्थः ॥&#xA;1-83-7 एतदेवाह । न जात्विति धनेन तपसा तर्हि त्वमे कुतोऽहङ्कारं कृतवानित्यत आह । नानेति । जीवलोकेऽस्मिन् जीवा नानाभावाः पृथक्स्वभावाः केचिद्धर्मरुचयः केचिद्विपरीताः । यतो दैवाधीनाः । अतएव नष्टा वृथाभूता चेष्टा उद्योगोऽधिकारः सामर्थ्यं च येषां ते तथा । दृष्टा इति शेषः । मूढानां पुण्ये पण्डितानां पापे च प्रवृत्तिकरं दैवमेव बलवदित्यर्थः । एवं विद्वांस्तत्तप्राप्य तत्सुखं दुःखं वा प्राप्य न विहन्येत । हर्षविषादाभ्यामात्मानं न हिंस्यादित्यर्थः ॥&#xA;1-83-8 एतदेव विवृणोति । सुखं हीति द्वाभ्याम् ॥&#xA;1-83-10 भयं तु ते व्येतु विषादमोहाविति यदष्टकेनोक्तं तत्रोत्तरमाह । भये इति । धाता दिष्टं ॥&#xA;1-83-11 अहमिवान्येऽपि दिष्टाधीना एवेत्याह । संस्वेदजा इति । एतेपि दिष्टक्षये पुण्यपापानुभवानन्तरम् । स्वां प्रकृतिं स्वकर्मशेषानुगुणां योनिं भजन्ति प्राप्नुवन्ति ॥ 1-83-12 अहं तु दिष्टक्षयाभावात्प्राप्तेपि दुःखे न तप्ये इत्याह । अनित्यतामिति ॥ 1-83-14 क्षेत्रज्ञवत् ज्ञानिवत् ॥&#xA;1-83-23 तैरिति । देशिकमुपदेष्टारमिव स्थितं । हविषां गन्धो यत्र तं धूमापाङ्गं धूमप्रान्तं प्रतिगृह्य आघ्राय प्रतीतः जातप्रत्ययः ॥ त्र्यशीतितमोऽध्यायः ॥ 83 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/084/</guid>
      <description>&lt;p&gt;अध्यायः 084&#xA;मृतस्य स्वर्गादिभोगानन्तरं पुनर्जननप्रकारकथनम् ॥ 1 ॥&#xA;अष्टक उवाच &#x9;001&lt;br&gt;&#xA;यदाऽवसो नन्दने कामरूपीसंवत्सराणामयुतं शतानाम् ।&#x9;001a&lt;br&gt;&#xA;किं कारणं कार्तयुगप्रधानहित्वा च त्वं वसुधामन्वपद्यः ॥&#x9;001c&lt;br&gt;&#xA;ययातिरुवाच &#x9;002&lt;br&gt;&#xA;ज्ञातिः सुहृत्स्वजनो वा यथेहक्षीणे वित्ते त्यज्यते मानवैर्हि ।&#x9;002a&lt;br&gt;&#xA;तथा तत्र क्षीणपुण्यं मनुष्यं त्यजन्ति सद्यः सेश्वरा देवसङ्घाः ॥&#x9;002c&lt;br&gt;&#xA;अष्टक उवाच &#x9;003&lt;br&gt;&#xA;तस्मिन्कथं क्षीणपुण्या भवन्ति सम्मुह्यते मेऽत्र मनोऽतिमात्रम् ।&#x9;003a&lt;br&gt;&#xA;किं वा विशिष्टाः कस्य धामोपयान्ति तद्वै ब्रूहि क्षेत्रवित्त्वं मतो मे ॥&#x9;003c&lt;br&gt;&#xA;ययातिरुवाच &#x9;004&lt;br&gt;&#xA;इमं भौमं नरकं ते पतन्ति ललाप्यमाना नरदेव सर्वे ।&#x9;004a&lt;br&gt;&#xA;ते कङ्कगोमायुबलाशनार्थे क्षीणे पुण्ये बहुधा प्रव्रजन्ति ॥&#x9;004c&lt;br&gt;&#xA;तस्मादेतद्वर्जनीयं नरेन्द्र दुष्टं लोके गर्हणीयं च कर्म ।&#x9;005a&lt;br&gt;&#xA;आख्यातं ते पार्थिव सर्वमेव भूयश्चेदानीं वद किं ते वदामि ॥&#x9;005c&lt;br&gt;&#xA;अष्टक उवाच &#x9;006&lt;br&gt;&#xA;यदा तु तान्वितुदन्ते वयांसि तथा गृध्राः शितिकण्ठाः पतङ्गाः ।&#x9;006a&lt;br&gt;&#xA;कथं भवन्ति कथमाभवन्ति न भौममन्यं नरकं शृणोमि ॥&#x9;006c&lt;br&gt;&#xA;ययातिरुवाच &#x9;007&lt;br&gt;&#xA;ऊर्ध्वं देहात्कर्मणो जृम्भमाणाद्व्यक्तं पृथिव्यामनुसञ्चरन्ति ।&#x9;007a&lt;br&gt;&#xA;इमं भौमं नरकं ते पतन्ति नावेक्षन्ते वर्षपूगाननेकान् ॥&#x9;007c&lt;br&gt;&#xA;षष्टिं सहस्राणि पतन्ति व्योम्नि तथा अशीतिं परिवत्सराणि ।&#x9;008a&lt;br&gt;&#xA;तान्वै तुदन्ति पततः प्रपातं भीमा भौमा राक्षसास्तीक्ष्णदंष्ट्राः ॥&#x9;008c&lt;br&gt;&#xA;अष्टक उवाच &#x9;009&lt;br&gt;&#xA;यदेनसस्ते पततस्तुदन्तिभीमा भौमा राक्षसास्तीक्ष्णदंष्ट्राः ।&#x9;009a&lt;br&gt;&#xA;कथं भवन्ति कथमाभवन्ति कथम्भूता गर्भभूता भवन्ति ॥&#x9;009c&lt;br&gt;&#xA;ययातिरुवाच &#x9;010&lt;br&gt;&#xA;अस्रं रेतः पुष्पफलानुपृक्तमन्वेति तद्वै पुरुषेण सृष्टम् ।&#x9;010a&lt;br&gt;&#xA;स वै तस्या रज आपद्यते वै स गर्भभूतः समुपैति तत्र ॥&#x9;010c&lt;br&gt;&#xA;वनस्पतीनोषधीश्चाविशन्ति आपो वायुं पृथिवीं चान्तरिक्षम् ।&#x9;011a&lt;br&gt;&#xA;चतुष्पदं द्विपदं चाति सर्वमेवम्भूता गर्भभूता भवन्ति ॥&#x9;011c&lt;br&gt;&#xA;अष्टक उवाच &#x9;012&lt;br&gt;&#xA;अन्यद्वपुर्विदधातीह गर्भमुताहोस्वित्स्वेन कायेन याति ।&#x9;012a&lt;br&gt;&#xA;आपद्यमानो नरयोनिमेतामाचक्ष्व मे संशयात्प्रब्रवीमि ॥&#x9;012c&lt;br&gt;&#xA;शरीरदेहातिसमुच्छ्रयं च चक्षुःश्रोत्रे लभते केन सञ्ज्ञाम् ।&#x9;013a&lt;br&gt;&#xA;एतत्तत्त्वं सर्वमाचक्ष्व पृष्टःक्षेत्रज्ञं त्वां तात मन्याम सर्वे ॥&#x9;013c&lt;br&gt;&#xA;ययातिरुवाच &#x9;014&lt;br&gt;&#xA;वायुः समुत्कर्षति गर्भयोनिमृतौ रेतः पुष्पफलानुपृक्तम् ।&#x9;014a&lt;br&gt;&#xA;स तत्र तन्मात्रकृताधिकारः क्रमेण संवर्धयतीह गर्भम् ॥&#x9;014c&lt;br&gt;&#xA;स जायमानो विगृहीतमात्रः सञ्ज्ञामधिष्ठाय ततो मनुष्यः ।&#x9;015a&lt;br&gt;&#xA;स श्रोत्राभ्यां वेदयतीह शब्दं स वै रूपं पश्यति चक्षुषा च ॥&#x9;015c&lt;br&gt;&#xA;घ्राणेन गन्धं जिह्वयाऽथो रसं च त्वचा स्पर्शं मनसा वेदभावम् ।&#x9;016a&lt;br&gt;&#xA;इत्यष्टकेहोपहितं हि विद्धि महात्मनः प्राणभृतः शरीरे ॥&#x9;016c&lt;br&gt;&#xA;अष्टक उवाच &#x9;017&lt;br&gt;&#xA;यः संस्थितः पुरुषो दह्यते वानिखन्यते वापि निकृष्यते वा ।&#x9;017a&lt;br&gt;&#xA;अभावभूतः स विनाशमेत्यकेनात्मानं चेतयते परस्तात् ॥&#x9;017c&lt;br&gt;&#xA;ययातिरुवाच &#x9;018&lt;br&gt;&#xA;हित्वा सोऽसून्सुप्तवन्निष्टनित्वा पुरोधाय सुकृतं दुष्कृतं वा ।&#x9;018a&lt;br&gt;&#xA;अन्यां योनिं पवनाग्रानुसारी हित्वा देहं भजते राजसिंह ॥&#x9;018c&lt;br&gt;&#xA;पुण्यां योनिं पुण्यकृतो व्रजन्ति पापां योनिं पापकृतो व्रजन्ति ।&#x9;019a&lt;br&gt;&#xA;कीटाः पतङ्गाश्च भवन्ति पापा न मे विवक्षास्ति महानुभाव ॥&#x9;019c&lt;br&gt;&#xA;चतुष्पदा द्विपदाः षट्पदाश्च तथाभूता गर्भभूता भवन्ति ।&#x9;020a&lt;br&gt;&#xA;आख्यातमेतन्निखिलेन सर्वं भूयस्तु किं पृच्छसि राजसिंह ॥&#x9;020c&lt;br&gt;&#xA;अष्टक उवाच &#x9;021&lt;br&gt;&#xA;किंस्वित्कृत्वा लभते तात लोकान्मर्त्यः श्रेष्ठांस्तपसा विद्यया च ।&#x9;021a&lt;br&gt;&#xA;तन्मे पृष्टः शंस सर्वं यथावच्छुभाल्ँलोकान्येन गच्छेत्क्रमेण ॥&#x9;021c&lt;br&gt;&#xA;ययातिरुवाच &#x9;022&lt;br&gt;&#xA;तपश्च दानं च शमो दमश्च ह्रीरार्जवं सर्वभूतानुकम्पा ।&#x9;022a&lt;br&gt;&#xA;स्वर्गस्य लोकस्य वदन्ति सन्तो द्वाराणि सप्तैव महान्ति पुंसाम् ।&#x9;022c&lt;br&gt;&#xA;नश्यन्ति मानेन तमोऽभिभूताः पुंसः सदैवेति वदन्ति सन्तः ॥&#x9;022e&lt;br&gt;&#xA;अधीयानः पण्डितम्मन्यमानो यो विद्यया हन्ति यशः परेषाम् ।&#x9;023a&lt;br&gt;&#xA;तस्यान्तवन्तश्च भवन्ति लोका न चास्य तद्ब्रह्म फलं ददाति ॥&#x9;023c&lt;br&gt;&#xA;चत्वारि कर्माण्यभयङ्कराणि भयं प्रयच्छन्त्ययथाकृतानि ।&#x9;024a&lt;br&gt;&#xA;मानाग्निहोत्रमुत मानमौनं मानेनाधीतमुत मानयज्ञः ॥&#x9;024c&lt;br&gt;&#xA;न मानमान्यो मुदमाददीत न सन्तापं प्राप्नुयाच्चावमानात् ।&#x9;025a&lt;br&gt;&#xA;सन्तः सतः पूजयन्तीह लोके नासाधवः साधुबुद्धिं लभन्ते ॥&#x9;025c&lt;br&gt;&#xA;इति दद्यामिति यज इत्यदीय इति व्रतम् ।&#x9;026a&lt;br&gt;&#xA;इत्येतानि भयान्याहुस्तानि वर्ज्यानि सर्वशः ॥&#x9;026c&lt;br&gt;&#xA;ये चाश्रयं वेदयन्ते पुराणं मनीषिणो मानसमार्गरुद्धम् ।&#x9;027a&lt;br&gt;&#xA;तन्निःश्रेयस्तेन संयोगमेत्य परां शान्तिं प्राप्नुयुः प्रेत्य चेह ॥&#x9;027c&lt;br&gt;&#xA;इति श्रीमन्महाभारते आदिपर्वणि सम्भवपर्वणि चतुरशीतितमोऽध्यायः ॥ 84 ॥&#xA;1-84-1 कार्तयुगप्रधाना कृतयुगे भवाः कार्तयुगा अत्यन्तनिष्पापास्तेषां मुख्यतमेत्यर्थः ॥ 1-84-3 तत्र क्षीणपुण्याः कथं किम्प्रकारा भवन्ति । ततश्च किंविशिष्टाः कीदृशाः सन्तः कस्य धाम स्थानं यान्ति कं लोकं यान्तीत्यर्थः ॥&#xA;1-84-4 तत्र कस्य धामेत्यस्योत्तरम् इमं भौममिति । पुण्ये क्षीणे सति नरकं नरकोपमं बौमं भूसम्बन्धिनम् इमं लोकं प्रति पतन्ति । कथं भवन्तीत्यस्योत्तरं ते कङ्केति । कङ्काश्च गोमायवश्च तेषां बलं सङ्घः तस्याशनार्थे अशनविषयीभूतैतद्देहरक्षणार्थे बहुधा प्रव्रजन्ति पर्यटन्ति ॥&#xA;1-84-5 तस्मादेतत्काम्यकर्म दुष्टं विषिद्धं गर्हणीयम् ॥&#xA;1-84-6 ननु कङ्कादिभक्षितस्य कथं स्वरूपसत्ता कथं वा शरीरान्तरेणाविर्भाव इति देहात्मवादमाश्रित्य शङ्कते । भौमो नरकश्च क इति पृच्छति च । यदा तु तानिति ॥&#xA;1-84-7 ऊर्ध्वं देहात् देहक्षयानन्तरम् । जृम्भमाणात्प्रबुद्धात्कर्मणो हेतोः व्यक्तं स्थूलं शरीरम् अनु अनुप्रविश्य जीवाः सञ्चरन्ति कर्मफलानि भुञ्जते इति यत् तदेव भौमो नरकः । कुतोऽस्य नरकत्वमत आह । नावेक्षन्ते वर्षपूगाननेकान् यस्मादत्र पतिता गतं वयो न बुध्यन्ते कर्मभूमिं प्राप्यापि स्वहिताय न यतन्तेऽत इत्यर्थः । एतेन कङ्कादिभक्षितस्यापि सत्वं देहयोगश्चास्तीत्युक्तम् ॥&#xA;1-84-8 षष्टिं सहस्राण्यशीतिञ्च सहस्राणि परिवत्सराणि व्योम्नि स्वर्गे स्थित्वा पतन्ति । दारादयो भौमा राक्षसाः । पातं भूमिस्थितिं प्रपततः अनुभवतः ॥&#xA;1-84-9 यत् यान् एनसः पापाद्धेतोः पततः स्वर्गाह्यवमानान् ते राक्षसास्तुदन्ति ते पुरुषाः कथं भवन्ति प्रपातभ्रष्टा इव कथं न शीर्यन्ते । कथं वा आभवन्ति इन्द्रियादिमन्तो भवन्ति । कथं वा गर्भत्वं प्राप्नुवन्तीति प्रश्नत्रयम् ॥&#xA;1-84-10 रेतः कर्तृ । अस्रं स्त्रीरजः कर्मभूतम् अन्वेति । तद्द्वयं पुष्पफलादिभावेनानुपृक्तं कललादिरूपं भवति । तत् आहारादिवत्कथं न जीर्यत इत्यत आह । पुरुषेणेति । ईश्वरेणेत्यर्थः । रजः तदुपलक्षितान् धातून् । समुपैति दुःखादीनीति शेषः ॥&#xA;1-84-11 मात्रुदरपर्यन्तं प्रवेशक्रममाह । वनस्पतीति ॥&#xA;1-84-12 नरयोनिमापद्यमानो जीवः स्वेन कायेन जैवेनैव रूपेण गर्भं मातुरुदरं याति उत तत्र प्रवेष्टुमन्यद्वपुर्विदधाति ॥&#xA;1-84-13 शरीरदेहातिसमुच्छ्रयं मातुः शरीरे गर्भदेहस्यातिसमुच्छ्रयं वृद्धिम् । चक्षुःश्रोत्रे इतीन्द्रियमात्रोपलक्षणम् ॥&#xA;1-84-14 देहसमुच्छ्रयक्रममाह । वायुरिति । ऋतौ तत्काले वायुः गर्भयोनिम् अस्रं प्रति रेतः समुत्कर्षति प्रापयति । ततश्च पुष्पफलानुपृक्तं कललादिरूपगर्भं स एव तत्र गर्भाशये क्रमेण संवर्धयति । कथम्भूतः तन्मात्रे वृद्धिमात्रएव कृताधिकारः समर्थः ॥&#xA;1-84-15 स जीवः विगृहीता मात्रा सूक्ष्मशरीरं येन सः ॥&#xA;1-84-16 श्रोत्रादिकं इत्युपहितं सम्बद्धं विद्धि ॥&#xA;1-84-17 देहात्मवादेन पुनः शङ्कते । यः संस्थित इति । परस्तात् आत्मानं केन कारणेन चेतयते जानाति । देहातिरिक्तजीवाभावादिति बावः ॥&#xA;1-84-18 जीवो देहाद्भिन्नः पूर्वदेहं त्यक्त्वा सूक्ष्मदेहेन देहान्तरं प्राप्नोतीत्याह । हित्वेति । पवनाग्रानुसारी आतिवाहिकपवनानुसारी ॥&#xA;1-84-19 कर्मानुसारेण योनिप्राप्तिमाह । पुण्यामिति ॥&#xA;1-84-21 किंस्वित्कृत्वेति सामान्यप्रश्नः । तपसा विद्ययेति विशेषप्रश्नः । चो वार्थे ॥ 1-84-22 पुंसः पुमांसः ॥&#xA;1-84-23 दर्पवता कृतमध्ययनादि न मोक्षोपयोगि नापि स्वर्गदं प्रत्युत भयावहमित्याह द्वाभ्याम् । अधीयान इति ॥&#xA;1-84-25 अतो मानापमानादिद्वन्द्वसहिष्णुर्भवेदित्याह । न मानमान्य इति ॥ 1-84-26 इति दद्यामिति दाम्भिकस्य स्वधर्मप्रकाशनाभिनयः ॥&#xA;1-84-27 मानसमार्गरुद्धं ध्यानविषयीभूतं । वेदयन्ते जानन्ति । तद्वेदनं निःश्रेयः सुखसाधनम् ॥ चतुरशीतितमोऽध्यायः ॥ 84 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/085/</guid>
      <description>&lt;p&gt;अध्यायः 085&lt;/p&gt;&#xA;&lt;p&gt;ब्रह्मचर्याद्याश्रमविषयकाष्टकययातिप्रश्नप्रतिवचनम् ॥ 1 ॥&#xA;अष्टक उवाच ।&#x9;001&lt;br&gt;&#xA;चरन्गृहस्थः कथमेति धर्मान्कथं भिक्षुः कथमाचार्यकर्मा ।&#x9;001a&lt;br&gt;&#xA;वानप्रस्थः सत्पथे सन्निविष्टो बहून्यस्मिन्सम्प्रति वेदयन्ति ॥&#x9;001c&lt;br&gt;&#xA;ययातिरुवाच ।&#x9;002&lt;br&gt;&#xA;आहूताध्यायी गुरुकर्मस्वचोद्यः पूर्वोत्थायी चरमं चोपशायी ।&#x9;002a&lt;br&gt;&#xA;मृदुर्दान्तो धृतिमानप्रमत्तः स्वाध्याशीलः सिध्यति ब्रह्मचारी ॥&#x9;002c&lt;br&gt;&#xA;धर्मागतं प्राप्य धनं यजेत दद्यात्सदैवातिथीन्भोजयेच्च ।&#x9;003a&lt;br&gt;&#xA;अनाददानश्च परैरदत्तं सैषा गृहस्थोपनिषत्पुराणी ॥&#x9;003c&lt;br&gt;&#xA;स्ववीर्यजीवी वृजिनान्निवृत्तो दाता परेभ्यो न परोपतापी ।&#x9;004a&lt;br&gt;&#xA;तादृङ्मुनिः सिद्धिमुपैति मुख्यां वसन्नरण्ये नियताहारचेष्टः ॥&#x9;004c&lt;br&gt;&#xA;अशिल्पजीवी गुणवांश्चैव नित्यं जितेन्द्रियः सर्वतो विप्रयुक्तः ।&#x9;005a&lt;br&gt;&#xA;अनोकशायी लघुरल्पप्रसारश्चरन्देशानेकचरः स भिक्षुः ॥&#x9;005c&lt;br&gt;&#xA;रात्र्या यया वाऽभिजिताश्च लोकाभवन्ति कामाभिजिताः सुखाश्च ।&#x9;006a&lt;br&gt;&#xA;तामेव रात्रिं प्रयतेत विद्वानरण्यसंस्थो भवितुं यतात्मा ॥&#x9;006c&lt;br&gt;&#xA;दशैव पूर्वान्दश चापरांश्चज्ञातीनथात्मानमथैकविंशम् ।&#x9;007a&lt;br&gt;&#xA;अरण्यवासी सुकृते दधाति विमुच्यारण्ये स्वशरीरधातून् ॥&#x9;007c&lt;br&gt;&#xA;अष्टक उवाच ।&#x9;008&lt;br&gt;&#xA;कतिस्विदेव मुनयः कति मौनानि चाप्युत ।&#x9;008a&lt;br&gt;&#xA;भवन्तीति तदाचक्ष्व श्रोतुमिच्छामहे वयम् ॥&#x9;008c&lt;br&gt;&#xA;ययातिरुवाच ।&#x9;009&lt;br&gt;&#xA;अरण्ये वसतो यस्य ग्रामो भवति पृष्ठतः ।&#x9;090a&lt;br&gt;&#xA;ग्रामे वा वसतोऽरण्यं स मुनिः स्याज्जनाधिप ॥&#x9;009c&lt;br&gt;&#xA;अष्टक उवाच ।&#x9;010&lt;br&gt;&#xA;कथंस्विद्वसतोऽरण्ये ग्रामो भवति पृष्ठतः ।&#x9;010a&lt;br&gt;&#xA;ग्रामे वा वसतोऽरण्यं कथं भवति पृष्ठतः ॥&#x9;010c&lt;br&gt;&#xA;ययातिरुवाच ।&#x9;011&lt;br&gt;&#xA;न ग्राम्यमुपयुञ्जीत य आरण्यो मुनिर्भवेत् ।&#x9;011a&lt;br&gt;&#xA;तथास्य वसतोऽरण्ये ग्रामो भवति पृष्ठतः ॥&#x9;011c&lt;br&gt;&#xA;अनग्निरनिकेतश्चाप्यगोत्रचरणो मुनिः ।&#x9;012a&lt;br&gt;&#xA;कौपीनाच्छादनं यावत्तावदिच्छेच्च चीवरम् ॥&#x9;012c&lt;br&gt;&#xA;यावत्प्राणाभिसन्धानं तावदिच्छेच्च भोजनम् ।&#x9;013a&lt;br&gt;&#xA;तथाऽस्य वसतो ग्रामेऽरण्यं भवति पृष्ठतः ॥&#x9;013c&lt;br&gt;&#xA;यस्तु कामान्परित्यज्य त्यक्तकर्मा जितेन्द्रियः ।&#x9;014a&lt;br&gt;&#xA;आतिष्ठेच्च मुनिर्मौनं स लोके सिद्धिमाप्नुयात् ॥&#x9;014c&lt;br&gt;&#xA;धौतदन्तं कृत्तनखं सदा स्नातमलङ्कृतम् ।&#x9;015a&lt;br&gt;&#xA;असितं सितकर्माणं कस्तमर्हति नार्चितुम् ॥&#x9;015c&lt;br&gt;&#xA;तपसा कर्शितः क्षामः क्षीणमांसास्थिशोणितः ।&#x9;016a&lt;br&gt;&#xA;स च लोकमिमं जित्वा लोकं विजयते परम् ॥&#x9;016c&lt;br&gt;&#xA;यदा भवति निर्द्वन्द्वो मुनिर्मौनं समास्थितः ।&#x9;017a&lt;br&gt;&#xA;अथ लोकमिमं जित्वा लोकं विजयते परम् ॥&#x9;017c&lt;br&gt;&#xA;आस्येन तु यदाऽहारं गोवन्मृगयते मुनिः ।&#x9;018a&lt;br&gt;&#xA;अथास्य लोकः सर्वोऽयं सोऽमृतत्वाय कल्पते ॥&#x9;018c&lt;br&gt;&#xA;सामान्यधर्मः सर्वेषां क्रोधो लोभो द्रुहाऽक्षमा ।&#x9;019a&lt;br&gt;&#xA;विहाय मत्सरं शाठ्यं दर्पं दम्भं च पैशुनम् ।&#x9;019c&lt;br&gt;&#xA;क्रोधं लोभं ममत्वं च यस्य नास्ति स धर्मवित् ॥&#x9;019e&lt;br&gt;&#xA;अष्टक उवाच ।&#x9;020&lt;br&gt;&#xA;नित्याशनो ब्रह्मचारी गृहस्थो वनगो मुनिः ।&#x9;020a&lt;br&gt;&#xA;नाधर्ममशनात्प्राप्येत्कथं ब्रूहीह पृच्छते ॥&#x9;020c&lt;br&gt;&#xA;ययातिरुवाच ।&#x9;021&lt;br&gt;&#xA;अष्टौ ग्रासा मुनेः प्रोक्ताः षोडशारण्यवासिनः ।&#x9;021a&lt;br&gt;&#xA;द्वात्रिंशत्तु गृहस्थस्य अमितं ब्रह्मचारिणः ॥&#x9;021c&lt;br&gt;&#xA;इत्येवं कारणैर्ज्ञेयमष्टकैतच्छुभाशुभम् ॥ ॥&#x9;022ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/086/</guid>
      <description>&lt;p&gt;अध्यायः 086&#xA;स्वर्गाच्च्युतस्य ययातेरष्टकादियज्ञभूमिं प्रत्यागमननिमित्तकथनम् ॥ 1 ॥ अष्टकप्रतर्दनयोर्ययातिना संवादः ॥ 2 ॥&#xA;अष्टक उवाच &#x9;001&lt;br&gt;&#xA;कतरस्त्वनयोः पूर्वं देवानामेति साम्यताम् ।&#x9;001a&lt;br&gt;&#xA;उभयोर्धावतो राजन्सूर्याचन्द्रमसोरिव ॥&#x9;001c&lt;br&gt;&#xA;ययातिरुवाच &#x9;002&lt;br&gt;&#xA;अनिकेतो गृहस्थेषु कामवृत्तेषु संयतः ।&#x9;002a&lt;br&gt;&#xA;ग्राम एव वसन्भिक्षुस्तयोः पूर्वतरं गतः ॥&#x9;002c&lt;br&gt;&#xA;अप्राप्य दीर्घमायुस्तु यः प्राप्तो विकृतिं चरेत् ।&#x9;003a&lt;br&gt;&#xA;तप्यते यदि तत्कृत्वा चरेत्सोऽन्यत्तपस्ततः ॥&#x9;003c&lt;br&gt;&#xA;पापानां कर्मणां नित्यं बिभीयाद्यस्तु मानवः ।&#x9;004a&lt;br&gt;&#xA;सुखमप्याचरन्नित्यं सोऽत्यन्तं सुखमेधते ॥&#x9;004c&lt;br&gt;&#xA;यद्वै नृशंसं तदसत्यमाहुर्यः सेवते धर्ममनर्थबुद्धिः ।&#x9;005a&lt;br&gt;&#xA;अस्वोऽप्यनीशश्च तथैव राजंस्तदार्जवं स समाधिस्तदार्यम् ॥&#x9;005c&lt;br&gt;&#xA;अष्टक उवाच &#x9;006&lt;br&gt;&#xA;केनासि हूतः प्रहितोऽसि राजन्युवा स्रग्वी दर्शनीयः सुवर्चाः ।&#x9;006a&lt;br&gt;&#xA;कुतऋ आयातः कतरस्यां दिशि त्वमुताहोस्वित्पार्थिवं स्थानमस्ति ॥&#x9;006c&lt;br&gt;&#xA;ययातिरुवाच &#x9;007&lt;br&gt;&#xA;इमं भौमं नरकं क्षीणपुण्यः प्रवेष्टुमुर्वीं गगनाद्विप्रहीणः ।&#x9;007a&lt;br&gt;&#xA;&#39;विद्वांश्चैवं मतिमानार्यबुद्धिर्ममाभवत्कर्मलोक्यं च सर्वम्&#39; ।&#x9;007c&lt;br&gt;&#xA;उक्त्वाऽहं वः प्रपतिष्याम्यनन्तरं त्वरन्ति मां लोकपा ब्राह्मणा ये ॥&#x9;007e&lt;br&gt;&#xA;सतां सकाशे तु वृतः प्रपातस्ते सङ्गता गुणवन्तश्च सर्वे ।&#x9;008a&lt;br&gt;&#xA;शक्राच्च लब्धो हि वरो मयैषपतिष्यता भूमितलं नरेन्द्र ॥&#x9;008c&lt;br&gt;&#xA;अष्टक उवाच ।&#x9;009&lt;br&gt;&#xA;पृच्छामि त्वां मा प्रपत प्रपातं यदि लोकाः पार्थिव सन्ति मेऽत्र ।&#x9;009a&lt;br&gt;&#xA;यद्यन्तरिक्षे यदि वा दिवि स्थिताःक्षेत्रज्ञं त्वां तस्य धर्मस्य मन्ये ॥&#x9;009c&lt;br&gt;&#xA;ययातिरुवाच &#x9;010&lt;br&gt;&#xA;यावत्पृथिव्यां विहितं गवाश्वं सहारण्यैः पशुभिः पार्वतैश्च ।&#x9;010a&lt;br&gt;&#xA;तावल्लोका दिवि ते संस्थिता वैतथा विजानीहि नरेन्द्रसिंह ॥&#x9;010c&lt;br&gt;&#xA;अष्टक उवाच &#x9;011&lt;br&gt;&#xA;तांस्ते ददामि मा प्रपत प्रपातं ये मे लोका दिवि राजेन्द्र सन्ति ।&#x9;011a&lt;br&gt;&#xA;यद्यन्तरिक्षे यदि वा दिवि श्रितास्तानाक्रम क्षिप्रमपेतमोहः ॥&#x9;011c&lt;br&gt;&#xA;ययातिरुवाच &#x9;012&lt;br&gt;&#xA;नास्मद्विधोऽब्राह्मणो ब्रह्मविच्च प्रतिग्रहे वर्तते राजमुख्य ।&#x9;012a&lt;br&gt;&#xA;यथा प्रदेयं सततं द्विजेभ्यस्तथाऽददं पूर्वमहं नरेन्द्र ॥&#x9;012c&lt;br&gt;&#xA;नाब्राह्मणः कृपणो जातु जीवेद्या चाप्यस्याऽब्राह्मणी वीरपत्नी ।&#x9;013a&lt;br&gt;&#xA;सोऽहं नैवाकृतपूर्वं चरेयं विधित्समानः किमु तत्र साधुः ॥&#x9;013c&lt;br&gt;&#xA;प्रतर्दन उवाच &#x9;014&lt;br&gt;&#xA;पृच्छामि त्वां स्पृहणीयरूप प्रतर्दनोऽहं यदि मे सन्ति लोकाः ।&#x9;014a&lt;br&gt;&#xA;यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये ॥&#x9;014c&lt;br&gt;&#xA;ययातिरुवाच &#x9;015&lt;br&gt;&#xA;सन्ति लोका बहवस्ते नरेन्द्र अप्येकैकः सप्तसप्ताप्यहानि ।&#x9;015a&lt;br&gt;&#xA;मधुच्युतो घृतपृक्ता विशोकास्ते नान्तवन्तः प्रतिपालयन्ति ॥&#x9;015c&lt;br&gt;&#xA;प्रतर्दन उवाच &#x9;016&lt;br&gt;&#xA;तांस्ते ददानि मा प्रपत प्रपातं ये मे लोकास्तव ते वै भवन्तु ।&#x9;016a&lt;br&gt;&#xA;यद्यन्तरिक्षे यदि वा दिवि श्रितास्तानाक्रम क्षिप्रमपेतमोहः ॥&#x9;016c&lt;br&gt;&#xA;ययातिरुवाच &#x9;017&lt;br&gt;&#xA;न तुल्यतेजाः सुकृतं कामयेत योगक्षेमं पार्थिव पार्थिवः सन् ।&#x9;017a&lt;br&gt;&#xA;दैवादेशादापदं प्राप्य विद्वांश्चरेन्नृशंसं न हि जातु राजा ॥&#x9;017c&lt;br&gt;&#xA;धर्म्यं मार्गं यतमानो यशस्यङ्कुर्यान्नृपो धर्ममवेक्षमाणः ।&#x9;018a&lt;br&gt;&#xA;न मद्विधो धर्मबुद्धिः प्रजानन्कुर्यादेवं कृपणं मां यथाऽत्थ ॥&#x9;018c&lt;br&gt;&#xA;कुर्यादपूर्वं न कृतं यदन्यैर्विधित्समानः किमु तत्र साधु ।&#x9;019a&lt;br&gt;&#xA;&#39;धर्माधर्मौ सुविनिश्चित्य सम्यक्कार्याकार्येष्वप्रमत्तश्चरेद्यः ॥&#x9;019c&lt;br&gt;&#xA;स वै धीमान्सत्यसन्धः कृतात्मा राजा भवेल्लोकपालो महिम्ना ।&#x9;020a&lt;br&gt;&#xA;यदा भवेत्संशयो धर्मकार्ये कामार्थौ वा यत्र विन्दन्ति सम्यक् ॥&#x9;020c&lt;br&gt;&#xA;कार्यं तत्र प्रथमं धर्मकार्यं यन्नो विरुध्यादर्थकामौ स धर्मः&#x9;021a&lt;br&gt;&#xA;वैशम्पायन उवाच &#39;&#x9;021&lt;br&gt;&#xA;ब्रुवाणमेवं नृपतिं ययातिं नृपोत्तमो वसुमानब्रवीत्तम् ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/087/</guid>
      <description>&lt;p&gt;अध्यायः 087&#xA;वसुमतः शिबेश्च ययातिना संवादः ॥ 1 ॥ पुनरष्टकययातिसंवादः ॥ 2 ॥ तत्रागतया माधव्या स्वपुत्रान्प्रति ययातेर्मातामहत्वकथनम् ॥ 3 ॥ तद्वचनेन ययातेरष्टकादिदत्तपुण्यस्वीकारपूर्वकमष्टकादिभिः सह स्वर्गगमनम् ॥ 4 ॥ ययातिना मार्गे अष्टकादीन्प्रति विस्तरेण स्ववृत्तान्तकथनम् ॥ 5 ॥ ययात्युपाख्यानश्रवणादिफलकथनम् ॥ 6 ॥&#xA;वसुमानुवाच &#x9;001&lt;br&gt;&#xA;पृच्छामि त्वां वसुमानौषदश्विर्यद्यस्ति लोको दिवि मे नरेन्द्र ।&#x9;001a&lt;br&gt;&#xA;यद्यन्तरिक्षे प्रथितो महात्मन्क्षेत्रज्ञं त्वां तस्य धर्मस्य मन्ये ॥&#x9;001c&lt;br&gt;&#xA;ययातिरुवाच ।&#x9;002&lt;br&gt;&#xA;यदन्तरिक्षं पृथिवी दिशश्चयत्तेजसा तपते भानुमांश्च ।&#x9;002a&lt;br&gt;&#xA;लोकास्तावन्तो दिवि संस्थिता वै तेनान्तवन्तः प्रतिपालयन्ति ॥&#x9;002c&lt;br&gt;&#xA;वसुमानुवाच &#x9;003&lt;br&gt;&#xA;तांस्ते ददानि मा प्रपत प्रपातं ये मे लोकास्तव ते वै भवन्तु ।&#x9;003a&lt;br&gt;&#xA;क्रीणीष्वैतांस्तृणकेनापि राजन् प्रतिग्रहस्ते यदि धीमन्प्रदुष्टः ॥&#x9;003c&lt;br&gt;&#xA;ययातिरुवाच &#x9;004&lt;br&gt;&#xA;न मिथ्याऽहं विक्रयं वै स्मरामि वृथा गृहीतं शिशुकाच्छङ्कमानः ।&#x9;004a&lt;br&gt;&#xA;कुर्यां न चैवाकृतपूर्वमन्यैर्विधित्समानः किमु तत्र साधुः ॥&#x9;004c&lt;br&gt;&#xA;वसुमानुवाच &#x9;005&lt;br&gt;&#xA;तांस्त्वं लोकान्प्रतिपद्यस्व राजन्मया दत्तान्यदि नेष्टः क्रयस्ते ।&#x9;005a&lt;br&gt;&#xA;अहं न तान्वै प्रतिगन्ता नरेन्द्र सर्वे लोकास्तव ते वै भवन्तु ॥&#x9;005c&lt;br&gt;&#xA;शिबिरुवाच &#x9;006&lt;br&gt;&#xA;पृच्छामि त्वां शिबिरौशीनरोऽहं ममापि लोका यदि सन्तीह तात ।&#x9;006a&lt;br&gt;&#xA;यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये ॥&#x9;006c&lt;br&gt;&#xA;ययातिरुवाच &#x9;007&lt;br&gt;&#xA;यत्त्वं वाचा हृदयेनापि साधून्परीप्समानान्नावमंस्था नरेन्द्र ।&#x9;007a&lt;br&gt;&#xA;तेनानन्ता दिवि लोकाः श्रितास्ते विद्युद्रूपाः स्वनवन्तो महान्तः ॥&#x9;007c&lt;br&gt;&#xA;शिबिरुवाच &#x9;008a&lt;br&gt;&#xA;तांस्त्वं लोकान्प्रतिपद्यस्व राजन्मया दत्तान्यदि नेष्टः क्रयस्ते ।&#x9;008a&lt;br&gt;&#xA;न चाहं तान्प्रतिपत्स्ये ह दत्त्वा यत्र गत्वा नानुशोचन्ति धीराः ॥&#x9;008c&lt;br&gt;&#xA;ययातिरुवाच &#x9;009&lt;br&gt;&#xA;यथा त्वमिन्द्रप्रतिमप्रभावस्ते चाप्यनन्ता नरदेव लोकाः ।&#x9;009a&lt;br&gt;&#xA;तथाऽद्य लोके न रमेऽन्यदत्ते तस्माच्छिबे नाभिनन्दामि दायम् ॥&#x9;009c&lt;br&gt;&#xA;अष्टक उवाच &#x9;010&lt;br&gt;&#xA;न चेदेकैकशो राजल्ँलोकान्नः प्रतिनन्दसि ।&#x9;010a&lt;br&gt;&#xA;सर्वे प्रदाय भवते गन्तारो नरकं वयम् ॥&#x9;010c&lt;br&gt;&#xA;ययातिरुवाच &#x9;011&lt;br&gt;&#xA;यदर्होऽहं तद्यतध्वं सन्तः सत्याभिनन्दिनः ।&#x9;011a&lt;br&gt;&#xA;अहं तन्नाभिजानामि यत्कृतं न मया पुरा ॥&#x9;011c&lt;br&gt;&#xA;अष्टक उवाच &#x9;012&lt;br&gt;&#xA;कस्यैते प्रतिदृश्यन्ते रथाः पञ्च हिरण्मयाः ।&#x9;012a&lt;br&gt;&#xA;यानारुह्य नरो लोकानभिवाञ्छति शाश्वतान् ॥&#x9;012c&lt;br&gt;&#xA;ययातिरुवाच &#x9;013&lt;br&gt;&#xA;युष्मानेते वहिष्यन्ति रथाः पञ्च हिरण्मयाः ।&#x9;013a&lt;br&gt;&#xA;उच्चैः सन्तः प्रकाशन्ते ज्वलन्तोऽग्निशिखा इव ॥&#x9;013c&lt;br&gt;&#xA;&#39;वैशम्पायन उवाच &#x9;014&lt;br&gt;&#xA;अश्वमेधे महायज्ञे स्वयम्भुविहिते पुरा ।&#x9;014a&lt;br&gt;&#xA;हयस्य यानि चाङ्गानि सन्निकृत्य यथाक्रमम् ॥&#x9;014c&lt;br&gt;&#xA;होताऽध्वर्युरथोद्गाता ब्रह्मणा सह भारत ।&#x9;015a&lt;br&gt;&#xA;अग्नौ प्रास्यन्ति विधिवत्समस्ताः षोडशर्त्विजः ॥&#x9;015c&lt;br&gt;&#xA;धूमगन्धं च पापिष्ठा ये जिघ्रन्ति नरा भुवि ।&#x9;016a&lt;br&gt;&#xA;विमुक्तपापाः पूतास्ते तत्क्षणेनाभवन्नराः ॥&#x9;016c&lt;br&gt;&#xA;एतस्मिन्नन्तरे चैव माधवी सा तपोधना ।&#x9;017a&lt;br&gt;&#xA;मृगचर्मपरीताङ्गी परिधाय मृगत्वचम् ॥&#x9;017c&lt;br&gt;&#xA;मृगैः परिचरन्ती सा मृगाहारविचेष्टिता ।&#x9;018a&lt;br&gt;&#xA;यज्ञवाटं मृगगणैः प्रविश्य भृशविस्मिता ॥&#x9;018c&lt;br&gt;&#xA;आघ्रायन्ती धूमगन्धं मृगैरेव चचार सा ।&#x9;019a&lt;br&gt;&#xA;यज्ञवाटमटन्ती सा पुत्रांस्तानपराजितान् ॥&#x9;019c&lt;br&gt;&#xA;पश्यन्ती यज्ञमाहात्म्यं मुदं लेभे च माधवी ।&#x9;020a&lt;br&gt;&#xA;असंस्पृशन्तं वसुधां ययातिं नाहुषं यदा ॥&#x9;020c&lt;br&gt;&#xA;दिविष्ठं प्राप्तमाज्ञाय ववन्दे पितरं तदा ।&#x9;021a&lt;br&gt;&#xA;तदा वसुमनापृच्छन्मातरं वै तपस्विनीम् ॥&#x9;021c&lt;br&gt;&#xA;भवत्या यत्कृतमिदं वन्दनं पादयोरिह ।&#x9;022a&lt;br&gt;&#xA;कोयं देवोपमो राजा याऽभिवन्दसि मे वद ॥&#x9;022c&lt;br&gt;&#xA;माधव्युवाच &#x9;023&lt;br&gt;&#xA;शृणुध्वं सहिताः पुत्रा नाहुषोयं पिता मम ।&#x9;023a&lt;br&gt;&#xA;ययातिर्मम पुत्राणां मातामह इति स्मृतः ॥&#x9;023c&lt;br&gt;&#xA;पूरुं मे भ्रातरं राज्ये समावेश्य दिवं गतः ।&#x9;024a&lt;br&gt;&#xA;केन वा कारणेनैवमिह प्राप्तो महायशाः ॥&#x9;024c&lt;br&gt;&#xA;वैशम्पायन उवाच &#x9;025&lt;br&gt;&#xA;तस्यास्तद्वचनं श्रुत्वा स्वर्गाद्भ्रष्टेति चाब्रवीत् ।&#x9;025a&lt;br&gt;&#xA;सा पुत्रस्य वचः श्रुत्वा सम्भ्रमाविष्टचेतना ॥&#x9;025c&lt;br&gt;&#xA;माधवी पितरं प्राह दौहित्रपरिवारितम् ।&#x9;026a&lt;br&gt;&#xA;तपसा निर्जिताल्ँलोकान्प्रतिगृह्णीष्व मामकान् ॥&#x9;026c&lt;br&gt;&#xA;पुत्राणामिव पौत्राणां धर्मादधिगतं धनम् ।&#x9;027a&lt;br&gt;&#xA;स्वार्थणेव वदन्तीह ऋषयो धर्मपाठकाः ।&#x9;027c&lt;br&gt;&#xA;तस्माद्दानेन तपसा चास्माकं दिवमाव्रज ॥&#x9;027e&lt;br&gt;&#xA;ययातिरुवाच &#x9;028&lt;br&gt;&#xA;यदि धर्मफलं ह्येतच्छोभनं भविता तव ।&#x9;028a&lt;br&gt;&#xA;दुहित्रा चैव दौहित्रैस्तारितोऽहं महात्मभिः ॥&#x9;028c&lt;br&gt;&#xA;तस्मात्पवित्रं दौहित्रमद्यप्रभृति पैतृके ।&#x9;029a&lt;br&gt;&#xA;त्रीणि श्राद्धे पवित्राणि दौहित्रः कुतपस्तिलाः ॥&#x9;029c&lt;br&gt;&#xA;त्रीणि चात्र प्रशंसन्ति शौचमक्रोधमत्वराम् ।&#x9;030a&lt;br&gt;&#xA;भोक्तारः परिवेष्टारः श्रावितारः पवित्रकाः ॥&#x9;030c&lt;br&gt;&#xA;दिवसस्याष्टमे भागे मन्दीभवति भास्करे ।&#x9;031a&lt;br&gt;&#xA;स कालः कुतपो नाम पितॄणां दत्तमक्षयम् ॥&#x9;031c&lt;br&gt;&#xA;तिलाः पिशाचाद्रक्षन्ति दर्भा रक्षन्ति राक्षसात् ।&#x9;032a&lt;br&gt;&#xA;रक्षन्ति श्रोत्रियाः पङ्क्तिं यतिभिर्भुक्तमक्षयम् ॥&#x9;032c&lt;br&gt;&#xA;लब्ध्वा पात्रं तु विद्वांसं श्रोत्रियं सुव्रतं शुचिम् ।&#x9;033a&lt;br&gt;&#xA;स कालः कालतो दत्तं नान्यथा काल इष्यते ॥&#x9;033c&lt;br&gt;&#xA;वैशम्पायन उवाच &#x9;034&lt;br&gt;&#xA;एवमुक्त्वा ययातिस्तु पुनः प्रोवाच बुद्धिमान् ।&#x9;034a&lt;br&gt;&#xA;सर्वे ह्यवभृथस्नातास्त्वरध्वं कार्यगौरवात् ॥&#39;&#x9;034c&lt;br&gt;&#xA;अष्टक उवाच &#x9;035&lt;br&gt;&#xA;आतिष्ठ स्वरथं राजन्विक्रमस्व विहायसम् ।&#x9;035a&lt;br&gt;&#xA;वयमप्यनुयास्यामो यदा कालो भविष्यति ॥&#x9;035c&lt;br&gt;&#xA;ययातिरुवाच &#x9;036&lt;br&gt;&#xA;सर्वैरिदानीं गन्तव्यं सह स्वर्गजितो वयम् ।&#x9;036a&lt;br&gt;&#xA;एष नो विरजाः पन्था दृश्यते देवसद्मनः ॥&#x9;036c&lt;br&gt;&#xA;वैशम्पायन उवाच &#x9;037&lt;br&gt;&#xA;&#39;अष्टकश्च शिबिश्चैव काशेयश्च प्रतर्दनः ।&#x9;037a&lt;br&gt;&#xA;ऐक्ष्वाकवो वसुमनाश्चत्वारो भूमिपास्तदा ।&#x9;037c&lt;br&gt;&#xA;सर्वे ह्यवभृथस्नाताः स्वर्गताः साधवः सह ॥&#39;&#x9;037e&lt;br&gt;&#xA;तेऽधिरुह्य रथान्सर्वे प्रयाता नृपस्तमाः ।&#x9;038a&lt;br&gt;&#xA;आक्रमन्तो दिवं भाभिर्धर्मेणावृत्य रोदसी ॥&#x9;038c&lt;br&gt;&#xA;अष्टक उवाच &#x9;039&lt;br&gt;&#xA;अहं मन्ये पूर्वमेकोऽस्मि गन्ता सखा चेन्द्रः सर्वथा मे महात्मा ।&#x9;039a&lt;br&gt;&#xA;कस्मादेवं शिबिरौशीनरोऽयमेकोऽत्यगात्सर्ववेगेन वाहान् ॥&#x9;039c&lt;br&gt;&#xA;ययातिरुवाच &#x9;040&lt;br&gt;&#xA;अददद्याचमानाय यावद्वित्तमविन्दत ।&#x9;040a&lt;br&gt;&#xA;उशीनरस्य पुत्रोऽयं तस्माच्छ्रेष्ठो हि वः शिबिः ॥&#x9;040c&lt;br&gt;&#xA;दानं तपः सत्यमथाऽपि धर्मोह्रीः श्रीः क्षमा सौम्यमथो विधित्सा ।&#x9;041a&lt;br&gt;&#xA;राजन्नेतान्यप्रमेयाणि राज्ञःशिबेः स्थितान्यप्रतिमस्य बुद्ध्या ॥&#x9;041c&lt;br&gt;&#xA;एवं वृत्तो ह्रीनिषेवश्च यस्मात्तस्माच्छिबिरत्यगाद्वै रथेन ।&#x9;042a&lt;br&gt;&#xA;वैशम्पायन उवाच &#x9;042&lt;br&gt;&#xA;अथाष्टकः पुनरेवान्वपृच्छन्मातामहं कौतुकेनेन्द्रकल्पम् ॥&#x9;042c&lt;br&gt;&#xA;पृच्छामि त्वां नृपते ब्रूहि सत्यं कुतश्च कश्चासि सुतश्च कस्य ।&#x9;043a&lt;br&gt;&#xA;कृतं त्वया यद्धि न तस्य कर्ता लोके त्वदन्यः क्षत्रियो ब्राह्मणो वा ॥&#x9;043c&lt;br&gt;&#xA;ययातिरुवाच &#x9;044&lt;br&gt;&#xA;ययातिरस्मि नहुषस्य पुत्रःपूरोः पिता सार्वबौमस्त्विहासम् ।&#x9;044a&lt;br&gt;&#xA;गुह्यं चार्थं मामकेभ्यो ब्रवीमिमातामहोऽहं भवतां प्रकाशम् ॥&#x9;044c&lt;br&gt;&#xA;सर्वामिमां पृथिवीं निर्जिगाय दत्त्वा प्रतस्थे विपिनं ब्राह्मणेभ्यः ।&#x9;045a&lt;br&gt;&#xA;मेध्यानश्वानेकशतान्सुरूपांस्तदा देवाः पुण्यभाजो भवन्ति ॥&#x9;045c&lt;br&gt;&#xA;अदामहं पृथिवीं ब्राह्मणेभ्यःपूर्णामिमामखिलां वाहनेन ।&#x9;046a&lt;br&gt;&#xA;गोभिः सुवर्णेन धनैश्च मुख्यैस्तदाऽददं गाः शतमर्बुदानि ॥&#x9;046c&lt;br&gt;&#xA;सत्येन मे द्यौश्च वसुन्धरा चतथैवाग्निज्वर्लते मानुषेषु ।&#x9;047a&lt;br&gt;&#xA;न मे वृथा व्याहृतमेव वाक्यं सत्यं हि सन्तः प्रतिपूजयन्ति ॥&#x9;047c&lt;br&gt;&#xA;यदष्टक प्रब्रवीमीह सत्यं प्रतर्दनं चौषदश्विं तथैव ।&#x9;048a&lt;br&gt;&#xA;सर्वे च लोका मुनयश्च देवाः सत्येन पूज्या इति मे मनोगतम् ॥&#x9;048c&lt;br&gt;&#xA;यो नः स्वर्गजितः सर्वान्यथावृत्तं निवेदयेत् ।&#x9;049a&lt;br&gt;&#xA;अनसूयुर्द्विजाग्र्येभ्यः स लभेन्नः सलोकताम् ॥&#x9;049c&lt;br&gt;&#xA;वैशम्पायन उवाच &#x9;050&lt;br&gt;&#xA;एवं राजा स महात्मा ह्यतीवस्वैर्दौहित्रैस्तारितोऽमित्रसाह ।&#x9;050a&lt;br&gt;&#xA;त्यक्त्वा महीं परमोदारकर्मा स्वर्गं गतः कर्मभिर्व्याप्य पृथ्वीम् ॥ ॥&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/088/</guid>
      <description>&lt;p&gt;अध्यायः 088&lt;/p&gt;&#xA;&lt;p&gt;पूरुवंशकथनम् ॥ 1 ॥&#xA;जनमेजय उवाच &#x9;001&lt;br&gt;&#xA;पुत्रं ययातेः प्रबूहि पूरुं धर्मभृतां वरम् ।&#x9;001a&lt;br&gt;&#xA;आनुपूर्व्येण ये चान्ये पूरोर्वंशविवर्धनाः ॥&#x9;001c&lt;br&gt;&#xA;विस्तरेण पुनर्ब्रूहि दौष्यन्तेर्जनमेजयात् ।&#x9;002a&lt;br&gt;&#xA;सम्बभूव यथा राजा भरतो द्विजसत्तम ॥&#x9;002c&lt;br&gt;&#xA;वैशम्पायन उवाच &#x9;003&lt;br&gt;&#xA;पूरुर्नृपतिशार्दूलो यथैवास्य पिता नृप ।&#x9;003a&lt;br&gt;&#xA;धर्मनित्यः स्थितो राज्ये शक्रतुल्यपराक्रमः ॥&#x9;003c&lt;br&gt;&#xA;प्रवीरेश्वररौद्राश्वास्त्रयः पुत्रा महारथाः ।&#x9;004a&lt;br&gt;&#xA;पूरोः पौष्ट्यामजायन्त प्रवीरो वंशकृत्ततः ॥&#x9;004c&lt;br&gt;&#xA;मनस्युरभवत्तस्माच्छूरसेनीसुतः प्रभुः ।&#x9;005a&lt;br&gt;&#xA;पृथिव्याश्चतुरन्ताया गोप्ता राजीवलोचनः ॥&#x9;005c&lt;br&gt;&#xA;शक्तः संहननो वाग्मी सौवीरीतनयास्त्रयः ।&#x9;006a&lt;br&gt;&#xA;मनस्योरभवन्पुत्राः शूराः सर्वे महारथाः ॥&#x9;006c&lt;br&gt;&#xA;अन्वग्भानुप्रभृतयो मिश्रकेश्यां मनस्विनः ।&#x9;007a&lt;br&gt;&#xA;रौद्राश्वस्य महेष्वासा दशाप्सरसि सूनवः ॥&#x9;007c&lt;br&gt;&#xA;यज्वानो जज्ञिरे शूराः प्रजावन्तो बहुश्रुताः ।&#x9;008a&lt;br&gt;&#xA;सर्वे सर्वास्त्रविद्वासः सर्वे धर्मपरायणाः ॥&#x9;008c&lt;br&gt;&#xA;ऋचेयुरथ कक्षेयुः कृकणेयुश्च वीर्यवान् ।&#x9;009a&lt;br&gt;&#xA;स्थण्डिलेयुर्वनेयुश्च जलेयुश्च महायशाः ॥&#x9;009c&lt;br&gt;&#xA;तेजेयुर्बलावान्धीमान्सत्येयुश्चन्द्रविक्रमः ।&#x9;010a&lt;br&gt;&#xA;धर्मेयुः सन्नतेयुश्च दशमो देवविक्रमः ॥&#x9;010c&lt;br&gt;&#xA;अनाधृष्टिरभूत्तेषां विद्वान्भुवि तथैकराट् ।&#x9;011a&lt;br&gt;&#xA;ऋचेयुरथ विक्रान्तो देवानामिव वासवः ॥&#x9;011c&lt;br&gt;&#xA;अनाधृष्टिसुतस्त्वासीद्राजसूयाश्वमेधकृत् ।&#x9;012a&lt;br&gt;&#xA;मतिनार इति ख्यातो राजा परमधार्मिकः ॥&#x9;012c&lt;br&gt;&#xA;मतिनारसुता राजंश्चत्वारोऽमितविक्रमाः ।&#x9;013a&lt;br&gt;&#xA;तंसुर्महानतिरथो द्रुह्युश्चाप्रतिमद्युतिः ॥&#x9;013c&lt;br&gt;&#xA;तेषां तंसुर्महावीर्यः पौरवं वंशमुद्वहन् ।&#x9;014a&lt;br&gt;&#xA;आजहार यशो दीप्तं जिगाय च वसुन्धराम् ॥&#x9;014c&lt;br&gt;&#xA;ईलिनं तु सुतं तंसुर्जनयामास वीर्यवान् ।&#x9;015a&lt;br&gt;&#xA;सोऽपि कृत्स्नामिमां भूमिं विजिग्ये जयतां वरः ॥&#x9;015c&lt;br&gt;&#xA;रथन्तर्यां सुतान्पञ्च पञ्चभूतोपमांस्ततः ।&#x9;016a&lt;br&gt;&#xA;ईलिनो जनयामास दुष्यन्तप्रभृतीन्नृपान् ॥&#x9;016c&lt;br&gt;&#xA;दुष्यन्तं शूरभीमौ च प्रवसुं वसुमेव च ।&#x9;017a&lt;br&gt;&#xA;तेषां श्रेष्ठोऽभवद्राजा दुष्यन्तो दुर्जयो युधि ॥&#x9;017c&lt;br&gt;&#xA;दुष्यन्ताल्लक्षणायां तु जज्ञे वै जनमेजयः ।&#x9;018a&lt;br&gt;&#xA;शकुन्तलायां भरतो दौष्यन्तिरभवत्सुतः ॥&#x9;018c&lt;br&gt;&#xA;तस्माद्भरतवंशस्य विप्रतस्थे महद्यशः ॥ ॥&#x9;019ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/089/</guid>
      <description>&lt;p&gt;अध्यायः 089&lt;/p&gt;&#xA;&lt;p&gt;शकुन्तलोपाख्यानारम्भः ॥ 1 ॥&#xA;जनमेजय उवाच ।&#x9;001&lt;br&gt;&#xA;भगवन्विस्तरेणेह भरतस्य महात्मनः ।&#x9;001a&lt;br&gt;&#xA;जन्म कर्म च सुश्रूषोस्तन्मे शंसितुमर्हसि ॥&#x9;001c&lt;br&gt;&#xA;वैशम्पायन उवाच &#x9;002&lt;br&gt;&#xA;पौरवाणां वंशकरो दुष्यन्तो नाम वीर्यवान् ।&#x9;002a&lt;br&gt;&#xA;पृथिव्याश्चतुरन्ताया गोप्ता भरतसत्तम ॥&#x9;002c&lt;br&gt;&#xA;चतुर्भागं भुवः कृत्स्नं यो भुङ्क्ते मनुजेश्वरः ।&#x9;003a&lt;br&gt;&#xA;समुद्रावरणांश्चापि देशान्स समितिञ्जयः ॥&#x9;003c&lt;br&gt;&#xA;आम्लेच्छावधिकान्सर्वान्स भुङ्क्ते रिपुमर्दनः ।&#x9;004a&lt;br&gt;&#xA;रत्नाकरसमुद्रान्तांश्चातुर्वर्ण्यजनावृतान् ॥&#x9;004c&lt;br&gt;&#xA;न वर्णसङ्करकरो न कृष्याकरकृज्जनः ।&#x9;005a&lt;br&gt;&#xA;न पापकृत्कश्चिदासीत्तस्मिन्राजनि शासति ॥&#x9;005c&lt;br&gt;&#xA;धर्मे रतिं सेवमाना धर्मार्थावभिपेदिरे ।&#x9;006a&lt;br&gt;&#xA;तदा नरा नरव्याघ्र तस्मिञ्जनपदेश्वरे ॥&#x9;006c&lt;br&gt;&#xA;नासीच्चोरभयं तात न क्षुधाभयमण्वपि ।&#x9;007a&lt;br&gt;&#xA;नासीद्व्याधिभयं चापि तस्मिञ्जनपदेश्वरे ॥&#x9;007c&lt;br&gt;&#xA;स्वधर्मै रेमिरे वर्णा दैवे कर्मणि निःस्पृहाः ।&#x9;008a&lt;br&gt;&#xA;तमाश्रित्य महीपालमासंश्चैवाकुतोभयाः ॥&#x9;008c&lt;br&gt;&#xA;कालवर्षी च पर्जन्यः सस्यानि रसवन्ति च ।&#x9;009a&lt;br&gt;&#xA;सर्वरत्नसमृद्धा च मही पशुमती तथा ॥&#x9;009c&lt;br&gt;&#xA;स्वकर्मनिरता विप्रा नानृतं तेषु विद्यते ।&#x9;010a&lt;br&gt;&#xA;स चाद्भुतमहावीर्यो वज्रसंहननो युवा ॥&#x9;010c&lt;br&gt;&#xA;उद्यम्य मन्दरं दोर्भ्यां वहेत्सवनकाननम् ।&#x9;011a&lt;br&gt;&#xA;चतुष्पथगदायुद्धे सर्वप्रहरणेषु च ॥&#x9;011c&lt;br&gt;&#xA;नागपृष्ठेऽश्वपृष्ठे च बभूव परिनिष्ठतः ।&#x9;012a&lt;br&gt;&#xA;बले विष्णुसमश्चासीत्तेजसा भास्करोपमः ॥&#x9;012c&lt;br&gt;&#xA;अक्षोभ्यत्वेऽर्णवसमः सहिष्णुत्वे धरासमः ।&#x9;013a&lt;br&gt;&#xA;सम्मतः स महीपालः प्रसन्नपुरराष्ट्रवान् ॥&#x9;013c&lt;br&gt;&#xA;भूयो धर्मपरैर्भावैर्मुदितं जनमादिशत् ॥ ॥&#x9;014ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/090/</guid>
      <description>&lt;p&gt;अध्यायः 090&lt;/p&gt;&#xA;&lt;p&gt;मृगयार्थं दुष्यन्तस्यारण्यगमनम् ॥ 1 ॥&#xA;जनमेजय उवाच ।&#x9;001&lt;br&gt;&#xA;सम्भवं भरतस्याहं चरितं च महामतेः ।&#x9;001a&lt;br&gt;&#xA;शकुन्तलायाश्चोत्पत्तिं श्रोतुमिच्छामि तत्त्वतः ॥&#x9;001c&lt;br&gt;&#xA;दुष्यन्तेन च वीरेण यथा प्राप्ता शकुन्तला ।&#x9;002a&lt;br&gt;&#xA;तं वै पुरुषसिंहस्य भगवन्विस्तरं त्वहम् ॥&#x9;002c&lt;br&gt;&#xA;श्रोतुमिच्छामि तत्त्वज्ञ सर्वं मतिमतां वर ।&#x9;003a&lt;br&gt;&#xA;वैशम्पायन उवाच ।&#x9;003&lt;br&gt;&#xA;स कदाचिन्महाबाहुः प्रभूतबलवाहनः ॥&#x9;003c&lt;br&gt;&#xA;वनं जगाम गहनं हयनागशतैर्वृतः ।&#x9;004a&lt;br&gt;&#xA;बलेन चतुरङ्गेण वृतः परमवल्गुना ॥&#x9;004c&lt;br&gt;&#xA;खड्गशक्तिधरैर्वीरैर्गदामुसलपाणिभिः ।&#x9;005a&lt;br&gt;&#xA;प्रासतोमरहस्तैश्च ययौ योधशतैर्वृतः ॥&#x9;005c&lt;br&gt;&#xA;सिंहनादैश्च योधानां शङ्खदुन्दुभिनिःस्वनैः ।&#x9;006a&lt;br&gt;&#xA;रथनेमिस्वनैश्चैव सनागवरबृंहितैः ॥&#x9;006c&lt;br&gt;&#xA;नानायुधधरैश्चापि नानावेषधरैस्तथा ।&#x9;007a&lt;br&gt;&#xA;ह्रेषितस्वनमिश्रैश्च क्ष्वेडितास्फोटितस्वनैः ॥&#x9;007c&lt;br&gt;&#xA;आसीत्किलकिलाशब्दस्तस्मिन्गच्छति पार्थिवे ।&#x9;008a&lt;br&gt;&#xA;प्रासादवरशृङ्गस्थाः परया नृपशोभया ॥&#x9;008c&lt;br&gt;&#xA;ददृशुस्तं स्त्रियस्तत्र शूरमात्मयशस्करम् ।&#x9;009a&lt;br&gt;&#xA;शक्रोपमममित्रघ्नं परवारणवारणम् ॥&#x9;009c&lt;br&gt;&#xA;पश्यन्तः स्त्रीगणास्तत्र वज्रपाणिं स्म मेनिरे ।&#x9;010a&lt;br&gt;&#xA;अयं स पुरुषव्याघ्रो रणे वसुपराक्रमः ॥&#x9;010c&lt;br&gt;&#xA;यस्य बाहुबलं प्राप्य न भवन्त्यसुहृद्गणाः ।&#x9;011a&lt;br&gt;&#xA;इति वाचो ब्रुवन्त्यस्ताः स्त्रियः प्रेम्णा नराधिपम् ॥&#x9;011c&lt;br&gt;&#xA;तुष्टुवुः पुष्पवृष्टीश्च ससृजुस्तस्य मूर्धनि ।&#x9;012a&lt;br&gt;&#xA;तत्रतत्र च विप्रेन्द्रैः स्तूयमानः समन्ततः ॥&#x9;012c&lt;br&gt;&#xA;निर्ययौ परमप्रीत्या वनं मृगजिघांसया ।&#x9;013a&lt;br&gt;&#xA;तं देवराजप्रतिमं मत्तवारणधूर्गतम् ॥&#x9;013c&lt;br&gt;&#xA;द्विजक्षत्रियविट्शूद्रा निर्यान्तमनुजग्मिरे ।&#x9;014a&lt;br&gt;&#xA;ददृशुर्वर्धमानास्ते आशीर्भिश्च जयेन च ॥&#x9;014c&lt;br&gt;&#xA;सुदूरमनुजग्मुस्तं पौरजानपदास्तथा ।&#x9;015a&lt;br&gt;&#xA;न्यवर्तन्त ततः पश्चादनुज्ञाता नृपेण ह ॥&#x9;015c&lt;br&gt;&#xA;सुपर्णप्रतिमेनाथ रथेन वसुधाधिपः ।&#x9;016a&lt;br&gt;&#xA;महीमापूरयामास घोषेण त्रिदिवं तथा ॥&#x9;016c&lt;br&gt;&#xA;स गच्छन्ददृशे धीमान्नन्दनप्रतिमं वनम् ।&#x9;017a&lt;br&gt;&#xA;बिल्वार्कखदिराकीर्णं कपित्थधवसङ्कुलम् ॥&#x9;017c&lt;br&gt;&#xA;विषमं पर्वतस्रस्तै रश्मभिश्च समावृतम् ।&#x9;018a&lt;br&gt;&#xA;निर्जलं निर्मनुष्यं च बहुयोजनमायतम् ॥&#x9;018c&lt;br&gt;&#xA;मृगसिंहैर्वृतं घोरैरन्यैश्चापि वनेचरैः ।&#x9;019a&lt;br&gt;&#xA;तद्वनं मनुजव्याघ्रः सभृत्यबलवाहनः ॥&#x9;019c&lt;br&gt;&#xA;लोडयामास दुष्यन्तः सूदयन्विविधान्मृगान् ।&#x9;020a&lt;br&gt;&#xA;बाणगोचरसम्प्राप्तांस्तत्र व्याघ्रगणान्बहून् ॥&#x9;020c&lt;br&gt;&#xA;पातयामास दुष्यन्तो निर्बिभेद च सायकैः ।&#x9;021a&lt;br&gt;&#xA;दूरस्थान्सायकैः कांश्चिदभिनत्स नराधिपः ॥&#x9;021c&lt;br&gt;&#xA;अभ्याशमागतांश्चान्यान्खड्गेन निरकृन्तत ।&#x9;022a&lt;br&gt;&#xA;कांश्चिदेणान्समाजघ्ने शक्त्या शक्तिमतां वरः ॥&#x9;022c&lt;br&gt;&#xA;गदामण्डलतत्त्वज्ञश्चचारामितविक्रमः ।&#x9;023a&lt;br&gt;&#xA;तोमरैरसिभिश्चापि गदामुसलकम्पनैः ॥&#x9;023c&lt;br&gt;&#xA;चचार स विनिघ्नन्वै वन्यांस्तत्र मृगद्विजान् ।&#x9;024a&lt;br&gt;&#xA;राज्ञा चाद्भुतवीर्येण योधैश्च समरप्रियैः ॥&#x9;024c&lt;br&gt;&#xA;लोड्यमानं महारण्यं तत्यजुः स्म मृगाधिपाः ।&#x9;025a&lt;br&gt;&#xA;तत्र विद्रुतयूथानि हतयूथपतीनि च ॥&#x9;025c&lt;br&gt;&#xA;मृगयूथान्यथौत्सुक्याच्छब्दं चक्रुस्ततस्ततः ।&#x9;026a&lt;br&gt;&#xA;शुष्काश्चापि नदीर्गत्वा जलनैराश्यकर्शिताः ॥&#x9;026c&lt;br&gt;&#xA;व्यायामक्लान्तहृदयाः पतन्ति स्म विचेतसः ।&#x9;027a&lt;br&gt;&#xA;क्षुत्पिपासापरीताश्च श्रान्ताश्च पतिता भुवि ॥&#x9;027c&lt;br&gt;&#xA;केचित्तत्र नरव्याघ्रैरभक्ष्यन्त बुभुक्षितैः ।&#x9;028a&lt;br&gt;&#xA;केचिदग्निमथोत्पाद्य संसाध्य च वनेचराः ॥&#x9;028c&lt;br&gt;&#xA;भक्षयन्ति स्म मांसानि प्रकुट्य विधिवत्तदा ।&#x9;029a&lt;br&gt;&#xA;तत्र केचिद्गजा मत्ता बलिनः शस्त्रविक्षताः ॥&#x9;029c&lt;br&gt;&#xA;सङ्कोच्याग्रकरान्भीताः प्राद्रवन्ति स्म वेगिताः ।&#x9;030a&lt;br&gt;&#xA;शकृन्मूत्रं सृजन्तश्च क्षरन्तः शोणितं बहु ॥&#x9;030c&lt;br&gt;&#xA;वन्या गजवरास्तत्र ममृदुर्मनुजान्बहून् ।&#x9;031a&lt;br&gt;&#xA;तद्वनं बलमेघेन शरधारेण संवृतम् ।&#x9;031c&lt;br&gt;&#xA;व्यरोचत मृगाकीर्णं राज्ञा हतमृगाधिपम् ॥&#x9;031e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/091/</guid>
      <description>&lt;p&gt;अध्यायः 091&lt;/p&gt;&#xA;&lt;p&gt;मृगयाप्रसङ्गेन दुष्यन्तस्य कण्वाश्रमगमनम् ॥ 1 ॥&#xA;वैशम्पायन उवाच ।&#x9;001&lt;br&gt;&#xA;ततो मृगसहस्राणि हत्वा सबलवाहनः ।&#x9;001a&lt;br&gt;&#xA;तत्र मेघघनप्रख्यं सिद्धचारणसेवितम् ॥&#x9;001c&lt;br&gt;&#xA;वनमालोकयामास नगराद्योजनद्वये ।&#x9;002a&lt;br&gt;&#xA;मृगाननुचरन्वन्याञ्श्रमेण परिपीडितः ॥&#x9;002c&lt;br&gt;&#xA;मृगाननुचरन्राजा वेगेनाश्वानचोदयत् ।&#x9;003a&lt;br&gt;&#xA;राजा मृगप्रसङ्गेन वनमन्यद्विवेश ह ॥&#x9;003c&lt;br&gt;&#xA;एक एवोत्तमबलः क्षुत्पिपासाश्रमान्वितः ।&#x9;004a&lt;br&gt;&#xA;स वनस्यान्तमासाद्य महच्छून्यं समासदत् ॥&#x9;004c&lt;br&gt;&#xA;तच्चाप्यतीत्य नृपतिरुत्तमाश्रमसंयुतम् ।&#x9;005a&lt;br&gt;&#xA;मनःप्रह्लादजननं दृष्टिकान्तमतीव च ॥&#x9;005c&lt;br&gt;&#xA;सीतमारुतसंयुक्तं जगामान्यन्महद्वनम् ।&#x9;006a&lt;br&gt;&#xA;पुष्पितैः पादपैः कीर्णमतीव सुखशाद्वलम् ॥&#x9;006c&lt;br&gt;&#xA;विपुलं मधुरारावैर्नादितं विहगैस्तथा ।&#x9;007a&lt;br&gt;&#xA;पुंस्कोकिलनिनादैश्च झिल्लीकगणनादितम् ॥&#x9;007c&lt;br&gt;&#xA;प्रवृद्धविटपैर्वृक्षैः सुखच्छायैः समावृतम् ।&#x9;008a&lt;br&gt;&#xA;षट्पदाघूर्णिततलं लक्ष्म्या परमया युतम् ॥&#x9;008c&lt;br&gt;&#xA;नापुष्पः पादपः कश्चिन्नाफलो नापि कण्टकी ।&#x9;009a&lt;br&gt;&#xA;षट्पदैर्नाप्यपाकीर्णस्तस्मिन्वै काननेऽभवत् ॥&#x9;009c&lt;br&gt;&#xA;विगहैर्नादितं पुष्पैरलङ्कृतमतीव च ।&#x9;010a&lt;br&gt;&#xA;सर्वर्तुकुसुमैर्वृक्षैः सुखच्छायैः समावृतम् ॥&#x9;010c&lt;br&gt;&#xA;मनोरमं सहेष्वासो विवेश वनमुत्तमम् ।&#x9;011a&lt;br&gt;&#xA;मारुता कलितास्तत्र द्रुमाः कुसुमशाखिनः ॥&#x9;011c&lt;br&gt;&#xA;पुष्पवृष्टिं विचित्रां तु व्यसजंस्ते पुनः पुनः ।&#x9;012a&lt;br&gt;&#xA;दिवस्पृशोऽथ सङ्घुष्टाः पक्षिभिर्मधुरस्वनैः ॥&#x9;012c&lt;br&gt;&#xA;विरेजुः पादपास्तत्र विचित्रकुसुमाम्बराः ।&#x9;013a&lt;br&gt;&#xA;तेषां तत्र प्रवालेषु पुष्पभारावनामिषु ॥&#x9;013c&lt;br&gt;&#xA;रुवन्ति रावान्मधुरान्षट्पदा मधुलिप्सवः ।&#x9;014a&lt;br&gt;&#xA;तत्र प्रदेशांश्च बहून्कुसुमोत्करमण्डितान् ॥&#x9;014c&lt;br&gt;&#xA;लतागृहपरिक्षिप्तान्मनसः प्रीतिवर्धनान् ।&#x9;015a&lt;br&gt;&#xA;सम्पश्यन्सुमहातेजा बभूव मुदितस्तदा ॥&#x9;015c&lt;br&gt;&#xA;परस्पराश्लिष्टशाखैः पादपैः कुसुमान्वितैः ।&#x9;016a&lt;br&gt;&#xA;अशोभत वनं तत्तु महेन्द्रध्वजसन्निभैः ॥&#x9;016c&lt;br&gt;&#xA;सिद्धचारणसङ्घैश्च गन्धर्वाप्सरसां गणैः ।&#x9;017a&lt;br&gt;&#xA;सेवितं वनमत्यर्थं मत्तवानरकिन्नरैः ॥&#x9;017c&lt;br&gt;&#xA;सुखः शीतः सुगन्धी च पुष्परेणुवहोऽनिलः ।&#x9;018a&lt;br&gt;&#xA;परिक्रामन्वने वृक्षानुपैतीव रिरंसया ॥&#x9;018c&lt;br&gt;&#xA;एवङ्गुणसमायुक्तं ददर्श स वनं नृपः ।&#x9;019a&lt;br&gt;&#xA;नदीकच्छोद्भं कान्तमुच्छ्रितध्वजसन्निभम् ॥&#x9;019c&lt;br&gt;&#xA;प्रेक्षमाणो वनं तत्तु सुप्रहृष्टविहङ्गमम् ।&#x9;020a&lt;br&gt;&#xA;आश्रमप्रवरं रम्यं ददर्श च मनोरमम् ॥&#x9;020c&lt;br&gt;&#xA;नानावृक्षसमाकीर्णं सम्प्रज्वलितपावकम् ।&#x9;021a&lt;br&gt;&#xA;तं तदाऽप्रतिमं श्रीमानाश्रमं प्रत्यपूजयत् ॥&#x9;021c&lt;br&gt;&#xA;यतिभिर्वालखिल्यैश्च वृतं मुनिगणान्वितम् ।&#x9;022a&lt;br&gt;&#xA;अग्न्यगारैश्च बहुभिः पुष्पसंस्तरसंस्तृतम् ॥&#x9;022c&lt;br&gt;&#xA;महाकच्छैर्बृहद्भिश्च विभ्राजितमतीव च ।&#x9;023a&lt;br&gt;&#xA;मालिनीमभितो राजन्नदीं पुण्यां सुखोदकाम् ॥&#x9;023c&lt;br&gt;&#xA;नैकपक्षिगणाकीर्णां तपोवनमनोरमाम् ।&#x9;024a&lt;br&gt;&#xA;तत्रव्यालमृगान्सैम्यान्पश्यन्प्रीतिमवाप सः ॥&#x9;024c&lt;br&gt;&#xA;तं चाप्रतिरथः श्रीमानाश्रमं प्रत्यपद्यत ।&#x9;025a&lt;br&gt;&#xA;देवलोकप्रतीकाशं सर्वतः सुमनोहरम् ॥&#x9;025c&lt;br&gt;&#xA;नदीं चाश्रमसंश्लिष्टां पुण्यतोयां ददर्श सः ।&#x9;026a&lt;br&gt;&#xA;सर्वप्राणभृतां तत्र जननीमिव धिष्ठिताम् ॥&#x9;026c&lt;br&gt;&#xA;सचक्रवाकपुलिनां पुष्पफेनप्रवाहिनीम् ।&#x9;027a&lt;br&gt;&#xA;सकिन्नरगणावासां वारनर्क्षनिषेविताम् ॥&#x9;027c&lt;br&gt;&#xA;पुण्यस्वाध्यायसङ्घुष्टा पुलिनैरुपशोभिताम् ।&#x9;028a&lt;br&gt;&#xA;मत्तवारणशार्दूलभुजगेन्द्रनिषेविताम् ॥&#x9;028c&lt;br&gt;&#xA;तस्यास्तीरे भगवतः काश्यपस्य महात्मनः ।&#x9;029a&lt;br&gt;&#xA;आश्रमप्रवरं रम्यं महर्षिगणसेवितम् ॥&#x9;029c&lt;br&gt;&#xA;नदीमाश्रमसम्बद्धां दृष्ट्वाश्रमपदं तथा ।&#x9;030a&lt;br&gt;&#xA;चकाराभिप्रवेशाय मतिं स नृपतिस्तदा ॥&#x9;030c&lt;br&gt;&#xA;अलङ्कृतं द्वीपवत्या मालिन्या रम्यतीरया ।&#x9;031a&lt;br&gt;&#xA;नरनारायणस्थानं गङ्गयेवोपशोभितम् ॥&#x9;031c&lt;br&gt;&#xA;मत्तबर्हिणसङ्घुष्टं प्रविवेश महद्वनम् ।&#x9;032a&lt;br&gt;&#xA;तत्स चैत्ररथप्रख्यं समुपेत्य नरर्षभः ॥&#x9;032c&lt;br&gt;&#xA;अतीव गुणसम्पन्नमनिर्देश्यं च वर्चसा ।&#x9;033a&lt;br&gt;&#xA;महर्षिं काश्यपं द्रष्टुमथ कण्वं तपोधनम् ॥&#x9;033c&lt;br&gt;&#xA;ध्वजिनीमश्वसम्बाधां पदातिगजसङ्कुलाम् ।&#x9;034a&lt;br&gt;&#xA;अवस्थाप्य वनद्वारि सेनामिदमुवाच सः ॥&#x9;034c&lt;br&gt;&#xA;मुनिं विरजसं द्रष्टुं गमिष्यामि तपोधनम् ।&#x9;035a&lt;br&gt;&#xA;काश्यपं स्थीयतामत्र यावदागमनं मम ॥&#x9;035c&lt;br&gt;&#xA;तद्वनं नन्दनप्रख्यमासाद्य मनुजेश्वरः ॥&#x9;036a&lt;br&gt;&#xA;क्षुत्पिपासे जहौ राजा मुदं चावाप पुष्कलाम् |&#x9;036c&lt;br&gt;&#xA;सामात्यो राजलिङ्गानि सोपनीय नराधिपः ।&#x9;037a&lt;br&gt;&#xA;पुरोहितसहायश्च जगामाश्रममुत्तमम् ॥&#x9;037c&lt;br&gt;&#xA;दिदृक्षुस्तत्र तमृषिं तपोराशिमथाव्ययम् ।&#x9;038a&lt;br&gt;&#xA;ब्रह्मलोकप्रतीकाशमाश्रमं सोऽभिवीक्ष्य ह ।&#x9;038c&lt;br&gt;&#xA;षट्पदोद्गीतसङ्घुष्टं नानाद्विजगणायुतम् ॥&#x9;038e&lt;br&gt;&#xA;विस्मयोत्फुल्लनयनो राजा प्रीतो बभूवह ।&#x9;039a&lt;br&gt;&#xA;ऋचो बह्वृचमुख्यैश्च प्रेर्यमाणाः पदक्रमैः ।&#x9;039c&lt;br&gt;&#xA;शुश्राव मनुजव्याघ्रो विततेष्विह कर्मसु ॥&#x9;039e&lt;br&gt;&#xA;यज्ञविद्याङ्गविद्भिश्च यजुर्विद्भिश्च शोभितम् ।&#x9;040a&lt;br&gt;&#xA;मधुरैः सामगीतैश्च ऋषिभिर्नियतव्रतैः ॥&#x9;040c&lt;br&gt;&#xA;भारुण्डसामगीताभिरथर्वशिरसोद्गतैः ।&#x9;041a&lt;br&gt;&#xA;यतात्मभिः सुनियतैः शुशुभे स तदाश्रमः ॥&#x9;041c&lt;br&gt;&#xA;अथर्ववेदप्रवराः पूगयज्ञियसामगाः ।&#x9;042a&lt;br&gt;&#xA;संहितामीरयन्ति स्म पदक्रमयुतां तु ते ॥&#x9;042c&lt;br&gt;&#xA;शब्दसंस्कारसंयुक्तर्ब्रुवद्भिश्चापरैर्द्विजैः ।&#x9;043a&lt;br&gt;&#xA;नादितः स बभौ श्रीमान्ब्रह्मलोक इवापरः ॥&#x9;043c&lt;br&gt;&#xA;यज्ञसंस्तरविद्भिश्च क्रमशिक्षाविशारदैः ।&#x9;044a&lt;br&gt;&#xA;न्यायतत्त्वात्मविज्ञानसम्पन्नैर्वेदपारगैः ॥&#x9;044c&lt;br&gt;&#xA;नानावाक्यसमाहारसमवायविशारदैः ।&#x9;045a&lt;br&gt;&#xA;विशेषकार्यविद्भिश्च मोक्षधर्मपरायणैः ॥&#x9;045c&lt;br&gt;&#xA;स्थापनाक्षेपसिद्धान्तपरमार्थज्ञतां गतैः ।&#x9;046a&lt;br&gt;&#xA;शब्दच्छन्दोनिरुक्तज्ञैः कालज्ञानविशारदैः ॥&#x9;046c&lt;br&gt;&#xA;द्रव्यकर्मगुणज्ञैश्च कार्यकारणवेदिभिः ।&#x9;047a&lt;br&gt;&#xA;पक्षिवानररुतज्ञैश्च व्यासग्रन्थसमाश्रितैः ॥&#x9;047c&lt;br&gt;&#xA;नानाशास्त्रेषु मुख्यैश्च शुश्राव स्वनमीरितम् ।&#x9;048a&lt;br&gt;&#xA;लोकायतिकमुख्यैश्च समन्तादनुनादितम् ॥&#x9;048c&lt;br&gt;&#xA;तत्रतत्र च विप्रेन्द्रान्नियतान्संशितव्रतान् ।&#x9;049a&lt;br&gt;&#xA;जपहोमपरान्विप्रान्ददर्श परवीरहा ॥&#x9;049c&lt;br&gt;&#xA;आसनानि विचित्राणि रुचिराणि महीपतिः ।&#x9;050a&lt;br&gt;&#xA;प्रयत्नोपहितानि स्म दृष्ट्वा विस्मयमागमत् ॥&#x9;050c&lt;br&gt;&#xA;देवतायतनानां च प्रेक्ष्य पूजां कृतां द्विजैः ।&#x9;051a&lt;br&gt;&#xA;ब्रह्मलोकस्थमात्मानं मेने स नृपसत्तमः ॥&#x9;051c&lt;br&gt;&#xA;स काश्यपतपोगुप्तमाश्रमप्रवरं शुभम् ।&#x9;052a&lt;br&gt;&#xA;नातृप्यत्प्रेक्षमाणो वै तपोवनगुणैर्युतम् ॥&#x9;052c&lt;br&gt;&#xA;स काश्यपस्यायतनं महाव्रतैर्वृतं समान्तादृषिभिस्तपोधनैः ।&#x9;053a&lt;br&gt;&#xA;विवेश सामात्यपुरोहितोऽरिहाविविक्तमत्यर्थमनोहरं शुभम् ॥ ॥&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/092/</guid>
      <description>&lt;p&gt;अध्यायः 092&lt;/p&gt;&#xA;&lt;p&gt;कण्वाश्रमे दुष्यन्तशकुन्तलासंवादः ॥ 1 ॥ शकुन्तलायाः स्वजन्मवृत्तान्तकथनारम्भः ॥ 2 ॥&#xA;वैशम्पायन उवाच &#x9;001&lt;br&gt;&#xA;ततो गच्छन्महाबाहुरेकोऽमात्यान्विसृज्य तान् ।&#x9;001a&lt;br&gt;&#xA;नापश्यच्चाश्रमे तस्मिंस्तमृषिं संशितव्रतम् ॥&#x9;001c&lt;br&gt;&#xA;सोऽपश्यमानस्तमृषिं शून्यं दृष्ट्वा तथाऽऽश्रमम् ।&#x9;002a&lt;br&gt;&#xA;उवाच क इहेत्युच्चैर्वनं सन्नादयन्निव ॥&#x9;002c&lt;br&gt;&#xA;श्रुत्वाऽथ तस्य तं शब्दं कन्या श्रीरिव रूपिणी ।&#x9;003a&lt;br&gt;&#xA;निश्चक्रामाश्रमात्तस्मात्तापसीवेषधारिणी ॥&#x9;003c&lt;br&gt;&#xA;सा तं दृष्ट्वैव राजानं दुष्यन्तमसितेक्षणा ।&#x9;004a&lt;br&gt;&#xA;&#39;सुप्रीताऽभ्यागतं तं तु पूज्यं प्राप्तमथेश्वरम् ॥&#x9;004c&lt;br&gt;&#xA;रूपयौवनसम्पन्ना शीलाचारवती शुभा ।&#x9;005a&lt;br&gt;&#xA;सा तमायतपद्माक्षं व्यूढोरस्कं महाभुजम् ॥&#x9;005c&lt;br&gt;&#xA;सिंहस्कन्धं दीर्घबाहुं सर्वलक्षणपूजितम् ।&#x9;006a&lt;br&gt;&#xA;स्पृष्टं मधुरया वाचा साऽब्रवीज्जनमेजया ॥&#39;&#x9;006c&lt;br&gt;&#xA;स्वागतं त इति क्षिप्रमुवाच प्रतिपूज्य च ।&#x9;007a&lt;br&gt;&#xA;आसनेनार्चयित्वा च पाद्येनार्घ्येण चैव हि ॥&#x9;007c&lt;br&gt;&#xA;पप्रच्छानामयं राजन्कुशलं च नराधिपम् ।&#x9;008a&lt;br&gt;&#xA;यथावदर्चयित्वाऽथ पृष्ट्वा चानामयं तदा ॥&#x9;008c&lt;br&gt;&#xA;उवाच स्मयमानेव किं कार्यं क्रियतामिति ।&#x9;009a&lt;br&gt;&#xA;&#39;आश्रमस्याभिगमने किं त्वं कार्यं चिकीर्षसि ॥&#x9;009c&lt;br&gt;&#xA;कस्त्वमद्येह सम्प्राप्तो महर्षेराश्रमं शुभम् ।&#x9;010a&lt;br&gt;&#xA;&#39;तामब्रवीत्ततो राजा कन्यां मधुरभाषिणीम् ॥&#x9;010c&lt;br&gt;&#xA;दृष्ट्वा सर्वानवद्याङ्गीं यथावत्प्रतिपूजितः ।&#x9;011a&lt;br&gt;&#xA;&#39;राजर्षेस्तस्य पुत्रोऽहमिलिनस्य महात्मनः ॥&#x9;011c&lt;br&gt;&#xA;दुष्यन्त इति मे नाम सत्यं पुष्करलोचने ।&#x9;012a&lt;br&gt;&#xA;&#39;आगतोऽहं महाभागमृषिं कण्वमुपासितुम् ॥&#x9;012c&lt;br&gt;&#xA;क्व गतो भगवान्भद्रे तन्ममाचक्ष्व शोभने ।&#x9;013a&lt;br&gt;&#xA;शकुन्तलोवाच &#x9;013&lt;br&gt;&#xA;गतः पिता मे भगवान्फलान्याहर्तुमाश्रमात् ।&#x9;013c&lt;br&gt;&#xA;मुहूर्तं सम्प्रतीक्षस्व द्रष्टास्येनमुपागतम् ॥&#x9;013e&lt;br&gt;&#xA;वैशम्पायन उवाच &#x9;014&lt;br&gt;&#xA;अपश्यमानस्तमृषिं तथा चोक्तस्तया च सः ।&#x9;014a&lt;br&gt;&#xA;तां दृष्ट्वा च वरारोहां श्रीमतीं चारुहासिनीम् ॥&#x9;014c&lt;br&gt;&#xA;विभ्राजमानां वपुषा तपसा च दमेन च ।&#x9;015a&lt;br&gt;&#xA;रूपयौवनसम्पन्नामित्युवाच महीपतिः ॥&#x9;015c&lt;br&gt;&#xA;का त्वं कस्यासि सुश्रोणि किमर्थं चागता वनम् ।&#x9;016a&lt;br&gt;&#xA;एवंरूपगुणोपेता कुतस्त्वमसि शोभने ॥&#x9;016c&lt;br&gt;&#xA;दर्शनादेव हि शुभे त्वया मेऽपहृतं मनः ।&#x9;017a&lt;br&gt;&#xA;इच्छामि त्वामहं ज्ञातुं तन्ममाचक्ष्व शोभने ॥&#x9;017c&lt;br&gt;&#xA;&#39;स्थितोस्म्यमितसौभाग्ये विवक्षुश्चास्मि किञ्चन ।&#x9;018a&lt;br&gt;&#xA;शृणु मे नागनासोरु वचनं मत्तकाशिनि ॥&#x9;018c&lt;br&gt;&#xA;राजर्षेरन्वये जातः पूरोरस्मि विशेषतः ।&#x9;019a&lt;br&gt;&#xA;वृण्वे त्वामद्य सुश्रोणि दुष्यन्तो वरवर्णिनि ॥&#x9;019c&lt;br&gt;&#xA;न मेऽन्यत्र क्षत्रियाया मनो जातु प्रवर्तते ।&#x9;020a&lt;br&gt;&#xA;ऋषिपुत्रीषु चान्यासु नावरासु परासु च ॥&#x9;020c&lt;br&gt;&#xA;तस्मात्प्रणिहितात्मानं विद्दि मां कलभाषिणि ।&#x9;021a&lt;br&gt;&#xA;यस्यां मे त्वयि भावोऽस्ति क्षत्रिया ह्यसि का वदा ॥&#x9;021c&lt;br&gt;&#xA;न हि मे भीरु विप्रायां मनः प्रसहते गतिम् ।&#x9;022a&lt;br&gt;&#xA;भजे त्वामायतापाङ्गे भक्तं भजितुमर्हसि ।&#x9;022c&lt;br&gt;&#xA;भुङ्क्ष राज्यं विशालाक्षि बुद्धिं मात्वन्यथा कृथाः&#39; ॥&#x9;022e&lt;br&gt;&#xA;एवमुक्ता तु सा कन्या तेन राज्ञा तमाश्रमे ।&#x9;023a&lt;br&gt;&#xA;उवाच हसती वाक्यमिदं सुमधुराक्षरम् ॥&#x9;023c&lt;br&gt;&#xA;कण्वस्याहं भगवतो दुष्यन्त दुहिता मता ।&#x9;024a&lt;br&gt;&#xA;तपस्विनो धृतिमतो धर्मज्ञस्य महात्मनः ॥&#x9;024c&lt;br&gt;&#xA;&#39;अस्वतन्त्रास्मि राजेन्द्र काश्यपो मे गुरुः पिता ।&#x9;025a&lt;br&gt;&#xA;तमेव प्रार्थय स्वार्थं नायुक्तं कर्तुमर्हसि ॥&#39;&#x9;025c&lt;br&gt;&#xA;दुष्यन्त उवाच &#x9;026&lt;br&gt;&#xA;ऊर्ध्वरेता महाभागे भगवाल्ँलोकपूजितः ।&#x9;026a&lt;br&gt;&#xA;चलेद्धि वृत्ताद्धर्मोपि न चलेत्संशितव्रतः ॥&#x9;026c&lt;br&gt;&#xA;कथं त्वं तस्य दुहिता सम्भूता वरवर्णिनी ।&#x9;027a&lt;br&gt;&#xA;संशयो मे महानत्र तन्मे छेत्तुमिहार्हसि ॥&#x9;027c&lt;br&gt;&#xA;शकुन्तलोवाच &#x9;028&lt;br&gt;&#xA;यथाऽयमागमो मह्यं यथा चेदमभूत्पुरा ।&#x9;028a&lt;br&gt;&#xA;&#39;अन्यथा सन्तमात्मानमन्यथा सत्सु भाषते ॥&#x9;028c&lt;br&gt;&#xA;स पापेनावृतो मूर्खस्तेन आत्मापहारकः ।&#x9;029a&lt;br&gt;&#xA;&#39;शृणु राजन्यथातत्त्वं यथाऽस्मि दुहिता मुनेः ॥&#x9;029c&lt;br&gt;&#xA;ऋषिः कश्चिदिहागम्य मम जन्माभ्यचोदयत् ।&#x9;030a&lt;br&gt;&#xA;&#39;ऊर्ध्वरेता यथासि त्वं कुतस्त्वेयं शकुन्तला ॥&#x9;030c&lt;br&gt;&#xA;पुत्री त्वत्तः कथं जाता तत्त्वं मे ब्रूहि काश्यप ।&#x9;031a&lt;br&gt;&#xA;&#39;तस्मै प्रोवाच भगवान्यथा तच्छृणु पार्थिवा ॥&#x9;031c&lt;br&gt;&#xA;कण्व उवाच &#x9;032&lt;br&gt;&#xA;तप्यमानः किल पुरा विश्वामित्रो महत्तपः ।&#x9;032a&lt;br&gt;&#xA;सुभृशं तापयामास शक्रं सुरगणेश्वरम् ॥&#x9;032c&lt;br&gt;&#xA;तपसा दीप्तवीर्योऽयं स्थानान्मां च्यावयेदिति ।&#x9;033a&lt;br&gt;&#xA;भीतः पुरन्दरस्तस्मान्मेनकामिदमब्रवीत् ॥&#x9;033c&lt;br&gt;&#xA;गुणैरप्सरसां दिव्यैर्मेनके त्वं विशिष्यसे ।&#x9;034a&lt;br&gt;&#xA;श्रेयो मे कुरु कल्याणि यत्त्वां वक्ष्यामि तच्छृणु ॥&#x9;034c&lt;br&gt;&#xA;असावादित्यशङ्काशो विश्वामित्रो महातपाः ।&#x9;035a&lt;br&gt;&#xA;तप्यमानस्तपो घोरं मम कम्पयते मनः ॥&#x9;035c&lt;br&gt;&#xA;मेनके तव भारोऽयं विश्वामित्रः सुमध्यमे ।&#x9;036a&lt;br&gt;&#xA;शंसितात्मा सुदुर्धर्ष उग्रे तपसि वर्तते ॥&#x9;036c&lt;br&gt;&#xA;स मां न च्यावयेत्स्थानात्तं वै गत्वा प्रलोभय ।&#x9;037a&lt;br&gt;&#xA;चर तस्य तपोविघ्नं कुरु मे प्रियमुत्तमम् ॥&#x9;037c&lt;br&gt;&#xA;रूपयौवनमाधुर्यचेष्टितस्मितभाषणैः ।&#x9;038a&lt;br&gt;&#xA;लोभयित्वा वरारोहे तपसस्तं निवर्तय ॥&#x9;038c&lt;br&gt;&#xA;मेनकोवाच &#x9;039&lt;br&gt;&#xA;महातेजाः स भगवांस्तथैव च महातपाः ।&#x9;039a&lt;br&gt;&#xA;कोपनश्च तथा ह्येनं जानाति भगवानपि ॥&#x9;039c&lt;br&gt;&#xA;तेजस्तपसश्चैव कोपस्य च महात्मनः ।&#x9;040a&lt;br&gt;&#xA;त्वमप्युद्विजसे यस्य नोद्विजेयमहं कथम् ॥&#x9;040c&lt;br&gt;&#xA;महाभागं वसिष्ठं यः पुत्रैरिष्टैर्व्ययोजयत् ।&#x9;041a&lt;br&gt;&#xA;क्षत्रजातश्च यः पूर्वमभवद्ब्राह्मणो बलात् ॥&#x9;041c&lt;br&gt;&#xA;शौचार्थं यो नदीं चक्रे दुर्गमां बहुभिर्जलैः ।&#x9;042a&lt;br&gt;&#xA;यां तां पुण्यतमां लोके कौशिकीति विदुर्जनाः ॥&#x9;042c&lt;br&gt;&#xA;बभार यत्रास्य पुरा काले दुर्गे महात्मनः ।&#x9;043a&lt;br&gt;&#xA;दारान्मतङ्गो धर्मात्मा राजर्षिर्व्याधतां गतः ॥&#x9;043c&lt;br&gt;&#xA;अतीतकाले दुर्भिक्षे अभ्येत्य पुनराक्षमम् ।&#x9;044a&lt;br&gt;&#xA;मुनिः पारेति नद्या वै नाम चक्रे तदा प्रभुः ॥&#x9;044c&lt;br&gt;&#xA;मतङ्गं याजयाञ्चक्रे यत्र प्रीतमनाः स्वयम् ।&#x9;045a&lt;br&gt;&#xA;त्वं च सोमं भयाद्यस्य गतः पातुं सुरेश्वर ॥&#x9;045c&lt;br&gt;&#xA;चकारान्यं च लोकं वै क्रुद्धो नक्षत्रसम्पदा ।&#x9;046a&lt;br&gt;&#xA;प्रतिश्रवणपूर्वाणि नक्षत्राणि चकार यः ।&#x9;046c&lt;br&gt;&#xA;गुरुशापहतस्यापि त्रिशङ्कोः शरणं ददौ ॥&#x9;046e&lt;br&gt;&#xA;ब्रह्मर्षिशापं राजर्षिः कथं मोक्ष्यति कौशिकः ।&#x9;047a&lt;br&gt;&#xA;अवमत्य तदा देवैर्यज्ञाङ्गं तद्विनाशितम् ॥&#x9;047c&lt;br&gt;&#xA;अन्यानि च महातेजा यज्ञाङ्गान्यसृजत्प्रभुः ।&#x9;048a&lt;br&gt;&#xA;निनाय च तदा स्वर्गं त्रिशङ्कुं स महातपाः ॥&#x9;048c&lt;br&gt;&#xA;एतानि यस्य कर्माणि तस्याहं भृशमुद्विजे ।&#x9;049a&lt;br&gt;&#xA;यथाऽसौ न दहेत्क्रुद्धस्तथाऽऽज्ञापय मां विभो ॥&#x9;049c&lt;br&gt;&#xA;तेजसा निर्दहेल्लोकान्कम्पयेद्धरणीं पदा ।&#x9;050a&lt;br&gt;&#xA;सङ्क्षिपेच्च महामेरुं तूर्णमावर्तयेद्दिशः ॥&#x9;050c&lt;br&gt;&#xA;तादृशं तपसा युक्तं प्रदीप्तमिव पावकम् ।&#x9;051a&lt;br&gt;&#xA;कथमस्मद्विधा नारी जितेन्द्रियमभिस्पृशेत् ॥&#x9;051c&lt;br&gt;&#xA;हुताशनमुखं दीप्तं सूर्यचन्द्राक्षितारकम् ।&#x9;052a&lt;br&gt;&#xA;कालजिह्वं सुरश्रेष्ठ कथमस्मद्विधा स्पृशेत् ॥&#x9;052c&lt;br&gt;&#xA;यमश्च सोमश्च महर्षयश्चसाध्या विश्वे वालस्विल्याश्च सर्वे ।&#x9;053a&lt;br&gt;&#xA;एतेऽपि यस्योद्विजन्ते प्रभावात्तस्मात्कस्मान्मादृशी नोद्विजेत ॥&#x9;053c&lt;br&gt;&#xA;त्वयैवमुक्ता च कथं समीपमृषेर्न गच्छेयमहं सुरेन्द्र ।&#x9;054a&lt;br&gt;&#xA;रक्षां च मे चिन्तय देवराज यथा त्वदर्थं रक्षिताऽहं चरेयम् ॥&#x9;054c&lt;br&gt;&#xA;कामं तु मे मारुतस्तत्र वासः प्रक्रीडिताया विवृणोतु देव ।&#x9;055a&lt;br&gt;&#xA;भवेच्च मे मन्मथस्तत्र कार्ये सहायभूतस्तु तव प्रसादात् ॥&#x9;055c&lt;br&gt;&#xA;वनाच्च वायुः सुरभिः प्रवायात्तस्मिन्काले तमृषिं लोभयन्त्याः ।&#x9;056a&lt;br&gt;&#xA;तथेत्युक्त्वा विहिते चैव तस्मिंस्ततो ययौ साऽऽश्रमं कौशिकस्य ॥ ॥&#x9;056c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/093/</guid>
      <description>&lt;p&gt;अध्यायः 093&#xA;विश्वामित्रान्मेनकायां शकुन्तलाया जन्मकथनम् ॥ 1 ॥&#xA;कण्व उवाच ।&#x9;001&lt;br&gt;&#xA;एवमुक्तस्तया शक्रः सन्दिदेश सदागतिम् ।&#x9;001a&lt;br&gt;&#xA;प्रातिष्ठत तदा काले मेनका वायुना सह ॥&#x9;001c&lt;br&gt;&#xA;अथापश्यद्वरारोहा तपसा दग्धकिल्बिषम् ।&#x9;002a&lt;br&gt;&#xA;मिश्वामित्रं तप्यमानं मेनका भीरुराश्रमे ॥&#x9;002c&lt;br&gt;&#xA;अभिवाद्य ततः सा तं प्राक्रीडदृषिसन्निधौ ।&#x9;003a&lt;br&gt;&#xA;अपोवाह च वासोऽस्या मारुतः शशिसन्निभम् ॥&#x9;003c&lt;br&gt;&#xA;सागच्छत्त्वरिता भूमिं वासस्तदभिलिप्सती ।&#x9;004a&lt;br&gt;&#xA;कुत्सयन्तीव सव्रीडं मारुतं वरवर्णिनी ॥&#x9;004c&lt;br&gt;&#xA;पश्यतस्तस्य राजर्षेरप्यग्निसमतेजसः ।&#x9;005a&lt;br&gt;&#xA;विश्वामित्रस्ततस्तां तु विषमस्थामनिन्दिताम् ॥&#x9;005c&lt;br&gt;&#xA;गृद्धां वाससि सम्भ्रान्तां मेनकां मुनिसत्तमः ।&#x9;006a&lt;br&gt;&#xA;अनिर्देश्यवयोरूपामपश्यद्विवृतां तदा ॥&#x9;006c&lt;br&gt;&#xA;तस्या रूपगुणान्दृष्ट्वा स तु विप्रर्षभस्तदा ।&#x9;007a&lt;br&gt;&#xA;चकार भावं संसर्गे तया कामवशं गतः ॥&#x9;007c&lt;br&gt;&#xA;न्यमन्त्रयत चाप्येनां सा चाप्यैच्छदनिन्दिता ।&#x9;008a&lt;br&gt;&#xA;तौ तत्र सुचिरं कालमुभौ व्यवहरतां तदा ॥&#x9;008c&lt;br&gt;&#xA;रममाणौ यथाकामं यतैकदिवसं तथा ।&#x9;009a&lt;br&gt;&#xA;&#39;एवं वर्षसहस्राणामतीतं नान्वचिन्तयत् ॥&#x9;009c&lt;br&gt;&#xA;कामक्रोधावजितवान्मुनिर्नित्यं समाहितः ।&#x9;010a&lt;br&gt;&#xA;चिरार्जितस्य तपसः क्षयं स कृतवान्मुनिः ॥&#x9;010c&lt;br&gt;&#xA;तपसः सङ्क्षयादेव मुनिर्मोहं समाविशत् ।&#x9;011a&lt;br&gt;&#xA;मोहाभिभूतः क्रोधात्मा ग्रसन्मूलफलान्मुनिः ॥&#x9;011c&lt;br&gt;&#xA;पादैर्जलरवं कृत्वा अन्तर्द्वीपे कुटीं गतः ।&#x9;012a&lt;br&gt;&#xA;मेनका गन्तुकामा तु शुश्राव जलनिस्वनम् ॥&#x9;012c&lt;br&gt;&#xA;तपसा दीप्तवीर्योऽसावाकाशादेति याति च ।&#x9;013a&lt;br&gt;&#xA;अद्य सञ्ज्ञां विजानामि ययाऽद्य तपसः क्षयः ॥&#x9;013c&lt;br&gt;&#xA;गन्तुं न युक्तमित्युक्त्वा ऋतुस्नाताथ मेनका |&#x9;014a&lt;br&gt;&#xA;कामरागाभिभूतस्य मुनेः पार्श्वं जगाम ह ॥&#39;&#x9;014c&lt;br&gt;&#xA;जनयामास स मुनिर्मेनकायां शकुन्तलाम् ।&#x9;015a&lt;br&gt;&#xA;प्रस्थे हिमवतो रम्ये मालिनीमभितो नदीम् ॥&#x9;015c&lt;br&gt;&#xA;&#39;देवगर्भोपमां बालां सर्वाभरणभूषिताम् ।&#x9;016a&lt;br&gt;&#xA;शयानां शयने रम्ये मेनका वाक्यमब्रवीत् ॥&#x9;016c&lt;br&gt;&#xA;महर्षेरुग्रतपसस्तेजस्त्वमसि भामिनि ।&#x9;017a&lt;br&gt;&#xA;तस्मात्स्वर्गं गमिष्यामि देवकार्यार्थमागता ॥&#39;&#x9;017c&lt;br&gt;&#xA;जातमुत्सृज्य तं गर्भं मेनका मालिनीमनु ।&#x9;018a&lt;br&gt;&#xA;कृतकार्या ततस्तूर्णमगच्छच्छक्रसंसदम् ॥&#x9;018c&lt;br&gt;&#xA;तं वने विजने गर्भं सिंहव्याघ्रसमाकुले |&#x9;019a&lt;br&gt;&#xA;दृष्ट्वा शयानं शकुनाः समन्तात्पर्यवारयन् ।&#x9;019c&lt;br&gt;&#xA;नेमां हिंस्युर्वने बालां क्रव्यादा मांसगृद्धिनः ॥&#x9;019e&lt;br&gt;&#xA;पर्यरक्षन्त तां तत्र शकुन्ता मेनकात्मजाम् ।&#x9;020a&lt;br&gt;&#xA;उपस्प्रष्टुं गतश्चाहमपश्यं शयितामिमाम् ॥&#x9;020c&lt;br&gt;&#xA;निर्जने विपिने रम्ये शकुन्तैः परिवारिताम् ।&#39;&#x9;021a&lt;br&gt;&#xA;मां दृष्ट्वैवाभ्यपद्यन्त पादयोः पतिता द्विजाः ।&#x9;021c&lt;br&gt;&#xA;अब्रुञ्शकुनाः सर्वे कलं मधुरभाषिणः ॥&#x9;021e&lt;br&gt;&#xA;विश्वामित्रसुतां ब्रह्मन्न्यासभूतां भरस्व वै ।&#x9;022a&lt;br&gt;&#xA;कामक्रोधावजितवान्सखा ते कौशिकीं गतः ॥&#x9;022c&lt;br&gt;&#xA;तस्मात्पोषय तत्पुत्रीं दयावानिति तेऽब्रुवन् ।&#x9;023a&lt;br&gt;&#xA;सर्वभूतरुतज्ञोऽहं दयावान्सर्वजन्तुषु ॥&#39;&#x9;023c&lt;br&gt;&#xA;आनयित्वा ततश्चैनां दुहितृत्वे न्यवेशयम् ॥&#x9;024ac&lt;br&gt;&#xA;शरीरकृत्प्राणदाता यस्य चान्नानि भुञ्जते ।&#x9;025a&lt;br&gt;&#xA;क्रमेणैते त्रयोऽप्युक्ताः पितरो धर्मशासने ॥&#x9;025c&lt;br&gt;&#xA;निर्जने तु वने यस्माच्छकुन्तैः परिवारिता ।&#x9;026a&lt;br&gt;&#xA;शकुन्तलेति नामास्याः कृतं चापि ततो मया ॥&#x9;026c&lt;br&gt;&#xA;एवं दुहितरं विद्धि मम विप्र शकुन्तलाम् ।&#x9;027a&lt;br&gt;&#xA;शकुन्तला च पितरं मन्यते मामनिन्दिता ॥&#x9;027c&lt;br&gt;&#xA;शकुन्तलोवाच &#x9;028&lt;br&gt;&#xA;एतदाचष्ट पृष्टः सन्मम जन्म महर्षये ।&#x9;028a&lt;br&gt;&#xA;सुतां कण्वस्य मामेवं विद्धि त्वं मनुजाधिप ॥&#x9;028c&lt;br&gt;&#xA;कण्वं हि पितरं मन्ये पितरं स्वमजानती ।&#x9;029a&lt;br&gt;&#xA;इति ते कथितं राजन्यथावृत्तं श्रुतं मया ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/094/</guid>
      <description>&lt;p&gt;अध्यायः 094&lt;/p&gt;&#xA;&lt;p&gt;समयबन्धपूर्वकं गान्धर्वेण विवाहेन शकुन्तलापाणिग्रहणम् ॥ 1 ॥ कण्वस्य स्वाश्रमं प्रति प्रत्यागमनम् ॥ 2 ॥ कण्वशकुन्तलासंवादः ॥ 3 ॥ कण्वाच्छकुन्तलाया वरलाभः ॥ 4 ॥&#xA;दुष्यन्त उवाच &#x9;001&lt;br&gt;&#xA;सुव्यक्तं राजपुत्री त्वं यथा कल्याणि भाषसे ।&#x9;001a&lt;br&gt;&#xA;भार्या मे भव सुश्रोणि ब्रूहि किं करवाणि ते ॥&#x9;001c&lt;br&gt;&#xA;सुवर्णमालां वासांसि कुण्डले परिहाटके ।&#x9;002a&lt;br&gt;&#xA;नानापत्तनजे शुभ्रे मणिरत्ने च शोभने ॥&#x9;002c&lt;br&gt;&#xA;आहरामि तवाद्याहं निष्कादीन्यजिनानि च ।&#x9;003a&lt;br&gt;&#xA;सर्वं राज्यं तवाद्यास्तु भार्या मे भव शोभने ॥&#x9;003c&lt;br&gt;&#xA;गान्धर्वेण च मां भीरु विवाहेनैहि सुन्दरि ।&#x9;004a&lt;br&gt;&#xA;विवाहानां हि रम्भोरु गान्धर्वः श्रेष्ठ उच्यते ॥&#x9;004c&lt;br&gt;&#xA;शकुन्तलोवाच &#x9;005&lt;br&gt;&#xA;फलाहारो गतो राजन्पिता मे इत आश्रमात् ।&#x9;005a&lt;br&gt;&#xA;मुहूर्तं सम्प्रतीक्षस्व स मां तुभ्यं प्रदास्यति ॥&#x9;005c&lt;br&gt;&#xA;&#39;पिता हि मे प्रभुर्नित्यं दैवतं परमं मम ।&#x9;006a&lt;br&gt;&#xA;यस्मै मां दास्यति पिता स मे भर्ता भविष्यति ॥&#x9;006c&lt;br&gt;&#xA;पिता रक्षति कौमारे भर्ता रक्षति यौवने ।&#x9;007a&lt;br&gt;&#xA;पुत्रस्तु स्थाविरे भावे न स्त्री स्वातन्त्र्यमर्हति ॥&#x9;007c&lt;br&gt;&#xA;समन्यमाना राजेन्द्र पितरं मे तपस्विनम् ।&#x9;008a&lt;br&gt;&#xA;अधर्मेण हि धर्मिष्ठ कथं वरमुपास्महे ॥&#x9;008c&lt;br&gt;&#xA;दुष्यन्त उवाच &#x9;009&lt;br&gt;&#xA;मामैवं वद कल्याणि तपोराशिं दमात्मकम् ।&#x9;009a&lt;br&gt;&#xA;शकुन्तलोवाच &#x9;009&lt;br&gt;&#xA;मन्युप्रहरणा विप्रा न विप्राः शस्त्रपाणयः ॥&#x9;009c&lt;br&gt;&#xA;मन्युना घ्नन्ति ते शत्रून्वज्रेणेन्द्र इवासुरान् ।&#x9;010a&lt;br&gt;&#xA;अग्निर्दहति तेजोभिः सूर्यो दहति रश्मिभिः ॥&#x9;010c&lt;br&gt;&#xA;राजा दहति दण्डेन ब्राह्मणो मन्युना दहेत् ।&#x9;011a&lt;br&gt;&#xA;क्रोधिता मन्युना घ्नन्ति वज्रपाणिरिवासुरान् ॥&#x9;011c&lt;br&gt;&#xA;दुष्यन्त उवाच &#x9;012&lt;br&gt;&#xA;जाने भद्रे महर्षिं तं तस्य मन्युर्न विद्यते ।&#x9;012a&lt;br&gt;&#xA;&#39;इच्छामि त्वां वरारोहे भजमानामनिन्दिते ।&#x9;012c&lt;br&gt;&#xA;त्वदर्थं मां स्थितं विद्धि त्वद्गतं हि मनो मम ॥&#x9;012e&lt;br&gt;&#xA;आत्मनो बन्धुरात्मैव गतिरात्मैव चात्मनः ।&#x9;013a&lt;br&gt;&#xA;आत्मनैवात्मनो दानं कर्तुमर्हसि धर्मतः ॥&#x9;013c&lt;br&gt;&#xA;अष्टावेव समासेन विवाहा धर्मतः स्मृताः ।&#x9;014a&lt;br&gt;&#xA;ब्राह्मो दैवस्तथैवार्षः प्राजापत्यस्तथाऽऽसुरः ॥&#x9;014c&lt;br&gt;&#xA;गान्धर्वो राक्षसश्चैव पैशाचश्चाष्टमः स्मृतः ।&#x9;015a&lt;br&gt;&#xA;तेषां धर्म्यान्यथापूर्वं मनुः स्वायम्भुवोऽब्रवीत् ॥&#x9;015c&lt;br&gt;&#xA;प्रशस्तांश्चतुरः पूर्वान्ब्राह्मणस्योपधारय ।&#x9;016a&lt;br&gt;&#xA;षडानुपूर्व्या क्षत्रस्य विद्धि धर्म्याननिन्दिते ॥&#x9;016c&lt;br&gt;&#xA;राज्ञां तु राक्षसोऽप्युक्तो विट्शूद्रेष्वासुरः स्मृतः ।&#x9;017a&lt;br&gt;&#xA;पञ्चानां तु त्रयो धर्म्या अधर्म्यौ द्वौ स्मृताविह ॥&#x9;017c&lt;br&gt;&#xA;पैशाच आसुरश्चैव न कर्तव्यौ कदाचन ।&#x9;018a&lt;br&gt;&#xA;अनेन विधिना कार्यो धर्मस्यैषा गतिः स्मृता ॥&#x9;018c&lt;br&gt;&#xA;गान्धर्वराक्षसौ क्षत्रे धर्म्यौ तौ मा विशङ्किथाः ।&#x9;019a&lt;br&gt;&#xA;पृथग्वा यदि वा मिश्रौ कर्तव्यौ नात्र संशयः ॥&#x9;019c&lt;br&gt;&#xA;सा त्वं मम सकामस्य सकामा वरवर्णिनी ।&#x9;020a&lt;br&gt;&#xA;गान्धर्वेण विवाहेन भार्या भवितुमर्हसि ॥&#x9;020c&lt;br&gt;&#xA;शकुन्तलोवाच &#x9;021&lt;br&gt;&#xA;यदि धर्मपथस्त्वेव यदि चात्मा प्रभुर्मम ।&#x9;021a&lt;br&gt;&#xA;प्रदाने पौरवश्रेष्ठ शृणु मे समयं प्रभो ॥&#x9;021c&lt;br&gt;&#xA;सत्यं मे प्रतिजानीहि यथा वक्ष्याम्यहं रहः ।&#x9;022a&lt;br&gt;&#xA;मयि जायेत यः पुत्रः स भवेत्त्वदनन्तरः ॥&#x9;022c&lt;br&gt;&#xA;युवराजो महाराज सत्यमेतद्ब्रवीमि ते ।&#x9;023a&lt;br&gt;&#xA;यद्येतदेवं दुष्यन्त अस्तु मे सङ्गमस्त्वया ॥&#x9;023c&lt;br&gt;&#xA;वैशम्पायन उवाच &#x9;024&lt;br&gt;&#xA;&#39;तस्यास्तु सर्वं संश्रुत्य यथोक्तं स विशाम्पतिः ।&#x9;024a&lt;br&gt;&#xA;दुष्यन्तः पुनरेवाह यद्यदिच्छसि तद्वद ॥&#x9;024c&lt;br&gt;&#xA;शकुन्तलोवाच &#x9;025&lt;br&gt;&#xA;ख्यातो लोकप्रवादोयं विवाह इति शास्त्रतः ।&#x9;025a&lt;br&gt;&#xA;वैवाहिकीं क्रियां सन्तः प्रशंसन्ति प्रजाहिताम् ॥&#x9;025c&lt;br&gt;&#xA;लोकप्रवादशान्त्यर्थं विवाहं विधिना कुरु ।&#x9;026a&lt;br&gt;&#xA;सन्त्यत्र यज्ञपात्राणि दर्भाः सुमनसोऽक्षताः ॥&#x9;026c&lt;br&gt;&#xA;यथा युक्तो विवाहः स्यात्तथा युक्ता प्रजा भवेत् ।&#x9;027a&lt;br&gt;&#xA;तस्मादाज्यं हविर्लाजाः सिकता ब्राह्मणास्तव ॥&#x9;027c&lt;br&gt;&#xA;वैवाहिकानि चान्यानि समस्तानीह पार्थिव ।&#x9;028a&lt;br&gt;&#xA;दुरुक्तमपि राजेन्द्र क्षन्तव्यं धर्मकारणात् ॥&#x9;028c&lt;br&gt;&#xA;वैशम्पायन उवाच &#39;&#x9;029&lt;br&gt;&#xA;एवमस्त्विति तां राजा प्रत्युवाचाविचारयन् ।&#x9;029a&lt;br&gt;&#xA;अपि च त्वां हि नेष्यामि नगरं स्वं शुचिस्मिते ॥&#x9;029c&lt;br&gt;&#xA;यथा त्वमर्हा सुश्रोणि मन्यसे तद्ब्रवीमि ते ।&#x9;030a&lt;br&gt;&#xA;एवमुक्त्वा स राजर्षिस्तामनिन्दितगामिनीम् ॥&#x9;030c&lt;br&gt;&#xA;&#39;पुरोहितं समाहूय वचनं युक्तमब्रवीत् ।&#x9;031a&lt;br&gt;&#xA;राजपुत्र्या यदुक्तं वै न वृथा कर्तुमुत्सहे ॥&#x9;031c&lt;br&gt;&#xA;क्रियाहीनो हि न भवेन्मम पुत्रो महाद्युतिः ।&#x9;032a&lt;br&gt;&#xA;तथा कुरुष्व शास्त्रोक्तं विवाहं मा चिरं कुरु ॥&#x9;032c&lt;br&gt;&#xA;एवमुक्तो नृपतिना द्विजः परमयन्त्रितः ।&#x9;033a&lt;br&gt;&#xA;शोभनं राजराजेति विधिना कृतवान्द्विजः ॥&#x9;033c&lt;br&gt;&#xA;शासनाद्विप्रमुख्यस्य कृतकौतुकमङ्गलः ।&#x9;034a&lt;br&gt;&#xA;&#39;जग्राह विधिवत्पाणावुवास च तया सह ॥&#x9;034c&lt;br&gt;&#xA;विश्वास्य चैनां स प्रायादब्रवीच्च पुनः पुनः ।&#x9;035a&lt;br&gt;&#xA;प्रेषयिष्ये तवार्थाय वाहिनीं चतुरङ्गिणीम् ॥&#x9;035c&lt;br&gt;&#xA;&#39;त्रैविद्यवृद्धैः सहितां नानाराजजनैः सह ।&#x9;036a&lt;br&gt;&#xA;शिबिकासहस्रैः सहिता वयमायान्ति बान्धवाः ॥&#x9;036c&lt;br&gt;&#xA;मूकाश्चैव किराताश्च कुब्जा वामनकैः सह ।&#x9;037a&lt;br&gt;&#xA;सहिताः कञ्चुकिवरैर्वाहिनी सूतमागधैः ॥&#x9;037c&lt;br&gt;&#xA;शङ्खदुन्दुभिनिर्घोषैर्वनं च समुपैष्यति ।&#x9;038a&lt;br&gt;&#xA;तथा त्वामानयिष्यामि नगरं स्वं शुचिस्मिते ॥&#x9;038c&lt;br&gt;&#xA;अन्यथा त्वां न नेष्यामि स्वनिवेशमसत्कृताम् ।&#x9;039a&lt;br&gt;&#xA;सर्वमङ्गलसत्कारैः सुभ्रु सत्यं करोमि ते ॥&#x9;039c&lt;br&gt;&#xA;वैशम्पायन उवाच &#x9;040&lt;br&gt;&#xA;एवमुक्त्वा स राजर्षिस्तामनिन्दितगामिनीम् ।&#x9;040a&lt;br&gt;&#xA;परिष्वज्य च बाहुभ्यां स्मितपूर्वमुदैक्षत ॥&#x9;040c&lt;br&gt;&#xA;प्रदक्षिणीकृतां देवीं पुनस्तां परिषस्वजे ।&#x9;041a&lt;br&gt;&#xA;शकुन्तला सा सुमुखी पपात नृपपादयोः ॥&#x9;041c&lt;br&gt;&#xA;तां देवीं पुनरुत्थाप्य मा शुचेति पुनः पुनः । &#x9;042a&lt;br&gt;&#xA;शपेयं सुकृतेनैव प्रापयिष्ये नृपात्मजे ॥&#39;&#x9;042c&lt;br&gt;&#xA;इति तस्याः प्रतिश्रुत्य स नृपो जनमेजय ।&#x9;043a&lt;br&gt;&#xA;मनसा चिन्तयन्प्रायात्काश्यपं प्रति पार्थिव ॥&#x9;043c&lt;br&gt;&#xA;भगवांस्तपसा युक्तः श्रुत्वा किं नु करिष्यति ।&#x9;044a&lt;br&gt;&#xA;तं न प्रसाद्यागतोऽहं प्रसीदेति द्विजोत्तमम् ।&#x9;044c&lt;br&gt;&#xA;एवं सञ्चिन्तयन्नेव प्रविवेश स्वकं पुरम् ॥&#x9;044e&lt;br&gt;&#xA;ततो मुहूर्ते याते तु कण्वोऽप्याश्रममागमत् ।&#x9;045a&lt;br&gt;&#xA;शकुन्तला च पितरं ह्रिया नोपजगाम तम् ॥&#x9;045c&lt;br&gt;&#xA;&#39;शङ्कितेव च विप्रर्षिमुपचक्राम सा शनैः ।&#x9;046a&lt;br&gt;&#xA;ततोऽस्य भारं जग्राह आसनं चाप्यकल्पयत् ॥&#x9;046c&lt;br&gt;&#xA;प्राक्षालयच्च सा पादौ काश्यपस्य महात्मनः ।&#x9;047a&lt;br&gt;&#xA;न चैनं लज्जयाऽशक्नोदक्षिभ्यामभिवीक्षितुम् ॥&#x9;047c&lt;br&gt;&#xA;शकुन्तला च सव्रीडा तमृषिं नाभ्यभाषत ।&#x9;048a&lt;br&gt;&#xA;तस्मात्स्वधर्मात्स्खलिता भीता सा भरतर्षभ ॥&#x9;048c&lt;br&gt;&#xA;अभवद्दोषदर्शित्वाद्ब्रह्मचारिण्ययन्त्रिता ।&#x9;049a&lt;br&gt;&#xA;स तदा व्रीडितां दृष्ट्वा ऋषिस्तां प्रत्यभाषत ॥&#x9;049c&lt;br&gt;&#xA;कण्व उवाच &#x9;050&lt;br&gt;&#xA;सव्रीडैव च दीर्घायुः पुरेव भविता न च ।&#x9;050a&lt;br&gt;&#xA;वृत्तं कथय रम्भोरु मा त्रासं च प्रकल्पय ॥&#x9;050c&lt;br&gt;&#xA;वैशम्पायन उवाच &#x9;051&lt;br&gt;&#xA;ततः प्रक्षाल्य पादौ सा विश्रान्तं पुनरब्रवीत् ।&#x9;051a&lt;br&gt;&#xA;निधाय कामं तस्यर्षेः कन्दानि च फलानि च ॥&#x9;051c&lt;br&gt;&#xA;ततः संवाह्य पादौ सा विश्रान्तं वेदिमध्यमा ।&#x9;052a&lt;br&gt;&#xA;शकुन्तला पौरवाणां दुष्यन्तं जग्मुषी पतिम् ॥&#x9;052c&lt;br&gt;&#xA;ततः कृच्छ्रादतिशुभा सव्रीडा श्रमती तदा ।&#x9;053a&lt;br&gt;&#xA;सगद्गदमुवाचेदं काश्यपं सा शुचिस्मिता ॥&#x9;053c&lt;br&gt;&#xA;शकुन्तलोवाच &#x9;054&lt;br&gt;&#xA;राजा ताताजगामेह दुष्यन्त इलिलात्मजः ।&#x9;054a&lt;br&gt;&#xA;मया पतिर्वृतो योऽसौ दैवयोगादिहागतः ॥&#x9;054c&lt;br&gt;&#xA;तस्य तात प्रसीद त्वं भर्ता मे सुमहायशाः ।&#x9;055a&lt;br&gt;&#xA;अतः सर्वं तु यद्वृत्तं दिव्यज्ञानेन पश्यसि ॥&#x9;055c&lt;br&gt;&#xA;अभयं क्षत्रियकुले प्रसादं कर्तुमर्हसि ।&#x9;056a&lt;br&gt;&#xA;वैशम्पायन उवाच &#x9;056&lt;br&gt;&#xA;चक्षुषा स तु दिव्येन सर्वं विज्ञाय काश्यपः ॥&#x9;056c&lt;br&gt;&#xA;ततो धर्मिष्ठतां मत्वा धर्मे चास्खलितं मनः ।&#x9;057a&lt;br&gt;&#xA;उवाच भगवान्प्रीतस्तद्वृत्तं सुमहातपाः ॥&#x9;057c&lt;br&gt;&#xA;कण्व उवाच &#x9;058&lt;br&gt;&#xA;एवमेतन्मया ज्ञातं दृष्टं दिव्येन चक्षुषा ।&#x9;058a&lt;br&gt;&#xA;त्वयाऽद्य राजान्वयया मामनादृत्य यत्कृतम्&#39; ॥&#x9;058c&lt;br&gt;&#xA;पुंसा सह समायोगो न स धर्मोपघातकः ।&#x9;059a&lt;br&gt;&#xA;न भयं विद्यते भद्रे मा शुचः सुकृतं कृतम् ॥&#x9;059c&lt;br&gt;&#xA;क्षत्रियस्य तु गान्धर्वो विवाहः श्रेष्ठ उच्यते ।&#x9;060a&lt;br&gt;&#xA;सकामायाः सकामेन निमन्त्रः श्रेष्ठ उच्यते ॥&#x9;060c&lt;br&gt;&#xA;&#39;किं पुनर्विधिवत्कृत्वा सुप्रजस्त्वमवाप्स्यसि ।&#x9;061a&lt;br&gt;&#xA;&#39;धर्मात्मा च महात्मा च दुष्यन्तः पुरुषोत्तमः ॥&#x9;061c&lt;br&gt;&#xA;अभ्यागच्छत्पतिर्यस्त्वां भजमानां शकुन्तले ।&#x9;062a&lt;br&gt;&#xA;महात्मा जनिता लोके पुत्रस्तव महायशाः ॥&#x9;062c&lt;br&gt;&#xA;स च सर्वां समुद्रान्तां कृत्स्नां भोक्ष्यति मेदिनीम् ।&#x9;063a&lt;br&gt;&#xA;परं चाभिप्रयातस्य चक्रं तस्य महात्मनः ॥&#x9;063c&lt;br&gt;&#xA;भविष्यत्यप्रतिहतं सततं चक्रवर्तिनः ।&#x9;064a&lt;br&gt;&#xA;प्रसन्न एव तस्याहं त्वकृते वरवर्णिनि ॥&#x9;064c&lt;br&gt;&#xA;ऋतवो बहवस्ते वै गता व्यर्थाः शुचिस्मिते ।&#x9;065a&lt;br&gt;&#xA;सार्थकं साम्प्रतं ह्येतन्न च पाप्मास्ति तेऽनघे ।&#x9;065c&lt;br&gt;&#xA;गृहाण च वरं मत्तस्तत्कृते यदभीप्सितम् ॥&#x9;065e&lt;br&gt;&#xA;शकुन्तलोवाच &#x9;066&lt;br&gt;&#xA;मया पतिर्वृतो योऽसौ दुष्यन्तः पुरुषोत्तमः ।&#x9;066a&lt;br&gt;&#xA;मम चैव पतिर्दृष्टो देवतानां समक्षतः ।&#x9;066c&lt;br&gt;&#xA;तस्मै ससचिवाय त्वं प्रसादं कर्तुमर्हसि ॥&#x9;066e&lt;br&gt;&#xA;वैशम्पायन उवाच &#x9;067&lt;br&gt;&#xA;इत्येवमुक्त्वा मनसा प्रणिधाय मनस्विनी ।&#x9;067a&lt;br&gt;&#xA;ततो धर्मिष्ठतां वव्रे राज्ये चास्खलनं तथा ॥&#x9;067c&lt;br&gt;&#xA;शकुन्तलां पौरवाणां दुष्यन्तहितकाम्यया ।&#x9;068a&lt;br&gt;&#xA;&#39;एवमस्त्विति तां प्राह कण्वो धर्मभृतां वरः ॥&#x9;068c&lt;br&gt;&#xA;पस्पर्श चापि पाणिभ्यां सुतां श्रीमिवरूपिणीम् ॥&#x9;069ac&lt;br&gt;&#xA;कण्व उवाच &#x9;070&lt;br&gt;&#xA;अद्यप्रभृति देवी त्वं दुष्यन्तस्य महात्मनः ।&#x9;070a&lt;br&gt;&#xA;पतिव्रतानां या वृत्तिस्तां वृत्तिमनुपालय ॥&#x9;070c&lt;br&gt;&#xA;वैशम्पायन उवाच &#x9;071&lt;br&gt;&#xA;इत्येवमुक्त्वा धर्मात्मा तां विशुद्ध्यर्थमस्पृशत् ।&#x9;071a&lt;br&gt;&#xA;स्पृष्टमात्रे शरीरे तु परं हर्षमवाप सा ॥&#39; &#x9;071c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/095/</guid>
      <description>&lt;p&gt;अध्यायः 095&lt;/p&gt;&#xA;&lt;p&gt;शकुन्तलायाः पुत्रोत्पत्तिः ॥ 1 ॥ तस्य सर्वदमनेतिनामप्राप्तिः ॥ 2 ॥&#xA;वैशम्पायन उवाच &#x9;001&lt;br&gt;&#xA;प्रतिज्ञाय च दुष्यन्ते प्रतियाते दिने दिने ।&#39;&#x9;001a&lt;br&gt;&#xA;गर्भश्च ववृधे तस्यां राजपुत्र्यां महात्मनः ॥&#39;&#x9;001c&lt;br&gt;&#xA;शकुन्तला चिन्तयन्ती राजानं कार्यगौरवात् ।&#x9;002a&lt;br&gt;&#xA;दिवारात्रमनिद्रैव स्नानभोजनवर्जिता ॥&#x9;002c&lt;br&gt;&#xA;राजप्रेषणिका विप्राश्चतुरङ्गबलान्विताः ।&#x9;003a&lt;br&gt;&#xA;अद्य श्वो वा परश्वो वा समायान्तीति निस्चिता ॥&#x9;003c&lt;br&gt;&#xA;दिनान्पक्षानृतून्मासानयनानि च सर्वशः ।&#x9;004a&lt;br&gt;&#xA;गण्यमानानि वर्षाणि व्यतीयुस्त्रीणि भारत ॥&#x9;004c&lt;br&gt;&#xA;त्रिषु वर्षेषु पूर्णेषु ऋषेर्वचनगौरवात् ।&#x9;005a&lt;br&gt;&#xA;ऋषिपत्न्यः सुबहुशो हेतुमद्वाक्यमब्रुवन् ॥&#x9;005c&lt;br&gt;&#xA;ऋषिपत्न्य ऊचुः &#x9;006&lt;br&gt;&#xA;शृणु भद्रे लोकवृत्तं श्रुत्वा यद्रोचते तव ।&#x9;006a&lt;br&gt;&#xA;तत्कुरुष्व हितं देवि नावमान्यं गुरोर्वचः ॥&#x9;006c&lt;br&gt;&#xA;देवानां दैवतं विष्णुर्विप्राणामग्निर्ब्रह्म च ।&#x9;007a&lt;br&gt;&#xA;नारीणां दैवतं भर्ता लोकानां ब्राह्मणो गुरुः ॥&#x9;007c&lt;br&gt;&#xA;सूतिकाले प्रसूष्वेति भगवांस्ते पिताऽब्रवीत् ।&#x9;008a&lt;br&gt;&#xA;करिष्यामीति कर्तव्यं तदा ते सुकृतं भवेत् ॥&#x9;008c&lt;br&gt;&#xA;वैशम्पायन उवाच &#x9;009&lt;br&gt;&#xA;पत्नीनां वचनं श्रुत्वा साधु साध्वित्यचिन्तयत् ।&#x9;009a&lt;br&gt;&#xA;&#39;गर्भं सुषाव वामोरूः कुमारममितौजसम् ॥&#x9;009c&lt;br&gt;&#xA;त्रिषु वर्षेषु पूर्णेषु प्राजायत शकुन्तला ।&#x9;010a&lt;br&gt;&#xA;रूपौदार्यगुणोपेतं दौष्यन्तिं जनमेजय ॥&#x9;010c&lt;br&gt;&#xA;&#39;जाते तस्मिन्नन्तरिक्षात्पुष्पवृष्टिः पपात ह ।&#x9;011a&lt;br&gt;&#xA;देवदुन्दुभयो नेदुर्ननृतुश्चाप्सरोगणाः ॥&#x9;011c&lt;br&gt;&#xA;गायद्भिर्मधुरं तत्र देवैः शक्रोऽभ्युवाच ह ।&#x9;012a&lt;br&gt;&#xA;शकुन्तले तव सुतश्चक्रवर्ती भविष्यति ॥&#x9;012c&lt;br&gt;&#xA;बलं तेजश्च रूपं च न समं भुवि केनचित् ।&#x9;013a&lt;br&gt;&#xA;आहर्ता वाजिमेधस्य शतसङ्ख्यस्य पौरवः ॥&#x9;013c&lt;br&gt;&#xA;अनेकैरपि साहस्रै राजसूयादिभिर्मखैः ।&#x9;014a&lt;br&gt;&#xA;स्वार्थं ब्राह्मणसात्कृत्वा दक्षिणाममितां ददत् ॥&#x9;014c&lt;br&gt;&#xA;देवतानां वचः श्रुत्वा कण्वाश्रमनिवासिनः ।&#x9;015a&lt;br&gt;&#xA;सभाजयन्तः कण्वस्य सुतां सर्वे महर्षयः ॥&#x9;015c&lt;br&gt;&#xA;शकुन्तला च तच्छ्रुत्वा परं हर्षमवाप सा ।&#x9;016a&lt;br&gt;&#xA;द्विजानाहूय मुनिभिः सत्कृत्य च महायशाः ।&#x9;016c&lt;br&gt;&#xA;&#39;जातकर्मादिसंस्कारं कण्वः पुण्यवतां वरः ।&#x9;017a&lt;br&gt;&#xA;तस्याथ कारयामास वर्धमानस्य चासकृत् ॥&#x9;017c&lt;br&gt;&#xA;यथाविधि यथान्यायं क्रियाः सर्वास्त्वकारयत् ।&#x9;018a&lt;br&gt;&#xA;दन्तैः शुक्लैः शिखरिभिःसिंहसंहननोऽभवत् ॥&#x9;018c&lt;br&gt;&#xA;चक्राङ्कितकरः श्रीमान्स्वयं विष्णुरिवापरः ।&#x9;019a&lt;br&gt;&#xA;&#39;चतुष्किष्कुर्महातेजा महामूर्धा महाबलः ॥&#39;&#x9;019c&lt;br&gt;&#xA;कुमारो देवगर्भाभः स तत्राशु व्यवर्धत ।&#x9;020a&lt;br&gt;&#xA;&#39;ऋषेर्भयात्तु दुष्यन्तः स्मरन्नैवाह्वयत्तदा ॥&#x9;020c&lt;br&gt;&#xA;गते काले तु महति न सस्मार तपोधनाम् ।&#x9;021a&lt;br&gt;&#xA;&#39;षड्वर्षेषु ततो बालः कण्वाश्रमपदं प्रति ॥&#x9;021c&lt;br&gt;&#xA;व्याघ्रान्सिंहान्वराहांश्च वृकांश्च महिषांस्तथा ।&#x9;022a&lt;br&gt;&#xA;&#39;ऋक्षांश्चाभ्यहनद्व्यालान्पद्भ्यामाश्रमपीडकान् ॥&#x9;022c&lt;br&gt;&#xA;बलाद्भुजाभ्यां सङ्गृह्य बलवान्सन्नियम्य च &#x9;023a&lt;br&gt;&#xA;&#39;बद्ध्वा वृक्षेषु दौष्यन्तिराश्रमस्य समन्ततः ॥&#x9;023c&lt;br&gt;&#xA;आरुरोह द्रुमांश्चैव क्रीडन्स्म परिधावति ।&#x9;024a&lt;br&gt;&#xA;&#39;वनं च लोडयामास सिंहव्याघ्रगणैर्वृतम् ॥&#x9;024c&lt;br&gt;&#xA;ततश्च राक्षसान्सर्वान्पिशाचांश्च रिपून्रणे ।&#x9;025a&lt;br&gt;&#xA;मुष्टियुद्धेन तान्हत्वा ऋषीनाराधयत्तदा ॥&#x9;025c&lt;br&gt;&#xA;कश्चिद्दितिसुतस्तं तु हन्तुकामो महाबलः ।&#x9;026a&lt;br&gt;&#xA;वध्यमानांस्तु दैतेयानमर्षी तं समभ्ययात् ॥&#x9;026c&lt;br&gt;&#xA;तमागतं प्रहस्यैव बाहुभ्यां परिगृह्य च ।&#x9;027a&lt;br&gt;&#xA;दृढं चाबध्य बाहुभ्यां पीडयामास तं तदा ॥&#x9;027c&lt;br&gt;&#xA;मर्दितो न शशाकास्मान्मोचितुं बलवत्तया ।&#x9;028a&lt;br&gt;&#xA;प्राक्रोशद्भैरवं तत्र द्वारेभ्यो निःसृतं त्वसृक् ॥&#x9;028c&lt;br&gt;&#xA;तेन शब्देन वित्रस्ता मृगाः सिंहादयो गणाः ।&#x9;029a&lt;br&gt;&#xA;सुस्रुवुश्च शकृन्मूत्रमाश्रमस्थाश्च सुस्रुवुः ॥&#x9;029c&lt;br&gt;&#xA;निरसुं जानुभिः कृत्वा विससर्ज च सोऽपतत् ।&#x9;030a&lt;br&gt;&#xA;तद्दृष्ट्वा विस्मयं जग्मुः कुमारस्य विचेष्टितम् ॥&#x9;030c&lt;br&gt;&#xA;नित्यकालं वध्यमाना दैतेया राक्षसैः सह ।&#x9;031a&lt;br&gt;&#xA;कुमारस्य भयादेव नैव जग्मुस्तदाश्रमम् ॥&#39;&#x9;031c&lt;br&gt;&#xA;ततोऽस्य नाम चक्रुस्ते कण्वाश्रमनिवासिनः ।&#x9;032a&lt;br&gt;&#xA;कण्वेन सहिताः सर्वे दृष्ट्वा कर्मातिमानुषम् ॥&#x9;032c&lt;br&gt;&#xA;अस्त्वयं सर्वदमनः सर्वं हि दमयत्यसौ ।&#x9;033a&lt;br&gt;&#xA;स सर्वदमनो नाम कुमारः समपद्यत ॥&#x9;033c&lt;br&gt;&#xA;विक्रमेणौजसा चैव बलेन च समन्वितः ।&#x9;034a&lt;br&gt;&#xA;&#39;अप्रेषयति दुष्यन्ते महिष्यास्तनयस्य च ॥&#x9;034c&lt;br&gt;&#xA;पाण्डुभावपरीताङ्गीं चिन्तया समभिप्लुताम् ।&#x9;035a&lt;br&gt;&#xA;लम्बालकां कृशां दीनां तथा मलिनवाससम् ॥&#x9;035c&lt;br&gt;&#xA;&#39;शकुन्तलां च सम्प्रेक्ष्य प्रदध्यौ स मुनिस्तदा ।&#x9;036a&lt;br&gt;&#xA;शास्त्राणि सर्ववेदाश्च द्वादशाब्दस्य चाभवन्&#39; ॥&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/096/</guid>
      <description>&lt;p&gt;अध्यायः 096&lt;/p&gt;&#xA;&lt;p&gt;शकुन्तलाया दुष्यन्तं प्रति प्रेषयितुं कण्वकृत उपदेशः ॥ 1 ॥ हास्तिनपुरगमनविषयेकण्वशकुन्तलासर्वदमनानां विवादः ॥ 2 ॥ कण्वेन स्वशिष्यद्वारा शकुन्तलासर्वदमनयोर्हास्तिनपुरप्रेषणम् ॥ 3 ॥ पुरप्रवेशान्निर्विण्णैः शिष्यैः कण्वाश्रमं प्रति निवर्तनम् ॥ 4 ॥&#xA;वैशम्पायन उवाच &#x9;001&lt;br&gt;&#xA;तं कुमारमृषिर्दृष्ट्वा कर्म चास्यातिमानुषम् ।&#x9;001a&lt;br&gt;&#xA;समयो यौवराज्याय इत्यनुध्याय स द्विजः ॥&#x9;001c&lt;br&gt;&#xA;&#39;शकुन्तलां समाहूय कण्वो वचनमब्रवीत् ।&#x9;002a&lt;br&gt;&#xA;कण्व उवाच &#x9;002&lt;br&gt;&#xA;शृणु भद्रे मम सुते मम वाक्यं शुचिस्मिते ॥&#x9;002c&lt;br&gt;&#xA;पतिव्रतानां नारीणां विशिष्टमिति चोच्यते ।&#x9;003a&lt;br&gt;&#xA;पतिशुश्रूषणं पूर्वं मनोवाक्कायचेष्टितैः ॥&#x9;003c&lt;br&gt;&#xA;अनुज्ञाता मया पूर्वं पूजयैतद्व्रतं तव ।&#x9;004a&lt;br&gt;&#xA;एतेनैव च वृत्तेन पुण्याल्ँलोकानवाप्य च ॥&#x9;004c&lt;br&gt;&#xA;तस्यान्ते मानुषे लोके विशिष्टां तप्स्यसे श्रियम् ।&#x9;005a&lt;br&gt;&#xA;तस्माद्भद्रेऽद्य यातव्यं समीपं पौरवस्य ह ॥&#x9;005c&lt;br&gt;&#xA;स्वयं नायाति मत्वा ते गतं कालं शुचिस्मिते ।&#x9;006a&lt;br&gt;&#xA;गत्वाऽऽराधय राजानं दुष्यन्तं हितकाम्यया ॥&#x9;006c&lt;br&gt;&#xA;दौष्यन्तिं यौवराज्यस्थं दृष्ट्वा प्रीतिमवाप्स्यसि ।&#x9;007a&lt;br&gt;&#xA;देवतानां गुरूणां च क्षत्रियाणां च भामिनि ॥&#x9;007c&lt;br&gt;&#xA;भर्तॄणां च विशेषेम हितं सङ्गमनं भवेत् ।&#x9;008a&lt;br&gt;&#xA;तस्मात्पुत्रि कुमारेण गन्तव्यं मत्प्रियेप्सया ॥&#x9;008c&lt;br&gt;&#xA;प्रतिवाक्यं न दद्यास्त्वं शपिता मम पादयोः ॥&#x9;009ac&lt;br&gt;&#xA;वैशम्पायन उवाच &#x9;010&lt;br&gt;&#xA;एवमुक्त्वा सुतां तत्र पौत्रं कण्वोऽभ्यभाषत ।&#x9;010a&lt;br&gt;&#xA;परिष्वज्य च बाहुभ्यां मूर्ध्न्युपाघ्राय पौरवम् ॥&#x9;010c&lt;br&gt;&#xA;सोमवंशोद्भवो राजा दुष्यन्त इति विश्रुतः ।&#x9;011a&lt;br&gt;&#xA;तस्याग्रमहिषी चैषा तव माता शुचिव्रता ॥&#x9;011c&lt;br&gt;&#xA;गन्तुकामा भर्तृपार्श्वं त्वया सह सुमध्यमा ।&#x9;012a&lt;br&gt;&#xA;गत्वाऽभिवाद्य राजनं यौवराज्यमवाप्स्यसि ॥&#x9;012c&lt;br&gt;&#xA;स पिता तव राजेन्द्रस्तस्य त्वं वशगो भव ।&#x9;013a&lt;br&gt;&#xA;पितृपैतामहं राज्यमातिष्ठस्व स्वभावतः ॥&#x9;013c&lt;br&gt;&#xA;तस्मिन्काले स्वराज्यस्थो मामनुस्मर पौरव ॥&#x9;014ac&lt;br&gt;&#xA;वैशम्पायन उवाच &#x9;015&lt;br&gt;&#xA;अभिवाद्य मुनेः पादौ पौरवो वाक्यमब्रवीत् ।&#x9;015a&lt;br&gt;&#xA;त्वं पिता मम विप्रर्षे त्वं माता त्वं गतिश्च मे ॥&#x9;015c&lt;br&gt;&#xA;न चान्यं पितरं मन्ये त्वामृते तु महातपः ।&#x9;016a&lt;br&gt;&#xA;तव शुश्रूषणं पुण्यमिह लोके परत्र च ॥&#x9;016c&lt;br&gt;&#xA;शकुन्तला भर्तृकामा स्वयं यातु यथेष्टतः ।&#x9;017a&lt;br&gt;&#xA;अहं शुश्रूषणपरः पादमूले वसामि वः ॥&#x9;017c&lt;br&gt;&#xA;क्रीडां व्यालमृगैः सार्धं करिष्ये न पुरा यथा ।&#x9;018a&lt;br&gt;&#xA;त्वच्छासनपरो नित्यं स्वाध्यायं च करोम्यहम् ॥&#x9;018c&lt;br&gt;&#xA;एवमुक्त्वा तु संश्लिष्य पादौ कण्वस्य तिष्ठतः ।&#x9;019a&lt;br&gt;&#xA;तस्य तद्वचनं श्रुत्वा प्ररुरोद शकुन्तला ॥&#x9;019c&lt;br&gt;&#xA;स्नेहात्पितुश्च पुत्रस्य हर्षशोकसमन्विता ।&#x9;020a&lt;br&gt;&#xA;निशाम्य रुदतीमार्तां दौष्यन्तिर्वाक्यमब्रवीत् ॥&#x9;020c&lt;br&gt;&#xA;श्रुत्वा भगवतो वाक्यं किं रोदिषि शकुन्तले ।&#x9;021a&lt;br&gt;&#xA;गन्तव्यं काल्य उत्थाय भर्तृप्रीतिस्तवास्ति चेत् ॥&#x9;021c&lt;br&gt;&#xA;शकुन्तलोवाच &#x9;022&lt;br&gt;&#xA;एकस्तु कुरुते पापं फलं भुङ्क्ते महाजनः ।&#x9;022a&lt;br&gt;&#xA;मया निवारितो नित्यं न करोषि वचो मम ॥&#x9;022c&lt;br&gt;&#xA;निःसृतान्कुञ्जरान्नित्यं बाहुभ्यां सम्प्रमथ्य वै ।&#x9;023a&lt;br&gt;&#xA;वनं च लोडयन्नित्यं सिंहव्याघ्रगणैर्वृतम् ॥&#x9;023c&lt;br&gt;&#xA;एवंविधानि चान्यानि कृत्वा वै पुरुनन्दन ।&#x9;024a&lt;br&gt;&#xA;रुषितो भगवांस्तात तस्मादावां विवासितौ ॥&#x9;024c&lt;br&gt;&#xA;नाहं गच्छामि दुष्यन्तं नास्मि पुत्र हितैषिणी ।&#x9;025a&lt;br&gt;&#xA;पादमूले वसिष्यामि महर्षेर्भावितात्मनः ॥&#x9;025c&lt;br&gt;&#xA;वैशम्पायन उवाच &#x9;026&lt;br&gt;&#xA;एवमुक्त्वा तु रुदती पपात मुनिपादयोः ।&#x9;026a&lt;br&gt;&#xA;एवं विलपतीं कण्वश्चानुनीय च हेतुभिः ।&#x9;026c&lt;br&gt;&#xA;पुनः प्रोवाच भगवानानृशंस्याद्धितं वचः ॥&#x9;026e&lt;br&gt;&#xA;कण्व उवाच &#x9;027&lt;br&gt;&#xA;शकुन्तले शृणुष्वेदं हितं पथ्यं च भामिनि ।&#x9;027a&lt;br&gt;&#xA;पतिव्रताभावगुणान्हित्वा साध्यं न किञ्चन ॥&#x9;027c&lt;br&gt;&#xA;प्रतिव्रतानां देवा वै तुष्टाः सर्ववरप्रदाः ।&#x9;028a&lt;br&gt;&#xA;प्रसादं च करिष्यन्ति आपदो मोक्षयन्ति च ॥&#x9;028c&lt;br&gt;&#xA;पतिप्रसादात्पुण्यं च प्राप्नुवन्ति न चाशुभम् ।&#x9;029a&lt;br&gt;&#xA;तस्माद्गत्वा तु राजानमाराधय शुचिस्मिते ॥&#x9;029c&lt;br&gt;&#xA;वैशम्पायन उवाच &#x9;030&lt;br&gt;&#xA;शकुन्तलां तथोक्त्वा वै शाकुन्तलमथाब्रवीत् ।&#x9;030a&lt;br&gt;&#xA;दौहित्रो मम पौत्रस्त्वमिलिलस्य महात्मनः ॥&#x9;030c&lt;br&gt;&#xA;शृणुष्व वचनं सत्यं प्रब्रवीमि तवानघ ।&#x9;031a&lt;br&gt;&#xA;मनसा भर्तृकामा वै वाग्भिरुक्त्वा पृथग्विधम् ॥&#x9;031c&lt;br&gt;&#xA;गन्तुं नेच्छति कल्याणी तस्मात्तात वहस्व वै ।&#x9;032a&lt;br&gt;&#xA;शक्तस्त्वं प्रतिगन्तुं च मुनिभिः सह पौरव ॥&#39;&#x9;032c&lt;br&gt;&#xA;इत्युक्त्वा सर्वदमनं कण्वः शिष्यानथाब्रवीत् ।&#x9;033a&lt;br&gt;&#xA;शकुन्तलामिमां शीघ्रं सपुत्रामाश्रमादितः ॥&#x9;033c&lt;br&gt;&#xA;भर्तुः प्रापयताभ्याशं सर्वलक्षणपूजिताम् ।&#x9;034a&lt;br&gt;&#xA;नारीणां चिरवासो हि बान्धवेषु न रोचते ॥&#x9;034c&lt;br&gt;&#xA;कीर्तिचारित्रधर्मघ्नस्तस्मान्नयत मा चिरम् ॥&#x9;035ac&lt;br&gt;&#xA;&#39;वैशम्पायन उवाच &#x9;036&lt;br&gt;&#xA;धर्माभिपूजितं पुत्रं काश्यपेन निशाम्य तु ।&#x9;036a&lt;br&gt;&#xA;काश्यपात्प्राप्य चानुज्ञां मुमुदे च शकुन्तला ॥&#x9;036c&lt;br&gt;&#xA;कण्वस्य वचनं श्रुत्वा प्रतिगच्छेति चासकृत् ।&#x9;037a&lt;br&gt;&#xA;तथेत्युक्त्वा तु कण्वं च मातरं पौरवोऽब्रवीत् ।&#x9;037c&lt;br&gt;&#xA;किं चिरायसि मातस्त्वं गमिष्यामो नृपालयम् ॥&#x9;037e&lt;br&gt;&#xA;एवमुक्त्वा तु तां देवीं दुष्यन्तस्य महात्मनः ।&#x9;038a&lt;br&gt;&#xA;अभिवाद्य मुनेः पादौ गन्तुमैच्छत्स पौरवः ॥&#x9;038c&lt;br&gt;&#xA;शकुन्तला च पितरमभिवाद्य कृताञ्जलिः ।&#x9;039a&lt;br&gt;&#xA;प्रदक्षिणीकृत्य तदा पितरं वाक्यमब्रवीत् ॥&#x9;039c&lt;br&gt;&#xA;अज्ञानान्मे पिता चेति दुरुक्तं वापि चानृतम् ।&#x9;040a&lt;br&gt;&#xA;अकार्यं वाप्यनिष्टं वा क्षन्तुमर्हति तद्भवान् ॥&#x9;040c&lt;br&gt;&#xA;एवमुक्तो नतशिरा मुनिर्नोवाच किञ्चन ।&#x9;041a&lt;br&gt;&#xA;मनुष्यभावात्कण्वोऽपि मुनिरश्रूण्यवर्तयत् ॥&#x9;041c&lt;br&gt;&#xA;अब्भक्षान्वायुभक्षांश्च शीर्णपर्णाशनान्मुनीन् ।&#x9;042a&lt;br&gt;&#xA;फलमूलाशिनो दान्तान्कृशान्धमनिसन्ततान् ॥&#x9;042c&lt;br&gt;&#xA;व्रतिनो जटिलान्मुण्डान्वल्कलाजिनसंवृतान् ।&#x9;043a&lt;br&gt;&#xA;समाहूय मुनिः कण्वः कारुण्यादिदमब्रवीत् ॥&#x9;043c&lt;br&gt;&#xA;मया तु लालिता नित्यं मम पुत्री यशस्विनी ।&#x9;044a&lt;br&gt;&#xA;वने जाता विवृद्धा च न च जानाति किञ्चन ॥&#x9;044c&lt;br&gt;&#xA;आश्रमात्तु पथा सर्वैर्नीयतां क्षत्रियालयम् ।&#x9;045a&lt;br&gt;&#xA;द्वितीययोजने विप्राः प्रतिष्ठानं प्रतिष्ठितम् ॥&#x9;045c&lt;br&gt;&#xA;प्रतिष्ठाने पुरे राजा शाकुन्तलपितामहः ।&#x9;046a&lt;br&gt;&#xA;अध्युवास चिरं कालमुर्वश्या सहितः पुरा ॥&#x9;046c&lt;br&gt;&#xA;अनूपजाङ्गलयुतं धनधान्यसमाकुलम् ।&#x9;047a&lt;br&gt;&#xA;प्रतिष्ठितं पुरवरं गङ्गायामुनसङ्गमे ॥&#x9;047c&lt;br&gt;&#xA;तत्र सङ्गममासाद्य स्नात्वा हुतहुताशनाः ।&#x9;048a&lt;br&gt;&#xA;शाकमूलफलाहारा निवर्तध्वं तपोधनाः ।&#x9;048c&lt;br&gt;&#xA;अन्यथा तु भवेद्विप्रा अध्वनो गमने श्रमः ॥&#39;&#x9;048e&lt;br&gt;&#xA;तथेत्युक्त्वा च ते सर्वे प्रातिष्ठन्त महौजसः ।&#x9;049a&lt;br&gt;&#xA;&#39;शकुन्तलां पुरस्कृत्य दुष्यन्तस्य पुरं प्रति ॥&#x9;049c&lt;br&gt;&#xA;गृहीत्वा चामरप्रख्यं पुत्रं कमललोचनम् ।&#x9;050a&lt;br&gt;&#xA;आजग्मुश्च पुरं रम्यं दुष्यन्ताध्युषितं वनात् ॥&#x9;050c&lt;br&gt;&#xA;शकुन्तलां समादाय मुनयो धर्मवत्सलाः ।&#x9;051a&lt;br&gt;&#xA;ते वनानि नदीः शैलान्गिरिप्रस्रवणानि च ॥&#x9;051c&lt;br&gt;&#xA;कन्दराणि नितम्बांश्च राष्ट्राणि नगराणि च ।&#x9;052a&lt;br&gt;&#xA;आश्रमाणि च पुण्यानि गत्वा चैव गतश्रमाः ॥&#x9;052c&lt;br&gt;&#xA;शनैर्मध्याह्नवेलायां प्रतिष्ठानं समाययुः ।&#x9;053a&lt;br&gt;&#xA;तां पुरीं पुरुहूतेन ऐलस्यार्थे विनिर्मिताम् ॥&#x9;053c&lt;br&gt;&#xA;परिघाट्टालकैर्मुख्यैरुपकल्पशतैरपि ।&#x9;054a&lt;br&gt;&#xA;शतघ्नीचक्रयन्त्रैश्च गुप्तामन्यैर्दुरासदाम् ॥&#x9;054c&lt;br&gt;&#xA;हर्म्यप्रसादसम्बाधां नानापण्यविभूषिताम् ।&#x9;055a&lt;br&gt;&#xA;मण्टपैः ससभै रम्यैः प्रपाभिश्च समावृताम् ॥&#x9;055c&lt;br&gt;&#xA;राजमार्गेण महता सुविभक्तेन शोभिताम् ।&#x9;056a&lt;br&gt;&#xA;कैलासशिखराकारैर्गोपुरैः समलङ्कृताम् ॥&#x9;056c&lt;br&gt;&#xA;द्वारतोरणनिर्यूहैर्मङ्गलैरुपशोभिताम् ।&#x9;057a&lt;br&gt;&#xA;उद्यानाम्रवणोपेतां महतीं सालमेखलाम् ॥&#x9;057c&lt;br&gt;&#xA;सर्वपुष्करिणीभिश्च उद्यानैश्च समावृताम् ।&#x9;058a&lt;br&gt;&#xA;वर्णाश्रमैः स्वधर्मस्थैर्नित्योत्सवसमाहितैः ॥&#x9;058c&lt;br&gt;&#xA;धनधान्यसमृद्धैश्च सन्तुष्टै रत्नपूजितैः ।&#x9;059a&lt;br&gt;&#xA;कृतयज्ञैश्च विद्वद्भिरग्निहोत्रपरैः सदा ॥&#x9;059c&lt;br&gt;&#xA;वर्जिता कार्यकरणैर्दानशीलैर्दयापरैः ।&#x9;060a&lt;br&gt;&#xA;अधर्मभीरुभिः सर्वैः स्वर्गलोकजिगीषुभिः ॥&#x9;060c&lt;br&gt;&#xA;एवंविधजनोपेतमिन्द्रलोकमिवापरम् ।&#x9;061a&lt;br&gt;&#xA;तस्मिन्नगरमध्ये तु राजवेश्म प्रतिष्ठितम् ॥&#x9;061c&lt;br&gt;&#xA;इन्द्रसद्मप्रतीकाशं सम्पूर्णं वित्तसञ्चयैः ।&#x9;062a&lt;br&gt;&#xA;तस्य मध्ये सभा दिव्या नानारत्नविभूषिता ॥&#x9;062c&lt;br&gt;&#xA;तस्यां सभायां राजर्षिः सर्वालङ्कारभूषितः ।&#x9;063a&lt;br&gt;&#xA;ब्राह्मणैः क्षत्रियैश्चापि मन्त्रिभिश्चापि संवृतः ॥&#x9;063c&lt;br&gt;&#xA;संस्तूयमानो राजेन्द्रः सूतमागधबन्दिभिः ।&#x9;064a&lt;br&gt;&#xA;कार्यार्थिषु तदाऽभ्येत्य कृत्वा कार्यं गतेषु सः ॥&#x9;064c&lt;br&gt;&#xA;सुखासीनोऽभवद्राजा तस्मिन्काले महर्षयः ।&#x9;065a&lt;br&gt;&#xA;शकुन्तानां स्वनं श्रुत्वा निमित्तज्ञास्त्वलक्षयन् ॥&#x9;065c&lt;br&gt;&#xA;शकुन्तले निमित्तानि शोभनानि भवन्ति नः ।&#x9;066a&lt;br&gt;&#xA;कार्यसिद्धिं वदन्त्येते ध्रुवं राज्ञी भविष्यसि ।&#x9;066c&lt;br&gt;&#xA;अस्मिंस्तु दिवसे पुत्रो युवराजो भविष्यति ॥&#x9;066e&lt;br&gt;&#xA;वैशम्पायन उवाच &#x9;067&lt;br&gt;&#xA;वर्धमानपुरद्वारं तूर्यघोषनिनादितम् ।&#x9;067a&lt;br&gt;&#xA;शकुन्तलां पुरस्कृत्य विविशुस्ते महर्षयः ॥&#x9;067c&lt;br&gt;&#xA;प्रविशन्तं नृपसुतं प्रशशंसुश्च वीक्षकाः ।&#x9;068a&lt;br&gt;&#xA;वर्धमानपुरद्वारं प्रविशन्नेव पौरवः ॥&#x9;068c&lt;br&gt;&#xA;इन्द्रलोकस्थमात्मानं मेने हर्षसमन्वितः ॥&#x9;069ac&lt;br&gt;&#xA;ततो वै नागराः सर्वे समाहूय परस्परम् ।&#x9;070a&lt;br&gt;&#xA;द्रष्टुकामा नृपसुतं समपद्यन्त भारत ॥&#x9;070c&lt;br&gt;&#xA;नागरा ऊचुः ।&#x9;071&lt;br&gt;&#xA;देवतेव जनस्याग्रे भ्राजते श्रीरिवागता ।&#x9;071a&lt;br&gt;&#xA;जयन्तेनेव पौलोमी इन्द्रलोकादिहागता ॥&#x9;071c&lt;br&gt;&#xA;इति ब्रुवन्तस्ते सर्वे महर्षीनिदमब्रुवन् ।&#x9;072a&lt;br&gt;&#xA;अभिवादयन्तः सहिता महर्षीन्देववर्चसः ॥&#x9;072c&lt;br&gt;&#xA;अद्य नः सफलं जन्म कृतार्थाश्च ततो वयम् ।&#x9;073a&lt;br&gt;&#xA;एवं ये स्म प्रपश्यामो महर्षीन्सूर्यवर्चसः ॥&#x9;073c&lt;br&gt;&#xA;वैशम्पायन उवाच &#x9;074&lt;br&gt;&#xA;इत्युक्त्वा सहिताः केचिदन्वगच्छन्त पौरवम् ।&#x9;074a&lt;br&gt;&#xA;हैमवत्याः सुतमिव कुमारं पुष्करेक्षणम् ॥&#x9;074c&lt;br&gt;&#xA;ये केचिदब्रुवन्मूढाः शाकुन्तलदिदृक्षवः ।&#x9;075a&lt;br&gt;&#xA;कृष्णाजिनेन सञ्छन्नाननिच्छन्तो ह्यवेक्षितुम् ॥&#x9;075c&lt;br&gt;&#xA;पिशाचा इव दृश्यन्ते नागराणां विरूपिणः ।&#x9;076a&lt;br&gt;&#xA;विना सन्ध्यां पिशाचास्ते प्रविशन्ति पुरोत्तमम् ॥&#x9;076c&lt;br&gt;&#xA;क्षुत्पिपासार्दितान्दीनान्वल्कलाजिनवाससः ।&#x9;077a&lt;br&gt;&#xA;त्वगस्थिभूतान्निर्मांसान्धमनीसन्ततानपि ॥&#x9;077c&lt;br&gt;&#xA;पिङ्गलाक्षान्पिङ्गजटान्दीर्घदन्तान्निरूदरान् ।&#x9;078a&lt;br&gt;&#xA;विशीर्षकानूर्ध्वहस्तान्दृष्ट्वा हास्यन्ति नागराः ॥&#x9;078c&lt;br&gt;&#xA;एवमुक्तवतां तेषां गिरं श्रुत्वा महर्षयः ।&#x9;079a&lt;br&gt;&#xA;अन्योन्यं ते समाहूय इदं वचनमब्रुवन् ॥&#x9;079c&lt;br&gt;&#xA;उक्तं भगवता वाक्यं न कृतं सत्यवादिना ।&#x9;080a&lt;br&gt;&#xA;पुरप्रवेशनं नात्र कर्तव्यमिति शासनम् ॥&#x9;080c&lt;br&gt;&#xA;किं कारणं प्रवेक्ष्यामो नगरं दुर्जनैर्वृतम् ।&#x9;081a&lt;br&gt;&#xA;त्यक्तसङ्गस्य च मुनेर्नगरे किं प्रयोजनम् ॥&#x9;081c&lt;br&gt;&#xA;गमिष्यामो वनं तस्माद्गङ्गायामुनसङ्गमम् ।&#x9;082a&lt;br&gt;&#xA;एवमुक्त्वा मुनिगणाः प्रतिजग्मुर्यथागतम् ॥ ॥&#x9;082c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/097/</guid>
      <description>&lt;p&gt;अध्यायः 097&lt;/p&gt;&#xA;&lt;p&gt;सपुत्रायाः शकुन्तलाया दुष्यन्तसमीपगमनम् ॥ 1 ॥ तयोः संवादश्च ॥ 2 ॥&#xA;वैशम्पायन उवाच ।&#x9;001&lt;br&gt;&#xA;गतान्मुनिगणान्दृष्ट्वा पुत्रं सङ्गृह्य पाणिना ।&#x9;001a&lt;br&gt;&#xA;मातापितृभ्यां रहिता यथा शोचन्ति दारकाः ॥&#x9;001c&lt;br&gt;&#xA;तथा शोकपरीताङ्गी धृतिमालम्ब्य दुःखिता ।&#x9;002a&lt;br&gt;&#xA;गतेषु तेषु विप्रेषु राजमार्गेण भामिनी ॥&#x9;002c&lt;br&gt;&#xA;पुत्रेणैव सहायेन सा जगाम शनैः शनैः ।&#x9;003a&lt;br&gt;&#xA;अदृष्टपूर्वान्पश्यन्वै राजमार्गेण पौरवः ॥&#x9;003c&lt;br&gt;&#xA;हर्म्यप्रसादचैत्यांश्च सभा दिव्या विचित्रिताः ।&#x9;004a&lt;br&gt;&#xA;कौतूहलसमाविष्टो दृष्ट्वा विस्मयमागतः ॥&#x9;004c&lt;br&gt;&#xA;सर्वे ब्रुवन्ति तां दृष्ट्वा पद्महीनामिव श्रियम् ।&#x9;005a&lt;br&gt;&#xA;गत्या च हंसीसदृशीं कोकिलेन स्वरे समाम् ॥&#x9;005c&lt;br&gt;&#xA;मुखेन चन्द्रसदृशीं श्रिया पद्मालयासमाम् ।&#x9;006a&lt;br&gt;&#xA;स्मितेन कुन्दसदृशीं पद्मगर्भसमत्वचम् ॥&#x9;006c&lt;br&gt;&#xA;पद्मपत्रविशालाक्षीं तप्तजाम्बूनदप्रभाम् ।&#x9;007a&lt;br&gt;&#xA;करान्तमितमध्यैषा सुकेशी संहतस्तनी ॥&#x9;007c&lt;br&gt;&#xA;जघनं सुविशालं वै ऊरू करिकरोपमौ ।&#x9;008a&lt;br&gt;&#xA;रक्ततुङ्गतलौ पादौ धरण्यां सुप्रतिष्ठितौ ॥&#x9;008c&lt;br&gt;&#xA;एवं रूपसमायुक्ता स्वर्गलोकादिवागता ।&#x9;009a&lt;br&gt;&#xA;इति स्म सर्वेऽमन्यन्त दुष्यन्तनगरे जनाः ॥&#x9;009c&lt;br&gt;&#xA;पुनः पुनरवोचंस्ते शाकुन्तलगुणानपि ।&#x9;010a&lt;br&gt;&#xA;सिंहेक्षणः सिंहदंष्ट्रः सिंहस्कन्धो महाभुजः ॥&#x9;010c&lt;br&gt;&#xA;सिंहोरस्कः सिंहबलः सिंहविक्रान्तगाम्ययम् ।&#x9;011a&lt;br&gt;&#xA;पृथ्वंसः पृथुवक्षाश्च छत्राकारशिरा महान् ॥&#x9;011c&lt;br&gt;&#xA;पाणिपादतले रक्तो रक्तास्यो दुन्दुभिस्वनः ।&#x9;012a&lt;br&gt;&#xA;राजलक्षणयुक्तश्च राजश्रीश्चास्य लक्ष्यते ॥&#x9;012c&lt;br&gt;&#xA;आकारेण च रूपेण शरीरेणापि तेजसा ।&#x9;013a&lt;br&gt;&#xA;दुष्यन्तेन समो ह्येष कस्य पुत्रो भविष्यति ॥&#x9;013c&lt;br&gt;&#xA;एवं ब्रुवन्तस्ते सर्वे प्रशशंसुः सहस्रशः ।&#x9;014a&lt;br&gt;&#xA;युक्तिवादानवोचन्त सर्वाः प्राणभृतः स्त्रियः ॥&#x9;014c&lt;br&gt;&#xA;बान्धवा इव सस्नेहा अनुजग्मुः शकुन्तलाम् ।&#x9;015a&lt;br&gt;&#xA;पौराणां तद्वचः श्रुत्वा तूष्णीम्भूता शकुन्तला ॥&#x9;015c&lt;br&gt;&#xA;वेश्मद्वारं समासाद्य विह्वला सा नृपात्मजा ।&#x9;016a&lt;br&gt;&#xA;चिन्तयामास सहसा कार्यगौरवकारणात् ॥&#x9;016c&lt;br&gt;&#xA;लज्जया च परीताङ्गी राजन्राजसमक्षतः ।&#x9;017a&lt;br&gt;&#xA;अघृणा किं नु वक्ष्यामि दुष्यन्तं मम कारणात् ॥&#x9;017c&lt;br&gt;&#xA;एवमुक्त्वा तु कृपणा चिन्तयन्ती शकुन्तला ।&#x9;018a&lt;br&gt;&#xA;&#39;अभिसृत्य च राजानं वेदिता सा प्रवेशिता ॥&#x9;018c&lt;br&gt;&#xA;सह तेन कुमारेण तरुणादित्यवर्चसा ।&#x9;019a&lt;br&gt;&#xA;&#39;सिंहासनस्थं राजानं महेन्द्रसदृशद्युतिम् ॥&#x9;019c&lt;br&gt;&#xA;शकुन्तला नतशिराः परं हर्षमवाप्य च ।&#x9;020a&lt;br&gt;&#xA;&#39;पूजयित्वा यथान्यायमब्रवीत्तं शकुन्तला ॥&#x9;020c&lt;br&gt;&#xA;&#39;अभिवादय राजानं पितरं ते दृढव्रतम् ।&#x9;021a&lt;br&gt;&#xA;एवमुक्त्वा सुतं तत्र लज्जानतमुखी स्थिता ॥&#x9;021c&lt;br&gt;&#xA;स्तम्भमालिङ्ग्य राजानं प्रसीदस्वेत्युवाच सा ।&#x9;022a&lt;br&gt;&#xA;शाकुन्तलोपि राजानमभिवाद्य कृताञ्जलिः ॥&#x9;022c&lt;br&gt;&#xA;हर्षेणोत्फुल्लनयनो राजानं चान्ववैक्षत ।&#x9;023a&lt;br&gt;&#xA;दुष्यन्तो धर्मबुद्ध्या तु चिन्तयन्नेव सोऽब्रवीत् ॥&#x9;023c&lt;br&gt;&#xA;किमागमनकार्यं ते ब्रूहि त्वं वरवर्णिनि ।&#x9;024a&lt;br&gt;&#xA;करिष्यामि न सन्देहः सपुत्राया विशेषतः ॥&#x9;024c&lt;br&gt;&#xA;शकुन्तलोवाच &#x9;025&lt;br&gt;&#xA;प्रसीदस्व महाराज वक्ष्यामि पुरुषोत्तम ।&#x9;025a&lt;br&gt;&#xA;एष पुत्रो हि ते राजन्मय्युत्पन्नः परन्तप ॥&#x9;025c&lt;br&gt;&#xA;तस्मात्पुत्रस्त्वया राजन्यौवराज्येऽभिषिच्यताम् ।&#x9;026a&lt;br&gt;&#xA;यथोक्तमाश्रमे तस्मिन्वर्तस्व पुरुषोत्तम ॥&#x9;026c&lt;br&gt;&#xA;मया समागमे पूर्वं कृतः स समयस्त्वया ।&#x9;027a&lt;br&gt;&#xA;तत्त्वं स्मर महाबाहो कण्वाश्रमपदं प्रति ॥&#x9;027c&lt;br&gt;&#xA;वैशम्पायन उवाच &#x9;028&lt;br&gt;&#xA;तस्योपभोगसक्तस्य स्त्रीषु चान्यासु भारत ।&#x9;028a&lt;br&gt;&#xA;शकुन्तला सपुत्रा च मनस्यन्तरधीयत ॥&#x9;028c&lt;br&gt;&#xA;स धारयन्मनस्येनां सपुत्रां सस्मितां तदा ।&#x9;029a&lt;br&gt;&#xA;तदोपगृह्य मनसा चिरं सुखमवाप सः ॥&#x9;029c&lt;br&gt;&#xA;सोऽथ श्रुत्वापि तद्वाक्यं तस्या राजा स्मरन्नपि ।&#x9;030a&lt;br&gt;&#xA;अब्रवीन्न स्मरामीति त्वया भद्रे समागमम् ॥&#x9;030c&lt;br&gt;&#xA;मैथुनं च वृथा नाहं गच्छेयमिति मे मतिः ।&#x9;031a&lt;br&gt;&#xA;नाभिजानामि कल्याणि त्वया सह समागमम्&#39; ॥&#x9;031c&lt;br&gt;&#xA;धर्मार्थकामसम्बन्धं न स्मरामि त्वया सह ।&#x9;032a&lt;br&gt;&#xA;गच्छ वा तिष्ठ वा कामं यद्वापीच्छसि तत्कुरु ॥ &#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/098/</guid>
      <description>&lt;p&gt;अध्यायः 098&lt;/p&gt;&#xA;&lt;p&gt;शकुन्तलायाः स्वपाणिग्रहणमनङ्कीकुर्वता दुष्यन्तेन सह विवादः ॥ 1 ॥&lt;/p&gt;&#xA;&lt;p&gt;एवमुक्ता वरारोहा व्रीडितेव मनस्विनी ।&#x9;001a&lt;br&gt;&#xA;विसञ्ज्ञेव च दुःखेन तस्थौ स्थूणेव निश्चला ॥&#x9;001c&lt;br&gt;&#xA;संरम्भामर्षताम्राक्षी स्फुरमाणोष्ठसम्पुटा ।&#x9;002a&lt;br&gt;&#xA;कटाक्षैर्निर्दहन्तीव तिर्यग्राजानमैक्षत ॥&#x9;002c&lt;br&gt;&#xA;आकारं गूहमाना च मन्युना च समीरितम् ।&#x9;003a&lt;br&gt;&#xA;तपसा सम्भृतं तेजो धारयामास वै तदा ॥&#x9;003c&lt;br&gt;&#xA;सा मुहूर्तमिव ध्यात्वा दुःखामर्षसमन्विता ।&#x9;004a&lt;br&gt;&#xA;भर्तारमभिसम्प्रेक्ष्य यथान्यायं वचोऽब्रवीत् ॥&#x9;004c&lt;br&gt;&#xA;जानन्नपि महाराज कस्मादेवं प्रभाषसे ।&#x9;005a&lt;br&gt;&#xA;न जानामीति निःशङ्कं यथान्यः प्राकृतस्तथा ॥&#x9;005c&lt;br&gt;&#xA;तस्य ते हृदयं वेद सत्यस्यैवानृतस्य च ।&#x9;006a&lt;br&gt;&#xA;साक्षिणं बत कल्याणमात्मानमवमन्यसे ॥&#x9;006c&lt;br&gt;&#xA;योऽन्यथा सन्तमात्मानन्यथा प्रतिपद्यते ।&#x9;007a&lt;br&gt;&#xA;किं तेन न कृतं पापं चोरेणात्मापहारिणा ॥&#x9;007c&lt;br&gt;&#xA;एकोऽहमस्मीति च मन्यसे त्वं न हृच्छयं वेत्सि मुनिं पुराणम् ।&#x9;008a&lt;br&gt;&#xA;यो वेदिता कर्मणः पापकस्य तस्यान्तिके त्वं वृजिनं करोषि ॥&#x9;008c&lt;br&gt;&#xA;&#39;धर्म एव हि साधूनां सर्वेषां हितकारणम् ।&#x9;009a&lt;br&gt;&#xA;नित्यं मिथ्याविहीनानां न च दुःखावहो भवेत्&#39; ॥&#x9;009c&lt;br&gt;&#xA;मन्यते पापकं कृत्वा न कश्चिद्वेत्ति मामिति ।&#x9;010a&lt;br&gt;&#xA;विदन्ति चैनं देवाश्च यश्चैवान्तरपूरुषः ॥&#x9;010c&lt;br&gt;&#xA;आदित्यचन्द्रावनिलोऽनलश्च द्यौर्भूमिरापो हृदयं यमश्च ।&#x9;011a&lt;br&gt;&#xA;अहश्च रात्रिश्च उभे च सन्ध्ये धर्मश्च जानाति नरस्य वृत्तम् ॥&#x9;011c&lt;br&gt;&#xA;यमो वैवस्वतस्तस्य निर्यातयति दुष्कृतम् ।&#x9;012a&lt;br&gt;&#xA;हृदि स्थितः कर्मसाक्षी क्षेत्रज्ञो यस्य तुष्यति ॥&#x9;012c&lt;br&gt;&#xA;न तुष्यति च यस्यैष पुरुषस्य दुरात्मनः ।&#x9;013a&lt;br&gt;&#xA;तं यमः पापकर्माणं निर्भर्त्सयति दुष्कृतम् ॥&#x9;013c&lt;br&gt;&#xA;योऽवमत्यात्मनात्मानमन्यथा प्रतिपद्यते ।&#x9;014a&lt;br&gt;&#xA;न तस्य देवाः श्रेयांसो यस्यात्मापि न कारणम् ॥&#x9;014c&lt;br&gt;&#xA;स्वयं प्राप्तेति मामेवं मावमंस्था पतिव्रताम् ।&#x9;015a&lt;br&gt;&#xA;अर्चार्हां नार्चयसि मां स्वयं भार्यामुपस्थिताम् ॥&#x9;015c&lt;br&gt;&#xA;किमर्थं मां प्राकृतवदुपप्रेक्षसि संसदि ।&#x9;016a&lt;br&gt;&#xA;नखल्वहमिदं शून्ये रौमि किं न शृणोषि मे ॥&#x9;016c&lt;br&gt;&#xA;यदि मे याचमानाया वचनं न करिष्यसि ।&#x9;017a&lt;br&gt;&#xA;दुष्यन्त शतधा त्वद्य मूर्धा ते विफलिष्यति ॥&#x9;017c&lt;br&gt;&#xA;जायां पतिः सम्प्रविश्य यदस्यां जायते पुनः ।&#x9;018a&lt;br&gt;&#xA;जायायास्तद्धि जायात्वं पौराणाः कवयो विदुः ॥&#x9;018c&lt;br&gt;&#xA;यदागमवतः पुंसस्तदपत्यं प्रजायते ।&#x9;019a&lt;br&gt;&#xA;तत्तारयति सन्तत्या पूर्वप्रेतान्पितामहान् ॥&#x9;019c&lt;br&gt;&#xA;पुन्नाम्नो नरकाद्यस्मात्पितरं त्रायते सुतः ।&#x9;020a&lt;br&gt;&#xA;तस्मात्पुत्र इति प्रोक्तः पूर्वमेव स्वयम्भुवा ॥&#x9;020c&lt;br&gt;&#xA;&#39;पुत्रेण लोकाञ्जयन्ति पौत्रेणानन्त्यमश्नुते ।&#x9;021a&lt;br&gt;&#xA;अथ पौत्रस्य पुत्रेण मोदन्ते प्रपितामहाः ॥&#39;&#x9;021c&lt;br&gt;&#xA;सा भार्या या गृहे दक्षा सा भार्या या प्रजावती ।&#x9;022a&lt;br&gt;&#xA;सा भार्या या पतिप्राणा सा भार्या या पतिव्रता ॥&#x9;022c&lt;br&gt;&#xA;अर्धं भार्या मनुष्यस्य भार्या श्रेष्ठतमः सखा ।&#x9;023a&lt;br&gt;&#xA;भार्या मूलं त्रिवर्गस्य यः सभार्यः स बन्धुमान् ॥&#x9;023c&lt;br&gt;&#xA;भार्यावन्तः क्रियावन्तः सभार्या गृहमेधिनः ।&#x9;024a&lt;br&gt;&#xA;भार्यावन्तः प्रमोदन्ते भार्यावन्तः श्रियावृताः ॥&#x9;024c&lt;br&gt;&#xA;सखायः प्रविविक्तेषु भवन्त्येताः प्रियंवदाः ।&#x9;025a&lt;br&gt;&#xA;पितरो धर्मकार्येषु भवन्त्यार्तस्य मातरः ॥&#x9;025c&lt;br&gt;&#xA;कान्तारेष्वपि विश्रामो जनस्याध्वनि कस्य वै ।&#x9;026a&lt;br&gt;&#xA;यः सदारः स विश्वास्यस्तस्माद्दाराः परा गतिः ।&#x9;026c&lt;br&gt;&#xA;संसरन्तमभिप्रेतं विषमेष्वेकपातिनम् ।&#x9;027a&lt;br&gt;&#xA;भार्यैवान्वेति भर्तारं सततं या पतिव्रता ॥&#x9;027c&lt;br&gt;&#xA;प्रथमं संस्थिता भार्या पतिं प्रेत्य प्रतीक्षते ।&#x9;028a&lt;br&gt;&#xA;पूर्वप्रेतं तु भर्तारं पश्चात्साप्यनुगच्छति ॥&#x9;028c&lt;br&gt;&#xA;एतस्मात्कारणाद्राजन्पाणिग्रहणमिष्यते ।&#x9;029a&lt;br&gt;&#xA;यदाप्नोति पतिर्भार्यामिह लोके परत्र च ॥&#x9;029c&lt;br&gt;&#xA;&#39;पोषणार्थं शरीरस्य पाथेयं स्वर्गतस्य वै ।&#x9;030a&lt;br&gt;&#xA;&#39;आत्माऽऽत्मनैव जनितः पुत्र इत्युच्यते बुधैः ॥&#x9;030c&lt;br&gt;&#xA;तस्माद्भार्यां पतिः पश्येन्मातृवत्पुत्रमातरम् ।&#x9;031a&lt;br&gt;&#xA;&#39;अन्तरात्मैव सर्वस्य पुत्रो नामोच्यते सदा ॥&#x9;031c&lt;br&gt;&#xA;गती रूपं च चेष्टा च आवर्ता लक्षणानि च ।&#x9;032a&lt;br&gt;&#xA;पितॄणां यानि दृश्यन्ते पुत्राणां सन्ति तानि च ॥&#x9;032c&lt;br&gt;&#xA;तेषां शीलगुणाचारास्तत्सम्पर्काच्छुभाशुभात् ।&#x9;033a&lt;br&gt;&#xA;&#39;भार्यायां जनितं पुत्रमादर्शे स्वमिवाननम् ॥&#x9;033c&lt;br&gt;&#xA;जनिता मोदते प्रेक्ष्य स्वर्गं प्राप्येव पुण्यकृत् ।&#x9;034a&lt;br&gt;&#xA;&#39;पतिव्रतारूपधराः परबीजस्य सङ्ग्रहात् ॥&#x9;034c&lt;br&gt;&#xA;कुलं विनाश्य भर्तॄणां नरकं यान्ति दारुणम् ।&#x9;035a&lt;br&gt;&#xA;परेण जनिताः पुत्राः स्वभार्यायां यथेष्टतः ॥&#x9;035c&lt;br&gt;&#xA;मम पुत्रा इति मतास्ते पुत्रा अपि शत्रवः ।&#x9;036a&lt;br&gt;&#xA;द्विषन्ति प्रतिकुर्वन्ति न ते वचनकारिणः ॥&#x9;036c&lt;br&gt;&#xA;द्वेष्टि तांश्च पिता चापि स्वबीजे न तथा नृप ।&#x9;037a&lt;br&gt;&#xA;न द्वेष्टि पितरं पुत्रो जनितारमथापि वा ॥&#x9;037c&lt;br&gt;&#xA;न द्वेष्टि जनिता पुत्रं तस्मादात्मा सुतो भवेत् ।&#x9;038a&lt;br&gt;&#xA;&#39;दह्यमाना मनोदुःखैर्व्याधिभिस्तुमुलैर्जनाः॥&#x9;038c&lt;br&gt;&#xA;ह्लादन्ते स्वेषु दारेषु घर्मार्ताः सलिलेष्विव ।&#x9;039a&lt;br&gt;&#xA;&#39;विप्रवासकृशा दीना नरा मलिनवाससः ॥&#x9;039c&lt;br&gt;&#xA;तेऽपि स्वदारांस्तुष्यन्ति दरिद्रा धनलाभवत् ।&#x9;040a&lt;br&gt;&#xA;&#39;अप्रियोक्तोपि दाराणां न ब्रूयादप्रियं बुधः ॥&#x9;040c&lt;br&gt;&#xA;रतिं प्रीतिं च धर्मं च तदायत्तमवेक्ष्य च ।&#x9;041a&lt;br&gt;&#xA;&#39;आत्मनोऽर्धमिति श्रौतं सा रक्षति धनं प्रजाः ॥&#x9;041c&lt;br&gt;&#xA;शरीरं लोकयात्रां वै धर्मं स्वर्गमृषीन्पितॄन् ।&#x9;042a&lt;br&gt;&#xA;&#39;आत्मनो जन्मनः क्षेत्रं पुण्या रामाः सनातनाः ॥&#x9;042c&lt;br&gt;&#xA;ऋषीणामपि का शक्तिः स्रष्टुं रामामृते प्रजाः ।&#x9;043a&lt;br&gt;&#xA;&#39;देवानामपि का शक्तिः कर्तुं सम्भवमात्मनः ॥&#x9;043c&lt;br&gt;&#xA;पण्डितस्यापि लोकेषु स्त्रीषु सृष्टिः प्रतिष्ठिता ।&#x9;044a&lt;br&gt;&#xA;ऋषिभ्यो ह्यृषयः केचिच्चण्डालीष्वपि जज्ञिरे&#39; ॥&#x9;044c&lt;br&gt;&#xA;परिसृत्य यथा सूनुर्धरणीरेणुकुण्ठितः ।&#x9;045a&lt;br&gt;&#xA;पितुरालिङ्गतेऽङ्गानि किमस्त्यभ्यधिकं ततः ॥&#x9;045c&lt;br&gt;&#xA;स त्वं सूनुमनुप्राप्तं साभिलाषं मनस्विनम् ।&#x9;046a&lt;br&gt;&#xA;प्रेक्षमाणं कटाक्षेण किमर्थमवमन्यसे ॥&#x9;046c&lt;br&gt;&#xA;अण्डानि बिभ्रति स्वानि न त्यजन्ति पिपीलिकाः ।&#x9;047a&lt;br&gt;&#xA;किं पुनस्त्वं न मन्येथाः सर्वथा पुत्रमीदृशम् ॥&#x9;047c&lt;br&gt;&#xA;न भरेथाः कथं नु त्वं मयि जातं स्वमात्मजम् ।&#x9;048a&lt;br&gt;&#xA;&#39;ममाण्डानीति वर्धन्ते कोकिलाण्डानि वायसाः ॥&#x9;048c&lt;br&gt;&#xA;किं पुनस्त्वं न मन्येथाः सर्वज्ञः पुत्रमीदृशम् ।&#x9;049a&lt;br&gt;&#xA;मलयाच्चन्दनं जातमतिशीतं वदन्ति वै ॥&#x9;049c&lt;br&gt;&#xA;शिशोरालिङ्गनं तस्माच्चन्दनादधिकं भवेत् ।&#x9;050a&lt;br&gt;&#xA;&#39;न वाससां न रामाणां नापां स्पर्शस्तथाविधः ॥&#x9;050c&lt;br&gt;&#xA;शिशुनालिङ्ग्यमानस्य स्पर्शः सूनोर्यथा सुखः ।&#x9;051a&lt;br&gt;&#xA;पुत्रस्पर्शात्प्रियतरः स्पर्शो लोके न विद्यते ॥&#x9;051c&lt;br&gt;&#xA;स्पृशतु त्वां समालिङ्ग्य पुत्रोऽयं प्रियदर्शनः ।&#x9;052a&lt;br&gt;&#xA;ब्राह्मणो द्विपदां श्रेष्ठो गौर्वरिष्ठा चतुष्पदाम् ॥&#x9;052c&lt;br&gt;&#xA;मुरुर्गरीयसां श्रेष्ठः पुत्रः स्पर्शवतां वरः |&#x9;053a&lt;br&gt;&#xA;त्रिषु वर्षेषु पूर्णेषु प्रजातोऽयमरिन्दमः ॥&#x9;053c&lt;br&gt;&#xA;&#39;अद्यायं मन्नियोगात्तु तवाह्वानं प्रतीक्षते ।&#x9;054a&lt;br&gt;&#xA;कुमारो राजशार्दूल तव शोकप्रणाशनः ॥&#39;&#x9;054c&lt;br&gt;&#xA;आहर्ता वाजिमेधस्य शतसङ्ख्यस्य पौरवः ।&#x9;055a&lt;br&gt;&#xA;&#39;राजसूयादिकानन्यान्क्रतूनमितदक्षिणान् ॥&#x9;055c&lt;br&gt;&#xA;इति गौरन्तरिक्षे मां सूतके ह्यवदत्पुरा ।&#x9;056a&lt;br&gt;&#xA;हन्त स्वमङ्कमारोप्य स्नेहाद्ग्रामान्तरं गताः ॥&#x9;056c&lt;br&gt;&#xA;मूर्ध्नि पुत्रानुपाघ्राय प्रतिनन्दन्ति मानवाः ।&#x9;057a&lt;br&gt;&#xA;वेदेष्वपि वदन्तीमं मन्त्रग्रामं द्विजातयः ॥&#x9;057c&lt;br&gt;&#xA;जातकर्मणि पुत्राणां तवापि विदितं ध्रुवम् ।&#x9;058a&lt;br&gt;&#xA;अङ्गादङ्गात्सम्भवसि हृदयादधिजायसे ॥&#x9;058c&lt;br&gt;&#xA;आत्मा वै पुत्रनामासि स जीव शरदः शतम् ।&#x9;059a&lt;br&gt;&#xA;उपजिघ्रन्ति पितरो मन्त्रेणानेन मूर्धनि ॥&#x9;059c&lt;br&gt;&#xA;पोषणं त्वदधीनं मे सन्तानमपि चाक्षयम् ।&#x9;060a&lt;br&gt;&#xA;तस्मात्त्वं जीव मे पुत्र स सुखी शरदां शतम् ॥&#x9;060c&lt;br&gt;&#xA;एको भूत्वा द्विधा भूत इति वादः प्रवर्तते ।&#x9;061a&lt;br&gt;&#xA;त्वदङ्गेभ्यः प्रसूतोऽयं पुरुषात्पुरुषः परः ॥&#x9;061c&lt;br&gt;&#xA;सरसीवामलेऽऽत्मानं द्वितीयं पश्य ते सुतम् ।&#x9;062a&lt;br&gt;&#xA;&#39;सरसीवामले सोमं प्रेक्षात्मानं त्वमात्मनि&#39; ॥&#x9;062c&lt;br&gt;&#xA;यथाचाहवनीयोऽग्निर्वर्हपत्यात्प्रणीयते ।&#x9;063a&lt;br&gt;&#xA;एवं त्वत्तः प्रणीतोऽयं त्वमेकः सन्द्विधा कृतः ॥&#x9;063c&lt;br&gt;&#xA;मृगापकृष्टेन हि वै मृगयां परिधावता ।&#x9;064a&lt;br&gt;&#xA;अहमासादिता राजन्कुमारी पितुराश्रमे ॥&#x9;064c&lt;br&gt;&#xA;उर्वशी पूर्वचित्तिश्च सहजन्या च मेनका ।&#x9;065a&lt;br&gt;&#xA;विश्वाची च घृताची च षडेवाप्सरसां वराः ॥&#x9;065c&lt;br&gt;&#xA;तासां वै मेनका नाम ब्रह्मयोनिर्वराप्सराः ।&#x9;066a&lt;br&gt;&#xA;दिवः सम्प्राप्य जगतीं विश्वामित्रादजीजनत् ॥&#x9;066c&lt;br&gt;&#xA;&#39;श्रीमानृषिर्धर्मपरो वैश्वानर इवापरः ।&#x9;067a&lt;br&gt;&#xA;ब्रह्मयोनिः कुशो नाम विश्वामित्रपितामहः ॥&#x9;067c&lt;br&gt;&#xA;कुशस्य पुत्रो बलवान्कुशनाभश्च धार्मिकः ।&#x9;068a&lt;br&gt;&#xA;गाधिस्तस्य सुतो राजन्विश्वामित्रस्तु गाधिजः ॥&#x9;068c&lt;br&gt;&#xA;एवंविधो मम पिता मेनका जननी वरा ।&#x9;069a&lt;br&gt;&#xA;&#39;सा मां हिमवतः पृष्ठे सुषुवे मेनकाऽप्सराः ॥&#x9;069c&lt;br&gt;&#xA;परित्यज्य च मां याता परात्मजमिवासती ।&#x9;070a&lt;br&gt;&#xA;&#39;पक्षिणः पुम्यवन्तस्ते सहिता धर्मतस्तदा ॥&#x9;070c&lt;br&gt;&#xA;पक्षैस्तैरभिगुप्ता च तस्मादस्मि शकुन्तला ।&#x9;071a&lt;br&gt;&#xA;ततोऽहमृषिणा दृष्टा काश्यपेन महात्मना ॥&#x9;071c&lt;br&gt;&#xA;जलार्थमग्निहोत्रस्य गतं दृष्ट्वा तु पक्षिणः ।&#x9;072a&lt;br&gt;&#xA;न्यासभूतामिव मुनेः प्रददुर्मां दयावतः ॥&#x9;072c&lt;br&gt;&#xA;कण्वस्त्वालोक्य मां प्रीतो हसन्तीति हविर्भुजः ।&#x9;073a&lt;br&gt;&#xA;स माऽरणिमिवादाय स्वमाश्रममुपागमत् ॥&#x9;073c&lt;br&gt;&#xA;सा वै सम्भाविता राजन्ननुक्रोशान्महर्षिणा ।&#x9;074a&lt;br&gt;&#xA;तेनैव स्वसुतेवाहं राजन्वै वरवर्णिनी ॥&#x9;074c&lt;br&gt;&#xA;विश्वामित्रसुता चाहं वर्धिता मुनिना नृप ।&#x9;075a&lt;br&gt;&#xA;यौवने वर्तमानां च दृष्टवानसि मां नृप ॥&#x9;075c&lt;br&gt;&#xA;आश्रमे पर्णशालायां कुमारीं विजने तदा ।&#x9;076a&lt;br&gt;&#xA;धात्रा प्रचोदितां शून्ये पित्रा विरहितां मिथः ॥&#x9;076c&lt;br&gt;&#xA;वाग्भिस्त्वं सूनृताभिर्मामपत्यार्थमचूचुदः ।&#x9;077a&lt;br&gt;&#xA;अकार्षीस्त्वाश्रमे वासं धर्मकामार्थनिश्चितम् ॥&#x9;077c&lt;br&gt;&#xA;गान्धर्वेण विवाहेन विधिना पाणिमग्रहीः ।&#x9;078a&lt;br&gt;&#xA;साऽहं कुलं च शीलं च सत्यवादित्वमात्मनः ॥&#x9;078c&lt;br&gt;&#xA;स्वधर्मं च पुरस्कृत्य त्वामद्य शरणं गता ।&#x9;079a&lt;br&gt;&#xA;तस्मान्नर्हसि संश्रुत्य तथेति वितथं वचः ॥&#x9;079c&lt;br&gt;&#xA;स्वधर्मं पृष्ठतः कृत्वा परित्यक्तुमुपस्थिताम् ।&#x9;080a&lt;br&gt;&#xA;त्वन्नाथां लोकनाथस्त्वं नार्हसि त्वमनागसम्&#39; ॥&#x9;080c&lt;br&gt;&#xA;किं नु कर्माशुभं पूर्वं कृतवत्यस्मि पार्थिव ।&#x9;081a&lt;br&gt;&#xA;यदहं बान्धवैस्त्यक्ता बाल्ये सम्प्रति वै त्वया ॥&#x9;081c&lt;br&gt;&#xA;कामं त्वया परित्यक्ता गमिष्याम्यहमाश्रमम् ।&#x9;082a&lt;br&gt;&#xA;इमं बालं तु सन्त्युक्तं नार्हस्यात्मजमात्मना ॥&#x9;082c&lt;br&gt;&#xA;दुष्यन्त उवाच&#x9;083&lt;br&gt;&#xA;न पुत्रमभिजानामि त्वयि जातं शकुन्तले ।&#x9;083a&lt;br&gt;&#xA;असत्वचना नार्यः कस्ते श्रद्धास्यते वचः ॥&#x9;083c&lt;br&gt;&#xA;&#39;अश्रद्धेयमिदं वाक्यं कथयन्ती न लज्जसे ।&#x9;084a&lt;br&gt;&#xA;विशेषतो मत्सकाशे दुष्टतापसि गम्यताम्&#39; ॥&#x9;084c&lt;br&gt;&#xA;क्व महर्षिस्तपस्युग्रः क्वाप्सराः सा च मेनका ।&#x9;085a&lt;br&gt;&#xA;क्व च त्वमेवं कृपणा तापसीवेषधारिणी ॥&#x9;085c&lt;br&gt;&#xA;अतिकायश्च पुत्रस्ते बालोऽतिबलवानयम् ।&#x9;086a&lt;br&gt;&#xA;कथमल्पेन कालेन सालस्कन्ध इवोद्गतः ॥&#x9;086c&lt;br&gt;&#xA;सुनिकृष्टा च योनिस्ते पुंश्चली प्रतिभासि मे ।&#x9;087a&lt;br&gt;&#xA;यदृच्छया कामरागाज्जाता मेनकया ह्यसि ॥&#x9;087c&lt;br&gt;&#xA;सर्वमेव परोक्षं मे यत्त्वं वदसि तापसि ।&#x9;088a&lt;br&gt;&#xA;&#39;सर्वा वामाः स्त्रियो लोके सर्वाः कामपरायणाः ॥&#x9;088c&lt;br&gt;&#xA;सर्वाः स्त्रियः परवशाः सर्वाः क्रोधसमाकुलाः ।&#x9;089a&lt;br&gt;&#xA;असत्योक्ताः स्त्रियः सर्वा न कण्वं वक्तुमर्हसि&#39; ॥&#x9;089c&lt;br&gt;&#xA;मेनका निरनुक्रोशा वर्धकी जननी तव ।&#x9;090a&lt;br&gt;&#xA;यया हिमवतः पादे निर्माल्यवदुपेक्षिता ॥&#x9;090c&lt;br&gt;&#xA;स चापि निरनुक्रोशः क्षत्रयोनिः पिता तव ।&#x9;091a&lt;br&gt;&#xA;विश्वामित्रो ब्राह्मणत्वे लुब्धः कामपरायणः ॥&#x9;091c&lt;br&gt;&#xA;सुषाव सुरनारी मां विश्वामित्राद्यथेष्टतः ।&#x9;092a&lt;br&gt;&#xA;अहो जानामि ते जन्म कुत्सितं कुलटे जनैः ॥&#x9;092c&lt;br&gt;&#xA;मेनकाऽप्सरसां श्रेष्ठा महर्षिश्चापि ते पिता ।&#x9;093a&lt;br&gt;&#xA;तयोरपत्यं कस्मात्त्वं पुंश्चलीवाभिभाषसे ॥&#x9;093c&lt;br&gt;&#xA;जातिश्चापि निकृष्टो ते कुलीनेति विजल्पसे ।&#x9;094a&lt;br&gt;&#xA;जनयित्वा त्वमुत्सृष्टा कोकिलेन परैर्भृता ॥&#x9;094c&lt;br&gt;&#xA;अरिष्टैरिव दुर्बद्धिः कण्वो वर्धयिता पिता ।&#x9;095a&lt;br&gt;&#xA;अश्रद्धेयमिदं वाक्यं यत्त्वं जल्पसि तापसि ॥&#x9;095c&lt;br&gt;&#xA;ब्रुवन्ती राजसान्निध्ये गम्यतां यत्र चेच्छसि ।&#x9;096a&lt;br&gt;&#xA;&#39;सुवर्णमणिमुक्तानि वस्त्राण्याभरणानि च ॥&#x9;096c&lt;br&gt;&#xA;यदिहेच्छसि भोगार्थं तापसि प्रतिगृह्यताम् ।&#x9;097a&lt;br&gt;&#xA;नाहं त्वां द्रष्टुमिच्छामि यथेष्टं गम्यतामितः&#39; ॥ &#x9;097c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/099/</guid>
      <description>&lt;p&gt;अध्यायः 099&lt;/p&gt;&#xA;&lt;p&gt;दुष्यन्तशकुन्तलाविवादः ॥ 1 ॥&lt;/p&gt;&#xA;&lt;p&gt;शकुन्तलोवाच ।&#x9;001&lt;br&gt;&#xA;राजन्सर्षपमात्राणि परच्छिद्राणि पश्यसि ।&#x9;001a&lt;br&gt;&#xA;आत्मनो बिल्वमात्राणि पश्यन्नपि न पश्यसि ॥&#x9;001c&lt;br&gt;&#xA;मेनका त्रिदशेष्वेव त्रिदशाश्चानु मेनकाम् ।&#x9;002a&lt;br&gt;&#xA;ममैवोद्रिच्यते जन्म दुष्यन्त तव जन्मतः ॥&#x9;002c&lt;br&gt;&#xA;क्षितौ चरसि राजंस्त्वमन्तरिक्षे चराम्यहम् ।&#x9;003a&lt;br&gt;&#xA;आवयोरन्तरं पश्य मेरुसर्षपयोरिव ॥&#x9;003c&lt;br&gt;&#xA;महेन्द्रस्य कुबेरस्य यमस्य वरुणस्य च ।&#x9;004a&lt;br&gt;&#xA;भवनान्यनुसंयामि प्रभावं पश्य मे नृप ॥&#x9;004c&lt;br&gt;&#xA;&#39;पुरा नरवरः पुत्र उर्वश्यां जनितस्तदा ।&#x9;005a&lt;br&gt;&#xA;आयुर्नाम महाराज तव पूर्वपितामहः ॥&#x9;005c&lt;br&gt;&#xA;महर्षयश्च बहवः क्षत्रियाश्च परन्तपाः ।&#x9;006a&lt;br&gt;&#xA;अप्सरःसु ऋषीणां च मातृदोषो न विद्यते ॥&#39;&#x9;006c&lt;br&gt;&#xA;सत्यश्चापि प्रवादोऽयं प्रवक्ष्यामि च ते नृप ।&#x9;007a&lt;br&gt;&#xA;निदर्शनार्थं न द्वेषाच्छ्रुत्वा तत्क्षन्तुमर्हसि ॥&#x9;007c&lt;br&gt;&#xA;विरूपो यावदादर्शे नात्मनो वीक्षते मुखम् ।&#x9;008a&lt;br&gt;&#xA;मन्यते तावदात्मानमन्येभ्यो रूपवत्तरम् ॥&#x9;008c&lt;br&gt;&#xA;यदा तु रूपमादर्शे विरूपं सोऽभिवीक्षते ।&#x9;009a&lt;br&gt;&#xA;तदा ह्रीमांस्तु जानीयादन्तरं नेतरं जनम् ॥&#x9;009c&lt;br&gt;&#xA;अतीव रूपसम्पन्नो न कञ्चिदवमन्यते ।&#x9;010a&lt;br&gt;&#xA;अतीव जल्पन्दुर्वाचो भवतीह विहेतुकः ॥&#x9;010c&lt;br&gt;&#xA;&#39;पांसुपातेन हृष्यन्ति कुञ्जरा मदशालिनः ।&#x9;011a&lt;br&gt;&#xA;तथा परिवदन्नन्यान्हृष्टो भवति दुर्मतिः ॥&#x9;011c&lt;br&gt;&#xA;सत्यधर्मच्युतात्पुंसः क्रुद्धादाशीविषादिव ।&#x9;012a&lt;br&gt;&#xA;सुनास्तिकोप्युद्विजते जनः किं पुनरास्तिकः ॥&#x9;012c&lt;br&gt;&#xA;स्वयमुत्पाद्य पुत्रं वै सदृशं योऽवमन्यते ।&#x9;013a&lt;br&gt;&#xA;तस्य देवाः श्रियं घ्नन्ति तत्रैनं कलिराविशेत् ॥&#x9;013c&lt;br&gt;&#xA;अभव्येऽप्यनृतेऽशुद्धे नास्तिके पापकर्मणि ।&#x9;014a&lt;br&gt;&#xA;दुराचारे कलिर्ह्याशु न कलिर्धर्मचारिषु ॥&#39;&#x9;014c&lt;br&gt;&#xA;मूर्खो हि जल्पतां पुंसां श्रुत्वा वाचः शुभाशुभाः ।&#x9;015a&lt;br&gt;&#xA;अशुभं वाक्यमादत्ते पुरीषमिव सूकरः ॥&#x9;015c&lt;br&gt;&#xA;प्राज्ञस्तु जल्पतां पुंसां श्रुत्वा वाचः शुभाशुभाः ।&#x9;016a&lt;br&gt;&#xA;गुणवद्वाक्यमादत्ते हंसः क्षीरमिवाम्भसि ॥&#x9;016c&lt;br&gt;&#xA;&#39;आत्मनो दुष्टभावत्वं जानन्नीचोऽप्रसन्नधीः ।&#x9;017a&lt;br&gt;&#xA;परेषामपि जानाति स्वधर्मसदृशान्गुणान् ॥&#x9;017c&lt;br&gt;&#xA;दह्यमानास्तु तीव्रेण नीचाः परयशोग्निना ।&#x9;018a&lt;br&gt;&#xA;अशक्तास्तद्गतिं गन्तुं ततो निन्दां प्रकुर्वते ॥&#39;&#x9;018c&lt;br&gt;&#xA;अन्यान्परिवदन्साधुर्यथा हि परितप्यते ।&#x9;019a&lt;br&gt;&#xA;तथा परिवदन्नन्यान्हृष्टो भवति दुर्जनः ॥&#x9;019c&lt;br&gt;&#xA;&#39;अपवादरता मूर्खा भवन्ति हि विशेषतः ।&#x9;020a&lt;br&gt;&#xA;नापवादरताः सन्तो भवन्ति स्म विशेषतः ॥&#39;&#x9;020c&lt;br&gt;&#xA;अभिवाद्य यथा वृद्धान्साधुर्गच्छति निर्वृतिम् ।&#x9;021a&lt;br&gt;&#xA;एवं सज्जनमाक्रुश्य मूर्खो भवति निर्वृतः ॥&#x9;021c&lt;br&gt;&#xA;सुखं जीवन्त्यदोषज्ञा मूर्खा दोषानुदर्शिनः ।&#x9;022a&lt;br&gt;&#xA;यथा वाच्याः परैः सन्तः परानाहुस्तथाविधान् ॥&#x9;022c&lt;br&gt;&#xA;अतो हास्यतरं लोके किञ्चिदन्यन्न विद्यते ।&#x9;023a&lt;br&gt;&#xA;यदि दुर्जन इत्याहुः सज्जनं दुर्जनाः स्वयम् ॥&#x9;023c&lt;br&gt;&#xA;&#39;दारुणाल्लोकसङ्क्लेशाद्दुःखमाप्नोत्यसंशयम् ॥&#x9;024a&lt;br&gt;&#xA;&#39;कुलवंशप्रतिष्ठां हि पितरः पुत्रमब्रुवन् ॥&#x9;024c&lt;br&gt;&#xA;उत्तमं सर्वधर्माणां तस्मात्पुत्रं तु न त्यजेत् ।&#x9;025a&lt;br&gt;&#xA;स्वपत्नीप्रभवाल्ँलब्धान्कृतान्समयवर्धितान् ॥&#x9;025c&lt;br&gt;&#xA;क्रीतान्कन्यासु चोत्पन्नान्पुत्रान्वै मनुरब्रवीत् ।&#x9;026a&lt;br&gt;&#xA;&#39;ते च षड्वन्धुदायादाः षडदायादबान्धवाः ॥&#x9;026c&lt;br&gt;&#xA;धर्मकृत्यवहा नॄणां मनसः प्रीतिवर्धनाः ।&#x9;027a&lt;br&gt;&#xA;त्रायन्ते नरकाज्जाताः पुत्रा धर्मप्लवाः पितॄन् ॥&#x9;027c&lt;br&gt;&#xA;स त्वं नृपतिशार्दूल न पुत्रं त्यक्तुमर्हसि ।&#x9;028a&lt;br&gt;&#xA;तस्मात्पुत्रं च सत्यं च पालयस्व महीपते ॥&#x9;028c&lt;br&gt;&#xA;उभयं पालयस्वैतन्नानृतं वक्तुमर्हसि ।&#x9;029a&lt;br&gt;&#xA;&#39;आत्मानं सत्यधर्मौ च पालयेथा महीपते ।&#x9;029c&lt;br&gt;&#xA;नरेन्द्रसिंह कपटं न हि वोढुं त्वमर्हसि ॥&#x9;029e&lt;br&gt;&#xA;वरं कूपशताद्वापी वरं वापीशतात्क्रतुः ।&#x9;030a&lt;br&gt;&#xA;वरं क्रतुशतात्पुत्रः सत्यं पुत्रशताद्वरम् ॥&#x9;030c&lt;br&gt;&#xA;अश्वमेधसहस्रं च सत्यं च तुलया धृतम् ।&#x9;031a&lt;br&gt;&#xA;अश्वमेधसहस्राद्धि सत्यमेव विशिष्यते ॥&#x9;031c&lt;br&gt;&#xA;सर्ववेदाधिगमनं सर्वतीर्थावगाहनम् ।&#x9;032a&lt;br&gt;&#xA;सत्यस्यैव च राजेन्द्र कलां नार्हति षोडशीम् ॥&#x9;032c&lt;br&gt;&#xA;नास्ति सत्यसमो धर्मो न सत्याद्विद्यते परम् ।&#x9;033a&lt;br&gt;&#xA;न हि तीव्रतरं पापमनृतादिह विद्यते ॥&#x9;033c&lt;br&gt;&#xA;राजन्सत्यं परो धर्मः सत्याच्च समयः परः ।&#x9;034a&lt;br&gt;&#xA;मात्याक्षीः समयं राजन्सत्यं सङ्गतमस्तु ते ॥&#x9;034c&lt;br&gt;&#xA;&#39;यः पापो न विजानीयात्कर्म कृत्वा नराधिप ।&#x9;035a&lt;br&gt;&#xA;न हि तादृक्परं पापमनृतादिह विद्यते ॥&#x9;035c&lt;br&gt;&#xA;यस्य ते हृदयं वेद सत्यस्यैवानृतस्य च ।&#x9;036a&lt;br&gt;&#xA;कल्याणावेक्षणं तस्मात्कर्तुमर्हसि धर्मतः ॥&#x9;036c&lt;br&gt;&#xA;यो न कामान्न च क्रोधान्न द्रोहादतिवर्तते ।&#x9;037a&lt;br&gt;&#xA;अमित्रं वापि मित्रं वा स एवोत्तमपूरुषः ॥&#39;&#x9;037c&lt;br&gt;&#xA;अनृतश्चेत्प्रसङ्गस्ते श्रद्दधासि न चेत्स्वयम् ।&#x9;038a&lt;br&gt;&#xA;आश्रमं गन्तुमिच्छामि त्वादृशो नास्ति सङ्गतं ॥&#x9;038c&lt;br&gt;&#xA;&#39;पुत्रत्वे शङ्कमानस्य त्वं बुद्ध्या निश्चयं कुरु ।&#x9;039a&lt;br&gt;&#xA;गतिः स्वरः स्मृतिः सत्वं शीलं विद्या च विक्रमः ॥&#x9;039c&lt;br&gt;&#xA;धृष्णुप्रकृतिभावौ च आवर्ता रोमराजयः ।&#x9;040a&lt;br&gt;&#xA;समा यस्य यदा स्युस्ते तस्य पुत्रो न संशयः ॥&#x9;040c&lt;br&gt;&#xA;सादृश्येनोद्धृतं बिम्बं तव देहाद्विशाम्पते ।&#x9;041a&lt;br&gt;&#xA;तातेति भाषमाणं वै मा स्म राजन्वृथा कृथाः ॥&#x9;041c&lt;br&gt;&#xA;ऋते च गर्दभीक्षीरात्पयः पास्यति मे सुतः ।&#x9;042a&lt;br&gt;&#xA;&#39;ऋतेपि त्वां च दुष्यन्त शैलराजावतंसिकाम् ।&#x9;042c&lt;br&gt;&#xA;चतुरन्तामिमामुर्वीं पुत्रो मे पालयिष्यति ॥&#x9;043a&lt;br&gt;&#xA;&#39;शकुन्तले तव सुतश्चक्रवर्ती भविष्यति ।&#x9;043c&lt;br&gt;&#xA;एवमुक्तं महेन्द्रेण भविष्यति न चान्यथा ॥&#x9;044a&lt;br&gt;&#xA;साक्षित्वे बहवो ह्युक्ता देवदूतादयो मया ।&#x9;044c&lt;br&gt;&#xA;न ब्रुवन्ति तथा सत्यमुताहो नानृतं किल ॥&#x9;045a&lt;br&gt;&#xA;असाक्षिणी मन्दभाग्या गमिष्यामि यथागतम् ॥&#39;&#x9;045c&lt;br&gt;&#xA;वैशम्पायन उवाच &#x9;046&lt;br&gt;&#xA;एतावदुक्त्वा वचनं प्रातिष्ठत शकुन्तला ।&#x9;046a&lt;br&gt;&#xA;&#39;तस्याः क्रोधसमुत्थोग्निः सधूमो मूर्ध्न्यदृश्यत ॥&#x9;046c&lt;br&gt;&#xA;सन्नियम्यात्मनोऽङ्गेषु ततः क्रोधाग्निमात्मजम् ।&#x9;047a&lt;br&gt;&#xA;प्रस्थितैवानवद्याङ्गी सह पुत्रेण वै वनम्&#39; ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/100/</guid>
      <description>&lt;p&gt;अध्यायः 100&lt;/p&gt;&#xA;&lt;p&gt;आकाशवाणीश्रवणानन्तरं सपुत्रायाः शकुन्तलाया राज्ञाङ्गीकारः ॥ 1 ॥ भरतेतिनामकरणपूर्वकं पुत्रस्य राज्येऽभिषेकः ॥ 2 ॥&#xA;वैशम्पायन उवाच &#x9;0001&lt;br&gt;&#xA;अथान्तरिक्षे दुष्यन्तं वागुवाचाशरीरिणी ।&#x9;0001a&lt;br&gt;&#xA;ऋत्विक्पुरोहिताचार्यैर्मन्त्रिभिश्चाभिसंवृतम् ॥&#x9;0001c&lt;br&gt;&#xA;माता भस्त्रा पितुः पुत्रो यस्माज्जातः स एव सः ।&#x9;0002a&lt;br&gt;&#xA;भरस्व पुत्रं दौष्यन्तिं सत्यमाह शकुन्तला ॥&#x9;0002c&lt;br&gt;&#xA;&#39;सर्वेभ्यो ह्यङ्गमङ्गेभ्यः साक्षादुत्पद्यते सुतः ।&#x9;0003a&lt;br&gt;&#xA;आत्मा चैव सुतो नाम तेनैव तव पौरव ॥&#x9;0003c&lt;br&gt;&#xA;आहितं ह्यात्मनाऽऽत्मानं परिरक्ष इमं सुतम् ।&#x9;0004a&lt;br&gt;&#xA;अनन्यां त्वं प्रतीक्षस्व मावमंस्थाः शकुन्तलाम् ॥&#x9;0004c&lt;br&gt;&#xA;स्त्रियः पवित्रमतुलमेतद्दुष्यन्त धर्मतः ।&#x9;0005a&lt;br&gt;&#xA;मासि मासि रजो ह्यासां दुरितान्यपकर्षति ॥&#x9;0005c&lt;br&gt;&#xA;ततः सर्वाणि भूतानि व्याजह्रुस्तं समन्ततः ।&#x9;0006a&lt;br&gt;&#xA;देवा ऊचुः &#x9;0006&lt;br&gt;&#xA;आहितस्त्वत्तनोरेष मावमंस्थाः शकुन्तलाम्&#39; ॥&#x9;0006c&lt;br&gt;&#xA;रेतोधाः पुत्र उन्नयति नरदेव यमक्षयात् ।&#x9;0007a&lt;br&gt;&#xA;त्वं चास्य धाता गर्भस्य सत्यमाह शकुन्तला ॥&#x9;0007c&lt;br&gt;&#xA;&#39;पतिर्जायां प्रविशति स तस्यां जायते पुनः ।&#x9;0008a&lt;br&gt;&#xA;अन्योन्यप्रकृतिर्ह्येषा मावमंस्थाः शकुन्तलाम् ॥&#39;&#x9;0008c&lt;br&gt;&#xA;जाया जनयते पुत्रमात्मनोऽङ्गाद्द्विधा कृतम् ।&#x9;0009a&lt;br&gt;&#xA;तस्माद्भरस्व दुष्यन्त पुत्रं शाकुन्तलं नृप ॥&#x9;0009c&lt;br&gt;&#xA;सुभूतिरेषा न त्याज्या जीवितं जीवयात्मजम् ।&#x9;0010a&lt;br&gt;&#xA;शाकुन्तलं महात्मानं दुष्यन्त भर पौरवम् ॥&#x9;0010c&lt;br&gt;&#xA;भर्तव्योऽयं त्वया यस्मादस्माकं वचनादपि ।&#x9;0011a&lt;br&gt;&#xA;तस्माद्भवत्वयं नाम्ना भरतो नाम ते सुतः ॥&#x9;0011c&lt;br&gt;&#xA;&#39;भरताद्भारती कीर्तिर्येनेदं भारतं कुलम् ।&#x9;0012a&lt;br&gt;&#xA;अपरे ये च पूर्वे च भारता इति तेऽभवन् ॥&#x9;0012c&lt;br&gt;&#xA;वैशम्पायन उवाच &#x9;0013&lt;br&gt;&#xA;एवमुक्त्वा ततो देवा ऋषयश्च तपोधनाः ।&#x9;0013a&lt;br&gt;&#xA;पतिव्रतेति संहृष्टाः पुष्पवृष्टिं ववर्षिरे ॥&#39;&#x9;0013c&lt;br&gt;&#xA;तच्छ्रुत्वा पौरवो वाक्यं व्याहृतं वे दिवौकसाम् ।&#x9;0014a&lt;br&gt;&#xA;&#39;सिंहासनात्समुत्थाय प्रणम्य च दिवौकसः ॥&#39;&#x9;0014c&lt;br&gt;&#xA;पुरोहितममात्यांश्च सम्प्रहृष्टोऽब्रवीदिदम् ।&#x9;0015a&lt;br&gt;&#xA;शृण्वन्त्वेतद्भवन्तोऽपि देवदूतस्य भाषितम् ॥&#x9;0015c&lt;br&gt;&#xA;&#39;शृण्वन्तु देवतानां च महर्षीणां च भाषितम्&#39; ।&#x9;0016a&lt;br&gt;&#xA;अहमप्येवमेवैनं जानामि सुतमात्मजम् ॥&#x9;0016c&lt;br&gt;&#xA;यद्यहं वचनादस्या गृह्णीयामिममात्मजम् ।&#x9;0017a&lt;br&gt;&#xA;भवेद्धि शङ्का लोकस्य नैवं शुद्धो भवेदयम् ॥&#x9;0017c&lt;br&gt;&#xA;वैशम्पायन उवाच &#x9;0018&lt;br&gt;&#xA;तां विशोध्य तदा राजा देवैः सह महर्षिभिः ।&#x9;0018a&lt;br&gt;&#xA;हृष्टः प्रमुदितश्चापि प्रतिजग्राह तं सुतम् ॥&#x9;0018c&lt;br&gt;&#xA;ततस्तस्य तदा राजा पितृकर्माणि सर्वशः ।&#x9;0019a&lt;br&gt;&#xA;कारयामास मुदितः प्रीतिमानात्मजस्य ह ।&#x9;0019c&lt;br&gt;&#xA;मूर्ध्नि चैनं समाघ्राय सस्नेहं परिषस्वजे ॥&#x9;0019e&lt;br&gt;&#xA;सभाज्यमानो विप्रैश्च स्तूयमानश्च वन्दिभिः ।&#x9;0020a&lt;br&gt;&#xA;मुदं स परमां लेभे पुत्रस्पर्शनजां नृपः ॥&#x9;0020c&lt;br&gt;&#xA;स्वां चैव भार्यां धर्मज्ञः पूजयामास धर्मतः ।&#x9;0021a&lt;br&gt;&#xA;अब्रवीच्चैव तां राजा सान्त्वपूर्वमिदं वचः ॥&#x9;0021c&lt;br&gt;&#xA;लोकस्यायं परोक्षस्तु सम्बन्धो नौ पुराऽभवत् ।&#x9;0022a&lt;br&gt;&#xA;कृतो लोकसमक्षोऽद्य सम्बन्धो वै पुनः कृतः ॥&#x9;0022c&lt;br&gt;&#xA;तस्मादेतन्मया तस्य तन्निमित्तं प्रभाषितम् ॥&#x9;0023ac&lt;br&gt;&#xA;शङ्केत वाऽयं लोकोऽथ स्त्रीभावान्मयि सङ्गतम् ।&#x9;0024a&lt;br&gt;&#xA;तस्मादेतन्मया चापि तच्छुद्ध्यर्थं विचारितम् ॥&#x9;0024c&lt;br&gt;&#xA;&#39;ब्राह्मणाः क्षत्रिया वैश्याः शूद्राश्चैव पृथग्विधाः ।&#x9;0025a&lt;br&gt;&#xA;त्वां देवि वूजयिष्यन्ति निर्विशङ्कां पतिव्रताम्&#39; ॥&#x9;0025c&lt;br&gt;&#xA;पुत्रश्चायं वृतो राज्ये त्वमग्रमहिषी भव ॥&#x9;0026ac&lt;br&gt;&#xA;यच्च कोपनयात्यर्थं त्वयोक्तोऽस्म्यप्रियं प्रिये ।&#x9;0027a&lt;br&gt;&#xA;प्रणयिन्या विशालाक्षितत्क्षान्तं ते मया शुभे ॥&#x9;0027c&lt;br&gt;&#xA;&#39;अनृतं वाप्यनिष्टं वा दुरुक्तं वातिदुष्कृतम् ।&#x9;0028a&lt;br&gt;&#xA;त्वयाप्येवं विशालाक्षि क्षन्तव्यं मम दुर्वचः ।&#x9;0028c&lt;br&gt;&#xA;क्षान्त्या पतिकृते नार्यः पातिव्रत्यं व्रजन्ति ताः ॥&#x9;0028e&lt;br&gt;&#xA;एवमुक्त्वा तु राजर्षिस्तामनिन्दितगामिनीम् ।&#x9;0029a&lt;br&gt;&#xA;अन्तःपुरं प्रवेश्याथ दुष्यन्तो महिषीं प्रियाम् ॥&#x9;0029c&lt;br&gt;&#xA;वासोभिरन्नपानैश्च पूजयित्वा तु भारत ।&#x9;0030a&lt;br&gt;&#xA;&#39;स मातरमुपस्थाय रथन्तर्यामभाषत ॥&#x9;0030c&lt;br&gt;&#xA;मम पुत्रो वने जातस्तव शोकप्रणशनः ।&#x9;0031a&lt;br&gt;&#xA;ऋणादद्य विमुक्तोऽहं तव पौत्रेण शोभने ॥&#x9;0031c&lt;br&gt;&#xA;विश्वामित्रसुता चेयं कण्वेन च विवर्धिता ।&#x9;0032a&lt;br&gt;&#xA;स्नुषा तव महाभागे प्रसीदस्व शकुन्तलाम् ॥&#x9;0032c&lt;br&gt;&#xA;पुत्रस्य वचनं श्रुत्वा पौत्रं सा परिषस्वजे ।&#x9;0033a&lt;br&gt;&#xA;पादयोः पतितां तत्र रथन्तर्या शकुन्तलाम् ॥&#x9;0033c&lt;br&gt;&#xA;परिष्वज्य च बाहुभ्यां हर्षादश्रुण्यवर्तयत् ।&#x9;0034a&lt;br&gt;&#xA;उवाच वचनं सत्यं लक्षये लक्षणानि च ॥&#x9;0034c&lt;br&gt;&#xA;तव पुत्रो विशालाक्षि चक्रवर्ती भविष्यति ।&#x9;0035a&lt;br&gt;&#xA;तव भर्ता विशालाक्षि त्रैलोक्यविजयी भवेत् ॥&#x9;0035c&lt;br&gt;&#xA;दिव्यान्भोगाननुप्राप्ता भव त्वं वरवर्णिनि ।&#x9;0036a&lt;br&gt;&#xA;एवमुक्ता रथ्तर्या परं हर्षमवाप सा ॥&#x9;0036c&lt;br&gt;&#xA;शकुन्तलां तदा राजा शास्त्रोक्तेनैव कर्मणा ।&#x9;0037a&lt;br&gt;&#xA;ततोऽग्रमहिषीं कृत्वा सर्वाभरणभूषिताम् ॥&#x9;0037c&lt;br&gt;&#xA;ब्राह्मणेभ्यो धनं दत्त्वा सैनिकानां च भूपतिः ।&#x9;0038a&lt;br&gt;&#xA;दौष्यन्तिं च ततो राजा पुत्रं शाकुन्तलं तदा&#39; ॥&#x9;0038c&lt;br&gt;&#xA;भरतं नामतः कृत्वा यौवराज्येऽभ्यषेचयत् ।&#x9;0039a&lt;br&gt;&#xA;&#39;भरते भारमावेश्य कृतकृत्योऽभवन्नृपः ॥&#x9;0039c&lt;br&gt;&#xA;ततो वर्षशतं पूर्णं राज्यं कृत्वा नराधिपः ।&#x9;0040a&lt;br&gt;&#xA;गत्वा वनानि दुष्यन्तः स्वर्गलोकमुपेयिवान् ॥&#39; ॥&#x9;0040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/101/</guid>
      <description>&lt;p&gt;अध्यायः 101&#xA;भरतचरित्रकथनम् ॥ 1 ॥ तद्वंशकथनं च ॥ 2 ॥&#xA;&#39;वैशम्पायन उवाच ।&#x9;001&lt;br&gt;&#xA;दुष्यन्ताद्भरतो राज्यं यथान्यायमवाप सः ।&#39;&#x9;001a&lt;br&gt;&#xA;तस्य तत्प्रथितं कर्म प्रावर्तत महात्मनः ॥&#x9;001c&lt;br&gt;&#xA;भास्वरं दिव्यमजितं लोकसन्नादनं महत् ।&#x9;002a&lt;br&gt;&#xA;स विजित्य महीपालांश्चकार वशवर्तिनः ॥&#x9;002c&lt;br&gt;&#xA;चचार च सतां धर्मं प्राप्य चानुत्तमं यशः ।&#x9;003a&lt;br&gt;&#xA;स राजा चक्रवर्त्यासीत्सार्वभौमः प्रतापवान् ॥&#x9;003c&lt;br&gt;&#xA;ईजे च बहुभिर्यज्ञैर्यथा शक्रो मरुत्पतिः ।&#x9;004a&lt;br&gt;&#xA;याजयामास तं कण्वो दक्षवद्भूरिदक्षिणम् ॥&#x9;004c&lt;br&gt;&#xA;श्रीमद्गोविततं नाम वाजिमेधमवाप सः ।&#x9;005a&lt;br&gt;&#xA;यस्मिन्सहस्रं पद्मानां कण्वाय भरतो ददौ ॥&#x9;005c&lt;br&gt;&#xA;सोऽश्वमेधशतैरीजे यमुनामनु तीरगः ।&#x9;006a&lt;br&gt;&#xA;त्रिशतैश्च सरस्वत्यां गङ्गामनु चतुःशतैः ॥&#x9;006c&lt;br&gt;&#xA;दौष्यन्तिर्भरतो यज्ञैरीजे शाकुन्तलो नृपः ।&#x9;007a&lt;br&gt;&#xA;तस्माद्भरतवंशस्य विप्रतस्थे महद्यशः ॥&#x9;007c&lt;br&gt;&#xA;भरतस्य वरस्त्रीषु पुत्राः सञ्जज्ञिरे पृथक् ।&#x9;008a&lt;br&gt;&#xA;नाभ्यनन्दत्तदा राजा नानुरूपा ममेति तान् ॥&#x9;008c&lt;br&gt;&#xA;ततस्तान्मातरः क्रुद्धाः पुत्रान्निन्युर्यमक्षयम् ।&#x9;009a&lt;br&gt;&#xA;ततस्तस्य नरेन्द्रस्य वितथं पुत्रजन्म तत् ॥&#x9;009c&lt;br&gt;&#xA;ततो महद्भिः क्रतुभिरीजानो भरतस्तदा ।&#x9;010a&lt;br&gt;&#xA;लेभे पुत्रं भरद्पाजाद्भुमन्युं नाम भारत ॥&#x9;010c&lt;br&gt;&#xA;ततः पुत्रिणमात्मानं ज्ञात्वा पौरवनन्दनः ।&#x9;011a&lt;br&gt;&#xA;भुमन्युं भरतश्रेष्ठ यौवराज्येऽभ्यषेचयत् ॥&#x9;011c&lt;br&gt;&#xA;ततो दिविरथो नाम भुमन्योरभवत्सुतः ।&#x9;012a&lt;br&gt;&#xA;सुहोत्रश्च सुहोता च सुहविः सुयजुस्तथा ॥&#x9;012c&lt;br&gt;&#xA;पुष्करिण्यामृचीकश्च भुमन्योरभवन्सुताः ।&#x9;013a&lt;br&gt;&#xA;तेषां ज्येष्ठः सुहोत्रस्तु राज्यमाप महीक्षिताम् ॥&#x9;013c&lt;br&gt;&#xA;राजसूयाश्वमेधाद्यैः सोऽयजद्बहुभिः सवैः ।&#x9;014a&lt;br&gt;&#xA;सुहोत्रः पृथिवीं कृत्स्नां बुभुजे सागराम्बराम् ॥&#x9;014c&lt;br&gt;&#xA;पूर्णां हस्तिगवाश्वैश्च बहुरत्नसमाकुलाम् ।&#x9;015a&lt;br&gt;&#xA;ममज्जेव मही तस्य भूरिभारावपीडिता ॥&#x9;015c&lt;br&gt;&#xA;हस्त्यश्वरथसम्पूर्णा मनुष्यकलिला भृशम् ।&#x9;016a&lt;br&gt;&#xA;सुहोत्रे राजनि तदा धर्मतः शासति प्रजाः ॥&#x9;016c&lt;br&gt;&#xA;चैत्ययूपाङ्किता चासीद्भूमिः शतसहस्रशः ।&#x9;017a&lt;br&gt;&#xA;प्रवृद्धजनसस्या च सर्वदैव व्यरोचत ॥&#x9;017c&lt;br&gt;&#xA;ऐक्ष्वाकी जनयामास सुहोत्रात्पृथिवीपतेः ।&#x9;018a&lt;br&gt;&#xA;अजमीढं सुमीढं च पुरुमीढं च भारत ॥&#x9;018c&lt;br&gt;&#xA;अजमीढो वरस्तेषां तस्मिन्वंशः प्रतिष्ठितः ।&#x9;019a&lt;br&gt;&#xA;षट् पुत्रान्सोप्यजनयत्तिसृषु स्त्रीषु भारत ॥&#x9;019c&lt;br&gt;&#xA;ऋक्षं धूमिन्यथो नीली दुष्यन्तपरमेष्ठिनौ ।&#x9;020a&lt;br&gt;&#xA;केशिन्यजनयज्जह्नुं सुतौ च जनरूषिणौ ॥&#x9;020c&lt;br&gt;&#xA;विदुः संवरणं वीरमृक्षाद्राथन्तरीसुतम् ।&#x9;021a&lt;br&gt;&#xA;तथेमे सर्वपञ्चाला दुष्यन्तपरमेष्ठिनोः ।&#x9;021c&lt;br&gt;&#xA;अन्वयाः कुशिका राजञ्जन्होरमिततेजसः ॥&#x9;021e&lt;br&gt;&#xA;जनरूषणयोर्ज्येष्ठमृक्षमाहुर्जनाधिपम् ।&#x9;022a&lt;br&gt;&#xA;ऋक्षात्संवरणो जज्ञे राजन्वंशकरस्तव ॥&#x9;022c&lt;br&gt;&#xA;आर्क्षे संवरणे राजन्प्रशासति वसुन्धराम् ।&#x9;023a&lt;br&gt;&#xA;सङ्क्षयः सुमहानासीत्प्रजानामिति नः श्रुतम् ॥&#x9;023c&lt;br&gt;&#xA;व्यशीर्यत ततो राष्ट्रं क्षयैर्नानाविधैस्तदा ।&#x9;024a&lt;br&gt;&#xA;क्षुन्मृत्युभ्यामनावृष्ट्या व्याधिभिश्च समाहतम् ॥&#x9;024c&lt;br&gt;&#xA;अभ्यघ्नन्भारतांश्चैव सपत्नानां बलानि च ।&#x9;025a&lt;br&gt;&#xA;चालयन्वसुधां चेमां बलेन चतुरङ्गिणा ॥&#x9;025c&lt;br&gt;&#xA;अभ्ययात्तं च पाञ्चल्यो विजित्य तरसा महीम् ।&#x9;026a&lt;br&gt;&#xA;अक्षौहिणीभिर्दशभिः स एनं समरेऽजयत् ॥&#x9;026c&lt;br&gt;&#xA;ततः सदारः सामात्यः सपुत्रः ससुहृज्जनः ।&#x9;027a&lt;br&gt;&#xA;राजा संवरणस्तस्मात्पलायत महाभयात् ॥&#x9;027c&lt;br&gt;&#xA;&#39;ते प्रतीचीं पराभूताः प्रपन्ना भारता दिशम्&#39; ।&#x9;028a&lt;br&gt;&#xA;सिन्धोर्नदस्य महतो निकुञ्जे न्यवसंस्तदा ।&#x9;028c&lt;br&gt;&#xA;नदीविषयपर्यन्ते पर्वतस्य समीपतः ॥&#x9;028e&lt;br&gt;&#xA;तत्रावसन्बहून्कालान्भारता दुर्गमाश्रिताः ।&#x9;029a&lt;br&gt;&#xA;तेषां निवसतां तत्र सहस्रं परिवत्सरान् ॥&#x9;029c&lt;br&gt;&#xA;अथाभ्यगच्छद्भरतान्वसिष्ठो भगवानृषिः ।&#x9;030a&lt;br&gt;&#xA;तमागतं प्रयत्नेन प्रत्युद्गम्याभिवाद्य च ॥&#x9;030c&lt;br&gt;&#xA;अर्घ्यमभ्याहरंस्तस्मै ते सर्वे भारतास्तदा ।&#x9;031a&lt;br&gt;&#xA;निवेद्य सर्वमृषये सत्कारेण सुवर्चसे ॥&#x9;031c&lt;br&gt;&#xA;तमासने चोपविष्टं राजा वव्रे स्वयं तदा ।&#x9;032a&lt;br&gt;&#xA;पुरोहितो भवान्नोऽस्तु राज्याय प्रयतेमहि ॥&#x9;032c&lt;br&gt;&#xA;ओमित्येवं वसिष्ठोऽपि भारतान्प्रत्यपद्यत ।&#x9;033a&lt;br&gt;&#xA;अथाभ्यषिञ्चत्साम्राज्ये सर्वक्षत्रस्य पौरवम् ॥&#x9;033c&lt;br&gt;&#xA;विषाणभूतं सर्वस्यां पृथिव्यामिति नः श्रुतम् ।&#x9;034a&lt;br&gt;&#xA;भरताध्युषितं पूर्वं सोऽध्यतिष्ठत्पुरोत्तमम् ॥&#x9;034c&lt;br&gt;&#xA;पुनर्बलिभृतश्चैव चक्रे सर्वमहीक्षितः ।&#x9;035a&lt;br&gt;&#xA;ततः स पृथिवीं प्राप्य पुनरीजे महाबलः ॥&#x9;035c&lt;br&gt;&#xA;आजमीढो महायज्ञैर्बहुभिर्भूरिदक्षिणैः ।&#x9;036a&lt;br&gt;&#xA;ततः संवरणात्सौरी तपती सुषुवे कुरुम् ॥&#x9;036c&lt;br&gt;&#xA;राजत्वे तं प्रजाः सर्वा धर्मज्ञ इति वव्रिरे ।&#x9;037a&lt;br&gt;&#xA;&#39;महिम्ना तस्य कुरवो लेभिरे प्रत्ययं भृशम् ।&#39;&#x9;037c&lt;br&gt;&#xA;तस्य नाम्नाऽभिविख्यातं पृथिव्यां कुरुजाङ्गलं ॥&#x9;037e&lt;br&gt;&#xA;कुरुक्षेत्रं स तपसा पुण्यं चक्रे महातपाः ।&#x9;038a&lt;br&gt;&#xA;अश्ववन्तमभिष्यन्तं तथा चैत्ररथं मुनिम् ॥&#x9;038c&lt;br&gt;&#xA;जनमेजयं च विख्यातं पुत्रांश्चास्यानुशुश्रुम ।&#x9;039a&lt;br&gt;&#xA;पञ्चैतान्वाहिनी पुत्रान्व्यजायत मनस्विनी ॥&#x9;039c&lt;br&gt;&#xA;अविक्षितः परिक्षित्तु शबलाश्वस्तु वीर्यवान् ।&#x9;040a&lt;br&gt;&#xA;आदिराजो विराजश्च शाल्मलिश्च महाबलः ॥&#x9;040c&lt;br&gt;&#xA;उच्चैःश्रवा भङ्गकारो जितारिश्चाष्टमः स्मृतः ।&#x9;041a&lt;br&gt;&#xA;एतेषामन्ववाये तु ख्यातास्ते कर्मजैर्गुणैः ।&#x9;041c&lt;br&gt;&#xA;जनमेजयादयः सप्त तथैवान्ये महारथाः ॥&#x9;041e&lt;br&gt;&#xA;परीक्षितोऽभवन्पुत्राः सर्वे धर्मार्थकोविदाः ।&#x9;042a&lt;br&gt;&#xA;कक्षसेनोग्रसेनौ तु चित्रसेनश्च वीर्यवान् ॥&#x9;042c&lt;br&gt;&#xA;इन्द्रसेनः सुषेणश्च भीमसेनश्च नामतः ।&#x9;043a&lt;br&gt;&#xA;जनमेजयस्य तनया भुवि ख्याता महाबलाः ॥&#x9;043c&lt;br&gt;&#xA;धृतराष्ट्रः प्रथमजः पाण्डुर्बाह्लीक एव च ।&#x9;044a&lt;br&gt;&#xA;निषधश्च महातेजास्तथा जाम्बूनदो बली ॥&#x9;044c&lt;br&gt;&#xA;कुण्डोदरः पदातिश्च वसातिश्चाष्टमः स्मृतः ।&#x9;045a&lt;br&gt;&#xA;सर्वे धर्मार्थकुशलाः सर्वभूतहिते रताः ॥&#x9;045c&lt;br&gt;&#xA;धृतराष्ट्रोऽथ राजासीत्तस्य पुत्रोऽथ कुण्डिकः ।&#x9;046a&lt;br&gt;&#xA;हस्ती वितर्कः क्राथश्च कुण्डिनश्चापि पञ्चमः ॥&#x9;046c&lt;br&gt;&#xA;हविश्रवास्तथेन्द्राभो भुमन्युश्चापराजितः ।&#x9;047a&lt;br&gt;&#xA;धृतराष्ट्रसुतानां तु त्रीनेतान्प्रथितान्भुवि ॥&#x9;047c&lt;br&gt;&#xA;प्रतीपं धर्मनेत्रं च सुनेत्रं चापि भारत ।&#x9;048a&lt;br&gt;&#xA;प्रतीपः प्रथितस्तेषां बभूवाप्रतिमो भुवि ॥&#x9;048c&lt;br&gt;&#xA;प्रतीपस्य त्रयः पुत्रा जज्ञिरे भरतर्षभ ।&#x9;049a&lt;br&gt;&#xA;देवापिः शन्तनुश्चैव बाह्लीकश्च महारथः ॥&#x9;049c&lt;br&gt;&#xA;देवापिस्तु प्रवव्राज तेषां धर्महितेप्सया ।&#x9;050a&lt;br&gt;&#xA;शन्तनुश्च महीं लेभे बाह्लीकश्च महारथः ॥&#x9;050c&lt;br&gt;&#xA;भरतस्यान्वयास्त्वेते देवकल्पा महारथाः ।&#x9;051a&lt;br&gt;&#xA;बभूवुर्ब्रह्मकल्पाश्च बहवो राजसत्तमाः ॥&#x9;051c&lt;br&gt;&#xA;एवंविधा महाभागा देवरूपाः प्रहारिणः ।&#x9;052a&lt;br&gt;&#xA;अन्ववाये महाराज ऐलवंशविवर्धनाः ॥&#x9;052c&lt;br&gt;&#xA;&#39;गङ्गातीरं समागम्य दीक्षितो जनमेजय ।&#x9;053a&lt;br&gt;&#xA;अश्वमेधसहस्राणि वाजपेयशतानि च ॥&#x9;053c&lt;br&gt;&#xA;पुनरीजे महायज्ञैः समाप्तवरदक्षिणैः ।&#x9;054a&lt;br&gt;&#xA;अग्निष्टोमातिरात्राणामुक्थानां सोमवत्पुनः ॥&#x9;054c&lt;br&gt;&#xA;वाजपेयेष्टिसत्राणां सहस्रैश्च सुसम्भृतैः ।&#x9;055a&lt;br&gt;&#xA;दृष्ट्वा शाकुन्तलो राजा तर्पयित्वा द्विजान्धनैः ॥&#x9;055c&lt;br&gt;&#xA;पुनः सहस्रं पद्मानां कण्वाय भरतो ददौ ।&#x9;056a&lt;br&gt;&#xA;जम्बूनदस्य शुद्धस्य कनकस्य महायशाः ॥&#x9;056c&lt;br&gt;&#xA;यस्य यूपाः शतव्यामाः परिणाहेऽथ काञ्चनाः ।&#x9;057a&lt;br&gt;&#xA;सहस्रव्याममुद्वृद्धाः सेन्द्रैर्देवैः समुच्छ्रिताः ॥&#x9;057c&lt;br&gt;&#xA;स्वलङ्कृता भ्राजमानाः सर्वरत्नैर्मनोरमैः ।&#x9;058a&lt;br&gt;&#xA;हिरण्यं द्विरदानश्वान्महिषोष्ट्रगजाविकम् ॥&#x9;058c&lt;br&gt;&#xA;दासीदासं धनं धान्यं गाः सुशीलाः सवत्सकाः ।&#x9;059a&lt;br&gt;&#xA;भूमिं यूपसहस्राङ्कां कण्वाय बहुदक्षिणाम् ॥&#x9;059c&lt;br&gt;&#xA;बहूनां ब्रह्मकल्पानां धनं दत्त्वा क्रतून्बहून् ।&#x9;060a&lt;br&gt;&#xA;ग्रामान्गृहाणि शुभ्राणि कोटिशोथाददत्तदा ॥&#x9;060c&lt;br&gt;&#xA;भरताद्भारती कीर्तिर्येनेदं भारतं कुलम् ।&#39;&#x9;061a&lt;br&gt;&#xA;भरतस्यान्वये जाता देवकल्पा महारथाः ॥&#x9;061c&lt;br&gt;&#xA;बहवो ब्रह्मकल्पाश्च बभूवुः क्षत्रसत्तमाः ।&#x9;062a&lt;br&gt;&#xA;तेषामपरिमेयानि नामधेयानि सन्त्युत ॥&#x9;062c&lt;br&gt;&#xA;तेषां कुले यथा मुख्यान्कीर्तयिष्यामि भारत ।&#x9;063a&lt;br&gt;&#xA;महाभागान्देवकल्पान्सत्यार्जवपरायणान् ॥ ॥&#x9;063c&lt;br&gt;&#xA;इति श्रीमन्महाभारते आदिपर्वणि सम्भवपर्वणि एकोत्तरशततमोऽध्यायः ॥ 101 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/102/</guid>
      <description>&lt;p&gt;अध्यायः 102&lt;/p&gt;&#xA;&lt;p&gt;महाभिषगुपाख्यानम् ॥ 1 ॥ महाभिषग्गङ्गयोः शापः ॥ 2 ॥ अष्टवसूनां गङ्गायाश्च संवादः ॥ 3 ॥&#xA;वैशम्पायन उवाच ।&#x9;001&lt;br&gt;&#xA;इक्ष्वाकुवंशप्रभो राजासीत्पृथिवीपतिः ।&#x9;001a&lt;br&gt;&#xA;महाभिषगिति ख्यातः सत्यवाक्सत्यविक्रमः ॥&#x9;001c&lt;br&gt;&#xA;सोऽश्वमेधसहस्रेण राजसूयशतेन च ।&#x9;002a&lt;br&gt;&#xA;तोषयामास देवेशं स्वर्गं लेभे ततः प्रभुः ॥&#x9;002c&lt;br&gt;&#xA;ततः कदाचिद्ब्रह्माणमुपासाञ्चक्रिरे सुराः ।&#x9;003a&lt;br&gt;&#xA;तत्र राजर्षयो ह्यासन्स च राजा महाभिषक् ॥&#x9;003c&lt;br&gt;&#xA;अथ गङ्गा सरिच्छ्रेष्ठा समुपायात्पितामहम् ।&#x9;004a&lt;br&gt;&#xA;तस्या वासः समुद्धूतं मारुतेन शशिप्रभम् ॥&#x9;004c&lt;br&gt;&#xA;ततोऽभवन्सुरगणाः सहसाऽवाङ्मुखास्तदा ।&#x9;005a&lt;br&gt;&#xA;महाभिषक्तु राजर्षिरशङ्को दृष्टवान्नदीम् ॥&#x9;005c&lt;br&gt;&#xA;सोपध्यातो भगवता ब्रह्मणा तु महाभिषक् ।&#x9;006a&lt;br&gt;&#xA;उक्तश्च जातो मर्त्येषु पुनर्लोकानवाप्स्यसि ॥&#x9;006c&lt;br&gt;&#xA;यया हृतमनाश्चासि गङ्गया त्वं हि दुर्मते ।&#x9;007a&lt;br&gt;&#xA;सा ते वै मानुषे लोके विप्रियाण्याचरिष्यति ॥&#x9;007c&lt;br&gt;&#xA;यदा ते भविता मन्युस्तदा शापाद्विमोक्ष्यते ।&#x9;008a&lt;br&gt;&#xA;वैशम्पायन उवाच ।&#x9;008&lt;br&gt;&#xA;स चिन्तयित्वा नृपतिर्नृपानन्यांस्तपोधनान् ॥&#x9;008c&lt;br&gt;&#xA;प्रतीपं रोचयामास पितरं भूरितेजसम् ।&#x9;009a&lt;br&gt;&#xA;सा महाभिषजं दृष्ट्वा नदी दैर्याच्च्युतं नृपम् ॥&#x9;009c&lt;br&gt;&#xA;तमेव मनसा ध्यायन्त्युपावृत्ता सरिद्वरा ।&#x9;010a&lt;br&gt;&#xA;सा तु विध्वस्तवपुषः कश्मलाभिहतान्नृप ॥&#x9;010c&lt;br&gt;&#xA;ददर्श पथि गच्छन्ती वसून्देवान्दिवौकसः ।&#x9;011a&lt;br&gt;&#xA;तथारूपांश्च तान्दृष्ट्वा प्रपच्छ सरितां वरा ॥&#x9;011c&lt;br&gt;&#xA;किमिदं नष्टरूपाः स्थ कच्चित्क्षेमं दिवौकसाम् ।&#x9;012a&lt;br&gt;&#xA;तामूचुर्वसवो देवाः शप्ताः स्मो वै महानदि ॥&#x9;012c&lt;br&gt;&#xA;अल्पेऽपराधे संरम्भाद्वसिष्ठेन महात्मना ।&#x9;013a&lt;br&gt;&#xA;विमूढा हि वयं सर्वे प्रच्छन्नमृषिसत्तमम् ॥&#x9;013c&lt;br&gt;&#xA;सन्ध्यां वसिष्ठमासीनं तमत्यभिसृताः पुरा ।&#x9;014a&lt;br&gt;&#xA;तेन कोपाद्वयं शप्ता योनौ सम्भवतेति ह ॥&#x9;014c&lt;br&gt;&#xA;न तच्छक्यं निवर्तयितुं यदुक्तं ब्रह्मवादिना ।&#x9;015a&lt;br&gt;&#xA;त्वमस्मान्मानुषी भूत्वा सूष्व पुत्रान्वसून्भुवि ॥&#x9;015c&lt;br&gt;&#xA;न मानुषीणां जठरं प्रविशेम वयं शुभे ।&#x9;016a&lt;br&gt;&#xA;इत्युक्ता तैश्च वसुभिस्तथेत्युक्त्वाऽब्रवीदिदम् ॥&#x9;016c&lt;br&gt;&#xA;गङ्गोवाच ।&#x9;017&lt;br&gt;&#xA;मर्त्येषु पुरुषश्रेष्ठः को वः कर्ता भविष्यति ।&#x9;017a&lt;br&gt;&#xA;वसव ऊचुः ।&#x9;017&lt;br&gt;&#xA;प्रतीपस्य सुतो राजा शान्तनुर्लोकविश्रुतः ।&#x9;017c&lt;br&gt;&#xA;भविता मानुषे लोके स नः कर्ता भविष्यति ॥&#x9;017e&lt;br&gt;&#xA;गङ्गोवाच ।&#x9;018&lt;br&gt;&#xA;ममाप्येवं मतं देवा यथा मां वदथानघाः ।&#x9;018a&lt;br&gt;&#xA;प्रियं तस्य करिष्यामि युष्माकं चेतदीप्सितम् ॥&#x9;018c&lt;br&gt;&#xA;वसव ऊचुः ।&#x9;019&lt;br&gt;&#xA;जातान्कुमारान्स्वानप्सु प्रक्षेप्तुं वै त्वमर्हसि ।&#x9;019a&lt;br&gt;&#xA;यथा नचिरकालं नो निष्कृतिः स्यात्त्रिलोकगे ॥&#x9;019c&lt;br&gt;&#xA;जिघृक्षवो वयं सर्वे सुरभिं मन्दबुद्धयः ।&#x9;020a&lt;br&gt;&#xA;शप्ता ब्रह्मर्षिणा तेन तांस्त्वं मोचय चाशु नः ॥&#x9;020c&lt;br&gt;&#xA;गङ्गोवाच ।&#x9;021&lt;br&gt;&#xA;एवमेतत्करिष्यामि पुत्रस्तस्य विधीयताम् ।&#x9;021a&lt;br&gt;&#xA;नास्य मोघः सङ्गमः स्यात्पुत्रहेतोर्मया सह ॥&#x9;021c&lt;br&gt;&#xA;वसव ऊचुः ।&#x9;022&lt;br&gt;&#xA;तुरीयार्धं प्रदास्यामो वीर्यस्यैकैकशो वयम् ।&#x9;022a&lt;br&gt;&#xA;तेन वीर्येण पुत्रस्ते भविता तस्य चेप्सितः ॥&#x9;022c&lt;br&gt;&#xA;न सम्पत्स्यति मर्त्येषु पुनस्तस्य तु सन्ततिः ।&#x9;023a&lt;br&gt;&#xA;तस्मादपुत्रः पुत्रस्ते भविष्यति स वीर्यवान् ॥&#x9;023c&lt;br&gt;&#xA;एवं ते समयं कृत्वा गङ्गया वसवः सह ।&#x9;024a&lt;br&gt;&#xA;जग्मुः संहृष्टमनसो यथासङ्कल्पमञ्जसा ॥ ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/103/</guid>
      <description>&lt;p&gt;अध्यायः 103&lt;/p&gt;&#xA;&lt;p&gt;प्रतीपेन गङ्गायाः स्नुषात्वेन परिग्रहः ॥ 1 ॥ शान्तनूत्पत्तिः ॥ 2 ॥ तस्य राज्येऽभिषेकः ॥ 3 ॥ मृगयार्थं गतस्य शान्तनोर्गङ्गया संवादः ॥ 4 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;ततः प्रतीपो राजाऽऽसीत्सर्वभूतहितः सदा ।&#x9;001a&lt;br&gt;&#xA;निषसाद समा बह्वीर्गङ्गाद्वारगतो जपन् ॥&#x9;001c&lt;br&gt;&#xA;तस्य रूपगुणोपेता गङ्गा स्त्रीरूपधारिणी ।&#x9;002a&lt;br&gt;&#xA;उत्तीर्य सलिलात्तस्माल्लोभनीयतमाकृतिः ॥&#x9;002c&lt;br&gt;&#xA;अधीयानस्य राजर्षेर्दिव्यरूपा मनस्विनी ।&#x9;003a&lt;br&gt;&#xA;दक्षिणं शालसङ्काशमूरुं भेजे शुभानना ॥&#x9;003c&lt;br&gt;&#xA;प्रतीपस्तु महीपालस्तामुवाच यशस्विनीम् ।&#x9;004a&lt;br&gt;&#xA;&#39;वाक्यं वाक्यविदां श्रेष्ठो धर्मनिश्चयतत्त्ववित् ।&#39;&#x9;004c&lt;br&gt;&#xA;करोमि किं ते कल्याणि प्रियं यत्तेऽभिकाङ्क्षितम् ॥&#x9;004e&lt;br&gt;&#xA;स्त्र्युवाच ।&#x9;005&lt;br&gt;&#xA;त्वामहं कामये राजन्भजमानां भजस्व माम् ।&#x9;005a&lt;br&gt;&#xA;त्यागः कामवतीनां हि स्त्रीणां सद्भिर्विगर्हितः ॥&#x9;005c&lt;br&gt;&#xA;प्रतीप उवाच ।&#x9;006&lt;br&gt;&#xA;नाहं परस्त्रियं कामाद्गच्छेदं वरवर्णिनि ।&#x9;006a&lt;br&gt;&#xA;न चासवर्णां कल्याणि धर्म्यमेतद्धि मे व्रतम् ॥&#x9;006c&lt;br&gt;&#xA;&#39;यः स्वदारान्परित्यज्य पारक्यां सेवते स्त्रियम् ।&#x9;007a&lt;br&gt;&#xA;निरयान्नैव मुच्यते यावदाभूतसम्प्लवम् ॥&#39;&#x9;007c&lt;br&gt;&#xA;स्त्र्युवाच ।&#x9;008&lt;br&gt;&#xA;नाश्रेयस्यस्मि नागम्या न वक्तव्या च कर्हिचित् ।&#x9;008a&lt;br&gt;&#xA;भजन्तीं भज मां राजन्दिव्यां कन्यां वरस्त्रियम् ॥&#x9;008c&lt;br&gt;&#xA;प्रतीप उवाच ।&#x9;009&lt;br&gt;&#xA;त्वया निवृत्तमेतत्तु यन्मां चोदयसि प्रियम् ।&#x9;009a&lt;br&gt;&#xA;अन्यथा प्रतिपन्नं मां नाशयेद्धर्मविप्लवः ॥&#x9;009c&lt;br&gt;&#xA;प्राप्य दक्षिणमूरुं मे त्वमाश्लिष्टा वराङ्गने ।&#x9;010a&lt;br&gt;&#xA;अपत्यानां स्नुषाणां च भीरु विद्ध्येतदासनम् ॥&#x9;010c&lt;br&gt;&#xA;सव्योरुः कामिनीभोग्यस्त्वया स च विवर्जितः ।&#x9;011a&lt;br&gt;&#xA;तस्मादहं नाचरिष्ये त्वयि कामं वराङ्गने ॥&#x9;011c&lt;br&gt;&#xA;स्नुषा मे भव सुश्रोणि पुत्रार्थं त्वां वृणोम्यहम् ।&#x9;012a&lt;br&gt;&#xA;स्नुषापक्षं हि वामोरु त्वमागम्य समाश्रिता ॥&#x9;012c&lt;br&gt;&#xA;स्त्र्युवाच ।&#x9;013&lt;br&gt;&#xA;एवमप्यस्तु धर्मज्ञ संयुज्येयं सुतेन ते ।&#x9;013a&lt;br&gt;&#xA;त्वद्भक्त्या तु भजिष्यामि प्रख्यातं भारतं कुलम् ॥&#x9;013c&lt;br&gt;&#xA;पृथिव्यां पार्थिवा ये च तेषां यूयं परायणम् ।&#x9;014a&lt;br&gt;&#xA;गुणा न हि मया शक्या वक्तुं वर्षशतैरपि ॥&#x9;014c&lt;br&gt;&#xA;कुलस्य ये वः प्रथितास्तत्साधुत्वमथोत्तमम् ।&#x9;015a&lt;br&gt;&#xA;समयेनेह धर्मज्ञ आचरेयं च यद्विभो ॥&#x9;015c&lt;br&gt;&#xA;तत्सर्वमेव पुत्रस्ते न मीमांसेत कर्हिचित् ।&#x9;016a&lt;br&gt;&#xA;एवं वसन्ती पुत्रे ते वर्धयिष्याम्यहं रतिम् ॥&#x9;016c&lt;br&gt;&#xA;पुत्रैः पुण्यैः प्रियैश्चैव स्वर्गं प्राप्स्यति ते सुतः ।&#x9;017a&lt;br&gt;&#xA;वैशम्पायन उवाच ।&#x9;017&lt;br&gt;&#xA;तथेत्युक्त्वा तु सा राजंस्तत्रैवान्तरधीयत ।&#x9;017c&lt;br&gt;&#xA;&#39;अदृश्या राजसिंहस्य पश्यतः साऽभवत्तदा ॥&#39;&#x9;017e&lt;br&gt;&#xA;पुत्रजन्म प्रतीक्षन्वै स राजा तदधारयत् ।&#x9;018a&lt;br&gt;&#xA;एतस्मिन्नेव काले तु प्रतीपः क्षत्रियर्षभः ॥&#x9;018c&lt;br&gt;&#xA;तपस्तेपे सुतस्यार्थे सभार्यः कुरुनन्दन ।&#x9;019a&lt;br&gt;&#xA;&#39;प्रतीपस्य तु भार्यायां गर्भः श्रीमानवर्धत ॥&#x9;019c&lt;br&gt;&#xA;श्रिया परमया युक्तः शरच्छुक्ले यथा शशी ।&#x9;020a&lt;br&gt;&#xA;ततस्तु दशमे मासि प्राजायत रविप्रभम् ॥&#x9;020c&lt;br&gt;&#xA;कुमारं देवगर्भाभं प्रतीपमहिषी तदा ।&#39;&#x9;021a&lt;br&gt;&#xA;तयोः समभवत्पुत्रो वृद्धयोः स महाभिषक् ॥&#x9;021c&lt;br&gt;&#xA;शान्तस्य जज्ञे सन्तानस्तस्मादासीत्स शान्तनुः ।&#x9;022a&lt;br&gt;&#xA;&#39;तस्य जातस्य कृत्यानि प्रतीपोऽकारयत्प्रभुः ॥&#x9;022c&lt;br&gt;&#xA;जातकर्मादि विप्रेण वेदोक्तैः कर्मभिस्तदा ।&#x9;023a&lt;br&gt;&#xA;नामकर्म च विप्रास्तु चक्रुः परमसत्कृतम् ॥&#x9;023c&lt;br&gt;&#xA;शान्तनोरवनीपाल वेदोक्तैः कर्मभिस्तदा ।&#x9;024a&lt;br&gt;&#xA;ततः संवर्धितो राजा शान्तनुर्लोकधार्मिकः ॥&#x9;024c&lt;br&gt;&#xA;स तु लेभे परां निष्ठां प्राप्य धर्मभृतां वरः ।&#x9;025a&lt;br&gt;&#xA;धनुर्वेदे च वेदे च गतिं स परमा गतः ॥&#x9;025c&lt;br&gt;&#xA;यौवनं चापि सम्प्राप्तः कुमारो वदतां वरः ।&#39;&#x9;026a&lt;br&gt;&#xA;संस्मरंश्चाक्षयाल्ँलोकान्विजातान्स्वेन कर्मणा ॥&#x9;026c&lt;br&gt;&#xA;पुण्यकर्मकृदेवासीच्छान्तनुः कुरुसत्तमः ।&#x9;027a&lt;br&gt;&#xA;प्रतीपः शान्तनुं पुत्रं यौवनस्थं ततोऽन्वशात् ॥&#x9;027c&lt;br&gt;&#xA;पुरा स्त्री मां समभ्यागाच्छान्तनो भूतये तव ।&#x9;028a&lt;br&gt;&#xA;त्वामाव्रजेद्यदि रहः सा पुत्र वरवर्णिनी ॥&#x9;028c&lt;br&gt;&#xA;कामयानाऽभिरूपाढ्या दिव्यस्त्री पुत्रकाम्यया ।&#x9;029a&lt;br&gt;&#xA;सा त्वया नानुयोक्तव्या कासि कस्यासि चाङ्गने ॥&#x9;029c&lt;br&gt;&#xA;यच्च कुर्यान्न तत्कर्म सा प्रष्टव्या त्वयाऽनघ ।&#x9;030a&lt;br&gt;&#xA;मन्नियोगाद्भजन्तीं तां भजेथा इत्युवाच तम् ॥&#x9;030c&lt;br&gt;&#xA;एवं सन्दिश्य तनयं प्रतीपः शान्तनुं तदा ।&#x9;031a&lt;br&gt;&#xA;स्वे च राज्येऽभिषिच्यैनं वनं राजा विवेश ह ॥&#x9;031c&lt;br&gt;&#xA;स राजा शान्तनुर्धीमान्देवराजसमद्युतिः ।&#x9;032a&lt;br&gt;&#xA;&#39;बभूव सर्वलोकस्य सत्यवागिति सम्मतः ॥&#x9;032c&lt;br&gt;&#xA;पीनस्कन्धो महाबाहुर्मत्तवारणविक्रमः ।&#x9;033a&lt;br&gt;&#xA;अन्वितः परिपूर्णार्थैः सर्वैर्नृपतिलक्षणैः ॥&#x9;033c&lt;br&gt;&#xA;अमात्यलक्षणोपेतः क्षत्रधर्मविशेषवित् ।&#x9;034a&lt;br&gt;&#xA;वशे चक्रे महीमेको विजित्य वसुधाधिपान् ॥&#x9;034c&lt;br&gt;&#xA;वेदानागमयत्कृत्स्नान्राजधर्मांश्च सर्वशः ।&#x9;035a&lt;br&gt;&#xA;ईजे च बहुभिः सत्रैः क्रतुभिर्भूरिदक्षिणैः ॥&#x9;035c&lt;br&gt;&#xA;तर्पयामास विप्रांश्च वेदाध्ययनकोविदान् ।&#x9;036a&lt;br&gt;&#xA;रत्नैरुच्चावचैर्गोभिर्ग्रामैरश्वैर्धनैरपि ॥&#x9;036c&lt;br&gt;&#xA;वयोरूपेण सम्पन्नः पौरुषेण बलेन च ।&#x9;037a&lt;br&gt;&#xA;ऐश्वर्येण प्रतापेन विक्रमेण धनेन च ॥&#x9;037c&lt;br&gt;&#xA;वर्तमानश्च सत्येन सर्वधर्मविशारदः ।&#x9;038a&lt;br&gt;&#xA;तं महीपं महीपाला राजराजमकुर्वत ॥&#x9;038c&lt;br&gt;&#xA;वीतशोकभयाबाधाः सुखस्वप्नप्रबोधनाः ।&#x9;039a&lt;br&gt;&#xA;श्रिया भरतशार्दूल समपद्यन्त भूमिपाः ॥&#x9;039c&lt;br&gt;&#xA;नियमैः सर्ववर्णानां ब्रह्मोत्तरमवर्तत ।&#x9;040a&lt;br&gt;&#xA;ब्राह्मणाभिमुखं क्षत्रं क्षत्रियाभिमुखा विशः ॥&#x9;040c&lt;br&gt;&#xA;ब्रह्मक्षत्रानुकूलांश्च शूद्राः पर्यचरन्विशः ।&#x9;041a&lt;br&gt;&#xA;एवं पशुवराहाणां तथैव मृगपक्षिणाम् ॥&#x9;041c&lt;br&gt;&#xA;शान्तनावथ राज्यस्थे नावर्तत वृथा वधः ।&#x9;042a&lt;br&gt;&#xA;असुखानामनाथानां तिर्यग्योनिषु वर्तताम् ॥&#x9;042c&lt;br&gt;&#xA;स एव राजा सर्वेषां भूतानामभवत्पिता ।&#x9;043a&lt;br&gt;&#xA;स हस्तिनाम्नि धर्मात्मा विहरन्कुरुनन्दनः ॥&#x9;043c&lt;br&gt;&#xA;तेजसा सूर्यकल्पोऽभूद्वायुना च समो बले ।&#x9;044a&lt;br&gt;&#xA;अन्तकप्रतिमः कोपे क्षमया पृथिवीसमः ॥&#x9;044c&lt;br&gt;&#xA;बभूव राजा सुमतिः प्रजानां सत्यविक्रमः ।&#x9;045a&lt;br&gt;&#xA;स वनेषु च रम्येषु शैलप्रस्रवणेषु च ॥&#39;&#x9;045c&lt;br&gt;&#xA;चचार मृगयाशीलः शान्तनुर्वनगोचरः ।&#x9;046a&lt;br&gt;&#xA;स मृगान्महिषांश्चैव विनिघ्नन्राजसत्तमः ॥&#x9;046c&lt;br&gt;&#xA;गङ्गामनु चचारैकः सिद्धचारणसेविताम् ।&#x9;047a&lt;br&gt;&#xA;स कदाचिन्महाराज ददर्श परमां स्त्रियम् ॥&#x9;047c&lt;br&gt;&#xA;जाज्वल्यमानां वपुषा साक्षाच्छ्रियमिवापराम् ।&#x9;048a&lt;br&gt;&#xA;सर्वानवद्यां सुदतीं दिव्याभरणभूषिताम् ॥&#x9;048c&lt;br&gt;&#xA;सूक्ष्माम्बरधरामेकां पद्मोदरसमप्रभाम् ।&#x9;049a&lt;br&gt;&#xA;&#39;स्नातगात्रां धौतवस्त्रां गङ्गातीररुहे वने ॥&#x9;049c&lt;br&gt;&#xA;प्रकीर्णकेशीं पाणिभ्यां संस्पृशन्तीं शिरोरुहान् ।&#x9;050a&lt;br&gt;&#xA;रूपेण वयसा कान्त्या शरीरावयवैस्तथा ॥&#x9;050c&lt;br&gt;&#xA;हावभावविलासैश्च लोचनाञ्चलविक्रियैः ।&#x9;051a&lt;br&gt;&#xA;श्रोणीभारेण मध्येन स्तनाभ्यामुरसा दृशा ॥&#x9;051c&lt;br&gt;&#xA;कवरीभरेण पादाभ्यामिङ्गितेन स्मितेन च ।&#x9;052a&lt;br&gt;&#xA;कोकिलालापसंल्लापैर्न्यक्कुर्वन्तीं त्रिलोकगाम् ॥&#x9;052c&lt;br&gt;&#xA;वाणीं च गिरिजां लक्ष्मीं योषितोन्याः सुराङ्गनाः ।&#x9;053a&lt;br&gt;&#xA;सा च शान्तनुमभ्यागादलक्ष्मीमपकर्षती ॥&#39;&#x9;053c&lt;br&gt;&#xA;तां दृष्ट्वा हृष्टरोमाऽभूद्विस्मितो रूपसम्पदा ।&#x9;054a&lt;br&gt;&#xA;पिबन्निव च नेत्राभ्यां नातृप्यत नराधिपः ॥&#x9;054c&lt;br&gt;&#xA;सा च दृष्ट्वैव राजानं विचरन्तं महाद्युतिम् ।&#x9;055a&lt;br&gt;&#xA;स्नेहादागतसौहार्दा नातृप्यत विलासिनी ॥&#x9;055c&lt;br&gt;&#xA;&#39;गङ्गा कामेन राजानं प्रेक्षमाणा विलासिनी ।&#x9;056a&lt;br&gt;&#xA;चञ्चूर्यताग्रतस्तस्य किन्नरीवाप्सरोपमा ॥&#x9;056c&lt;br&gt;&#xA;दृष्ट्वा प्रहृष्टरूपोऽभूद्दर्शनादेव शान्तनुः ।&#x9;057a&lt;br&gt;&#xA;रूपेणातीत्य तिष्ठन्तीं सर्वा राजन्ययोषितः ॥&#39;&#x9;057c&lt;br&gt;&#xA;तामुवाच ततो राजा सान्त्वयञ्श्लक्ष्णया गिरा ।&#x9;058a&lt;br&gt;&#xA;देवी वा दानवी वा त्वं गन्धर्वी चाथवाऽप्सराः ॥&#x9;058c&lt;br&gt;&#xA;यक्षी वा पन्नगी वाऽपि मानुषी वा सुमध्यमे ।&#x9;059a&lt;br&gt;&#xA;&#39;याऽसि काऽसि सुरप्रख्ये महिषी मे भवानघे ॥&#x9;059c&lt;br&gt;&#xA;त्वां गता हि मम प्राणा वसु यन्मेऽस्ति किञ्चन ।&#39;&#x9;060a&lt;br&gt;&#xA;याचे त्वां सुरगर्भाभे भार्या मे भव शोभने ॥ ॥&#x9;060c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/104/</guid>
      <description>&lt;p&gt;अध्यायः 104&lt;/p&gt;&#xA;&lt;p&gt;समयबन्धपूर्वकं गङ्गाशान्तन्वोर्विवाहः ॥ 1 ॥&#xA;वैशम्पायन उवाच ।&#x9;001&lt;br&gt;&#xA;एतच्छ्रुत्वा वचो राज्ञः सस्मितं मृदु वल्गु च ।&#x9;001a&lt;br&gt;&#xA;यशस्विनी च साऽगच्छच्छान्तनोर्भूतये तदा ॥&#x9;001c&lt;br&gt;&#xA;सा तु दृष्ट्वा नृपश्रेष्ठं चरन्तं तीरमाश्रितम् ।&#x9;002a&lt;br&gt;&#xA;वसूनां समयं स्मृत्वाऽथाभ्यगच्छदनिन्दिता ॥&#x9;002c&lt;br&gt;&#xA;प्रजार्थिनी राजपुत्रं शान्तनुं पृथिवीपतिम् ।&#x9;003a&lt;br&gt;&#xA;प्रतीपवचनं चापि संस्मृत्यैव स्वयं नृपम् ॥&#x9;003c&lt;br&gt;&#xA;कालोऽयमिति मत्वा सा वसूनां शापचोदिता ।&#x9;004a&lt;br&gt;&#xA;उवाच चैव राज्ञः सा ह्लादयन्ती मनो गिरा ॥&#x9;004c&lt;br&gt;&#xA;गङ्गोवाच ।&#x9;005&lt;br&gt;&#xA;भविष्यामि महीपाल महिषी ते वशानुगा ।&#x9;005a&lt;br&gt;&#xA;न तु त्वं वा द्वितीयो वा ज्ञातुमिच्छेत्कथञ्चन ॥&#x9;005c&lt;br&gt;&#xA;यत्तु कुर्यामहं राजञ्शुभं वा यदि वाऽशुभम् ।&#x9;006a&lt;br&gt;&#xA;न तद्वारयितव्याऽस्मि न वक्तव्या तथाऽप्रियम् ॥&#x9;006c&lt;br&gt;&#xA;एवं हि वर्तमानेऽहं त्वयि वत्स्यामि पार्थिव ।&#x9;007a&lt;br&gt;&#xA;वारिता विप्रियं चोक्ता त्यजेयं त्वामसंशयम् ॥&#x9;007c&lt;br&gt;&#xA;एष मे समयो राजन्भज मां त्वं यथेप्सितम् ।&#x9;008a&lt;br&gt;&#xA;अनुनीताऽस्मि ते पित्रा भर्ता मे त्वं भव प्रभो ॥&#x9;008c&lt;br&gt;&#xA;वैशम्पायन उवाच ।&#x9;009&lt;br&gt;&#xA;तथेति सा यदा तूक्ता तदा भरतसत्तम ।&#x9;009a&lt;br&gt;&#xA;प्रहर्षमतुलं लेभे प्राप्य तं पार्थिवोत्तमम् ॥&#x9;009c&lt;br&gt;&#xA;प्रतिज्ञाय तु तत्तस्यास्तथेति मनुजाधिपः ।&#x9;010a&lt;br&gt;&#xA;रथमारोप्य तां देवीं जगाम स तया सह ॥&#x9;010c&lt;br&gt;&#xA;सा च शान्तनुमभ्यागात्साक्षाल्लक्ष्मीरिवापरा ।&#x9;011a&lt;br&gt;&#xA;आसाद्य शान्तनुस्तां च बुभुजे कामतो वशी ॥&#x9;011c&lt;br&gt;&#xA;न प्रष्टव्येति मन्वानो न स तां किञ्चिदूचिवान् ।&#x9;012a&lt;br&gt;&#xA;स तस्याः शीलवृत्तेन रूपौदार्यगुणेन च ॥&#x9;012c&lt;br&gt;&#xA;उपचारेण च रहस्तुतोष जगतीपतिः ।&#x9;013a&lt;br&gt;&#xA;स राजा परमप्रीतः परमस्त्रीप्रलालितः ॥&#x9;013c&lt;br&gt;&#xA;दिव्यरूपा हि सा देवी गङ्गा त्रिपथगामिनी ।&#x9;014a&lt;br&gt;&#xA;मानुषं विग्रहं कृत्वा श्रीमन्तं वरवर्णिनी ॥&#x9;014c&lt;br&gt;&#xA;भाग्योपनतकामस्य भार्या चोपनताऽभवत् ।&#x9;015a&lt;br&gt;&#xA;शन्तनोर्नृपसिंहस्य देवराजसमद्युतेः ॥&#x9;015c&lt;br&gt;&#xA;सम्भोगस्नेहचातुर्यैर्हावलास्यैर्मनोहरैः ।&#x9;016a&lt;br&gt;&#xA;राजानं रमयामास यथा रज्येत स प्रभुः ॥&#x9;016c&lt;br&gt;&#xA;स राजा रतिसक्तोऽभूदुत्तमस्त्रीगुणैर्हृतः ॥ ॥&#x9;017ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/105/</guid>
      <description>&lt;p&gt;अध्यायः 105&lt;/p&gt;&#xA;&lt;p&gt;गङ्गया जातमात्रस्य पुत्रसप्तकस्य हननम् ॥ 1 ॥ अष्टमपुत्रहननोद्युक्तां स्वभार्यां प्रति शान्तनुप्रश्नाः ॥ 2 ॥ पूर्ववृत्तकथनपूर्वकं गङ्गायाः प्रतिवचनम् ॥ 3 ॥&#xA;वैशम्पायन उवाच ।&#x9;001&lt;br&gt;&#xA;संवत्सरानृतून्मासान्बुबुधे न बहून्गतान् ।&#x9;001a&lt;br&gt;&#xA;रममाणस्तया सार्धं यथाकामं नरेश्वरः ॥&#x9;001c&lt;br&gt;&#xA;&#39;दिविष्ठान्मानुषांश्चैव भोगान्भुङ्क्ते स वै नृपः ।&#39;&#x9;002a&lt;br&gt;&#xA;आसाद्य शान्तनुः श्रीमान्मुमुदे योषितां वराम् ॥&#x9;002c&lt;br&gt;&#xA;ऋतुकाले तु सा देवी दिव्यं गर्भमधारयत् ।&#x9;003a&lt;br&gt;&#xA;अष्टावजनयत्पुत्रांस्तस्मादमरसन्निभान् ॥&#x9;003c&lt;br&gt;&#xA;जातं जातं च सा पुत्रं क्षिपत्यम्यसि भारत ।&#x9;004a&lt;br&gt;&#xA;सूतके कण्ठमाक्रम्य तान्निनाय यमक्षयम् ॥&#x9;004c&lt;br&gt;&#xA;प्रीणाम्यहं त्वामित्युक्त्वा गङ्गास्रोतस्यमज्जयत् ।&#x9;005a&lt;br&gt;&#xA;तस्य तन्न प्रियं राज्ञः शान्तनोरभवत्तदा ॥&#x9;005c&lt;br&gt;&#xA;न च तां किञ्चनोवाच त्यागाद्भीतो महीपतिः ।&#x9;006a&lt;br&gt;&#xA;&#39;अमीमांस्या कर्मयोनिरागमश्चेति शान्तनुः ॥&#x9;006c&lt;br&gt;&#xA;स्मरन्पितृवचश्चैव नापृच्छत्पुत्रकिल्बिषम् ।&#x9;007a&lt;br&gt;&#xA;जाताञ्जातांश्च वै हन्ति सा स्त्री सप्त वरान्सुतान् ॥&#x9;007c&lt;br&gt;&#xA;शान्तनुर्धर्मभङ्गाच्च नापृच्छत्तां कथञ्चन ।&#x9;008a&lt;br&gt;&#xA;अष्टमं तु जिघांसन्त्यां चुक्षुभे शान्तनोर्धृतिः ॥&#39;&#x9;008c&lt;br&gt;&#xA;अथैनामष्टमे पुत्रे जाते प्रहसतीमिव ।&#x9;009a&lt;br&gt;&#xA;उवाच राजा दुःखार्तः परीप्सन्पुत्रमात्मनः ॥&#x9;009c&lt;br&gt;&#xA;&#39;आलभन्तीं तदा दृष्ट्वा तां स कौरवनन्दनः ।&#x9;010a&lt;br&gt;&#xA;अब्रवीद्भरतश्रेष्ठो वाक्यं परमदुःखितः ॥&#39;&#x9;010c&lt;br&gt;&#xA;मावधीः कस्य काऽसीति किं हिनत्सि सुतानिति ।&#x9;011a&lt;br&gt;&#xA;पुत्रघ्नि सुमहत्पापं सम्प्राप्तं ते सुगर्हितम् ॥&#x9;011c&lt;br&gt;&#xA;गङ्गोवाच ।&#x9;01&lt;br&gt;&#xA;पुत्रकाम न ते हन्मि पुत्रं पुत्रवतां वर ।&#x9;012a&lt;br&gt;&#xA;जीर्णस्तु मम वासोऽयं यथा स समयः कृतः ॥&#x9;012c&lt;br&gt;&#xA;अहं गङ्गा जह्नुसुता महर्षिगणसेविता ।&#x9;013a&lt;br&gt;&#xA;देवकार्यार्थसिद्ध्यर्थमुषिताऽहं त्वया सह ॥&#x9;013c&lt;br&gt;&#xA;इमेऽष्टौ वसवो देवा महाभागा महौजसः ।&#x9;014a&lt;br&gt;&#xA;वसिष्ठशापदोषेण मानुषत्वमुपागताः ॥&#x9;014c&lt;br&gt;&#xA;तेषां जनयिता नान्यस्त्वदृते भुवि विद्यते ।&#x9;015a&lt;br&gt;&#xA;मद्विधा मानुषी धात्री लोके नास्तीह काचन ॥&#x9;015c&lt;br&gt;&#xA;तस्मात्तज्जननीहेतोर्मानुषत्वमुपागता ।&#x9;016a&lt;br&gt;&#xA;जनयित्वा वसूनष्टौ जिता लोकास्त्वयाऽक्षयाः ॥&#x9;016c&lt;br&gt;&#xA;देवानां समयस्त्वेष वसूनां संश्रुतो मया ।&#x9;017a&lt;br&gt;&#xA;जातं जातं मोक्षयिष्ये जन्मतो मानुषादिति ॥&#x9;017c&lt;br&gt;&#xA;तत्ते शापाद्विनिर्मुक्ता आपवस्य महात्मनः ।&#x9;018a&lt;br&gt;&#xA;स्वस्ति तेस्तु गमिष्यामि पुत्रं पाहि महाव्रतम् ॥&#x9;018c&lt;br&gt;&#xA;&#39;अयं तव सुतस्तेषां वीर्येण कुलनन्दनः ।&#x9;019a&lt;br&gt;&#xA;सम्भूतोतिजनं कर्म करिष्यति न संशयः ॥&#39;&#x9;019c&lt;br&gt;&#xA;एष पर्यायवासो मे वसूनां सन्निधौ कृतः ।&#x9;020a&lt;br&gt;&#xA;मत्प्रसूतिं विजानीहि गङ्गादत्तमिमं सुतम् ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/106/</guid>
      <description>&lt;p&gt;अध्यायः 106&lt;/p&gt;&#xA;&lt;p&gt;स्वगोहर्तॄणां वसूनां वसिष्ठेन शापः ॥ 1 ॥ पुनस्तत्प्रार्थनया तुष्टने वसिष्टेन शापसङ्कोचः ॥ 2 ॥ गङ्गाया भीष्मेण सह स्वलोकगमनम् ॥ 3 ॥&#xA;शान्तनुरुवाच ।&#x9;001&lt;br&gt;&#xA;आपवो नाम कोन्वेष वसूनां किं च दुष्कृतम् ।&#x9;001a&lt;br&gt;&#xA;&#39;शशाप यस्मात्कल्याणि स वसूंश्चारुदर्शने ।&#39;&#x9;001c&lt;br&gt;&#xA;यस्याभिशापात्ते सर्वे मानुषीं योनिमागताः ॥&#x9;001e&lt;br&gt;&#xA;अनेन च कुमारेण त्वया दत्तेन किं कृतम् ।&#x9;002a&lt;br&gt;&#xA;यस्य चैव कृतेनायं मानुषेषु निवत्स्यति ॥&#x9;002c&lt;br&gt;&#xA;ईशा वै सर्वलोकस्य वसवस्ते च वै कथम् ।&#x9;003a&lt;br&gt;&#xA;मानुषेषूदपद्यन्त तन्ममाचक्ष्व जाह्नवि ॥&#x9;003c&lt;br&gt;&#xA;वैशम्पायन उवाच ।&#x9;004&lt;br&gt;&#xA;एवमुक्ता तदा गङ्गा राजानमिदमब्रवीत् ।&#x9;004a&lt;br&gt;&#xA;भर्तारं जाह्नवी देवी शान्तनुं पुरुषर्षभ ॥&#x9;004c&lt;br&gt;&#xA;गङ्गोवाच ।&#x9;005&lt;br&gt;&#xA;यं लेभे वरुणः पुत्रं पुरा भरतसत्तम ।&#x9;005a&lt;br&gt;&#xA;वसिष्ठनामा स मुनिः ख्यात आपव इत्युत ॥&#x9;005c&lt;br&gt;&#xA;तस्याश्रमपदं पुण्यं मृगपक्षिसमन्वितम् ।&#x9;006a&lt;br&gt;&#xA;मेरोः पार्श्वे नगेन्द्रस्य सर्वर्तुकुसुमावृतम् ॥&#x9;006c&lt;br&gt;&#xA;स वारुणिस्तपस्तेपे तस्मिन्भरतसत्तम ।&#x9;007a&lt;br&gt;&#xA;वने पुण्यकृतां श्रेष्ठः स्वादुमूलफलोदके ॥&#x9;007c&lt;br&gt;&#xA;दक्षस्य दुहिता या तु सुरभीत्यभिशब्दिता ।&#x9;008a&lt;br&gt;&#xA;गां प्रजाता तु सा देवी कश्यपाद्भरतर्षभ ॥&#x9;008c&lt;br&gt;&#xA;अनुग्रहार्थं जगतः सर्वकामदुहां वराम् ।&#x9;009a&lt;br&gt;&#xA;तां लेभे गां तु धर्मात्मा होमधेनुं स वारुणिः ॥&#x9;009c&lt;br&gt;&#xA;सा तस्मिंस्तापसारण्ये वसन्ती मुनिसेविते ।&#x9;010a&lt;br&gt;&#xA;चचार पुण्ये रम्ये च गौरपेतभया तदा ॥&#x9;010c&lt;br&gt;&#xA;अथ तद्वनमाजग्मुः कदाचिद्भरतर्षभ ।&#x9;011a&lt;br&gt;&#xA;पृथ्वाद्या वसवः सर्वे देवा देवर्षिसेवितम् ॥&#x9;011c&lt;br&gt;&#xA;ते सदारा वनं तच्च व्यचरन्त समन्ततः ।&#x9;012a&lt;br&gt;&#xA;रेमिरे रमणीयेषु पर्वतेषु वनेषु च ॥&#x9;012c&lt;br&gt;&#xA;तत्रैकस्याथ भार्या तु वसोर्वासवविक्रम ।&#x9;013a&lt;br&gt;&#xA;सञ्चरन्ती वने तस्मिन्गां ददर्श सुमध्यमा ॥&#x9;013c&lt;br&gt;&#xA;नन्दिनीं नाम राजेन्द्र सर्वकामधुगुत्तमाम् ।&#x9;014a&lt;br&gt;&#xA;सा विस्मयसमाविष्टा शीलद्रविणसम्पदा ॥&#x9;014c&lt;br&gt;&#xA;द्यवे वै दर्शयामास तां गां गोवृषभेक्षण ।&#x9;015a&lt;br&gt;&#xA;आपीनां च सुदोग्ध्रीं च सुवालधिखुरां शुभां ॥&#x9;015c&lt;br&gt;&#xA;उपपन्नां गुणैः सर्वैः शीलेनानुत्तमेन च ।&#x9;016a&lt;br&gt;&#xA;एवङ्गुणसमायुक्तां वसवे वसुनन्दिनी ॥&#x9;016c&lt;br&gt;&#xA;दर्शयामास राजेन्द्र पुरा पौरवनन्दन ।&#x9;017a&lt;br&gt;&#xA;द्यौस्तदा तां तु दृष्ट्वैव गां गजेन्द्रेन्द्रविक्रम ॥&#x9;017c&lt;br&gt;&#xA;उवाच राजंस्तां देवीं तस्या रूपगुणान्वदन् ।&#x9;018a&lt;br&gt;&#xA;एषा गौरुत्तमा देवी वारुणेरसितेक्षणा ॥&#x9;018c&lt;br&gt;&#xA;ऋषेस्तस्य वरारोहे यस्येदं वनमुत्तमम् ।&#x9;019a&lt;br&gt;&#xA;अस्याः क्षीरं पिबेन्मर्त्यः स्वादु यो वै सुमध्यमे ॥&#x9;019c&lt;br&gt;&#xA;दशवर्षसहस्राणि स जीवेत्स्थिरयौवनः ।&#x9;020a&lt;br&gt;&#xA;वैशम्पायन उवाच ।&#x9;020&lt;br&gt;&#xA;एतच्छ्रुत्वा तु सा देवी नृपोत्तम सुमध्यमा ॥&#x9;020c&lt;br&gt;&#xA;तमुवाचानवद्याङ्गी भर्तारं दीप्ततेजसम् ।&#x9;021a&lt;br&gt;&#xA;अस्ति मे मानुषे लोके नरदेवात्मजा सखी ॥&#x9;021c&lt;br&gt;&#xA;नाम्नाजितवती नाम रूपयौवनशालिनी ।&#x9;022a&lt;br&gt;&#xA;उशीनरस्य राजर्षेः सत्यसन्धस्य धीमतः ॥&#x9;022c&lt;br&gt;&#xA;दुहिता प्रथिता लोके मानुषे रूपसम्पदा ।&#x9;023a&lt;br&gt;&#xA;तस्या हेतोर्महाभाग सवत्सां गां ममेप्सिताम् ॥&#x9;023c&lt;br&gt;&#xA;आनयस्वामरश्रेष्ठ त्वरितं पुण्यवर्धन ।&#x9;024a&lt;br&gt;&#xA;यावदस्याः पयः पीत्वा सा सखी मम मानद ॥&#x9;024c&lt;br&gt;&#xA;मानुषेषु भवत्वेका जरारोगविवर्जिता ।&#x9;025a&lt;br&gt;&#xA;एतन्मम महाभाग कर्तुमर्हस्यनिन्दित ॥&#x9;025c&lt;br&gt;&#xA;प्रियात्प्रियतरं ह्यस्मान्नास्ति मेऽन्यत्कथञ्चन ।&#x9;026a&lt;br&gt;&#xA;एतच्छ्रुत्वा वचस्तस्या देव्याः प्रियचिकीर्षया ॥&#x9;026c&lt;br&gt;&#xA;पृथ्वाद्यैर्भ्रातृभिः सार्धं द्यौस्तदा तां जहार गाम् ।&#x9;027a&lt;br&gt;&#xA;तया कमलपत्राक्ष्या नियुक्तो द्यौस्तदा नृप ॥&#x9;027c&lt;br&gt;&#xA;ऋषेस्तस्य तपस्वीव्रं न शशाक निरीक्षितुम् ।&#x9;028a&lt;br&gt;&#xA;हृता गौः सा तदा तेन प्रपातस्तु न तर्कितः ॥&#x9;028c&lt;br&gt;&#xA;अथाश्रमपदं प्राप्तः फलान्यादाय वारुणिः ।&#x9;029a&lt;br&gt;&#xA;न चापश्यत्स गां तत्र सवत्सां काननोत्तमे ॥&#x9;029c&lt;br&gt;&#xA;ततः स मृगयामास वने तस्मिंस्तपोधनः ।&#x9;030a&lt;br&gt;&#xA;नाध्यागमच्च मृगयंस्तां गां मुनिरुदारधीः ॥&#x9;030c&lt;br&gt;&#xA;ज्ञात्वा तथाऽपनीतां तां वसुभिर्दिव्यदर्शनः ।&#x9;031a&lt;br&gt;&#xA;ययौ क्रोधवशं सद्यः शशाप च वसूंस्तदा ॥&#x9;031c&lt;br&gt;&#xA;यस्मान्मे वसवो जह्रुर्गां वै दोग्ध्रीं सुवालधिम् ।&#x9;032a&lt;br&gt;&#xA;तस्मात्सर्वे जनिष्यन्ति मानुषेषु न संशयः ॥&#x9;032c&lt;br&gt;&#xA;एवं शशाप भगवान्वसूंस्तान्भरतर्षभ ।&#x9;033a&lt;br&gt;&#xA;वशं क्रोधस्य सम्प्राप्त आपवो मुनिसत्तमः ॥&#x9;033c&lt;br&gt;&#xA;शप्त्वा च तान्महाभागस्तपस्येव मनो दधे ।&#x9;034a&lt;br&gt;&#xA;एवं स शप्तवान्राजन्वसूनष्टौ तपोधनः ॥&#x9;034c&lt;br&gt;&#xA;महाप्रभावो ब्रह्मर्षिर्देवान्क्रोधसमन्वितः ।&#x9;035a&lt;br&gt;&#xA;&#39;एवं शप्तास्ततस्तेन मुनिना यामुनेन वै ॥&#x9;035c&lt;br&gt;&#xA;अष्टौ समस्ता वसवो दिवो दोषेण सत्तम ।&#39;&#x9;036a&lt;br&gt;&#xA;अथाश्रमपदं प्राप्तास्ते वै भूयो महात्मनः ॥&#x9;036c&lt;br&gt;&#xA;शप्ताः स्म इति जानन्त ऋषिं तमुपचक्रमुः ।&#x9;037a&lt;br&gt;&#xA;प्रसादयन्तस्तमृषिं वसवः पार्थिवर्षभ ॥&#x9;037c&lt;br&gt;&#xA;लेभिरे न च तस्मात्ते प्रसादमृषिसत्तमात् ।&#x9;038a&lt;br&gt;&#xA;आपवात्पुरुषव्याघ्र सर्वधर्मविशारदात् ॥&#x9;038c&lt;br&gt;&#xA;उवाच च स धर्मात्मा शप्ता यूयं धरादयः ।&#x9;039a&lt;br&gt;&#xA;अनुसंवत्सरात्सर्वे शापमोक्षमवाप्स्यथ ॥&#x9;039c&lt;br&gt;&#xA;अयं तु यत्कृते यूयं मया शप्ताः स वत्स्यति ।&#x9;040a&lt;br&gt;&#xA;द्यौस्तदा मानुषे लोके दीर्घकालं स्वकर्मणः ॥&#x9;040c&lt;br&gt;&#xA;नानृतं तच्चिकीर्षामि क्रुद्धो युष्मान्यदब्रुवम् ।&#x9;041a&lt;br&gt;&#xA;न प्रजास्यति चाप्येष मानुषेषु महामनाः ॥&#x9;041c&lt;br&gt;&#xA;भविष्यति च धर्मात्मा सर्वशास्त्रविशारदः ।&#x9;042a&lt;br&gt;&#xA;पितुः प्रियहिते युक्तः स्त्रीभोगान्वर्जयिष्यति ॥&#x9;042c&lt;br&gt;&#xA;एवमुक्त्वा वसून्सर्वान्सजगाम महानृषिः ।&#x9;043a&lt;br&gt;&#xA;ततो मामुपजग्मुस्ते समेता वसवस्तदा ॥&#x9;043c&lt;br&gt;&#xA;अयाचन्त च मां राजन्वरं तच्च मया कृतम् ।&#x9;044a&lt;br&gt;&#xA;जाताञ्जातान्प्रक्षिपास्मान्स्वयं गङ्गे त्वमम्भसि ॥&#x9;044c&lt;br&gt;&#xA;एवं तेषामहं सम्यक् शप्तानां राजसत्तम ।&#x9;045a&lt;br&gt;&#xA;मोक्षार्थं मानुषाल्लोकाद्यथावत्कृतवत्यहम् ॥&#x9;045c&lt;br&gt;&#xA;अयं शापादृषेस्तस्य एक एव नृपोत्तम ।&#x9;046a&lt;br&gt;&#xA;द्यौ राजन्मानुषे लोके चिरं वत्स्यति भारत ॥&#x9;046c&lt;br&gt;&#xA;अयं कुमारः पुत्रस्ते विवृद्धः पुनरेष्यति ।&#x9;047a&lt;br&gt;&#xA;अहं च ते भविष्यामि आह्वानोपगता नृप ॥&#x9;047c&lt;br&gt;&#xA;वैशम्पायन उवाच ।&#x9;048&lt;br&gt;&#xA;एतदाख्याय सा देवी तत्रैवान्तरधीयत ।&#x9;048a&lt;br&gt;&#xA;आदाय च कुमारं तं जगामाथ यथेप्सितम् ॥&#x9;048c&lt;br&gt;&#xA;स तु देवव्रतो नाम गाङ्गेय इति चाभवत् ।&#x9;049a&lt;br&gt;&#xA;द्युनामा शान्तनोः पुत्रः शान्तनोरधिको गुणैः ॥&#x9;049c&lt;br&gt;&#xA;शान्तनुश्चापि शोकार्तो जगाम स्वपुरं ततः ।&#x9;050a&lt;br&gt;&#xA;तस्याहं कीर्तयिष्यामि शान्तनोरधिकान्गुणान् ॥&#x9;050c&lt;br&gt;&#xA;महाभाग्यं च नृपतेर्भारतस्य महात्मनः ।&#x9;051a&lt;br&gt;&#xA;यस्येतिहासो द्युतिमान्महाभारतमुच्यते ॥ ॥&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/107/</guid>
      <description>&lt;p&gt;अध्यायः 107&lt;/p&gt;&#xA;&lt;p&gt;शान्तनुभीष्मयोश्चरितम् ॥ 1 ॥ शान्तनोः पुनर्गङ्गादर्शनं तया सह संवादश्च ॥ 2 ॥ गङ्गादत्तेन भीष्मेण सह शान्तनोः स्वपुरप्रवेशः ॥ 3 ॥ भीष्मस्य यौवराज्येभिषेकः ॥ 4 ॥ शान्तनुभावं ज्ञात्वा दाशाशयानुसारेण प्रतिज्ञापूर्वकं भीष्मेण दाशकन्यानयनम् ॥ 5 ॥ तुष्टेन शान्तनुना भीष्माय स्वच्छन्दमरणवरदानम् ॥ 6 ॥&#xA;वैशम्पायन उवाच ।&#x9;001&lt;br&gt;&#xA;स राजा शान्तनुर्धीमान्देवराजर्षिसत्कृतः ।&#x9;001a&lt;br&gt;&#xA;धर्मात्मा सर्वलोकेषु सत्यवागिति विश्रुतः ॥&#x9;001c&lt;br&gt;&#xA;शान्तनोः कीर्तयिष्यामि सर्वानेव गुणानहम् ।&#x9;002a&lt;br&gt;&#xA;दमो दानं क्षमा बुद्धिर्ह्रीर्धृतिस्तेज उत्तमम् ।&#x9;002c&lt;br&gt;&#xA;नित्यान्यासन्महासत्वे शान्तनौ पुरुषर्षभे ॥&#x9;002e&lt;br&gt;&#xA;एवं स गुणसम्पन्नो धर्मार्थकुशलो नृपः ।&#x9;003a&lt;br&gt;&#xA;आसीद्भरतवंशस्य गोप्ता सर्वजनस्य च ॥&#x9;003c&lt;br&gt;&#xA;कम्बुग्रीवः पृथुव्यंसो मत्तवारणविक्रमः ।&#x9;004a&lt;br&gt;&#xA;अन्वितः परिपूर्णार्थैः सर्वैर्नृपतिलक्षणैः ॥&#x9;004c&lt;br&gt;&#xA;तस्य कीर्तिमतो वृत्तमवेक्ष्य सततं नराः ।&#x9;005a&lt;br&gt;&#xA;धर्म एव परः कामादर्थाच्चेति व्यवस्थितः ॥&#x9;005c&lt;br&gt;&#xA;एवमासीन्महासत्वः शान्तनुर्भरतर्षभ ।&#x9;006a&lt;br&gt;&#xA;न चास्य सदृशः कश्चिद्धर्मतः पार्थिवोऽभवत् ॥&#x9;006c&lt;br&gt;&#xA;वर्तमानं हि धर्मेषु सर्वधर्मभृतां वरम् ।&#x9;007a&lt;br&gt;&#xA;तं महीपा महीपालं राजराज्येऽभ्यषेचयन् ॥&#x9;007c&lt;br&gt;&#xA;वीतशोकभयाबाधाः सुखस्वप्ननिबोधनाः ।&#x9;008a&lt;br&gt;&#xA;पतिं भारतगोप्तारं समपद्यन्त भूमिपाः ॥&#x9;008c&lt;br&gt;&#xA;तेन कीर्तिमता शिष्टाः शक्रप्रतिमतेजसा ।&#x9;009a&lt;br&gt;&#xA;यज्ञदानक्रियाशीलाः समपद्यन्त भूमिपाः ॥&#x9;009c&lt;br&gt;&#xA;शान्तनुप्रमुखैर्गुप्ते लोके नृपतिभिस्तदा ।&#x9;010a&lt;br&gt;&#xA;नियमात्सर्ववर्णानां धर्मोत्तरमवर्तत ॥&#x9;010c&lt;br&gt;&#xA;ब्रह्म पर्यचरत्क्षत्रं विशः क्षत्रमनुव्रताः ।&#x9;011a&lt;br&gt;&#xA;ब्रह्मक्षत्रानुरक्ताश्च शूद्राः पर्यचरन्विशः ॥&#x9;011c&lt;br&gt;&#xA;स हास्तिनपुरे रम्ये कुरूणां पुटभेदने ।&#x9;012a&lt;br&gt;&#xA;वसन्सागरपर्यन्तामन्वशासद्वसुन्धराम् ॥&#x9;012c&lt;br&gt;&#xA;स देवराजसदृशो धर्मज्ञः सत्यवागृजुः ।&#x9;013a&lt;br&gt;&#xA;दानधर्मतपोयोगाच्छ्रिया परमया युतः ॥&#x9;013c&lt;br&gt;&#xA;अरागद्वेषसंयुक्तः सोमवत्प्रियदर्शनः ।&#x9;014a&lt;br&gt;&#xA;तेजसा सूर्यकल्पोऽभूद्वायुवेगसमो जवे ।&#x9;014c&lt;br&gt;&#xA;अन्तकप्रतिमः कोपे क्षमया पृथिवीसमः ॥&#x9;014e&lt;br&gt;&#xA;वधः पशुवराहाणां तथैव मृगपक्षिणाम् ।&#x9;015a&lt;br&gt;&#xA;शान्तनौ पृथिवीपाले नावर्तत तथा नृप ॥&#x9;015c&lt;br&gt;&#xA;ब्रह्मधर्मोत्तरे राज्ये शान्तनुर्विनयात्मवान् ।&#x9;016a&lt;br&gt;&#xA;समं शशास भूतानि कामरागविवर्जितः ॥&#x9;016c&lt;br&gt;&#xA;&#39;चकोरनेत्रस्ताम्रास्यः सिंहर्षभगतिर्युवा ।&#x9;017a&lt;br&gt;&#xA;गुणैरनुपमैर्युक्तः समस्तैराभिगामिकैः ।&#x9;017c&lt;br&gt;&#xA;गम्भीरः सत्वसम्पन्नः पूर्णचन्द्रनिभाननः ॥&#39;&#x9;017e&lt;br&gt;&#xA;देवर्षिपितृयज्ञार्थमारभ्यन्त तदा क्रियाः ।&#x9;018a&lt;br&gt;&#xA;न चाधर्मेण केषाञ्चित्प्राणिनामभवद्वधः ॥&#x9;018c&lt;br&gt;&#xA;असुखानामनाथानां तिर्यग्योनिषु वर्तताम् ।&#x9;019a&lt;br&gt;&#xA;स एव राजा सर्वेषां भूतानामभवत्पिता ॥&#x9;019c&lt;br&gt;&#xA;तस्मिन्कुरुपतिश्रेष्ठे राजराजेश्वरे सति ।&#x9;020a&lt;br&gt;&#xA;श्रिता वागभवत्सत्यं दानधर्माश्रितं मनः ॥&#x9;020c&lt;br&gt;&#xA;&#39;यज्ञार्थं पशवः सृष्टाः सन्तानार्थं च मैथुनम् ।&#39;&#x9;021a&lt;br&gt;&#xA;स समाः षोडशाष्टौ च चतस्रोऽष्टौ तथाऽपराः ।&#x9;021c&lt;br&gt;&#xA;रतिमप्राप्नुवन्स्त्रीषु बभूव वनगोचरः ॥&#x9;021e&lt;br&gt;&#xA;तथारूपस्तथाचारस्तथावृत्तस्तथाश्रुतः ।&#x9;022a&lt;br&gt;&#xA;गाङ्गेयस्तस्य पुत्रोऽभून्नाम्ना देवव्रतो वसुः ॥&#x9;022c&lt;br&gt;&#xA;सर्वास्त्रेषु स निष्णातः पार्थिवेष्वितरेषु च ।&#x9;023a&lt;br&gt;&#xA;महाबलो महासत्वो महावीर्यो महारथः ॥&#x9;023c&lt;br&gt;&#xA;स कदाचिन्मृगं विद्ध्वा गङ्गामनुसरन्नदीम् ।&#x9;024a&lt;br&gt;&#xA;भागीरथीमल्पजलां शान्तनुर्दृष्टवान्नृपः ॥&#x9;024c&lt;br&gt;&#xA;तां दृष्ट्वा चिन्तयामास शान्तनुः पुरुषर्षभः ।&#x9;025a&lt;br&gt;&#xA;स्यन्दते किं न्वियं नाद्य सरिच्छ्रेष्ठा यथा पुरा ॥&#x9;025c&lt;br&gt;&#xA;ततो निमित्तमन्विच्छन्ददर्श स महामनाः ।&#x9;026a&lt;br&gt;&#xA;कुमारं रूपसम्पन्नं बृहन्तं चारुदर्शनम् ॥&#x9;026c&lt;br&gt;&#xA;दिव्यमस्त्रं विकुर्वाणं यथा देवं पुरन्दरम् ।&#x9;027a&lt;br&gt;&#xA;कृत्स्नां गङ्गां समावृत्य शरैस्तीक्ष्णैरवस्थितम् ॥&#x9;027c&lt;br&gt;&#xA;तां शरैराचितां दृष्ट्वा नदीं गङ्गां तदन्तिके ।&#x9;028a&lt;br&gt;&#xA;अभवद्विस्मितो राजा दृष्ट्वा कर्मातिमानुषम् ॥&#x9;028c&lt;br&gt;&#xA;जातमात्रं पुरा दृष्टं तं पुत्रं शान्तनुस्तदा ।&#x9;029a&lt;br&gt;&#xA;नोपलेभे स्मृतिं धीमानभिज्ञातुं तमात्मजम् ॥&#x9;029c&lt;br&gt;&#xA;स तु तं पितरं दृष्ट्वा मोहयामास मायया ।&#x9;030a&lt;br&gt;&#xA;सम्मोह्य तु ततः क्षिप्रं तत्रैवान्तरधीयत ॥&#x9;030c&lt;br&gt;&#xA;तदद्बुतं ततो दृष्ट्वा तत्र राजा स शान्तनुः ।&#x9;031a&lt;br&gt;&#xA;सङ्कमानः सुतं गङ्गामब्रवीद्दर्शयेति ह ॥&#x9;031c&lt;br&gt;&#xA;दर्शयामास तं गङ्गा बिभ्रती रूपमुत्तमम् ।&#x9;032a&lt;br&gt;&#xA;गृहीत्वा दक्षिणे पाणौ तं कुमारमलङ्कृतम् ॥&#x9;032c&lt;br&gt;&#xA;अलङ्कृतामाभरणैर्विरजोम्बरधारिणीम् ।&#x9;033a&lt;br&gt;&#xA;दृष्टपूर्वामपि स तां नाभ्यजानात्स शान्तनुः ॥&#x9;033c&lt;br&gt;&#xA;गङ्गोवाच ।&#x9;034&lt;br&gt;&#xA;यं पुत्रमष्टमं राजंस्त्वं पुरा मय्यविन्दथाः ।&#x9;034a&lt;br&gt;&#xA;स चायं पुरुषव्याघ्र सर्वास्त्रविदनुत्तमः ॥&#x9;034c&lt;br&gt;&#xA;गृहाणेमं महाराज मया संवर्धितं सुतम् ।&#x9;035a&lt;br&gt;&#xA;आदाय पुरुषव्याघ्र नयस्वैनं गृहं विभो ॥&#x9;035c&lt;br&gt;&#xA;वेदानधिजगे साङ्गान्वसिष्ठादेष वीर्यवान् ।&#x9;036a&lt;br&gt;&#xA;कृतास्त्रः परमेष्वासो देवराजसमो युधि ॥&#x9;036c&lt;br&gt;&#xA;सुराणां सम्मतो नित्यमसुराणां च भारत ।&#x9;037a&lt;br&gt;&#xA;उशना वेद यच्छास्त्रमयं तद्वेद सर्वशः ॥&#x9;037c&lt;br&gt;&#xA;तथैवाङ्गिरसः पुत्रः सुरसुरनमस्कृतः ।&#x9;038a&lt;br&gt;&#xA;यद्वेद शास्त्रं तच्चापि कृत्स्नमस्मिन्प्रतिष्ठितम् ॥&#x9;038c&lt;br&gt;&#xA;तव पुत्रे महाबाहौ साङ्गोपाङ्गं महात्मनि ।&#x9;039a&lt;br&gt;&#xA;ऋषिः परैरनाधृष्यो जामदग्न्यः प्रतापवान् ॥&#x9;039c&lt;br&gt;&#xA;यदस्त्रं वेद रामश्च तदेतस्मिन्प्रतिष्ठितम् ।&#x9;040a&lt;br&gt;&#xA;महेष्वासमिमं राजन्राजधर्मार्थकोविदम् ॥&#x9;040c&lt;br&gt;&#xA;मया दत्तं निजं पुत्रं वीरं वीर गृहं नय ।&#x9;041a&lt;br&gt;&#xA;वैशम्पायन उवाच ।&#x9;041&lt;br&gt;&#xA;&#39;इत्युक्त्वा सा महाभागा तत्रैवान्तरधीयत ।&#39;&#x9;041c&lt;br&gt;&#xA;तयैवं समनुज्ञातः पुत्रमादाय शान्तनुः ॥&#x9;041e&lt;br&gt;&#xA;भ्राजमानं यथाऽदित्यमाययौ स्वपुरं प्रति ।&#x9;042a&lt;br&gt;&#xA;पौरवस्तु पुरीं गत्वा पुरन्दरपुरोपमाम् ॥&#x9;042c&lt;br&gt;&#xA;सर्वकामसमृद्धार्थं मेने सोत्मानमात्मना ।&#x9;043a&lt;br&gt;&#xA;पौरवेषु ततः पुत्रं राज्यार्थमभयप्रदम् ॥&#x9;043c&lt;br&gt;&#xA;गुणवन्तं महात्मानं यौवराज्येऽभ्यषेचयत् ।&#x9;044a&lt;br&gt;&#xA;पौरवाञ्शान्तनोः पुत्रः पितरं च महायशाः ॥&#x9;044c&lt;br&gt;&#xA;राष्ट्रं च रञ्जयामास वृत्तेन भरतर्षभ ।&#x9;045a&lt;br&gt;&#xA;स तथा सह पुत्रेण रममाणो महीपतिः ॥&#x9;045c&lt;br&gt;&#xA;वर्तयामास वर्षाणि चत्वार्यमितविक्रमः ।&#x9;046a&lt;br&gt;&#xA;स कदाचिद्वनं यातो यमुनामभितो नदीम् ॥&#x9;046c&lt;br&gt;&#xA;महीपतिरनिर्देश्यमाजिघ्रद्गन्धमुत्तमम् ।&#x9;047a&lt;br&gt;&#xA;तस्य प्रभवमन्विच्छन्विचचार समन्ततः ॥&#x9;047c&lt;br&gt;&#xA;स ददर्श तदा कन्यां दाशानां देवरूपिणीम् ।&#x9;048a&lt;br&gt;&#xA;तामपृच्छत्स दृष्ट्वैव कन्यामसितलोचनाम् ॥&#x9;048c&lt;br&gt;&#xA;कस्य त्वमसि का चासि किं च भीरु चिकीर्षसि ।&#x9;049a&lt;br&gt;&#xA;साऽब्रवीद्दाशकन्याऽस्मि धर्मार्थं वाहये तरिम् ॥&#x9;049c&lt;br&gt;&#xA;पितुर्नियोगाद्भद्रं ते दाशराज्ञो महात्मनः ।&#x9;050a&lt;br&gt;&#xA;रूपमाधुर्यगन्धैस्तां संयुक्तां देवरूपिणीम् ॥&#x9;050c&lt;br&gt;&#xA;समीक्ष्य राजा दाशेयीं कामयामास शान्तनुः ।&#x9;051a&lt;br&gt;&#xA;स गत्वा पितरं तस्या वरयामास तां तदा ॥&#x9;051c&lt;br&gt;&#xA;पर्यपृच्छत्ततस्तस्याः पितरं सोत्मकारणात् ।&#x9;052a&lt;br&gt;&#xA;स च तं प्रत्युवाचेदं दाशराजो महीपतिम् ॥&#x9;052c&lt;br&gt;&#xA;जातमात्रैव मे देया वराय वरवर्णिनी ।&#x9;053a&lt;br&gt;&#xA;हृदि कामस्तु मे कश्चित्तं निबोध जनेश्वर ॥&#x9;053c&lt;br&gt;&#xA;यदीमां धर्मपत्नीं त्वं मत्तः प्रार्थयसेऽनघ ।&#x9;054a&lt;br&gt;&#xA;सत्यवागसि सत्येन समयं कुरु मे ततः ॥&#x9;054c&lt;br&gt;&#xA;समयेन प्रदद्यां ते कन्यामहमिमां नृप ।&#x9;055a&lt;br&gt;&#xA;न हि मे त्वत्समः कश्चिद्वरो जातु भविष्यति ॥&#x9;055c&lt;br&gt;&#xA;शान्तनुरुवाच ।&#x9;056&lt;br&gt;&#xA;श्रुत्वा तव वरं दाश व्यवस्येयमहं तव ।&#x9;056a&lt;br&gt;&#xA;दातव्यं चेत्प्रदास्यामि न त्वदेयं कथञ्चन ॥&#x9;056c&lt;br&gt;&#xA;दाश उवाच ।&#x9;057&lt;br&gt;&#xA;अस्यां जायेत यः पुत्रः स राजा पृथिवीपते ।&#x9;057a&lt;br&gt;&#xA;त्वदूर्ध्वमभिषेक्तव्यो नान्यः कश्चन पार्थिव ॥&#x9;057c&lt;br&gt;&#xA;वैशम्पायन उवाच ।&#x9;058&lt;br&gt;&#xA;नाकामयत तं दातुं वरं दाशाय शान्तनुः ।&#x9;058a&lt;br&gt;&#xA;शरीरजेन तीव्रेण दह्यमानोऽपि भारत ॥&#x9;058c&lt;br&gt;&#xA;स चिन्तयन्नेव तदा दाशकन्यां महीपतिः ।&#x9;059a&lt;br&gt;&#xA;प्रत्ययाद्धास्तिनपुरं कामोपहतचेतनः ॥&#x9;059c&lt;br&gt;&#xA;ततः कदाचिच्छोचन्तं शान्तनुं ध्यानमास्थितम् ।&#x9;060a&lt;br&gt;&#xA;पुत्रो देवव्रतोऽभ्येत्य पितरं वाक्यमब्रवीत् ॥&#x9;060c&lt;br&gt;&#xA;सर्वतो भवतः क्षेमं विधेयाः सर्वपार्थिवाः ।&#x9;061a&lt;br&gt;&#xA;तत्किमर्थमिहाभीक्ष्णं परिशोचसि दुःखितः ॥&#x9;061c&lt;br&gt;&#xA;ध्यायन्निव च मां राजन्नाभिभाषसि किञ्चन ।&#x9;062a&lt;br&gt;&#xA;न चाश्वेन विनिर्यासि विवर्णो हरिणः कृशः ॥&#x9;062c&lt;br&gt;&#xA;व्याधिमिच्छामि ते ज्ञातुं प्रतिकुर्यां हि तत्र वै ।&#x9;063a&lt;br&gt;&#xA;&#39;वैशम्पायन उवाच ।&#x9;063&lt;br&gt;&#xA;स तं काममवाच्यं वै दाशकन्यां प्रतीदृशम् ॥&#x9;063c&lt;br&gt;&#xA;विवर्तुं नाशकत्तस्मै पिता पुत्रस्य शान्तनुः ।&#39;&#x9;064a&lt;br&gt;&#xA;एवमुक्तः स पुत्रेण शान्तनुः प्रत्यभाषत ॥&#x9;064c&lt;br&gt;&#xA;असंशयं ध्यानपरो यथा वत्स तथा शृणु ।&#x9;065a&lt;br&gt;&#xA;अपत्यं नस्त्वमेवैकः कुले महति भारत ॥&#x9;065c&lt;br&gt;&#xA;शस्त्रनित्यश्च सततं पौरुषे पर्यवस्थितः ।&#x9;066a&lt;br&gt;&#xA;अनित्यतां च लोकानामनुशोचामि पुत्रक ॥&#x9;066c&lt;br&gt;&#xA;कथञ्चित्तव गाङ्गेय विपत्तौ नास्ति नः कुलम् ।&#x9;067a&lt;br&gt;&#xA;असंशयं त्वमेवैकः शतादपि वरः सुतः ॥&#x9;067c&lt;br&gt;&#xA;न चाप्यहं वृथा भूयो दारान्कर्तुमिहोत्सहे ।&#x9;068a&lt;br&gt;&#xA;सन्तानस्याविनाशाय कामये भद्रमस्तु ते ॥&#x9;068c&lt;br&gt;&#xA;अनपत्यतैकपुत्रत्वमित्याहुर्धर्मवादिनः ।&#x9;069a&lt;br&gt;&#xA;&#39;चक्षुरेकं च पुत्रश्च अस्ति नास्ति च भारत ।&#x9;069c&lt;br&gt;&#xA;चक्षुर्नाशे तनोर्नाशः पुत्रनाशे कुलक्षयः ॥&#39;&#x9;069e&lt;br&gt;&#xA;अग्निहोत्रं त्रयी विद्या यज्ञाश्च सहदक्षिणाः ।&#x9;070a&lt;br&gt;&#xA;सर्वाण्येतान्यपत्यस्य कलां नार्हन्ति षोडशीम् ॥&#x9;070c&lt;br&gt;&#xA;एवमेतन्मनुष्येषु तच्च सर्वं प्रजास्विति ।&#x9;071a&lt;br&gt;&#xA;यदपत्यं महाप्राज्ञ तत्र मे नास्ति संशयः ॥&#x9;071c&lt;br&gt;&#xA;&#39;अपत्येनानृणो लोके पितॄणां नास्ति संशयः ।&#39;&#x9;072a&lt;br&gt;&#xA;एषा त्रयी पुराणानां देवतानां च शाश्वती ॥&#x9;072c&lt;br&gt;&#xA;&#39;अपत्यं कर्म विद्या च त्रीणि ज्योतींषि भारत ॥&#39;&#x9;073ac&lt;br&gt;&#xA;त्वं च शूरः सदाऽमर्षी शस्त्रनित्यश्च भारत ।&#x9;074a&lt;br&gt;&#xA;नान्यत्र युद्धात्तस्मात्ते निधनं विद्यते क्वचित् ॥&#x9;074c&lt;br&gt;&#xA;सोऽस्मि संशयमापन्नस्त्वयि शान्ते कथं भवेत् ।&#x9;075a&lt;br&gt;&#xA;इति ते कारणं तात दुःखस्योक्तमशेषतः ॥&#x9;075c&lt;br&gt;&#xA;वैशम्पायन उवाच ।&#x9;076&lt;br&gt;&#xA;ततस्तत्कारणं राज्ञो ज्ञात्वा सर्वमशेषतः ।&#x9;076a&lt;br&gt;&#xA;देवव्रतो महाबुद्धिः प्रज्ञया चान्वचिन्तयत् ॥&#x9;076c&lt;br&gt;&#xA;अपत्यफलसंयुक्तमेतच्छ्रुत्वा पितुर्वचः ।&#x9;077a&lt;br&gt;&#xA;सूतं भूयोऽपि सन्तप्त आह्वयामास वै पितुः ॥&#x9;077c&lt;br&gt;&#xA;सूतस्तु कुरुमुख्यस्य उपयातस्तदाज्ञया ।&#x9;078a&lt;br&gt;&#xA;तमुवाच महाप्राज्ञो भीष्मो वै सारथिं पितुः ॥&#x9;078c&lt;br&gt;&#xA;त्वं सारथे पितुर्मह्यं सखासि रथधूर्गतः ।&#x9;079a&lt;br&gt;&#xA;अपि जानासि यदि वै कस्यां भावो नृपस्य तु ॥&#x9;079c&lt;br&gt;&#xA;तदाचक्ष्व भवान्पृष्टः करिष्ये न तदन्यथा ।&#x9;080a&lt;br&gt;&#xA;सूत उवाच ।&#x9;080&lt;br&gt;&#xA;दाशकन्या कुरुश्रेष्ठ तत्र भावः पितुर्गतः ॥&#x9;080c&lt;br&gt;&#xA;वृतः स नरदेवेन तदा वचनमब्रवीत् ।&#x9;081a&lt;br&gt;&#xA;योऽस्यां पुमान्भवेज्जातः स राजा त्वदनन्तरम् ॥&#x9;081c&lt;br&gt;&#xA;नाकामयत तं दातुं पिता तव वरं तदा ।&#x9;082a&lt;br&gt;&#xA;स चापि निश्चयस्तस्य न च दद्यां ततोऽन्यथा ॥&#x9;082c&lt;br&gt;&#xA;एतत्ते कथितं वीर कुरुष्व यदनन्तरम् ।&#x9;083a&lt;br&gt;&#xA;वैशम्पायन उवाच ।&#x9;083&lt;br&gt;&#xA;ततः स पितुराज्ञाय मतं सम्यगवेक्ष्य च ।&#x9;083c&lt;br&gt;&#xA;ज्ञात्वा च मानसं पुत्रः प्रययौ यमुनां प्रति ॥&#x9;083e&lt;br&gt;&#xA;क्षत्रियैः सह धर्मात्मा पुराणैर्धर्मचारिभिः ।&#x9;084a&lt;br&gt;&#xA;उच्चैश्श्रवसमागम्य कन्यां वव्रे पितुः स्वयम्&#39; ॥&#x9;084c&lt;br&gt;&#xA;तं दाशः प्रतिजग्राह विधिवत्प्रतिपूज्य च ।&#x9;085a&lt;br&gt;&#xA;अब्रवीच्चैनमासीनं राजसंसदि भारत ॥&#x9;085c&lt;br&gt;&#xA;&#39;राज्यशुल्का प्रदातव्या कन्येयं याचतां वर ।&#x9;086a&lt;br&gt;&#xA;अपत्यं यद्भवेदस्याः स राजाऽस्तु पितुः परम् ॥&#39;&#x9;086c&lt;br&gt;&#xA;त्वमेवात्र महाबाहो शान्तनोर्वंशवर्धनः ।&#x9;087a&lt;br&gt;&#xA;पुत्रः शस्त्रभृतां श्रेष्ठः किं नु वक्ष्यामि ते वचः ॥&#x9;087c&lt;br&gt;&#xA;&#39;कुमारिकायाः शुल्कार्थं किञ्चिद्वक्ष्यामि भारत ।&#39;&#x9;088a&lt;br&gt;&#xA;कोहि सम्बन्धकं श्लाघ्यमीप्सितं यौनमीदृशम् ।&#x9;088c&lt;br&gt;&#xA;अतिक्रामन्न तप्येत साक्षादपि शतक्रतुः ॥&#x9;088e&lt;br&gt;&#xA;अपत्यं चैतदार्यस्य यो युष्माकं समो गुणैः ।&#x9;089a&lt;br&gt;&#xA;यस्य शुक्रात्सत्यवती सम्भूता वरवर्णिनी ॥&#x9;089c&lt;br&gt;&#xA;तेन मे बहुशस्तात पिता ते परिकीर्तितः ।&#x9;090a&lt;br&gt;&#xA;अर्हः सत्यवतीं वोढुं धर्मज्ञः स नराधिपः ॥&#x9;090c&lt;br&gt;&#xA;&#39;इयं सत्यवती देवी पितरं तेऽब्रवीत्तथा ।&#x9;091a&lt;br&gt;&#xA;अर्थितश्चापिराजर्षिः प्रत्याख्यातः पुरा मया&#39; ॥&#x9;091c&lt;br&gt;&#xA;कन्यापितृत्वात्किञ्चित्तु वक्ष्यामि त्वां नराधिप ।&#x9;092a&lt;br&gt;&#xA;बलवत्सपत्नतामत्र दोषं पश्यामि केवलम् ॥&#x9;092c&lt;br&gt;&#xA;&#39;भूयांसं त्वयि पश्यामि तद्दोषमपराजित ।&#39;&#x9;093a&lt;br&gt;&#xA;यस्य हि त्वं सपत्नः स्या गन्धर्वस्यासुरस्य वा ॥&#x9;093c&lt;br&gt;&#xA;न स जातु चिरं जीवेत्त्वयि क्रुद्धे परन्तप ।&#x9;094a&lt;br&gt;&#xA;एतावानत्र दोषो हि नान्यः कश्चन पार्थिव ॥&#x9;094c&lt;br&gt;&#xA;एतज्जानीहि भद्रं ते दानादाने परन्तप ॥&#x9;095ac&lt;br&gt;&#xA;वैशम्पायन उवाच ।&#x9;096&lt;br&gt;&#xA;एवमुक्तस्तु गाङ्गेयस्तद्युक्तं प्रत्यभाषत ।&#x9;096a&lt;br&gt;&#xA;शृण्वतां भूमिपालानां पितुरर्थाय भारत ॥&#x9;096c&lt;br&gt;&#xA;&#39;इदं वचनमाधत्स्व नास्ति वक्तास्य मत्समः ।&#x9;097a&lt;br&gt;&#xA;अन्यो जातो न जनिता न च कश्चन सम्प्रति&#39; ॥&#x9;097c&lt;br&gt;&#xA;एवमेतत्करिष्यामि यथा त्वमनुभाषसे ।&#x9;098a&lt;br&gt;&#xA;योऽस्यां जनिष्यते पुत्रः स नो राजा भविष्यति ॥&#x9;098c&lt;br&gt;&#xA;इत्युक्तः पुनरेव स्म तं दाशः प्रत्यभाषत ।&#x9;099a&lt;br&gt;&#xA;चिकीर्षुर्दुष्करं कर्म राज्यार्थे भरतर्षभ ॥&#x9;099c&lt;br&gt;&#xA;त्वमेव नाथः सम्प्राप्तः शान्तनोरमितद्युते ।&#x9;100a&lt;br&gt;&#xA;कन्यायाश्चैव धर्मात्मन्प्रभुर्दानाय चेश्वरः ॥&#x9;100c&lt;br&gt;&#xA;इदं तु वचनं सौम्य कार्यं चैव निबोध मे ।&#x9;101a&lt;br&gt;&#xA;कौमारिकाणां शीलेन वक्ष्याम्यहमरिन्दम ॥&#x9;101c&lt;br&gt;&#xA;यत्त्वया सत्यवत्यर्थे सत्यधर्मपरायण ।&#x9;102a&lt;br&gt;&#xA;राजमध्ये प्रतिज्ञातमनुरूपं तवैव तत् ॥&#x9;102c&lt;br&gt;&#xA;नान्यथा तन्महाबाहो संशयोऽत्र न कश्चन ।&#x9;103a&lt;br&gt;&#xA;तवापत्यं भवेद्यत्तु तत्र नः संशयो महान् ॥&#x9;103c&lt;br&gt;&#xA;वैशम्पायन उवाच ।&#x9;104&lt;br&gt;&#xA;तस्यैतन्मतमाज्ञाय सत्यधर्मपरायणः ।&#x9;104a&lt;br&gt;&#xA;प्रत्यजानात्तदा राजन्पितुः प्रियचिकीर्षया ॥&#x9;104c&lt;br&gt;&#xA;गाङ्गेय उवाच ।&#x9;105&lt;br&gt;&#xA;&#39;उच्चैश्श्रवः समाधत्स्व प्रतिज्ञां जनसंसदि ।&#x9;105a&lt;br&gt;&#xA;ऋषयो वाथ वा देवा भूतान्यन्तर्हितानि च ॥&#x9;105c&lt;br&gt;&#xA;यानि यानीह शृण्वन्तु नास्ति वक्तास्य मत्समः ।&#39;&#x9;106a&lt;br&gt;&#xA;दाशराज निबोधेदं वचनं मे नृपोत्तम ॥&#x9;106c&lt;br&gt;&#xA;शृण्वतां भूमिपालानां यद्ब्रवीमि पितुः कृते ।&#x9;107a&lt;br&gt;&#xA;राज्यं तावत्पूर्वमेव मया त्यक्तं नराधिपाः ॥&#x9;107c&lt;br&gt;&#xA;अपत्यहेतोरपि च करिष्येऽद्य विनिश्चयम् ।&#x9;108a&lt;br&gt;&#xA;अद्यप्रभृति मे दाश ब्रह्मचर्यं भविष्यति ॥&#x9;108c&lt;br&gt;&#xA;अपुत्रस्यापि मे लोका भविष्यन्त्यक्षया दिवि ।&#x9;109a&lt;br&gt;&#xA;&#39;न हि जन्मप्रभृत्युक्तं मया किञ्चिदिहानृतम् ॥&#x9;109c&lt;br&gt;&#xA;यावत्प्राणा ध्रियन्ते वै मम देहं समाश्रिताः ।&#x9;110a&lt;br&gt;&#xA;तावन्न जनयिष्यामि पित्रे कन्यां प्रयच्छ मे ॥&#x9;110c&lt;br&gt;&#xA;परित्यजाम्यहं राज्यं मैथुनं चापि सर्वशः ।&#x9;111a&lt;br&gt;&#xA;ऊर्ध्वरेता भविष्यामि दाश सत्यं ब्रवीमि ते ॥&#39;&#x9;111c&lt;br&gt;&#xA;वैशम्पायन उवाच ।&#x9;112&lt;br&gt;&#xA;तस्य तद्वचनं श्रुत्वा सम्प्रहृष्टतनूरुहः ।&#x9;112a&lt;br&gt;&#xA;ददानीत्येव तं दाशो धर्मात्मा प्रत्यभाषत ॥&#x9;112c&lt;br&gt;&#xA;ततोन्तरिक्षेऽप्सरसो देवाः सर्षिगणास्तदा ।&#x9;113a&lt;br&gt;&#xA;&#39;तद्दृष्टा दुष्करं कर्म प्रशशंसुश्च पार्थिवाः ॥&#39;&#x9;113c&lt;br&gt;&#xA;अभ्यवर्षन्त कुसुमैर्भीष्मोऽयमिति चाब्रुवन् ।&#x9;114a&lt;br&gt;&#xA;ततः स पितुरर्थाय तामुवाच यशस्विनीम् ॥&#x9;114c&lt;br&gt;&#xA;अधिरोह रथं मातर्गच्छावः स्वगृहानिति ।&#x9;115a&lt;br&gt;&#xA;एवमुक्त्वा तु भीष्मस्तां रथमारोप्य भामिनीं ॥&#x9;115c&lt;br&gt;&#xA;आगम्य हास्तिनपुरं शान्तनोः सन्न्यवेदयत् ।&#x9;116a&lt;br&gt;&#xA;तस्य तद्दुष्करं कर्म प्रशशंसुर्नाराधिपाः ॥&#x9;116c&lt;br&gt;&#xA;समेताश्च पृथक्चैव भीष्मोयमिति चाब्रुवन् ।&#x9;117a&lt;br&gt;&#xA;तच्छ्रुत्वा दुष्करं कर्म कृतं भीष्मेण शान्तनुः ॥&#x9;117c&lt;br&gt;&#xA;बभूव दुःखितो राजा चिररात्राय भारत ।&#x9;118a&lt;br&gt;&#xA;स तेन कर्मणा सूनोः प्रीतस्तस्मै वरं ददौ ॥&#39;&#x9;118c&lt;br&gt;&#xA;स्वच्छन्दमरणं तुष्टो ददौ तस्मै महात्मने ।&#x9;119a&lt;br&gt;&#xA;न ते मृत्युः प्रभविता यावज्जीवितुमिच्छसि ॥&#x9;119c&lt;br&gt;&#xA;त्वत्तो ह्यनुज्ञां सम्प्राप्य मृत्युः प्रभविताऽनघ ॥&#x9;120ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/108/</guid>
      <description>&lt;p&gt;अध्यायः 108&lt;/p&gt;&#xA;&lt;p&gt;शान्तनुसत्यवतीविवाहः ॥ 1 ॥ चित्राङ्गदविचित्रवीर्ययोरुत्पत्तिः ॥ 2 ॥ शान्तनुमरणम् ॥ 3 ॥ चित्राङ्गदमरणम् ॥ 4 ॥ विचित्रवीर्यस्य राज्येऽभिषेकः ॥ 5 ॥&#xA;वैशम्पायन उवाच ।&#x9;001&lt;br&gt;&#xA;&#39;चेदिराजसुतां ज्ञात्वा दाशराजेन वर्धिताम् ।&#x9;001a&lt;br&gt;&#xA;विवाहं कारयामास शास्त्रदृष्टेन कर्मणा ॥&#39;&#x9;001c&lt;br&gt;&#xA;ततो विवाहे निर्वृत्ते स राजा शान्तनुर्नृपः ।&#x9;002a&lt;br&gt;&#xA;तां कन्यां रूपसम्पन्नां स्वगृहे सन्न्यवेशयत् ॥&#x9;002c&lt;br&gt;&#xA;ततः शान्तनवो धीमान्सत्यवत्यामजायत ।&#x9;003a&lt;br&gt;&#xA;वीरश्चित्राङ्गदो नाम वीर्यवान्पुरुषेश्वरः ॥&#x9;003c&lt;br&gt;&#xA;अथापरं महेष्वासं सत्यवत्यां सुतं प्रभुः ।&#x9;004a&lt;br&gt;&#xA;विचित्रवीर्यं राजानं जनयामास वीर्यवान् ॥&#x9;004c&lt;br&gt;&#xA;अप्राप्तवति तस्मिंस्तु यौवनं पुरुषर्षभे ।&#x9;005a&lt;br&gt;&#xA;स राजा शान्तनुर्धीमान्कालधर्ममुपेयिवान् ॥&#x9;005c&lt;br&gt;&#xA;स्वर्गते शान्तनौ भीष्मश्चित्राङ्गदमरिन्दनम् ।&#x9;006a&lt;br&gt;&#xA;स्थापयामास वै राज्ये सत्यवत्या मते स्थितः ॥&#x9;006c&lt;br&gt;&#xA;स तु चित्राङ्गदः शौर्यात्सर्वांश्चिक्षेप पार्थिवान् ।&#x9;007a&lt;br&gt;&#xA;मनुष्यं न हि मेन स कञ्चित्सदृशमात्मनः ॥&#x9;007c&lt;br&gt;&#xA;तं क्षिपन्तं सुरांश्चैव मनुष्यानसुरांस्तथा ।&#x9;008a&lt;br&gt;&#xA;गन्धर्वराजो बलवांस्तुल्यनामाऽभ्ययात्तदा ॥&#x9;008c&lt;br&gt;&#xA;गन्धर्व उवाच ।&#x9;009&lt;br&gt;&#xA;&#39;त्वं वै सदृशनामासि युद्धं देहि नृपात्मज ।&#x9;009a&lt;br&gt;&#xA;नाम वाऽन्यत्प्रगृह्णीष्व यदि युद्धं न दास्यसि ॥&#x9;009c&lt;br&gt;&#xA;त्वयाहं युद्धमिच्छामि त्वत्सकाशं तु नामतः ।&#x9;010a&lt;br&gt;&#xA;आगतोस्मि वृथाऽऽभाष्य न गच्छेन्नाम ते मम ॥&#x9;010c&lt;br&gt;&#xA;इत्युक्त्वा गर्जमानौ तौ हिरण्वत्यास्तटं गतौ&#39; ।&#x9;011a&lt;br&gt;&#xA;तेनास्य सुमहद्युद्धं कुरुक्षेत्रे बभूव ह ॥&#x9;011c&lt;br&gt;&#xA;तयोर्बलवतोस्तत्र गन्धर्वकुरुमुख्ययोः ।&#x9;012a&lt;br&gt;&#xA;नद्यास्तीरे हिरण्वत्याः समास्तिस्रोऽभवद्रणः ॥&#x9;012c&lt;br&gt;&#xA;तस्मिन्विमर्दे तुमुले शस्त्रवर्षसमाकुले ।&#x9;013a&lt;br&gt;&#xA;मायाधिकोऽवधीद्वीरं गन्धर्वः कुरुसत्तमम् ॥&#x9;013c&lt;br&gt;&#xA;स हत्वा तु नरश्रेष्ठं चित्राङ्गदमरिन्दमम् ।&#x9;014a&lt;br&gt;&#xA;अन्ताय कृत्वा गन्धर्वो दिवमाचक्रमे ततः ॥&#x9;014c&lt;br&gt;&#xA;तस्मिन्पुरुषशार्दूले निहते भूरितेजसि ।&#x9;015a&lt;br&gt;&#xA;भीष्मः शान्तनवो राजा प्रेतकार्याण्यकारयत् ॥&#x9;015c&lt;br&gt;&#xA;विचित्रवीर्यं च तदा बालमप्राप्तयौवनम् ।&#x9;016a&lt;br&gt;&#xA;कुरुराज्ये महाबाहुरभ्यषिञ्चदनन्तरम् ॥&#x9;016c&lt;br&gt;&#xA;विचित्रवीर्यः स तदा भीष्मस्य वचने स्थितः ।&#x9;017a&lt;br&gt;&#xA;अन्वशासन्महाराज पितृपैतामहं पदम् ॥&#x9;017c&lt;br&gt;&#xA;स धर्मशास्त्रकुशलं भीष्मं शान्तनवं नृपः ।&#x9;018a&lt;br&gt;&#xA;पूजयामास धर्मेण स चैनं प्रत्यपालयत् ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/109/</guid>
      <description>&lt;p&gt;अध्यायः 109&lt;/p&gt;&#xA;&lt;p&gt;भीष्मस्य काशिपतिकन्याहरणार्थं वाराणसीगमनम् ॥ 1 ॥ कन्यां हृतवता भीष्मेण युद्धे राज्ञां पराजयः ॥ 2 ॥ मध्येमार्गं साल्वपराजयः ॥ 3 ॥ विचित्रवीर्यविवाहोपक्रमे तमनिच्छन्त्या ज्येष्ठाया अम्बयाः साल्वं प्रति गमनम् ॥ 4 ॥ तेन प्रत्याख्यातायाः पुनर्भीष्मं प्राप्ताया अम्ब्रायाः भीष्मेण निराकरणम् ॥ 5 ॥ भीष्मजिघांसया तपस्यन्त्या अम्बायाः प्रसन्नात्कुमारान्मालाप्राप्तिः ॥ 6 ॥&#xA;वैशम्पायन उवाच ।&#x9;001&lt;br&gt;&#xA;हते चित्राङ्गदे भीष्मो बाले भ्रातरि कौरव ।&#x9;001a&lt;br&gt;&#xA;पालयामास तद्राज्यं सत्यवत्या मते स्थितः ॥&#x9;001c&lt;br&gt;&#xA;&#39;तथा विचित्रवीर्यं तु वर्तमानं सुखेऽतुले ।&#39;&#x9;002a&lt;br&gt;&#xA;सम्प्राप्तयौवनं दृष्ट्वा भ्रातरं धीमतां वरः ।&#x9;002c&lt;br&gt;&#xA;भीष्मो विचित्रवीर्यस्य विवाहायाकरोन्मतिम् ॥&#x9;002e&lt;br&gt;&#xA;अथ काशिपतेर्भीष्मः कन्यास्तिस्रोऽप्सरोपमाः ।&#x9;003a&lt;br&gt;&#xA;शुश्राव सहिता राजन्वृण्वाना वै स्वयंवरम् ॥&#x9;003c&lt;br&gt;&#xA;ततः स रथिनां श्रेष्ठो रथेनैकेन शत्रुजित् ।&#x9;004a&lt;br&gt;&#xA;जगामानुमते मातुः पुरीं वाराणसीं प्रभुः ॥&#x9;004c&lt;br&gt;&#xA;तत्र राज्ञः समुदितान्सर्वतः समुपागतान् ।&#x9;005a&lt;br&gt;&#xA;ददर्श कन्यास्ताश्वै भीष्मः शान्तनुनन्दनः ॥&#x9;005c&lt;br&gt;&#xA;&#39;तासां कामेन सम्मत्ताः सहिताः काशिकोसलाः ।&#x9;006a&lt;br&gt;&#xA;वङ्गाः पुण्ड्राः कलिङ्गाश्च ते जग्मुस्तां पुरीं प्रति ॥&#39;&#x9;006c&lt;br&gt;&#xA;कीर्त्यमानेषु राज्ञां तु तदा नामसु सर्वशः ।&#x9;007a&lt;br&gt;&#xA;एकाकिनं तदा भीष्मं वृद्धं शान्तनुनन्दनम् ॥&#x9;007c&lt;br&gt;&#xA;सोद्वेगा इव तं दृष्ट्वा कन्याः परमशोभनाः ।&#x9;008a&lt;br&gt;&#xA;अपाक्रामन्त ताः सर्वा वृद्ध इत्येव चिन्तया ॥&#x9;008c&lt;br&gt;&#xA;वृद्धः परमधर्मात्मा वलीपलितधारणः ।&#x9;009a&lt;br&gt;&#xA;किङ्कारणमिहायातो निर्लज्जो भरतर्षभः ॥&#x9;009c&lt;br&gt;&#xA;मिथ्याप्रतिज्ञो लोकेषु किं वदिष्यति भारत ।&#x9;010a&lt;br&gt;&#xA;ब्रह्मचारीति भीष्मो हि वृथैव प्रथितो भुवि ॥&#x9;010c&lt;br&gt;&#xA;इत्येवं प्रबुवन्तस्ते हसन्ति स्म नृपाधमाः ।&#x9;011a&lt;br&gt;&#xA;वैशम्पायन उवाच ।&#x9;011&lt;br&gt;&#xA;क्षत्रियाणां वचः श्रुत्वा भीष्मश्चुक्रोध भारत ॥&#x9;011c&lt;br&gt;&#xA;भीष्मस्तदा स्वयं कन्या वरयामास ताः प्रभुः ।&#x9;012a&lt;br&gt;&#xA;उवाच च महीपालान्राजञ्जलदनिःस्वनः ॥&#x9;012c&lt;br&gt;&#xA;रथमारोप्य ताः कन्या भीष्मः प्रहरतां वरः ।&#x9;013a&lt;br&gt;&#xA;आहूय दानं कन्यानां गुणवद्भ्यः स्मृतं बुधैः ॥&#x9;013c&lt;br&gt;&#xA;अलङ्कृत्य यथाशक्ति प्रदाय च धनान्यपि ।&#x9;014a&lt;br&gt;&#xA;प्रयच्छन्त्यपरे कन्यां मिथुनेन गवामपि ॥&#x9;014c&lt;br&gt;&#xA;वित्तेन कथितेनान्ये बलेनान्येऽनुमान्य च ।&#x9;015a&lt;br&gt;&#xA;प्रमत्तामुपयन्त्यन्ये स्वयमन्ये च विन्दते ॥&#x9;015c&lt;br&gt;&#xA;आर्षं विधिं पुरस्कृत्य दारान्विन्दन्ति चापरे ।&#x9;016a&lt;br&gt;&#xA;अष्टमं तमथो वित्त विवाहं कविभिर्वृतम् ॥&#x9;016c&lt;br&gt;&#xA;स्वयंवरं तु राजन्याः प्रशंसन्त्युपयान्ति च ।&#x9;017a&lt;br&gt;&#xA;प्रमथ्य तु हृतामाहुर्ज्यायसीं धर्मवादिनः ॥&#x9;017c&lt;br&gt;&#xA;ता इमाः पृथिवीपाला जिहीर्षामि बलादितः ।&#x9;018a&lt;br&gt;&#xA;ते यतध्वं परं शक्त्या विजयायेतराय वा ॥&#x9;018c&lt;br&gt;&#xA;स्थितोऽहं पृथिवीपाला युद्धाय कृतनिश्चयः ।&#x9;019a&lt;br&gt;&#xA;वैशम्पायन उवाच ।&#x9;019&lt;br&gt;&#xA;एवमुक्त्वा महीपालान्काशिराजं च वीर्यवान् ॥&#x9;019c&lt;br&gt;&#xA;सर्वाः कन्याः स कौरव्यो रथमारोप्य च स्वकम् ।&#x9;020a&lt;br&gt;&#xA;आमन्त्र्य च स तान्प्रायाच्छीघ्रं कन्याः प्रगृह्य ताः ॥&#x9;020c&lt;br&gt;&#xA;ततस्ते पार्थिवाः सर्वे समुत्पेतुरमर्षिताः ।&#x9;021a&lt;br&gt;&#xA;संस्पृशन्तः स्वकान्बाहून्दशन्तो दशनच्छदान् ॥&#x9;021c&lt;br&gt;&#xA;तेषामाभरणान्याशु त्वरितानां विमुञ्चताम् ।&#x9;022a&lt;br&gt;&#xA;आमुञ्चतां च वर्माणि सम्भ्रमः सुमहानभूत् ॥&#x9;022c&lt;br&gt;&#xA;ताराणामिव सम्पातो बभूव जनमेजय ।&#x9;023a&lt;br&gt;&#xA;भूषणानां च सर्वेषां कवचानां च सर्वशः ॥&#x9;023c&lt;br&gt;&#xA;सवर्मभिर्भूषणैश्च प्रकीर्यद्भिरितस्ततः ।&#x9;024a&lt;br&gt;&#xA;सक्रोधामर्षजिह्मभ्रूकषायीकृतलोचनाः ॥&#x9;024c&lt;br&gt;&#xA;सूतोपक्लृप्तान् रुचिरान्सदश्वैरुपकल्पितान् ।&#x9;025a&lt;br&gt;&#xA;रथानास्थाय ते वीराः सर्वप्रहरणान्विताः ॥&#x9;025c&lt;br&gt;&#xA;प्रयान्तमथ कौरव्यमनुसस्रुरुदायुधाः ।&#x9;026a&lt;br&gt;&#xA;ततः समभवद्युद्धं तेषां तस्य च भारत ।&#x9;026c&lt;br&gt;&#xA;एकस्य च बहूनां च तुमुलं रोमहर्षणम् ॥&#x9;026e&lt;br&gt;&#xA;ते त्विषून्दशसाहस्रांस्तस्मिन्युगपदाक्षिपन् ।&#x9;027a&lt;br&gt;&#xA;अप्राप्तांश्चैव तानाशु भीष्मः सर्वांस्तथाऽन्तरा ॥&#x9;027c&lt;br&gt;&#xA;अच्छिनच्छरवर्षेण महता लोमवाहिना ।&#x9;028a&lt;br&gt;&#xA;ततस्ते पार्थिवाः सर्वे सर्वतः परिवार्य तम् ॥&#x9;028c&lt;br&gt;&#xA;ववृषुः शरवर्षेण वर्षेणेवाद्रिमम्बुदाः ।&#x9;029a&lt;br&gt;&#xA;स तं बाणमयं वर्षं शरैरावार्य सर्वतः ॥&#x9;029c&lt;br&gt;&#xA;ततः सर्वान्महीपालान्पर्यविध्यत्त्रिभिस्त्रिभिः ।&#x9;030a&lt;br&gt;&#xA;एकैकस्तु ततो भीष्मं राजन्विव्याध पञ्चभिः ॥&#x9;030c&lt;br&gt;&#xA;स च तान्प्रतिविव्याध द्वाभ्यां द्वाभ्यां पराक्रमन् ।&#x9;031a&lt;br&gt;&#xA;तद्युद्धमासीत्तुमुलं घोरं देवासुरोपमम् ॥&#x9;031c&lt;br&gt;&#xA;पश्यतां लोकवीराणां शरशक्तिसमाकुलम् ।&#x9;032a&lt;br&gt;&#xA;स धनूंषि ध्वजाग्राणि वर्माणि च शिरांसि ॥&#x9;032c&lt;br&gt;&#xA;चिच्छेद समरे भीष्मः शतशोथ सहस्रशः ।&#x9;033a&lt;br&gt;&#xA;तस्यातिपुरुषं कर्म लाघवं रथचारिणः ॥&#x9;033c&lt;br&gt;&#xA;रक्षणं चात्मनः सङ्ख्ये शत्रवोऽप्यभ्यपूजयन् ।&#x9;034a&lt;br&gt;&#xA;&#39;अक्षतः क्षपयित्वान्यानसङ्ख्येयपराक्रमः ॥&#x9;034c&lt;br&gt;&#xA;आनिनाय स काश्यस्य सुताः सागरगासुतः ।&#39;&#x9;035a&lt;br&gt;&#xA;तान्विनिर्जित्य तु रणे सर्वशस्त्रभृतां वरः ॥&#x9;035c&lt;br&gt;&#xA;कन्याभिः सहितः प्रायाद्भारतो भारतान्प्रति ।&#x9;036a&lt;br&gt;&#xA;ततस्तं पृष्ठतो राजञ्शाल्वराजो महारथः ॥&#x9;036c&lt;br&gt;&#xA;अभ्यगच्छदमेयात्मा भीष्मं शान्तनवं रणे ।&#x9;037a&lt;br&gt;&#xA;वारणं जघने भिन्दन्दन्ताभ्यामपरो यथा ॥&#x9;037c&lt;br&gt;&#xA;वासितामनुसम्प्राप्तो यूथपो बलिनां वरः ।&#x9;038a&lt;br&gt;&#xA;स्त्रीकामस्तिष्ठतिष्ठेति भीष्ममाह स पार्थिवः ॥&#x9;038c&lt;br&gt;&#xA;साल्वराजो महाबाहुरमर्षेण प्रचोदितः ।&#x9;039a&lt;br&gt;&#xA;ततः स पुरुषव्याघ्रो भीष्मः परबलार्दनः ॥&#x9;039c&lt;br&gt;&#xA;तद्वाक्याकुलितः क्रोधाद्विधूमोग्निरिव ज्वलन् ।&#x9;040a&lt;br&gt;&#xA;विततेषुधनुष्पाणिर्विकुञ्चितललाटभृत् ॥&#x9;040c&lt;br&gt;&#xA;क्षत्रधर्मं समास्थाय व्यपेतभयसम्भ्रमः ।&#x9;041a&lt;br&gt;&#xA;निवर्तयामास रथं साल्वं प्रति महारथः ॥&#x9;041c&lt;br&gt;&#xA;निवर्तमानं तं दृष्ट्वा राजानः सर्व एव ते ।&#x9;042a&lt;br&gt;&#xA;प्रेक्षकाः समपद्यन्त भीष्मसाल्वसमागमे ॥&#x9;042c&lt;br&gt;&#xA;तौ वृषाविव नर्दन्तौ बलिनौ वासितान्तरे ।&#x9;043a&lt;br&gt;&#xA;अन्योन्यमभिवर्तेतां बलविक्रमशालिनौ ॥&#x9;043c&lt;br&gt;&#xA;ततो भीष्मं शान्तनवं शरैः शतसहस्रशः ।&#x9;044a&lt;br&gt;&#xA;साल्वराजो नरश्रेष्ठः समवाकिरदाशुगैः ॥&#x9;044c&lt;br&gt;&#xA;पूर्वमभ्यर्दितं दृष्ट्वा भीष्मं साल्वेन ते नृपाः ।&#x9;045a&lt;br&gt;&#xA;विस्मिताः समपद्यन्त साधुसाध्विति चाब्रुवन् ॥&#x9;045c&lt;br&gt;&#xA;लाघवं तस्य ते दृष्ट्वा समरे सर्वपार्थिवाः ।&#x9;046a&lt;br&gt;&#xA;अपूजयन्त संहृष्टा वाग्भिः साल्वं नराधिपम् ॥&#x9;046c&lt;br&gt;&#xA;क्षत्रियाणां ततो वाचः श्रुत्वा परपुञ्जयः ।&#x9;047a&lt;br&gt;&#xA;क्रुद्धः शान्तनवो भीष्मस्तिष्ठतिष्ठेत्यभाषत ॥&#x9;047c&lt;br&gt;&#xA;सारथिं चाब्रवीत्क्रुद्धो याहि यत्रैष पार्थिवः ।&#x9;048a&lt;br&gt;&#xA;यावदेनं निहन्म्यद्य भुजङ्गमिव पक्षिराट् ॥&#x9;048c&lt;br&gt;&#xA;ततोऽस्त्रं वारुणं सम्यग्योजयामास कौरवः ।&#x9;049a&lt;br&gt;&#xA;तेनाश्वांश्चतुरोऽमृद्गात्साल्वराजस्य भूपते ॥&#x9;049c&lt;br&gt;&#xA;अस्त्रैरस्त्राणि संवार्य साल्वराजस्य कौरवः ।&#x9;050a&lt;br&gt;&#xA;भीष्मो नृपतिशार्दूल न्यवधीत्तस्य सारथिम् ॥&#x9;050c&lt;br&gt;&#xA;अस्त्रेण चास्याथैन्द्रेण न्यवधीत्तुरगोत्तमान् ।&#x9;051a&lt;br&gt;&#xA;कन्याहेतोर्नरश्रेष्ठ भीष्मः शान्तनवस्तदा ॥&#x9;051c&lt;br&gt;&#xA;जित्वा विसर्जयामास जीवन्तं नृपसत्तमम् ।&#x9;052a&lt;br&gt;&#xA;ततः साल्वः स्वनगरं प्रययौ भरतर्षभ ॥&#x9;052c&lt;br&gt;&#xA;स्वराज्यमन्वशाच्चैव धर्मेण नृपतिस्तदा ।&#x9;053a&lt;br&gt;&#xA;राजानो ये च तत्रासन्स्वयंवरदिदृक्षवः ॥&#x9;053c&lt;br&gt;&#xA;स्वान्येव तेऽपि राष्ट्राणि जग्मुः परपुरञ्जयाः ।&#x9;054a&lt;br&gt;&#xA;एवं विजित्य ताः कन्या भीष्मः प्रहरतां वरः ॥&#x9;054c&lt;br&gt;&#xA;प्रययौ हास्तिनपुरं यत्र राजा स कौरवः ।&#x9;055a&lt;br&gt;&#xA;विचित्रवीर्यो धर्मात्मा प्रशास्ति वसुधामिमाम् ॥&#x9;055c&lt;br&gt;&#xA;यथा पितास्य कौरव्यः शान्तनुर्नृपसत्तमः ।&#x9;056a&lt;br&gt;&#xA;सोऽचिरेणैव कालेन अत्यक्रामन्नराधिप ॥&#x9;056c&lt;br&gt;&#xA;वनानि सरितश्चैव शैलांश्च विनिधान्द्रुमान् ।&#x9;057a&lt;br&gt;&#xA;अक्षतः क्षपयित्वाऽरीन्सङ्ख्येऽसङ्ख्येयविक्रमः ॥&#x9;057c&lt;br&gt;&#xA;आनयामास काश्यस्य सुताः सागरगासुतः ।&#x9;058a&lt;br&gt;&#xA;स्नुषा इव स धर्मात्मा भगिनीरिव चानुजाः ॥&#x9;058c&lt;br&gt;&#xA;यथा दुहितश्चैव परिगृह्य ययौ कुरून् ।&#x9;059a&lt;br&gt;&#xA;आनिन्ये स महाबाहुर्भ्रातुः प्रियचिकीर्षया ॥&#x9;059c&lt;br&gt;&#xA;ताः सर्वगुणसम्पन्ना भ्राता भ्रात्रे यवीयसे ।&#x9;060a&lt;br&gt;&#xA;भीष्मो विचित्रवीर्याय प्रददौ विक्रमाहृताः ॥&#x9;060c&lt;br&gt;&#xA;एवं धर्मेण धर्मज्ञः कृत्वा कर्मातिमानुषम् ।&#x9;061a&lt;br&gt;&#xA;भ्रातुर्विचित्रवीर्यस्य विवाहायोपचक्रमे ॥&#x9;061c&lt;br&gt;&#xA;सत्यवत्या सह मिथः कृत्वा निश्चयमात्मवान् ।&#x9;062a&lt;br&gt;&#xA;विवाहं कारयिष्यन्तं भीष्मं काशिपतेः सुता ।&#x9;062c&lt;br&gt;&#xA;ज्येष्ठा तासामिदं वाक्यमब्रवीद्धसती तदा ॥&#x9;062e&lt;br&gt;&#xA;मया सौभपतिः पूर्वं मनसा हि वृतः पतिः ।&#x9;063a&lt;br&gt;&#xA;तेन चास्मि वृता पूर्वमेष कामश्च मे पितुः ॥&#x9;063c&lt;br&gt;&#xA;मया वरयितव्योऽभूत्साल्वस्तस्मिन्स्वयंवरे ।&#x9;064a&lt;br&gt;&#xA;एतद्विज्ञाय धर्मज्ञ धर्मतत्त्वं समाचर ॥&#x9;064c&lt;br&gt;&#xA;एवमुक्तस्तया भीष्मः कन्यया विप्रसंसदि ।&#x9;065a&lt;br&gt;&#xA;चिन्तामभ्यगमद्वीरो युक्तां तस्यैव कर्मणः ॥&#x9;065c&lt;br&gt;&#xA;&#39;अन्यसक्ता त्वियं कन्या ज्येष्ठा त्वम्बा मया जिता ।&#x9;066a&lt;br&gt;&#xA;वाचा दत्ता मनोदत्ता कृतमङ्गलवाचना ॥&#x9;066c&lt;br&gt;&#xA;निर्दिष्टा तु परस्यैव सा त्याज्या परचिन्तिनी ।&#x9;067a&lt;br&gt;&#xA;इत्युक्त्वा चानुमान्यैव भ्रातरं स्ववशानुगम् ॥&#39;&#x9;067c&lt;br&gt;&#xA;विनिश्चित्य स धर्मज्ञो ब्राह्मणैर्वेदपारगैः ।&#x9;068a&lt;br&gt;&#xA;अनुजज्ञे तदा ज्येष्ठामम्बां काशिपतेः सुताम् ॥&#x9;068c&lt;br&gt;&#xA;अम्बिकाम्बालिके भार्ये प्रादाद्भ्रात्रे यवीयसे ।&#x9;069a&lt;br&gt;&#xA;भीष्मो विचित्रवीर्याय विधिदृष्टेन कर्मणा ॥&#x9;069c&lt;br&gt;&#xA;तयोः पाणी गृहीत्वा तु रूपयौवनदर्पितः ।&#x9;070a&lt;br&gt;&#xA;विचित्रवीर्यो धर्मात्मा नाम्बामैच्छत्कथम्चन ॥&#x9;070c&lt;br&gt;&#xA;&#39;अम्बामन्यस्य कीर्त्यन्तीमब्रवीच्चारुदर्शनाम् ।&#x9;071a&lt;br&gt;&#xA;विचित्रवीर्य उवाच ।&#x9;071&lt;br&gt;&#xA;पापस्य फलमेवैष कामोऽसाधुर्निरर्थकः ।&#x9;071c&lt;br&gt;&#xA;परतन्त्रोपभोगो मामार्य नाऽऽयोक्तुमर्हसि ॥&#x9;071e&lt;br&gt;&#xA;भीष्म उवाच ।&#x9;072&lt;br&gt;&#xA;प्रातिष्ठच्छान्तनोर्वंशस्तात यस्य त्वमन्वयः ।&#x9;072a&lt;br&gt;&#xA;अकामवृत्तो धर्मात्मन्साधु मन्ये मतं तव ॥&#x9;072c&lt;br&gt;&#xA;इत्युक्त्वाम्बां समालोक्य विधिवद्वाक्यमब्रवीत् ।&#x9;073a&lt;br&gt;&#xA;विसृष्टा ह्यसि गच्छ त्वं यथाकाममनिन्दिते ॥&#x9;073c&lt;br&gt;&#xA;नानियोज्ये समर्थोऽहं नियोक्तुं भ्रातरं प्रियम् ।&#x9;074a&lt;br&gt;&#xA;अन्यभावगतां चापि को नारीं वासयेद्गृहे ॥&#x9;074c&lt;br&gt;&#xA;अतस्त्वां न नियोक्ष्यामि अन्यकामासि गम्यताम् ।&#x9;075a&lt;br&gt;&#xA;अहमप्यूर्ध्वरेता वै निवृत्तो दारकर्मणि ॥&#x9;075c&lt;br&gt;&#xA;न सम्बन्धस्तदावाभ्यां भविता वै कथञ्चन ।&#x9;076a&lt;br&gt;&#xA;वैशम्पायन उवाच ।&#x9;076&lt;br&gt;&#xA;इत्युक्ता सा गता तत्र सखीभिः परिवारिता ॥&#x9;076c&lt;br&gt;&#xA;निर्दिष्टा हि शनै राजन्साल्वराजपुरं प्रति ।&#x9;077a&lt;br&gt;&#xA;अथाम्बा साल्वमागम्य साऽब्रवीत्प्रतिपूज्य तं ॥&#x9;077c&lt;br&gt;&#xA;पुरा निर्दिष्टभावा त्वामागतास्मि वरानन ।&#x9;078a&lt;br&gt;&#xA;देवव्रतं समुत्सृज्य सानुजं भरतर्षभम् ॥&#x9;078c&lt;br&gt;&#xA;प्रतिगृह्णीष्व भद्रं ते विधिवन्मां समुद्यताम् ॥&#x9;079ac&lt;br&gt;&#xA;वैशम्पायन उवाच ।&#x9;080&lt;br&gt;&#xA;तयैवमुक्तः साल्वोपि प्रहसन्निदमब्रवीत् ।&#x9;080a&lt;br&gt;&#xA;निर्जिताऽसीह भीष्मेण मां विनिर्जित्य राजसु ॥&#x9;080c&lt;br&gt;&#xA;अन्येन निर्जितां भद्रे विसृष्टां तेन चालयात् ।&#x9;081a&lt;br&gt;&#xA;न गृह्णामि वरारोहे तत्र चैव तु गम्यताम् ॥&#x9;081c&lt;br&gt;&#xA;वैशम्पायन उवाच ।&#x9;082&lt;br&gt;&#xA;इत्युक्ता सा समागम्य कुरुराज्यमनुत्तमम् ।&#x9;082a&lt;br&gt;&#xA;अम्बाब्रवीत्ततो भीष्मं त्वयाऽहं सहसा हृता ॥&#x9;082c&lt;br&gt;&#xA;क्षत्रधर्ममवेक्षस्व त्वं भर्ता मम धर्मतः ।&#x9;083a&lt;br&gt;&#xA;यां यः स्वयंवरे कन्यां निर्जयेच्छौर्यसम्पदा ॥&#x9;083c&lt;br&gt;&#xA;राज्ञः सर्वान्विनिर्जित्य स तामुद्वाहयेद्ध्रुवम् ।&#x9;084a&lt;br&gt;&#xA;अतस्त्वमेव भर्ता मे त्वयाऽहं निर्जिता यतः ॥&#x9;084c&lt;br&gt;&#xA;तस्माद्वहस्व मां भीष्म निर्जितां संसदि त्वया ।&#x9;085a&lt;br&gt;&#xA;ऊर्ध्वरेता ह्यहमिति प्रत्युवाच पुनःपुनः ॥&#x9;085c&lt;br&gt;&#xA;भीष्मं सा चाब्रवीदम्बा यथाजैषीस्तथा कुरु ।&#x9;086a&lt;br&gt;&#xA;एवमन्वगमद्भीष्मं षट्समाः पुष्करेक्षणा ॥&#x9;086c&lt;br&gt;&#xA;ऊर्ध्वरेतास्त्वहं भद्रे विवाहविमुखोऽभवम् ।&#x9;087a&lt;br&gt;&#xA;तमेव साल्वं गच्छ त्वं यः पुरा मनसा वृतः ॥&#x9;087c&lt;br&gt;&#xA;अन्यसक्तं किमर्थं त्वमात्मानमवदः पुरा ।&#x9;088a&lt;br&gt;&#xA;अन्यसक्तां वधूं कन्यां वासयेत्स्वगृहे न हि ॥&#x9;088c&lt;br&gt;&#xA;नाहमुद्वाहयिष्ये त्वां मम भ्रात्रे यवीयसे ।&#x9;089a&lt;br&gt;&#xA;विचित्रवीर्याय शुभे यथेष्टं गम्यतामिति ॥&#x9;089c&lt;br&gt;&#xA;भूयः साल्वं समभ्येत्य राजन्गृह्णीष्व मामिति ।&#x9;090a&lt;br&gt;&#xA;नाहं गृह्णाम्यन्यजितामिति साल्वनिराकृता ॥&#x9;090c&lt;br&gt;&#xA;ऊर्ध्वरेतास्त्वहमिति भीष्मेण च निराकृता ।&#x9;091a&lt;br&gt;&#xA;अम्बा भीष्मं पुनः साल्वं भीष्मं साल्वं पुनः पुनः ॥&#x9;091c&lt;br&gt;&#xA;गमनागमनेनैवमनैषीत्षट् समा नृप ।&#x9;092a&lt;br&gt;&#xA;अश्रुभिर्भूमिमुक्षन्ती शोचन्ती सा मनस्विनी ॥&#x9;092c&lt;br&gt;&#xA;पीनोन्नतकुचद्वन्द्वा विशालजघनेक्षणा ।&#x9;093a&lt;br&gt;&#xA;श्रोणीभरालसगमा राकाचन्द्रनिभानना ॥&#x9;093c&lt;br&gt;&#xA;वर्षत्कादम्बिनीमूर्ध्नि स्फुरन्ती चञ्चलेव सा ।&#x9;094a&lt;br&gt;&#xA;सा ततो द्वादश समा बाहुदामभितो नदीम् ।&#x9;094c&lt;br&gt;&#xA;पार्श्वे हिमवतो रम्ये तपो घोरं समाददे ॥&#x9;094e&lt;br&gt;&#xA;सङ्क्षिप्तकरणा तत्र तप आस्थाय सुव्रता ।&#x9;095a&lt;br&gt;&#xA;पादाङ्गुष्ठेन साऽतिष्ठदकम्पन्त ततः सुराः ॥&#x9;095c&lt;br&gt;&#xA;तस्यास्तत्तु तपो दृष्ट्वा सुराणां क्षोभकारकम् ।&#x9;096a&lt;br&gt;&#xA;विस्मितश्चैव हृष्टश्च तस्यानुग्रहबुद्धिमान् ॥&#x9;096c&lt;br&gt;&#xA;अनन्तसेनो भगवान्कुमारो वरदः प्रभुः ।&#x9;097a&lt;br&gt;&#xA;मानयन्राजपुत्रीं तां ददौ तस्यै शुभां स्रजम् ॥&#x9;097c&lt;br&gt;&#xA;एषा पुष्करिणी दिव्या यथावत्समुपस्थिता ।&#x9;098a&lt;br&gt;&#xA;अम्बे त्वच्छोकशमनी माला भुवि भविष्यति ॥&#x9;098c&lt;br&gt;&#xA;एतां चैव मया दत्तां मालां यो धारयिष्यति ।&#x9;099a&lt;br&gt;&#xA;सोऽस्य भीष्मस्य निधने कारणं वै भविष्यति ॥ ॥&#x9;099c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/110/</guid>
      <description>&lt;p&gt;अध्यायः 110&lt;/p&gt;&#xA;&lt;p&gt;सङ्ग्रहेण अम्बाचरित्रकथनम् ॥ 1 ॥&#xA;अम्बोवाच ।&#x9;001&lt;br&gt;&#xA;अन्यपूर्वेति मां साल्वो नाभिनन्दति बालिशः ।&#x9;001a&lt;br&gt;&#xA;साहं धर्माच्च कामाच्च विहीना शोकधारिणी ॥&#x9;001c&lt;br&gt;&#xA;अपतिः क्षत्रियान्सर्वानाक्रन्दामि समन्ततः ।&#x9;002a&lt;br&gt;&#xA;इयं वः क्षत्रिया माला या भीष्मं निहनिष्यति ॥&#x9;002c&lt;br&gt;&#xA;अहं च भार्या तस्य स्यां यो भीष्मं घातयिष्यति ।&#x9;003a&lt;br&gt;&#xA;तस्याश्चङ्क्रम्यमाणायाः समाः पञ्च गताः पराः ॥&#x9;003c&lt;br&gt;&#xA;नाभवच्छरणं कश्चित्क्षत्रियो भीष्मजाद्भयात् ।&#x9;004a&lt;br&gt;&#xA;अगच्छत्सोमकं साऽम्बा पाञ्चालेषु यशस्विनम् ॥&#x9;004c&lt;br&gt;&#xA;सत्यसन्धं महेष्वासं सत्यधर्मपरायणम् ।&#x9;005a&lt;br&gt;&#xA;सा सभाद्वारमागम्य पाञ्चालैरभिरक्षितम् ॥&#x9;005c&lt;br&gt;&#xA;पाञ्चालराजमाक्रन्दत्प्रगृह्य सुभुजा भुजौ ।&#x9;006a&lt;br&gt;&#xA;भीष्मेण हन्यमानां मां मज्जन्तीमिव च ह्रदे ॥&#x9;006c&lt;br&gt;&#xA;यज्ञसेनाभिधावेह पाणिमालम्ब्य चोद्धर ।&#x9;007a&lt;br&gt;&#xA;तेन मे सर्वधर्माश्च रतिभोगाश्च केवलाः ॥&#x9;007c&lt;br&gt;&#xA;उभौ च लोकौ कीर्तिश्च समूलौ सफलौ हृतौ ।&#x9;008a&lt;br&gt;&#xA;क्रोशन्त्येवं न विन्दामि राजन्यं शरणं क्वचित् ॥&#x9;008c&lt;br&gt;&#xA;किं नु निःक्षत्रियो लोको यत्रानाथोऽवसीदति ।&#x9;009a&lt;br&gt;&#xA;समागम्य तु राजानो मयोक्ता राजसत्तमाः ॥&#x9;009c&lt;br&gt;&#xA;शृण्वन्तु सर्वे राजानो मयोक्तं राजसत्तमाः ।&#x9;010a&lt;br&gt;&#xA;इक्ष्वाकूणां तु ये वृद्धाः पाञ्चालानां च ये वराः ॥&#x9;010c&lt;br&gt;&#xA;त्वत्प्रसादाद्विवाहेऽस्मिन्मा धर्मो मा पराजयेत् ।&#x9;011a&lt;br&gt;&#xA;प्रसीद यज्ञसेनेह गतिर्मे भव सोमक ॥&#x9;011c&lt;br&gt;&#xA;यज्ञसेन उवाच ।&#x9;012&lt;br&gt;&#xA;जानामि त्वां बोधयामि राजपुत्रि विशेषतः ।&#x9;012a&lt;br&gt;&#xA;यथाशक्ति यथाधर्मं बलं सन्धारयाम्यहम् ॥&#x9;012c&lt;br&gt;&#xA;अन्यस्मात्पार्थिवाद्यत्ते भयं स्यात्पार्थिवात्मजे ।&#x9;013a&lt;br&gt;&#xA;तस्यापनयने हेतुं संविधातुमहं प्रभुः ॥&#x9;013c&lt;br&gt;&#xA;नहि शान्तनवस्याहं महास्त्रस्य प्रहारिणः ।&#x9;014a&lt;br&gt;&#xA;ईश्वरः क्षत्रियाणां हि बलं धर्मोऽनुवर्तते ॥&#x9;014c&lt;br&gt;&#xA;सा साधु व्रज कल्याणि न मां भीष्मो दहेद्बलात् ।&#x9;015a&lt;br&gt;&#xA;न प्रत्यगृह्णंस्ते सर्वे किमित्येव न वेद्म्यहम् ॥&#x9;015c&lt;br&gt;&#xA;न हि भीष्मादहं धर्मं शक्तो दातुं कथञ्चन ।&#x9;016a&lt;br&gt;&#xA;वैशम्पायन उवाच ।&#x9;016&lt;br&gt;&#xA;इत्युक्ता स्रजमासज्य द्वारि राज्ञो व्यपाद्रवत् ॥&#x9;016c&lt;br&gt;&#xA;व्युदस्तां सर्वलोकेषु तपसा संशितव्रताम् ।&#x9;017a&lt;br&gt;&#xA;तामन्वगच्छद्द्रुपदः सान्त्वं जल्पन्पुनः पुनः ॥&#x9;017c&lt;br&gt;&#xA;स्रजं गृहाण कल्याणि न नो वैरं प्रसञ्जय ॥&#x9;018ac&lt;br&gt;&#xA;अम्बोवाच ।&#x9;019a&lt;br&gt;&#xA;एवमेव त्वया कार्यमिति स्म प्रतिकाङ्क्षते ।&#x9;019a&lt;br&gt;&#xA;न तु तस्यान्यथा भावो दैवमेतदमानुषम् ॥&#x9;019c&lt;br&gt;&#xA;यश्चैनां स्रजमादाय स्वयं वै प्रतिमोक्षते ।&#x9;020a&lt;br&gt;&#xA;स भीष्मं समरे हन्ता मम धर्मप्रणाशनम् ॥&#x9;020c&lt;br&gt;&#xA;वैशम्पायन उवाच ।&#x9;021&lt;br&gt;&#xA;तां स्रजं द्रुपदो राजा कञ्चित्कालं ररक्ष सः ।&#x9;021a&lt;br&gt;&#xA;ततो विस्रम्भमास्थाय तूष्णीमेतामुपैक्षत ॥&#x9;021c&lt;br&gt;&#xA;तां शिखण्डिन्यबध्नात्तु बाला पितुरवज्ञया ।&#x9;022a&lt;br&gt;&#xA;तां पिता त्वत्यजच्छीघ्रं त्रस्तो भीष्मस्य किल्बिषात् ॥&#x9;022c&lt;br&gt;&#xA;इषीकं ब्राह्मणं भीता साभ्यगच्छत्तपस्विनम् ।&#x9;023a&lt;br&gt;&#xA;गङ्गाद्वारि तपस्यन्तं तुष्टिहेतोस्तपस्विनी ॥&#x9;023c&lt;br&gt;&#xA;उपचाराभितुष्टस्तामब्रवीदृषिसत्तमः ।&#x9;024a&lt;br&gt;&#xA;गङ्गाद्वारे विभजनं भविता नचिरादिव ॥&#x9;024c&lt;br&gt;&#xA;तत्र गन्धर्वराजानं तुम्बुरुं प्रियदर्शनम् ।&#x9;025a&lt;br&gt;&#xA;आराधयितुमीहस्व सम्यक्परिचरस्व तम् ॥&#x9;025c&lt;br&gt;&#xA;अहमप्यत्र साचिव्यं कर्तास्मि तव शोभने ।&#x9;026a&lt;br&gt;&#xA;तं तदाचर भद्रं ते स ते श्रेयो विधास्यति ॥&#x9;026c&lt;br&gt;&#xA;ततो विभजनं तत्र गन्धर्वाणामवर्तत ।&#x9;027a&lt;br&gt;&#xA;तत्र द्वाववशिष्येतां गन्धर्वावमितौ जसौ ॥&#x9;027c&lt;br&gt;&#xA;तयोरेकः समीक्ष्यैनां स्त्रीबुभूषुरुवाच ह ।&#x9;028a&lt;br&gt;&#xA;इदं गृह्णीष्व पुंलिङ्गं वृणे स्त्रीलिङ्गमेव ते ॥&#x9;028c&lt;br&gt;&#xA;नियमं चक्रतुस्तत्र स्त्री पुमांश्चैव तावुभौ ।&#x9;029a&lt;br&gt;&#xA;ततः पुमान्समभवच्छिखण्डी परवीरहा ॥&#x9;029c&lt;br&gt;&#xA;स्त्री भूत्वा ह्यपचक्राम स गन्धर्वो मुदान्वितः ।&#x9;030a&lt;br&gt;&#xA;लब्ध्वा तु महतीं प्रीतिं याज्ञसेनिर्महायशाः ॥&#x9;030c&lt;br&gt;&#xA;ततो बुद्बुदकं गत्वा पुनरस्त्राणि सोऽकरोत् ।&#x9;031a&lt;br&gt;&#xA;तत्र चास्त्राणि दिव्यानि कृत्वा स सुमहाद्युतिः ॥&#x9;031c&lt;br&gt;&#xA;स्वदेशमभिसम्पेदे पाञ्चालं कुरुनन्दन ।&#x9;032a&lt;br&gt;&#xA;सोऽभिवाद्य पितुः पादौ महेष्वासः कृताञ्जलिः ॥&#x9;032c&lt;br&gt;&#xA;उवाच भवता भीष्मान्न भेतव्यं कथञ्चन ॥ ॥&#x9;033ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/111/</guid>
      <description>&lt;p&gt;अध्यायः 111&lt;/p&gt;&#xA;&lt;p&gt;विचित्रवीर्यस्य अम्बिकाम्बालिकाभ्यां विवाहः ॥ 1 ॥ विचित्रवीर्यमरणम् ॥ 2 ॥&#xA;वैशम्पायन उवाच ।&#x9;001&lt;br&gt;&#xA;अम्बायां निर्गतायां तु भीष्मः शान्तनवस्तदा ।&#x9;001a&lt;br&gt;&#xA;न्यायेन कारयामास राज्ञो वैवाहिकीं क्रियाम् ॥&#x9;001c&lt;br&gt;&#xA;अम्बिकाम्बालिके चैव परिणीयाग्निसन्निधौ ।&#x9;002a&lt;br&gt;&#xA;&#39;तयोः पाणी गृहीत्वा तु कौरव्यो रूपदर्पितः ।&#39;&#x9;002c&lt;br&gt;&#xA;विचित्रवीर्यो धर्मात्मा कामात्मा समपद्यत ॥&#x9;002e&lt;br&gt;&#xA;ते चापि बृहतीश्यामे नीलकुञ्चितमूर्धजे ।&#x9;003a&lt;br&gt;&#xA;रक्ततुङ्गनखोपेते पीनश्रोणिपयोधरे ॥&#x9;003c&lt;br&gt;&#xA;आत्मनः प्रतिरूपोऽसौ लब्धः पतिरिति स्थिते ।&#x9;004a&lt;br&gt;&#xA;विचित्रवीर्यं कल्याण्यौ पूजयामासतुः शुभे ॥&#x9;004c&lt;br&gt;&#xA;&#39;अन्योन्यं प्रति सक्ते च एकभावे इव स्थिते ।&#39;&#x9;005a&lt;br&gt;&#xA;स चाश्विरूपसदृशो देवतुल्यपराक्रमः ।&#x9;005c&lt;br&gt;&#xA;सर्वासामेव नारीणां चित्तप्रमथनो रहः ॥&#x9;005e&lt;br&gt;&#xA;ताभ्यां सह समाः सप्त विहरन्पृथिवीपतिः ।&#x9;006a&lt;br&gt;&#xA;विचित्रवीर्यस्तरुणो यक्ष्मणा समगृह्यत ॥&#x9;006c&lt;br&gt;&#xA;सुहृदां यतमानानामाप्तैः सह चिकित्सकैः ।&#x9;007a&lt;br&gt;&#xA;जगामास्तमिवादित्यः कौरव्यो यमसादनम् ॥&#x9;007c&lt;br&gt;&#xA;धर्मात्मा स तु गाङ्गेयः चिन्ताशोकपरायणः ।&#x9;008a&lt;br&gt;&#xA;प्रेतकार्याणि सर्वाणि तस्य सम्यगकारयत् ॥&#x9;008c&lt;br&gt;&#xA;राज्ञो विचित्रवीर्यस्य सत्यवत्या मते स्थितः ।&#x9;009a&lt;br&gt;&#xA;ऋत्विग्बिः सहितो भीष्मः सर्वैश्च कुरुपुङ्गवैः ॥&#x9;009c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/112/</guid>
      <description>&lt;p&gt;अध्यायः 112&lt;/p&gt;&#xA;&lt;p&gt;विचित्रवीर्यभार्ययोरम्बिकाम्बालिकयोः पुत्रोत्पादनाय सत्यवत्या नियुक्तेन भीष्मेण तदनङ्गीकारः ॥ 1 ॥&#xA;वैशम्पायन उवाच ।&#x9;001&lt;br&gt;&#xA;ततः सत्यवती दीना कृपणा पुत्रगृद्धिनी ।&#x9;001a&lt;br&gt;&#xA;पुत्रस्य कृत्वा कार्याणि स्नुषाभ्यां सह भारत ॥&#x9;001c&lt;br&gt;&#xA;समाश्वास्य स्नुषे ते च भर्तृशोकनिपीडिते ।&#x9;002a&lt;br&gt;&#xA;धर्मं च पितृवंशं च मातृवंशं च भामिनी ।&#x9;002c&lt;br&gt;&#xA;प्रसमीक्ष्य महाभागा गाङ्गेयं वाक्यमब्रवीत् ॥&#x9;002e&lt;br&gt;&#xA;&#39;दुःखार्दिता तु सा देवी मज्जन्ती शोकसागरे ।&#x9;003a&lt;br&gt;&#xA;शन्तनोर्धर्मनित्यस्य कौरव्यस्य यशस्विनः ।&#39;&#x9;003c&lt;br&gt;&#xA;त्वयि पिण्डश्च कीर्तिश्च सन्तानश्च प्रतिष्ठितः ॥&#x9;003e&lt;br&gt;&#xA;&#39;भ्राता विचित्रवीर्यस्ते भूतानामन्तमेयिवान् ।&#39;&#x9;004a&lt;br&gt;&#xA;यथाकर्म शुभं कृत्वा स्वर्गोपगमनं ध्रुवम् ।&#x9;004c&lt;br&gt;&#xA;यथा चायुर्ध्रुवं सत्ये त्वयि धर्मस्तथा ध्रुवः ॥&#x9;004e&lt;br&gt;&#xA;वेत्थ धर्मांश्च धर्मज्ञ समासेनेतरेण च ।&#x9;005a&lt;br&gt;&#xA;विविधास्त्वं श्रुतीर्वेत्थ वेदाङ्गानि च सर्वशः ॥&#x9;005c&lt;br&gt;&#xA;व्यवस्थानं च ते धर्मे कुलाचारं च लक्षये ।&#x9;006a&lt;br&gt;&#xA;प्रतिपत्तिं च कृच्छ्रेषु शुक्राङ्गिरसयोरिव ॥&#x9;006c&lt;br&gt;&#xA;तस्मात्सुभृशमाश्वस्य त्वयि धर्मभृतां वर ।&#x9;007a&lt;br&gt;&#xA;कार्ये त्वां विनियोक्ष्यामि तच्छ्रुत्वा कर्तुमर्हसि ॥&#x9;007c&lt;br&gt;&#xA;मम पुत्रस्तव भ्राता वीर्यवान्सुप्रियश्च ते ।&#x9;008a&lt;br&gt;&#xA;बाल एव गतः स्वर्गमपुत्रः पुरुषर्षभ ॥&#x9;008c&lt;br&gt;&#xA;इमे महिष्यौ भ्रातुस्ते काशिराजसुते शुभे ।&#x9;009a&lt;br&gt;&#xA;रूपयौवनसम्पन्ने पुत्रकामे च भारत ॥&#x9;009c&lt;br&gt;&#xA;तयोरुत्पादयापत्यं सन्तानाय कुलस्य नः ।&#x9;010a&lt;br&gt;&#xA;मन्नियोगान्महाबाहो धर्मं कर्तुमिहार्हसि ॥&#x9;010c&lt;br&gt;&#xA;राज्ये चैवाभिषिच्यस्व भारताननुशाधि च ।&#x9;011a&lt;br&gt;&#xA;दारांश्च कुरु धर्मेण मा निमज्जीः पितामहान् ॥&#x9;011c&lt;br&gt;&#xA;वैशम्पायन उवाच ।&#x9;012&lt;br&gt;&#xA;तथोच्यमानो मात्रा स सुहृद्भिश्च परन्तपः ।&#x9;012a&lt;br&gt;&#xA;इत्युवाचाथ धर्मात्मा धर्म्यमेवोत्तरं वचः ॥&#x9;012c&lt;br&gt;&#xA;असंशयं परो धर्मस्त्वया मातरुदाहृतः ।&#x9;013a&lt;br&gt;&#xA;त्वमपत्यं प्रति च मे प्रतिज्ञां वेत्थ वै परां ॥&#x9;013c&lt;br&gt;&#xA;जानासि च यथावृत्तं शुल्कहेतोस्त्वदन्तरे ।&#x9;014a&lt;br&gt;&#xA;स सत्यवति सत्यं ते प्रतिजानाम्यहं पुनः ॥&#x9;014c&lt;br&gt;&#xA;परित्यजेयं त्रैलोक्यं राज्यं देवेषु वा पुनः ।&#x9;015a&lt;br&gt;&#xA;यद्वाऽप्यधिकमेताभ्यां न तु सत्यं कथञ्चन ॥&#x9;015c&lt;br&gt;&#xA;त्यजेच्च पृथिवी गन्धमापश्च रसमात्मनः ।&#x9;016a&lt;br&gt;&#xA;ज्योतिस्तथा त्यजेद्रूपं वायुः स्पर्शगुणं त्यजेत् ॥&#x9;016c&lt;br&gt;&#xA;प्रभां समुत्सृजेदर्को धूमकेतुस्तथोष्मताम् ।&#x9;017a&lt;br&gt;&#xA;त्यजेच्छब्दं तथाऽऽकाशं सोमः शीतांशुतां त्यजेत् ॥&#x9;017c&lt;br&gt;&#xA;विक्रमं वृत्रहा जह्याद्धर्मं जह्याच्च धर्मराट् ।&#x9;018a&lt;br&gt;&#xA;न त्वहं सत्यमुत्स्रष्टुं व्यवसेयं कथञ्चन ॥&#x9;018c&lt;br&gt;&#xA;&#39;तन्न जात्वन्यथा कुर्यां लोकानामपि सङ्क्षये ।&#x9;019a&lt;br&gt;&#xA;अमरत्वस्य वा हेतोस्त्रैलोक्यस्य धनस्य च ॥&#39;&#x9;019c&lt;br&gt;&#xA;एवमुक्ता तु पुत्रेण भूरिद्रविणतेजसा ।&#x9;020a&lt;br&gt;&#xA;माता सत्यवती भीष्ममुवाच तदनन्तरम् ॥&#x9;020c&lt;br&gt;&#xA;जानामि ते स्थितिं सत्ये परां सत्यपराक्रम ।&#x9;021a&lt;br&gt;&#xA;इच्छन्सृजेथास्त्रींल्लोकानन्यांस्त्वं स्वेन तेजसा ॥&#x9;021c&lt;br&gt;&#xA;जानामि चैवं सत्यं तन्मदर्थे यच्च भाषितम् ।&#x9;022a&lt;br&gt;&#xA;आपद्धर्मं त्वमावेक्ष्य वह पैतामहीं धुरम् ॥&#x9;022c&lt;br&gt;&#xA;यथा ते कुलतन्तुश्च धर्मश्च न पराभवेत् ।&#x9;023a&lt;br&gt;&#xA;सुहृदश्च प्रहृष्येरंस्तथा कुरु परन्तप ॥&#x9;023c&lt;br&gt;&#xA;&#39;आत्मनश्च हितं तात प्रियं च मम भारत ।&#39;&#x9;024a&lt;br&gt;&#xA;लालप्यमानां तामेवं कृपणां पुत्रगृद्धिनीम् ।&#x9;024c&lt;br&gt;&#xA;धर्मादपेतं ब्रुवतीं भीष्मो भूयोऽब्रवीदिदम् ॥&#x9;024e&lt;br&gt;&#xA;राज्ञि धर्मानवेक्षस्व मा नः सर्वान्व्यनीनशः ।&#x9;025a&lt;br&gt;&#xA;सत्याच्च्युतिः क्षत्रियस्य न धर्मेषु प्रशस्यते ॥&#x9;025c&lt;br&gt;&#xA;शान्तनोरपि सन्तानं यथा स्यादक्षयं भुवि ।&#x9;026a&lt;br&gt;&#xA;तत्ते धर्मं प्रवक्ष्यामि क्षात्रं राज्ञि सनातनम् ॥&#x9;026c&lt;br&gt;&#xA;श्रुत्वा तं प्रतिपद्यस्व प्राज्ञैः सह पुरोहितैः ।&#x9;027a&lt;br&gt;&#xA;आपद्धर्मार्थकुशलैर्लोकतन्त्रमवेक्ष्य च ॥ ॥&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/113/</guid>
      <description>&lt;p&gt;अध्यायः 113&lt;/p&gt;&#xA;&lt;p&gt;दीर्घतमसो ऋषेरुपाख्यानम् ॥ 1 ॥&#xA;भीष्म उवाच ।&#x9;001&lt;br&gt;&#xA;जामदग्न्येन रामेण पितुर्वधममृष्यता ।&#x9;001a&lt;br&gt;&#xA;राजा परशुना पूर्वं हैहयाधिपतिर्हतः ॥&#x9;001c&lt;br&gt;&#xA;शतानि दशबाहूनां निकृत्तान्यर्जुनस्य वै ।&#x9;002a&lt;br&gt;&#xA;लोकस्याचरितो धर्मस्तेनाति किल दुश्चरः ॥&#x9;002c&lt;br&gt;&#xA;पुनश्च धनुरादाय महास्त्राणि प्रमुञ्चता ।&#x9;003a&lt;br&gt;&#xA;निर्दग्धं क्षत्रमसकृद्रथेन जयता महीम् ॥&#x9;003c&lt;br&gt;&#xA;एवमुच्चावचैरस्त्रैर्भार्गवेण महात्मना ।&#x9;004a&lt;br&gt;&#xA;त्रिःसप्तकृत्वः पृथिवी कृता निःक्षत्रिया पुरा ॥&#x9;004c&lt;br&gt;&#xA;एवं निःक्षत्रिये लोके कृते तेन महर्षिणा ।&#x9;005a&lt;br&gt;&#xA;ततः सम्भूय सर्वाभिः क्षत्रियाभिः समन्ततः ॥&#x9;005c&lt;br&gt;&#xA;उत्पादितान्यपत्यानि ब्राह्मणैर्वेदपारगैः ।&#x9;006a&lt;br&gt;&#xA;पाणिग्राहस्य तनय इति वेदेषु निश्चितम् ॥&#x9;006c&lt;br&gt;&#xA;धर्मं मनसि संस्थाप्य ब्राह्मणांस्ताः समभ्ययुः ।&#x9;007a&lt;br&gt;&#xA;लोकेऽप्याचरितो दृष्टः क्षत्रियाणां पुनर्भवः ॥&#x9;007c&lt;br&gt;&#xA;ततः पुनः समुदितं क्षत्रं समभवत्तदा ।&#x9;008a&lt;br&gt;&#xA;इमं चैवात्र वक्ष्येऽहमितिहासं पुरातनम् ॥&#x9;008c&lt;br&gt;&#xA;अथोचथ्य इति ख्यात आसीद्धीमानृषिः पुरा ।&#x9;009a&lt;br&gt;&#xA;ममता नाम तस्यासीद्भार्या परमसम्मता ॥&#x9;009c&lt;br&gt;&#xA;उचथ्यस्य यवीयांस्तु पुरोधास्त्रिदिवौकसाम् ।&#x9;010a&lt;br&gt;&#xA;बृहस्पतिर्बृहत्तेजा ममतामन्वपद्यत ॥&#x9;010c&lt;br&gt;&#xA;उवाच ममता तं तु देवरं वदतां वरम् ।&#x9;011a&lt;br&gt;&#xA;अन्तर्वत्नी त्वहं भ्रात्रा ज्येष्ठेनारम्यतामिति ॥&#x9;011c&lt;br&gt;&#xA;अयं च मे महाभाग कुक्षावेव बृहस्पते ।&#x9;012a&lt;br&gt;&#xA;औचथ्यो वेदमत्रापि षडङ्गं प्रत्यधीयत ॥&#x9;012c&lt;br&gt;&#xA;अमोघरेतास्त्वं चापि द्वयोर्नास्त्यत्र सम्भवः ।&#x9;013a&lt;br&gt;&#xA;तस्मादेवं गते त्वद्य उपारमितुमर्हसि ॥&#x9;013c&lt;br&gt;&#xA;वैशम्पायन उवाच ।&#x9;014&lt;br&gt;&#xA;एवमुक्तस्तदा सम्यक् बृहस्पतिरुदारधीः ।&#x9;014a&lt;br&gt;&#xA;कामात्मानं तदात्मानं न शशाक नियच्छितुम् ॥&#x9;014c&lt;br&gt;&#xA;स बभूव ततः कामी तया सार्धमकामया ।&#x9;015a&lt;br&gt;&#xA;उत्सृजन्तं तु तं रेतः स गर्भस्थोऽभ्यभाषत ॥&#x9;015c&lt;br&gt;&#xA;भोस्तात मा गमः कामं द्वयोर्नास्तीह सम्भवः ।&#x9;016a&lt;br&gt;&#xA;अल्पावकाशो भगवन्पूर्वं चाहमिहागतः ॥&#x9;016c&lt;br&gt;&#xA;अमोघरेताश्च भवान्न पीडां कर्तुमर्हति ।&#x9;017a&lt;br&gt;&#xA;अश्रुत्वैव तु तद्वाक्यं गर्भस्थस्य बृहस्पतिः ॥&#x9;017c&lt;br&gt;&#xA;जगाम मैथुनायैव ममतां चारुलोचनाम् ।&#x9;018a&lt;br&gt;&#xA;शुक्रोत्सर्गं ततो बुद्ध्वा तस्या गर्भगतो मुनिः ॥&#x9;018c&lt;br&gt;&#xA;पद्भ्यामारोधयन्मार्गं शुक्रस्य च बृहस्पतेः ।&#x9;019a&lt;br&gt;&#xA;स्थानमप्राप्तमथ तच्छुक्रं प्रतिहतं तदा ॥&#x9;019c&lt;br&gt;&#xA;पपात सहसा भूमौ ततः क्रुद्धो बृहस्पतिः ।&#x9;020a&lt;br&gt;&#xA;तं दृष्ट्वा पतितं शुक्रं शशाप स रुषान्वितः ॥&#x9;020c&lt;br&gt;&#xA;उचथ्यपुत्रं गर्भस्थं निर्भर्त्स्य भगवानृषिः ।&#x9;021a&lt;br&gt;&#xA;यन्मां त्वमीदृशे काले सर्वभूतेप्सिते सति ॥&#x9;021c&lt;br&gt;&#xA;एवमात्थ वचस्तस्मात्तमो दीर्घं प्रवेक्ष्यसि ।&#x9;022a&lt;br&gt;&#xA;स वै दीर्घतमा नाम शापादृषिरजायत ॥&#x9;022c&lt;br&gt;&#xA;बृहस्पतेर्बृहत्कीर्तेर्बृहस्पतिरिवौजसा ।&#x9;023a&lt;br&gt;&#xA;जात्यन्धो वेदवित्प्राज्ञः पत्नीं लेभे स विद्यया ॥&#x9;023c&lt;br&gt;&#xA;तरुणीं रुपसम्पन्नां प्रद्वेषीं नाम ब्राह्मणीम् ।&#x9;024a&lt;br&gt;&#xA;स पुत्राञ्जनयामास गौतमादीन्महायशाः ॥&#x9;024c&lt;br&gt;&#xA;ऋषेरुचथ्यस्य तदा सन्तानकुलवृद्धये ।&#x9;025a&lt;br&gt;&#xA;धर्मात्मा च महात्मा च वेदवेदाङ्गपारगः ॥&#x9;025c&lt;br&gt;&#xA;गोधर्मं सौरभेयाच्च सोऽधीत्य निखिलं मुनिः ।&#x9;026a&lt;br&gt;&#xA;प्रावर्तत तदा कर्तुं श्रद्धावांस्तमशङ्कया ॥&#x9;026c&lt;br&gt;&#xA;ततो वितथमर्यादं तं दृष्ट्वा मुनिसत्तमाः ।&#x9;027a&lt;br&gt;&#xA;क्रुद्धा मोहाभिभूतास्ते सर्वे तत्राश्रमौकसः ॥&#x9;027c&lt;br&gt;&#xA;अहोऽयं भिन्नमर्यादो नाश्रमे वस्तुमर्हति ।&#x9;028a&lt;br&gt;&#xA;तस्मादेनं वयं सर्वे पापात्मानं त्यजामहे ॥&#x9;028c&lt;br&gt;&#xA;इत्यन्योन्यं समाभाष्य ते दीर्घतमसं मुनिम् ।&#x9;029a&lt;br&gt;&#xA;पुत्रलाभाच्च सा पत्नी न तुतोष पतिं तदा ॥&#x9;029c&lt;br&gt;&#xA;प्रद्विषन्तीं पतिर्भार्यां किं मां द्वेक्षीति चाब्रवीत् ।&#x9;030a&lt;br&gt;&#xA;प्रद्वेष्युवाच ।&#x9;030&lt;br&gt;&#xA;भार्याया भरणाद्भर्ता पालनाच्च पतिः स्मृतः ॥&#x9;030c&lt;br&gt;&#xA;अहं त्वद्भरणाशक्ता जात्यन्धं ससुतं तदा ।&#x9;031a&lt;br&gt;&#xA;नित्यकालं श्रमेणार्ता न भरेयं महातपः ॥&#x9;031c&lt;br&gt;&#xA;भीष्म उवाच ।&#x9;032&lt;br&gt;&#xA;तस्मास्तद्वचनं श्रुत्वा ऋषिः कोपसमन्वितः ।&#x9;032a&lt;br&gt;&#xA;प्रत्युवाच ततः पत्नीं प्रद्वेषीं ससुतां तदा ॥&#x9;032c&lt;br&gt;&#xA;नीयतां क्षत्रियकुले धनार्थश्च भविष्यति ।&#x9;033a&lt;br&gt;&#xA;प्रद्वेष्युवाच ।&#x9;033&lt;br&gt;&#xA;त्वया दत्तं धनं विप्र नेच्छेयं दुःखकारणम् ॥&#x9;033c&lt;br&gt;&#xA;यथेष्टं कुरु विप्रेन्द्र न भेरयं पुरा यथा ।&#x9;034a&lt;br&gt;&#xA;दीर्घतमा उवाच ।&#x9;034&lt;br&gt;&#xA;अद्यप्रभृति मर्यादा मया लोके प्रतिष्ठिता ॥&#x9;034c&lt;br&gt;&#xA;एक एव पतिर्नार्या यावज्जीवं परायणम् ।&#x9;035a&lt;br&gt;&#xA;मृते जीवति वा तस्मिन्नापरं प्राप्नुयान्नरम् ॥&#x9;035c&lt;br&gt;&#xA;अभिगम्य परं नारी पतिष्यति न संशयः ।&#x9;036a&lt;br&gt;&#xA;अपतीनां तु नारीणामद्यप्रभृति पातकम् ॥&#x9;036c&lt;br&gt;&#xA;यद्यस्ति चेद्धनं सर्वं वृथाभोगा भवन्तु ताः ।&#x9;037a&lt;br&gt;&#xA;अकीर्तिः परिवादाश्च नित्यं तासां भवन्तु वै ॥&#x9;037c&lt;br&gt;&#xA;इति तद्वचनं श्रुत्वा ब्राह्मणी भृशकोपिता ।&#x9;038a&lt;br&gt;&#xA;गङ्गायां नीयतामेष पुत्रा इत्येवमब्रवीत् ॥&#x9;038c&lt;br&gt;&#xA;लोभमोहाभिभूतास्ते पुत्रास्तं गौतमादयः ।&#x9;039a&lt;br&gt;&#xA;वद्ध्वोडुपे परिक्षिप्य गङ्गायां समवासृजन् ॥&#x9;039c&lt;br&gt;&#xA;कस्मादन्धश्च वृद्धश्च भर्तव्योऽयमिति स्म ते ।&#x9;040a&lt;br&gt;&#xA;चिन्तयित्वा ततः क्रूराः प्रतिजग्मुरथो गृहान् ॥&#x9;040c&lt;br&gt;&#xA;सोऽनुस्रोतस्तदा विप्रः प्लवमानो यदृच्छया ।&#x9;041a&lt;br&gt;&#xA;जगाम सुबहून्देशानन्धस्तेनोडुपेन ह ॥&#x9;041c&lt;br&gt;&#xA;तं तु राजा बलिर्नाम सर्वधर्मविदां वरः ।&#x9;042a&lt;br&gt;&#xA;अपश्यन्मज्जनगतः स्रोतसाऽभ्याशमागतम् ॥&#x9;042c&lt;br&gt;&#xA;जग्राह चैनं धर्मात्मा बलिः सत्यपराक्रमः ।&#x9;043a&lt;br&gt;&#xA;ज्ञात्वा चैवं स वव्रेऽथ पुत्रार्थे भरतर्षभ ॥&#x9;043c&lt;br&gt;&#xA;&#39;तं पूजयित्वा राजर्षिर्विश्रान्तं मुनिमब्रवीत् ।&#39;&#x9;044a&lt;br&gt;&#xA;सन्तानार्थं महाभाग भार्यासु मम मानद ।&#x9;044c&lt;br&gt;&#xA;पुत्रान्धर्मार्थकुशलानुत्पादयितुमर्हसि ॥&#x9;044e&lt;br&gt;&#xA;भीष्म उवाच ।&#x9;045&lt;br&gt;&#xA;एवमुक्तः स तेजस्वी तं तथेत्युक्तवानृषिः ।&#x9;045a&lt;br&gt;&#xA;तस्मै स राजा स्वां भार्यां सुदेष्णां प्राहिणोत्तदा ॥&#x9;045c&lt;br&gt;&#xA;अन्धं वृद्धं च तं मत्वा न सा देवी जगाम ह ।&#x9;046a&lt;br&gt;&#xA;स्वां तु धात्रेयिकां तस्मै वृद्धाय प्राहिणोत्तदा ॥&#x9;046c&lt;br&gt;&#xA;तस्यां काक्षीवदादीन्स शूद्रयोनावृषिस्तदा ।&#x9;047a&lt;br&gt;&#xA;जनयामास धर्मात्मा पुत्रानेकादशैव तु ॥&#x9;047c&lt;br&gt;&#xA;काक्षीवदादीन्पुत्रांस्तान्दृष्ट्वा सर्वानधीयतः ।&#x9;048a&lt;br&gt;&#xA;उवाच तमृषिं राजा ममेम इति भारत ॥&#x9;048c&lt;br&gt;&#xA;नेत्युवाच महर्षिस्तं ममेम इति चाब्रवीत् ।&#x9;049a&lt;br&gt;&#xA;शूद्रयोनौ मया हीमे जाताः काक्षीवदादयः ॥&#x9;049c&lt;br&gt;&#xA;अन्धं वृद्धं च मां दृष्ट्वा सुदेष्णा महिषी तव ।&#x9;050a&lt;br&gt;&#xA;अवमन्य ददौ मूढा शूद्रां धात्रेयिकां मम ॥&#x9;050c&lt;br&gt;&#xA;भीष्म उवाच ।&#x9;051&lt;br&gt;&#xA;ततः प्रसादयामास पुनस्तमृषिसत्तमम् ।&#x9;051a&lt;br&gt;&#xA;बलिः सुदेष्णां स्वां भार्यां तस्मै स प्राहिणोत्पुनः ॥&#x9;051c&lt;br&gt;&#xA;तां स दीर्घतमाङ्गेषु स्पृष्ट्वा देवीमथाब्रवीत् ।&#x9;052a&lt;br&gt;&#xA;भविष्यन्ति कुमारास्ते तेजसाऽऽदित्यवर्चसः ॥&#x9;052c&lt;br&gt;&#xA;अङ्गो वङ्गः कलिङ्गश्च पुण्ड्रः सुह्मश्च ते सुताः ।&#x9;053a&lt;br&gt;&#xA;तेषां देशाः समाख्याताः स्वनामकथिता भुवि ॥&#x9;053c&lt;br&gt;&#xA;अङ्गस्याङ्गोऽभवद्देशो वङ्गो वङ्गस्य च स्मृतः ।&#x9;054a&lt;br&gt;&#xA;कलिङ्गविषयश्चैव कलिङ्गस्य च स स्मृतः ॥&#x9;054c&lt;br&gt;&#xA;पुण्ड्रस्य पुण्ड्राः प्रख्याताः सुह्माः सुह्मस्य च स्मृताः ।&#x9;055a&lt;br&gt;&#xA;एवं बलेः पुरा वंशः प्रख्यातो वै महर्षिजः ॥&#x9;055c&lt;br&gt;&#xA;एवमन्ये महेष्वासा ब्राह्मणैः क्षत्रिया भुवि ।&#x9;056a&lt;br&gt;&#xA;जाताः परमधर्मज्ञा वीर्यवन्तो महाबलाः ।&#x9;056c&lt;br&gt;&#xA;एतच्छ्रुत्वा त्वमप्यत्र मातः कुरु यथेप्सितम् ॥ ॥&#x9;056e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/114/</guid>
      <description>&lt;p&gt;अध्यायः 114&lt;/p&gt;&#xA;&lt;p&gt;सत्यवत्या स्वस्मिन्कन्यात्वावस्थायां व्यासोत्पत्तिकथनम् ॥ 1 ॥ स्मरणमात्रादागतेन व्यासेन सह सत्यवत्याः संवादः ॥ 2 ॥ व्यासेन अम्बिकाम्बालिकलोः पुत्रोत्पादनाङ्गीकारः ॥ 3 ॥&#xA;भीष्म उवाच ।&#x9;001&lt;br&gt;&#xA;पुनर्भरतवंशस्य हेतुं सन्तानवृद्धये ।&#x9;001a&lt;br&gt;&#xA;वक्ष्यामि नियतं मातस्तन्मे निगदतः शृणु ॥&#x9;001c&lt;br&gt;&#xA;ब्राह्मणो गुणवान्कश्चिद्धनेनोपनिमन्त्र्यताम् ।&#x9;002a&lt;br&gt;&#xA;विचित्रवीर्यक्षेत्रेषु यः समुत्पादयेत्प्रजाः ॥&#x9;002c&lt;br&gt;&#xA;&#39;वैशम्पायन उवाच ।&#x9;003&lt;br&gt;&#xA;भीष्मस्य तु वचः श्रुत्वा धर्महेत्वर्थसंहितम् ।&#x9;003a&lt;br&gt;&#xA;माता सत्यवती भीष्मं पुनरेवाभ्यभाषत ॥&#x9;003c&lt;br&gt;&#xA;औचथ्यमधिकृत्येदमङ्गं च यदुदाहृतम् ।&#x9;004a&lt;br&gt;&#xA;पौराणी श्रुतिरित्येषा प्राप्तकालमिदं कुरु ॥&#x9;004c&lt;br&gt;&#xA;त्वं हि पुत्र कुलस्यास्य ज्येष्ठः श्रेष्ठश्च भारत ।&#x9;005a&lt;br&gt;&#xA;यथा च ते पितुर्वाक्यं मम कार्यं तथाऽनघ ॥&#x9;005c&lt;br&gt;&#xA;मम पुत्रस्तव भ्राता यवीयान्सुप्रियश्च ते ।&#x9;006a&lt;br&gt;&#xA;बाल एव गतः स्वर्गं भारतो भरतर्षभ ॥&#x9;006c&lt;br&gt;&#xA;इमे महिष्यौ तस्येह काशिराजसुते उभे ।&#x9;007a&lt;br&gt;&#xA;रूपयौवनसम्पन्ने पुत्रकामे च भारत ॥&#x9;007c&lt;br&gt;&#xA;धर्म्यमेतत्परं ज्ञात्वा सन्तानाय कुलस्य च ।&#x9;008a&lt;br&gt;&#xA;आभ्यां मम नियोगात्तु धर्मं चरितुमर्हसि ॥&#x9;008c&lt;br&gt;&#xA;भीष्म उवाच ।&#x9;009&lt;br&gt;&#xA;असंशयं परो धर्मस्त्वयाः मातः प्रकीर्तितः ।&#x9;009a&lt;br&gt;&#xA;त्वमप्येतां प्रतिज्ञां तु वेत्थ या मयि वर्तते ॥&#x9;009c&lt;br&gt;&#xA;अमरत्वस्य वा हेतोस्त्रैलोक्यसदनस्य वा ।&#x9;010a&lt;br&gt;&#xA;उत्सृजेयमहं प्राणान्न तु सत्यं कथञ्चन ॥&#x9;010c&lt;br&gt;&#xA;सत्यवत्युवाच ।&#x9;011&lt;br&gt;&#xA;जानामि त्वयि धर्मज्ञ सत्यं सत्यपराक्रम ।&#x9;011a&lt;br&gt;&#xA;इच्छंस्त्वमिह लोकांस्त्रीन्सृजेरन्यानरिन्दम ॥&#x9;011c&lt;br&gt;&#xA;यथा तु नः कुलं चैव धर्मश्च न पराभवेत् ।&#x9;012a&lt;br&gt;&#xA;सुहृदश्च प्रहृष्टाः स्युस्तथा त्वं कर्तुमर्हसि ॥&#x9;012c&lt;br&gt;&#xA;भीष्म उवाच ।&#x9;013&lt;br&gt;&#xA;त्वमेव कुलवृद्धासि गौरवं तु परं त्वयि ।&#x9;013a&lt;br&gt;&#xA;सोपायं कुलसन्ताने वक्तुमर्हसि नः परम् ॥&#x9;013c&lt;br&gt;&#xA;स्त्रियो हि परमं गुह्यं धारयन्ति सदा कुले ।&#x9;014a&lt;br&gt;&#xA;पुरुषांश्चैव मायाभिर्बह्वीभिरुपगृह्णते ॥&#x9;014c&lt;br&gt;&#xA;सा सत्यवति सम्पश्य धर्मं सत्यपरायणे ।&#x9;015a&lt;br&gt;&#xA;यथा न जह्यां सत्यं च न सीदेच्च कुलं हि नः ॥&#39;&#x9;015c&lt;br&gt;&#xA;वैशम्पायन उवाच ।&#x9;016&lt;br&gt;&#xA;ततः सत्यवती भीष्मं वाचा संसज्जमानया ।&#x9;016a&lt;br&gt;&#xA;विहसन्तीव सव्रीडमिदं वचनमब्रवीत् ॥&#x9;016c&lt;br&gt;&#xA;सत्यमेतन्महाबाहो यथा वदसि भारत ।&#x9;017a&lt;br&gt;&#xA;विश्वासात्ते प्रवक्ष्यामि सन्तानाय कुलस्य नः ॥&#x9;017c&lt;br&gt;&#xA;न ते शक्यमनाख्यातुमापद्धर्मं तथाविधम् ।&#x9;018a&lt;br&gt;&#xA;त्वमेव नः कुले धर्मस्त्वं सत्यं त्वं परा गतिः ॥&#x9;018c&lt;br&gt;&#xA;&#39;यत्त्वं वक्ष्यसि तत्कार्यमस्माभिरिति मे मतिः ।&#39;&#x9;019a&lt;br&gt;&#xA;तस्मान्निशम्य सत्यं मे कुरुष्व यदनन्तरम् ।&#x9;019c&lt;br&gt;&#xA;&#39;शृणु भीष्म वचो मह्यं धर्मार्थसहितं हितम् ॥&#x9;019e&lt;br&gt;&#xA;न च विस्रम्भकथितं भवान्सूचितुमर्हति ।&#x9;020a&lt;br&gt;&#xA;यस्तु राजा वसुर्नाम श्रुतस्ते भरतर्षभ ॥&#x9;020c&lt;br&gt;&#xA;तस्य शुक्लादहं मत्स्या धृता कुक्षौ पुरा किल ।&#x9;021a&lt;br&gt;&#xA;मातरं मे जलाद्धृत्वा दाशः परमधर्मवित् ॥&#x9;021c&lt;br&gt;&#xA;मां तु स्वगृहमानीय दुहितृत्वेऽभ्यकल्पयत् ।&#x9;022a&lt;br&gt;&#xA;धर्मयुक्तः स धर्मेण पिता चासीत्ततो मम ॥&#39;&#x9;022c&lt;br&gt;&#xA;धर्मयुक्तस्य धर्मार्थं पितुरासीत्तरी मम ।&#x9;023a&lt;br&gt;&#xA;सा कदाचिदहं तत्र गता प्रथमयौवनम् ॥&#x9;023c&lt;br&gt;&#xA;अथ धर्मविदां श्रेष्ठः परमर्षिः पराशरः ।&#x9;024a&lt;br&gt;&#xA;आजगाम तरीं धीमांस्तरिष्यन्यमुनां नदीम् ॥&#x9;024c&lt;br&gt;&#xA;स तार्यमाणो यमुनां मामुपेत्याब्रवीत्तदा ।&#x9;025a&lt;br&gt;&#xA;सान्त्वपूर्वं मुनिश्रेष्ठः कामार्तो मधुरं वचः ।&#x9;025c&lt;br&gt;&#xA;उक्त्वा जन्म कुलं मह्यं नासि दाशसुतेति च ॥&#x9;025e&lt;br&gt;&#xA;तमहं शापभीता च पितुर्भीता च भारत ।&#x9;026a&lt;br&gt;&#xA;वरैरसुलभैरुक्ता न प्रत्याख्यातुमुत्सहे ॥&#x9;026c&lt;br&gt;&#xA;&#39;प्रेक्ष्य तांस्तु महाभागान्पारावारे ऋषीन्स्थितान् ।&#x9;027a&lt;br&gt;&#xA;यमुनातीरविन्यस्तान्प्रदीप्तानिव पावकान् ॥&#x9;027c&lt;br&gt;&#xA;पुरस्तादरुणश्चैव तरुणः सम्प्रकाशते ।&#x9;028a&lt;br&gt;&#xA;येनैषा ताम्रवस्त्रेव द्यौः कृता प्रविजृम्भिता ॥&#x9;028c&lt;br&gt;&#xA;उक्तमात्रो मया तत्र नीहारमसृजत्प्रभुः ।&#x9;029a&lt;br&gt;&#xA;पराशरः सत्यधृतिर्द्वीपे च यमुनाम्भसि ॥&#39;&#x9;029c&lt;br&gt;&#xA;अभिभूय स मां बालां तेजसा वशमानयत् ।&#x9;030a&lt;br&gt;&#xA;तमसा लोकमावृत्य नौगतामेव भारत ॥&#x9;030c&lt;br&gt;&#xA;मत्स्यगन्धो महानासीत्पुरा मम जुगुप्सितः ।&#x9;031a&lt;br&gt;&#xA;तमपास्य शुभं गन्धमिमं प्रादात्स मे मुनिः ॥&#x9;031c&lt;br&gt;&#xA;ततो मामाह स मुनिर्गर्भमुत्सृज्य मामकम् ।&#x9;032a&lt;br&gt;&#xA;द्वीपेऽस्या एव सरितः कन्यैव त्वं भविष्यसि ॥&#x9;032c&lt;br&gt;&#xA;कन्यात्वं च ददौ प्रीतः पुनर्विद्वांस्तपोधनः ।&#x9;033a&lt;br&gt;&#xA;तस्य वीर्यमहं दृष्ट्वा तथा युक्तं महात्मनः ॥&#x9;033c&lt;br&gt;&#xA;विस्मिता व्यथिता चैव प्रादामात्मानमेव च ।&#x9;034a&lt;br&gt;&#xA;ततस्तदा महात्मा स कन्यायां मयि भारत ।&#x9;034c&lt;br&gt;&#xA;प्रहृष्टोऽजनयत्पुत्रं द्वीप एव पराशरः ॥&#39;&#x9;034e&lt;br&gt;&#xA;पाराशर्यो महायोगी स बभूव महानृषिः ।&#x9;035a&lt;br&gt;&#xA;कन्यापुत्रो मम पुरा द्वैपायन इति श्रुतः ॥&#x9;035c&lt;br&gt;&#xA;यो व्यस्य वेदांश्चतुरस्तपसा भगवानृषिः ।&#x9;036a&lt;br&gt;&#xA;लोके व्यासत्वमापेदे कार्ष्ण्यात्कृष्णत्वमेव च ॥&#x9;036c&lt;br&gt;&#xA;सत्यवादी शमपरस्तपस्वी दग्धकिल्बिषः ।&#x9;037a&lt;br&gt;&#xA;सद्योत्पन्नः स तु महान्सह पित्रा ततो गतः ॥&#x9;037c&lt;br&gt;&#xA;स नियुक्तो मया व्यक्तं त्वया चाप्रतिमद्युतिः ।&#x9;038a&lt;br&gt;&#xA;भ्रातुः क्षेत्रेषु कल्याणमपत्यं जनयिष्यति ॥&#x9;038c&lt;br&gt;&#xA;स हि मामुक्तवांस्तत्र स्मरेः कृच्छ्रेषु मामिति ।&#x9;039a&lt;br&gt;&#xA;तं स्मरिष्ये महाबाहो यदि भीष्म त्वमिच्छसि ॥&#x9;039c&lt;br&gt;&#xA;तव ह्यनुमते भीष्म नियतं स महातपाः ।&#x9;040a&lt;br&gt;&#xA;विचित्रवीर्यक्षेत्रेषु पुत्रानुत्पादयिष्यति ॥&#x9;040c&lt;br&gt;&#xA;वैशम्पायन उवाच ।&#x9;041&lt;br&gt;&#xA;महर्षेः कीर्तने तस्य भीष्मः प्राञ्जलिरब्रवीत् ।&#x9;041a&lt;br&gt;&#xA;&#39;देशकालौ च जानासि क्रियतामर्थसिद्धये ।&#39;&#x9;041c&lt;br&gt;&#xA;धर्ममर्थं च कामं च त्रीनेतान्योनुपश्यति ॥&#x9;041e&lt;br&gt;&#xA;अर्थमर्थानुबन्धं च धर्मं धर्मानुबन्धनम् ।&#x9;042a&lt;br&gt;&#xA;कामं कामानुबन्धं च विपरीतान्पृथक्पृथक् ॥&#x9;042c&lt;br&gt;&#xA;यो विचिन्त्य धिया धीरो व्यवस्यति स बुद्धिमान् ।&#x9;043a&lt;br&gt;&#xA;तदिदं धर्मयुक्तं च हितं चैव कुलस्य नः ॥&#x9;043c&lt;br&gt;&#xA;उक्तं भवत्या यच्छ्रेयस्तन्मह्यं रोचते भृशम् ।&#x9;044a&lt;br&gt;&#xA;वैशम्पायन उवाच ।&#x9;044&lt;br&gt;&#xA;ततस्तस्मिन्प्रतिज्ञाते भीष्मेण कुरुनन्दन ॥&#x9;044c&lt;br&gt;&#xA;कृष्णद्वैपायनं काली चिन्तयामास वै मुनिम् ।&#x9;045a&lt;br&gt;&#xA;स वेदान्विब्रुवन्धीमान्मातुर्विज्ञाय चिन्तितम् ॥&#x9;045c&lt;br&gt;&#xA;प्रादुर्बभूवाविदितः क्षणेन कुरुनन्दन ।&#x9;046a&lt;br&gt;&#xA;तस्मै पूजां ततः कृत्वा सुताय विधिपूर्वकम् ॥&#x9;046c&lt;br&gt;&#xA;परिष्वज्य च बाहुभ्यां प्रस्रवैरभ्यषिञ्चत ।&#x9;047a&lt;br&gt;&#xA;मुमोच बाष्पं दाशेयी पुत्रं दृष्ट्वा चिरस्य तु ॥&#x9;047c&lt;br&gt;&#xA;तामद्भिः परिषिच्यार्तां महर्षिरभिवाद्य च ।&#x9;048a&lt;br&gt;&#xA;मातरं पूर्वजः पुत्रो व्यासो वचनमब्रवीत् ॥&#x9;048c&lt;br&gt;&#xA;भवत्या यदभिप्रेतं तदहं कर्तुमागतः ।&#x9;049a&lt;br&gt;&#xA;शाधि मां धर्मतत्त्वज्ञे करवाणि प्रियं तव ॥&#x9;049c&lt;br&gt;&#xA;तस्मै पूजां ततोऽकार्षीत्पुरोधाः परमर्षये ।&#x9;050a&lt;br&gt;&#xA;स च तां प्रतिजग्राह विधिमन्मन्त्रपूर्वकम् ॥&#x9;050c&lt;br&gt;&#xA;पूजितो मन्त्रपूर्वं तु विधिवत्प्रीतिमाप सः ।&#x9;051a&lt;br&gt;&#xA;तमासनगतं माता पृष्ट्वा कुशलमव्ययम् ॥&#x9;051c&lt;br&gt;&#xA;सत्यवत्यथ वीक्ष्यैनमुवाचेदमनन्तरम् ।&#x9;052a&lt;br&gt;&#xA;मातापित्रोः प्रजायन्ते पुत्राः साधारणाः कवे ॥&#x9;052c&lt;br&gt;&#xA;तेषां पिता यथा स्वीमी तथा माता न संशयः ।&#x9;053a&lt;br&gt;&#xA;विधानविहितः स त्वं यथा मे प्रथमः सुतः ॥&#x9;053c&lt;br&gt;&#xA;विचित्रवीर्यो ब्रह्मर्षे तथा मेऽवरजः सुतः ।&#x9;054a&lt;br&gt;&#xA;यथैव पितृतो भीष्मस्तथा त्वमपि मातृतः ॥&#x9;054c&lt;br&gt;&#xA;भ्राता विचित्रवीर्यस्य यथा वा पुत्र मन्यसे ।&#x9;055a&lt;br&gt;&#xA;अयं शान्तनवः सत्यं पालयन्सत्यविक्रमः ॥&#x9;055c&lt;br&gt;&#xA;बुद्धिं न कुरुतेऽपत्ये तथा राज्याऽनुशासने ।&#x9;056a&lt;br&gt;&#xA;स त्वं व्यपेक्षया भ्रातुः सन्तानाय कुलस्य च ॥&#x9;056c&lt;br&gt;&#xA;भीष्मस्य चास्य वचनान्नियोगाच्च ममानघ ।&#x9;057a&lt;br&gt;&#xA;अनुक्रोशाच्च भूतानां सर्वेषां रक्षणाय च ॥&#x9;057c&lt;br&gt;&#xA;आनृशंस्याच्च यद्ब्रूयां तच्छ्रुत्वा कर्तुमर्हसि ।&#x9;058a&lt;br&gt;&#xA;यवीयसस्तव भ्रातुर्भार्ये सुरसुतोपमे ॥&#x9;058c&lt;br&gt;&#xA;रूपयौवनसम्पन्ने पुत्रकामे च धर्मतः ।&#x9;059a&lt;br&gt;&#xA;तयोरुत्पादयापत्यं समर्थो ह्यसि पुत्रक ॥&#x9;059c&lt;br&gt;&#xA;अनुरूपं कुलस्यास्य सन्तत्याः प्रसवस्य च ।&#x9;060a&lt;br&gt;&#xA;व्यास उवाच ।&#x9;060&lt;br&gt;&#xA;वेत्थ धर्मं सत्यवति परं चापरमेव च ॥&#x9;060c&lt;br&gt;&#xA;तथा तव महाप्राज्ञे धर्मे प्रणिहिता मतिः ।&#x9;061a&lt;br&gt;&#xA;तस्मादहं त्वन्नियोगाद्धर्ममुद्दिश्य कारणम् ॥&#x9;061c&lt;br&gt;&#xA;ईप्सितं ते करिष्यामि दृष्टं ह्येतत्सनातनम् ।&#x9;062a&lt;br&gt;&#xA;भ्रातुः पुत्रान्प्रदास्यामि मित्रावरुणयोः समान् ॥&#x9;062c&lt;br&gt;&#xA;व्रतं चरेतां ते देव्यौ निर्दिष्टमिह यन्मया ।&#x9;063a&lt;br&gt;&#xA;संवत्सरं यथान्यायं ततः शुद्धे भविष्यतः ॥&#x9;063c&lt;br&gt;&#xA;नहि मामव्रतोपेता उपेयात्काचिदङ्गना ।&#x9;064a&lt;br&gt;&#xA;सत्यवत्युवाच ।&#x9;064&lt;br&gt;&#xA;सद्यो यथा प्रपद्येते देव्यौ गर्भं तथा कुरु ॥&#x9;064c&lt;br&gt;&#xA;अराजकेषु राष्ट्रेषु प्रजाऽनाथा विनश्यति ।&#x9;065a&lt;br&gt;&#xA;नश्यन्ति च क्रियाः सर्वा नास्ति वृष्टिर्न देवता ॥&#x9;065c&lt;br&gt;&#xA;कथं चाराजकं राष्ट्रं शक्यं धारयितुं प्रभो ।&#x9;066a&lt;br&gt;&#xA;तस्माद्गर्भं समाधत्स्व भीष्मः संवर्धयिष्यति ॥&#x9;066c&lt;br&gt;&#xA;व्यास उवाच ।&#x9;067&lt;br&gt;&#xA;यदि पुत्रः प्रदातव्यो मया भ्रातुरकालिकः ।&#x9;067a&lt;br&gt;&#xA;विरूपतां मे सहतां तयोरेतत्परं व्रतम् ॥&#x9;067c&lt;br&gt;&#xA;यदि मे सहते गन्धं रूपं वेषं तथा वपुः ।&#x9;068a&lt;br&gt;&#xA;अद्यैव गर्भं कौसल्या विशिष्टं प्रतिपद्यताम् ॥&#x9;068c&lt;br&gt;&#xA;&#39;तस्यापि च शतं पुत्रा भवितारो न संशयः ।&#x9;069a&lt;br&gt;&#xA;गोप्तारः कुरुवंशस्य भवत्याः शोकनाशनाः ॥&#39;&#x9;069c&lt;br&gt;&#xA;वैशम्पायन उवाच ।&#x9;070&lt;br&gt;&#xA;एवमुक्त्वा महातेजा व्यासः सत्यवतीं तदा ।&#x9;070a&lt;br&gt;&#xA;शयने सा च कौसल्या शुचिवस्त्रा ह्यलङ्कृता ॥&#x9;070c&lt;br&gt;&#xA;समागमनमाकाङ्क्षेदिति सोऽन्तर्हितो मुनिः ।&#x9;071a&lt;br&gt;&#xA;ततोऽभिगम्य सा देवी स्नुषां रहसि सङ्गताम् ॥&#x9;071c&lt;br&gt;&#xA;धर्म्यमर्थसमायुक्तमुवाच वचनं हितम् ।&#x9;072a&lt;br&gt;&#xA;कौसल्ये धर्मतन्त्रं त्वां यद्ब्रवीमि निबोध तत् ॥&#x9;072c&lt;br&gt;&#xA;भरतानां समुच्छेदो व्यक्तं मद्भाग्यसङ्क्षयात् ।&#x9;073a&lt;br&gt;&#xA;व्यथितां मां च सम्प्रेक्ष्य पितृवंशं च पीडितम् ॥&#x9;073c&lt;br&gt;&#xA;भीष्मो बुद्धिमदान्मह्यं कुलस्यास्य विवृद्धये ।&#x9;074a&lt;br&gt;&#xA;सा च बुद्धिस्त्वय्यधीना पुत्रि प्रापय मां तथा ॥&#x9;074c&lt;br&gt;&#xA;नष्टं च भारतं वंशं पुनरेव समुद्धर ।&#x9;075a&lt;br&gt;&#xA;पुत्रं जनय सुश्रोणि देवराजसमप्रभम् ॥&#x9;075c&lt;br&gt;&#xA;स हि राज्यधुरं गुर्वीमुद्वक्ष्यति कुलस्य नः ।&#x9;076a&lt;br&gt;&#xA;&#39;एवमुक्त्वा तु सा देवी स्नुषां सत्यवती तदा ॥&#39;&#x9;076c&lt;br&gt;&#xA;सा धर्मतोऽनुनीयैनां कथञ्चिद्धर्मचारिणीम् ।&#x9;077a&lt;br&gt;&#xA;भोजयामास विप्रांश्च देवर्षीनतिथींस्तथा ॥ ॥&#x9;077c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/115/</guid>
      <description>&lt;p&gt;अध्यायः 115&lt;/p&gt;&#xA;&lt;p&gt;अम्बिकायां व्यासाद्धृतराष्ट्रस्योत्पत्तिः ॥ 1 ॥ अम्बालिकायां पाण्डोरुत्पत्तिः ॥ 2 ॥ अम्बिकादास्यां विदुरस्योत्पत्तिः ॥ 3 ॥&#xA;वैशम्पायन उवाच ।&#x9;001&lt;br&gt;&#xA;ततः सत्यवती काले वधूं स्नातामृतौ तदा ।&#x9;001a&lt;br&gt;&#xA;संवेशयन्ती शयने शनैर्वचनमब्रवीत् ॥&#x9;001c&lt;br&gt;&#xA;कौसल्ये देवरस्तेऽस्ति सोऽद्य त्वाऽनुप्रवेक्ष्यति ।&#x9;002a&lt;br&gt;&#xA;अप्रमत्ता प्रतीक्षैनं निशीथे ह्यागमिष्यति ॥&#x9;002c&lt;br&gt;&#xA;श्वश्र्वास्तद्वचनं श्रुत्वा शयाना शयने शुभे ।&#x9;003a&lt;br&gt;&#xA;साऽचिन्तयत्तदा भीष्ममन्यांश्च कुरुपुङ्गवान् ॥&#x9;003c&lt;br&gt;&#xA;&#39;ततः सुप्तजनप्रायेऽर्धरात्रे भगवानृषिः ।&#x9;004a&lt;br&gt;&#xA;दीप्यमानेषु दीपेषु शरणं प्रविवेश ह ॥&#x9;004c&lt;br&gt;&#xA;ततोऽम्बिकायां प्रथमं नियुक्तः सत्यवागृषिः ।&#x9;005a&lt;br&gt;&#xA;जगाम तस्याः शयनं विपुले तपसि स्थितः ॥&#x9;005c&lt;br&gt;&#xA;तं समीक्ष्य तु कौसल्या दुष्प्रेक्षमतथोचिता ।&#x9;006a&lt;br&gt;&#xA;विरूप इति वित्रस्ता सङ्कुच्यासीन्निमीलिता ॥&#x9;006c&lt;br&gt;&#xA;विरूपो हि जटी चापि दुर्वर्णः परुषः कृशः ।&#x9;007a&lt;br&gt;&#xA;सुगन्धेतरगन्धश्च सर्वथा दुष्प्रधर्षणः ॥&#39;&#x9;007c&lt;br&gt;&#xA;तस्य कृष्णस्य कपिलां जटां दीप्ते च लोचने ।&#x9;008a&lt;br&gt;&#xA;बभ्रूणि चैव श्मश्रूमि दृष्ट्वा देवी न्यमीलयत् ॥&#x9;008c&lt;br&gt;&#xA;सम्भूव तया सार्धं मातुः प्रियचिकीर्षया ।&#x9;009a&lt;br&gt;&#xA;भयात्काशिसुता तं तु नाशक्नोदभिवीक्षितुम् ॥&#x9;009c&lt;br&gt;&#xA;ततो निष्क्रान्तमागम्य माता पुत्रमुवाच ह ।&#x9;010a&lt;br&gt;&#xA;अप्यस्यां गुणवान्पुत्र राजपुत्रो भविष्यति ॥&#x9;010c&lt;br&gt;&#xA;निशम्य तद्वचो मातुर्व्यासः सत्यवतीसुतः ।&#x9;011a&lt;br&gt;&#xA;&#39;प्रोवाचातीन्द्रियज्ञानो विधिना सम्प्रचोदितः ॥&#39;&#x9;011c&lt;br&gt;&#xA;नागायुतसमप्राणो विद्वान्राजर्षिसत्तमः ।&#x9;012a&lt;br&gt;&#xA;महाभागो महावीर्यो महाबुद्धिर्भविष्यति ॥&#x9;012c&lt;br&gt;&#xA;तस्य चापि शतं पुत्रा भविष्यन्ति महात्मनः ।&#x9;013a&lt;br&gt;&#xA;किन्तु मातुः स वैगुण्यादन्ध एव भविष्यति ॥&#x9;013c&lt;br&gt;&#xA;तस्य तद्वचनं श्रुत्वा माता पुत्रमथाऽब्रवीत् ।&#x9;014a&lt;br&gt;&#xA;नान्धः कुरूणां नृपतिरनुरूपस्तपोधन ॥&#x9;014c&lt;br&gt;&#xA;ज्ञातिवंशस्य गोप्तारं पितॄणां वंशवर्धनम् ।&#x9;015a&lt;br&gt;&#xA;&#39;अपरस्यामपि पुनर्मम शोकविनाशनम् ॥&#x9;015c&lt;br&gt;&#xA;तस्मादवरजं पुत्रं जनयान्यं नराधिपम् ।&#x9;016a&lt;br&gt;&#xA;भ्रातुर्भार्याऽवरा चेयं रूपयौवनशालिनी ॥&#x9;016c&lt;br&gt;&#xA;अस्यामुत्पादयाऽपत्यं मन्नियोगाद्गुणाधिकम् ।&#39;&#x9;017a&lt;br&gt;&#xA;द्वितीयं कुरुवंशस्य राजानं दातुमर्हसि ॥&#x9;017c&lt;br&gt;&#xA;स तथेति प्रतिज्ञाय निश्चक्राम महायशाः ।&#x9;018a&lt;br&gt;&#xA;साऽपि कालेन कौसल्या सुषुवेऽन्धं तमात्मजम् ॥&#x9;018c&lt;br&gt;&#xA;पुनरेव तु सा देवी परिभाष्य स्नुषां ततः ।&#x9;019a&lt;br&gt;&#xA;ऋषिमावाहयत्सत्या यथापूर्वमरिन्दम ॥&#x9;019c&lt;br&gt;&#xA;&#39;अम्बालिकां समाहूय तस्यां सत्यवती सुतम् ।&#x9;020a&lt;br&gt;&#xA;भूयो नियोजयामास सन्तानाय कुलस्य वै ॥&#x9;020c&lt;br&gt;&#xA;विषण्णाम्बालिका साध्वी निषण्णा शयनोत्तमे ।&#x9;021a&lt;br&gt;&#xA;कोन्वेष्यतीति ध्यायन्ती नियतां सम्प्रतीक्षते&#39; ॥&#x9;021c&lt;br&gt;&#xA;ततस्तेनैव विधिना महर्षिस्तामपद्यत ।&#x9;022a&lt;br&gt;&#xA;अम्बालिकामथाऽभ्यागादृषिं दृष्ट्वा च साऽपि तम् ॥&#x9;022c&lt;br&gt;&#xA;विवर्णा पाण्डुसङ्काशा समपद्यत भारत ।&#x9;023a&lt;br&gt;&#xA;तां भीतां पाण्डुसङ्काशां विषण्णां प्रेक्ष्य भारत ॥&#x9;023c&lt;br&gt;&#xA;व्यासः सत्यवतीपुत्र इदं वचनमब्रवीत् ।&#x9;024a&lt;br&gt;&#xA;यस्मात्पाण्डुत्वमापन्ना विरूपं प्रेक्ष्य मामिह ॥&#x9;024c&lt;br&gt;&#xA;तस्मादेष सुतस्ते वै पाण्डुरेव भविष्यति ।&#x9;025a&lt;br&gt;&#xA;नाम चास्यैतदेवेह भविष्यति शुभानने ॥&#x9;025c&lt;br&gt;&#xA;इत्युक्त्वा स निराक्रामद्भगवानृषिसत्तमः ।&#x9;026a&lt;br&gt;&#xA;ततो निष्क्रान्तमालोक्य सत्या पुत्रमथाऽब्रवीत् ॥&#x9;026c&lt;br&gt;&#xA;&#39;कुमारो ब्रूहि मे पुत्र अप्यत्र भविता शुभः ।&#39;&#x9;027a&lt;br&gt;&#xA;शशंस स पुनर्मात्रे तस्य बालस्य पाण्डुताम् ॥&#x9;027c&lt;br&gt;&#xA;&#39;भविष्यति सुविक्रान्तः कुमारो दिक्षु विश्रुतः ।&#x9;028a&lt;br&gt;&#xA;पाण्डुत्वं वर्णतस्तस्य मातृदोषाद्भविष्यति ॥&#x9;028c&lt;br&gt;&#xA;तस्य पुत्रा महेष्वासा भविष्यन्तीह पञ्च वै ।&#x9;029a&lt;br&gt;&#xA;इत्युक्त्वा मातरं तत्र सोऽभिवाद्य जगाम ह ॥&#39;&#x9;029c&lt;br&gt;&#xA;तं माता पुनरेवान्यमेकं पुत्रमयाचत ।&#x9;030a&lt;br&gt;&#xA;तथेति च महर्षिस्तां मातरं प्रत्यभाषत ॥&#x9;030c&lt;br&gt;&#xA;ततः कुमारं सा देवी प्राप्तकालमजीजनत् ।&#x9;031a&lt;br&gt;&#xA;पाण्डुलक्षणसम्पन्नं दीप्यमानमिव श्रिया ॥&#x9;031c&lt;br&gt;&#xA;यस्य पुत्रा महेष्वासा जज्ञिरे पञ्च पाण्डवाः ।&#x9;032a&lt;br&gt;&#xA;&#39;तयोर्जन्मक्रियाः सर्वा यथावदनुपूर्वशः ॥&#x9;032c&lt;br&gt;&#xA;कारयामास वै भीष्मो ब्राह्मणैर्वेदपारगैः ।&#x9;033a&lt;br&gt;&#xA;अन्धं दृष्ट्वाऽम्बिकापुत्रं जातं सत्यवती सुतम् ॥&#x9;033c&lt;br&gt;&#xA;कौसल्यार्थे समाहूय पुत्रमन्यमयाचत ।&#x9;034a&lt;br&gt;&#xA;अन्धोयमन्यमिच्छामि कौसल्यातनयं शुभम् ॥&#x9;034c&lt;br&gt;&#xA;एवमुक्तो महर्षिस्तां मातरं प्रत्यभाषत ।&#x9;035a&lt;br&gt;&#xA;नियता यदि कौसल्या भविष्यति पुनःशुभा ॥&#x9;035c&lt;br&gt;&#xA;भविष्यति कुमारोऽस्या धर्मशास्त्रार्थतत्ववित् ।&#x9;036a&lt;br&gt;&#xA;तां समाधाय वै भूयः स्नुषां सत्यवती पुनः ॥&#39;&#x9;036c&lt;br&gt;&#xA;ऋतुकाले ततो ज्येष्ठां वधूं तस्मै न्ययोजयत् ।&#x9;037a&lt;br&gt;&#xA;सा तु रूपं च गन्धं च महर्षेः प्रविचिन्त्य तं ॥&#x9;037c&lt;br&gt;&#xA;नाकरोद्वचनं देव्या भयात्सुरसुतोपमा ।&#x9;038a&lt;br&gt;&#xA;ततःस्वैर्भूषणैर्दासीं भूषयित्वाऽप्सरोपमाम् ॥&#x9;038c&lt;br&gt;&#xA;प्रेषयामास कृष्णाय ततः काशिपतेः सुता ।&#x9;039a&lt;br&gt;&#xA;सा तं त्वृषिमनुप्राप्तं प्रत्युद्गम्याभिवाद्य च ॥&#x9;039c&lt;br&gt;&#xA;संविवेशाभ्यनुज्ञाता सत्कृत्योपचचार ह ।&#x9;040a&lt;br&gt;&#xA;&#39;वाग्भावोपप्रदानेन गात्रसंस्पर्शनेन च ॥&#39;&#x9;040c&lt;br&gt;&#xA;कामोपभोगेन रहस्तस्यां तुष्टिमगादृषिः ।&#x9;041a&lt;br&gt;&#xA;तया सहोषितो राजन्महर्षिः संशितव्रतः ॥&#x9;041c&lt;br&gt;&#xA;उत्तिष्ठन्नब्रवीदेनामभुजिष्या भविष्यसि ।&#x9;042a&lt;br&gt;&#xA;अयं च ते शुभे गर्भः श्रेयानुदरमागतः ।&#x9;042c&lt;br&gt;&#xA;धर्मात्मा भविता लोके सर्वबुद्धिमतां वरः ॥&#x9;042e&lt;br&gt;&#xA;स जज्ञे विदुरो नाम कृष्णद्वैपायनात्मजः ।&#x9;043a&lt;br&gt;&#xA;धृतराष्ट्रस्य वै भ्राता पाण्डोश्चैव महात्मनः ॥&#x9;043c&lt;br&gt;&#xA;धर्मो विदुररूपेण शापात्तस्य महात्मनः ।&#x9;044a&lt;br&gt;&#xA;माण्डव्यस्यार्थतत्त्वज्ञः कामक्रोधविवर्जितः ॥&#x9;044c&lt;br&gt;&#xA;कृष्णद्वैपायनोऽप्येतत्सत्यवत्यै न्यवेदयत् ।&#x9;045a&lt;br&gt;&#xA;प्रलम्भमात्मनश्चैव शूद्रायाः पुत्रजन्म च ॥&#x9;045c&lt;br&gt;&#xA;स धर्मस्यानृणो भूत्वा पुनर्मात्रा समेत्य च ।&#x9;046a&lt;br&gt;&#xA;तस्यै गर्भं समावेद्य तत्रैवान्तरधीयत ॥&#x9;046c&lt;br&gt;&#xA;एते विचित्रवीर्यस्य क्षेत्रे द्वैपायनादपि ।&#x9;047a&lt;br&gt;&#xA;जज्ञिरे देवगर्भाभाः कुरुवंशविवर्धनाः ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/116/</guid>
      <description>&lt;p&gt;अध्यायः 116&lt;/p&gt;&#xA;&lt;p&gt;माण्डव्योपाख्यानम् ॥ 1 ॥ राजाज्ञया माण्डव्यस्य शूलारोपणम् ॥ 2 ॥&#xA;जनमेजय उवाच ।&#x9;001&lt;br&gt;&#xA;किं कृतं कर्म धर्मेण येन शापमुपेयिवान् ।&#x9;001a&lt;br&gt;&#xA;कस्य शापाच्च ब्रह्मर्षेः शूद्रयोनावजायत ॥&#x9;001c&lt;br&gt;&#xA;वैशम्पायन उवाच ।&#x9;002&lt;br&gt;&#xA;बभूव ब्राह्मणः कश्चिन्माण्डव्य इति विश्रुतः ।&#x9;002a&lt;br&gt;&#xA;धृतिमान्सर्वधर्मज्ञः सत्ये तपसि च स्थितः ॥&#x9;002c&lt;br&gt;&#xA;&#39;स तीर्थयात्रां विचरन्नाजगाम यदृच्छया ।&#x9;003a&lt;br&gt;&#xA;सन्निकृष्टानि तीर्थानि ग्रामाणां यानि कानि च ।&#x9;003c&lt;br&gt;&#xA;तत्राश्रमपदं कृत्वा वसति स्म महामुनिः ॥&#39;&#x9;003e&lt;br&gt;&#xA;स आश्रमपदद्वारि वृक्षमूले महातपाः ।&#x9;004a&lt;br&gt;&#xA;ऊर्ध्वबाहुर्महायोगी तस्थौ मौनव्रतान्वितः ॥&#x9;004c&lt;br&gt;&#xA;तस्य कालेन महता तस्मिंस्तपसि वर्ततः ।&#x9;005a&lt;br&gt;&#xA;तमाश्रममनुप्राप्ता दस्यवो लोप्त्रहारिणः ॥&#x9;005c&lt;br&gt;&#xA;अनुसार्यमाणा बहुभी रक्षिभिर्भरतर्षभ ।&#x9;006a&lt;br&gt;&#xA;&#39;तामेव वसतिं जग्मुस्ते ग्रामाल्लोप्त्रहारिणः ॥&#x9;006c&lt;br&gt;&#xA;यस्मिन्नावसथे शेते स मुनिः संशितव्रतः ।&#39;&#x9;007a&lt;br&gt;&#xA;ते तस्यावसथे लोप्त्रं दस्यवः कुरुसत्तम ॥&#x9;007c&lt;br&gt;&#xA;निधाय च भयाल्लीनास्तत्रैवानागते बले ।&#x9;008a&lt;br&gt;&#xA;तेषु लीनेष्वथो शीघ्रं ततस्तद्रक्षिणां बलम् ॥&#x9;008c&lt;br&gt;&#xA;आजगाम ततोऽपश्यंस्तमृषिं तस्करानुगाः ।&#x9;009a&lt;br&gt;&#xA;तमपृच्छंस्ततो राजंस्तथावृत्तं तपोधनम् ॥&#x9;009c&lt;br&gt;&#xA;कतरेण पथा याता दस्यवो द्विजसत्तम ।&#x9;010a&lt;br&gt;&#xA;तेन गच्छामहे ब्रह्मन्यथा शीघ्रतरं वयम् ॥&#x9;010c&lt;br&gt;&#xA;तथा तु रक्षिमां तेषां ब्रुवतां स तपोधनः ।&#x9;011a&lt;br&gt;&#xA;न किञ्चिद्वचनं राजन्नब्रवीत्साध्वसाधु वा ॥&#x9;011c&lt;br&gt;&#xA;ततस्ते राजपुरुषा विचिन्वानास्तमाश्रमम् ।&#x9;012a&lt;br&gt;&#xA;ददृशुस्तत्र लीनांस्तांश्चोरांस्तद्द्रव्यमेव च ॥&#x9;012c&lt;br&gt;&#xA;ततः शङ्का समभवद्रक्षिणां तं मुनिं प्रति ।&#x9;013a&lt;br&gt;&#xA;संयम्यैनं ततो राज्ञे दस्यूंश्चैव न्यवेदयन् ॥&#x9;013c&lt;br&gt;&#xA;तं राजा सह तैश्चोरैरन्वशाद्वध्यतामिति ।&#x9;014a&lt;br&gt;&#xA;स रक्षिभिस्तैरज्ञातः शूले प्रोतो महातपाः ॥&#x9;014c&lt;br&gt;&#xA;ततस्ते शूलमारोप्य तं मुनिं रक्षिणस्तदा ।&#x9;015a&lt;br&gt;&#xA;प्रतिजग्मुर्महीपालं धनान्यादाय तान्यथ ॥&#x9;015c&lt;br&gt;&#xA;शूलस्थः स तु धर्मात्मा कालेन महता ततः ।&#x9;016a&lt;br&gt;&#xA;निराहारोऽपि विप्रर्षिर्मरणं नाभ्यपद्यत ॥&#x9;016c&lt;br&gt;&#xA;धारयामास च प्राणानृषींश्च समुपानयत् ।&#x9;017a&lt;br&gt;&#xA;शूलाग्रे तप्यमानेन तपस्तेन महात्मना ॥&#x9;017c&lt;br&gt;&#xA;सन्तापं परमं जग्मुर्मुनयस्तपसाऽन्विताः ।&#x9;018a&lt;br&gt;&#xA;ते रात्रौ शकुना भूत्वा सन्निपत्त्य तु भारत ।&#x9;018c&lt;br&gt;&#xA;दर्शन्तो यथाशक्ति तमपृच्छन्द्विजोत्तमम् ॥&#x9;018e&lt;br&gt;&#xA;श्रोतुमिच्छामहे ब्रह्मन्किं पापं कृतवानसि ।&#x9;019a&lt;br&gt;&#xA;येनेह समनुप्राप्तं शूले दुःखभयं महत् ॥ ॥&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/117/</guid>
      <description>&lt;p&gt;अध्यायः 117&lt;/p&gt;&#xA;&lt;p&gt;माण्डव्यं ऋषिं ज्ञात्वा भीतेन राज्ञा तस्य शूलाद्विमोक्षणम् ॥ 1 ॥ अणीमाण्डव्यस्य यमेन विवादः ॥ 2 ॥ माण्डव्यं न यमस्य शापः ॥ 3 ॥&#xA;वैशम्पायन उवाच ।&#x9;001&lt;br&gt;&#xA;ततः स मुनिशार्दूलस्तानुवाच तपोधनान् ।&#x9;001a&lt;br&gt;&#xA;दोषतः कं गमिष्यामि न हि मेऽन्योपराध्यति ॥&#x9;001c&lt;br&gt;&#xA;तं दृष्ट्वा रक्षिणस्तत्र तथा बहुतिथेऽहनि ।&#x9;002a&lt;br&gt;&#xA;न्यवेदयंस्तथा राज्ञे यथावृत्तं नराधिप ॥&#x9;002c&lt;br&gt;&#xA;राजा च तमृषिं श्रुत्वा निष्क्रम्य सह मन्त्रिभिः ।&#x9;003a&lt;br&gt;&#xA;प्रसादयामास तदा शूलस्थमृषिसत्तमम् ॥&#x9;003c&lt;br&gt;&#xA;राजोवाच ।&#x9;004&lt;br&gt;&#xA;यन्मयाऽपकृतं मोहादज्ञानादृषिसत्तम ।&#x9;004a&lt;br&gt;&#xA;प्रसादये त्वां तत्राहं न मे त्वं क्रोद्धुमर्हसि ॥&#x9;004c&lt;br&gt;&#xA;वैशम्पायन उवाच ।&#x9;005&lt;br&gt;&#xA;एवमुक्तस्ततो राज्ञा प्रसादमकरोन्मुनिः ।&#x9;005a&lt;br&gt;&#xA;कृतप्रसादं राजा तं ततः समवतारयत् ॥&#x9;005c&lt;br&gt;&#xA;अवतार्य च शूलाग्रात्तच्छूलं निश्चकर्ष ह ।&#x9;006a&lt;br&gt;&#xA;अशक्नुवंश्च निष्क्रष्टुं शूलं मूले स चिच्छिदे ॥&#x9;006c&lt;br&gt;&#xA;स तथान्तर्गतेनैव शूलेन व्यचरन्मुनिः ।&#x9;007a&lt;br&gt;&#xA;कण्ठपार्श्वान्तरस्थेन शङ्कुना मुनिराचत् ।&#x9;007c&lt;br&gt;&#xA;पुष्पभाजनधारी स्यादिति चिन्तापरोऽभवत् ॥&#39;&#x9;007e&lt;br&gt;&#xA;स चातितपसा लोकान्विजिग्ये दुर्लभान्परैः ॥&#x9;008ac&lt;br&gt;&#xA;अणीमाण्डव्य इति च ततो लोकेषु गीयते ।&#x9;009a&lt;br&gt;&#xA;स गत्वा सदनं विप्रो धर्मस्य परमार्थवित् ॥&#x9;009c&lt;br&gt;&#xA;आसनस्थं ततो धर्मं दृष्ट्वोपालभत प्रभुम् ।&#x9;010a&lt;br&gt;&#xA;किं नु तद्दुष्कृतं कर्म मया कृतमजानता ॥&#x9;010c&lt;br&gt;&#xA;यस्येयं फलनिर्वृत्तिरीदृश्यासादिता मया ।&#x9;011a&lt;br&gt;&#xA;शीघ्रमाचक्ष्व मे तत्त्वं पश्य मे तपसो बलम् ॥&#x9;011c&lt;br&gt;&#xA;धर्म उवाच ।&#x9;012&lt;br&gt;&#xA;पतङ्गिकानां पुच्छेषु त्वयेषीका प्रवेशिता ।&#x9;012a&lt;br&gt;&#xA;कर्मणस्तस्य ते प्राप्तं फलमेतत्तपोधन ॥&#x9;012c&lt;br&gt;&#xA;स्वल्पमेव यथा दत्तं दानं बहुगुणं भवेत् ।&#x9;013a&lt;br&gt;&#xA;अधर्म एवं विप्रर्षे बहुदुःखफलप्रदः ॥&#x9;013c&lt;br&gt;&#xA;अणीमाण्डव्य उवाच ।&#x9;014&lt;br&gt;&#xA;कस्मिन्काले मया तत्तु कृतं ब्रूहि यथातथम् ।&#x9;014a&lt;br&gt;&#xA;तेनोक्तं धर्मराजेन बालभावे त्वया कृतम् ॥&#x9;014c&lt;br&gt;&#xA;अणीमाण्डव्य उवाच ।&#x9;015&lt;br&gt;&#xA;बालो हि द्वादशाद्वर्षाज्जन्मतो यत्करिष्यति ।&#x9;015a&lt;br&gt;&#xA;न भविष्यत्यधर्मोऽत्र न प्रज्ञास्यति वै दिशः ॥&#x9;015c&lt;br&gt;&#xA;अल्पेऽपराधेऽपि महान्मम दण्डस्त्वया धृतः ।&#x9;016a&lt;br&gt;&#xA;गरीयान्ब्राह्मणवधः सर्वभूतवधादपि ॥&#x9;016c&lt;br&gt;&#xA;शूद्रयोनावतो धर्म मानुषः सम्भविष्यसि ।&#x9;017a&lt;br&gt;&#xA;मर्यादां स्थापयाम्यद्य लोके कर्मफलोदयाम् ॥&#x9;017c&lt;br&gt;&#xA;आ चतुर्दशकाद्वर्षान्न भविष्यति पातकम् ।&#x9;018a&lt;br&gt;&#xA;परतः कुर्वतामेव दोष एव भविष्यति ॥&#x9;018c&lt;br&gt;&#xA;वैशम्पायन उवाच ।&#x9;019&lt;br&gt;&#xA;एतेन त्वपराधेन शापात्तस्य महात्मनः ।&#x9;019a&lt;br&gt;&#xA;धर्मो विदुररूपेण शूद्रयोनावजायत ॥&#x9;019c&lt;br&gt;&#xA;धर्मे चार्थे च कुशलो लोभक्रोधविवर्जितः ।&#x9;020a&lt;br&gt;&#xA;दीर्घदर्शी शमपरः कुरूणां च हिते रतः ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/118/</guid>
      <description>&lt;p&gt;अध्यायः 118&lt;/p&gt;&#xA;&lt;p&gt;कञ्चित्कालं भीष्मेण राज्यपरिपालनानन्तरं पाण्डो राज्येऽभिषेकः ॥ 1 ॥&#xA;वैशम्पायन उवाच ।&#x9;001&lt;br&gt;&#xA;&#39;धृतराष्ट्रे च पाण्डौ च विदुरे च महात्मनि ।&#39;&#x9;001a&lt;br&gt;&#xA;एषु त्रिषु कुमारेषु जातेषु कुरुजाङ्गलम् ।&#x9;001c&lt;br&gt;&#xA;कुरवोऽथ कुरुक्षेत्रं त्रयमेतदवर्धत ॥&#x9;001e&lt;br&gt;&#xA;ऊर्ध्वसस्याऽभवद्भूमिः सस्यानि फलवन्ति च ।&#x9;002a&lt;br&gt;&#xA;यथर्तुवर्षी पर्जन्यो बहुपुष्पफला द्रुमाः ॥&#x9;002c&lt;br&gt;&#xA;वाहनानि प्रहृष्टानि मुदिता मृगपक्षिणः ।&#x9;003a&lt;br&gt;&#xA;गन्धवन्ति च माल्यानि रसवन्ति फलानि च ॥&#x9;003c&lt;br&gt;&#xA;वणिग्भिश्चान्वकीर्यन्त नगराण्यथ शिल्पिभिः ।&#x9;004a&lt;br&gt;&#xA;शूराश्च कृतविद्याश्च सन्तश्च सुखिनोऽभवन् ॥&#x9;004c&lt;br&gt;&#xA;नाभवन्दस्यवः केचिन्नाधर्मरुचयो जनाः ।&#x9;005a&lt;br&gt;&#xA;प्रदेशेष्वपि राष्ट्राणां कृतं युगमवर्तत ॥&#x9;005c&lt;br&gt;&#xA;धर्मक्रिया यज्ञशीलाः सत्यव्रतपरायणाः ।&#x9;006a&lt;br&gt;&#xA;अन्योन्यप्रीतिसंयुक्ता व्यवर्धन्त प्रजास्तदा ॥&#x9;006c&lt;br&gt;&#xA;मानक्रोधविहीनाश्च नरा लोभविवर्जिताः ।&#x9;007a&lt;br&gt;&#xA;अन्योन्यमभ्यनन्दन्त धर्मोत्तरमवर्तत ॥&#x9;007c&lt;br&gt;&#xA;तन्महोदधिवत्पूर्णं नगरं वै व्यरोचत ।&#x9;008a&lt;br&gt;&#xA;द्वारतोरणनिर्यूहैर्युक्तमभ्रचयोपमैः ॥&#x9;008c&lt;br&gt;&#xA;प्रसादशतसम्बाधं महेन्द्रपुरसन्निभम् ।&#x9;009a&lt;br&gt;&#xA;नदीषु वनखण्डेषु वापीपल्वलसानुषु ।&#x9;009c&lt;br&gt;&#xA;काननेषु च रम्येषु विजह्रुर्मुदिता जनाः ॥&#x9;009e&lt;br&gt;&#xA;उत्तरैः कुरुभिः सार्धं दक्षिणाः कुरवस्तथा ।&#x9;010a&lt;br&gt;&#xA;विस्पर्धमाना व्यचरंस्तथा देवर्षिचारणैः ॥&#x9;010c&lt;br&gt;&#xA;नाभवत्कृपणः कश्चिन्नाभवन्विधवाः स्त्रियः ।&#x9;011a&lt;br&gt;&#xA;तस्मिञ्जनपदे रम्ये कुरुभिर्बहुलीकृते ॥&#x9;011c&lt;br&gt;&#xA;कूपारामसभावाप्यो ब्राह्मणावसथास्तथा ।&#x9;012a&lt;br&gt;&#xA;बभूवुः सर्वर्द्धियुतास्तस्मिन्राष्ट्रे सदोत्सवाः ॥&#x9;012c&lt;br&gt;&#xA;भीष्मेण धर्मतो राजन्सर्वतः परिरक्षिते ।&#x9;013a&lt;br&gt;&#xA;बभूव रमणीयश्च चैत्ययूपशताङ्कितः ॥&#x9;013c&lt;br&gt;&#xA;स देशः परराष्ट्राणि विमृज्याभिप्रवर्धितः ।&#x9;014a&lt;br&gt;&#xA;भीष्मेण विहितं राष्ट्रे धर्मचक्रमवर्तत ॥&#x9;014c&lt;br&gt;&#xA;क्रियमाणेषु कृत्येषु कुमाराणां महात्मनाम् ।&#x9;015a&lt;br&gt;&#xA;पौरजानपदाः सर्वे बभूवुः परमोत्सुकाः ॥&#x9;015c&lt;br&gt;&#xA;गृहेषु कुरुमुख्यानां पौराणां च नराधिप ।&#x9;016a&lt;br&gt;&#xA;दीयतां भुज्यतां चेति वाचोऽश्रूयन्त सर्वशः ॥&#x9;016c&lt;br&gt;&#xA;धृतराष्ट्रश्च पाण्डुश्च विदुरश्च महामतिः ।&#x9;017a&lt;br&gt;&#xA;जन्मप्रभृति भीष्मेण पुत्रवत्परिपालिताः ॥&#x9;017c&lt;br&gt;&#xA;संस्कारैः संस्कृतास्ते तु व्रताध्ययनसंयुताः ।&#x9;018a&lt;br&gt;&#xA;श्रमव्यायामकुशलाः समपद्यन्त यौवनम् ॥&#x9;018c&lt;br&gt;&#xA;धनुर्वेदे च वेदे च गदायुद्धेऽसिचर्मणि ।&#x9;019a&lt;br&gt;&#xA;तथैव गजशिक्षायां नीतिशास्त्रेषु पारगाः ॥&#x9;019c&lt;br&gt;&#xA;इतिहासपुराणेषु नानाशिक्षासु बोधिताः ।&#x9;020a&lt;br&gt;&#xA;वेदवेदाङ्गतत्त्वज्ञाः सर्वत्र कृतनिश्चयाः ॥&#x9;020c&lt;br&gt;&#xA;&#39;वैदिकाध्ययने युक्तो नीतिशास्त्रेषु पारगः ।&#x9;021a&lt;br&gt;&#xA;भीष्मेण राजा कौरव्यो धृतराष्ट्रोऽभिषेचितः ॥&#x9;021c&lt;br&gt;&#xA;धनुर्वेदेऽश्वपृष्ठे च गदायुद्धेऽसिचर्मणि ।&#x9;022a&lt;br&gt;&#xA;तथैव गजशिक्षायामस्त्रेषु विविधेषु च ॥&#x9;022c&lt;br&gt;&#xA;अर्थधर्मप्रधानासु विद्यासु विविधासु च ।&#x9;023a&lt;br&gt;&#xA;गतः पारं यदा पाण्डुस्तदा सेनापतिः कृतः ॥&#39;&#x9;023c&lt;br&gt;&#xA;पाण्डुर्धनुषि विक्रान्तो नरेष्वभ्यदिकोऽभवत् ।&#x9;024a&lt;br&gt;&#xA;अन्येभ्यो बलवानासीद्धृतराष्ट्रो महीपतिः ॥&#x9;024c&lt;br&gt;&#xA;अमात्यो मनुजेन्द्रस्य बाल एव यशस्विनः ।&#x9;025a&lt;br&gt;&#xA;भीष्मेण सर्वधर्माणां प्रणेता विदुरः कृतः ॥&#x9;025c&lt;br&gt;&#xA;&#39;सर्वशास्त्रार्थतत्त्वज्ञो बुद्धिमेधापटुर्युवा ।&#x9;026a&lt;br&gt;&#xA;भावेनागमयुक्तेन सर्वं वेदयते जगत् ॥&#39;&#x9;026c&lt;br&gt;&#xA;त्रिषु लोकेषु न त्वासीत्कश्चिद्विदुरसम्मितः ।&#x9;027a&lt;br&gt;&#xA;धर्मनित्यस्तथा राजन्धर्मं च परमं गतः ॥&#x9;027c&lt;br&gt;&#xA;प्रनष्टं शान्तनोर्वंशं समीक्ष्य पुनरुद्धृतम् ।&#x9;028a&lt;br&gt;&#xA;ततो निर्वचनं लोके सर्वराष्ट्रेष्ववर्तत ॥&#x9;028c&lt;br&gt;&#xA;वीरसूनां काशिसुते देशानां कुरुजाङ्गलम् ।&#x9;029a&lt;br&gt;&#xA;सर्वधर्मविदां भीष्मः पुराणां गजसाह्वयम् ॥&#x9;029c&lt;br&gt;&#xA;धृतराष्ट्रस्त्वचक्षुष्ट्वाद्रज्यं न प्रत्यपद्यत ।&#x9;030a&lt;br&gt;&#xA;पारसवत्वाद्विदुरो राजा पाण्डुर्बभूव ह ॥&#x9;030c&lt;br&gt;&#xA;&#39;अथ शुश्राव विप्रेभ्यः कुन्तिभोजमहीपतेः ।&#x9;031a&lt;br&gt;&#xA;रूपयौवनसम्पन्नां सुतां सागरगासुतः ॥&#x9;031c&lt;br&gt;&#xA;सुबलस्य च कल्याणीं गान्धाराधिपतेः सुताम् ।&#x9;032a&lt;br&gt;&#xA;सुतां च मद्रराजस्य रूपेणाप्रतिमां भुवि ॥&#39;&#x9;032c&lt;br&gt;&#xA;कदाचिदथ गाङ्गेयः सर्वनीतिमतां वरः ।&#x9;033a&lt;br&gt;&#xA;विदुरं धर्मतत्त्वज्ञं वाक्यमाह यथोचितम् ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/119/</guid>
      <description>&lt;p&gt;अध्यायः 119&lt;/p&gt;&#xA;&lt;p&gt;धृतराष्ट्रविवाहार्थं भीष्मविदुरसंवादः ॥ 1 ॥ धृतराष्ट्रस्य गान्धार्या विवाहः ॥ 2 ॥&#xA;भीष्म उवाच ।&#x9;001&lt;br&gt;&#xA;गुणैः समुदितं सम्यगिदं नः प्रथितं कुलम् ।&#x9;001a&lt;br&gt;&#xA;अत्यन्यान्पृथिवीपालान्पृथिव्यामधिराज्यभाक् ॥&#x9;001c&lt;br&gt;&#xA;रक्षितं राजभिः पूर्वं धर्मविद्भिर्महात्मभिः ।&#x9;002a&lt;br&gt;&#xA;नोत्सादमगमच्चेदं कदाचिदिह नः कुलम् ॥&#x9;002c&lt;br&gt;&#xA;मया च सत्यवत्या च कृष्णेन च महात्मना ।&#x9;003a&lt;br&gt;&#xA;समवस्थापितं भूयो युष्मासु कुलतन्तुषु ॥&#x9;003c&lt;br&gt;&#xA;तच्चैतद्वर्धते भूयः कुलं सागरवद्यथा ।&#x9;004a&lt;br&gt;&#xA;तथा मया विधातव्यं त्वया चैव न संशयः ॥&#x9;004c&lt;br&gt;&#xA;श्रूयते यादवी कन्या स्वनुरूपा कुलस्य नः ।&#x9;005a&lt;br&gt;&#xA;सुबलस्यात्मजा चैव तथा मद्रेश्वरस्य च ॥&#x9;005c&lt;br&gt;&#xA;कुलीना रूपवत्यश्च ताः कन्याः पुत्र सर्वशः ।&#x9;006a&lt;br&gt;&#xA;उचिताश्चैव सम्बन्धे तेऽस्माकं क्षत्रियर्षभाः ॥&#x9;006c&lt;br&gt;&#xA;मन्ये वरयितव्यास्ता इत्यहं धीमतां वर ।&#x9;007a&lt;br&gt;&#xA;सन्तानार्थं कुलस्यास्य यद्वा विदुर मन्यसे ॥&#x9;007c&lt;br&gt;&#xA;विदुर उवाच ।&#x9;008&lt;br&gt;&#xA;भवान्पिता भावन्माता भवान्नः परमो गुरुः ।&#x9;008a&lt;br&gt;&#xA;तस्मात्स्वयं कुलस्यास्य विचार्य कुरु यद्धितम् ॥&#x9;008c&lt;br&gt;&#xA;वैशम्पायन उवाच ।&#x9;009&lt;br&gt;&#xA;अथ शुश्राव विप्रेभ्यो गान्धारीं सुबलात्मजाम् ।&#x9;009a&lt;br&gt;&#xA;आराध्य वरदं देवं भगनेत्रहरं हरम् ॥&#x9;009c&lt;br&gt;&#xA;गान्धारी किल पुत्राणां शतं लेभे वरं शुभा ।&#x9;010a&lt;br&gt;&#xA;इति शुश्राव तत्त्वेन भीष्मः कुरुपितामहः ॥&#x9;010c&lt;br&gt;&#xA;ततो गान्धारराजस्य प्रेषयामास भारत ।&#x9;011a&lt;br&gt;&#xA;अचक्षुरिति तत्रासीत्सुबलस्य विचारणा ॥&#x9;011c&lt;br&gt;&#xA;कुलं ख्यातिं च वृत्तं च बुद्ध्या तु प्रसमीक्ष्य सः ।&#x9;012a&lt;br&gt;&#xA;ददै तां धृतराष्ट्राय गान्धारीं धर्मचारिणीम् ॥&#x9;012c&lt;br&gt;&#xA;गान्धारी त्वथ शुश्राव धृतराष्ट्रमचक्षुषम् ।&#x9;013a&lt;br&gt;&#xA;आत्मानं दिप्सितं चास्मै पित्रा मात्रा च भारत ॥&#x9;013c&lt;br&gt;&#xA;ततः सा पटमादाय कृत्वा बहुगुणं तदा ।&#x9;014a&lt;br&gt;&#xA;बबन्ध नेत्रे स्वे राजन्पतिव्रतपरायणा ॥&#x9;014c&lt;br&gt;&#xA;नाभ्यसूयां पतिमहमित्येवं कृतनिश्चया ।&#x9;015a&lt;br&gt;&#xA;ततो गान्धारराजस्य पुत्रः शकुनिरभ्ययात् ॥&#x9;015c&lt;br&gt;&#xA;स्वसारं परया लक्ष्म्या युक्तामादाय कौरवान् ।&#x9;016a&lt;br&gt;&#xA;तां तदा धृतराष्ट्राय ददौ परमसत्कृताम् ।&#x9;016c&lt;br&gt;&#xA;भीष्मस्यानुमते चैव विवाहं समकारयत् ॥&#x9;016e&lt;br&gt;&#xA;दत्त्वा स भगिनीं वीरो यथार्हं च परिच्छदम् ।&#x9;017a&lt;br&gt;&#xA;पुनरायात्स्वनगरं भीष्मेण प्रतिपूजितः ॥&#x9;017c&lt;br&gt;&#xA;गान्धार्यपि वरारोहा शीलाचारविचिषेटितैः ।&#x9;018a&lt;br&gt;&#xA;तुष्टिं कुरूणां सर्वेषां जनयामास भारत ॥&#x9;018c&lt;br&gt;&#xA;&#39;गान्धारी सा पतिं दृष्ट्वा प्रज्ञाचक्षुषमीश्वरम् ।&#x9;019a&lt;br&gt;&#xA;अतिचाराद्भृशं भीता भर्तुः सा समचिन्तयत् ॥&#x9;019c&lt;br&gt;&#xA;सा दृष्टिविनिवृत्त्या हि भर्तुश्च समतां ययौ ।&#x9;020a&lt;br&gt;&#xA;नहि सूक्ष्मेप्यतीचारे भर्तुः सा ववृते तदा ॥&#x9;020c&lt;br&gt;&#xA;वृत्तेनाराध्य तान्सर्वान्गुरून्पतिपरायणा ।&#x9;021a&lt;br&gt;&#xA;वाचापि पुरुषानन्यान्सुव्रता नान्वकीर्तयत् ॥&#x9;021c&lt;br&gt;&#xA;तस्याः सहोदरीः कन्याः पुनरेव ददौ दश ।&#x9;022a&lt;br&gt;&#xA;गान्धारराजः सुबलो भीष्मेण च वृतस्तदा ॥&#x9;022c&lt;br&gt;&#xA;सत्यव्रतां सत्यसेनां सुदेष्णां चापि संहिताम् ।&#x9;023a&lt;br&gt;&#xA;तेजश्श्रर्वां सुश्रवां च तथैव निकृतिं शुभाम् ॥&#x9;023c&lt;br&gt;&#xA;शम्भ्वठां च दशार्णां च गान्धारीर्दश विश्रुताः ।&#x9;024a&lt;br&gt;&#xA;एकाह्ना प्रतिजग्राह धृतराष्ट्रो जनेश्वरः ॥&#x9;024c&lt;br&gt;&#xA;ततः शान्तनवो भीष्मो धानुष्कस्तास्ततस्ततः ।&#x9;025a&lt;br&gt;&#xA;अददाद्धृतराष्ट्रस्य राजपुत्रीः परश्शतम् ॥&#39; ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/120/</guid>
      <description>&lt;p&gt;अध्यायः 120&lt;/p&gt;&#xA;&lt;p&gt;पृथाया बाल्यचरित्रकथनम् ॥ 1 ॥ तस्या दुर्वाससो मन्त्रप्राप्तिः ॥ 2 ॥ मन्त्रप्रभावजिज्ञासयाऽऽहूतात्सूर्यात्कुन्त्यां कर्णस्योत्पत्तिः ॥ 3 ॥ लोकभयात्कुन्त्या यमुनायां विसृष्टस्य राधाभर्त्रा स्वीकारो वसुषेणेति नामकरणं च ॥ 4 ॥ सङ्ग्रहेण कर्णचरित्रकथनम् ॥ 5 ॥&#xA;वैशम्पायन उवाच ।&#x9;001&lt;br&gt;&#xA;शूरो नाम यदुश्रेष्ठो वसुदेवपिताऽभवत् ।&#x9;001a&lt;br&gt;&#xA;तस्य कन्या पृथा नाम रूपेणाप्रतिमा भुवि ॥&#x9;001c&lt;br&gt;&#xA;पितृष्वस्रीयाय स तामनपत्याय भारत ।&#x9;002a&lt;br&gt;&#xA;अग्र्यमग्रे प्रतिज्ञाय स्वस्यापत्यं स सत्यवाक् ॥&#x9;002c&lt;br&gt;&#xA;अग्रजामथ तां कन्यां शूरोऽनुग्रहकाङ्क्षिणे ।&#x9;003a&lt;br&gt;&#xA;प्रददौ कुन्तिभोजाय सखा सख्ये महात्मने ॥&#x9;003c&lt;br&gt;&#xA;नियुक्ता सा पितुर्गेहे ब्राह्मणातिथिपूजने ।&#x9;004a&lt;br&gt;&#xA;उग्रं पर्यचरत्तत्र ब्राह्मणं संशितब्रतम् ॥&#x9;004c&lt;br&gt;&#xA;निगूढनिश्चयं धर्मे यं तं दुर्वाससं विदुः ।&#x9;005a&lt;br&gt;&#xA;तमुग्रं संशितात्मानं सर्वयत्नैरतोषयत् ॥&#x9;005c&lt;br&gt;&#xA;&#39;दध्याज्यकादिभिर्नित्यं व्यञ्जनैः प्रत्यहं शुभा ।&#x9;006a&lt;br&gt;&#xA;सहस्रसङ्ख्यैर्योगीन्द्रमुपचारदनुत्तमा ॥&#x9;006c&lt;br&gt;&#xA;दुर्वासा वत्सरस्यान्ते ददौ मन्त्रमनुत्तमम्&#39; ।&#x9;007a&lt;br&gt;&#xA;यशस्विन्यै पृथायै तदापद्धर्मान्ववेक्षया ।&#x9;007c&lt;br&gt;&#xA;अभिचाराभिसंयुक्तमब्रवीच्चैव तां मुनिः ॥&#x9;007e&lt;br&gt;&#xA;यं यं देवं त्वमेतेन मन्त्रेणावाहयिष्यसि ।&#x9;008a&lt;br&gt;&#xA;तस्य तस्य प्रभावेण तव पुत्रो भविष्यति ॥&#x9;008c&lt;br&gt;&#xA;तथोक्ता सा तु विप्रेण कुन्ती कौतूहलान्विता ।&#x9;009a&lt;br&gt;&#xA;कन्या सती देवमर्कमाजुहाव यशस्विनी ॥&#x9;009c&lt;br&gt;&#xA;ततो घनान्तरं कृत्वा स्वमार्गं तपनस्तदा ।&#x9;010a&lt;br&gt;&#xA;उपतस्थे स तां कन्यां पृथां पृथुललोचनाम् ॥&#x9;010c&lt;br&gt;&#xA;सा ददर्श तमायान्तं भास्करं लोकभावनम् ।&#x9;011a&lt;br&gt;&#xA;विस्मिता चानवद्याङ्गी दृष्ट्वा तन्महदद्भुतम् ॥&#x9;011c&lt;br&gt;&#xA;&#39;साब्रवीद्भगवन्कस्त्वमाविर्भूतो ममाग्रतः ।&#x9;012a&lt;br&gt;&#xA;आदित्य उवाच ।&#x9;012&lt;br&gt;&#xA;आहूतोपस्थितं भद्रे ऋषिमन्त्रेण चोदितम् ।&#x9;012a&lt;br&gt;&#xA;विद्धि मां पुत्रलाभाय देवमर्कं शुचिस्मिते ॥&#x9;012c&lt;br&gt;&#xA;पुत्रस्ते निर्मितः सुभ्रु शृणु महादृक्छुभानने ।&#x9;013a&lt;br&gt;&#xA;आदित्ये कुण्डले बिभ्रत्कवचं चैव मामकम् ॥&#x9;013c&lt;br&gt;&#xA;शस्त्रास्त्राणामभेद्यश्च भविष्यति शुचिस्मिते ।&#x9;014a&lt;br&gt;&#xA;नास्य किञ्चिददेयं च ब्राह्मणेभ्यो भविष्यति ॥&#x9;014c&lt;br&gt;&#xA;चोद्यमानो मया चापि न क्षमं चिन्तयिष्यति ।&#x9;015a&lt;br&gt;&#xA;दास्यत्येव हि विप्रेभ्यो मानी चैव भविष्यति ॥&#x9;015c&lt;br&gt;&#xA;वैशम्पायन उवाच ।&#x9;016&lt;br&gt;&#xA;एवमुक्ता ततः कुन्ती गोपतिं प्रत्युवाच ह ।&#x9;016a&lt;br&gt;&#xA;कन्या पितृवशा चाहं पुरुषार्थो न चैव मे ॥&#39;&#x9;016c&lt;br&gt;&#xA;कश्चिन्मे ब्राह्मणः प्रादाद्वरं विद्यां च शत्रुहन् ।&#x9;017a&lt;br&gt;&#xA;तद्विजिज्ञासयाऽऽह्वानं कृतवत्यस्मि ते विभो ॥&#x9;017c&lt;br&gt;&#xA;एतस्मिन्नपराधे त्वां शिरसाऽहं प्रसादये ।&#x9;018a&lt;br&gt;&#xA;योषितो हि सदा रक्ष्यास्त्वपराधेऽपि नित्यशः ॥&#x9;018c&lt;br&gt;&#xA;सूर्य उवाच ।&#x9;019&lt;br&gt;&#xA;वेदाहं सर्वमेवैतद्यद्दुर्वासा वरं ददौ ।&#x9;019a&lt;br&gt;&#xA;सन्त्यज्य भयमेवेह क्रियतां सङ्गमो मम ॥&#x9;019c&lt;br&gt;&#xA;अमोघं दर्शनं मह्यमाहूतश्चास्मि ते शुभे ।&#x9;020a&lt;br&gt;&#xA;वृथाऽऽह्वानेऽपि ते भीरु दोषः स्यान्नात्र संशयः ॥&#x9;020c&lt;br&gt;&#xA;&#39;यद्येवं मन्यसे भीरु किमाह्वयसि भास्करम् ।&#x9;021a&lt;br&gt;&#xA;यदि मामवजानासि ऋषिः स न भविष्यति ॥&#x9;021c&lt;br&gt;&#xA;मन्त्रदानेन यस्मात्त्वमवलेपेन दर्पिता ।&#x9;022a&lt;br&gt;&#xA;कुलं च तेऽद्य धक्ष्यामि क्रोधदीप्तेन चक्षुषा&#39; ॥&#x9;022c&lt;br&gt;&#xA;वैशम्पायन उवाच ।&#x9;023&lt;br&gt;&#xA;एवमुक्ता बहुविधं सान्त्वपूर्वं विवस्वता ।&#x9;023a&lt;br&gt;&#xA;सा तु नैच्छद्वरारोहा कन्याहमिति भारत ॥&#x9;023c&lt;br&gt;&#xA;बन्धुपक्षभयाद्भीता लज्जया च यशस्विनी ।&#x9;024a&lt;br&gt;&#xA;तामर्कः पुनरेवेदब्रवीद्भरतर्षभ ॥&#x9;024c&lt;br&gt;&#xA;मत्प्रसादान्न ते राज्ञि भविता दोष इत्युत ॥&#x9;025ac&lt;br&gt;&#xA;&#39;कुन्त्युवाच ।&#x9;026&lt;br&gt;&#xA;प्रसीद भगवन्मह्यमवलेपो हि नास्ति मे ।&#x9;026a&lt;br&gt;&#xA;त्वयैव परिहार्यं स्यात्कन्याभावस्य दूषणम् ॥&#x9;026c&lt;br&gt;&#xA;आदित्य उवाच ।&#x9;027&lt;br&gt;&#xA;व्यपयातु भयं तेऽद्य कुमारं प्रसमीक्षसे ।&#x9;027a&lt;br&gt;&#xA;मया त्वं चाप्यनुज्ञाता पुनः कन्या भविष्यसि ॥&#x9;027c&lt;br&gt;&#xA;वैशम्पायन उवाच ।&#x9;028&lt;br&gt;&#xA;एवमुक्ता ततः कुन्ती सम्प्रहृष्टतनूरुहा ।&#x9;028a&lt;br&gt;&#xA;सङ्गताऽभूत्तदा सुभ्रूरादित्येन महात्मना ॥&#x9;028c&lt;br&gt;&#xA;प्रकाशकर्मा तपनः कन्यागर्भं ददौ पुनः ।&#39;&#x9;029a&lt;br&gt;&#xA;तत्र वीरः समभवत्सर्वशस्त्रभृतां वरः ॥&#x9;029c&lt;br&gt;&#xA;आमुक्तकवचः श्रीमान्देवगर्भः श्रियान्वितः ।&#x9;030a&lt;br&gt;&#xA;सहजं कवचं बिभ्रत्कुण्डलोद्द्योतिताननः ॥&#x9;030c&lt;br&gt;&#xA;अजायत सुतः कर्णः सर्वलोकेषु विश्रुतः ।&#x9;031a&lt;br&gt;&#xA;प्रादाच्च तस्यै कन्यात्वं पुनः स परमद्युतिः ॥&#x9;031c&lt;br&gt;&#xA;दत्त्वा च तपतां श्रेष्ठो दिवमाचक्रमे ततः ।&#x9;032a&lt;br&gt;&#xA;दृष्ट्वा कुमारं जातं सा वार्ष्णेयी दीनमानसा ॥&#x9;032c&lt;br&gt;&#xA;एकाग्रं चिन्तयामास किं कृत्वा सुकृतं भवेत् ।&#x9;033a&lt;br&gt;&#xA;गूहमानापचारं सा बन्धुपक्षभयात्तदा ॥&#x9;033c&lt;br&gt;&#xA;मञ्जूषां रत्नसम्पूर्णां कृत्वा बालसमाश्रिताम् ।&#x9;034a&lt;br&gt;&#xA;उत्ससर्ज कुमारं तं जले कुन्ती महाबलम् ॥&#x9;034c&lt;br&gt;&#xA;तमुत्सृष्टं जले गर्भं राधाभर्ता महायशाः ।&#x9;035a&lt;br&gt;&#xA;पुत्रत्वे कल्पयामास सभार्यः सूतनन्दनः ॥&#x9;035c&lt;br&gt;&#xA;नामधेयं च चक्राते तस्य बालस्य तावुभौ ।&#x9;036a&lt;br&gt;&#xA;वसुना सह जातोऽयं वसुषेणो भवत्विति ॥&#x9;036c&lt;br&gt;&#xA;स वर्धमानो बलवान्सर्वास्त्रेषूद्यतोऽभवत् ।&#x9;037a&lt;br&gt;&#xA;आपृष्ठतापादादित्यमुपातिष्ठत वीर्यवान् ॥&#x9;037c&lt;br&gt;&#xA;तस्मिन्काले तु जपतस्तस्य वीरस्य धीमतः ।&#x9;038a&lt;br&gt;&#xA;नादेयं ब्राह्मणेष्वासीत्किञ्चिद्वसु महीतले ॥&#x9;038c&lt;br&gt;&#xA;&#39;ततः काले तु कस्मिंश्चित्स्वप्नान्ते कर्णमब्रवीत् ।&#x9;039a&lt;br&gt;&#xA;आदित्यो ब्राह्मणो भूत्वा शृणु वीर वचो मम ॥&#x9;039c&lt;br&gt;&#xA;प्रभातायां रजन्यां त्वामागमिष्यति वासवः ।&#x9;040a&lt;br&gt;&#xA;न तस्य भिक्षा दातव्या विप्ररूपी भविष्यति ॥&#x9;040c&lt;br&gt;&#xA;निश्चयोऽस्यापहर्तुं ते कवचं कुण्डले तथा ।&#x9;041a&lt;br&gt;&#xA;अतस्त्वां बोधयाम्येष स्मर्तासि वचनं मम ॥&#x9;041c&lt;br&gt;&#xA;कर्ण उवाच ।&#x9;042&lt;br&gt;&#xA;शक्रो मां विप्ररूपेण यदि वै याचते द्विज ।&#x9;042a&lt;br&gt;&#xA;कथं तस्मै न दास्यामि यथा चास्म्यवबोधितः ॥&#x9;042c&lt;br&gt;&#xA;विप्राः पूज्यास्तु देवानां सततं प्रियमिच्छताम् ।&#x9;043a&lt;br&gt;&#xA;तं देवदेवं जानन्वै न शक्तोऽस्म्यवमन्त्रणे ॥&#x9;043c&lt;br&gt;&#xA;सूर्य उवाच ।&#x9;044&lt;br&gt;&#xA;यद्येवं शृणु मे वीर वरं ते सोऽपि दास्यति ।&#x9;044a&lt;br&gt;&#xA;शक्तिं त्वमपि याचेथाः सर्वशत्रुविबाधिनीम् ॥&#x9;044c&lt;br&gt;&#xA;वैशम्पायन उवाच ।&#x9;045&lt;br&gt;&#xA;एवमुक्त्वा द्विजः स्वप्ने तत्रैवान्तरधीयत ।&#x9;045a&lt;br&gt;&#xA;कर्णः प्रबुद्धस्तं स्वप्नं चिन्तयानोऽभवत्तदा ॥&#x9;045c&lt;br&gt;&#xA;तमिन्द्रो ब्राह्मणो भूत्वा पुत्रार्थं भूतभावनः ।&#x9;046a&lt;br&gt;&#xA;कुण्डले प्रार्थयामास कवचं च महाद्युतिः ॥&#x9;046c&lt;br&gt;&#xA;उत्कृत्याविमनाः स्वाङ्गात्कवचं रुधिरस्रवम् ।&#x9;047a&lt;br&gt;&#xA;कर्णौ पार्श्वे च द्वे छित्त्वा प्रायच्छत्स कृताञ्जलिः ॥&#x9;047c&lt;br&gt;&#xA;प्रतिगृह्य तु देवेशस्तुष्टस्तेनास्य कर्मणा ।&#x9;048a&lt;br&gt;&#xA;अहो साहसमित्याह मनसा वासवो हसन् ॥&#x9;048c&lt;br&gt;&#xA;देवदानवयक्षाणां गन्धर्वोरगरक्षसाम् ।&#x9;049a&lt;br&gt;&#xA;न तं पश्यामि यो ह्येतत्कर्म कर्ता भविष्यति ॥&#x9;049c&lt;br&gt;&#xA;प्रीतोऽस्मि कर्मणा तेन वरं ब्रूहि यदिच्छसि ।&#x9;050a&lt;br&gt;&#xA;कर्ण उवाच ।&#x9;050&lt;br&gt;&#xA;इच्छामि भगवद्दत्तां शक्तिं शत्रुनिबर्हणीम् ॥&#x9;050c&lt;br&gt;&#xA;वैशम्पायन उवाच ।&#x9;051&lt;br&gt;&#xA;शक्तिं तस्मै ददौ शक्रो विस्मयाद्वाक्यमब्रवीत् ।&#x9;051a&lt;br&gt;&#xA;देवदानवयक्षाणां गन्धर्वोरगरक्षसाम् ॥&#x9;051c&lt;br&gt;&#xA;यस्मै क्षेप्स्यसि रुष्टः सन्सोऽनया न भविष्यति ।&#x9;052a&lt;br&gt;&#xA;हत्वैकं समरे शत्रुं ततो मामागमिष्यति ।&#x9;052c&lt;br&gt;&#xA;इत्युक्त्वान्तर्दधे शक्रो वरं दत्त्वा तु तस्य वै ॥&#x9;052e&lt;br&gt;&#xA;प्राङ्नाम तस्य कथितं वसुषेण इति क्षितौ ।&#x9;053a&lt;br&gt;&#xA;कर्णो वैकर्तनश्चैव कर्मणा तेन सोऽभवत् ॥ ॥&#x9;053c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/121/</guid>
      <description>&lt;p&gt;अध्यायः 121&lt;/p&gt;&#xA;&lt;p&gt;पाण्डोः कुन्त्या विवाहः ॥ 1 ॥&#xA;वैशम्पायन उवाच ।&#x9;001&lt;br&gt;&#xA;सत्वरूपगुणोपेता धर्मारामा महाव्रता ।&#x9;001a&lt;br&gt;&#xA;दुहिता कुन्तिभोजस्य पृथा पृथुललोचना ॥&#x9;001c&lt;br&gt;&#xA;तां तु तेजस्विनीं कन्यां रूपयौवनशालिनीम् ।&#x9;002a&lt;br&gt;&#xA;व्यावृण्वन्पार्थिवाः केचिदतीव स्त्रीगुणैर्युताम् ॥&#x9;002c&lt;br&gt;&#xA;ततः सा कुन्तिभोजेन राज्ञाहूय नराधिपान् ।&#x9;003a&lt;br&gt;&#xA;पित्रा स्वयंवरे दत्ता दुहिता राजसत्तम ॥&#x9;003c&lt;br&gt;&#xA;ततः सा रङ्गमध्यस्थं तेषां राज्ञां मनस्विनी ।&#x9;004a&lt;br&gt;&#xA;ददर्श राजशार्दूलं पाण्डुं भरतसत्तमम् ॥&#x9;004c&lt;br&gt;&#xA;सिंहदर्पं महोरस्कं वृषभाक्षं महाबलम् ।&#x9;005a&lt;br&gt;&#xA;आदित्यमिव सर्वेषां राज्ञां प्रच्छाद्य वै प्रभाः ॥&#x9;005c&lt;br&gt;&#xA;तिष्ठन्तं राजसमितौ पुरन्दरमिवापरम् ।&#x9;006a&lt;br&gt;&#xA;तं दृष्ट्वा साऽनवद्याङ्गी कुन्तिभोजसुता शुभा ॥&#x9;006c&lt;br&gt;&#xA;पाण्डुं नरवरं रङ्गे हृदयेनाकुलाऽभवत् ।&#x9;007a&lt;br&gt;&#xA;ततः कामपरीताङ्गी सकृत्प्रचलमानसा ॥&#x9;007c&lt;br&gt;&#xA;व्रीडमान स्रजं कुन्ती राज्ञः स्कन्धे समासजत् ।&#x9;008a&lt;br&gt;&#xA;तं निशम्य वृतं पाण्डुं कुन्त्या सर्वे नराधिपाः ॥&#x9;008c&lt;br&gt;&#xA;यथागतं समाजग्मुर्गजैरश्वै रथैस्तथा ।&#x9;009a&lt;br&gt;&#xA;ततस्तस्याः पिता राजन्विवाहमकरोत्प्रभुः ॥&#x9;009c&lt;br&gt;&#xA;स तया कुन्तिभोजस्य दुहित्रा कुरुनन्दनः ।&#x9;010a&lt;br&gt;&#xA;युयुजेऽमितसौभाग्यः पौलोम्या मघवानिव ॥&#x9;010c&lt;br&gt;&#xA;कुन्त्याः पाण्डोश्च राजेन्द्र कुन्तिभोजो महीपतिः ।&#x9;011a&lt;br&gt;&#xA;कृत्वोद्वाहं तदा तं तु नानावसुभिरर्चितम् ।&#x9;011c&lt;br&gt;&#xA;स्वपुरं प्रेषयामास स राजा कुरुसत्तम ॥&#x9;011e&lt;br&gt;&#xA;ततो बलेन महता नानाध्वजपताकिना ।&#x9;012a&lt;br&gt;&#xA;स्तूयमानः स चाशीर्भिर्ब्राह्मणैश्च महर्षिभिः ॥&#x9;012c&lt;br&gt;&#xA;सम्प्राप्य नगरं राजा पाण्डुः कौरवनन्दनः ।&#x9;013a&lt;br&gt;&#xA;न्यवेशत तां भार्यां कुन्तीं स्वभवने प्रभुः ॥ ॥&#x9;013c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/122/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/122/</guid>
      <description>&lt;p&gt;अध्यायः 122&lt;/p&gt;&#xA;&lt;p&gt;पाण्डोर्माद्र्या विवाहः । दिग्विजयश्च ॥ 1 ॥&#xA;वैशम्पायन उवाच ।&#x9;001&lt;br&gt;&#xA;ततः शान्तनवो भीष्मो राज्ञः पाण्डोर्यशस्विनः ।&#x9;001a&lt;br&gt;&#xA;विवाहस्यापरस्यार्थे चकार मतिमान्मतिम् ॥&#x9;001c&lt;br&gt;&#xA;सोऽमात्यैः स्थविरैः सार्धं ब्राह्मणैश्च महर्षिभिः ।&#x9;002a&lt;br&gt;&#xA;बलेन चतुरङ्गेण ययौ मद्रपतेः पुरम् ॥&#x9;002c&lt;br&gt;&#xA;तमागतमभिश्रुत्य भीष्मं वाहीकपुङ्गवः ।&#x9;003a&lt;br&gt;&#xA;प्रत्युद्गम्यार्चयित्वा च पुरं प्रावेशयन्नृपः ॥&#x9;003c&lt;br&gt;&#xA;दत्त्वा तस्यासनं शुभ्रं पाद्यमर्घ्यं तथैव च ।&#x9;004a&lt;br&gt;&#xA;मधुपर्कं च मद्रेशः पप्रच्छागमनेऽर्थिताम् ॥&#x9;004c&lt;br&gt;&#xA;तं भीष्मः प्रत्युवाचेदं मद्रराजं कुरूद्वहः ।&#x9;005a&lt;br&gt;&#xA;आगतं मां विजानीहि कन्यार्थिनमरिन्दम ॥&#x9;005c&lt;br&gt;&#xA;श्रूयते भवतः साध्वी स्वसा माद्री यशस्विनी ।&#x9;006a&lt;br&gt;&#xA;तामहं वरयिष्यामि पाण्डोरर्थे यशस्विनीम् ॥&#x9;006c&lt;br&gt;&#xA;युक्तरूपो हि सम्बन्धे त्वं नो राजन्वयं तव ।&#x9;007a&lt;br&gt;&#xA;एतत्सञ्चिन्त्य मद्रेश गृहाणास्मान्यथाविधि ॥&#x9;007c&lt;br&gt;&#xA;तमेवंवादिनं भीष्मं प्रत्यभाषत मद्रपः ।&#x9;008a&lt;br&gt;&#xA;न हि मेऽन्यो वरस्त्वत्तः श्रेयानिति मतिर्मम ॥&#x9;008c&lt;br&gt;&#xA;पूर्वैः प्रवर्तितं किञ्चित्कुलेऽस्मिन्नृपसत्तमैः ।&#x9;009a&lt;br&gt;&#xA;साधु वा यदि वाऽसाधु तन्नातिक्रान्तुमुत्सहे ॥&#x9;009c&lt;br&gt;&#xA;व्यक्तं तद्भवतश्चापि विदितं नात्र संशयः ।&#x9;010a&lt;br&gt;&#xA;न च युक्तं तथा वक्तुं भवान्देहीति सत्तम ॥&#x9;010c&lt;br&gt;&#xA;कुलधर्मः स नो वीर प्रमाणं परमं च तत् ।&#x9;011a&lt;br&gt;&#xA;तेन त्वां न ब्रवीम्येतदसन्दिग्धं वचोऽरिहन् ॥&#x9;011c&lt;br&gt;&#xA;तं भीष्मः प्रत्युवाचेदं मद्रराजं जनाधिपः ।&#x9;012a&lt;br&gt;&#xA;धर्म एष परो राजन्स्वयमुक्तः स्वयम्भुवा ॥&#x9;012c&lt;br&gt;&#xA;नात्र कश्चन दोषोऽस्ति पूर्वैर्विधिरयं कृतः ।&#x9;013a&lt;br&gt;&#xA;विदितेयं च ते शल्य मर्यादा साधुसम्मता ॥&#x9;013c&lt;br&gt;&#xA;इत्युक्त्वा स महातेजाः शातकुम्भं कृताकृतम् ।&#x9;014a&lt;br&gt;&#xA;रत्नानि च विचित्राणि शल्यायादात्सहस्रशः ॥&#x9;014c&lt;br&gt;&#xA;गजानश्वान्रथांश्चैव वासांस्याभरणानि च ।&#x9;015a&lt;br&gt;&#xA;मणिमुक्ताप्रवालं च गाङ्गेयो व्यसृजच्छुभम् ॥&#x9;015c&lt;br&gt;&#xA;तत्प्रगृह्य धनं सर्वं शल्यः सम्प्रतीमानसः ।&#x9;016a&lt;br&gt;&#xA;ददौ तां समलङ्कृत्य स्वसारं कौरवर्षभे ॥&#x9;016c&lt;br&gt;&#xA;स तां माद्रीमुपादाय भीष्मः सागरगासुतः ।&#x9;017a&lt;br&gt;&#xA;आजगाम पुरीं धीमान्प्रविष्टो गजसाह्वयम् ॥&#x9;017c&lt;br&gt;&#xA;तत इष्टेऽहनि प्राप्ते मुहूर्ते साधुसम्मते ।&#x9;018a&lt;br&gt;&#xA;&#39;विवाहं कारायामास भीष्मः पाण्डोर्महात्मनः ।&#39;&#x9;018c&lt;br&gt;&#xA;जग्राह विधिवत्पाणिं माद्र्याः पाण्डुर्नराधिपः ॥&#x9;018e&lt;br&gt;&#xA;ततो विवाहे निर्वृत्ते स राजा कुरुनन्दनः ।&#x9;019a&lt;br&gt;&#xA;स्थापयामास तां भार्यां शुभे वेश्मनि भामिनीं ॥&#x9;019c&lt;br&gt;&#xA;स ताभ्यां व्यचरत्सार्धं भार्याभ्यां राजसत्तमः ।&#x9;020a&lt;br&gt;&#xA;कुन्त्या माद्र्या च राजेन्द्रो यथाकामं यथासुखम् ॥&#x9;020c&lt;br&gt;&#xA;ततः स कौरवो राजा विहृत्य त्रिदशा निशाः ।&#x9;021a&lt;br&gt;&#xA;जिगीषया महीं पाण्डुर्निरक्रामत्पुरात्प्रभो ॥&#x9;021c&lt;br&gt;&#xA;स भीष्मप्रमुखान्वृद्धानभिवाद्य प्रणम्य च ।&#x9;022a&lt;br&gt;&#xA;धृतराष्ट्रं च कौरव्यं तथान्यान्कुरुसत्तमान् ।&#x9;022c&lt;br&gt;&#xA;आमन्त्र्य प्रययौ राजा तैश्चैवाप्यनुमोजितः ॥&#x9;022e&lt;br&gt;&#xA;मङ्गलाचारयुक्ताभिराशीर्भिरभिनन्दितः ।&#x9;023a&lt;br&gt;&#xA;गजवाजिरथौघेन बलेन महताऽगमत् ॥&#x9;023c&lt;br&gt;&#xA;स राजा देवगर्भाभो विजिगीषुर्वसुन्धराम् ।&#x9;024a&lt;br&gt;&#xA;हृष्टपुष्टबलैः प्रायात्पाण्डुः शत्रूननेकशः ॥&#x9;024c&lt;br&gt;&#xA;पूर्वमागस्कृतो गत्वा दशार्णाः समरे जिताः ।&#x9;025a&lt;br&gt;&#xA;पाण्डुना नरसिंहेन कौरवाणां यशोभृता ॥&#x9;025c&lt;br&gt;&#xA;ततः सेनामुपादाय पाण्डुर्नानाविधध्वजाम् ।&#x9;026a&lt;br&gt;&#xA;प्रभूतहस्त्यश्वयुतां पदातिरथसङ्कुलाम् ॥&#x9;026c&lt;br&gt;&#xA;आगस्कारी महीपानां बहूनां बलदर्पितः ।&#x9;027a&lt;br&gt;&#xA;गोप्ता मगधराष्ट्रस्य दीर्घो राजगृहे हतः ॥&#x9;027c&lt;br&gt;&#xA;ततः कोशं समादाय वाहनानि च भूरिशः ।&#x9;028a&lt;br&gt;&#xA;पाण्डुना मिथिलां गत्वा विदेहाः समरे जिताः ॥&#x9;028c&lt;br&gt;&#xA;तथा काशिषु सुह्मेषु पुण्ड्रेषु च नरर्षभ ।&#x9;029a&lt;br&gt;&#xA;स्वबाहुबलवीर्येण कुरूणामकरोद्यशः ॥&#x9;029c&lt;br&gt;&#xA;तं शरौघमहाज्वालं शस्त्रार्चिषमरिन्दमम् ।&#x9;030a&lt;br&gt;&#xA;पाण्डुपावकमासाद्य व्यदह्यन्त नराधिपाः ॥&#x9;030c&lt;br&gt;&#xA;ते ससेनाः ससेनेन विध्वंसितबला नृपाः ।&#x9;031a&lt;br&gt;&#xA;पाण्डुना वशगाः कृत्वा कुरुकर्मसु योजिताः ॥&#x9;031c&lt;br&gt;&#xA;तेन ते निर्जिताः सर्वे पृथिव्यां सर्वपार्थिवाः ।&#x9;032a&lt;br&gt;&#xA;तमेकं मेनिरे शूरं देवेष्विव पुरन्दरम् ॥&#x9;032c&lt;br&gt;&#xA;तं कृताञ्जलयः सर्वे प्रणता वसुधाधिपाः ।&#x9;033a&lt;br&gt;&#xA;उपाजग्मुर्धनं गृह्य रत्नानि विविधानि च ॥&#x9;033c&lt;br&gt;&#xA;मणिमुक्ताप्रवालं च सुवर्णं रजतं बहु ।&#x9;034a&lt;br&gt;&#xA;गोरत्नान्यश्वरत्नानि रथरत्नानि कुञ्जरान् ॥&#x9;034c&lt;br&gt;&#xA;खरोष्ट्रमहिषांश्चैव यच्च किञ्चिदजाविकम् ।&#x9;035a&lt;br&gt;&#xA;कम्लाजिनरत्नानि राङ्कवास्तरणानि च ।&#x9;035c&lt;br&gt;&#xA;तत्सर्वं प्रतिजग्राह राजा नागपुराधिपः ॥&#x9;035e&lt;br&gt;&#xA;तदादाय ययौ पाण्डुः पुनर्मदितवाहनः ।&#x9;036a&lt;br&gt;&#xA;हर्षयिष्यन्स्वराष्ट्राणि पुरं च गजसाह्वयम् ॥&#x9;036c&lt;br&gt;&#xA;शान्तनो राजसिंहस्य भरतस्य च धीमतः ।&#x9;037a&lt;br&gt;&#xA;प्रनष्टः कीर्तिजः शब्दः पाण्डुना पुनराहृतः ॥&#x9;037c&lt;br&gt;&#xA;ये पुरा कुरुराष्ट्राणि जह्रुः कुरुधनानि च ।&#x9;038a&lt;br&gt;&#xA;ते नागपुरसिंहेन पाण्डुना करदीकृताः ॥&#x9;038c&lt;br&gt;&#xA;इत्यभाषन्त राजानो राजामात्याश्च सङ्गताः ।&#x9;039a&lt;br&gt;&#xA;प्रतीतमनसो हृष्टाः पौरजानपदैः सह ॥&#x9;039c&lt;br&gt;&#xA;प्रत्युद्ययुश्च तं प्राप्तं सर्वे भीष्मपुरोगमाः ।&#x9;040a&lt;br&gt;&#xA;ते नदूरमिवाध्वानं गत्वा नागपुरालयाः ॥&#x9;040c&lt;br&gt;&#xA;आवृतं ददृशुर्हृष्टा लोकं बहुविधैर्धनैः ।&#x9;041a&lt;br&gt;&#xA;नानायानसमानीतै रत्नैरुच्चावचैस्तदा ॥&#x9;041c&lt;br&gt;&#xA;हस्त्यश्वरथरत्नैश्च गोभिरुष्ट्रैस्तथाऽऽविभिः ।&#x9;042a&lt;br&gt;&#xA;नान्तं ददृशुरासाद्य भीष्मेण सह कौरवाः ॥&#x9;042c&lt;br&gt;&#xA;सोऽभिवाद्य पितुः पादौ कौसल्यानन्दवर्धनः ।&#x9;043a&lt;br&gt;&#xA;यथाऽर्हं मानयामास पौरजानपदानपि ॥&#x9;043c&lt;br&gt;&#xA;प्रमृद्य परराष्ट्राणि कृतार्थं पुनरागतम् ।&#x9;044a&lt;br&gt;&#xA;पुत्रमाश्लिष्य भीष्मस्तु हर्षादश्रूण्यवर्तयत् ॥&#x9;044c&lt;br&gt;&#xA;स तूर्यशतशङ्खानां भेरीणां च महास्वनैः ।&#x9;045a&lt;br&gt;&#xA;हर्षयन्सर्वशः पौरान्विवेश गजसाह्वयम् ॥ ॥&#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/123/</guid>
      <description>&lt;p&gt;अध्यायः 123&lt;/p&gt;&#xA;&lt;p&gt;सभार्यस्य पाण्डोर्मृगयार्थं वनगमनम् ॥ 1 ॥ तत्र मृगरूपस्य मृग्या मैथुनं चरतः किन्दमस्य मुनेर्हननम् ॥ 2 ॥ मैथुनकाले त्वं मरिष्यसीति किन्दमेन पाण्डुं प्रति शापः ॥ 3 ॥&#xA;वैशम्पायन उवाच ।&#x9;001&lt;br&gt;&#xA;धृतराष्ट्राभ्यनुज्ञातः स्वबाहुविजितं धनम् ।&#x9;001a&lt;br&gt;&#xA;भीष्माय सत्यवत्यै च मात्रे चोपजहार सः ॥&#x9;001c&lt;br&gt;&#xA;विदुराय च वै पाण्डुः प्रेषयामास तद्धनम् ।&#x9;002a&lt;br&gt;&#xA;सुहृदश्चापि धर्मात्मा धनेन समतर्पयत् ॥&#x9;002c&lt;br&gt;&#xA;ततः सत्यवतीं भीष्मं कौसल्यां च यशस्विनीम् ।&#x9;003a&lt;br&gt;&#xA;शुभैः पाण्डुर्जितैरर्थैस्तोषयामास भारत ॥&#x9;003c&lt;br&gt;&#xA;ननन्द माता कौसल्या तमप्रतिमतेजसम् ।&#x9;004a&lt;br&gt;&#xA;जयन्तमिव पौलोमी परिष्वज्य नर्षभम् ॥&#x9;004c&lt;br&gt;&#xA;तस्य वीरस्य विक्रान्तैः सहस्रशतदक्षिणैः ।&#x9;005a&lt;br&gt;&#xA;अश्वमेधशतैरीजे धृतराष्ट्रो महामखैः ॥&#x9;005c&lt;br&gt;&#xA;सम्प्रयुक्तस्तु कुन्त्या च माद्र्या च भरतर्षभ ।&#x9;006a&lt;br&gt;&#xA;जिततन्द्रिस्तदा पाण्डुर्बभूव वनगोचरः ॥&#x9;006c&lt;br&gt;&#xA;हित्वा प्रासादनिलयं शुभानि शयनानि च ।&#x9;007a&lt;br&gt;&#xA;अरण्यनित्यः सततं बभूव मृगयापरः ॥&#x9;007c&lt;br&gt;&#xA;स चरन्दक्षिणं पार्श्वं रम्यं हिमवतो गिरः ।&#x9;008a&lt;br&gt;&#xA;उवास गिरिपृष्ठेषु महाशालवनेषु च ॥&#x9;008c&lt;br&gt;&#xA;रराज कुन्त्या माद्र्या च पाण्डुः सह वने चरन् ।&#x9;009a&lt;br&gt;&#xA;करेण्वोरिव मध्यस्थः श्रीमान्पौरन्दरो गजः ॥&#x9;009c&lt;br&gt;&#xA;भारतं सह भार्याभ्यां खङ्गबाणधनुर्धरम् ।&#x9;010a&lt;br&gt;&#xA;विचित्रकवचं वीरं परमास्त्रविदं नृपम् ।&#x9;010c&lt;br&gt;&#xA;देवोऽयमित्यमन्यन्त चरन्तं वनवासिनः ॥&#x9;010e&lt;br&gt;&#xA;तस्य कामांश्च भोगांश्च नरा नित्यमतन्द्रिताः ।&#x9;011a&lt;br&gt;&#xA;उपजह्रुर्वनान्तेषु धृतराष्ट्रेण चोदिताः ॥&#x9;011c&lt;br&gt;&#xA;तदासाद्य महारण्यं मृगव्यालनिषेवितम् ।&#x9;012a&lt;br&gt;&#xA;तत्र मैथुनकालस्थं ददर्श मृगयूथपम् ॥&#x9;012c&lt;br&gt;&#xA;ततस्तं च मृगीं चैव रुक्मपुङ्खैः सुपत्रिभिः ।&#x9;013a&lt;br&gt;&#xA;निर्बिभेद शरैस्तीक्ष्णैः पाण्डुः पञ्चभिराशुगैः ॥&#x9;013c&lt;br&gt;&#xA;स च राजन्महातेजा ऋषिपुत्रस्तपोधनः ।&#x9;014a&lt;br&gt;&#xA;भार्यया सह तेजस्वी मृगरूपेण सङ्गतः ॥&#x9;014c&lt;br&gt;&#xA;स संयुक्तस्तया मृग्या मानुषीं वाचमीरयन् ।&#x9;015a&lt;br&gt;&#xA;क्षणेन पतितो भूमौ विललापातुरो मृगः ॥&#x9;015c&lt;br&gt;&#xA;मृग उवाच ।&#x9;016&lt;br&gt;&#xA;काममन्युवशं प्राप्ता बुद्ध्यन्तरगता अपि ।&#x9;016a&lt;br&gt;&#xA;वर्जयन्ति नृशंसानि पापेष्वपि रता नराः ॥&#x9;016c&lt;br&gt;&#xA;न विधिं ग्रसते प्रज्ञा प्रज्ञां तु ग्रसते विधिः ।&#x9;017a&lt;br&gt;&#xA;विधिपर्यागतानर्थान्प्रज्ञावान्प्रतिपद्यते ॥&#x9;017c&lt;br&gt;&#xA;शश्वद्धर्मात्मनां मुख्ये कुले जातस्य भारत ।&#x9;018a&lt;br&gt;&#xA;कामलोभाभिभूतस्य कथं ते चलिता मतिः ॥&#x9;018c&lt;br&gt;&#xA;पाण्डुरुवाच ।&#x9;019&lt;br&gt;&#xA;शत्रूणां या वधे वृत्तिः सा मृगाणां वधे स्मृता ।&#x9;019a&lt;br&gt;&#xA;राज्ञां मृग न मां मोहात्त्वं गर्हयितुमर्हसि ॥&#x9;019c&lt;br&gt;&#xA;अच्छद्मनाऽमायया च मृगाणां वध इष्यते ।&#x9;020a&lt;br&gt;&#xA;स एव धर्मो राज्ञां तु तद्धि त्वं किं नु गर्हसे ॥&#x9;020c&lt;br&gt;&#xA;अगस्त्यः सत्रमासीनश्चकार मृगयामृषिः ।&#x9;021a&lt;br&gt;&#xA;आरण्यान्सर्वदैवत्यान्मृगान्प्रोक्ष्य महावने ॥&#x9;021c&lt;br&gt;&#xA;प्रमाणदृष्टधर्मेण कथमस्मान्विगर्हसे ।&#x9;022a&lt;br&gt;&#xA;अगस्त्यस्याभिचारेण युष्माकं विहितो वधः ॥&#x9;022c&lt;br&gt;&#xA;न रिपून्वै समुद्दिश्य विमुञ्चन्ति नराः शरान् ।&#x9;023a&lt;br&gt;&#xA;रन्ध्र एषां विशेषेण वधकालः प्रशस्यते ॥&#x9;023c&lt;br&gt;&#xA;प्रमत्तमप्रमत्तं वा विवृतं घ्नन्ति चौजसा ।&#x9;024a&lt;br&gt;&#xA;उपायैर्विविधैस्तीक्ष्णैः कस्मान्मृग विगर्हसे ॥&#x9;024c&lt;br&gt;&#xA;मृग उवाच ।&#x9;025&lt;br&gt;&#xA;नाहं घ्नन्तं मृगन्राजन्विगर्हे चात्मकारणात् ।&#x9;025a&lt;br&gt;&#xA;मैथुनं तु प्रतीक्ष्यं मे त्वयेहाद्यानृशंस्यतः ॥&#x9;025c&lt;br&gt;&#xA;सर्वभूतहिते काले सर्वभूतेप्सिते तथा ।&#x9;026a&lt;br&gt;&#xA;को हि विद्वान्मृगं हन्याच्चरन्तं मैथुनं वने ॥&#x9;026c&lt;br&gt;&#xA;अस्यां मृग्यां च राजेन्द्र हर्षान्मैथुनमाचरम् ।&#x9;027a&lt;br&gt;&#xA;पुरुषार्थफलं कर्तुं तत्त्वया विफलीकृतम् ॥&#x9;027c&lt;br&gt;&#xA;पौरवाणां महाराज तेषामक्लिष्टकर्मणाम् ।&#x9;028a&lt;br&gt;&#xA;वंशे जातस्य कौरव्य नानुरूपमिदं तव ॥&#x9;028c&lt;br&gt;&#xA;नृशंसं कर्म सुमहत्सर्वलोकविगर्हितम् ।&#x9;029a&lt;br&gt;&#xA;अस्वर्ग्यमयशस्यं चाप्यधर्मिष्ठं च भारत ॥&#x9;029c&lt;br&gt;&#xA;स्त्रीभोगानां विशेषज्ञः शास्त्रधर्मार्थतत्त्ववित् ।&#x9;030a&lt;br&gt;&#xA;नार्हस्त्वं सुरसङ्काश कर्तुमस्वर्ग्यमीदृशम् ॥&#x9;030c&lt;br&gt;&#xA;त्वया नृशंसकर्तारः पापाचाराश्च मानवाः ।&#x9;031a&lt;br&gt;&#xA;निग्राह्याः पार्थिवश्रेष्ठ त्रिवर्गपरिवर्जिताः ॥&#x9;031c&lt;br&gt;&#xA;किं कृतं ते नरश्रेष्ठ मामिहानागसं घ्नतः ।&#x9;032a&lt;br&gt;&#xA;मुनिं मूलफलाहारं मृगवेषधरं नृप ॥&#x9;032c&lt;br&gt;&#xA;वसमानमरण्येषु नित्यं शमपरायणम् ।&#x9;033a&lt;br&gt;&#xA;त्वयाऽहं हिंसितो यस्मात्तस्मात्त्वामप्यनागसः ॥&#x9;033c&lt;br&gt;&#xA;द्वयोर्नृशंसकर्तारमवशं काममोहितम् ।&#x9;034a&lt;br&gt;&#xA;जीवितान्तकरो भावो मैथुने समुपैष्यति ॥&#x9;034c&lt;br&gt;&#xA;अहं हि किन्दमो नाम तपसा भावितो मुनिः ।&#x9;035a&lt;br&gt;&#xA;व्यपत्रपन्मनुष्याणां मृग्यां मैथुनमाचरम् ॥&#x9;035c&lt;br&gt;&#xA;मृगो भत्वा मृगैः सार्धं चरामि गहने वने ।&#x9;036a&lt;br&gt;&#xA;न तु ते ब्रह्महत्येयं भविष्यत्यविजानतः ॥&#x9;036c&lt;br&gt;&#xA;मृगरूपधरं हत्वा मामेवं काममोहितम् ।&#x9;037a&lt;br&gt;&#xA;अस्य तु त्वं फलं मूढ प्राप्स्यसीदृशमेव हि ॥&#x9;037c&lt;br&gt;&#xA;प्रियया सह संवासं प्राप्य कामविमोहितः ।&#x9;038a&lt;br&gt;&#xA;त्वमप्यस्यामवस्थायां प्रेतलोकं गमिष्यसि ॥&#x9;038c&lt;br&gt;&#xA;अन्तकाले हि संवासं यया गन्तासि कान्तया ।&#x9;039a&lt;br&gt;&#xA;प्रेतराजपुरं प्राप्तं सर्वभूतदुरत्ययम् ।&#x9;039c&lt;br&gt;&#xA;भक्त्या मतिमतां श्रेष्ठ सैव त्वाऽनुगमिष्यति ॥&#x9;039a&lt;br&gt;&#xA;वर्तमानः सुखे दुःखं यथाऽहं प्रापितस्त्वया ।&#x9;040c&lt;br&gt;&#xA;तथा त्वां च सुखं प्राप्तं दुःखमभ्यागमिष्यति ॥&#x9;040a&lt;br&gt;&#xA;वैशम्पायन उवाच ।&#x9;041&lt;br&gt;&#xA;एवमुक्त्वा सुदुःखार्तो जीवितात्स व्यमुच्यत ।&#x9;041a&lt;br&gt;&#xA;मृगः पाण्डुश्च दुःखार्तः क्षणेन समपद्यत ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/124/</guid>
      <description>&lt;p&gt;अध्यायः 124&lt;/p&gt;&#xA;&lt;p&gt;किन्दमशापात्खिन्नस्य पाण्डोः पत्नीभ्यां वने वासः ॥ 1 ॥ पाण्डोः शतशृङ्गे तपश्चरणम् ॥ 2 ॥&#xA;वैशम्पायन उवाच ।&#x9;001&lt;br&gt;&#xA;तं व्यतीतमुपक्रम्य राजा स्वमिव बान्धवम् ।&#x9;001a&lt;br&gt;&#xA;सभार्यः शोकदुःखार्तः पर्यदेवयदातुरः ॥&#x9;001c&lt;br&gt;&#xA;पाण्डुरुवाच ।&#x9;002&lt;br&gt;&#xA;सतामपि कुले जाताः कर्मणा बत दुर्गतिम् ।&#x9;002a&lt;br&gt;&#xA;प्राप्नुवन्त्यकृतात्मानः कामजालविमोहिताः ॥&#x9;002c&lt;br&gt;&#xA;शश्वद्धर्मात्मना जातो बाल एव पिता मम ।&#x9;003a&lt;br&gt;&#xA;जीवितान्तमनुप्राप्तः कामात्मैवेति नः श्रुतम् ॥&#x9;003c&lt;br&gt;&#xA;तस्य कामात्मनः क्षेत्रे राज्ञः संयतवागृषिः ।&#x9;004a&lt;br&gt;&#xA;कृष्णद्वैपायनः साक्षाद्भगवान्मामजीजनत् ॥&#x9;004c&lt;br&gt;&#xA;तस्याद्य व्यसने बुद्धिः सञ्जातेयं ममाधमा ।&#x9;005a&lt;br&gt;&#xA;त्यक्तस्य देवैरनयान्मृगयां परिधावतः ॥&#x9;005c&lt;br&gt;&#xA;मोक्षमेव व्यवस्यामि बन्धो हि व्यसनं महत् ।&#x9;006a&lt;br&gt;&#xA;सुवृत्तिमनुवर्तिष्ये तामहं पितुरव्ययाम् ॥&#x9;006c&lt;br&gt;&#xA;अतीव तपसात्मानं योजयिष्याम्यसंशयम् ।&#x9;007a&lt;br&gt;&#xA;तस्मादेकाहमेकाहमेकैकस्मिन्वनस्पतौ ॥&#x9;007c&lt;br&gt;&#xA;चरन्भैक्षं मुनिर्मुण्डश्चरिष्याम्याश्रमानिमान् ।&#x9;008a&lt;br&gt;&#xA;पांसुना समवच्छन्नः शून्यागारकृतालयः ॥&#x9;008c&lt;br&gt;&#xA;वृक्षमूलनिकेतो वा त्यक्तसर्वप्रियाप्रियः ।&#x9;009a&lt;br&gt;&#xA;न शोचन्न प्रहृष्यंश्च तुल्यनिन्दात्मसंस्तुतिः ॥&#x9;009c&lt;br&gt;&#xA;निराशीर्निर्नमस्कारो निर्द्वन्द्वो निष्परिग्रहः ।&#x9;010a&lt;br&gt;&#xA;न चाप्यवहसन्कञ्चिन्न कुर्वन्भ्रुकुटीं क्वचित् ॥&#x9;010c&lt;br&gt;&#xA;प्रसन्नवदनो नित्यं सर्वभूतहिते रतः ।&#x9;011a&lt;br&gt;&#xA;जङ्गमाजङ्गमं सर्वमविहिंसंश्चतुर्विधम् ॥&#x9;011c&lt;br&gt;&#xA;स्वासु प्रजास्विव सदा समः प्राणभृतः प्रति ।&#x9;012a&lt;br&gt;&#xA;एककालं चरन्भैक्षं कुलानि दश पञ्च च ॥&#x9;012c&lt;br&gt;&#xA;असम्भवे वा भैक्षस्य चरन्ननशनान्यपि ।&#x9;013a&lt;br&gt;&#xA;अल्पमल्पं च भुञ्जानः पूर्वालाभे न जातुचित् ॥&#x9;013c&lt;br&gt;&#xA;अन्यान्यपि चरल्ँलोभादलाभे सप्त पूरयन् ।&#x9;014a&lt;br&gt;&#xA;अलाभे यदि वा लाभे समदर्शी महातपाः ॥&#x9;014c&lt;br&gt;&#xA;वास्यैकं तक्षतो बाहुं चन्दनेनैकमुक्षतः ।&#x9;015a&lt;br&gt;&#xA;नाकल्याणं न कल्याणं चिन्तयन्नुभयोस्तयोः ॥&#x9;015c&lt;br&gt;&#xA;न जिजीविषुवत्किञ्चिन्न मुमूर्षुवदाचरन् ।&#x9;016a&lt;br&gt;&#xA;जीवितं मरणं चैव नाभिन्दन्न च द्विषन् ॥&#x9;016c&lt;br&gt;&#xA;याः काश्चिज्जीवता शक्याः कर्तुमभ्युदयक्रियाः ।&#x9;017a&lt;br&gt;&#xA;ताः सर्वाः समतिक्रम्य निमेषादिव्यवस्थितः ॥&#x9;017c&lt;br&gt;&#xA;तासु चाप्यनवस्थासु त्यक्तसर्वेन्द्रियक्रियः ।&#x9;018a&lt;br&gt;&#xA;सम्परित्यक्तधर्मार्थः सुनिर्णिक्तात्मकल्मषः ॥&#x9;018c&lt;br&gt;&#xA;निर्मुक्तः सर्वपापेभ्यो व्यतीतः सर्ववागुराः ।&#x9;019a&lt;br&gt;&#xA;न वशे कस्यचित्तिष्ठन्सधर्मा मातरिश्वनः ॥&#x9;019c&lt;br&gt;&#xA;एतया सततं वृत्त्या चरन्नेवम्प्रकारया ।&#x9;020a&lt;br&gt;&#xA;देहं संस्थापयिष्यामि निर्भयं मार्गमास्थितः ॥&#x9;020c&lt;br&gt;&#xA;नाहं सुकृपणे मार्गे स्ववीर्यक्षयशोचिते ।&#x9;021a&lt;br&gt;&#xA;स्वधर्मात्सततापेते चरेयं वीर्यवर्जितः ॥&#x9;021c&lt;br&gt;&#xA;सत्कृतोऽसत्कृतो वाऽपि योऽन्यां कृपणचक्षुषा ।&#x9;022a&lt;br&gt;&#xA;उपैति वृत्तिं कामात्मा स शुनां वर्तते पथि ॥&#x9;022c&lt;br&gt;&#xA;वैशम्पायन उवाच ।&#x9;023&lt;br&gt;&#xA;एवमुक्त्वा सुदुःखार्तो निःश्वासपरमो नृपः ।&#x9;023a&lt;br&gt;&#xA;अवेक्षमाणः कुन्तीं च मान्द्रीं च समभाषत ॥&#x9;023c&lt;br&gt;&#xA;कौसल्या विदुरः क्षत्ता राजा च सह बन्धुभिः ।&#x9;024a&lt;br&gt;&#xA;आर्या सत्यवती भीष्मस्ते च राजपुरोहिताः ॥&#x9;024c&lt;br&gt;&#xA;ब्राह्मणाश्च महात्मानः सोमपाः संशितव्रताः ।&#x9;025a&lt;br&gt;&#xA;पौरवृद्धाश्च ये तत्र निवसन्त्यस्मदाश्रयाः ।&#x9;025c&lt;br&gt;&#xA;प्रसाद्य सर्वे वक्तव्याः पाण्डुः प्रव्राजितो वने ॥&#x9;025e&lt;br&gt;&#xA;निशम्य वचनं भर्तुस्त्यागधर्मकृतात्मनः ।&#x9;026a&lt;br&gt;&#xA;तत्समं वचनं कुन्ती माद्री च समभाषताम् ॥&#x9;026c&lt;br&gt;&#xA;अन्येऽपि ह्याश्रमाः सन्ति ये शक्या भरतर्षभ ।&#x9;027a&lt;br&gt;&#xA;&#39;आवाभ्यां सह वस्तुं वै धर्ममाश्रित्य चिन्त्यताम् ।&#39;&#x9;027c&lt;br&gt;&#xA;आवाभ्यां धर्मपत्नीभ्यां सह तप्तुं तपो महत् ॥&#x9;027e&lt;br&gt;&#xA;शरीरस्यापि मोक्षाय धर्मं प्राप्य महाफलम् ।&#x9;028a&lt;br&gt;&#xA;त्वमेव भविता भर्ता स्वर्गस्यापि न संशयः ॥&#x9;028c&lt;br&gt;&#xA;प्रणिधायेन्द्रियग्रामं भर्तृलोकपरायणे ।&#x9;029a&lt;br&gt;&#xA;त्यक्त्वा कामसुखे ह्यावां तप्स्यवो विपुलं तपः ॥&#x9;029c&lt;br&gt;&#xA;यदि चावां महाप्राज्ञ त्यक्ष्यसि त्वं विशाम्पते ।&#x9;030a&lt;br&gt;&#xA;अद्यैवावां प्रहास्यावो जीवितं नात्र संशयः ॥&#x9;030c&lt;br&gt;&#xA;पाण्डुरुवाच ।&#x9;031&lt;br&gt;&#xA;यदि व्यवसितं ह्येतद्युवयोर्धर्मसंहितम् ।&#x9;031a&lt;br&gt;&#xA;स्ववृत्तिमनुवर्तिष्ये तामहं पितुरव्ययाम् ॥&#x9;031c&lt;br&gt;&#xA;त्यक्त्वा ग्राम्यसुखाहारं तप्यमानो महत्तपः ।&#x9;032a&lt;br&gt;&#xA;वल्कली फलमूलाशी चरिष्यामि महावने ॥&#x9;032c&lt;br&gt;&#xA;अग्नौ जुह्वन्नुभौ कालावुभौ कालावुपस्पृशन् ।&#x9;033a&lt;br&gt;&#xA;कृशः परिमिताहारश्चीरचर्मजटाधरः ॥&#x9;033c&lt;br&gt;&#xA;शीतवातातपसहः क्षुत्पिपासानवेक्षकः ।&#x9;034a&lt;br&gt;&#xA;तपसा दुश्चरेणेदं शरीरमुपशोषयन् ॥&#x9;034c&lt;br&gt;&#xA;एकान्तशीली विमृशन्पक्वापक्वेन वर्तयन् ।&#x9;035a&lt;br&gt;&#xA;पितृन्देवांश्च वन्येन वाग्भिरद्भिश्च तर्पयन् ॥&#x9;035c&lt;br&gt;&#xA;वानप्रस्थजनस्यापि दर्शनं कुलवासिनः ।&#x9;036a&lt;br&gt;&#xA;नाप्रियाण्याचरिष्यामि किं पुनर्ग्रामवासिनाम् ॥&#x9;036c&lt;br&gt;&#xA;एवमारण्यशास्त्राणामुग्रमुग्रतरं विधिम् ।&#x9;037a&lt;br&gt;&#xA;काङ्क्षमाणोऽहमास्थास्ये देहस्यास्याऽऽसमापनात् ॥&#x9;037c&lt;br&gt;&#xA;वैशम्पायन उवाच ।&#x9;038&lt;br&gt;&#xA;इत्येवमुक्त्वा भार्ये ते राजा कौरवनन्दनः ।&#x9;038a&lt;br&gt;&#xA;ततश्चूडामणिं निष्कमङ्गदे कुण्डलानि च ॥&#x9;038c&lt;br&gt;&#xA;वासांसि च महार्हाणि स्त्रीणामाभरणानि च ।&#x9;039a&lt;br&gt;&#xA;&#39;वाहनानि च मुख्यानि शस्त्राणि कवचानि च ॥&#x9;039c&lt;br&gt;&#xA;हेमभाण्डानि दिव्यानि पर्यङ्कास्तरणानि च ।&#x9;040a&lt;br&gt;&#xA;मणिमुक्ताप्रवालानि रत्नानि विविधानि च ॥&#39;&#x9;040c&lt;br&gt;&#xA;प्रदाय सर्वं विप्रेभ्यः पाण्डुर्भृत्यानभाषत ।&#x9;041a&lt;br&gt;&#xA;गत्वा नागपुरं वाच्यं पाण्डुः प्रव्राजितो वने ।&#x9;041c&lt;br&gt;&#xA;अर्थं कामं सुखं चैव रतिं च परमात्मिकाम् ॥&#x9;041e&lt;br&gt;&#xA;प्रतस्थे सर्वमुत्सृज्य सभार्यः कुरुनन्दनः ।&#x9;042a&lt;br&gt;&#xA;ततस्तस्यानुयातारस्ते चैव परिचारकाः ॥&#x9;042c&lt;br&gt;&#xA;श्रुत्वा भरतसिंहस्य विधिधाः करुणा गिरः ।&#x9;043a&lt;br&gt;&#xA;भममार्तस्वरं कृत्वा हाहेति परिचुक्रुशुः ॥&#x9;043c&lt;br&gt;&#xA;उष्णमश्रु विमुञ्चन्तस्तं विहाय महीपतिम् ।&#x9;044a&lt;br&gt;&#xA;ययुर्नागपुरं तूर्णं सर्वमादाय तद्धनम् ॥&#x9;044c&lt;br&gt;&#xA;ते गत्वा नगरं राज्ञो यथावृत्तं महात्मनः ।&#x9;045a&lt;br&gt;&#xA;कथयाञ्चक्रिरे राज्ञस्तद्धनं विविधं ददुः ॥&#x9;045c&lt;br&gt;&#xA;श्रुत्वा तेभ्यस्ततः सर्वं यथावृत्तं महावने ।&#x9;046a&lt;br&gt;&#xA;धृतराष्ट्रो नरश्रेष्ठः पाण्डुमेवान्वशोचत ॥&#x9;046c&lt;br&gt;&#xA;न शय्यासनभोगेषु रतिं विन्दति कर्हिचित् ।&#x9;047a&lt;br&gt;&#xA;भ्रातृशोकसमाविष्टस्तमेवार्थं विचिन्तयन् ॥&#x9;047c&lt;br&gt;&#xA;राजपुत्रस्तु कौरव्य पाण्डुर्मूलफलाशनः ।&#x9;048a&lt;br&gt;&#xA;जगाम सह पत्नीभ्यां ततो नागशतं गिरिम् ॥&#x9;048c&lt;br&gt;&#xA;स चैत्ररथमासाद्य कालकूटमतीत्य च ।&#x9;049a&lt;br&gt;&#xA;हिमवन्तमतिक्रम्य प्रययौ गन्धमादनम् ॥&#x9;049c&lt;br&gt;&#xA;रक्ष्यमाणो महाभूतैः सिद्धैश्च परमर्षिभिः ।&#x9;050a&lt;br&gt;&#xA;उवास स महाराज समेषु विषमेषु च ॥&#x9;050c&lt;br&gt;&#xA;इन्द्रद्युम्नसरः प्राप्य हंसकूटमतीत्य च ।&#x9;051a&lt;br&gt;&#xA;शतशृङ्गे महाराज तापसः समतप्यत ॥ ॥&#x9;051c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/125/</guid>
      <description>&lt;p&gt;अध्यायः 125&lt;/p&gt;&#xA;&lt;p&gt;ब्रह्मलोकं जिगमिषोः पाण्डोः तव पुत्रा भविष्यन्तीत्युक्त्वा ऋषिभिः प्रतिनिवर्तनम् ॥ 1 ॥&#xA;वैशम्पायन उवाच ।&#x9;001&lt;br&gt;&#xA;तत्रापि तपसि श्रेष्ठे वर्तमानः स वीर्यवान् ।&#x9;001a&lt;br&gt;&#xA;सिद्धचारणसङ्घानां बभूव प्रियदर्शनः ॥&#x9;001c&lt;br&gt;&#xA;सुश्रूषुरनहंवादी संयतात्मा जितेन्द्रियः ।&#x9;002a&lt;br&gt;&#xA;स्वर्गं गन्तुं पराक्रान्तः स्वेन वीर्येण भारत ॥&#x9;002c&lt;br&gt;&#xA;केषाञ्चिदभवद्भ्राता केषाञ्चिदभवत्सखा ।&#x9;003a&lt;br&gt;&#xA;ऋषयस्त्वपरे चैनं पुत्रवत्पर्यपालयन् ॥&#x9;003c&lt;br&gt;&#xA;स तु कालेन महता प्राप्य निष्कल्मषं तपः ।&#x9;004a&lt;br&gt;&#xA;ब्रह्मर्षिसदृशः पाण्डुर्बभूव भरतर्षभ ॥&#x9;004c&lt;br&gt;&#xA;अमावास्यां तु सहिता ऋषयः संशितव्रताः ।&#x9;005a&lt;br&gt;&#xA;ब्रह्माणं द्रष्टुकामास्ते सम्प्रतस्थुर्महर्षयः ॥&#x9;005c&lt;br&gt;&#xA;सम्प्रयातानृषीन्दृष्ट्वा पाण्डुर्वचनमब्रवीत् ।&#x9;006a&lt;br&gt;&#xA;भवन्तः क्व गमिष्यन्ति ब्रूत मे वदतां वराः ॥&#x9;006c&lt;br&gt;&#xA;ऋषय ऊचुः ।&#x9;007&lt;br&gt;&#xA;समावायो महानद्य ब्रह्मलोके महात्मनाम् ।&#x9;007a&lt;br&gt;&#xA;देवानां च ऋषीणां च पितॄणां च महात्मनाम् ।&#x9;007c&lt;br&gt;&#xA;वयं तत्र गमिष्यामो द्रष्टुकामाः स्वयम्भुवम् ॥&#x9;007e&lt;br&gt;&#xA;वैशम्पायन उवाच ।&#x9;008&lt;br&gt;&#xA;पाण्डुरुत्थाय सहसा गन्तुकामो महर्षिभिः ।&#x9;008a&lt;br&gt;&#xA;स्वर्गपारं तितीर्षुः स शतशृङ्गादुदङ्मुखः ॥&#x9;008c&lt;br&gt;&#xA;प्रतस्थे सह पत्नीभ्यामब्रुवंस्तं च तापसाः ।&#x9;009a&lt;br&gt;&#xA;उपर्युपरि गच्छन्तः शैलराजमुदङ्मुखाः ॥&#x9;009c&lt;br&gt;&#xA;दृष्टवन्तो गिरौ रम्ये दुर्गान्देशान्बहून्वयम् ।&#x9;010a&lt;br&gt;&#xA;विमानशतसम्बाधां गीतस्वरनिनादिताम् ॥&#x9;010c&lt;br&gt;&#xA;आक्रीडभूमिं देवानां गन्धर्वाप्सरसां तथा ।&#x9;011a&lt;br&gt;&#xA;उद्यानानि कुबेरस्य समानि विषमाणि च ॥&#x9;011c&lt;br&gt;&#xA;महानदीनितम्बांश्च गहनान्गिरिगह्वरान् ।&#x9;012a&lt;br&gt;&#xA;सन्ति नित्यहिमा देशा निर्वृक्षमृगपक्षिणः ॥&#x9;012c&lt;br&gt;&#xA;सन्ति क्वचिन्महादर्यो दुर्गाः काश्चिद्दुरासदाः ।&#x9;013a&lt;br&gt;&#xA;नातिक्रामेत पक्षी यान्कुत एवेतरे मृगाः ॥&#x9;013c&lt;br&gt;&#xA;वायुरेको हि यात्यत्र सिद्धाश्च परमर्षयः ।&#x9;014a&lt;br&gt;&#xA;गच्छन्त्यौ शैलराजेऽस्मिन्राजपुत्र्यौ कथं न्विमे ॥&#x9;014c&lt;br&gt;&#xA;न सीदेतामदुःखार्हे मा गमो भरतर्षभ ।&#x9;015a&lt;br&gt;&#xA;पाण्डुरुवाच ।&#x9;015&lt;br&gt;&#xA;अप्रजस्य महाभागा न द्वारं परिचक्षते ॥&#x9;015c&lt;br&gt;&#xA;स्वर्गे तेनाभितप्तोऽहमप्रजस्तु ब्रवीमि वः ।&#x9;016a&lt;br&gt;&#xA;सोऽहमुग्रेण तपसा सभार्यस्त्यक्तजीवितः ॥&#x9;016c&lt;br&gt;&#xA;अनपत्योऽपि विन्देयं स्वर्गमुग्रेण कर्मणा ।&#x9;017a&lt;br&gt;&#xA;ऋषय ऊचुः ।&#x9;017&lt;br&gt;&#xA;अस्ति वै तव धर्मात्मन्विद्म देवोपम शुभम् ॥&#x9;017c&lt;br&gt;&#xA;अपत्यमनघं राजन्वयं दिव्येन चक्षुषा ।&#x9;018a&lt;br&gt;&#xA;दैवोद्दिष्टं नरव्याघ्र कर्मणेहोपपादय ॥&#x9;018c&lt;br&gt;&#xA;अक्लिष्टं फलमव्यग्रो विन्दते बुद्धिमान्नरः ।&#x9;019a&lt;br&gt;&#xA;तस्मिन्दृष्टे फले राजन्प्रयत्नं कर्तुमर्हसि ॥&#x9;019c&lt;br&gt;&#xA;अपत्यं गुणसम्पन्नं लब्धा प्रीतिकरं ह्यसि ।&#x9;020a&lt;br&gt;&#xA;वैशम्पायन उवाच ।&#x9;020&lt;br&gt;&#xA;तच्छ्रुत्वा तापसवचः पाण्डुस्चिन्तापरोऽभवत् ॥&#x9;020c&lt;br&gt;&#xA;आत्मनो मृगशापेन जानन्नुपहतां क्रियाम् ॥ ॥&#x9;021ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/126/</guid>
      <description>&lt;p&gt;अध्यायः 126&lt;/p&gt;&#xA;&lt;p&gt;विदुरस्य विवाहः पुत्रोत्पत्तिश्च ॥ 1 ॥ व्यासस्य वरेण गान्धार्यां धृतराष्ट्राद्गर्भोत्पत्तिः ॥ 2 ॥ पाण्डोः पुत्रोत्पत्तौ चिन्ता ॥ 3 ॥&#xA;वैशम्पायन उवाच ।&#x9;001&lt;br&gt;&#xA;अथ पारसवीं कन्यां देवकस्य महीपतेः ।&#x9;001a&lt;br&gt;&#xA;रूपयौवनसम्पन्नां स सुश्रावापगासुतः ॥&#x9;001c&lt;br&gt;&#xA;ततस्तु वरयित्वा तामानीय भरतर्षभः ।&#x9;002a&lt;br&gt;&#xA;विवाहं कारयामास विदुरस्य महामतेः ॥&#x9;002c&lt;br&gt;&#xA;तस्यां चोत्पादयामास विदुरः कुरुनन्दन ।&#x9;003a&lt;br&gt;&#xA;पुत्रान्विनयसम्पन्नानात्मनः सदृशान्गुणैः ॥&#x9;003c&lt;br&gt;&#xA;ततः पुत्रशतं जज्ञे गान्धार्या जनमेजय ।&#x9;004a&lt;br&gt;&#xA;धृतराष्ट्रस्य वैश्यायामेकश्चापि शतात्परः ॥&#x9;004c&lt;br&gt;&#xA;पाण्डोः कृन्त्यां च माद्र्यां च पुत्राः पञ्च महारथाः ।&#x9;005a&lt;br&gt;&#xA;देवेभ्यः समपद्यन्त सन्तानाय कुलस्य वै ॥&#x9;005c&lt;br&gt;&#xA;जनमेजय उवाच ।&#x9;006&lt;br&gt;&#xA;कथं पुत्रशतं जज्ञे गान्धार्यां द्विजसत्तम ।&#x9;006a&lt;br&gt;&#xA;कियता चैव कालेन तेषामायुश्च किं परम् ॥&#x9;006c&lt;br&gt;&#xA;कथं चैकः स वैश्यायां धृतराष्ट्रसुतोऽभवत् ।&#x9;007a&lt;br&gt;&#xA;कथं च सदृशीं भार्यां गान्धारीं धर्मचारिणीम् ॥&#x9;007c&lt;br&gt;&#xA;आनुकूल्ये वर्तमानां धृतराष्ट्रोऽत्यवर्तत ।&#x9;008a&lt;br&gt;&#xA;कथं च शप्तस्य सतः पाण्डोस्तेन महात्मना ॥&#x9;008c&lt;br&gt;&#xA;समुत्पन्ना दैवतेभ्यः पुत्राः पञ्च महारथाः ।&#x9;009a&lt;br&gt;&#xA;एतद्विद्वन्यथान्यायं विस्तरेण तपोधन ॥&#x9;009c&lt;br&gt;&#xA;कथयस्व न मे तृप्तिः कथ्यमानेषु बन्धुषु ।&#x9;010a&lt;br&gt;&#xA;वैशम्पायन उवाच ।&#x9;010&lt;br&gt;&#xA;ऋषिं बुभुक्षितं श्रान्तं द्वैपायनमुपस्थितम् ॥&#x9;010c&lt;br&gt;&#xA;तोषयामास गान्धारी व्यासस्तस्यै वरं ददौ ।&#x9;011a&lt;br&gt;&#xA;सा वव्रे सदृशं भर्तुः पुत्राणां शतमात्मनः ॥&#x9;011c&lt;br&gt;&#xA;ततः कालेन सा गर्भमगृह्णाज्ज्ञानचक्षुषः ॥&#x9;012ac&lt;br&gt;&#xA;गान्धार्यामाहिते गर्भे पाण्डुरम्बालिकासुतः ।&#x9;013a&lt;br&gt;&#xA;अगच्छत्परमं दुःखमपत्यार्थमरिन्दम ॥&#x9;013c&lt;br&gt;&#xA;गर्भिण्यामथ गान्धार्यां पाण्डुः परमदुःखितः ।&#x9;014a&lt;br&gt;&#xA;मृगाभिशापादात्मानं शोचन्नुपरतक्रियः ॥&#x9;014c&lt;br&gt;&#xA;स गत्वा तपसा सिद्धिं विश्वामित्रो यथा भुवि ।&#x9;015a&lt;br&gt;&#xA;देहान्यासे कृतमना इदं वचनमब्रवीत् ॥&#x9;015c&lt;br&gt;&#xA;पाण्डुरुवाच ।&#x9;016&lt;br&gt;&#xA;चतुर्भिर्ऋणवानित्थं जायते मनुजो भुवि ।&#x9;016a&lt;br&gt;&#xA;पितृदेवमनुष्याणामृषीणामथ भामिनि ॥&#x9;016c&lt;br&gt;&#xA;एतेभ्यस्तु यथाकालं यो न मुच्येत धर्मवित् ।&#x9;017a&lt;br&gt;&#xA;न तस्य लोकाः सन्तीति तता लोकविदो विदुः ॥&#x9;017c&lt;br&gt;&#xA;यज्ञेन देवान्प्रीणाति स्वाध्यायात्तपसा ऋषीन् ।&#x9;018a&lt;br&gt;&#xA;पुत्रैः श्राद्धैरपि पितॄनानृशंस्येन मानवान् ॥&#x9;018c&lt;br&gt;&#xA;ऋषिदेवमनुष्याणामृणान्मुक्तोऽस्मि धर्मतः ।&#x9;019a&lt;br&gt;&#xA;पितॄणां तु न मुक्तोऽस्मि तच्च तेभ्यो विशिष्यते ॥&#x9;019c&lt;br&gt;&#xA;देहनाशे भवेन्नाशः पितॄणामेष निश्चयः ।&#x9;020a&lt;br&gt;&#xA;इतरेषां त्रयाणां तु नाशे ह्यात्मा विनश्यति ॥&#x9;020c&lt;br&gt;&#xA;इह तस्मात्प्रजालाभे प्रयतन्ते द्विजोत्तमाः ।&#x9;021a&lt;br&gt;&#xA;यथैवाहं पितुः क्षेत्रे सृष्टस्तेन महात्मना ॥&#x9;021c&lt;br&gt;&#xA;तथैवास्मिन्मम क्षेत्रे कथं सृज्येत वै प्रजा ।&#x9;022a&lt;br&gt;&#xA;वैशम्पायन उवाच ।&#x9;022&lt;br&gt;&#xA;स समानीय कुन्तीं च माद्रीं च भरतर्षभः ॥&#x9;022c&lt;br&gt;&#xA;आचष्ट पुत्रलाभस्य व्युष्टिं सर्वक्रियाधिकाम् ।&#x9;023a&lt;br&gt;&#xA;उत्तमादवराः पुंसः काङ्क्षन्तो पुत्रमापदि ॥&#x9;023c&lt;br&gt;&#xA;अपत्यं धर्मफलदं श्रेष्ठादिच्छन्ति साधवः ।&#x9;024a&lt;br&gt;&#xA;अनुनीय तु ते सम्यङ्महाब्राह्मणसंसदि ।&#x9;024c&lt;br&gt;&#xA;ब्राह्मणं गुणवन्तं हि चिन्तयामास धर्मवित् ॥&#x9;024e&lt;br&gt;&#xA;सोऽब्रवीद्विजने कुन्तीं धर्मपत्नीं यशस्विनीम् ।&#x9;025a&lt;br&gt;&#xA;अपत्योत्पादने यत्नमापदि त्वं समर्थय ॥&#x9;025c&lt;br&gt;&#xA;अपत्यं नाम लोकेषु प्रतिष्ठा धर्मसंहिता ।&#x9;026a&lt;br&gt;&#xA;इति कुन्ति विदुर्धीराः शाश्वतं धर्मवादिनः ॥&#x9;026c&lt;br&gt;&#xA;इष्टं दत्तं तपस्तप्तं नियमश्च स्वनुष्ठितः ।&#x9;027a&lt;br&gt;&#xA;सर्वमेवानपत्यस्य न पावनमिहोच्यते ॥&#x9;027c&lt;br&gt;&#xA;सोऽहमेवं विदित्वैतत्प्रपश्यामि शुचिस्मिते ।&#x9;028a&lt;br&gt;&#xA;अनपत्यः शुभाल्ँलोकान्नप्राप्स्यामीति चिन्तयन् ॥&#x9;028c&lt;br&gt;&#xA;&#39;अनपत्यो हि मरणं कामये नैव जीवितम् ।&#39;&#x9;029a&lt;br&gt;&#xA;मृगाभिशापं जानासि विजने मम केवलम् ।&#x9;029c&lt;br&gt;&#xA;नृशंसकर्मणा कृत्स्नं यथा ह्युपहतं तथा ॥&#x9;029e&lt;br&gt;&#xA;इमे वै बन्धुदायादाः षट् पुत्रा धर्मदर्शने ।&#x9;030a&lt;br&gt;&#xA;षडेवाबन्धुदायादाः पुत्रास्ताञ्छृणु मे पृथे ॥&#x9;030c&lt;br&gt;&#xA;स्वयञ्जातः प्रणीतश्च परिक्रीतश्च यः सुतः ।&#x9;031a&lt;br&gt;&#xA;पौनर्भवश्च कानीनः स्वैरिण्यां यश्च जायते ॥&#x9;031c&lt;br&gt;&#xA;दत्तः क्रीतः कृत्रिमश्च उपगच्छेत्स्वयं च यः ।&#x9;032a&lt;br&gt;&#xA;सहोढो ज्ञातिरेताश्च हीनयोनिधृतश्च यः ॥&#x9;032c&lt;br&gt;&#xA;पूर्वपूर्वतमाभावं मत्त्वा लिप्सेत वै सुतम् ।&#x9;033a&lt;br&gt;&#xA;उत्तमाद्देवरात्पुंसः काङ्क्षन्ते पुत्रमापदि ॥&#x9;033c&lt;br&gt;&#xA;अपत्यं धर्मफलदं श्रेष्ठं विन्दन्ति मानवाः ।&#x9;034a&lt;br&gt;&#xA;आत्मशुक्रादपि पृथे मनुः स्वायम्भुवोऽब्रवीत् ॥&#x9;034c&lt;br&gt;&#xA;तस्मात्प्रहेष्याम्यद्य त्वां हीनः प्रजननात्स्वयम् ॥&#x9;035ac&lt;br&gt;&#xA;सदृशाच्छ्रेयसो वा त्वं विद्ध्यपत्यं यशस्विनि ।&#x9;036a&lt;br&gt;&#xA;शृणु कुन्ति कथामेतां शारदण्डायिनीं प्रति ॥&#x9;036c&lt;br&gt;&#xA;&#39;या हि ते भगिनी साध्वी श्रुतसेना यशस्विनी ।&#x9;037a&lt;br&gt;&#xA;उवाह तां तु कैकेयः शारदाण्डायनिर्महान् ॥&#39;&#x9;037c&lt;br&gt;&#xA;सा वीरपत्नी गुरुणा नियुक्ता पुत्रजन्मनि ।&#x9;038a&lt;br&gt;&#xA;पुष्पेण प्रयता स्नाता निशि कुन्ति चतुष्पथे ॥&#x9;038c&lt;br&gt;&#xA;वरयित्वा द्विजं सिद्धं हुत्वा पुंसवनेऽनलम् ।&#x9;039a&lt;br&gt;&#xA;कर्मण्यवसिते तस्मिन्सा तेनैव सहावसत् ॥&#x9;039c&lt;br&gt;&#xA;तत्र त्रीञ्जनयामास दुर्जयादीन्महारथान् ।&#x9;040a&lt;br&gt;&#xA;तथा त्वमपि कल्याणि ब्राह्मणात्तपसाधिकात् ।&#x9;040c&lt;br&gt;&#xA;मन्नियोगाद्यत क्षिप्रमपत्योत्पादनं प्रति ॥ ॥&#x9;040e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/127/</guid>
      <description>&lt;p&gt;अध्यायः 127&lt;/p&gt;&#xA;&lt;p&gt;कुन्त्या पाण्डुं प्रति व्युषिताश्वकथाकथनम् ॥ 1 ॥&#xA;वैशम्पायन उवाच ।&#x9;001&lt;br&gt;&#xA;एवमुक्ता महाराज कुन्ती पाण्डुमभाषत ।&#x9;001a&lt;br&gt;&#xA;कुरूणामृषभं वीरं तदा भूमिपतिं पतिम् ॥&#x9;001c&lt;br&gt;&#xA;कुन्त्युवाच ।&#x9;002&lt;br&gt;&#xA;न मामर्हसि धर्मज्ञ वक्तुमेवं कथञ्चन ।&#x9;002a&lt;br&gt;&#xA;धर्मपत्नीमभिरतां त्वयि राजीवलोचने ॥&#x9;002c&lt;br&gt;&#xA;त्वमेव तु महाबाहो मय्यपत्यानि भारत ।&#x9;003a&lt;br&gt;&#xA;वीर वीर्योपपन्नानि धर्मतो जनयिष्यसि ॥&#x9;003c&lt;br&gt;&#xA;स्वर्गं मनुजशार्दूल गच्छेयं सहिता त्वया ।&#x9;004a&lt;br&gt;&#xA;अपत्याय च मां गच्छ त्वमेव कुरुनन्दन ॥&#x9;004c&lt;br&gt;&#xA;न ह्यहं मनसाप्यन्यं गच्छेयं त्वदृते नरम् ।&#x9;005a&lt;br&gt;&#xA;त्वत्तः प्रति विशिष्टश्च कोऽन्योऽस्ति भुवि मानवः ॥&#x9;005c&lt;br&gt;&#xA;इमां च तावद्धर्मात्मन्पौराणीं शृणु मे कथाम् ।&#x9;006a&lt;br&gt;&#xA;परिश्रुतां विशालाक्ष कीर्तयिष्यामि यामहम् ॥&#x9;006c&lt;br&gt;&#xA;व्युषइताश्व इति ख्यातो बभूव किल पार्थिवः ।&#x9;007a&lt;br&gt;&#xA;पुरा परमधर्मिष्ठः पूरोर्वंशविवर्धनः ॥&#x9;007c&lt;br&gt;&#xA;तस्मिंश्च यजमाने वै धर्मात्मनि महाभुजे ।&#x9;008a&lt;br&gt;&#xA;उपागमंस्ततो देवाः सेन्द्रा देवर्षिभिः सह ॥&#x9;008c&lt;br&gt;&#xA;अमाद्यदिन्द्रः सोमेन दक्षिणाभिर्द्विजातयः ।&#x9;009a&lt;br&gt;&#xA;व्युषिताश्वस्य राजर्षेस्ततो यज्ञे महात्मनः ॥&#x9;009c&lt;br&gt;&#xA;देवा ब्रह्मर्षयश्चैव चक्रुः कर्म स्वयं तदा ।&#x9;010a&lt;br&gt;&#xA;व्युषिताश्वस्ततो राजन्नति मर्त्यान्व्यरोचत ॥&#x9;010c&lt;br&gt;&#xA;सर्वभूतान्प्रति यथा तपनः शिशिरात्यये ।&#x9;011a&lt;br&gt;&#xA;स विजित्य गृहीत्वा च नृपतीन्राजसत्तमः ॥&#x9;011c&lt;br&gt;&#xA;प्राच्यानुदिच्यान्पाश्चात्यान्दाक्षिणात्यानकालयत् ।&#x9;012a&lt;br&gt;&#xA;अश्वमेधे महायज्ञे व्युषिताश्वः प्रतापवान् ॥&#x9;012c&lt;br&gt;&#xA;बभूव स हि राजेन्द्रो दशनागबलान्वितः ।&#x9;013a&lt;br&gt;&#xA;अप्यत्र गाथां गायन्ति ये पुराणविदो जनाः ॥&#x9;013c&lt;br&gt;&#xA;व्युषिताश्वे यशोवृद्धे मनुष्येन्द्रे कुरूत्तम ।&#x9;014a&lt;br&gt;&#xA;व्युषिताश्वः समुद्रान्तां विजित्येमां वसुन्धराम् ॥&#x9;014c&lt;br&gt;&#xA;अपालयत्सर्ववर्णान्पिता पुत्रानिवौरसान् ।&#x9;015a&lt;br&gt;&#xA;यजमानो महायज्ञैर्ब्राह्मणेभ्यो धनं ददौ ॥&#x9;015c&lt;br&gt;&#xA;अनन्तरत्नान्यादाय स जहार महाक्रतून् ।&#x9;016a&lt;br&gt;&#xA;सुषाव च बहून्सोमान्सोमसंस्थास्ततान च ॥&#x9;016c&lt;br&gt;&#xA;आसीत्काक्षीवती चास्य भार्या परमसम्मता ।&#x9;017a&lt;br&gt;&#xA;भद्रा नाम मनुष्येन्द्र रूपेणासदृशी भुवि ॥&#x9;017c&lt;br&gt;&#xA;कामयामासतुस्तौ च परस्परमिति श्रुतम् ।&#x9;018a&lt;br&gt;&#xA;स तस्यां कामसम्पन्नो यक्ष्मणा समपद्यत ॥&#x9;018c&lt;br&gt;&#xA;तेनाचिरेण कालेन जगामास्तमिवांशुमान् ।&#x9;019a&lt;br&gt;&#xA;तस्मिन्प्रेते मनुष्येन्द्रे भार्याऽस्य भृशदुःखिता ॥&#x9;019c&lt;br&gt;&#xA;अपुत्रा पुरुषव्याघ्र विललापेति नः श्रुतम् ।&#x9;020a&lt;br&gt;&#xA;भद्रा परमदुःखार्ता तन्निबोध जनाधिप ॥&#x9;020c&lt;br&gt;&#xA;भद्रोवाच ।&#x9;021&lt;br&gt;&#xA;नारी परमधर्मज्ञ सर्वा भर्तृविनाकृता ।&#x9;021a&lt;br&gt;&#xA;पतिं विना जीवति या न सा जीवति दुःखिता ॥&#x9;021c&lt;br&gt;&#xA;पतिं विना मृतं श्रेयो नार्याः क्षत्रियपुङ्गव ॥&#x9;022a&lt;br&gt;&#xA;त्वद्गतिं गन्तुमिच्छामि प्रसीदस्वनयस्वमाम् ॥&#x9;022c&lt;br&gt;&#xA;त्वया हीना क्षणमपि नाहं जीवितुमुत्सहे ।&#x9;023a&lt;br&gt;&#xA;प्रसादं कुरु मे राजन्नितस्तूर्णं नयस्व माम् ॥&#x9;023c&lt;br&gt;&#xA;पृष्ठतोऽनुगमिष्यामि समेषु विषमेषु च ।&#x9;024a&lt;br&gt;&#xA;त्वामहं नरशार्दूल गच्छन्तमनिवर्तितुम् ॥&#x9;024c&lt;br&gt;&#xA;छायेवानुगता राजन्सततं वशवर्तिनी ।&#x9;025a&lt;br&gt;&#xA;भविष्यामि नरव्याघ्र नित्यं प्रियहिते रता ॥&#x9;025c&lt;br&gt;&#xA;अद्यप्रभृति मां राजन्कष्टा हृदयशोषणाः ।&#x9;026a&lt;br&gt;&#xA;आधयोऽभिभविष्यन्ति त्वामृते पुष्करेक्षण ॥&#x9;026c&lt;br&gt;&#xA;अभाग्यया मया नूनं वियुक्ताः सहचारिणः ।&#x9;027a&lt;br&gt;&#xA;तेन मे विप्रयोगोऽयमुपपन्नस्त्वया सह ॥&#x9;027c&lt;br&gt;&#xA;विप्रयुक्ता तु या पत्या मुहूर्तमपि जीवति ।&#x9;028a&lt;br&gt;&#xA;दुःखं जीवति सा पापा नरकस्थेव पार्थिव ॥&#x9;028c&lt;br&gt;&#xA;संयुक्ता विप्रयुक्ताश्च पूर्वदेहे कृता मया ।&#x9;029a&lt;br&gt;&#xA;तदिदं कर्मभिः पापैः पूर्वदेहेषु सञ्चितम् ॥&#x9;029c&lt;br&gt;&#xA;दुःखं मामनुसम्प्राप्तं राजंस्त्वद्विप्रयोगजम् ।&#x9;030a&lt;br&gt;&#xA;अद्यप्रभृत्यहं राजन्कुशसंस्तरशायिनी ।&#x9;030c&lt;br&gt;&#xA;भविष्याम्यसुखाविष्टा त्वद्दर्शनपरायणा ॥&#x9;030e&lt;br&gt;&#xA;दर्शयस्व नरव्याघ्र शाधि मामसुखान्विताम् ।&#x9;031a&lt;br&gt;&#xA;कृपणां चाथ करुणं विलपत्नीं नरेश्वर ॥&#x9;031c&lt;br&gt;&#xA;कन्त्युवाच ।&#x9;032&lt;br&gt;&#xA;एवं बहुविधं तस्यां विलपन्त्यां पुनःपुनः ।&#x9;032a&lt;br&gt;&#xA;तं शवं सम्परिष्वज्य वाक्किलाऽन्तर्हिताऽब्रवीत् ॥&#x9;032c&lt;br&gt;&#xA;उत्तिष्ठ भद्रे गच्छ त्वं ददानीह वरं तव ।&#x9;033a&lt;br&gt;&#xA;जनयिष्याम्यपत्यानि त्वय्यहं चारुहासिनि ॥&#x9;033c&lt;br&gt;&#xA;आत्मकीये वरारोहे शयनीये चतुर्दशीम् ।&#x9;034a&lt;br&gt;&#xA;अष्टमीं वा ऋतुस्नाता संविशेथा मया सह ॥&#x9;034c&lt;br&gt;&#xA;एवमुक्ता तु सा देवी तथा चक्रे पतिव्रता ।&#x9;035a&lt;br&gt;&#xA;यथोक्तमेव तद्वाक्यं भद्रा पुत्रार्थिनी तदा ॥&#x9;035c&lt;br&gt;&#xA;सा तेन सुषुवे देवी शवेन भरतर्षभ ।&#x9;036a&lt;br&gt;&#xA;त्रीञ्शाल्वांश्चतुरो मद्रान्सुतान्भरतसत्तम ॥&#x9;036c&lt;br&gt;&#xA;तथा त्वमपि मय्येवं मनसा भरतर्षभ ।&#x9;037a&lt;br&gt;&#xA;शक्तो जनयितुं पुत्रांस्तपोयोगबलान्वितः ॥ ॥&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/128/</guid>
      <description>&lt;p&gt;अध्यायः 128&lt;/p&gt;&#xA;&lt;p&gt;उद्दालककथा ॥ 1 ॥ उद्दालकपुत्रेण श्वेतकेतुना कृता स्त्रीपुरुषमर्यादा ॥ 2 ॥ गुणाधिकात् द्विजातेः पुत्रोत्पादनार्थं प्रति पाण्डोराज्ञा ॥ 3 ॥ कुन्त्या दुर्वाससः स्वस्य मन्त्रप्राप्तिकथनम् ॥ 4 ॥&#xA;वैशम्पायन उवाच ।&#x9;001&lt;br&gt;&#xA;एवमुक्तस्तया राजा तां देवीं पुनरब्रवीत् ।&#x9;001a&lt;br&gt;&#xA;धर्मविद्धर्मसंयुक्तमिदं वचनमुत्तमम् ॥&#x9;001c&lt;br&gt;&#xA;पाण्डुरुवाच ।&#x9;002&lt;br&gt;&#xA;एवमेतत्पुरा कुन्ति व्युषिताश्वश्चकार ह ।&#x9;002a&lt;br&gt;&#xA;यथा त्वयोक्तं कल्याणि स ह्यासीदमरोपमः ॥&#x9;002c&lt;br&gt;&#xA;अथ त्विदं प्रवक्ष्यामि धर्मतत्त्वं निबोध मे ।&#x9;003a&lt;br&gt;&#xA;पुराणमृषिभिर्दृष्टं धर्मविद्भिर्महात्मभिः ॥&#x9;003c&lt;br&gt;&#xA;अनावृताः किल पुरा स्त्रिय आसन्वरानने ।&#x9;004a&lt;br&gt;&#xA;कामचारविहारिण्यः स्वतन्त्राश्चारुहासिनि ॥&#x9;004c&lt;br&gt;&#xA;तासां व्युच्चरमाणानां कौमारात्सुभगे पतीन् ।&#x9;005a&lt;br&gt;&#xA;नाधर्मोऽभूद्वरारोहे स हि धर्मः पुराऽभवत् ॥&#x9;005c&lt;br&gt;&#xA;तं चैव धर्मं पौराणं तिर्यग्योनिगताः प्रजाः ।&#x9;006a&lt;br&gt;&#xA;अद्याप्यनुविधीयन्ते कामक्रोधविवर्जिताः ॥&#x9;006c&lt;br&gt;&#xA;प्रमाणदृष्टो धर्मोऽयं पूज्यते च महर्षिभिः ।&#x9;007a&lt;br&gt;&#xA;उत्तरेषु च रम्भोरु कुरुष्वद्यापि पूज्यते ।&#x9;007c&lt;br&gt;&#xA;स्त्रीणामनुग्रहकरः स हि धर्मः सनातनः ॥&#x9;007e&lt;br&gt;&#xA;&#39;नाग्निस्तृप्यति काष्ठानां नापगानां महोदधिः ।&#x9;008a&lt;br&gt;&#xA;नान्तकः सर्वभूतानां न पुंसां वामलोचनाः ॥&#x9;008c&lt;br&gt;&#xA;एवं तृष्णा तु नारीणां पुरुषं पुरुषं प्रति ।&#x9;009a&lt;br&gt;&#xA;अगम्यागमनं स्त्रीणां नास्ति नित्यं शुचिस्मिते ॥&#x9;009c&lt;br&gt;&#xA;पुत्रं वा किल पौत्रं वा कासाञ्चिद्धातरं तथा ।&#x9;010a&lt;br&gt;&#xA;रहसीह नरं दृष्ट्वा योनिरुत्क्लिद्यते तदा ॥&#x9;010c&lt;br&gt;&#xA;एतत्स्वाभाविकं स्त्रीणां न निमित्तकृतं शुभे ।&#39;&#x9;011a&lt;br&gt;&#xA;अस्मिंस्तु लोके नचिरान्मर्यादेयं शुचिस्मिते ॥&#x9;011c&lt;br&gt;&#xA;स्थापिता येन यस्माच्च तन्मे विस्तरतः शृणु ।&#x9;012a&lt;br&gt;&#xA;बभूवोद्दालको नाम महर्षिरिति नः श्रुतम् ॥&#x9;012c&lt;br&gt;&#xA;श्वेतकेतुरिति ख्यातः पुत्रस्तस्याभवन्मुनिः ।&#x9;013a&lt;br&gt;&#xA;मर्यादेयं कृता तेन धर्म्या वै श्वेतकेतुना ॥&#x9;013c&lt;br&gt;&#xA;कोपात्कमलपत्राक्षि यदर्थं तन्निबोध मे ॥&#x9;014ac&lt;br&gt;&#xA;&#39;श्वेतकेतोः पिता देवि तप उग्रं समास्थितः ।&#x9;015a&lt;br&gt;&#xA;ग्रीष्मे पञ्चतपा भूत्वा वर्षास्वाकाशगोऽभवत् ॥&#x9;015c&lt;br&gt;&#xA;शिशिरे सलिलस्थायी सह पत्न्या महातपाः ।&#x9;016a&lt;br&gt;&#xA;उद्दालकं तपस्यन्तं नियमेन समाहितम् ॥&#x9;016c&lt;br&gt;&#xA;तस्य पुत्रः श्वेतकेतुः परिचर्यां चकार ह ।&#x9;017a&lt;br&gt;&#xA;अभ्यागच्छद्द्विजः कश्चिद्वलीपलितसन्ततः ॥&#x9;017c&lt;br&gt;&#xA;तं दृष्ट्वैव मुनिः प्रीतः पूजयामास शास्त्रतः ।&#x9;018a&lt;br&gt;&#xA;स्वागतेन च पाद्येन मृदुवाक्यैश्च भारत ॥&#x9;018c&lt;br&gt;&#xA;शाकमूलफलाद्यैश्च वन्यैरन्यैरपूजयत् ।&#x9;019a&lt;br&gt;&#xA;क्षुत्पिपासाश्रमेण्णार्तः पूजितश्च महर्षिणा ॥&#x9;019c&lt;br&gt;&#xA;विश्रान्तो मुनिमासाद्य पर्यपृच्छद्द्विजस्तदा ।&#x9;020a&lt;br&gt;&#xA;उद्दालक महर्षे त्वं सत्यं मे ब्रूहि माऽनृतम् ॥&#x9;020c&lt;br&gt;&#xA;ऋषिपुत्रः कुमारोऽयं दर्शनीयो विशेषतः ।&#x9;021a&lt;br&gt;&#xA;तव पुत्रमिमं मन्ये कृतकृत्योऽसि तद्वद ॥&#x9;021c&lt;br&gt;&#xA;उद्दालक उवाच ।&#x9;022&lt;br&gt;&#xA;मम पत्नी महाप्राज्ञ कुशिकस्य सुता मता ।&#x9;022a&lt;br&gt;&#xA;मामेवानुगता पत्नी मम नित्यमनुव्रता ॥&#x9;022c&lt;br&gt;&#xA;अरुन्धतीव पत्नीनां तपसा कर्शितस्तनी ।&#x9;023a&lt;br&gt;&#xA;अस्यां जातः श्वेतकेतुर्मम पुत्रो महातपाः ॥&#x9;023c&lt;br&gt;&#xA;वेदवेदाङ्गविद्विप्र मच्छासनपरायणः ।&#x9;024a&lt;br&gt;&#xA;लोकज्ञः सर्वलोकेषु विश्रुतः सत्यवाग्घृणी ॥&#x9;024c&lt;br&gt;&#xA;ब्राह्मण उवाच ।&#x9;025&lt;br&gt;&#xA;अपुत्री भार्यया चार्थी वृद्धोऽहं मन्दचाक्षुषः ।&#x9;025a&lt;br&gt;&#xA;पित्र्यादृणादनिर्मुक्तः पूर्वमेवाकृतस्त्रियः ॥&#x9;025c&lt;br&gt;&#xA;प्रजारणिस्तु पत्नी ते कुलशीलसमन्विता ।&#x9;026a&lt;br&gt;&#xA;सदृशी मम गोत्रेण वहाम्येनां क्षमस्व मे ॥&#x9;026c&lt;br&gt;&#xA;पाण्डुरुवाच ।&#x9;027&lt;br&gt;&#xA;इत्युक्त्वा मृगशावाक्षीं चीरकृष्णाजिनाम्बराम् ।&#x9;027a&lt;br&gt;&#xA;यष्ट्याधारः स्रस्तगात्रो मन्दचक्षुरबुद्धिमान् ॥&#x9;027c&lt;br&gt;&#xA;स्वव्यापाराक्षमां श्रेष्ठमचित्तामात्मनि द्विजः ।&#39;&#x9;028a&lt;br&gt;&#xA;श्वेतकेतोः किल पुरा समक्षं मातरं पितुः ॥&#x9;028c&lt;br&gt;&#xA;जग्राह ब्राह्मणः पापौ गच्छाव इति चाब्रवीत् ।&#x9;029a&lt;br&gt;&#xA;ऋषिपुत्रस्तदा कोपं चकारामर्षितस्तदा ॥&#x9;029c&lt;br&gt;&#xA;मातरं तां तथा दृष्ट्वा नीयमानां बलादिव ।&#x9;030a&lt;br&gt;&#xA;&#39;तपसा दीप्तवीर्यो हि श्वेतकेतुर्न चक्षमे ॥&#x9;030c&lt;br&gt;&#xA;सङ्गृह्य मातरं हस्ते श्वेतकेतुरभाषत ।&#x9;031a&lt;br&gt;&#xA;दुर्ब्राह्मण विमुञ्च त्वं मातरं मे पतिव्रताम् ॥&#x9;031c&lt;br&gt;&#xA;स्वयं पिता मे ब्रह्मर्षिः क्षमावान्ब्रह्मवित्तमः ।&#x9;032a&lt;br&gt;&#xA;शापानुग्रहयोः शक्तः तूष्णीम्भूतो महाव्रतः ॥&#x9;032c&lt;br&gt;&#xA;तस्य पत्नी दमोपेता मम माता विशेषतः ।&#x9;033a&lt;br&gt;&#xA;पतिव्रतां तपोवृद्धां साध्वाचारैरलङ्कृताम् ॥&#x9;033c&lt;br&gt;&#xA;अप्रमादेन ते ब्रह्मन्मातृभूतां विमुञ्च वै ॥&#x9;034ac&lt;br&gt;&#xA;एवमुक्त्वा तु याचन्तं विमुञ्चेति मुहुर्मुहुः ।&#x9;035a&lt;br&gt;&#xA;प्रत्यवोचद्द्विजो राजन्नप्रगल्भमिदं वचः ॥&#x9;035c&lt;br&gt;&#xA;ब्राह्मण उवाच ।&#x9;036&lt;br&gt;&#xA;अपत्यार्थी श्वेतकेतो वृद्धोऽहं मन्दचाक्षुषः ।&#x9;036a&lt;br&gt;&#xA;पिता ते ऋणनिर्मुक्तस्त्वया पुत्रेण काश्यप ॥&#x9;036c&lt;br&gt;&#xA;ऋणादहमनिर्मुक्तो वृद्धोऽहं विगतस्पृहः ।&#x9;037a&lt;br&gt;&#xA;मम को दास्यति सुतां कन्यां सम्प्राप्तयौवनाम् ॥&#x9;037c&lt;br&gt;&#xA;प्रजारणिमिमां पत्नीं विमुञ्च त्वं महातपः ।&#x9;038a&lt;br&gt;&#xA;एकया प्रजया प्रीतो मातरं ते ददाम्यहम् ॥&#x9;038c&lt;br&gt;&#xA;एवमुक्तः श्वेतकेतुर्लज्जया क्रोधमेयिवान् ।&#39;&#x9;039a&lt;br&gt;&#xA;क्रुद्धं तं तु पिता दृष्ट्वा श्वेतकेतुमुवाच ह ॥&#x9;039c&lt;br&gt;&#xA;मा तात कोपं कार्षीस्त्वमेष धर्मः सनातनः ।&#x9;040a&lt;br&gt;&#xA;अनावृता हि सर्वेषां वर्णानामङ्गना भुवि ॥&#x9;040c&lt;br&gt;&#xA;यथा गावः स्थिताः पुत्र स्वेस्वे वर्णे तथा प्रजाः ।&#x9;041a&lt;br&gt;&#xA;&#39;तथैव च कुटुम्बेषु न प्रमाद्यन्ति कर्हिचित् ॥&#x9;041c&lt;br&gt;&#xA;ऋतुकाले तु सम्प्राप्ते भर्तारं न जहुस्तदा ।&#39;&#x9;042a&lt;br&gt;&#xA;ऋषिपुत्रोऽथ तं धर्मं श्वेतकेतुर्न चक्षमे ॥&#x9;042c&lt;br&gt;&#xA;चकार चैव मर्यादामिमां स्त्रीपुंसयोर्भुवि ।&#x9;043a&lt;br&gt;&#xA;मानुषेषु महाभागे न त्वेवान्येषु जन्तुषु ॥&#x9;043c&lt;br&gt;&#xA;तदाप्रभृति मर्यादा स्थितेयमिति नः श्रुतम् ।&#x9;044a&lt;br&gt;&#xA;व्युच्चरन्त्याः पतिं नार्या अद्यप्रभृति पातकम् ॥&#x9;044c&lt;br&gt;&#xA;भ्रूणहत्यासमं घोरं भविष्यत्यसुखावहम् ।&#x9;045a&lt;br&gt;&#xA;&#39;अद्याप्यनुविधीयन्ते कामक्रोधविवर्जिताः ॥&#x9;045c&lt;br&gt;&#xA;उत्तरेषु महाभागे कुरुष्वेवं यशस्विनि ।&#x9;046a&lt;br&gt;&#xA;पुराणदृष्टो धर्मोऽयं पूज्यते च महर्षिभिः ॥&#39;&#x9;046c&lt;br&gt;&#xA;भार्यां तथा व्युच्चरतः कौमारब्रह्मचारिणीम् ।&#x9;047a&lt;br&gt;&#xA;पतिव्रतामेतदेव भविता पातकं भुवि ॥&#x9;047c&lt;br&gt;&#xA;नियुक्ता पतिना भार्या यद्यपत्यस्य कारणात् ।&#x9;048a&lt;br&gt;&#xA;न कुर्यात्तत्तथा भीरु सैनः सुमहदाप्नुयात् ।&#x9;048c&lt;br&gt;&#xA;इति तेन पुरा भीरु मर्यादा स्थापिता बलात् ॥&#x9;048e&lt;br&gt;&#xA;उद्दालकस्य पुत्रेण धर्म्या वै श्वेतकेतुना ।&#x9;049a&lt;br&gt;&#xA;सौदासेन च रम्भोरु नियुक्ता पुत्रजन्मनि ॥&#x9;049c&lt;br&gt;&#xA;मदयन्ती जगामर्षिं वसिष्ठमिति नः श्रुतम् ।&#x9;050a&lt;br&gt;&#xA;तस्माल्लेभे च सा पुत्रमश्मकं नाम भामिनी ॥&#x9;050c&lt;br&gt;&#xA;एवं कृतवती सापि भर्तुः प्रियचिकीर्षया ।&#x9;051a&lt;br&gt;&#xA;अस्माकमपि ते जन्म विदितं कमलेक्षणे ॥&#x9;051c&lt;br&gt;&#xA;कृष्णद्वैपायनाद्भीरु कुरूणां वंशवृद्धये ।&#x9;052a&lt;br&gt;&#xA;अत एतानि सर्वाणि कारणानि समीक्ष्य वै ॥&#x9;052c&lt;br&gt;&#xA;ममैतद्वचनं धर्म्यं कर्तुमर्हस्यनिन्दिते ।&#x9;053a&lt;br&gt;&#xA;ऋतावृतौ राजपुत्रि स्त्रिया भर्ता पतिव्रते ॥&#x9;053c&lt;br&gt;&#xA;नातिवर्तव्य इत्येवं धर्मं धर्मविदो विदुः ।&#x9;054a&lt;br&gt;&#xA;शेषेष्वन्येषु कालेषु स्वातन्त्र्यं स्त्री किलार्हति ॥&#x9;054c&lt;br&gt;&#xA;धर्ममेवं जनाः सन्तः पुराणं परिचक्षते ।&#x9;055a&lt;br&gt;&#xA;भर्ता भार्यां राजपुत्रि धर्म्यं वाऽधर्म्यमेव वा ॥&#x9;055c&lt;br&gt;&#xA;यद्ब्रूयात्तत्तथा कार्यमिति वेदविदो विदुः ।&#x9;056a&lt;br&gt;&#xA;विशेषतः पुत्रगृद्धी हीनः प्रजननात्स्वयम् ॥&#x9;056c&lt;br&gt;&#xA;यथाऽहमनवद्याङ्गि पुत्रदर्शनलालसः ।&#x9;057a&lt;br&gt;&#xA;अयं रक्ताङ्गुलिनखः पद्मपत्रनिभः शुभे ॥&#x9;057c&lt;br&gt;&#xA;प्रसादनार्थं सुश्रोणि शिरस्यभ्युद्यतोऽञ्जलिः ।&#x9;058a&lt;br&gt;&#xA;मन्नियोगात्सुकेशान्ते द्विजातेस्तपसाऽधिकात् ॥&#x9;058c&lt;br&gt;&#xA;पुत्रान्गुणसमायुक्तानुत्पादयितुमर्हसि ।&#x9;059a&lt;br&gt;&#xA;त्वत्कृतेऽहं पृथुश्रोणि गच्छेयं पुत्रिणां गतिम् ॥&#x9;059c&lt;br&gt;&#xA;वैशम्पायन उवाच ।&#x9;060&lt;br&gt;&#xA;एवमुक्ता ततः कुन्ती पाण्डुं परपुरञ्जयम् ।&#x9;060a&lt;br&gt;&#xA;प्रत्युवाच वरारोहा भर्तुः प्रियहिते रता ॥&#x9;060c&lt;br&gt;&#xA;&#39;अधर्मः सुमहानेषु स्त्रीणां भरतसत्तम ।&#x9;061a&lt;br&gt;&#xA;यत्प्रसादयते भर्ता प्रसाद्यः क्षत्रियर्षभ ।&#x9;061c&lt;br&gt;&#xA;शृणु चेदं महाबाहो मम प्रीतिकरं चः ॥&#39;&#x9;061e&lt;br&gt;&#xA;पितृवेश्मन्यहं बाला नियुक्ताऽतिथिपूजने ।&#x9;062a&lt;br&gt;&#xA;उग्रं पर्यचरं तत्र ब्राह्मणं संशितव्रतम् ॥&#x9;062c&lt;br&gt;&#xA;निगूढनिश्चयं धर्मे यं तं दुर्वाससं विदुः ।&#x9;063a&lt;br&gt;&#xA;तमहं संशितात्मानं सर्वयत्नैरतोषयम् ॥&#x9;063c&lt;br&gt;&#xA;स मेऽभिचारसंयुक्तमाचष्ट भगवान्वरम् ।&#x9;064a&lt;br&gt;&#xA;मन्त्रं त्विमं च मे प्रादादब्रवीच्चैव मामिदम् ॥&#x9;064c&lt;br&gt;&#xA;यं यं देवं त्वमेतेन मन्त्रेणावाहयिष्यसि ।&#x9;065a&lt;br&gt;&#xA;अकामो वा सकामो वा वशं ते समुपैष्यति ॥&#x9;065c&lt;br&gt;&#xA;तस्य तस्य प्रसादात्ते राज्ञि पुत्रो भविष्यति ।&#x9;066a&lt;br&gt;&#xA;इत्युक्ताऽहं तदा तेन पितृवेश्मनि भारत ॥&#x9;066c&lt;br&gt;&#xA;ब्राह्मणस्य वचस्तथ्यं तस्य कालोऽयमागतः ।&#x9;067a&lt;br&gt;&#xA;अनुज्ञाता त्वया देवमाह्वयेयमहं नृप ॥&#x9;067c&lt;br&gt;&#xA;&#39;यां मे विद्यां महाराज अददात्स महायशाः ।&#x9;068a&lt;br&gt;&#xA;तयाऽऽहूतः सुरः पुत्रं प्रदास्यति सुरोपमम् ।&#x9;068c&lt;br&gt;&#xA;अनपत्यकृतं यस्ते शोकं वीर विनेष्यति ॥&#39; ॥&#x9;068e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/129/</guid>
      <description>&lt;p&gt;अध्यायः 129&lt;/p&gt;&#xA;&lt;p&gt;धर्मात्कुन्त्यां युधिष्ठिरोत्पत्तिः ॥ 1 ॥ कुन्त्याः पुत्रोत्पत्तिश्रवणेन दुःखितया गान्धार्यां घातितात्स्वोदरान्मांसपेशीजननम् ॥ 2 ॥ मांसपेशीं एकोत्तरशतधा विभज्य पृथक्पृथक्कुण्डेषु निधाय रक्षणम् ॥ 3 ॥ वने स्थितस्य पाण्डोः कुन्त्यां वायोर्भीमसेन्नोत्पत्तिः ॥ 4 ॥ मातुरङ्कात्पतितेन भीमेन शैलशिलासञ्चूर्णनम् ॥ 5 ॥ दुर्योधनोत्पत्तिः ॥ 6 ॥ ततो मासेन धृतराष्ट्रस्य पुत्रशतोत्पत्तिः । दुःशलाजननं च ॥ 7 ॥&#xA;&#39;कुन्त्युवाच ।&#x9;001&lt;br&gt;&#xA;अपत्यकाम एवं स्यान्ममापत्यं भवेदिति ।&#x9;001a&lt;br&gt;&#xA;विप्रं वा गुणसम्पन्नं सर्वभूतहिते रतम् ॥&#x9;001c&lt;br&gt;&#xA;अनुजानीहि भद्रं ते दैवतं हि पतिः स्त्रियः ।&#x9;002a&lt;br&gt;&#xA;यं त्वं वक्ष्यसि धर्मज्ञ देवं ब्राह्मणमेव च ॥&#x9;002c&lt;br&gt;&#xA;यथोद्दिष्टं त्वया वीर तत्कर्तास्मि महाभुज ।&#x9;003a&lt;br&gt;&#xA;देवात्पुत्रफलं सद्यो विप्रात्कालान्तरे भवेत् ॥&#x9;003c&lt;br&gt;&#xA;आवाहयामि कं देवं कदा वा भरतर्षभ ।&#x9;004a&lt;br&gt;&#xA;त्वत्त आज्ञां प्रतीक्षन्तीं विद्ध्यस्मिन्कर्मणीप्सिते ॥&#x9;004c&lt;br&gt;&#xA;पाण्डुरुवाच ।&#x9;005&lt;br&gt;&#xA;धन्योऽस्म्यनुगृहीतोऽस्मि त्वं नो धात्री कुलस्य हि ।&#x9;005a&lt;br&gt;&#xA;नमो महर्षये तस्मै येन दत्तो वरस्तव ॥&#x9;005c&lt;br&gt;&#xA;न चाधर्मेण धर्मज्ञे शक्याः पालयितुं प्रजाः ।&#x9;006a&lt;br&gt;&#xA;तस्मात्त्वं पुत्रलाभाय सन्तानाय ममैव च ॥&#x9;006c&lt;br&gt;&#xA;प्रवरं सर्वदेवानां धर्ममावाहयाबले ।&#x9;007a&lt;br&gt;&#xA;वैशम्पायन उवाच ।&#x9;007&lt;br&gt;&#xA;पाण्डुना समनुज्ञाता भारतेन यशस्विना ।&#x9;007c&lt;br&gt;&#xA;मतिं चक्रे महाराज धर्मस्यावाहने तदा ॥&#39;&#x9;007e&lt;br&gt;&#xA;पाण्डुरुवाच ।&#x9;008&lt;br&gt;&#xA;अद्यैव त्वं वरारोहे प्रयतस्व यथाविधि ।&#x9;008a&lt;br&gt;&#xA;धार्मिकश्च कुरूणां हि भविष्यति न संशयः ॥&#x9;008c&lt;br&gt;&#xA;दत्तस्य तस्य धर्मेण नाधर्मे रंस्यते मनः ।&#x9;009a&lt;br&gt;&#xA;धर्मादिकं हि धर्मज्ञे धर्मान्तं धर्ममध्यमम् ॥&#x9;009c&lt;br&gt;&#xA;अपत्यमिष्टं लोकेषु यशःकीर्तिविवर्धनम् ।&#x9;010a&lt;br&gt;&#xA;तस्माद्धर्मं पुरस्कृत्य नियता त्वं शुचिस्मिते ॥&#x9;010c&lt;br&gt;&#xA;आकाराचारसम्पन्ना भजस्वाराधय स्वयम् ॥&#x9;011ac&lt;br&gt;&#xA;वैशम्पायन उवाच ।&#x9;012&lt;br&gt;&#xA;सा तथोक्ता तथेत्युक्त्वा तेन भर्त्रा वराङ्गना ।&#x9;012a&lt;br&gt;&#xA;अभिवाद्याभ्यनुज्ञाता प्रदक्षिणमथाकरोत् ॥&#x9;012c&lt;br&gt;&#xA;संवत्सरोषिते गर्भे गान्धार्या जनमेजय ।&#x9;013a&lt;br&gt;&#xA;आजुबहाव ततो धर्मं कुन्ती गर्भार्थमच्युतम् ॥&#x9;013c&lt;br&gt;&#xA;सा बलिं त्वरिता देवी धर्मायोपजहार ह ।&#x9;014a&lt;br&gt;&#xA;जजाप विधिवज्जप्यं दत्तं दुर्वाससा पुरा ॥&#x9;014c&lt;br&gt;&#xA;&#39;जानन्ती धर्ममग्र्यं वै धर्मं वशमुपानयत् ।&#x9;015a&lt;br&gt;&#xA;आहूतो नियमात्कुन्त्या सर्वभूतनमस्कृतः ॥&#39;&#x9;015c&lt;br&gt;&#xA;आजगाम ततो देवीं धर्मो मन्त्रबलात्ततः ।&#x9;016a&lt;br&gt;&#xA;विमाने सूर्यसङ्काशे कुन्ती यत्र जपस्थिता ॥&#x9;016c&lt;br&gt;&#xA;&#39;ददृशे भगवान्धर्मः सन्तानार्थाय पाण्डवे ।&#39;&#x9;017a&lt;br&gt;&#xA;विहस्य तां ततो ब्रूयाः कुन्ति किं ते ददाम्यहम् ।&#x9;017c&lt;br&gt;&#xA;सा तं विहस्यमानापि पुत्रं देह्यब्रवीदिदम् ॥&#x9;017e&lt;br&gt;&#xA;&#39;तस्मिन्बहुमृगेऽरण्ये शतशृङ्गे नगोत्तमे ।&#x9;018a&lt;br&gt;&#xA;पाण्डोरर्थे महाभागा कुन्ती धर्ममुपागमत् ॥&#x9;018c&lt;br&gt;&#xA;ऋतुकाले शुचिः स्नाता शुक्लवस्त्रा यशस्विनी ।&#x9;019a&lt;br&gt;&#xA;शय्यां जग्राह सुश्रोणी सह धर्मेण सुव्रता ॥&#39;&#x9;019c&lt;br&gt;&#xA;धर्मेण सह सङ्गम्य योगमूर्तिधरेण सा ।&#x9;020a&lt;br&gt;&#xA;लेभे पुत्रं महाबाहुं सर्वप्राणभृतां वरम् ॥&#x9;020c&lt;br&gt;&#xA;ऐन्द्रे चन्द्रमसा युक्ते मुहूर्तेऽभिजितेऽष्टमे ।&#x9;021a&lt;br&gt;&#xA;दिवा मध्यगते सूर्ये तिथौ पूर्णे हि पूजिते ॥&#x9;021c&lt;br&gt;&#xA;समृद्धयसशं कुन्ती सुषाव प्रवरं सुतम् ।&#x9;022a&lt;br&gt;&#xA;जातमात्रे सुते तस्मिन्वागुवाचाशरीरिणी ॥&#x9;022c&lt;br&gt;&#xA;एष धर्मभृतां श्रेष्ठो भविष्यति नरोत्तमः ।&#x9;023a&lt;br&gt;&#xA;विक्रान्तः सत्यवाक्चैव राजा पृथ्व्यां भविष्यति ॥&#x9;023c&lt;br&gt;&#xA;युधिष्ठिर इति ख्यातः पाण्डोः प्रथमजः सुतः ।&#x9;024a&lt;br&gt;&#xA;भविता प्रथितो राजा त्रिषु लोकेषु विश्रुतः ।&#x9;024c&lt;br&gt;&#xA;यशसा तेजसा चैव वृत्तेन च समन्वितः ॥&#x9;024e&lt;br&gt;&#xA;संवत्सरे द्वितीये तु गान्धार्या उदरं महत् ।&#x9;025a&lt;br&gt;&#xA;न च प्राजायत तदा ततस्तां दुःखमाविशत् ॥&#x9;025c&lt;br&gt;&#xA;श्रुत्वा कुन्तीसुतं जातं बालार्कसमतेजसम् ।&#x9;026a&lt;br&gt;&#xA;उदस्यात्मनः स्थैर्यमुपालभ्य च सौबली ॥&#x9;026c&lt;br&gt;&#xA;कौरवस्यापरिज्ञातं यत्नेन महता स्वयम् ।&#x9;027a&lt;br&gt;&#xA;उदरं घातयामास गान्धारी शोकमूर्छिता ॥&#x9;027c&lt;br&gt;&#xA;ततो जज्ञे मांसपेशी लोहाष्ठीलेव संहता ।&#x9;028a&lt;br&gt;&#xA;द्विवर्षसम्भृता कुक्षौ तामुत्स्रष्टुं प्रचक्रमे ॥&#x9;028c&lt;br&gt;&#xA;अथ द्वैपायनो ज्ञात्वा त्वरितः समुपागमत् ।&#x9;029a&lt;br&gt;&#xA;तां स मांसमयीं पेशीं ददर्श जपतां वरः ॥&#x9;029c&lt;br&gt;&#xA;ततोऽवदत्सौबलेयीं किमिदं ते चिकीर्षितम् ।&#x9;030a&lt;br&gt;&#xA;सा चात्मनो मतं सर्वं शशंस परमर्षये ॥&#x9;030c&lt;br&gt;&#xA;गान्धार्युवाच ।&#x9;031&lt;br&gt;&#xA;ज्येष्ठं कुन्तीसुतं जातं श्रुत्वा रविसमप्रभम् ।&#x9;031a&lt;br&gt;&#xA;दुःखेन परमेणेदमुदरं घातितं मया ॥&#x9;031c&lt;br&gt;&#xA;शतं च किल पुत्राणां वितीर्णं मे त्वया पुरा ।&#x9;032a&lt;br&gt;&#xA;इयं च मे मांसपेशी जाता पुत्रशताय वै ॥&#x9;032c&lt;br&gt;&#xA;व्यास उवाच ।&#x9;033&lt;br&gt;&#xA;एवमेतत्सौबलेयि नैतज्जात्वन्यथा भवेत् ।&#x9;033a&lt;br&gt;&#xA;वितथं नोक्तपूर्वं मे स्वैरेष्वपि कुतोऽन्यथा ॥&#x9;033c&lt;br&gt;&#xA;घृतपूर्णं कुण्डशतं क्षिप्रमेव विधीयताम् ।&#x9;034a&lt;br&gt;&#xA;सुगुप्तेषु च देशेषु रक्षा चैव विधीयताम् ॥&#x9;034c&lt;br&gt;&#xA;शीताभिरद्भिरष्ठीलामिमां च परिषिञ्चय ॥&#x9;035ac&lt;br&gt;&#xA;वैशम्पायन उवाच ।&#x9;036&lt;br&gt;&#xA;सा सिच्यमाना ह्यष्ठीला ह्यभवच्छतधा तदा ।&#x9;036a&lt;br&gt;&#xA;अङ्गुष्ठपर्वमात्राणां गर्भाणां तत्क्षणं तथा ॥&#x9;036c&lt;br&gt;&#xA;एकाधिकशतं पूर्णं यथायोगं विशाम्पते ।&#x9;037a&lt;br&gt;&#xA;ततः कुण्डशतं तत्र आनाय्य तु महानृषिः ॥&#x9;037c&lt;br&gt;&#xA;मांसपेश्यास्तदा राजन्क्रमशः कालपर्ययात् ।&#x9;038a&lt;br&gt;&#xA;ततस्तांस्तेषु कुण्डेषु गर्भान्सर्वान्समादधत् ॥&#x9;038c&lt;br&gt;&#xA;स्वनुगुप्तेषु देशेषु रक्षां चैषां व्यधापयत् ।&#x9;039a&lt;br&gt;&#xA;शशास चैव कृष्णो वै गर्भाणां रक्षणं तथा ॥&#x9;039c&lt;br&gt;&#xA;उवाच चैनां भगवान्कालेनैतावता पुनः ।&#x9;040a&lt;br&gt;&#xA;स्फुटमानेषु कुण्डेषु जाताञ्जानीहि शोभने ॥&#x9;040c&lt;br&gt;&#xA;उद्धाटनीयान्येतानि कुण्डानीति च सौबलीम् ।&#x9;041a&lt;br&gt;&#xA;इत्युक्त्वा भगवान्व्यासस्तथा प्रतिविधाय च ॥&#x9;041c&lt;br&gt;&#xA;जगाम तपसे धीमान्हिमवन्तं शिलोच्चयम् ।&#x9;042a&lt;br&gt;&#xA;अह्नोत्तराः कुमारस्ते कुण्डेभ्यस्तु समुत्थिताः ॥&#x9;042c&lt;br&gt;&#xA;तेनैवैषां क्रमेणासीज्ज्योष्ठानुज्येष्ठता तदा ।&#x9;043a&lt;br&gt;&#xA;जन्मतश्च प्रमाणेन ज्येष्ठः कुन्तीसुतोऽभवत् ॥&#x9;043c&lt;br&gt;&#xA;धार्मिकं च सुतं दृष्ट्वा पाण्डुः कुन्तीमथाऽब्रवीत् ।&#x9;044a&lt;br&gt;&#xA;प्राहुः क्षत्रं बलज्येष्ठं बलज्येष्ठं सुतं वृणु ॥&#x9;044c&lt;br&gt;&#xA;ततः कुन्तीमभिक्रम्य शशासातीव भारत ।&#x9;045a&lt;br&gt;&#xA;वायुमावाहयस्वेति स देवो बलवत्तरः ॥&#x9;045c&lt;br&gt;&#xA;अश्वमेधः क्रतुश्रेष्ठो ज्योतिःश्रेष्ठो दिवाकरः ।&#x9;046a&lt;br&gt;&#xA;ब्राह्मणो द्विपदां श्रेष्ठो देवश्रेष्ठश्च मारुतः ॥&#x9;046c&lt;br&gt;&#xA;मारुतं मरुतां श्रेष्ठं सर्वप्राणिभिरीडितम् ।&#x9;047a&lt;br&gt;&#xA;आवाहय त्वं नियमात्पुत्रार्थं वरवर्णिनि ॥&#x9;047c&lt;br&gt;&#xA;स नो यं दास्यति सुतं स प्राणबलवान्नृषु ।&#x9;048a&lt;br&gt;&#xA;भविष्यति वरारोहे बलज्येष्ठा हि भूमिपाः ॥&#x9;048c&lt;br&gt;&#xA;वैशम्पायन उवाच ।&#x9;049&lt;br&gt;&#xA;तथोक्तवति सा काले वायुमेवाजुहाव ह ।&#x9;049a&lt;br&gt;&#xA;द्वितीयेनोपहारेण तेनोक्तविधिना पुनः ॥&#x9;049c&lt;br&gt;&#xA;तैरेव नियमैः स्थित्वा मन्त्रग्राममुदैरयत् ।&#x9;050a&lt;br&gt;&#xA;आजगाम ततो वायुः किं करोमीति चाब्रवीत् ॥&#x9;050c&lt;br&gt;&#xA;लज्जान्विता ततः कुन्ती पुत्रमैच्छन्महाबलम् ।&#x9;051a&lt;br&gt;&#xA;तथास्त्विति च तां वायुः समालभ्य दिवं गतः ॥&#x9;051c&lt;br&gt;&#xA;तस्यां जज्ञे महावीर्यो भीमो भीमपराक्रमः ।&#x9;052a&lt;br&gt;&#xA;तमप्यतिबलं जातं वागुवाचाशरीरिणी ॥&#x9;052c&lt;br&gt;&#xA;सर्वेषां बलिनां श्रेष्ठो जातोऽयमिति भारत ।&#x9;053a&lt;br&gt;&#xA;जातमात्रे कुमारे तु सर्वलोकस्य पार्थिवाः ॥&#x9;053c&lt;br&gt;&#xA;मूत्रं प्रसुस्रुवुः सर्वे व्यथां चापि प्रपेदिरे ।&#x9;054a&lt;br&gt;&#xA;वाहनानि व्यशीर्यन्त व्यमुञ्चन्नश्रुबिन्दवः ॥&#x9;054c&lt;br&gt;&#xA;यथाऽनिलः समुद्भूतः समर्थः कम्पने भुवः ।&#x9;055a&lt;br&gt;&#xA;तथा ह्युपचिताङ्गो वै भीमो भीमपराक्रमः ॥&#x9;055c&lt;br&gt;&#xA;इदं चाद्भुतमत्रासीज्जातमात्रे वृकोदरे ।&#x9;056a&lt;br&gt;&#xA;यदङ्कात्पतितो मातुः शिलां गात्रैरचूर्णयत् ॥&#x9;056c&lt;br&gt;&#xA;कुन्ती तु सह पुत्रेण याता सुरुचिरं सरः ।&#x9;057a&lt;br&gt;&#xA;स्नात्वा च सुतमादाय दशमेऽहनि यादवी ॥&#x9;057c&lt;br&gt;&#xA;दैवतान्यर्चयिष्यन्ती निर्जगामाश्रमात्पृथा ।&#x9;058a&lt;br&gt;&#xA;शैलाभ्याशेन गच्छन्त्यास्तदा भरतसत्तम ॥&#x9;058c&lt;br&gt;&#xA;निश्चक्राम महाव्याघ्रो जिघांसुर्गिरिगह्वरात् ।&#x9;059a&lt;br&gt;&#xA;तमापतन्तं शार्दूलं विकृष्य धनुरुत्तमम् ॥&#x9;059c&lt;br&gt;&#xA;निर्बिभेद शरैः पाण्डुस्त्रिभिस्त्रिदशविक्रमः ।&#x9;060a&lt;br&gt;&#xA;नादेन महता तां तु पूरयन्तं गिरेर्गुहाम् ॥&#x9;060c&lt;br&gt;&#xA;दृष्ट्वा शैलमुपारोढुमैच्छत्कुन्ती भयात्तदा ।&#x9;061a&lt;br&gt;&#xA;त्रासात्तस्याः सुतस्त्वङ्कात्पपात भरतर्षभ ॥&#x9;061c&lt;br&gt;&#xA;पर्वतस्योपरिस्थायामधस्तादपतच्छिशुः ।&#x9;062a&lt;br&gt;&#xA;स शिलां चूर्णयामास वज्रवद्वज्रिचोदितः ॥&#x9;062c&lt;br&gt;&#xA;पुत्रस्नेहात्ततः पाण्डुरभ्यधावद्गिरेस्तटम् ।&#x9;063a&lt;br&gt;&#xA;पतता तेन शतधा शिला गात्रैर्विचूर्णिता ॥&#x9;063c&lt;br&gt;&#xA;शिलां च चूर्णितां दृष्ट्वा परं विस्मयमागमत् ।&#x9;064a&lt;br&gt;&#xA;स तु जन्मनि भीमस्य विनदन्तं विनादितम् ॥&#x9;064c&lt;br&gt;&#xA;ददर्श गिरिशृङ्गस्थं व्याघ्रं व्याघ्रपराक्रमः ।&#x9;065a&lt;br&gt;&#xA;दारसंरक्षणार्थाय पुत्रसंरक्षणाय च ॥&#x9;065c&lt;br&gt;&#xA;सदा बाणधनुष्पाणिरभवत्कुरुनन्दनः ।&#x9;066a&lt;br&gt;&#xA;मघे चन्द्रमसा युक्ते सिंहे चाभ्युदिते गुरौ ॥&#x9;066c&lt;br&gt;&#xA;दिवा मध्यगते सूर्ये तिथौ पुण्ये त्रयोदशे ।&#x9;067a&lt;br&gt;&#xA;पित्र्ये मुहूर्ते सा कुन्ती सुषुवे भीममच्युतम् ॥&#x9;067c&lt;br&gt;&#xA;यस्मिन्नहनि भमस्तु जज्ञे भीमपराक्रमः ।&#x9;068a&lt;br&gt;&#xA;तामेव रात्रिं पूर्वां तु जज्ञे दुर्योधनो नृपः ॥&#x9;068c&lt;br&gt;&#xA;स जातमात्र एवाथ धृतराष्ट्रसुतो नृप ।&#x9;069a&lt;br&gt;&#xA;रासभारावसदृशं रुराव च ननाद च ॥&#x9;069c&lt;br&gt;&#xA;तं खराः प्रत्यभाषन्त गृध्रगोमायुवायसाः ।&#x9;070a&lt;br&gt;&#xA;क्रव्यादाः प्राणदन्घोराः शिवाश्चाशिवनिस्वनाः ॥&#x9;070c&lt;br&gt;&#xA;वाताश्च प्रववुश्चापि दिग्दाहश्चाभवत्तदा ।&#x9;071a&lt;br&gt;&#xA;ततस्तु भीतवद्राजा धृतराष्ट्रोऽब्रवीदिदम् ॥&#x9;071c&lt;br&gt;&#xA;समानीय बहून्विप्रान्भीष्मं विदुरमेव च ।&#x9;072a&lt;br&gt;&#xA;अन्यांश्च सुहृदो राजन्कुरून्सर्वांस्तथैव च ॥&#x9;072c&lt;br&gt;&#xA;युधिष्ठिरो राजपुत्रो ज्येष्ठो नः कुलवर्धनः ।&#x9;073a&lt;br&gt;&#xA;प्राप्तः स्वगुणतो राज्यं न तस्मिन्वाच्यमस्ति नः ॥&#x9;073c&lt;br&gt;&#xA;अयं त्वनन्तरस्तस्मादपि राजा भविष्यति ।&#x9;074a&lt;br&gt;&#xA;एतद्विब्रूत मे तथ्यं यदत्र भविता ध्रुवम् ॥&#x9;074c&lt;br&gt;&#xA;&#39;अस्मिञ्जाते निमित्तानि शंसन्ती हाशिवं महत् ।&#x9;075a&lt;br&gt;&#xA;अतो ब्रवीमि विदुर द्रुतं मां भयमाविशत् ॥&#39;&#x9;075c&lt;br&gt;&#xA;वाक्यस्यैतस्य निधेन दिक्षु सर्वासु भारत ।&#x9;076a&lt;br&gt;&#xA;क्रव्यादाः प्राणदन्घोराः शिवाश्चाशिवनिस्वनाः ॥&#x9;076c&lt;br&gt;&#xA;लक्षयित्वा निमित्तानि तानि घोराणि सर्वशः ।&#x9;077a&lt;br&gt;&#xA;तेऽब्रुवन्ब्राह्मणा राजन्विदुरश्च महामतिः ॥&#x9;077c&lt;br&gt;&#xA;यथेमानि निमित्तानि घोराणि मनुजाधिप ।&#x9;078a&lt;br&gt;&#xA;उत्थितानि सुते जाते ज्येष्ठे ते पुरुषर्षभ ॥&#x9;078c&lt;br&gt;&#xA;व्यक्तं कुलान्तकरणो भवितैष सुतस्तव ।&#x9;079a&lt;br&gt;&#xA;तस्य शान्तिः परित्यागे गुप्तावपनयो महान् ॥&#x9;079c&lt;br&gt;&#xA;&#39;एष दुर्योधनो राजा मधुपिङ्गललोचनः ।&#x9;080a&lt;br&gt;&#xA;न केवलं कुलस्यान्तं क्षत्रियान्तं करिष्यति ॥&#39;&#x9;080c&lt;br&gt;&#xA;शतमेकोनमप्यस्तु पुत्राणां ते महीपते ।&#x9;081a&lt;br&gt;&#xA;त्यजैनमेकं शान्तिं चेत्कुलस्येच्छसि भारत ॥&#x9;081c&lt;br&gt;&#xA;एकेन कुरु वै क्षेमं कुलस्य जगतस्तथा ।&#x9;082a&lt;br&gt;&#xA;त्यजेदेकं कुलस्यार्थे ग्रामस्यार्थे कुलं त्यजेत् ॥&#x9;082c&lt;br&gt;&#xA;ग्रामं जनपदस्यार्थे आत्मार्थे पृथिवीं त्यजेत् ।&#x9;083a&lt;br&gt;&#xA;स तथा विदुरेणोक्तस्तैश्च सर्वैर्द्विजोत्तमैः ॥&#x9;083c&lt;br&gt;&#xA;न चकार तथा राजा पुत्रस्नेहसमन्वितः ।&#x9;084a&lt;br&gt;&#xA;ततः पुत्रशतं पूर्ण धृतराष्ट्रस्य पार्थिव ॥&#x9;084c&lt;br&gt;&#xA;अह्नांशतेन सञ्जज्ञे कन्या चैका शताधिका ।&#x9;085a&lt;br&gt;&#xA;गान्धार्यां क्लिश्यमानायामुदरेण विवर्धता ॥&#x9;085c&lt;br&gt;&#xA;&#39;वैश्या सा त्वम्बिकापुत्रं कन्या परिचचार ह ।&#x9;086a&lt;br&gt;&#xA;तया समभवद्राजा धृतराष्ट्रो यदृच्छया ॥&#39;&#x9;086c&lt;br&gt;&#xA;तस्मिन्संवत्सरे राजन्धृतराष्ट्रान्महायशाः ।&#x9;087a&lt;br&gt;&#xA;जज्ञे धीमांस्ततस्तस्यां युयुत्सुः करमो नृप ।&#x9;087c&lt;br&gt;&#xA;एवं पुत्रशतं जज्ञे धृतराष्ट्रस्य धीमतः ॥&#x9;087e&lt;br&gt;&#xA;महारथानां वीराणां कन्या चैका शताधिका ।&#x9;088a&lt;br&gt;&#xA;युयुत्सुश्च महातेजा वैश्यापुत्रः प्रतापवान् ॥ ॥&#x9;088c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/130/</guid>
      <description>&lt;p&gt;अध्यायः 130&lt;/p&gt;&#xA;&lt;p&gt;दुःशलाजननप्रकारकथनम् ॥ 1 ॥&#xA;जनमेजय उवाच ।&#x9;001&lt;br&gt;&#xA;धृतराष्ट्रस्य पुत्राणामादितः कथितं त्वया ।&#x9;001a&lt;br&gt;&#xA;ऋषेः प्रसादात्तु शतं न च कन्या प्रकीर्तिता ॥&#x9;001c&lt;br&gt;&#xA;वैश्यापुत्रो युयुत्सुश्च कन्या चैका शताधिका ।&#x9;002a&lt;br&gt;&#xA;गान्धारराजदुहिता शतपुत्रेति चानघ ॥&#x9;002c&lt;br&gt;&#xA;उक्ता महर्षिणा तेन व्यासेनामिततेजसा ।&#x9;003a&lt;br&gt;&#xA;कथं त्विदानीं भगवन्कन्यां त्वं तु ब्रवीषि मे ॥&#x9;003c&lt;br&gt;&#xA;यदि भागशतं पेशी कृता तेन महर्षिणा ।&#x9;004a&lt;br&gt;&#xA;न प्रजास्यति चेद्भूयः सौबलेयी कथञ्चन ॥&#x9;004c&lt;br&gt;&#xA;कथं तु सम्भवस्तस्या दुःशलाया वदस्व मे ।&#x9;005a&lt;br&gt;&#xA;यथावदिह विप्रर्षे परं मेऽत्र कुतूहलम् ॥&#x9;005c&lt;br&gt;&#xA;वैशम्पायन उवाच ।&#x9;006&lt;br&gt;&#xA;साध्वयं प्रश्न उद्दिष्टः पाण्डवेय ब्रवीमि ते ।&#x9;006a&lt;br&gt;&#xA;तां मांसपेशीं भगवान्स्वयमेव महातपाः ॥&#x9;006c&lt;br&gt;&#xA;शीताभिरद्भिरासिच्य भागं भागमकल्पयत् ।&#x9;007a&lt;br&gt;&#xA;यो यथा कल्पितो भागस्तन्तं धात्र्या तथा नृप ॥&#x9;007c&lt;br&gt;&#xA;घृतपूर्णेषु कुण्डेषु एकैकं प्राक्षिपत्तदा ।&#x9;008a&lt;br&gt;&#xA;एतस्मिन्नन्तरे साध्वी गान्धारी सुदृढव्रता ॥&#x9;008c&lt;br&gt;&#xA;दुहितुः स्नेहसंयोगमनुध्याय वराङ्गना ।&#x9;009a&lt;br&gt;&#xA;&#39;नाब्रवीत्तमृषिं किञ्चिद्गौरवाच्च यशस्विनी ।&#39;&#x9;009c&lt;br&gt;&#xA;मनसा चिन्तयद्देवी एतत्पुत्रशतं मम ॥&#x9;009e&lt;br&gt;&#xA;भविष्यति न सन्देहो न ब्रवीत्यन्यथा मुनिः ।&#x9;010a&lt;br&gt;&#xA;ममेयं परमा तुष्टिर्दुहिता मे भवेद्यदि ॥&#x9;010c&lt;br&gt;&#xA;एका शताधिका बाला भविष्यति कनीयसी ।&#x9;011a&lt;br&gt;&#xA;ततो दौहित्रजाल्लोकादबाह्योऽसौ पतिर्मम ॥&#x9;011c&lt;br&gt;&#xA;अधिका किल नारीणां प्रीतिर्जामातृजा भवेत् ।&#x9;012a&lt;br&gt;&#xA;यदि नाम ममापि स्याद्दुहितैका शताधिका ॥&#x9;012c&lt;br&gt;&#xA;कृतकृत्या भवेयं वै पुत्रदौहित्रसंवृता ।&#x9;013a&lt;br&gt;&#xA;यदि सत्यं तपस्तप्तं दत्तं वाऽप्यथवा हुतम् ॥&#x9;013c&lt;br&gt;&#xA;गुरवस्तोषिता वापि तथाऽस्तु दुहिता मम ।&#x9;014a&lt;br&gt;&#xA;एतस्मिन्नेव काले तु कृष्णद्वैपायनः स्वयम् ॥&#x9;014c&lt;br&gt;&#xA;व्यभजत्स तदा पेशीं भगवानृषिसत्तमः ।&#x9;015a&lt;br&gt;&#xA;&#39;गण्यमानेषु कुण्डेषु शते पूर्णे महात्मना ॥&#x9;015c&lt;br&gt;&#xA;अभवच्चापरं खण्डं वामहस्ते तदा किल ।&#39;&#x9;016a&lt;br&gt;&#xA;गणयित्वा शतं पूर्णमंशानामाह सौबलीम् ॥&#x9;016c&lt;br&gt;&#xA;व्यास उवाच ।&#x9;017&lt;br&gt;&#xA;पूर्णं पुत्रशतं त्वेतन्न मिथ्या वागुदाहृता ।&#x9;017a&lt;br&gt;&#xA;दैवयोगाच्च भागैकः परिशिष्टः शतात्परः ॥&#x9;017c&lt;br&gt;&#xA;एषा ते सुभगा कन्या भविष्यति यतेप्सिता ।&#x9;018a&lt;br&gt;&#xA;वैशम्पायन उवाच ।&#x9;018&lt;br&gt;&#xA;ततोऽन्यं घृतकुम्भं च समानाय्य महातपाः ॥&#x9;018c&lt;br&gt;&#xA;तं चापि प्राक्षिपत्तत्र कन्याभागं तपोधनः ।&#x9;019a&lt;br&gt;&#xA;&#39;सम्भूता चैव कालेन सर्वेषां च यवीयसी ॥&#x9;019c&lt;br&gt;&#xA;ऐतत्ते कथितं राजन्दुःशलाजन्म भारत ।&#x9;020a&lt;br&gt;&#xA;ब्रूहि राजेन्द्र किं भूयो वर्तयिष्यामि तेऽनघ ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/131/</guid>
      <description>&lt;p&gt;अध्यायः 131&lt;/p&gt;&#xA;&lt;p&gt;दुर्योधनादीनां नामकथनम् ॥ 1 ॥ दुःशलाविवाहः ॥ 2 ॥&#xA;जनमेजय उवाच ।&#x9;001&lt;br&gt;&#xA;ज्येष्ठाऽनुज्येष्ठतां तेषां नामानि च पृथक्पृथक् ।&#x9;001a&lt;br&gt;&#xA;धृतराष्ट्रस्य पुत्राणामानुपूर्व्यात्प्रकीर्तय ॥&#x9;001c&lt;br&gt;&#xA;वैशम्पायन उवाच ।&#x9;002&lt;br&gt;&#xA;दुर्योधनो युयुत्सुश्च राजन्दुःशासनस्तथा ।&#x9;002a&lt;br&gt;&#xA;दुःसहो दुःशलश्चैव जलसन्धः समः सहः ॥&#x9;002c&lt;br&gt;&#xA;विन्दानुविन्दौ दुर्धर्षः सुबाहुर्दुष्प्रधर्षणः ।&#x9;003a&lt;br&gt;&#xA;दुर्मर्षणो दुर्मुखश्च दुष्कर्णः कर्ण एव च ॥&#x9;003c&lt;br&gt;&#xA;विविंशतिर्विकर्णश्च शलः सत्वः सुलोचनः ।&#x9;004a&lt;br&gt;&#xA;चित्रोपचित्रौ चित्राक्षश्चारुचित्रः शरासनः ॥&#x9;004c&lt;br&gt;&#xA;दुर्मदो दुर्विगाहश्च विवित्सुर्विकटाननः ।&#x9;005a&lt;br&gt;&#xA;ऊर्णनाभः सुनाभश्च तथा नन्दोपनन्दकौ ॥&#x9;005c&lt;br&gt;&#xA;चित्रबाणश्चित्रवर्मा सुवर्मा दुर्विमोचनः ।&#x9;006a&lt;br&gt;&#xA;अयोबाहुर्महाबाहुश्चित्राङ्गश्चित्रकुण्डलः ॥&#x9;006c&lt;br&gt;&#xA;भीमवेगो भीमबलो बलाकी बलवर्धनः ।&#x9;007a&lt;br&gt;&#xA;उग्रायुधः सुषेणश्च कुण्डधारो महोदरः ॥&#x9;007c&lt;br&gt;&#xA;चित्रायुधो निषङ्गी च पाशी वृन्दारकस्तथा ।&#x9;008a&lt;br&gt;&#xA;दृढवर्मा दृढक्षत्रः सोमकीर्तिरनूदरः ॥&#x9;008c&lt;br&gt;&#xA;दृढसन्धो जरासन्धः सत्यसन्धः सदः सुवाक् ।&#x9;009a&lt;br&gt;&#xA;उग्रश्रवा उग्रसेनः सेनानीर्दुष्पराजयः ॥&#x9;009c&lt;br&gt;&#xA;अपराजितः कुण्डशायी विशालाक्षो दुराधरः ।&#x9;010a&lt;br&gt;&#xA;दृढहस्तः सुहस्तश्च वातवेगसुवर्चसौ ॥&#x9;010c&lt;br&gt;&#xA;आदित्यकेतुर्बह्वाशी नागदत्तोऽग्रयाय्यपि ।&#x9;011a&lt;br&gt;&#xA;कवची क्रथनः कुण्डी कुण्डधारो धनुर्धरः ॥&#x9;011c&lt;br&gt;&#xA;उग्रभीमरथौ वीरौ वीरबाहुरलोलुपः ।&#x9;012a&lt;br&gt;&#xA;अभयो रौद्रकर्मा च तथा दृढरथाश्रयः ॥&#x9;012c&lt;br&gt;&#xA;अनाधृष्यः कुण्डभेदी विरावी चित्रकुण्डलः ।&#x9;013a&lt;br&gt;&#xA;प्रमथश्च प्रमाथी च दीर्घरोमश्च वीर्यवान् ॥&#x9;013c&lt;br&gt;&#xA;दीर्घबाहुर्महाबाहुर्व्यूढोराः कनकध्वजः ।&#x9;014a&lt;br&gt;&#xA;कुण्डाशी विराजाश्चैव दुःशला च शताधिका ॥&#x9;014c&lt;br&gt;&#xA;इति पुत्रशतं राजन्कन्या चैव शताधिका ।&#x9;015a&lt;br&gt;&#xA;नामधेयानुपूर्व्येण विद्धि जन्मक्रमं नृप ॥&#x9;015c&lt;br&gt;&#xA;सर्वे त्वतिरथाः शूराः सर्वे युद्धविशारदाः ।&#x9;016a&lt;br&gt;&#xA;सर्वे वेदविदश्चैव सर्वे सर्वास्त्रकोविदाः ॥&#x9;016c&lt;br&gt;&#xA;सर्वेषामनुरूपाश्च कृता दारा महीपते ।&#x9;017a&lt;br&gt;&#xA;धृतराष्ट्रेण समये परीक्ष्य विविवन्नृप ॥&#x9;017c&lt;br&gt;&#xA;दुःशलां चापि समये धृतराष्ट्रो नराधिपः ।&#x9;018a&lt;br&gt;&#xA;जयद्रथाय प्रददौ विधिना भरतर्षभ ॥&#x9;018c&lt;br&gt;&#xA;&#39;इति पुत्रशतं राजन्युयुत्सुश्च शताधिकः ।&#x9;019a&lt;br&gt;&#xA;कन्यका दुःशला चैव यथावत्कीर्तितं मया&#39; ॥ ॥&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/132/</guid>
      <description>&lt;p&gt;अध्यायः 132&lt;/p&gt;&#xA;&lt;p&gt;कुन्त्यां इन्द्रादर्जुनोत्पत्तिः ॥ 1 ॥ तद्वेलायां आकाशवाण्यादि ॥ 2 ॥&#xA;वैशम्पायन उवाच ।&#x9;001&lt;br&gt;&#xA;जाते बलवतां श्रेष्ठे पाण्डुश्चिन्तापरोऽभवत् ।&#x9;001a&lt;br&gt;&#xA;कथमन्यो मम सुतो लोके श्रेष्ठो भवेदिति ॥&#x9;001c&lt;br&gt;&#xA;दैवे पुरुषकारे च लोकोऽयं सम्प्रतिष्ठितः ।&#x9;002a&lt;br&gt;&#xA;तत्र दैवं तु विधिना कालयुक्तेन लभ्यते ॥&#x9;002c&lt;br&gt;&#xA;इन्द्रो हि राजा देवानां प्रधान इति नः श्रुतम् ।&#x9;003a&lt;br&gt;&#xA;अप्रमेयबलोत्साहो वीर्यवानमितद्युतिः ॥&#x9;003c&lt;br&gt;&#xA;तं तोषयित्वा तपसा पुत्रं लप्स्ये महाबलम् ।&#x9;004a&lt;br&gt;&#xA;यं दास्यति स मे पुत्रं स वीरयान्भविष्यति ॥&#x9;004c&lt;br&gt;&#xA;अमानुषान्मानुषांश्च सङ्ग्रामे स हनिष्यति ।&#x9;005a&lt;br&gt;&#xA;कर्मणा मनसा वाचा तस्मात्तप्स्ये महत्तपः ॥&#x9;005c&lt;br&gt;&#xA;ततः पाण्डुर्महाराजो मन्त्रयित्वा महर्षिभिः ।&#x9;006a&lt;br&gt;&#xA;दिदेश कुन्त्याः कौरव्यो व्रतं सांवत्सरं शुभम् ॥&#x9;006c&lt;br&gt;&#xA;आत्मना च महाबाहुरेकपादस्थितोऽभवत् ।&#x9;007a&lt;br&gt;&#xA;उग्रं स तप आस्थाय परमेण समाधिना ॥&#x9;007c&lt;br&gt;&#xA;आरिराधयिषुर्देवं त्रिदशानां तमीश्वरम् ।&#x9;008a&lt;br&gt;&#xA;सूर्येण सह धर्मात्मा पर्यतप्यत भारत ॥&#x9;008c&lt;br&gt;&#xA;तं तु कालेन महता वासवः प्रत्यपद्यत ।&#x9;009a&lt;br&gt;&#xA;शक्र उवाच ।&#x9;009&lt;br&gt;&#xA;पुत्रं तव प्रदास्यामि त्रिषु लोकेषु विश्रुतम् ॥&#x9;009c&lt;br&gt;&#xA;ब्राह्मणानां गवां चैव सुहृदां चार्थसाधकम् ।&#x9;010a&lt;br&gt;&#xA;दुर्हृदां शोकजननं सर्वबान्धवनन्दनम् ॥&#x9;010c&lt;br&gt;&#xA;सुतं तेऽग्र्यं प्रदास्यामि सर्वामित्रविनाशनम् ।&#x9;011a&lt;br&gt;&#xA;इत्युक्तः कौरवो राजा वासवेन महात्मना ॥&#x9;011c&lt;br&gt;&#xA;उवाच कुन्तीं धर्मात्मा देवराजवचः स्मरन् ।&#x9;012a&lt;br&gt;&#xA;उदर्कस्तव कल्याणि तुष्टो देवगणेश्वरः ॥&#x9;012c&lt;br&gt;&#xA;दातुमिच्छति ते पुत्रं यथा सङ्कल्पितं त्वया ।&#x9;013a&lt;br&gt;&#xA;अतिमानुषकर्माणं यशस्विनमरिन्दमम् ॥&#x9;013c&lt;br&gt;&#xA;नीतिमन्तं महात्मानमादित्यसमतेजसम् ।&#x9;014a&lt;br&gt;&#xA;दुराधर्षं क्रियावन्तमतीवाद्भुतदर्शनम् ॥&#x9;014c&lt;br&gt;&#xA;पुत्रं जनय सुश्रोणि धाम क्षत्रियतेजसाम् ।&#x9;015a&lt;br&gt;&#xA;लब्धः प्रसादो देवेन्द्रात्तमाह्वय शुचिस्मिते ॥&#x9;015c&lt;br&gt;&#xA;वैशम्पायन उवाच ।&#x9;016&lt;br&gt;&#xA;एवमुक्ता ततः शक्रमाजुहाव यशस्विनी ।&#x9;016a&lt;br&gt;&#xA;अथाजगाम देवेन्द्रो जनयामास चार्जुनम् ॥&#x9;016c&lt;br&gt;&#xA;&#39;उत्तराभ्यां तु पूर्वाभ्यां फल्गुनीभ्यां ततो दिवा ।&#x9;017a&lt;br&gt;&#xA;जातस्तु फाल्गुने मासि तेनासौ फल्गुनःस्मृतः&#39; ॥&#x9;017c&lt;br&gt;&#xA;जातमात्रे कुमारे तु &#39;सर्वभूतप्रहर्षिणी ।&#x9;018a&lt;br&gt;&#xA;सूतके वर्तमानां तां&#39; वागुवाचाशरीरिणी ।&#x9;018c&lt;br&gt;&#xA;महागम्भीरनिर्घोषा नभो नादयती तदा ॥&#x9;018e&lt;br&gt;&#xA;शृण्वतां सर्वभूतानां तेषां चाश्रमवासिनाम् ।&#x9;019a&lt;br&gt;&#xA;कुन्तीमाभाष्य विस्पष्टमुवाचेदं शुचिस्मिताम् ॥&#x9;019c&lt;br&gt;&#xA;कार्तवीर्यसमः कुन्ति शिवतुल्यपराक्रमः ।&#x9;020a&lt;br&gt;&#xA;एष शक्र इवाजय्यो यशस्ते प्रथयिष्यति ॥&#x9;020c&lt;br&gt;&#xA;अदित्या विष्णुना प्रीतिर्यथाऽभूदभिवर्धिता ।&#x9;021a&lt;br&gt;&#xA;तथा विष्णुसमः प्रीतिं वर्धयिष्यति तेऽर्जुनः ॥&#x9;021c&lt;br&gt;&#xA;एष मद्रान्वशे कृत्वा कुरूंश्च सह सोमकैः ।&#x9;022a&lt;br&gt;&#xA;चेदिकाशिकरूषांश्च कुरुलक्ष्मीं वहिष्यति ॥&#x9;022c&lt;br&gt;&#xA;एतस्य भुजवीर्येण खाण्डवे हव्यवाहनः ।&#x9;023a&lt;br&gt;&#xA;मेदसा सर्वभूतानां तृप्तिं यास्यति वै पराम् ॥&#x9;023c&lt;br&gt;&#xA;ग्रामणीश्च महीपालानेष जित्वा महाबलः ।&#x9;024a&lt;br&gt;&#xA;भ्रातृभिः सहितो वीरस्त्रीन्मेधानाहरिष्यति ॥&#x9;024c&lt;br&gt;&#xA;जामदग्न्यसमः कुन्ति विष्णुतुल्यपराक्रमः ।&#x9;025a&lt;br&gt;&#xA;एष वीर्यवतां श्रेष्ठो भविष्यति महायशाः ॥&#x9;025c&lt;br&gt;&#xA;एष युद्धे महादेवं तोषयिष्यति शङ्करम् ।&#x9;026a&lt;br&gt;&#xA;अस्त्रं पाशुपतं नाम तस्मात्तुष्टादवाप्स्यति ॥&#x9;026c&lt;br&gt;&#xA;निवातकवचा नाम दैत्या विबुधविद्विषः ।&#x9;027a&lt;br&gt;&#xA;शक्राज्ञया महाबाहुस्तान्वधिष्यति ते सुतः ॥&#x9;027c&lt;br&gt;&#xA;तथा दिव्यानि चास्त्राणि निखिलेनाहरिष्यति ।&#x9;028a&lt;br&gt;&#xA;विप्रनष्टां श्रियं चायमाहर्ता पुरुषर्षभः ॥&#x9;028c&lt;br&gt;&#xA;एतामत्यद्भुतां वाचं कुन्ती शुश्राव सूतके ।&#x9;029a&lt;br&gt;&#xA;वाचमुच्चरितामुच्चैस्तां निशम्य तपस्विनाम् ॥&#x9;029c&lt;br&gt;&#xA;बभूव पमो हर्षः शतशृङ्गनिवासिनाम् ।&#x9;030a&lt;br&gt;&#xA;तथा देवमहर्षीणां सेन्द्राणां च दिवौकसाम् ॥&#x9;030c&lt;br&gt;&#xA;आकाशे दुन्दुभीनां च बभूव तुमुलः स्वनः ।&#x9;031a&lt;br&gt;&#xA;उदतिष्ठन्महाघोरः पुष्पवृष्टिभिरावृतः ॥&#x9;031c&lt;br&gt;&#xA;समवेत्य च देवानां गणाः पार्थमपूजयन् ।&#x9;032a&lt;br&gt;&#xA;काद्रवेया वैनतेया गन्धर्वाप्सरसस्तथा ।&#x9;032c&lt;br&gt;&#xA;प्रजानां पतयः सर्वे सप्त चैव महर्षयः ॥&#x9;032e&lt;br&gt;&#xA;भरद्वाजः कश्यपो गौतमश्च विश्वामित्रो जमदग्निर्वसिष्ठः ।&#x9;033a&lt;br&gt;&#xA;यश्चोदितो भास्करेऽभूत्प्रनष्टे सोऽप्यत्रात्रिर्भगवानाजगाम ॥&#x9;033c&lt;br&gt;&#xA;मरीचिरङ्गिराश्चैव पुलस्त्यः पुलहः क्रतुः ।&#x9;034a&lt;br&gt;&#xA;दक्षः प्रजापतिश्चैव गन्धर्वाप्सरसस्तथा ॥&#x9;034c&lt;br&gt;&#xA;दिव्यमाल्याम्बरधराः सर्वालङ्कारभूषिताः ।&#x9;035a&lt;br&gt;&#xA;उपगायन्ति बीभत्सुं नृत्यन्तेऽप्सरसां गणाः ॥&#x9;035c&lt;br&gt;&#xA;तथा महर्षयश्चापि जेपुस्तत्र समन्ततः ।&#x9;036a&lt;br&gt;&#xA;गन्धर्वैः सहितः श्रीमान्प्रागायत च तुम्बुरुः ॥&#x9;036c&lt;br&gt;&#xA;भीमसेनोग्रसेनौ च ऊर्णायुरनघस्तथा ।&#x9;037a&lt;br&gt;&#xA;गोपतिर्धृतराष्ट्रश्च सूर्यवर्चास्तथाष्टमः ॥&#x9;037c&lt;br&gt;&#xA;युगपस्तृणपः कार्ष्णिर्नन्दिश्चित्ररथस्तथा ।&#x9;038a&lt;br&gt;&#xA;त्रयोदशः शालिशिराः पर्जन्यश्च चतुर्दशः ॥&#x9;038c&lt;br&gt;&#xA;कलिः पञ्चदशश्चैव नारदश्चात्र षोडशः ।&#x9;039a&lt;br&gt;&#xA;ऋत्वा बृहत्त्वा बृहकः करालश्च महामनाः ॥&#x9;039c&lt;br&gt;&#xA;ब्रह्मचारी बहुगुणः सुवर्णश्चेति विश्रुतः ।&#x9;040a&lt;br&gt;&#xA;विश्वावसुर्भुमन्युश्च सुचन्द्रश्च शरुस्तथा ॥&#x9;040c&lt;br&gt;&#xA;गीतमाधुर्यसम्पन्नौ विख्यातौ च हहाहुहू ।&#x9;041a&lt;br&gt;&#xA;इत्येते देवगन्धर्वा जग्मुस्तत्र नराधिप ॥&#x9;041c&lt;br&gt;&#xA;तथैवाप्सरसो हृष्टाः सर्वालङ्कारभूषिताः ।&#x9;042a&lt;br&gt;&#xA;ननृतुर्वै महाभागा जगुश्चायतलोचनाः ॥&#x9;042c&lt;br&gt;&#xA;अनूचानाऽनवद्या च गुणमुख्या गुणावरा ।&#x9;043a&lt;br&gt;&#xA;अद्रिका च तथा सोमा मिश्रकेशी त्वलम्बुषा ॥&#x9;043c&lt;br&gt;&#xA;मरीचिः शुचिका चैव विद्युत्पर्णा तिलोत्तमा ।&#x9;044a&lt;br&gt;&#xA;अम्बिका लक्षणा क्षेमा देवी रम्भा मनोरमा ॥&#x9;044c&lt;br&gt;&#xA;असिता च सुबाहुश्च सुप्रिया च वपुस्तथा ।&#x9;045a&lt;br&gt;&#xA;पुण्डरीका सुगन्धा च सुरसा च प्रमाथिनी ॥&#x9;045c&lt;br&gt;&#xA;काम्या शारद्वती चैव ननृतुस्तत्र सङ्घशः ।&#x9;046a&lt;br&gt;&#xA;मेनका सहजन्या च कर्णिका पुञ्जिकस्थला ॥&#x9;046c&lt;br&gt;&#xA;ऋतुस्थला घृताची च विश्वाची पूर्वचित्त्यपि ।&#x9;047a&lt;br&gt;&#xA;उम्लोचेति च विख्याता प्रम्लोचेति च ता दश ॥&#x9;047c&lt;br&gt;&#xA;उर्वश्येकादशी तासां जगुश्चायतलोचनाः ।&#x9;048a&lt;br&gt;&#xA;धाताऽर्यमा च मित्रश्च वरुणोंऽशो भगस्तथा ॥&#x9;048c&lt;br&gt;&#xA;इन्द्रो विवस्वान्पूषा च पर्जन्यो दशमः स्मृतः ।&#x9;049a&lt;br&gt;&#xA;ततस्त्वष्टा ततो विष्णुरजघन्यो जघन्यजः ॥&#x9;049c&lt;br&gt;&#xA;इत्येते द्वादशादित्या ज्वलन्तः सूर्यवर्चसः ॥&#x9;050ac&lt;br&gt;&#xA;मृगव्याधश्च सर्पश्च निर्ऋतिश्च महायशाः ।&#x9;051a&lt;br&gt;&#xA;अजैकपादहिर्बुध्न्यः पिनाकी च परन्तप ॥&#x9;051c&lt;br&gt;&#xA;दहनोऽथेश्वरश्चैव कपाली च विशाम्पते ।&#x9;052a&lt;br&gt;&#xA;स्थाणुर्भगश्च भगवान्रुद्रास्तत्रावतस्थिरे ॥&#x9;052c&lt;br&gt;&#xA;अश्विनौ वसवश्चाष्टौ मरुतश्च महाबलाः ।&#x9;053a&lt;br&gt;&#xA;विश्वेदेवास्तथा साध्यास्तत्रासन्परितः स्थिताः ॥&#x9;053c&lt;br&gt;&#xA;कर्कोटकोऽथ सर्पश्च वासुकिश्च भुजङ्गमः ।&#x9;054a&lt;br&gt;&#xA;कच्छपश्चाथ कुण्डश्च तक्षकश्च महोरगः ॥&#x9;054c&lt;br&gt;&#xA;आययुस्तपसा युक्ता महाक्रोधा महाबलाः ।&#x9;055a&lt;br&gt;&#xA;एते चान्ये च बहवस्तत्र नागा व्यवस्थिताः ॥&#x9;055c&lt;br&gt;&#xA;तार्क्ष्यश्चारिष्टनेमिश्च गरुडश्चासितध्वजः ।&#x9;056a&lt;br&gt;&#xA;अरुणश्चारुणिश्चैव वैनतेया व्यवस्थिताः ॥&#x9;056c&lt;br&gt;&#xA;तांश्च देवगणान्सर्वांस्तपःसिद्धा महर्षयः ।&#x9;057a&lt;br&gt;&#xA;विमानगिर्यग्रगतान्ददृशुर्नेतरे जनाः ॥&#x9;057c&lt;br&gt;&#xA;तद्दृष्ट्वा महदाश्चर्यं विस्मिता मुनिसत्तमाः ।&#x9;058a&lt;br&gt;&#xA;अधिकां स्म ततो वृत्तिमवर्तन्पाण्डवं प्रति ॥&#x9;058c&lt;br&gt;&#xA;पाण्डुः प्रीतेन मनसा देवतादीनपूजयत् ।&#x9;059a&lt;br&gt;&#xA;पाण्डुना पूजिता देवाः प्रत्यूचुर्नरसत्तमम् ॥&#x9;059c&lt;br&gt;&#xA;प्रादुर्भूतो ह्ययं धर्मो देवतानां प्रसादतः ।&#x9;060a&lt;br&gt;&#xA;मातरिश्वा ह्ययं भीमो बलवानरिमर्दनः ॥&#x9;060c&lt;br&gt;&#xA;साक्षादिन्द्रः स्वयं जातः प्रसादाच्च शतक्रतोः ।&#x9;061a&lt;br&gt;&#xA;पितृत्वाद्देवतानां हि नास्ति पुण्यतरस्त्वया ॥&#x9;061c&lt;br&gt;&#xA;पितॄणामृणनिर्मुक्तः स्वर्गं प्राप्स्यसि पुण्यभाक् ।&#x9;062a&lt;br&gt;&#xA;इत्युक्त्वा देवताः सर्वा विप्रजग्मुर्यथागतम् ॥&#x9;062c&lt;br&gt;&#xA;पाण्डुस्तु पुनरेवैनां पुत्रलोभान्महायशाः ।&#x9;063a&lt;br&gt;&#xA;प्रादिशद्दर्शनीयार्थी कुन्ती त्वेनमथाब्रवीत् ॥&#x9;063c&lt;br&gt;&#xA;नातश्चतुर्थं प्रसवमापस्त्वपि वदन्त्युत ।&#x9;064a&lt;br&gt;&#xA;अतःपरं स्वैरिणी स्याद्बन्धकी पञ्चमे भवेत् ॥&#x9;064c&lt;br&gt;&#xA;स त्वं विद्वन्धर्ममिममधिगम्य कथं नु माम् ।&#x9;065a&lt;br&gt;&#xA;अपत्यार्थं समुत्क्रम्य प्रमादादिव भाषसे ॥ ॥&#x9;065c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/133/</guid>
      <description>&lt;p&gt;अध्यायः 133&lt;/p&gt;&#xA;&lt;p&gt;अश्विभ्यां माद्र्यां नकुलसहदेवयोरुत्पत्तिः ॥ 1 ॥ युधिष्ठिरादीनां नामकरणम् ॥ 2 ॥ वसुदेवप्रेषितेन पुरोहितेन पाण्डवानामुपनयनादिसंस्कारकरणम् ॥ 3 ॥ पाण्डवानां शुक्राद्धनुर्वेदशिक्षणम् ॥ 4 ॥&#xA;वैशम्पायन उवाच ।&#x9;001&lt;br&gt;&#xA;कुन्तीपुत्रेषु जातेषु धृतराष्ट्रात्मजेषु च ।&#x9;001a&lt;br&gt;&#xA;मद्रराजसुता पाण्डुं रहो वचनमब्रवीत् ॥&#x9;001c&lt;br&gt;&#xA;न मेऽस्ति त्वयि सन्तापो विगुणेऽपि परन्तप ।&#x9;002a&lt;br&gt;&#xA;नावरत्वे वरार्हायाः स्थित्वा चानघ नित्यदा ॥&#x9;002c&lt;br&gt;&#xA;गान्धार्याश्चैव नृपते जातं पुत्रशतं तथा ।&#x9;003a&lt;br&gt;&#xA;श्रुत्वा न मे तथा दुःखमभवत्कुरुनन्दन ॥&#x9;003c&lt;br&gt;&#xA;इदं तु मे महद्दुःखं तुल्यतायामपुत्रता ।&#x9;004a&lt;br&gt;&#xA;दिष्ट्या त्विदानीं भर्तुर्मे कुन्त्यामप्यस्ति सन्ततिः ॥&#x9;004c&lt;br&gt;&#xA;यदि त्वपत्यसन्तानं कुन्तिराजसुता मयि ।&#x9;005a&lt;br&gt;&#xA;कुर्यादनुग्रहो मे स्यात्तव चापि हितं भवेत् ॥&#x9;005c&lt;br&gt;&#xA;संरम्भो हि सपत्नीत्वाद्वक्तुं कुन्तिसुतां प्रति ।&#x9;006a&lt;br&gt;&#xA;यदि तु त्वं प्रसन्नो मे स्वयमेनां प्रचोदय ॥&#x9;006c&lt;br&gt;&#xA;पाण्डुरुवाच ।&#x9;007&lt;br&gt;&#xA;ममाप्येष सदा माद्रि हृद्यर्थः परिवर्तते ।&#x9;007a&lt;br&gt;&#xA;न तु त्वां प्रसहे वक्तुमिष्टानिष्टविवक्षया ॥&#x9;007c&lt;br&gt;&#xA;तव त्विदं मतं मत्वा प्रयतिष्याम्यतः परम् ।&#x9;008a&lt;br&gt;&#xA;मन्ये ध्रुवं मयोक्ता सा वचनं प्रतिपत्स्यते ॥&#x9;008c&lt;br&gt;&#xA;वैशम्पायन उवाच ।&#x9;009&lt;br&gt;&#xA;ततः कुन्तीं पुनः पाण्डुर्विविक्त इदमब्रवीत् ।&#x9;009a&lt;br&gt;&#xA;&#39;अनुगृह्णीष्व कल्याणि मद्रराजसुतामपि ।&#39;&#x9;009c&lt;br&gt;&#xA;कुलस्य मम सन्तानं लोकस्य च कुरु प्रियम् ॥&#x9;009e&lt;br&gt;&#xA;मम चापिण्डनाशाय पूर्वेषां च महात्मनाम् ।&#x9;010a&lt;br&gt;&#xA;मत्प्रियार्थं च कल्याणि कुरु कल्याणमुत्तमम् ॥&#x9;010c&lt;br&gt;&#xA;यशसोऽर्थाय चैव त्वं कुरु कर्म सुदुष्करम् ।&#x9;011a&lt;br&gt;&#xA;प्राप्याधिपत्यमिन्द्रेण यज्ञैरिष्टं यशोऽर्थिना ॥&#x9;011c&lt;br&gt;&#xA;तथा मन्त्रविदो विप्रास्तपस्तप्त्वा सुदुष्करम् ।&#x9;012a&lt;br&gt;&#xA;गुरूनभ्युपगच्छन्ति यशसोऽर्थाय भामिनि ॥&#x9;012c&lt;br&gt;&#xA;तथा राजर्षयः सर्वे ब्राह्मणाश्च तपोधनाः ।&#x9;013a&lt;br&gt;&#xA;चक्रुरुच्चावचं कर्म यशसोऽर्थाय दुष्करम् ॥&#x9;013c&lt;br&gt;&#xA;सा त्वं माद्रीं प्लवेनैव तारयैनामनिन्दिते ।&#x9;014a&lt;br&gt;&#xA;अपत्यसंविधानेन परां कीर्तिमवाप्नुहि ॥&#x9;014c&lt;br&gt;&#xA;&#39;कुन्त्युवाच ।&#x9;015&lt;br&gt;&#xA;धर्मं वै धर्मशास्त्रोक्तं यथा वदसि तत्तथा ।&#x9;015a&lt;br&gt;&#xA;तस्मादनुग्रहं तस्याः करोमि कुरुनन्दन ॥&#39;&#x9;015c&lt;br&gt;&#xA;वैशम्पायन उवाच ।&#x9;016&lt;br&gt;&#xA;एवमुक्ताऽब्रवीन्मार्द्रीं सकृच्चिन्तय दैवतम् ।&#x9;016a&lt;br&gt;&#xA;तस्मात्ते भविताऽपत्यमनुरूपमसंशयम् ॥&#x9;016c&lt;br&gt;&#xA;&#39;ततो मन्त्रे कृते तस्मिन्विधिदृष्टेन कर्मणा ।&#x9;017a&lt;br&gt;&#xA;ततो राजसुता स्नाता शयने संविवेश ह ॥&#39;&#x9;017c&lt;br&gt;&#xA;ततो माद्री विचार्यैका जगाम मनसाऽश्विनौ ।&#x9;018a&lt;br&gt;&#xA;तावागम्य सुतौ तस्यां जनयामासतुर्यमौ ।&#x9;018c&lt;br&gt;&#xA;नकुलं सहदेवं च रूपेणाप्रतिमौ भुवि ॥&#x9;018e&lt;br&gt;&#xA;तथैव तावपि यमौ वागुवाचाशरीरिणी ।&#x9;019a&lt;br&gt;&#xA;&#39;धर्मतो भक्तितश्चैव शीलतो विनयैस्तथा ॥&#x9;019c&lt;br&gt;&#xA;सत्वरूपगुणोपेतौ भवतोऽत्यश्विनाविति ।&#x9;020a&lt;br&gt;&#xA;मासते तेजसाऽत्यर्थं रूपद्रविणसम्पदा ॥&#x9;020c&lt;br&gt;&#xA;नामानि चक्रिरे तेषां शतशृङ्गनिवासिनः ।&#x9;021a&lt;br&gt;&#xA;भक्त्या च कर्मणा चैव तथाऽऽशीर्भिर्विशाम्पते ॥&#x9;021c&lt;br&gt;&#xA;ज्येष्ठं युधिष्ठिरेत्येवं भीमसेनेति मध्यमम् ।&#x9;022a&lt;br&gt;&#xA;अर्जुनेति तृतीयं च कुन्तीपुत्रानकल्पयन् ॥&#x9;022c&lt;br&gt;&#xA;पूर्वजं नकुलेत्येवं सहदेवेति चापरम् ।&#x9;023a&lt;br&gt;&#xA;माद्रीपुत्रावकथयंस्ते विप्राः प्रीतमानसाः ॥&#x9;023c&lt;br&gt;&#xA;अनुसंवत्सरं जाता अपि ते कुरुसत्तमाः ।&#x9;024a&lt;br&gt;&#xA;पाण्डुपुत्रा व्यराजन्त पञ्चसंवत्सरा इव ॥&#x9;024c&lt;br&gt;&#xA;महासत्त्वा महावीर्या महाबलपराक्रमाः ।&#x9;025a&lt;br&gt;&#xA;पाण्डुर्दृष्ट्वा सुतांस्तांस्तु देवरूपान्महौजसः ॥&#x9;025c&lt;br&gt;&#xA;मुदं परमिकां लेभे ननन्द च नराधिपः ।&#x9;026a&lt;br&gt;&#xA;ऋषीणामपि सर्वेषां शतशृङ्गनिवासिनाम् ॥&#x9;026c&lt;br&gt;&#xA;प्रिया बभूवुस्तासां च तथैव मुनियोषिताम् ।&#x9;027a&lt;br&gt;&#xA;कुन्तीमथ पुनः पाण्डुर्माद्र्यर्थे समचोदयत् ॥&#x9;027c&lt;br&gt;&#xA;तमुवाच पृथा राजन् रहस्युक्ता तदा सती ।&#x9;028a&lt;br&gt;&#xA;उक्ता सकृद्द्वन्द्वमेषा लेभे तेनास्मि वञ्चिता ॥&#x9;028c&lt;br&gt;&#xA;बिभेम्यस्याः परिभवात्कुस्त्रीणां गतिरिदृशी ।&#x9;029a&lt;br&gt;&#xA;नाज्ञासिषमहं मूढा द्वन्द्वाह्वाने फलद्वयम् ॥&#x9;029c&lt;br&gt;&#xA;तस्मान्नाहं नियोक्तव्या त्वयैषोऽस्तु वरो मम ।&#x9;030a&lt;br&gt;&#xA;एवं पाण्डोः सुताः पञ्च देवदत्ता महाबलाः ॥&#x9;030c&lt;br&gt;&#xA;सम्भूताः कीर्तिमन्तश्च कुरुवंशविवर्धनाः ।&#x9;031a&lt;br&gt;&#xA;शुभलक्षणसम्पन्नाः सोमवत्प्रियदर्शनाः ॥&#x9;031c&lt;br&gt;&#xA;सिंहदर्पा महेष्वासाः सिंहविक्रान्तगामिनः ।&#x9;032a&lt;br&gt;&#xA;सिंहग्रीवा मनुष्येन्द्रा ववृधुर्देवविक्रमाः ॥&#x9;032c&lt;br&gt;&#xA;विवर्धमानास्ते तत्र पुण्ये हैमवते गिरौ ।&#x9;033a&lt;br&gt;&#xA;विस्मयं जनयामासुर्महर्षीणां समेयुषाम् ॥&#x9;033c&lt;br&gt;&#xA;&#39;जातमात्रानुपादाय शतशृङ्गनिवासिनः ।&#x9;034a&lt;br&gt;&#xA;पाण्डोः पुत्रानमन्यन्त तापसाः स्वानिवात्मजान् ॥&#x9;034c&lt;br&gt;&#xA;वैशम्पायन उवाच ।&#x9;035&lt;br&gt;&#xA;ततस्तु वृष्णयः सर्वे वसुदेवपुरोगमाः ॥&#x9;035ac&lt;br&gt;&#xA;पाण्डुः शापभयाद्भीतः शतशृङ्गमुपेयिवान् ।&#x9;036a&lt;br&gt;&#xA;तत्रैव मुनिभिः सार्धं तापसोऽभूत्तपस्विभिः ॥&#x9;036c&lt;br&gt;&#xA;शाकमूलफलाहारस्तपस्वी नियतेन्द्रियः ।&#x9;037a&lt;br&gt;&#xA;योगध्यानपरो राजा बभूवेति च वादकाः ॥&#x9;037c&lt;br&gt;&#xA;प्रबुवन्ति स्म बहवस्तच्छ्रुत्वा शोककर्शिताः ।&#x9;038a&lt;br&gt;&#xA;पाण्डोः प्रीतिसमायुक्ताः कदा श्रोष्याम सङ्कथाः ॥&#x9;038c&lt;br&gt;&#xA;इत्येवं कथयन्तस्ते वृष्णयः सह बान्धवैः ।&#x9;039a&lt;br&gt;&#xA;पाण्डोः पुत्रागमं श्रुत्वा सर्वे हर्षसमन्विताः ॥&#x9;039c&lt;br&gt;&#xA;सभाजयन्तस्तेऽन्योन्यं वसुदेवं वचोऽब्रुवन् ।&#x9;040a&lt;br&gt;&#xA;न भवेरन्क्रियाहीनाः पाण्डुपुत्रा महाबलाः ॥&#x9;040c&lt;br&gt;&#xA;पाण्डोः प्रियहितान्वेषी प्रेषय त्वं पुरोहितम् ।&#x9;041a&lt;br&gt;&#xA;वसुदेवस्तथेत्युक्त्वा विससर्ज पुरोहितम् ॥&#x9;041c&lt;br&gt;&#xA;युक्तानि च कुमाराणां पारबर्हाण्यनेकशः ।&#x9;042a&lt;br&gt;&#xA;कुन्तीं माद्रीं च सन्दिश्य दासीदासपरिच्छदम् ॥&#x9;042c&lt;br&gt;&#xA;गावो हिरण्यं रौप्यं च प्रेषयामास भारत ।&#x9;043a&lt;br&gt;&#xA;तानि सर्वाणि सङ्गृह्य प्रययौ स पुरोहितः ॥&#x9;043c&lt;br&gt;&#xA;तमागतं द्विजश्रेष्ठं काश्यपं वै पुरोहितम् ।&#x9;044a&lt;br&gt;&#xA;पूजयामास विधिवत्पाण्डुः परपुरञ्जयः ॥&#x9;044c&lt;br&gt;&#xA;पृथा माद्री च संहृष्टे वसुदेवं प्रशंसताम् ।&#x9;045a&lt;br&gt;&#xA;ततः पाण्डुः क्रियाः सर्वाः पाण्डवानामकारयत् ॥&#x9;045c&lt;br&gt;&#xA;गर्भाधानादिकृत्यानि चौलोपनयनानि च ।&#x9;046a&lt;br&gt;&#xA;काश्यपः कृतवान्सर्वमुपाकर्म च भारत ॥&#x9;046c&lt;br&gt;&#xA;चौलोपनयनादूर्ध्वमृषभाक्षा यशस्विनः ।&#x9;047a&lt;br&gt;&#xA;वैदिकाध्ययने सर्वे समपद्यन्त पारगाः ॥&#x9;047c&lt;br&gt;&#xA;शर्यातेः प्रथमः पुत्रः शुक्रो नाम परन्तपः ।&#x9;048a&lt;br&gt;&#xA;येन सागरपर्यन्ता धनुषा निर्जिता मही ॥&#x9;048c&lt;br&gt;&#xA;अश्वमेधशतैरिष्ट्वा स महात्मा महामखैः ।&#x9;049a&lt;br&gt;&#xA;आराध्य देवताः सर्वाः पितॄनपि महामतिः ॥&#x9;049c&lt;br&gt;&#xA;शतशृङ्गे तपस्तेपे शाकमूलफलाशनः ।&#x9;050a&lt;br&gt;&#xA;तेनोपकरणश्रेष्ठैः शिक्षया चोपबृंहिताः ॥&#x9;050c&lt;br&gt;&#xA;तत्प्रसादाद्धनुर्वेदे समपद्यन्त पारगाः ।&#x9;051a&lt;br&gt;&#xA;गदायां पारगो भीमस्तोमरेषु युधिष्ठिरः ॥&#x9;051c&lt;br&gt;&#xA;असिचर्मणि निष्णातौ यमौ सत्त्ववतां वरौ ।&#x9;052a&lt;br&gt;&#xA;धनुर्वेदे गतः पारं सव्यसाची परन्तपः ॥&#x9;052c&lt;br&gt;&#xA;शुक्रेण समनुज्ञातो मत्समोऽयमिति प्रभो ।&#x9;053a&lt;br&gt;&#xA;अनुज्ञाय ततो राजा शक्तिं खङ्गं ततः शरान् ॥&#x9;053c&lt;br&gt;&#xA;धनुश्च दमतां श्रेष्ठस्तालमात्रं महाप्रभम् ।&#x9;054a&lt;br&gt;&#xA;विपाठक्षुरनाराचान्गृध्रपक्षैरलङ्कृतान् ॥&#x9;054c&lt;br&gt;&#xA;ददौ पार्थाय संहृष्टो महोरगसमप्रभान् ।&#x9;055a&lt;br&gt;&#xA;अवाप्य सर्वशस्त्राणि मुदितो वासवात्मजः ॥&#x9;055c&lt;br&gt;&#xA;मेने सर्वान्महीपालानपर्याप्तान्स्वतेजसः ॥&#x9;056ac&lt;br&gt;&#xA;एकवर्षान्तरास्त्वेवं परस्परमरिन्दमाः ।&#x9;057a&lt;br&gt;&#xA;अन्ववर्तन्त पार्थाश्च माद्रीपुत्रौ तथैव च ॥&#39;&#x9;057c&lt;br&gt;&#xA;ते च पञ्च शतं चैव कुरुवंशविवर्धनाः ।&#x9;058a&lt;br&gt;&#xA;सर्वे ववृधिरेऽल्पेन कालेनाप्स्विव पङ्कजाः ॥ ॥&#x9;058c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/134/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/134/</guid>
      <description>&lt;p&gt;अध्यायः 134&lt;/p&gt;&#xA;&lt;p&gt;पाण्डवानामायुष्यकथनम् ॥ 1 ॥ माद्र्या मैथुनप्रवृत्तस्य पाण्डोर्मरणम् ॥ 2 ॥ पाण्डवप्रलापः ॥ 3 ॥ माद्र्याः सहगमनम् ॥ 4 ॥ मृतस्य पाण्डोर्दहनादिसंस्कारः ॥ 5 ॥&#xA;&#39;जनमेजय उवाच ।&#x9;001&lt;br&gt;&#xA;कस्मिन्वयसि सम्प्राप्ताः पाण्डवा गजसाह्वयम् ।&#x9;001a&lt;br&gt;&#xA;समपद्यन्त देवेभ्यस्तेषामायुश्च किं परम् ॥&#x9;001c&lt;br&gt;&#xA;वैशम्पायन उवाच ।&#x9;002&lt;br&gt;&#xA;पाण्डवानामिहायुष्यं शृणु कौरवनन्दन ।&#x9;002a&lt;br&gt;&#xA;जगाम हास्तिनपुरं षोडशाब्दो युधिष्ठिरः ॥&#x9;002c&lt;br&gt;&#xA;भीमसेनः पञ्चदशो बीभत्सुर्वै चतुर्दशः ।&#x9;003a&lt;br&gt;&#xA;त्रयोदशाब्दौ च यमौ जग्मतुर्नागसाह्वयम् ॥&#x9;003c&lt;br&gt;&#xA;तत्र त्रयोदशाब्दानि धार्तराष्ट्रैः सहोषिताः ।&#x9;004a&lt;br&gt;&#xA;षण्मासाञ्जातुषगृहान्मुक्ता जातो घटोत्कचः ॥&#x9;004c&lt;br&gt;&#xA;षण्मासानेकचक्रायां वर्षं पाञ्चालके गृहे ।&#x9;005a&lt;br&gt;&#xA;धार्तराष्ट्रैः सहोषित्वा पञ्च वर्षाणि भारत ॥&#x9;005c&lt;br&gt;&#xA;इन्द्रप्रस्थे वसन्तस्ते त्रीणि वर्षाणि विंशतिम् ।&#x9;006a&lt;br&gt;&#xA;द्वादशाब्दानथैकं च बभूवुर्द्यूतनिर्जिताः ॥&#x9;006c&lt;br&gt;&#xA;भुक्त्वा षट्त्रिंशतं राजन्सागरान्तां वसुन्धराम् ।&#x9;007a&lt;br&gt;&#xA;मासैः षड्भिर्महात्मानः सर्वे कृष्णपरायणाः ॥&#x9;007c&lt;br&gt;&#xA;राज्ये परीक्षितं स्थाप्य दिष्टां गतिमवाप्नुवन् ।&#x9;008a&lt;br&gt;&#xA;एवं युधिष्ठिरस्यासीदायुरष्टोत्तरं शतम् ॥&#x9;008c&lt;br&gt;&#xA;अर्जुनात्केशवो ज्येष्ठस्त्रिभिर्मासैर्महाद्युतिः ।&#x9;009a&lt;br&gt;&#xA;कृष्णात्सङ्कर्षणो ज्येष्ठस्त्रिभिर्मासैर्महाबलः ॥&#x9;009c&lt;br&gt;&#xA;पाण्डुः पञ्चमहातेजास्तान्पश्यन्पर्वते सुतान् ।&#x9;010a&lt;br&gt;&#xA;रेमे स काश्यपयुतः पत्नीभ्यां सुभृशं तदा ॥&#x9;010c&lt;br&gt;&#xA;सुपुष्पितवने काले प्रवृत्ते मधुमाधवे ।&#x9;011a&lt;br&gt;&#xA;पूर्णे चतुर्दशे वर्षे फल्गुनस्य च धीमतः ॥&#x9;011c&lt;br&gt;&#xA;यस्मिन्नृक्षे समुत्पन्नः पार्थस्तस्य च धीमतः ।&#x9;012a&lt;br&gt;&#xA;तस्मिन्नुत्तरफल्गुन्यां प्रवृत्ते स्वस्तिवाचने ॥&#x9;012c&lt;br&gt;&#xA;रक्षणे विस्मृता कुन्ती व्यग्रा ब्राह्मणभोजने ।&#x9;013a&lt;br&gt;&#xA;पुरोहितेन सहितान्ब्राह्मणान्पर्यवेषयत् ॥&#39;&#x9;013c&lt;br&gt;&#xA;वैशम्पायन उवाच ।&#x9;014&lt;br&gt;&#xA;दर्शनीयांस्ततः पुत्रान्पाण्डुः पञ्च महावने ।&#x9;014a&lt;br&gt;&#xA;तान्पश्यन्पर्वते रम्ये स्वबाहुबलमाश्रितः ॥&#x9;014c&lt;br&gt;&#xA;सुपुष्पितवने काले कदाचिन्मधुमाधवे ।&#x9;015a&lt;br&gt;&#xA;भूतसम्मोहने राजा सभार्यो व्यचरद्वनम् ॥&#x9;015c&lt;br&gt;&#xA;पलाशैस्तिलकैश्चूतैश्चम्पकैः पारिभद्रकैः ।&#x9;016a&lt;br&gt;&#xA;अन्यैश्च बहुभिर्वृक्षैः फलपुष्पसमृद्धिभिः ॥&#x9;016c&lt;br&gt;&#xA;जलस्थानैश्च विविधैः पद्मिनीभिश्च शोभितम् ।&#x9;017a&lt;br&gt;&#xA;पाण्डोर्वनं तत्सम्प्रेक्ष्य प्रजज्ञे हृदि मन्मथः ॥&#x9;017c&lt;br&gt;&#xA;प्रहृष्टमनसं तत्र विचरन्तं यथाऽमरम् ।&#x9;018a&lt;br&gt;&#xA;तं माद्र्यनुजगामैका वसनं बिभ्रती शुभम् ॥&#x9;018c&lt;br&gt;&#xA;समीक्षमाणः स तु तां वयःस्थां तनुवाससम् ।&#x9;019a&lt;br&gt;&#xA;तस्य कामः प्रवृते गहनेऽग्निरिवोद्गतः ॥&#x9;019c&lt;br&gt;&#xA;रहस्येकां तु तां दृष्ट्वा राजा राजीवलोचनाम् ।&#x9;020a&lt;br&gt;&#xA;न शशाक नियन्तुं तं कामं कामवशीकृतः ॥&#x9;020c&lt;br&gt;&#xA;&#39;अथ सोऽष्टादशे वर्षे ऋतौ माद्रीमलङ्कृताम् ।&#x9;021a&lt;br&gt;&#xA;आजुहाव ततः पाण्डुः परीतात्मा यशस्विनीम् ॥&#39;&#x9;021c&lt;br&gt;&#xA;तत एनां बलाद्राजा निजग्राह रहोगताम् ।&#x9;022a&lt;br&gt;&#xA;वार्यमाणस्तया देव्या विस्फुरन्त्या यथाबलम् ॥&#x9;022c&lt;br&gt;&#xA;स तु कामपरीतात्मा तं शापं नान्वबुध्यत ।&#x9;023a&lt;br&gt;&#xA;माद्रीं मैथुनधर्मेण सोऽन्वगच्छद्बलादिव ॥&#x9;023c&lt;br&gt;&#xA;जीवितान्ताय कौरव्य मन्मथस्य वशं गतः ।&#x9;024a&lt;br&gt;&#xA;शापजं भयमुत्सृज्य विधिना सम्प्रचोदितः ॥&#x9;024c&lt;br&gt;&#xA;तस्य कामात्मनो बुद्धिः साक्षात्कालेन मोहिता ।&#x9;025a&lt;br&gt;&#xA;सम्प्रमथ्येन्द्रियग्रामं प्रनष्टा सह चेतसा ॥&#x9;025c&lt;br&gt;&#xA;स तया सह सङ्गम्य भार्यया कुरुनन्दनः ।&#x9;026a&lt;br&gt;&#xA;पाण्डुः परमधर्मात्मा युयुजे कालधर्मणा ॥&#x9;026c&lt;br&gt;&#xA;ततो माद्री समालिङ्ग्य राजानं गतचेतसम् ।&#x9;027a&lt;br&gt;&#xA;मुमोच दुःखजं शब्दं पुनः पुनरतीव हि ॥&#x9;027c&lt;br&gt;&#xA;सह पुत्रैस्ततः कुन्ती माद्रीपुत्रौ च पाण्डवौ ।&#x9;028a&lt;br&gt;&#xA;आजग्मुः सहितास्तत्र यत्र राजा तथागतः ॥&#x9;028c&lt;br&gt;&#xA;ततो माद्र्यब्रवीद्राजन्नार्ता कुन्तीमिदं वचः ।&#x9;029a&lt;br&gt;&#xA;एकैव त्वमिहागच्छ तिष्ठन्त्वत्रैव दारकाः ॥&#x9;029c&lt;br&gt;&#xA;तच्छ्रुत्वा वचनं तस्यास्तत्रैवाधाय दरकान् ।&#x9;030a&lt;br&gt;&#xA;हताऽहमिति विक्रुश्च सहसैवाजगाम सा ॥&#x9;030c&lt;br&gt;&#xA;दृष्ट्वा पाण्डुं च माद्रीं च शयानौ धरणीतले ।&#x9;031a&lt;br&gt;&#xA;कुन्ती शोकपरीताङ्गी विललाप सुदुःखिता ॥&#x9;031c&lt;br&gt;&#xA;रक्ष्यमाणो मया नित्यं वीरः सततमात्मवान् ।&#x9;032a&lt;br&gt;&#xA;कथं त्वामत्यतिक्रान्तः शापं जानन्वनौकसः ॥&#x9;032c&lt;br&gt;&#xA;ननु नाम त्वया माद्रि रक्षितव्यो नराधिपः ।&#x9;033a&lt;br&gt;&#xA;सा कथं लोभितवती विजने त्वं नराधिपम् ॥&#x9;033c&lt;br&gt;&#xA;कथं दीनस्य सततं त्वामासाद्य रहोगताम् ।&#x9;034a&lt;br&gt;&#xA;तं विचिन्तयतः शापं प्रहर्षः समजायत ॥&#x9;034c&lt;br&gt;&#xA;धन्या त्वमसि बाह्लीकि मत्तो भाग्यतरा तथा ।&#x9;035a&lt;br&gt;&#xA;दृष्टवत्यसि यद्वक्त्रं प्रहृष्टस्य महीपतेः ॥&#x9;035c&lt;br&gt;&#xA;माद्र्युवाच ।&#x9;036&lt;br&gt;&#xA;विलपन्त्या मया देवि वार्यमाणेन चासकृत् ।&#x9;036a&lt;br&gt;&#xA;आत्मा न वारितोऽनेन सत्यं दिष्टं चिकीर्षुणा ॥&#x9;036c&lt;br&gt;&#xA;&#39;वैशम्पायान उवाच ।&#x9;037&lt;br&gt;&#xA;तस्यास्तद्वचनं श्रुत्वा कुन्ती शोकाग्निदीपिता ।&#x9;037a&lt;br&gt;&#xA;पपात सहसा भूमौ छिन्नमूल इव द्रुमः ॥&#x9;037c&lt;br&gt;&#xA;निश्चेष्टा पतिता भूमौ मोहेन न चचाल सा ।&#x9;038a&lt;br&gt;&#xA;तस्मिन्क्षणे कृतस्नानमहताम्बरसंवृतम् ॥&#x9;038c&lt;br&gt;&#xA;अलङ्कारकृतं पाण्डुं शयानं शयने शुभे ।&#x9;039a&lt;br&gt;&#xA;कुन्तीमुत्थाप्य माद्री तु मोहेनाविष्टचेतनाम् ॥&#x9;039c&lt;br&gt;&#xA;आर्ये एहीति तां कुन्तीं दर्शयामास कौरव ।&#x9;040a&lt;br&gt;&#xA;पादयोः पतिता कुन्ती पुनरुत्थाय भूमिपम् ॥&#x9;040c&lt;br&gt;&#xA;रक्तचन्दनदिग्धाङ्गं महारजनवाससम् ।&#x9;041a&lt;br&gt;&#xA;सस्मितेन च वक्त्रेण वदन्तमिव भारतम् ॥&#x9;041c&lt;br&gt;&#xA;परिरभ्य ततो मोहाद्विललापाकुलेन्द्रिया ।&#x9;042a&lt;br&gt;&#xA;माद्री चापि समालिङ्ग्य राजानं विललाप सा ॥&#x9;042c&lt;br&gt;&#xA;तं तथा शायिनं पुत्रा ऋषयः सह चारणैः ।&#x9;043a&lt;br&gt;&#xA;अभ्येत्य सहिताः सर्वे शोकादश्रूण्यवर्तयन् ॥&#x9;043c&lt;br&gt;&#xA;अस्तं गतमिवादित्यं संशुष्कमिव सागरम् ।&#x9;044a&lt;br&gt;&#xA;दृष्ट्वा पाण्डुं नरव्याघ्रं शोचन्ति स्म महर्षयः ॥&#x9;044c&lt;br&gt;&#xA;समानशोका ऋषयः पाण्डवाश्च बभूविरे ।&#x9;045a&lt;br&gt;&#xA;ते समाश्वासिते विप्रैर्विलेपतुरनिन्दिते ॥&#x9;045c&lt;br&gt;&#xA;कुन्त्युवाच ।&#x9;046&lt;br&gt;&#xA;हा राजन्कस्य नो हित्वा गच्छसि त्रिदशालयम् ।&#x9;046a&lt;br&gt;&#xA;हा राजन्मम मन्दायाः कथं माद्रीं समेत्य वै ॥&#x9;046c&lt;br&gt;&#xA;निधनं प्राप्तवान्राजन्मद्भाग्यपरिसङ्क्षयात् ।&#x9;047a&lt;br&gt;&#xA;युधिष्ठिरं भीमसेनमर्जुनं च यमावुभौ ॥&#x9;047c&lt;br&gt;&#xA;कस्य हित्वा प्रियान्पुत्रान्प्रयातोऽसि विशाम्पते ।&#x9;048a&lt;br&gt;&#xA;नूनं त्वां त्रिदशा देवाः प्रतिनन्दन्ति भारत ॥&#x9;048c&lt;br&gt;&#xA;यतो हि तप उग्रं वै चरितं ब्रह्मसंसदि ।&#x9;049a&lt;br&gt;&#xA;आवाभ्यां सहितो राजन्गमिष्यसि दिवं शुभम् ॥&#x9;049c&lt;br&gt;&#xA;आजमीढाजमीढानां कर्मणा चरतां गतिम् ।&#x9;050a&lt;br&gt;&#xA;ननु नाम सहावाभ्यां गमिष्यामीति यत्त्वया ॥&#x9;050c&lt;br&gt;&#xA;प्रतिज्ञाता कुरुश्रेष्ठ यदाऽस्मि वनमागता ।&#x9;051a&lt;br&gt;&#xA;आवाभ्यां चैव सहितो गमिष्यसि विशाम्पते ।&#x9;051c&lt;br&gt;&#xA;मुहूर्तं क्षम्यतां राजन्द्रक्ष्येऽहं च मुखं तव ॥&#x9;051e&lt;br&gt;&#xA;वैशम्पायन उवाच ।&#x9;052&lt;br&gt;&#xA;विलपित्वा भृशं चैव निःसञ्ज्ञे पतिते भुवि ।&#x9;052a&lt;br&gt;&#xA;यथा हते मृगे मृग्यौ लुब्धैर्वनगते तथा ॥&#x9;052c&lt;br&gt;&#xA;युधिष्ठिरमुखाः सर्वे पाण्डवा वेदपरागाः ।&#x9;053a&lt;br&gt;&#xA;तेऽभ्यागत्य पितुर्मूले निःसञ्ज्ञाः पतिता भुवि ॥&#x9;053c&lt;br&gt;&#xA;पाण्डोः पादौ परिष्वज्य विलपन्ति स्म पाण्डवाः ।&#x9;054a&lt;br&gt;&#xA;हा विनष्टाः स्म तातेति हा अनाथा भवामहे ॥&#x9;054c&lt;br&gt;&#xA;त्वद्विहीना महाप्राज्ञ कथं जीवाम बालकाः ।&#x9;055a&lt;br&gt;&#xA;लोकनाथस्य पुत्राः स्मो न सनाथा भवामहे ॥&#x9;055c&lt;br&gt;&#xA;क्षणेनैव महाराज अहो लोकस्य चित्रता ।&#x9;056a&lt;br&gt;&#xA;नास्मद्विधा राजपुत्रा अधन्याः सन्ति भारत ॥&#x9;056c&lt;br&gt;&#xA;त्वद्विनाशाच्च राजेन्द्र राज्यप्रस्खलनात्तदा ।&#x9;057a&lt;br&gt;&#xA;पाण्डवाश्च वयं सर्वे प्राप्ताः स्म व्यसनं महत् ॥&#x9;057c&lt;br&gt;&#xA;किं करिष्यामहे राजन्कर्तव्यं च प्रसीदताम् ।&#x9;058a&lt;br&gt;&#xA;भीमसेन उवाच ।&#x9;058&lt;br&gt;&#xA;हित्वा राज्यं च भोगांश्च शतशृङ्गनिवासिना ॥&#x9;058c&lt;br&gt;&#xA;त्वया लब्धाः स्म राजेन्द्र महता तपसा वयम् ।&#x9;059a&lt;br&gt;&#xA;हित्वा मानं वनं गत्वा स्वयमाहृत्य भक्षणम् ॥&#x9;059c&lt;br&gt;&#xA;शाकमूलफलैर्वन्यैर्भरणं वै त्वया कृतम् ।&#x9;060a&lt;br&gt;&#xA;पुत्रानुत्पाद्य पितरो यमिच्छन्ति महात्मनः ॥&#x9;060c&lt;br&gt;&#xA;त्रिवर्गफलमिच्छन्तस्तस्य कालोऽयमागतः ।&#x9;061a&lt;br&gt;&#xA;अभुक्त्वैव फलं राजन्गन्तुं नार्हसि भारत ॥&#x9;061c&lt;br&gt;&#xA;इत्येवमुक्त्वा पितरं भीमोऽपि विललाप ॥&#x9;062ac&lt;br&gt;&#xA;अर्जुन उवाच ।&#x9;063&lt;br&gt;&#xA;प्रनष्टं भारतं वंशं पाण्डुना पुनरुद्धृतम् ।&#x9;063a&lt;br&gt;&#xA;तस्मिंस्तदा वनगते नष्टं राज्यमराजकम् ॥&#x9;063c&lt;br&gt;&#xA;पुनर्निःसारितं क्षत्रं पाण्डुपुत्रैश्च पञ्चभिः ।&#x9;064a&lt;br&gt;&#xA;एतच्छ्रुत्वाऽनुमोदित्वा गन्तुमर्हसि शङ्कर ॥&#x9;064c&lt;br&gt;&#xA;इत्येवमुक्त्वा पितरं विललाप धनञ्जयः ।&#x9;065a&lt;br&gt;&#xA;यमावूचतुः ।&#x9;065&lt;br&gt;&#xA;दुःसहं च तपः कृत्वा लब्ध्वा नो भरतर्षभ ॥&#x9;065c&lt;br&gt;&#xA;पुत्रलाभस्य महतः शुश्रूषादिफलं त्वया ।&#x9;066a&lt;br&gt;&#xA;न चावाप्तं किञ्चिदेव पुरा दशरथो यथा ॥&#x9;066c&lt;br&gt;&#xA;एवमुक्त्वा यमौ चापि विलेपतुरथातुरौ ॥&#39;&#x9;067ac&lt;br&gt;&#xA;कुन्त्युवाच ।&#x9;068&lt;br&gt;&#xA;अहं ज्येष्ठा धर्मपत्नी ज्येष्ठं धर्मफलं मम ।&#x9;068a&lt;br&gt;&#xA;अवश्यं भाविनो भावान्मा मां माद्रि निवर्तय ॥&#x9;068c&lt;br&gt;&#xA;अन्विष्यामीह भर्तारमहं प्रेतवशं गतम् ।&#x9;069a&lt;br&gt;&#xA;उत्तिष्ठ त्वं विसृज्यैनमिमान्रक्षस्व दारकान् ॥&#x9;069c&lt;br&gt;&#xA;&#39;अवाप्य पुत्रांल्लब्धार्थान्वीरपत्नीत्वमर्थये ।&#x9;070a&lt;br&gt;&#xA;वैशम्पायन उवाच ।&#x9;070&lt;br&gt;&#xA;मद्रराजसुता कुन्तीमिदं वचनमब्रवीत् ॥&#39;&#x9;070c&lt;br&gt;&#xA;अहमेवानुयास्यामि भर्तारमपलापिनम् ।&#x9;071a&lt;br&gt;&#xA;न हि तृप्ताऽस्मि कामानां ज्येष्ठा मामनुमन्यताम् ॥&#x9;071c&lt;br&gt;&#xA;मां चाभिगम्य क्षीणोऽयं कामाद्भरतसत्तमः ।&#x9;072a&lt;br&gt;&#xA;समुच्छिद्यामि तत्कामं कथं नु यमसादने ॥&#x9;072c&lt;br&gt;&#xA;&#39;मम हतोर्हि राजाऽयं दिवं राजर्पिसत्तमः ।&#x9;073a&lt;br&gt;&#xA;न चैव तादृशी बुद्धिर्बान्धवाश्च न तादृशाः ॥&#x9;073c&lt;br&gt;&#xA;न चोत्सहे धारयितुं प्राणान्भर्त्रा विना कृता ।&#x9;074a&lt;br&gt;&#xA;तस्मात्तमनुयास्यामि यान्तं वैवस्वतक्षयम् ॥&#x9;074c&lt;br&gt;&#xA;वर्तेयं न समां वृत्तिं जात्वहं न सुतेषु ते ।&#x9;075a&lt;br&gt;&#xA;तथाहि वर्तमानां मामधर्मः संस्पृशेन्महान् ॥&#x9;075c&lt;br&gt;&#xA;तस्मान्मे सुतयोर्देवि वर्तितव्यं स्वपुत्रवत् ।&#x9;076a&lt;br&gt;&#xA;अन्वेष्यामि च भर्तारं व्रजन्तं यमसादनम् ॥&#39;&#x9;076c&lt;br&gt;&#xA;मां हि कामयमानोऽयं राजा प्रेतवशं गतः ।&#x9;077a&lt;br&gt;&#xA;राज्ञः शरीरेण सह मामपीदं कलेवरम् ॥&#x9;077c&lt;br&gt;&#xA;दग्धव्यं सुप्रतिच्छन्नं त्वेतदार्ये प्रियं कुरु ।&#x9;078a&lt;br&gt;&#xA;दारकेष्वप्रमत्ता त्वं भवेश्चाभिहिता मया ।&#x9;078c&lt;br&gt;&#xA;अतोऽहं न प्रपश्यामि सन्देष्टव्यं हितं तव ॥&#x9;078e&lt;br&gt;&#xA;&#39;वैशम्पायन उवाच ।&#x9;079&lt;br&gt;&#xA;ऋषयस्तान्समाश्वास्य पाण्डवान्सत्यविक्रमान् ।&#x9;079a&lt;br&gt;&#xA;ऊचुः कुन्तीं च माद्रीं च समाश्वास्य तपस्विनः ॥&#x9;079c&lt;br&gt;&#xA;सुभगे बालपुत्रा तु न मर्तव्यं तथञ्चन ।&#x9;080a&lt;br&gt;&#xA;पाण्डवांश्चापि नेष्यामः कुरुराष्ट्रं परन्तपान् ॥&#x9;080c&lt;br&gt;&#xA;अधर्मेष्वर्थजातेषु धृतराष्ट्रश्च लोभवान् ।&#x9;081a&lt;br&gt;&#xA;स कदाचिन्न वर्तेत पाण्डवेषु यथाविधि ॥&#x9;081c&lt;br&gt;&#xA;कुन्त्याश्च वृष्णयो नाथाः कुन्तिभोजस्तथैव च ।&#x9;082a&lt;br&gt;&#xA;माद्र्याश्च बलिनांश्रेष्ठः शल्यो भ्राता महारथः ॥&#x9;082c&lt;br&gt;&#xA;भर्त्रा तु मरणं सार्धं फलवन्नात्र संशयः ।&#x9;083a&lt;br&gt;&#xA;युवाभ्यां दुष्करं चैतद्वदन्ति द्विजपुङ्गवाः ॥&#x9;083c&lt;br&gt;&#xA;मृते भर्तरि साध्वी स्त्री ब्रह्मचर्यव्रते स्थिता ।&#x9;084a&lt;br&gt;&#xA;यमैश्च नियमैः पूता मनोवाक्कायजैः शुभा ॥&#x9;084c&lt;br&gt;&#xA;भर्तारं चिन्तयन्ती सा भर्तारं निस्तरेच्छुभा ।&#x9;085a&lt;br&gt;&#xA;तारितश्चापि भर्ता स्यादात्मा पुत्रस्तथैव च ॥&#x9;085c&lt;br&gt;&#xA;तस्माञ्जीवितमेवैतद्युवयोर्विद्म शोभनम् ॥&#x9;086ac&lt;br&gt;&#xA;कुन्त्युवाच ।&#x9;087&lt;br&gt;&#xA;यथा पाण्डोस्तु निर्देशस्तथा विप्रगणस्य च ।&#x9;087a&lt;br&gt;&#xA;आज्ञा शिरसि निक्षिप्ता करिष्यामि च तत्तथा ॥&#x9;087c&lt;br&gt;&#xA;यदाद्दुर्भगवन्तोऽपि तन्मन्ये शोभनं परम् ।&#x9;088a&lt;br&gt;&#xA;भर्तुश्च मम पुत्राणामात्मनश्च न संशयः ॥&#x9;088c&lt;br&gt;&#xA;माद्र्युवाच ।&#x9;089&lt;br&gt;&#xA;कुन्ती समर्था पुत्राणां योगक्षेमस्य धारणे ।&#x9;089a&lt;br&gt;&#xA;अस्या हि न समा बुद्ध्या यद्यपि स्यादरुन्धती ॥&#x9;089c&lt;br&gt;&#xA;कुन्त्याश्च वृष्णयो नाथाः कुन्तिभोजस्तथैव च ।&#x9;090a&lt;br&gt;&#xA;नाहं त्वमिव पुत्राणां समर्था धारणे तथा ॥&#x9;090c&lt;br&gt;&#xA;साऽहं भर्तारमन्विष्ये सन्तृप्ता नापि भोगतः ।&#x9;091a&lt;br&gt;&#xA;भर्तृलोकस्य तु ज्येष्ठा देवी मामनुमन्यताम् ॥&#x9;091c&lt;br&gt;&#xA;धर्मज्ञस्य कृतज्ञस्य सत्यसन्धस्य धीमतः ।&#x9;092a&lt;br&gt;&#xA;पादौ परिचरिष्यामि तथार्याऽद्यानुमन्यताम् ॥&#x9;092c&lt;br&gt;&#xA;वैशम्पायन उवाच ।&#x9;093&lt;br&gt;&#xA;एवमुक्त्वा तदा राजन्मद्रराजसुता शुभा ।&#x9;093a&lt;br&gt;&#xA;ददौ कुन्त्यै यमौ माद्री शिरसाऽभिप्रणम्य च ॥&#x9;093c&lt;br&gt;&#xA;अभिवाद्य महर्षीन्सा परिष्वज्य च पाण्डवान् ।&#x9;094a&lt;br&gt;&#xA;मूर्ध्न्युपाघ्राय बहुशः पार्थानात्मसुतौ तदा ॥&#x9;094c&lt;br&gt;&#xA;हस्ते युधिष्ठिरं गृह्य माद्री वाक्यमभाषत ।&#x9;095a&lt;br&gt;&#xA;कुन्ती माता अहं धात्री युष्माकं तु पिता मृतः ॥&#x9;095c&lt;br&gt;&#xA;युधिष्ठिरः पिता ज्येष्ठश्चतुर्णां धर्मतः सदा ।&#x9;096a&lt;br&gt;&#xA;वृद्धाद्युपासनासक्ताः सत्यधर्मपरायणाः ॥&#x9;096c&lt;br&gt;&#xA;तादृशा न विनश्यन्ति नैव यान्ति पराभवम् ।&#x9;097a&lt;br&gt;&#xA;तस्मात्सर्वे कुरुध्वं वै गुरुवृत्तिमतन्द्रिताः ॥&#x9;097c&lt;br&gt;&#xA;वैशम्पायन उवाच ।&#x9;098&lt;br&gt;&#xA;ऋषीणां च पृथायाश्च नमस्कृत्य पुनःपुनः ।&#x9;098a&lt;br&gt;&#xA;आयासकृपणा माद्री प्रत्युवाच पृथां तदा ॥&#x9;098c&lt;br&gt;&#xA;माद्र्युवाच ।&#x9;099&lt;br&gt;&#xA;ऋषीणां सन्निधावेषां यथा वागभ्युदीरिता ।&#x9;099a&lt;br&gt;&#xA;दिदृक्षमाणायाः स्वर्गं न ममैषा वृथा भवेत् ॥&#x9;099c&lt;br&gt;&#xA;धन्या त्वमसि वार्ष्णेयि नास्ति स्त्री सदृशी त्वया ।&#x9;100a&lt;br&gt;&#xA;वीर्यं तेजश्च योगं च माहात्म्यं च यशस्विनाम् ॥&#x9;100c&lt;br&gt;&#xA;कुन्ति द्रक्ष्यसि पुत्राणां पञ्चानाममितौजसाम् ।&#x9;101a&lt;br&gt;&#xA;आर्या चाप्यभिवाद्या च मम पूज्या च सर्वतः ॥&#x9;101c&lt;br&gt;&#xA;ज्येष्ठा वरिष्ठा त्वं देवि भूषिता स्वगुणैः शुभैः ।&#x9;102a&lt;br&gt;&#xA;अभ्यनुज्ञातुमिच्छामि त्वया यावनन्दिनि ॥&#x9;102c&lt;br&gt;&#xA;धर्मं स्वर्गं च कीर्तिं च त्वत्कृतेऽहमवाप्नुयाम् ।&#x9;103a&lt;br&gt;&#xA;यथा तथा विधत्स्वेह मा च कार्षीर्विचारणां ॥&#x9;103c&lt;br&gt;&#xA;वैशम्पायन उवाच ।&#x9;104&lt;br&gt;&#xA;बाष्पसन्दिग्धया वाचा कुन्त्युवाच यशस्विनी ।&#x9;104a&lt;br&gt;&#xA;अनुज्ञाताऽसि कल्याणि त्रिदिवे सङ्गमोऽस्तु ते ॥&#x9;104c&lt;br&gt;&#xA;भर्त्रा सह विशालिक्षि क्षिप्रमद्यैव भामिनि ।&#x9;105a&lt;br&gt;&#xA;सङ्गतास्वर्गलोके त्वं रमेथाः शाश्वतीः समाः ॥&#x9;105c&lt;br&gt;&#xA;वैशम्पायन उवाच ।&#x9;106&lt;br&gt;&#xA;ततः पुरोहितः स्नात्वा प्रेतकर्मणि पारगः ।&#x9;106a&lt;br&gt;&#xA;हिरण्यशकलानाज्यं तिलं दधि च तण्डुलान् ॥&#x9;106c&lt;br&gt;&#xA;उदकुम्भांश्च परशुं समानीय तपस्विभिः ।&#x9;107a&lt;br&gt;&#xA;अश्वमेधाग्निमाहृत्य यथान्यायं समन्ततः ॥&#x9;107c&lt;br&gt;&#xA;काश्यपः कारयामास पाण्डोः प्रेतस्य तां क्रियाम् ।&#x9;108a&lt;br&gt;&#xA;पुरोहितोक्तविधिना पाण्डोः पुत्रो युधिष्ठिरः ॥&#x9;108c&lt;br&gt;&#xA;तेनाग्निनाऽदहत्पाण्डुं कृत्वा चापि क्रियास्तदा ।&#x9;109a&lt;br&gt;&#xA;रुदञ्छोकाभिसन्तप्तः पपात भुवि पाण्डवः ॥&#x9;109c&lt;br&gt;&#xA;ऋषीन्पुत्रान्पृथां चैव विसृज्य च नृपात्मज ।&#39;&#x9;110a&lt;br&gt;&#xA;नमस्कृत्य चिताग्निस्थं धर्मपत्नी नरर्षभम् ॥&#x9;110c&lt;br&gt;&#xA;मद्रराजसुता तूर्णमन्वारोहद्यशस्विनी ॥&#x9;111ac&lt;br&gt;&#xA;&#39;अहताम्बरसंवीतो भ्रातृभिः सहितोऽनघः ।&#x9;112a&lt;br&gt;&#xA;उदकं कृतवांस्तत्र पुरोहितमते स्थितः ॥&#x9;112c&lt;br&gt;&#xA;अर्हतस्तस्य कृत्यानि शतशृङ्गनिवासिनः ।&#x9;113a&lt;br&gt;&#xA;तापसा विधिवच्चक्रुश्चारणा ऋषिभिः सह ॥ ॥&#x9;113c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/135/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/135/</guid>
      <description>&lt;p&gt;अध्यायः 135&lt;/p&gt;&#xA;&lt;p&gt;पाण्डवैः सह ऋषीणां हस्तिनापुरगमनम् ॥ 1 ॥ पाण्डुवृत्तान्तकथनपूर्वकं पाण्डवान्भीष्माय समर्प्य ऋषीणां प्रतिनिवर्तनम् ॥ 2 ॥&#xA;वैशम्पायन उवाच ।&#x9;001&lt;br&gt;&#xA;पाण्डोरुपरमं दृष्ट्वा देवकल्पा महर्षयः ।&#x9;001a&lt;br&gt;&#xA;ततो मन्त्रविदः सर्वे मन्त्रयाञ्चक्रिरे मिथः ॥&#x9;001c&lt;br&gt;&#xA;तापसा ऊचुः ।&#x9;002&lt;br&gt;&#xA;हित्वा राज्यं च राष्ट्रं च स महात्मा महायशाः ।&#x9;002a&lt;br&gt;&#xA;अस्मिंस्थाने तपस्तप्त्वा तापसाञ्शरणं गतः ॥&#x9;002c&lt;br&gt;&#xA;स जातमात्रान्पुत्रांश्च दारांश्च भवतामिह ।&#x9;003a&lt;br&gt;&#xA;प्रादायोपनिधिं राजा पाण्डुः स्वर्गमितो गतः ॥&#x9;003c&lt;br&gt;&#xA;तस्येमानात्मजान्देहं भार्यां च सुमहात्मनः ।&#x9;004a&lt;br&gt;&#xA;स्वराष्ट्रं गृह्य गच्छामो धर्म एष हि नः स्मृतः ॥&#x9;004c&lt;br&gt;&#xA;वैशम्पायन उवाच ।&#x9;005&lt;br&gt;&#xA;ते परस्परमामन्त्र्य देवकल्पा महर्षयः ।&#x9;005a&lt;br&gt;&#xA;पाण्डोः पुत्रान्पुरस्कृत्य नगरं नागसाह्वयम् ॥&#x9;005c&lt;br&gt;&#xA;उदारमनसः सिद्धा गमने चक्रिरे मनः ।&#x9;006a&lt;br&gt;&#xA;भीष्माय पण्डवान्दातुं धृतराष्ट्राय चैव हि ॥&#x9;006c&lt;br&gt;&#xA;तस्मिन्नेव क्षणे सर्वे तानादाय प्रतस्थिरे ।&#x9;007a&lt;br&gt;&#xA;पाण्डोर्दारांश्च पुत्रांश्च शरीरे ते च तापसाः ॥&#x9;007c&lt;br&gt;&#xA;सुखिनी सा पुरा भूत्वा सततं पुत्रवत्सला ।&#x9;008a&lt;br&gt;&#xA;प्रपन्ना दीर्घमध्वानं सङ्क्षिप्तं तदमन्यत ॥&#x9;008c&lt;br&gt;&#xA;सा त्वदीर्घेण कालेन सम्प्राप्ता कुरुजाङ्गलम् ।&#x9;009a&lt;br&gt;&#xA;वर्धमानपुरद्वारमाससाद यशस्विनी ॥&#x9;009c&lt;br&gt;&#xA;द्वारिणं तापसा ऊचू राजानं च प्रकाशय ।&#x9;010a&lt;br&gt;&#xA;ते तु गत्वा क्षणेनैव सभायां विनिवेदिताः ॥&#x9;010c&lt;br&gt;&#xA;तं चारणसहस्राणां मुनीनामागमं तदा ।&#x9;011a&lt;br&gt;&#xA;श्रुत्वा नागपुरे नॄणां विस्मयः समपद्यत ॥&#x9;011c&lt;br&gt;&#xA;मुहूर्तोदित आदित्ये सर्वे बालपुरस्कृताः ।&#x9;012a&lt;br&gt;&#xA;सदारास्तापसान्द्रष्टुं निर्ययुः पुरवासिनः ॥&#x9;012c&lt;br&gt;&#xA;स्त्रीसङ्घाः क्षत्रसङ्घाश्च यानसङ्घसमास्थिताः ।&#x9;013a&lt;br&gt;&#xA;ब्राह्मणैः सह निर्जग्मुर्ब्राह्मणानां च योषितः ॥&#x9;013c&lt;br&gt;&#xA;तथा विट्शूद्रसङ्घानां महान्यतिकरोऽभवत् ।&#x9;014a&lt;br&gt;&#xA;न कश्चिदकरोदीर्ष्यामभवन्धर्मबुद्धयः ॥&#x9;014c&lt;br&gt;&#xA;तथा भीष्मः शान्तनवः सोमदत्तोऽथ बाह्लिकः ।&#x9;015a&lt;br&gt;&#xA;प्रज्ञाचक्षुश्च राजर्षिः क्षत्ता च विदुरः स्वयम् ॥&#x9;015c&lt;br&gt;&#xA;सा च सत्यवती देवी कौसल्या च यशस्विनी ।&#x9;016a&lt;br&gt;&#xA;राजदारैः परिवृता गान्धारी चापि निर्ययौ ॥&#x9;016c&lt;br&gt;&#xA;धृतराष्ट्रस्य दायादा दुर्योधनपुरोगमाः ।&#x9;017a&lt;br&gt;&#xA;भूषिता भूषणैश्चित्रैः शतसङ्ख्या विनिर्ययुः ॥&#x9;017c&lt;br&gt;&#xA;तान्महर्षिगणान्दृष्ट्वा शिरोभिरभिवाद्य च ।&#x9;018a&lt;br&gt;&#xA;उपोपविविशुः सर्वे कौरव्याः सपुरोहिताः ॥&#x9;018c&lt;br&gt;&#xA;तथैव शिरसा भूमावभिवाद्य प्रणम्य च ।&#x9;019a&lt;br&gt;&#xA;उपोपविविशुः सर्वे पौरजानपदा अपि ॥&#x9;019c&lt;br&gt;&#xA;तमकूजमभिज्ञाय जनौघं सर्वशस्तदा ।&#x9;020a&lt;br&gt;&#xA;पूजयित्वा यथान्यायं पाद्येनार्घ्येण च प्रभो ॥&#x9;020c&lt;br&gt;&#xA;भीष्मो राज्यं च राष्ट्रं च महर्षिभ्यो न्यवेदयत् ।&#x9;021a&lt;br&gt;&#xA;तेषामथो वृद्धतमः प्रत्युत्थाय जटाजिनी ।&#x9;021c&lt;br&gt;&#xA;ऋषीणां मतमाज्ञाय महर्षिरिदमब्रवीत् ॥&#x9;021e&lt;br&gt;&#xA;यः स कौरव्यदायादः पाण्डुर्नाम नराधिपः ।&#x9;022a&lt;br&gt;&#xA;कामभोगान्परित्यज्य शतशृङ्गमितो गतः ॥&#x9;022c&lt;br&gt;&#xA;&#39;राजा भोगान्परित्यज्य तपस्वी सम्बभूव ह ।&#x9;023a&lt;br&gt;&#xA;स यथोक्तं तपस्तेपे पत्रमूलफलाशनः ॥&#x9;023c&lt;br&gt;&#xA;पत्नीभ्यां सह धर्मात्मा कञ्चित्कालमतन्द्रितः ।&#x9;024a&lt;br&gt;&#xA;तेन वृत्तसमाचारैस्तपसा च तपस्विनः ॥&#x9;024c&lt;br&gt;&#xA;तोषितास्तापसास्तत्र शतशृङ्गनिवासिनः ।&#x9;025a&lt;br&gt;&#xA;स्वर्गलोकं गन्तुकामं तापसाः सन्निवार्य तम् ॥&#x9;025c&lt;br&gt;&#xA;उद्यन्तं सह पत्नीभ्यां विप्रा वचनमब्रुवन् ।&#x9;026a&lt;br&gt;&#xA;अनपत्यस्य राजेन्द्र पुण्या लोका न सन्ति ते ॥&#x9;026c&lt;br&gt;&#xA;तस्माद्धर्मं च वायुं च महेन्द्रं च तथाऽश्विनौ ।&#x9;027a&lt;br&gt;&#xA;आराधयस्व राजेन्द्र पत्नीभ्यां सह देवताः ॥&#x9;027c&lt;br&gt;&#xA;प्रीताः पुत्रान्प्रदास्यन्ति ऋणमुक्तो भविष्यसि ।&#x9;028a&lt;br&gt;&#xA;तपसा दिव्यचक्षुष्ट्वात्पश्यामस्ते तथा सुतान् ॥&#x9;028c&lt;br&gt;&#xA;अस्माकं वचनं श्रुत्वा देवानाराधयत्तदा ।&#39;&#x9;029a&lt;br&gt;&#xA;ब्रह्मचर्यव्रतस्थस्य तस्य दिव्येन हेतुना ॥&#x9;029c&lt;br&gt;&#xA;साक्षाद्धर्मादयं पुत्रस्तत्र जातो युधिष्ठिरः ।&#x9;030a&lt;br&gt;&#xA;तथैनं बलिनां श्रेष्ठं तस्य राज्ञो महात्मनः ॥&#x9;030c&lt;br&gt;&#xA;मातरिश्वा ददौ पुत्रं भीमं नाम महाबलम् ।&#x9;031a&lt;br&gt;&#xA;पुरन्दरादयं जज्ञे कुन्त्यां सत्यपराक्रमः ॥&#x9;031c&lt;br&gt;&#xA;&#39;अस्मिञ्जाते महेष्वासे पृथामिन्द्रस्तदाऽब्रवीत् ।&#x9;032a&lt;br&gt;&#xA;मत्प्रसादादयं जातः कुन्ति सत्यपराक्रमः ॥&#x9;032c&lt;br&gt;&#xA;अजेयानपि जेताऽरीन्देवतादीन्न संशयः ।&#39;&#x9;033a&lt;br&gt;&#xA;यस्य कीर्तिर्महेष्वासान्सर्वानभिभविष्यति ॥&#x9;033c&lt;br&gt;&#xA;&#39;युधिष्ठिरो राजसूयं भ्रातृवीर्यादवाप्स्यति ।&#x9;034a&lt;br&gt;&#xA;एष जेता मनुष्यांश्च सर्वान्गन्धर्वराक्षसान् ॥&#x9;034c&lt;br&gt;&#xA;एष दुर्योधनादीनां कौरवाणां च जेष्यति ।&#x9;035a&lt;br&gt;&#xA;वीरस्यैतस्य विक्रान्तैर्धर्मपुत्रो युधिष्ठिरः ॥&#x9;035c&lt;br&gt;&#xA;यक्ष्यते राजसूयाद्यैर्धर्म एव परः सदा ।&#39;&#x9;036a&lt;br&gt;&#xA;यौ तु माद्री महेष्वासावसूत पुरुषोत्तमौ ॥&#x9;036c&lt;br&gt;&#xA;अश्विभ्यां पुरुषव्याघ्राविमौ तावपि तिष्ठतः ।&#x9;037a&lt;br&gt;&#xA;&#39;नकुलः सहदेवश्च तावप्यमिततेजसौ ॥&#39;&#x9;037c&lt;br&gt;&#xA;चरता धर्मनित्येन वनवासं यशस्विना ।&#x9;038a&lt;br&gt;&#xA;एष पैतामहो वंशः पाण्डुना पुनरुद्धृतः ॥&#x9;038c&lt;br&gt;&#xA;पुत्राणां जन्म वृद्धिं च वैदिकाध्ययनानि च ।&#x9;039a&lt;br&gt;&#xA;पश्यन्तः सततं पाण्डोः परां प्रीतिमवाप्स्यथ ॥&#x9;039c&lt;br&gt;&#xA;वर्तमानः सतां वृत्ते पुत्रलाभमवाप च ।&#x9;040a&lt;br&gt;&#xA;पितृलोकं गतः पाण्डुरितः सप्तदशेऽहनि ॥&#x9;040c&lt;br&gt;&#xA;तं चितागतमाज्ञाय वैश्वानरमुखे हुतम् ।&#x9;041a&lt;br&gt;&#xA;प्रविष्टा पावकं माद्री हित्वा जीवितमात्मनः ॥&#x9;041c&lt;br&gt;&#xA;सा गता सह तेनैव पतिलोकमनुव्रता ।&#x9;042a&lt;br&gt;&#xA;तस्यास्तस्य च यत्कार्यं क्रियतां तदनन्तरम् ॥&#39;&#x9;042c&lt;br&gt;&#xA;पृथां च शरणं प्राप्तां पाण्डवांश्च यशस्विनः ।&#x9;043a&lt;br&gt;&#xA;यथावदनुमन्यन्तां धर्मो ह्येष सनातनः ॥&#x9;043c&lt;br&gt;&#xA;इमे तयोः शरीरे द्वे पुत्राश्चेमे तयोर्वराः ।&#x9;044a&lt;br&gt;&#xA;क्रियाभिरनुगृह्यन्तां सह मात्रा परन्तपाः ॥&#x9;044c&lt;br&gt;&#xA;प्रेतकार्ये निवृत्ते तु पितृमेधं महायशाः ।&#x9;045a&lt;br&gt;&#xA;लभतां सर्वधर्मज्ञः पाण्डुः कुरुकुलोद्वहः ॥&#x9;045c&lt;br&gt;&#xA;वैशम्पायन उवाच ।&#x9;046&lt;br&gt;&#xA;एवमुक्त्वा कुरून्सर्वान्कुरूणामेव पश्यताम् ।&#x9;046a&lt;br&gt;&#xA;क्षणेनान्तर्हिताः सर्वे तापसा गुह्यकैः सह ॥&#x9;046c&lt;br&gt;&#xA;गन्धर्वनगराकारं तथैवान्तर्हितं पुनः ।&#x9;047a&lt;br&gt;&#xA;ऋषिसिद्धगणं दृष्ट्वा विस्मयं ते परं ययुः ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/136/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/136/</guid>
      <description>&lt;p&gt;अध्यायः 136&lt;/p&gt;&#xA;&lt;p&gt;पाण्डोरस्थिसंस्काराद्यन्त्येष्टिविधिः ॥ 1 ॥&#xA;धृतराष्ट्र उवाच ।&#x9;001&lt;br&gt;&#xA;पाण्डोर्विदुर सर्वाणि प्रेतकार्याणि कारय ।&#x9;001a&lt;br&gt;&#xA;राजवद्राजसिंहस्य माद्र्याश्चैव विशेषतः ॥&#x9;001c&lt;br&gt;&#xA;पशून्वासांसि रत्नानि धनानि विविधानि च ।&#x9;002a&lt;br&gt;&#xA;पाण्डोः प्रयच्छ माद्र्याश्च येभ्यो यावच्च वाञ्छितम् ॥&#x9;002c&lt;br&gt;&#xA;यथा च कुन्ती सत्कारं कुर्यान्माद्र्यास्तथा कुरु ।&#x9;003a&lt;br&gt;&#xA;यथा न वायुर्नादित्यः पश्येतां तां सुसंवृताम् ॥&#x9;003c&lt;br&gt;&#xA;न शोच्यः पाण्डुरनघः प्रशस्यः स नराधिपः ।&#x9;004a&lt;br&gt;&#xA;यस्य पञ्च सुता वीरा जाताः सुरसुतोपमाः ॥&#x9;004c&lt;br&gt;&#xA;वैशम्पायन उवाच ।&#x9;005&lt;br&gt;&#xA;विदुरस्तं तथेत्युक्त्वा भीष्मेण सह भारत ।&#x9;005a&lt;br&gt;&#xA;पाण्डुं संस्कारयामास देशे परमपूजिते ॥&#x9;005c&lt;br&gt;&#xA;ततस्तु नगरात्तूर्णमाज्यगन्धपुरस्कृताः ।&#x9;006a&lt;br&gt;&#xA;निर्हृताः पावका दीप्ताः पाण्डो राजन्पुरोहितैः ॥&#x9;006c&lt;br&gt;&#xA;अथैनामार्तवैः पुष्पैर्गन्धैश्च विविधैर्वरैः ।&#x9;007a&lt;br&gt;&#xA;शिबिकां तामलङ्कृत्य वाससाऽऽच्छाद्य सर्वशः ॥&#x9;007c&lt;br&gt;&#xA;तां तथा शोभितां माल्यैर्वासोभिश्च महाधनैः ।&#x9;008a&lt;br&gt;&#xA;अमात्या ज्ञातयश्चैनं सुहृदश्चोपतस्थिरे ॥&#x9;008c&lt;br&gt;&#xA;नृसिंहं नरयुक्तेन परमालङ्कृतेन तम् ।&#x9;009a&lt;br&gt;&#xA;अवहन् यानमुख्येन सह माद्र्या सुसंवृतम् ॥&#x9;009c&lt;br&gt;&#xA;पाण्डुरेणातपत्रेण चामरव्यजनेन च ।&#x9;010a&lt;br&gt;&#xA;सर्ववादित्रनादैश्च समलञ्चक्रिरे ततः ॥&#x9;010c&lt;br&gt;&#xA;रत्नानि चाप्युपादाय बहूनि शतशो नराः ।&#x9;011a&lt;br&gt;&#xA;प्रददुः काङ्क्षमाणेभ्यः पाण्डोस्तस्यौर्ध्वदेहिके ॥&#x9;011c&lt;br&gt;&#xA;अथ च्छत्राणि शुभ्राणि चामराणि बृहन्ति च ।&#x9;012a&lt;br&gt;&#xA;आजह्रुः कौरवस्यार्थे वासांसि रुचिराणि च ॥&#x9;012c&lt;br&gt;&#xA;याजकैः शुक्लवासोभिर्हूयमाना हुताशनाः ।&#x9;013a&lt;br&gt;&#xA;अगच्छन्नग्रतस्तस्य दीप्यमानाः स्वलङ्कृताः ॥&#x9;013c&lt;br&gt;&#xA;ब्राह्मणाः क्षत्रिया वैश्याः शूद्राश्चैव सहस्रशः ।&#x9;014a&lt;br&gt;&#xA;रुदन्तः शोकसन्तप्ता अनुजग्मुर्नराधिपम् ॥&#x9;014c&lt;br&gt;&#xA;अयमस्मानपाहाय दुःखे चाधाय शाश्वते ।&#x9;015a&lt;br&gt;&#xA;कृत्वा चास्माननाथांश्च क्व यास्यति नराधिपः ॥&#x9;015c&lt;br&gt;&#xA;क्रोशन्तः पाण्डवाः सर्वे भीष्मो विदुर एव च ।&#x9;016a&lt;br&gt;&#xA;&#39;बाह्लीकः सोमदत्तश्च तथा भूरिश्रवा नृपः ॥&#x9;016c&lt;br&gt;&#xA;अन्योन्यं वै समाश्लिष्य अनुजग्मुः सहस्रशः ।&#39;&#x9;017a&lt;br&gt;&#xA;रमणीये वनोद्देशे गङ्गातीरे समे शुभे ॥&#x9;017c&lt;br&gt;&#xA;न्यासयामासुरथ तां शिबिकां सत्यवादिनः ।&#x9;018a&lt;br&gt;&#xA;सभार्यस्य नृसिंहस्य पाण्डोरक्लिष्टकर्मणः ॥&#x9;018c&lt;br&gt;&#xA;ततस्तस्य शरीरं तु सर्वगन्धाधिवासितम् ।&#x9;019a&lt;br&gt;&#xA;शुचिकालीयकादिग्धं दिव्यचन्दनरूपितम् ॥&#x9;019c&lt;br&gt;&#xA;पर्यषिञ्चञ्जलेनाशु शातकुम्भमयैर्घटैः ।&#x9;020a&lt;br&gt;&#xA;चन्दनेन च शुक्लेन सर्वतः समलेपयन् ॥&#x9;020c&lt;br&gt;&#xA;कालागुरुविमिश्रेण तथा तुङ्गरसेन च ।&#x9;021a&lt;br&gt;&#xA;अथैनं देशजैः शुक्लैर्वासोभिः समयोजयन् ॥&#x9;021c&lt;br&gt;&#xA;सञ्छन्नः स तु वासोभिर्जीवन्निव नराधिपः ।&#x9;022a&lt;br&gt;&#xA;शुशुभे स नव्याघ्रो महार्हशयनोचितः ॥&#x9;022c&lt;br&gt;&#xA;&#39;हयमेधाग्निना सर्वे याजकाः सपुरोहिताः ।&#x9;023a&lt;br&gt;&#xA;वेदोक्तेन विधानेन क्रियाञ्चक्रुः समन्त्रकम् ॥&#39;&#x9;023c&lt;br&gt;&#xA;याजकैरभ्यनुज्ञाते प्रेतकर्मण्यनुष्ठिते ।&#x9;024a&lt;br&gt;&#xA;घृतावसिक्तं राजानं सह माद्र्या स्वलङ्कृतम् ॥&#x9;024c&lt;br&gt;&#xA;तुङ्गपद्मकमिश्रेण चन्दनेन सुगन्धिना ।&#x9;025a&lt;br&gt;&#xA;&#39;सरलं देवदारुं च गुग्गुलं लाक्षया सह ॥&#x9;025c&lt;br&gt;&#xA;हरिचन्दनकाष्ठैश्च हरिबेरैरुशीरकैः ।&#39;&#x9;026a&lt;br&gt;&#xA;अन्यैश्च विविधैर्गन्धैर्विधिना समदाहयन् ॥&#x9;026c&lt;br&gt;&#xA;ततस्तयोः शरीरे द्वे दृष्ट्वा मोहवशं गता ।&#x9;027a&lt;br&gt;&#xA;हाहा पुत्रेति कौसल्या पपात सहसा भुवि ॥&#x9;027c&lt;br&gt;&#xA;तां प्रेक्ष्य पतितामार्तां पौरजानपदो जनः ।&#x9;028a&lt;br&gt;&#xA;रुरोद दुःखसम्तप्तो राजभक्त्या कृपाऽन्वितः ॥&#x9;028c&lt;br&gt;&#xA;कुन्त्याश्चैवार्तनादेन सर्वाणि च विचुक्रुशुः ।&#x9;029a&lt;br&gt;&#xA;मानुषैः सह भूतानि तिर्यग्योनिगतान्यपि ॥&#x9;029c&lt;br&gt;&#xA;तथा भीष्मः शान्तनवो विदुरश्च महामतिः ।&#x9;030a&lt;br&gt;&#xA;सर्वशः कौरवाश्चैव प्राणदन्भृशदुःखिताः ॥&#x9;030c&lt;br&gt;&#xA;ततो भीष्मोऽथ विदुरो राजा च सह पाण्डवैः ।&#x9;031a&lt;br&gt;&#xA;उदकं चक्रिरे तस्य सर्वाश्च कुरुयोषितः ॥&#x9;031c&lt;br&gt;&#xA;चुक्रुशुः पाण्डवाः सर्वे भीष्मः शान्तनवस्तथा ।&#x9;032a&lt;br&gt;&#xA;विदुरो ज्ञातयश्चैव चक्रुश्चाप्युदकक्रियाः ॥&#x9;032c&lt;br&gt;&#xA;कृतोदकांस्तानादाय पाण्डवाञ्छोककर्शितान् ।&#x9;033a&lt;br&gt;&#xA;सर्वाः प्रकृतयो राजञ्शोचमाना न्यवारयन् ॥&#x9;033c&lt;br&gt;&#xA;यथैव पाण्डवा भूमौ सुषुपुः सह बान्धवैः ।&#x9;034a&lt;br&gt;&#xA;तथैव नागरा राजञ्शिश्यिरे ब्राह्मणादयः ॥&#x9;034c&lt;br&gt;&#xA;तद्गतानन्दमस्वस्थमाकुमारमहृष्टवत् ।&#x9;035a&lt;br&gt;&#xA;बभूव पाण्डवैः सार्धं नगरं द्वादश क्षपाः ॥ ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/137/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/137/</guid>
      <description>&lt;p&gt;अध्यायः 137&lt;/p&gt;&#xA;&lt;p&gt;पाण्डोः श्राद्धदानम् ॥ 1 ॥ कुमाराणां क्रीडावर्णनम् ॥ 2 ॥ क्रीडायां भीमेन दुर्योधनादीनां पराभवः ॥ 3 ॥ दुर्योधनेन प्रमाणकोट्यां पातनं, सर्पैर्दंशनं, विषमिश्रभक्ष्यदानम् ॥ 4 ॥&#xA;वैशम्पायन उवाच ।&#x9;001&lt;br&gt;&#xA;ततः क्षत्ता च भीष्मश्च व्यासो राजा च बन्धुभिः ।&#x9;001a&lt;br&gt;&#xA;ददुः श्राद्धं तदा पाण्डोः स्वधामृतमयं तदा ॥&#x9;001c&lt;br&gt;&#xA;&#39;पुरोहितसहायास्ते यथान्यायमकुर्वत ।&#39;&#x9;002a&lt;br&gt;&#xA;कुरूंश्च विप्रमुख्यांश्च भोजयित्वा सहस्रशः ।&#x9;002c&lt;br&gt;&#xA;रत्नौघान्द्विजमुख्येभ्यो दत्त्वा ग्रामवरांस्तथा ॥&#x9;002e&lt;br&gt;&#xA;कृतशौचांस्ततस्तांस्तु पाण्डवान्भरतर्षभान् ।&#x9;003a&lt;br&gt;&#xA;आदाय विविशुः सर्वे पुरं वारणसाह्वयम् ॥&#x9;003c&lt;br&gt;&#xA;सततं स्मानुशोचन्तस्तमेव भरतर्षभम् ।&#x9;004a&lt;br&gt;&#xA;पौरजानपदाः सर्वे मृतं स्वमिव बान्धवम् ॥&#x9;004c&lt;br&gt;&#xA;श्राद्धावसाने तु तदा दृष्ट्वा तं दुःखितं जनम् ।&#x9;005a&lt;br&gt;&#xA;सम्मूढां दुःखशोकार्तां व्यासो मातरमब्रवीत् ॥&#x9;005c&lt;br&gt;&#xA;अतिक्रान्तसुखाः कालाः पर्युपस्थितदारुणाः ।&#x9;006a&lt;br&gt;&#xA;श्वःश्वः पापिष्ठदिवसाः पृथिवी गतयौवना ॥&#x9;006c&lt;br&gt;&#xA;बहुमायासमाकीर्णो नानादोषसमाकुलः ।&#x9;007a&lt;br&gt;&#xA;लुप्तधर्मक्रियाचारो घोरः कालो भविष्यति ॥&#x9;007c&lt;br&gt;&#xA;कुरूणामनयाच्चापि पृथिवी न भविष्यति ।&#x9;008a&lt;br&gt;&#xA;गच्छ त्वं योगमास्थाय युक्ता वस तपोवने ॥&#x9;008c&lt;br&gt;&#xA;माद्राक्षीस्त्वं कुलस्यास्य घोरं सङ्क्षयमात्मनः ।&#x9;009a&lt;br&gt;&#xA;तथेति समनुज्ञाय सा प्रविश्याब्रवीत्स्नुषाम् ॥&#x9;009c&lt;br&gt;&#xA;अम्बिक तव पौत्रस्य दुर्नयात्किल भारताः ।&#x9;010a&lt;br&gt;&#xA;सानुबन्धा विनङ्क्ष्यन्ति पौराश्चैवेति नः श्रुतम् ॥&#x9;010c&lt;br&gt;&#xA;तत्कौसल्यामिमामार्तां पुत्रशोकाभिपीडिताम् ।&#x9;011a&lt;br&gt;&#xA;वनमादाय भद्रं ते गच्छावो यदि मन्यसे ॥&#x9;011c&lt;br&gt;&#xA;तथेत्युक्ता त्वम्बिकया भीष्ममामन्त्र्य सुव्रता ।&#x9;012a&lt;br&gt;&#xA;वनं ययौ सत्यवती स्नुषाभ्यां सह भारत ॥&#x9;012c&lt;br&gt;&#xA;ताः सुघोरं तपस्तप्त्वा देव्यो भरतसत्तम ॥&#x9;013a&lt;br&gt;&#xA;देहं त्यक्त्वा महाराज गतिमिष्टां ययुस्तदा ॥&#x9;013c&lt;br&gt;&#xA;वैशम्पायन उवाच ।&#x9;014&lt;br&gt;&#xA;अथाप्तवन्तो वेदोक्तान्संस्कारान्पाण्डवास्तदा ।&#x9;014a&lt;br&gt;&#xA;संव्यवर्धन्त भोगांस्ते भुञ्जानाः पितृवेश्मनि ॥&#x9;014c&lt;br&gt;&#xA;धार्तराष्ट्रैश्च सहिताः क्रीडन्तो मुदिताः सुखम् ।&#x9;015a&lt;br&gt;&#xA;बालक्रीडासु सर्वासु विशिष्टास्तेजसाऽभवन् ॥&#x9;015c&lt;br&gt;&#xA;जवे लक्ष्याभिहरणे भोज्ये पांसुविकर्षणे ।&#x9;016a&lt;br&gt;&#xA;धार्तराष्ट्रान्भीमसेनः सर्वान्स परिमर्दति ॥&#x9;016c&lt;br&gt;&#xA;हर्षात्प्रक्रीडमानांस्तान् गृह्य राजन्निलीयते ।&#x9;017a&lt;br&gt;&#xA;शिरःसु विनिगृह्यैतान्योजयामास पाण्डवैः ॥&#x9;017c&lt;br&gt;&#xA;शतमेकोत्तरं तेषां कुमाराणां महौजसाम् ।&#x9;018a&lt;br&gt;&#xA;एक एव निगृह्णाति नातिकृच्छ्राद्वृकोदरः ॥&#x9;018c&lt;br&gt;&#xA;कचेषु च निगृह्यैनान्विनिहत्य बलाद्बली ।&#x9;019a&lt;br&gt;&#xA;चकर्ष क्रोशतो भूमौ घृष्टजानुशिरोंसकान् ॥&#x9;019c&lt;br&gt;&#xA;दश बालाञ्जले क्रीडन्भुजाभ्यां परिगृह्य सः ।&#x9;020a&lt;br&gt;&#xA;आस्ते स्म सलिले मग्नो मृतकल्पान्विमुञ्चति ॥&#x9;020c&lt;br&gt;&#xA;फलानि वृक्षमारुह्य विचिन्वन्ति च ये तदा ।&#x9;021a&lt;br&gt;&#xA;तदा पादप्रहारेण भीमः कम्पयते द्रुमान् ॥&#x9;021c&lt;br&gt;&#xA;प्रहारवेगाभिहता द्रुमा व्याघूर्णितास्ततः ।&#x9;022a&lt;br&gt;&#xA;सफलाः प्रपतन्ति स्म द्रुमात्स्रस्ताः कुमारकाः ॥&#x9;022c&lt;br&gt;&#xA;&#39;केचिद्भग्नशिरोरस्काः केचिद्भग्नकटीमुखाः ।&#x9;023a&lt;br&gt;&#xA;निपेतुर्भ्रातरः सर्वे भीमसेनभुजार्दिताः ॥&#39;&#x9;023c&lt;br&gt;&#xA;न ते नियुद्धे न जवे न योग्यासु कदाचन ।&#x9;024a&lt;br&gt;&#xA;कुमारा उत्तरं चक्रुः स्पर्धमाना वृकोदरम् ॥&#x9;024c&lt;br&gt;&#xA;एवं स धार्तराष्ट्रांश्च स्पर्धमानो वृकोदरः ।&#x9;025a&lt;br&gt;&#xA;अप्रियेऽतिष्ठदत्यन्तं बाल्यान्न द्रोहचेतसा ॥&#x9;025c&lt;br&gt;&#xA;ततो बलमतिख्यातं धार्तराष्ट्रः प्रतापवान् ।&#x9;026a&lt;br&gt;&#xA;भीमसेनस्य तज्ज्ञात्वा दुष्टभावमदर्शयत् ॥&#x9;026c&lt;br&gt;&#xA;तस्य धर्मादपेतस्य पापानि परिपश्यतः ।&#x9;027a&lt;br&gt;&#xA;मोहादैश्वर्यलोभाच्च पापा मतिरजायत ॥&#x9;027c&lt;br&gt;&#xA;अयं बलवतां श्रेष्ठः कुन्तीपुत्रो वृकोदरः ।&#x9;028a&lt;br&gt;&#xA;मध्यमः कुन्तिपुत्राणां निकृत्या सन्निगृह्यतां ॥&#x9;028c&lt;br&gt;&#xA;प्राणवान्विक्रमी चैव शौर्येण महताऽन्वितः ।&#x9;029a&lt;br&gt;&#xA;स्पर्धते चापि सहितानस्मानेको वृकोदरः ॥&#x9;029c&lt;br&gt;&#xA;तं तु सुप्तं पुरोद्याने गङ्गायां प्रक्षिपामहे ।&#x9;030a&lt;br&gt;&#xA;अथ तस्मादवरजं श्रेष्ठं चैव युधिष्ठिरम् ॥&#x9;030c&lt;br&gt;&#xA;प्रसह्य बन्धने बद्ध्वा प्रशासिष्ये वसुन्धराम् ।&#x9;031a&lt;br&gt;&#xA;एवं स निश्चयं पापः कृत्वा दुर्योधनस्तदा ।&#x9;031c&lt;br&gt;&#xA;नित्यमेवान्तरप्रेक्षी भीमस्यासीन्महात्मनः ॥&#x9;031e&lt;br&gt;&#xA;ततो जलविहारार्थं कारयामास भारत ।&#x9;032a&lt;br&gt;&#xA;चैलकम्बलवेश्मानि विचित्राणि महान्ति च ॥&#x9;032c&lt;br&gt;&#xA;सर्वकामैः सुपूर्णानि पताकोच्छ्रायवन्ति च ।&#x9;033a&lt;br&gt;&#xA;तत्र सञ्जनयामास नानागाराण्यनेकशः ॥&#x9;033c&lt;br&gt;&#xA;उदकक्रीडनं नाम कारयामास भारत ।&#x9;034a&lt;br&gt;&#xA;प्रमाणकोट्यां तं देशं स्थलं किञ्चिदुपेत्यह ॥&#x9;034c&lt;br&gt;&#xA;&#39;क्रीडावसाने ते सर्वे शुचिवस्त्राः स्वलङ्कृताः ।&#x9;035a&lt;br&gt;&#xA;सर्वकामसमृद्धं तदन्नं बुभुजिरे शनैः ॥&#x9;035c&lt;br&gt;&#xA;दिवसान्ते परिश्रान्ता विहृत्य च कुरूद्वहाः ।&#x9;036a&lt;br&gt;&#xA;विहारावसथेष्वेव वीरा वासमरोचयन् ॥&#x9;036c&lt;br&gt;&#xA;खिन्नस्तु बलवान्भीमो व्यायामाभ्यधिकस्तदा ।&#x9;037a&lt;br&gt;&#xA;वाहयित्वा कुमारांस्ताञ्जलक्रीडागतान्विभुः ॥&#x9;037c&lt;br&gt;&#xA;प्रमाणकोट्यां वासार्थं सुष्वापारुह्य तत्स्थलम् ।&#x9;038a&lt;br&gt;&#xA;शीतं वासं समासाद्य शान्तो मदविमोहितः ॥&#x9;038c&lt;br&gt;&#xA;निश्चेष्टः पाण्डवो राजन्सुष्वाप मृतवत्क्षितौ ।&#x9;039a&lt;br&gt;&#xA;ततो बद्ध्वा लतापाशैर्भीमं दुर्योधनः शनैः ॥&#x9;039c&lt;br&gt;&#xA;प्रमाणकोट्यां संसुप्तं गङ्गायां प्राक्षिपज्जले ।&#x9;040a&lt;br&gt;&#xA;ततः प्रबुद्धः कौन्तेयः सर्वान्सञ्छिद्य बन्धनान् ॥&#x9;040c&lt;br&gt;&#xA;उदतिष्ठद्बलाद्भूयो भीमः प्रहरतां वरः ।&#x9;041a&lt;br&gt;&#xA;स विमुक्तो महातेजा नाज्ञासीत्तेन तत्कृतम् ॥&#x9;041c&lt;br&gt;&#xA;पुनर्निद्रावशं प्राप्तस्तत्रैव प्रास्वपद्बली ।&#x9;042a&lt;br&gt;&#xA;अर्धरात्र्यां व्यतीतायामुत्तस्थुः कुरुपाण्जवाः ।&#x9;042c&lt;br&gt;&#xA;दुर्योधनस्तु कौन्तेयं दृष्ट्वा निर्वेदमभ्यगात् ॥&#x9;042e&lt;br&gt;&#xA;सुप्तं चापि पुनः सर्पैस्तीक्ष्णदंष्ट्रैर्महाविषैः ।&#x9;043a&lt;br&gt;&#xA;कुपितैर्दंशयामास सर्वेष्वेवाङ्गसन्धिषु ॥&#x9;043c&lt;br&gt;&#xA;दंष्ट्राश्च दंष्ट्रिणां मर्मस्वपि तेन निपातिताः ।&#x9;044a&lt;br&gt;&#xA;त्वचं न चास्य बिभिदुः सारत्वात्पृथुपक्षसः ॥&#x9;044c&lt;br&gt;&#xA;प्रबुद्धो भीसेनस्तान्सर्वान्सर्पानपोथयत् ।&#x9;045a&lt;br&gt;&#xA;सारथिं चास्य दयितमपहस्तेन जघ्निवान् ॥&#x9;045c&lt;br&gt;&#xA;तथान्यदिवसे राजन्हन्तुकामोऽत्यमर्षणः ।&#x9;046a&lt;br&gt;&#xA;वलनेन सहामन्त्र्य सौबलस्य मते स्थितः ॥&#x9;046c&lt;br&gt;&#xA;भोजने भीमसेनस्य ततः प्राक्षेपयद्विषम् ।&#x9;047a&lt;br&gt;&#xA;कालकूटं विषं तीक्ष्णं सम्भृतं रोमहर्षणम् ॥&#x9;047c&lt;br&gt;&#xA;तच्चापि भुक्त्वाऽजरयदविकारो वृकोदरः ।&#x9;048a&lt;br&gt;&#xA;विकारं नाभ्यजनयत्सुतीक्ष्णमपि तद्विषम् ॥&#x9;048c&lt;br&gt;&#xA;भीमसंहननो भीमस्तस्मादजरयद्विषम् ।&#x9;049a&lt;br&gt;&#xA;ततोऽन्यदिवसे राजन्हन्तुकामो वृकोदरम् ॥&#x9;049c&lt;br&gt;&#xA;सौबलेन सहायेन धार्तराष्ट्रोऽभ्यचिन्तयत् ।&#x9;050a&lt;br&gt;&#xA;चिन्तयन्नालभन्निद्रां दिवारात्रमतन्द्रितः ॥&#x9;050c&lt;br&gt;&#xA;एवं दुर्योधनः कर्णः शकुनिश्चापि सौबलः ।&#x9;051a&lt;br&gt;&#xA;अनेकैरप्युपायैस्ताञ्जिघांसन्ति स्म पाण्डवान् ॥&#x9;051c&lt;br&gt;&#xA;वैश्या पुत्रस्तदाचष्ट पार्थानां हितकाम्यया ।&#x9;052a&lt;br&gt;&#xA;पाण्डवा ह्यपि तत्सर्वं प्रत्यजानन्नरिन्दमाः ।&#x9;052c&lt;br&gt;&#xA;द्भावनमकुर्वन्तो विदुरस्य मते स्थिताः ॥&#39; ॥&#x9;052e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/138/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/138/</guid>
      <description>&lt;p&gt;अध्यायः 138&lt;/p&gt;&#xA;&lt;p&gt;पुनर्भीमाय विषमिश्रभक्ष्यदानम् ॥ 1 ॥ शूलकीलितायां शमाणकोट्यां पुनर्भीमसेनस्य पातनम् ॥ 2 ॥ पाताललोकं प्राप्तस्य भीमस्य वासुकिदत्तरसपानम् ॥ 3 ॥&#xA;&#39;वैशम्पायन उवाच ।&#x9;001&lt;br&gt;&#xA;ततस्ते मन्त्रयामासुर्दुर्योधनपुरोगमाः ।&#x9;001a&lt;br&gt;&#xA;प्राणवान्विक्रमी चापि शौर्ये च महति स्थितः ॥&#x9;001c&lt;br&gt;&#xA;स्पर्धते चापि सततमस्मानेव वृकोदरः ।&#x9;002a&lt;br&gt;&#xA;तं तु सुप्तं पुरोद्याने जले शूले क्षिपामहे ॥&#x9;002c&lt;br&gt;&#xA;ततो जलविहारार्थं कारयामास भारत ।&#x9;003a&lt;br&gt;&#xA;प्रमाणकोट्यामुद्देशे स्थलं किञ्चिदुपेत्य ह ॥&#39;&#x9;003c&lt;br&gt;&#xA;भक्ष्यं भोज्यं च पेयं च चोष्यं लेह्यमथापि च ।&#x9;004a&lt;br&gt;&#xA;उपपादितं नरैस्तत्र कुशलैः सूदकर्मणि ॥&#x9;004c&lt;br&gt;&#xA;न्यवेदयंस्तत्पुरुषा धार्तराष्ट्राय वै तदा ।&#x9;005a&lt;br&gt;&#xA;ततो दुर्योधनस्तत्र पाण्डवानाह दुर्मतिः ॥&#x9;005c&lt;br&gt;&#xA;गङ्गां चैवानुयास्याम उद्यानवनशोभिताम् ।&#x9;006a&lt;br&gt;&#xA;सहिता भ्रातरः सर्वे जलक्रीडामवाप्नुमः ॥&#x9;006c&lt;br&gt;&#xA;एवमस्त्विति तं चापि प्रत्युवाच युधिष्ठिरः ।&#x9;007a&lt;br&gt;&#xA;ते रथैर्नगराकारैर्देशजैश्च गजोत्तमैः ॥&#x9;007c&lt;br&gt;&#xA;निर्ययुर्नगराच्छूराः कौरवाः पाण्डवैः सह ।&#x9;008a&lt;br&gt;&#xA;उद्यानवनमासाद्य विसृज्य च महाजनम् ॥&#x9;008c&lt;br&gt;&#xA;विशन्ति स्म तदा वीराः सिंहा इव गिरेर्गुहाम् ।&#x9;009a&lt;br&gt;&#xA;उद्यानमभिपश्यन्तो भ्रातरः सर्व एव ते ॥&#x9;009c&lt;br&gt;&#xA;उपस्थानगृहैः शुभ्रैर्वलभीभिश्च शोभितम् ।&#x9;010a&lt;br&gt;&#xA;गवाक्षकैस्तथा जालैर्यन्त्रैः साञ्चारिकैरपि ॥&#x9;010c&lt;br&gt;&#xA;सम्मार्जितं सौधकारैश्चित्रकारैश्च चित्रितम् ।&#x9;011a&lt;br&gt;&#xA;दीर्घिकाभिश्च पूर्णाभिस्तथा पुष्करिणीषु च ॥&#x9;011c&lt;br&gt;&#xA;जलं तच्छुशुभे च्छन्नं फुल्लैर्जलरुहैस्तथा ।&#x9;012a&lt;br&gt;&#xA;उपच्छन्ना वसुमती तथा पुष्पैर्यथर्तुकैः ॥&#x9;012c&lt;br&gt;&#xA;तत्रोपविष्टास्ते सर्वे पाण्डवाः कौरवाश्च ह ।&#x9;013a&lt;br&gt;&#xA;उपच्छन्नान्बहून्कामांस्ते भुञ्जन्ति ततस्ततः ॥&#x9;013c&lt;br&gt;&#xA;अथोद्यानवरे तस्मिंस्तथा क्रीडागताश्च ते ।&#x9;014a&lt;br&gt;&#xA;परस्परस्य वक्त्रेषु ददुर्भक्ष्यांस्ततस्ततः ॥&#x9;014c&lt;br&gt;&#xA;ततो दुर्योधनः पापस्तद्भक्ष्ये कालकूटकम् ।&#x9;015a&lt;br&gt;&#xA;विषं प्रक्षेपयामास भीमसेनजिघांसया ॥&#x9;015c&lt;br&gt;&#xA;स्वयमुत्थाय चैवाथ हृदयेन क्षुरोपमः ।&#x9;016a&lt;br&gt;&#xA;स वाचाऽमृतकल्पश्च भ्रातृवच्च सुहृद्यथा ॥&#x9;016c&lt;br&gt;&#xA;स्वयं प्रक्षिपते भक्ष्यं बहु भीमस्य पाकृत् ।&#x9;017a&lt;br&gt;&#xA;प्रभक्षितं च भीमेन तं वै दोषमजानता ॥&#x9;017c&lt;br&gt;&#xA;ततो दुर्योधनस्तत्र हृदयेन हसन्निव ।&#x9;018a&lt;br&gt;&#xA;कृतकृत्यमीवात्मानं मन्यते पुरुषाधमः ॥&#x9;018c&lt;br&gt;&#xA;ततस्ते सहिताः सर्वे जलक्रीडामकुर्वत ।&#x9;019a&lt;br&gt;&#xA;पाण्डवा धार्तराष्ट्राश्च तदा मुदितमानसाः ॥&#x9;019c&lt;br&gt;&#xA;विहारावसथेष्वेव वीरा वासमरोचयन् ।&#x9;020a&lt;br&gt;&#xA;भीमस्तु बलवान्भुक्त्वा व्यायामाभ्यधिकं जले ॥&#x9;020c&lt;br&gt;&#xA;वाहयित्वा कुमारांस्ताञ्जलक्रीडागतांस्तदा ।&#x9;021a&lt;br&gt;&#xA;प्रमाणकोट्यां वासार्थी सुष्वापावाप्य तत्स्थलम् ॥&#x9;021c&lt;br&gt;&#xA;शीतं वातं समासाद्य श्रान्तो मदविमोहितः ।&#x9;022a&lt;br&gt;&#xA;विषेण च परीताङ्गो निश्चेष्टः पाण्डुनन्दनः ॥&#x9;022c&lt;br&gt;&#xA;ततो बद्ध्वा लतापाशैर्भीमं दुर्योधनः स्वयम् ।&#x9;023a&lt;br&gt;&#xA;&#39;शूलान्यप्सु निखायाशु प्रादेशाभ्यन्तराणि च ॥&#x9;023c&lt;br&gt;&#xA;लतापाशैर्दृढं बद्धं स्थलाज्जलमपातयत् ।&#x9;024a&lt;br&gt;&#xA;सशेषत्वान्न सम्प्राप्तो जले शूलिनि पाण्डवः ॥&#x9;024c&lt;br&gt;&#xA;पपात यत्र तत्रास्य शूलं नासीद्यदृच्छया ।&#39;&#x9;025a&lt;br&gt;&#xA;स निःसञ्ज्ञो जलस्यान्तमवाग्वै पाण्डवोऽविशत् ।&#x9;025c&lt;br&gt;&#xA;आक्रामन्नागभवने तदा नागकुमारकान् ॥&#x9;025e&lt;br&gt;&#xA;ततः समेत्य बहुभिस्तदा नागैर्महाविषैः ।&#x9;026a&lt;br&gt;&#xA;अदश्यत भृशं भीमो महादंष्ट्रैर्विषोल्बणैः ॥&#x9;026c&lt;br&gt;&#xA;ततोऽस्य दश्यमानस्य तद्विषं कालकूटकम् ।&#x9;027a&lt;br&gt;&#xA;हतं सर्पविषेणैव स्थावरं जङ्गमेन तु ॥&#x9;027c&lt;br&gt;&#xA;दंष्ट्राश्च दंष्ट्रिणां तेषां मर्मस्वपि निपातिताः ।&#x9;028a&lt;br&gt;&#xA;त्वचं नैवास्य बिभिदुः सारत्वात्पृथुवक्षसः ॥&#x9;028c&lt;br&gt;&#xA;ततः प्रबुद्धः कौन्तेयः सर्वं सञ्छिद्य बन्धनम् ।&#x9;029a&lt;br&gt;&#xA;पोथयामास तान्सर्पान्केचिद्भीताः प्रदुद्रुवुः ॥&#x9;029c&lt;br&gt;&#xA;हतावशेषा भीमेन सर्वे वासुकिमभ्ययुः ।&#x9;030a&lt;br&gt;&#xA;ऊचुश्च सर्पराजानं वासुकिं वासवोपमम् ॥&#x9;030c&lt;br&gt;&#xA;अयं नरो वै नागरेन्द्र ह्यप्सु बद्ध्वा प्रवेशितः ।&#x9;031a&lt;br&gt;&#xA;यथा च नो मतिर्व्रीर विषपीतो भविष्यति ॥&#x9;031c&lt;br&gt;&#xA;निश्चेष्टोऽस्माननुप्राप्तः स च दष्टोऽन्वबुध्यत ।&#x9;032a&lt;br&gt;&#xA;ससञ्ज्ञश्चापि संवृत्तश्छित्त्वा बन्धनमाशु नः ॥&#x9;032c&lt;br&gt;&#xA;पोथयन्तं महाबाहुं त्वं वै तं ज्ञातुमर्हसि ।&#x9;033a&lt;br&gt;&#xA;ततो वासुकिरभ्येत्य नागैरनुगतस्तदा ॥&#x9;033c&lt;br&gt;&#xA;पश्यति स्म महाबाहुं भीमं भीमपराक्रमम् ।&#x9;034a&lt;br&gt;&#xA;आर्यकेण च दृष्टः स पृथाया आर्यकेण च ॥&#x9;034c&lt;br&gt;&#xA;तदा दौहित्रदौहित्रः परिष्वक्तः सुपीडितम् ।&#x9;035a&lt;br&gt;&#xA;सुप्रीतश्चाभवत्तस्य वासुकिः स महायशाः ॥&#x9;035c&lt;br&gt;&#xA;अब्रवीत्तं च नागेन्द्रः किमस्य क्रियतां प्रियम् ।&#x9;036a&lt;br&gt;&#xA;धनौघो रत्ननिचयो वसु चास्य प्रदीयताम् ॥&#x9;036c&lt;br&gt;&#xA;एवमुक्तस्तदा नागो वासुकिं प्रत्यभाषत ।&#x9;037a&lt;br&gt;&#xA;यदि नागेन्द्र तुष्टोऽसि किमस्य धनसञ्चयैः ॥&#x9;037c&lt;br&gt;&#xA;रसं पिबेत्कुमारोऽयं त्वयि प्रीते महाबलः ।&#x9;038a&lt;br&gt;&#xA;बलं नागसहस्रस्य यस्मिन्कुण्डे प्रतिष्ठितम् ॥&#x9;038c&lt;br&gt;&#xA;यावत्पिबति बालोऽयं तावदस्मै प्रदीयताम् ।&#x9;039a&lt;br&gt;&#xA;एवमस्त्विति तं नागं वासुकिः प्रत्यभाषत ॥&#x9;039c&lt;br&gt;&#xA;ततो भीमस्तदा नागैः कृतस्वस्त्ययनः शुचिः ।&#x9;040a&lt;br&gt;&#xA;प्राङ्मुखश्चोपविष्टश्च रसं पिबति पाण्डवः ॥&#x9;040c&lt;br&gt;&#xA;एकोच्छ्वासात्ततः कुण्डं पिबति स्म महाबलः ।&#x9;041a&lt;br&gt;&#xA;एवमष्टौ स कुण्डानि ह्यपिबत्पाण्डुनन्दनः ॥&#x9;041c&lt;br&gt;&#xA;ततस्तु शयने दिव्ये नागदत्ते महाभुजः ।&#x9;042a&lt;br&gt;&#xA;अशेत भीमसेनस्तु यथासुखमरिन्दमः ॥ ॥&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/139/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/139/</guid>
      <description>&lt;p&gt;अध्यायः 139&lt;/p&gt;&#xA;&lt;p&gt;भीममनागतं दृष्ट्वा खिन्नायाः कुन्त्या विदुरेण संवादः ॥ 1 ॥ रसपानेन नागायुतबलवता भीमेन हस्तिनापुरप्रत्यागमनम् ॥ 2 ॥ भीष्मेण धनुर्वेदशिक्षणार्थं कुमाराणां कृपाय निवेदनम् ॥ 3 ॥&#xA;वैशम्पायन उवाच ।&#x9;001&lt;br&gt;&#xA;&#39;दुर्योधनस्तु पापात्मा भीममाशीविषहृदे ।&#x9;001a&lt;br&gt;&#xA;प्रक्षिप्य कृतकृत्यं स्वमात्मानं मन्यते तदा ॥&#x9;001c&lt;br&gt;&#xA;प्रभातायां रजन्यां च प्रविवेश पुरं ततः ।&#x9;002a&lt;br&gt;&#xA;ब्रुवाणो भीमसेनस्तु यातो ह्यग्रत एव नः ॥&#39;&#x9;002c&lt;br&gt;&#xA;युधिष्ठिरस्तु धर्मात्मा ह्यविदन्पापमात्मनि ।&#x9;003a&lt;br&gt;&#xA;स्वेनानुमानेन परं साधुं समनुपश्यति ॥&#x9;003c&lt;br&gt;&#xA;सोऽभ्युपेत्य तदा पार्थो मातरं भ्रातृवत्सलः ।&#x9;004a&lt;br&gt;&#xA;अभिवाद्याब्रवीत्कुन्तीमम्ब भीम इहागतः ॥&#x9;004c&lt;br&gt;&#xA;क्व गतो भविता मातर्नेह पश्यामि तं शुभे ।&#x9;005a&lt;br&gt;&#xA;उद्यानानि वनं चैव विचितानि समन्ततः ॥&#x9;005c&lt;br&gt;&#xA;तदर्थं न च तं वीरं दृष्टवन्तो वृकोदरम् ।&#x9;006a&lt;br&gt;&#xA;मन्यमानास्ततः सर्वे यातो नः पूर्वमेव सः ॥&#x9;006c&lt;br&gt;&#xA;आगताः स्म महाभागे व्याकुलेनान्तरात्मना ।&#x9;007a&lt;br&gt;&#xA;इहागम्य क्व नु गतस्त्वया वा प्रेषितः क्व नु ॥&#x9;007c&lt;br&gt;&#xA;कथयस्व महाबाहुं भीमसेनं यशस्विनि ।&#x9;008a&lt;br&gt;&#xA;नहि मे शुध्यते भावस्तं वीरं प्रति शोभने ॥&#x9;008c&lt;br&gt;&#xA;यतः प्रसुप्तं मन्येऽहं भीमं नेति हतस्तु सः ।&#x9;009a&lt;br&gt;&#xA;इत्युक्ता च ततः कुन्ती धर्मराजेन धीमता ॥&#x9;009c&lt;br&gt;&#xA;हाहेति कृत्वा सम्भ्रान्ता प्रत्युवाच युधिष्ठिरम् ।&#x9;010a&lt;br&gt;&#xA;न पुत्र भीमं पश्यामि न मामभ्येत्यसाविति ॥&#x9;010c&lt;br&gt;&#xA;शीघ्रमन्वेषणे यत्नं कुरु तस्यानुजैः सह ।&#x9;011a&lt;br&gt;&#xA;द्रुतं गत्वा पुरोद्यानं विचिन्वन्ति स्म पाण्डवाः ॥&#x9;011c&lt;br&gt;&#xA;भीमभीमेति ते वाचा पाण्डवाः समुदैरयन् ।&#x9;012a&lt;br&gt;&#xA;विचिन्वन्तोऽथ ते सर्वे न स्म पश्यन्ति भ्रातरम् ॥&#x9;012c&lt;br&gt;&#xA;आगताः स्वगृहं भूय इदमूचुः पृथां तदा ।&#x9;013a&lt;br&gt;&#xA;न दृश्यते महाबाहुरम्ब भीमो वने चितः ॥&#x9;013c&lt;br&gt;&#xA;विचितानि च सर्वाणि ह्युद्यानानि नदीस्तथा ।&#x9;014a&lt;br&gt;&#xA;वैशम्पायन उवाच ।&#x9;014&lt;br&gt;&#xA;ततो विदुरमानाय्य कुन्ती सा स्वं निवेशनम् ॥&#x9;014c&lt;br&gt;&#xA;उवाच बलवान्क्षत्तर्भीमसेनो न दृश्यते ॥&#x9;015ac&lt;br&gt;&#xA;उद्यानान्निर्गताः सर्वे भ्रातरो भ्रातृभिः सह ।&#x9;016a&lt;br&gt;&#xA;तत्रैकस्तु महाबाहुर्भीमो नाभ्येति मामिह ॥&#x9;016c&lt;br&gt;&#xA;न च प्रीणयते चक्षुः सदा दुर्योधनस्य सः ।&#x9;017a&lt;br&gt;&#xA;क्रूरोऽसौ दुर्मतिः क्षुद्रो राज्यलुब्धोऽनपत्रपः ॥&#x9;017c&lt;br&gt;&#xA;निहन्यादपि तं वीरं जातमन्युः सुयोधनः ।&#x9;018a&lt;br&gt;&#xA;तेन मे व्याकुलं चित्तं हृदयं दह्यतीव च ॥&#x9;018c&lt;br&gt;&#xA;विदुर उवाच ।&#x9;019&lt;br&gt;&#xA;मैवं वदस्व कल्याणि शेषसंरक्षणं कुरु ।&#x9;019a&lt;br&gt;&#xA;प्रत्यादिष्टो हि दुष्टात्मा शेषेऽपि प्रहरेत्तव ॥&#x9;019c&lt;br&gt;&#xA;दीर्घायुषस्तव सुता यथोवाच महामुनिः ।&#x9;020a&lt;br&gt;&#xA;आगमिष्यति ते पुत्रः प्रीतिं चोत्पादयिष्यति ॥&#x9;020c&lt;br&gt;&#xA;वैशम्पायन उवाच ।&#x9;021&lt;br&gt;&#xA;एवमुक्त्वा ययौ विद्वान्विदुरः स्वं निवेशनम् ।&#x9;021a&lt;br&gt;&#xA;कुन्ती चिन्तापरा भूत्वा सहासीना सुतैर्गृहे ॥&#x9;021c&lt;br&gt;&#xA;ततोऽष्टमे तु दिवसे प्रत्यबुध्यत पाण्डवः ।&#x9;022a&lt;br&gt;&#xA;तस्मिंस्तदा रसे जीर्णे सोऽप्रमेयबलो बली ॥&#x9;022c&lt;br&gt;&#xA;तं दृष्ट्वा प्रतिबुध्यन्तं पाण्डवं ते भुजङ्गमाः ।&#x9;023a&lt;br&gt;&#xA;सान्त्वयामासुरव्यग्रा वचनं चेदमब्रुवन् ॥&#x9;023c&lt;br&gt;&#xA;यत्ते पीतो महाबाहो रसोऽयं वीर्यसम्भृतः ।&#x9;024a&lt;br&gt;&#xA;तस्मान्नागायुतबलो रणेऽधृष्यो भविष्यसि ॥&#x9;024c&lt;br&gt;&#xA;गच्छाद्य त्वं च स्वगृहं स्नातो दिव्यैरिमैर्जलैः ।&#x9;025a&lt;br&gt;&#xA;भ्रातरस्तेऽनुतप्यन्ति त्वां विना कुरुपुङ्गव ॥&#x9;025c&lt;br&gt;&#xA;ततः स्नातो महाबाहुः शुचिशुक्लाम्बरस्रजः ।&#x9;026a&lt;br&gt;&#xA;ततो नागस्य भवने कृतकौतुकमङ्गलः ॥&#x9;026c&lt;br&gt;&#xA;ओषधीभिर्विषघ्नीभिः सुरभीभिर्विशेषतः ।&#x9;027a&lt;br&gt;&#xA;भुक्तवान्परमान्नं च नागैर्दत्तं महाबलः ॥&#x9;027c&lt;br&gt;&#xA;पूजितो भुजगैर्वीर आशीर्भिश्चाभिनन्दितः ।&#x9;028a&lt;br&gt;&#xA;दिव्याभरणसञ्छन्नो नागानामन्त्र्य पाण्डवाः ॥&#x9;028c&lt;br&gt;&#xA;उदतिष्ठत्प्रहृष्टात्मा नागलोकादरिन्दमः ।&#x9;029a&lt;br&gt;&#xA;उत्क्षिप्य च तदा नागैर्जलाज्जलरुहेक्षणः ॥&#x9;029c&lt;br&gt;&#xA;तस्मिन्नेव वनोद्देशे स्थापितः कुरुनन्दनः ।&#x9;030a&lt;br&gt;&#xA;ते चान्तर्दधिरे नागाः पाण्डवस्यैव पश्यतः ॥&#x9;030c&lt;br&gt;&#xA;तत उत्थाय कौन्तेयो भीमसेनो महाबलः ।&#x9;031a&lt;br&gt;&#xA;आजगाम महाबाहुर्मातुरन्तिकमञ्जसा ॥&#x9;031c&lt;br&gt;&#xA;ततोऽभिवाद्य जननीं ज्येष्ठं भ्रातरमेव च ।&#x9;032a&lt;br&gt;&#xA;कनीयसः समाघ्राय शिरस्स्वरिविमर्दनः ॥&#x9;032c&lt;br&gt;&#xA;तैश्चापि सम्परिष्वक्तः सह मात्रा नरर्षभैः ।&#x9;033a&lt;br&gt;&#xA;अन्योन्यगतसौहार्दाद्दिष्ट्या दिष्ट्येति चाब्रुवन् ॥&#x9;033c&lt;br&gt;&#xA;ततस्तत्सर्वमाचष्ट दुर्योधनविचेष्टितम् ।&#x9;034a&lt;br&gt;&#xA;भ्रातॄणां भीमसेनश्च महाबलपराक्रमः ॥&#x9;034c&lt;br&gt;&#xA;नागलोके च यद्वृत्तं गुणदोषमशेषतः ।&#x9;035a&lt;br&gt;&#xA;तच्च सर्वमशेषेण कथयामास पाण्डवः ॥&#x9;035c&lt;br&gt;&#xA;ततो युधिष्ठिरो राजा भीममाह वचोऽर्थवत् ।&#x9;036a&lt;br&gt;&#xA;तूष्णीं भव न ते जल्प्यमिदं कार्यं कथञ्चन ॥&#x9;036c&lt;br&gt;&#xA;इतःप्रभृति कौन्तेयं रक्षतान्योन्यमादृताः ।&#x9;037a&lt;br&gt;&#xA;एवमुक्त्वा महाबाहुर्धर्मराजो युधिष्ठिरः ॥&#x9;037c&lt;br&gt;&#xA;भ्रातृभिः सहितः सर्वैरप्रमत्तोऽभवत्तदा ।&#x9;038a&lt;br&gt;&#xA;यदा त्ववगतास्ते वै पाण्डवास्तस्य कर्म तत् ॥&#x9;038c&lt;br&gt;&#xA;नत्वेव बहुलं चक्रुः प्रयता मन्त्ररक्षणे ।&#x9;039a&lt;br&gt;&#xA;धर्मात्मा विदुरस्तेषां प्रददौ मतिमान्मतिम् ॥&#x9;039c&lt;br&gt;&#xA;दुर्योधनोऽपि तं दृष्ट्वा पाण्डवं पुनरागतम् ।&#x9;040a&lt;br&gt;&#xA;निश्वसंश्चिन्तयंश्चैवमहन्यहनि तप्यते ॥&#x9;040c&lt;br&gt;&#xA;कुमारान्क्रीडमानांस्तान्दृष्ट्वा राजातिदुर्मदान् ।&#x9;041a&lt;br&gt;&#xA;गुरुं शिक्षार्थमन्विष्य गौतमं तान्न्यवेदयत् ॥&#x9;041c&lt;br&gt;&#xA;शरस्तम्बे समुद्भूतं वेदशास्त्रार्थपारगम् ।&#x9;042a&lt;br&gt;&#xA;&#39;राज्ञा निवेदितास्तस्मै ते च सर्वे च निष्ठिताः ।&#39;&#x9;042c&lt;br&gt;&#xA;अधिजग्मुश्च कुरवो धनुर्वेदं कृपात्तु ते ॥ ॥&#x9;042e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/140/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/140/</guid>
      <description>&lt;p&gt;अध्यायः 140&lt;/p&gt;&#xA;&lt;p&gt;कृपद्रोणाश्वत्थामाचार्याणामुत्पत्तिः ॥ 1 ॥ द्रोणाचार्यस्य परशुरामादस्त्रलाभः ॥ 2 ॥&#xA;जनमेजय उवाच ।&#x9;001&lt;br&gt;&#xA;कृपस्यापि मम ब्रह्मन्सम्भवं वक्तुमर्हसि ।&#x9;001a&lt;br&gt;&#xA;शरस्तम्बात्कथं जज्ञे कथं वाऽस्त्राण्यवाप्तवान् ॥&#x9;001c&lt;br&gt;&#xA;वैशम्पायन उवाच ।&#x9;002&lt;br&gt;&#xA;महर्षेर्गौतमस्यासीच्छरद्वान्नाम गौतमः ।&#x9;002a&lt;br&gt;&#xA;पुत्रः किल महाराज जातः सहशरैर्विभो ॥&#x9;002c&lt;br&gt;&#xA;न तस्य वेदाध्ययने तथा बुद्धिरजायत ।&#x9;003a&lt;br&gt;&#xA;यथास्य बुद्धिरभवद्धनुर्वेदे परन्तप ॥&#x9;003c&lt;br&gt;&#xA;अधिजग्मुर्यथा वेदास्तपसा ब्रह्मचारिणः ।&#x9;004a&lt;br&gt;&#xA;तथा स तपसोपेतः सर्वाण्यस्त्राण्यवाप ह ॥&#x9;004c&lt;br&gt;&#xA;धनुर्वेदपरत्वाच्च तपसा विपुलेन च ।&#x9;005a&lt;br&gt;&#xA;भृशं सन्तापयामास देवराजं स गौतमः ॥&#x9;005c&lt;br&gt;&#xA;ततो जालवतीं नाम देवकन्यां सुरेश्वरः ।&#x9;006a&lt;br&gt;&#xA;प्राहिणोत्तपसो विघ्नं कुरु तस्येति कौरव ॥&#x9;006c&lt;br&gt;&#xA;सा हि गत्वाऽऽश्रमं तस्य रमणीयं शरद्वतः ।&#x9;007a&lt;br&gt;&#xA;धनुर्बाणधरं बाला लोभयामास गौतमम् ॥&#x9;007c&lt;br&gt;&#xA;तामेकवसनां दृष्ट्वा गौतमोऽप्सरसं वने ।&#x9;008a&lt;br&gt;&#xA;लोकेऽप्रतिमसंस्थानां प्रोत्फुल्लनयनोऽभवत् ॥&#x9;008c&lt;br&gt;&#xA;धनुश्च हि शरास्तस्य कराभ्यामपतन्भुवि ।&#x9;009a&lt;br&gt;&#xA;वेपथुश्चास्य सहसा शरीरे समजायत ॥&#x9;009c&lt;br&gt;&#xA;स तु ज्ञानगरीयस्त्वात्तपसश्च समर्थनात् ।&#x9;010a&lt;br&gt;&#xA;अवतस्थे महाप्राज्ञो धैर्येण परमेण ह ॥&#x9;010c&lt;br&gt;&#xA;यस्तस्य सहसा राजन्विकारः समदृश्यत ।&#x9;011a&lt;br&gt;&#xA;तेन सुस्राव रेतोऽस्य स च तन्नान्वबुध्यत ॥&#x9;011c&lt;br&gt;&#xA;धनुश्च सशरं त्यक्त्वा तथा कृष्णाजिनानि च ।&#x9;012a&lt;br&gt;&#xA;स विहायाश्रमं तं च तां चैवाप्सरसं मुनिः ॥&#x9;012c&lt;br&gt;&#xA;जगाम रेतस्तत्तस्य शरस्तम्बे पपात च ।&#x9;013a&lt;br&gt;&#xA;शरस्तम्बे च पतितं द्विधा तदभवन्नृप ॥&#x9;013c&lt;br&gt;&#xA;तस्याथ मिथुं जज्ञे गौतमस्य शरद्वतः ।&#x9;014a&lt;br&gt;&#xA;&#39;महर्षेर्गौतमस्यास्य ह्याश्रमस्य समीपतः ॥&#39;&#x9;014c&lt;br&gt;&#xA;मृगयां चरतो राज्ञः शान्तनोस्तु यदृच्छया ॥&#x9;014e&lt;br&gt;&#xA;कश्चित्सेनाचरोऽरण्ये मिथुनं तदपश्यत ।&#x9;015a&lt;br&gt;&#xA;धनुश्च सशरं दृष्ट्वा तथा कृष्णाजिनानि च ॥&#x9;015c&lt;br&gt;&#xA;ज्ञात्वा द्विजस्य चापत्ये धनुर्वेदान्तगस्य ह ।&#x9;016a&lt;br&gt;&#xA;स राज्ञे दर्शयामास मिथुनं सशरं धनुः ॥&#x9;016c&lt;br&gt;&#xA;स तदादाय मिथुनं राजा च कृपयान्वितः ।&#x9;017a&lt;br&gt;&#xA;आजगाम गृहानेव मम पुत्राविति ब्रुवन् ॥&#x9;017c&lt;br&gt;&#xA;ततः संवर्धयामास संस्कारैश्चाप्ययोजयत् ।&#x9;018a&lt;br&gt;&#xA;प्रातिपेयो नरश्रेष्ठो मिथुनं गौतमस्य तत् ॥&#x9;018c&lt;br&gt;&#xA;कृपया यन्मया बालाविमौ संवर्धिताविति ।&#x9;019a&lt;br&gt;&#xA;तस्मात्तयोर्नाम चक्रे तदेव स महीपतिः ।&#x9;019c&lt;br&gt;&#xA;&#39;तस्मात्कृप इति ख्यातः कृपी कन्या च साऽभवत् ॥&#39;&#x9;019e&lt;br&gt;&#xA;पितापि गौतमस्तत्र तपसा तावविन्दत ।&#x9;020a&lt;br&gt;&#xA;आगत्य तस्मै गोत्रादि सर्वमाख्यातवांस्तदा ॥&#x9;020c&lt;br&gt;&#xA;&#39;कृपोऽपि च तदा राजन्धनुर्वेदपरोऽभवत् ।&#39;&#x9;021a&lt;br&gt;&#xA;चतुर्विधं धनुर्वेदं शास्त्राणि विविधानि च ॥&#x9;021c&lt;br&gt;&#xA;निशिलेनास्य तत्सर्वं गुह्यमाख्यातवान्पिता ।&#x9;022a&lt;br&gt;&#xA;सोऽचिरेणैव कालेन परमाचार्यतां गतः ॥&#x9;022c&lt;br&gt;&#xA;कृपमाहूय गाङ्गेयस्तव शिष्या इति ब्रुवन् ।&#x9;023a&lt;br&gt;&#xA;पौत्रान्परिसमाधाय कृपमाराधयत्तदा ॥&#x9;023c&lt;br&gt;&#xA;ततोऽधिजग्मुः सर्वे ते धनुर्वेदं महारथाः ।&#x9;024a&lt;br&gt;&#xA;धृतराष्ट्रात्मजाश्चैव पाण्डवाः सह यादवैः ॥&#x9;024c&lt;br&gt;&#xA;वृष्णयश्च नृपाश्चान्ये नानादेशसमागताः ।&#x9;025a&lt;br&gt;&#xA;&#39;कृपमाचार्यमासाद्य परमास्त्रज्ञतां गतः ।&#39;&#x9;025c&lt;br&gt;&#xA;वैशम्पायन उवाच ।&#x9;025&lt;br&gt;&#xA;विशेषार्थी ततो भीष्मः पौत्राणां विनयेप्सया ॥&#x9;025e&lt;br&gt;&#xA;इष्वस्त्रज्ञान्पर्यपृच्छदाचार्यान्वीर्यसम्मतान् ।&#x9;026a&lt;br&gt;&#xA;नाल्पधीर्नामहाभागस्तथा नानस्त्रकोविदः ॥&#x9;026c&lt;br&gt;&#xA;नादेवसत्वो विनयेत्कुरूनस्त्रे महावलान् ।&#x9;027a&lt;br&gt;&#xA;इति सञ्चिन्त्य गाङ्गेयस्तदा भरतसत्तमः ॥&#x9;027c&lt;br&gt;&#xA;द्रोणाय वेदविदुषे भारद्वाजाय धमते ।&#x9;028a&lt;br&gt;&#xA;पाण्डवान्कौरवांश्चैव ददौ शिष्यान्नरर्षभ ॥&#x9;028c&lt;br&gt;&#xA;शास्त्रतः पूजितश्चैव सम्यक्तेन महात्मना ।&#x9;029a&lt;br&gt;&#xA;स भीष्मेण महाभागस्तुष्टोऽस्त्रविदुषां वरः ॥&#x9;029c&lt;br&gt;&#xA;प्रतिजग्राह तान्सर्वाञ्शिष्यत्वेन महायशाः ।&#x9;030a&lt;br&gt;&#xA;शिक्षयामास च द्रोणो धनुर्वेदमशेषतः ॥&#x9;030c&lt;br&gt;&#xA;तेऽचिरेणैव कालेन सर्वशस्त्रविशारदाः ।&#x9;031a&lt;br&gt;&#xA;बभूवुः कौरवा राजन्पाण्डवाश्चामितौजसः ॥&#x9;031c&lt;br&gt;&#xA;जनमेजय उवाच ।&#x9;032&lt;br&gt;&#xA;कथं समभवद्द्रोणः कथं चास्त्राण्यवाप्तवान् ।&#x9;032a&lt;br&gt;&#xA;कथं चागात्कुरून्ब्रह्मन्कस्य पुत्रः स वीर्यवान् ॥&#x9;032c&lt;br&gt;&#xA;कथं चास्य सुतो जातः सोश्वत्थामाऽस्त्रवित्तमः ।&#x9;033a&lt;br&gt;&#xA;एतदिच्छाम्यहं श्रोतुं विस्तरेण प्रकीर्तय ॥&#x9;033c&lt;br&gt;&#xA;वैशम्पायन उवाच ।&#x9;034&lt;br&gt;&#xA;गङ्गाद्वारं प्रति महान्बभूव भगवानृषिः ।&#x9;034a&lt;br&gt;&#xA;भरद्वाज इति ख्यातः सततं संशितव्रतः ॥&#x9;034c&lt;br&gt;&#xA;सोऽभिषेक्तुं गतो गङ्गां पूर्वमेवागतां सतीम् ।&#x9;035a&lt;br&gt;&#xA;महर्षिभिर्भरद्वाजो हविर्धाने चरन्पुरा ॥&#x9;035c&lt;br&gt;&#xA;ददर्शाप्सरसं साक्षाद्धृताचीमाप्लुतामृषिः ।&#x9;036a&lt;br&gt;&#xA;रूपयौवनसम्पन्नां मददृप्तां मदालसाम् ॥&#x9;036c&lt;br&gt;&#xA;तस्या वायुर्नदीतीर वसनं पर्यवर्तत ।&#x9;037a&lt;br&gt;&#xA;व्यपकृष्टाम्बरां दृष्ट्वा तामृषिश्चकमे ततः ॥&#x9;037c&lt;br&gt;&#xA;तत्र संसक्तमनसो भरद्वाजस्य धीमतः ।&#x9;038a&lt;br&gt;&#xA;हृष्टस्य रेतश्चस्कन्द तदृषिर्द्रोण आदधे ॥&#x9;038c&lt;br&gt;&#xA;ततः समभवद्द्रोणः कलशे तस्य धीमतः ।&#x9;039a&lt;br&gt;&#xA;अध्यगीष्ट स वेदांश्च वेदाङ्गानि च सर्वशः ॥&#x9;039c&lt;br&gt;&#xA;अग्नेरस्त्रमुपादाय यदृषिर्वेद काश्यपः ।&#x9;040a&lt;br&gt;&#xA;अध्यगच्छद्भरद्वाजस्तदस्त्रं देवकार्यतः ॥&#x9;040c&lt;br&gt;&#xA;अग्निवेश्यं महाभागं भरद्वाजः प्रतापवान् ।&#x9;041a&lt;br&gt;&#xA;प्रत्यपादयदाग्नेयमस्त्रमस्त्रविदां वरः ॥&#x9;041c&lt;br&gt;&#xA;&#39;कनिष्ठजातं स मुनिर्भ्राता भ्रातरमन्तिके ।&#x9;042a&lt;br&gt;&#xA;अग्निवेश्यस्तथा द्रोणं तदा भरतसत्तम ।&#39;&#x9;042c&lt;br&gt;&#xA;भारद्वाजं तदाग्नेयं महास्त्रं प्रत्यपादयत् ॥&#x9;042e&lt;br&gt;&#xA;भरद्वाजसखा चासीत्पृषतो नाम पार्थिवः ।&#x9;043a&lt;br&gt;&#xA;तस्यापि द्रुपदो नाम तथा समभवत्सुतः ॥&#x9;043c&lt;br&gt;&#xA;स नित्यमाश्रमं गत्वा द्रोणेन सह पार्थिवः ।&#x9;044a&lt;br&gt;&#xA;चिक्रीडाध्ययनं चैव चकार क्षत्रियर्षभः ॥&#x9;044c&lt;br&gt;&#xA;ततो व्यतीते पृषते स राजा द्रुपदोऽभवत् ।&#x9;045a&lt;br&gt;&#xA;पञ्चालेषु महाबाहुरुत्तरेषु नरेश्वरः ॥&#x9;045c&lt;br&gt;&#xA;भरद्वाजोऽपि भगवानारुरोह दिवं तदा ।&#x9;046a&lt;br&gt;&#xA;तत्रैव च वसन्द्रोणस्तपस्तेपे महातपाः ॥&#x9;046c&lt;br&gt;&#xA;वेदवेदाङ्गविद्वान्स तपसा दग्धकिल्बिषः ।&#x9;047a&lt;br&gt;&#xA;ततः पितृनियुक्तात्मा पुत्रलोभान्महायशाः ॥&#x9;047c&lt;br&gt;&#xA;शारद्वतीं ततो भार्यां कृपीं द्रोणोऽन्वविन्दत ।&#x9;048a&lt;br&gt;&#xA;अग्निहोत्रे च धर्मे च दमे च सतत रताम् ॥&#x9;048c&lt;br&gt;&#xA;अलभद्गौतमी पुत्रमश्वत्थामानमेव च ।&#x9;049a&lt;br&gt;&#xA;स जातमात्रो व्यनदद्यथैवोच्चैःश्रवा हयः ॥&#x9;049c&lt;br&gt;&#xA;तच्छ्रुत्वान्तर्हितं भूतमन्तरिक्षस्थमब्रवीत् ।&#x9;050a&lt;br&gt;&#xA;अश्वस्येवास्य यत्स्थाम नदतः प्रदिशो गतम् ॥&#x9;050c&lt;br&gt;&#xA;अश्वत्थामैव बालोऽयं तस्मान्नाम्ना भविष्यति ।&#x9;051a&lt;br&gt;&#xA;सुतेन तेन सुप्रीतो भारद्वाजस्ततोऽभवत् ॥&#x9;051c&lt;br&gt;&#xA;तत्रैव च वसन्धीमान्धनुर्वेदपरोऽभवत् ।&#x9;052a&lt;br&gt;&#xA;स शुश्राव महात्मानं जामदग्न्यं परन्तपम् ॥&#x9;052c&lt;br&gt;&#xA;सर्वज्ञानविदं विप्रं सर्वशस्त्रभृतां वरम् ।&#x9;053a&lt;br&gt;&#xA;ब्राह्मणेभ्यस्तदा राजन्दित्सन्तं वसु सर्वशः ॥&#x9;053c&lt;br&gt;&#xA;स रामस्य धनुर्वेदं दिव्यान्यस्त्राणि चैव ह ।&#x9;054a&lt;br&gt;&#xA;श्रुत्वा तेषु मनश्चक्रे नीतिशास्त्रे तथैव च ॥&#x9;054c&lt;br&gt;&#xA;ततः स व्रतिभिः शिष्यैस्तपोयुक्तैर्महातपाः ।&#x9;055a&lt;br&gt;&#xA;वृतः प्रायान्महावाहुर्महेन्द्रं पर्वतोत्तमम् ॥&#x9;055c&lt;br&gt;&#xA;ततो महेन्द्रमासाद्य भारद्वाजो महातपाः ।&#x9;056a&lt;br&gt;&#xA;क्षत्रघ्नं तममित्रघ्नमपश्यद्भृगुनन्दनम् ॥&#x9;056c&lt;br&gt;&#xA;ततो द्रोणो वृतः शिष्यैरुपगम्य भृगूद्वहम् ।&#x9;057a&lt;br&gt;&#xA;आचख्यावात्मनो नाम जन्म चाङ्गिरसः कुले ॥&#x9;057c&lt;br&gt;&#xA;निवेद्य शिरसा भूमौ पादौ चैवाभ्यवादयत् ।&#x9;058a&lt;br&gt;&#xA;ततस्तं सर्वमुत्सृज्य वनं जिगमिषुं तदा ॥&#x9;058c&lt;br&gt;&#xA;जामदग्न्यं महात्मानं भारद्वाजोऽब्रवीदिदम् ।&#x9;059a&lt;br&gt;&#xA;भरद्वाजात्समुत्पन्नं तथा त्वं मामयोनिजम् ॥&#x9;059c&lt;br&gt;&#xA;आगतं वित्तकामं मां विद्धि द्रोणं द्विजोत्तम ।&#x9;060a&lt;br&gt;&#xA;तमब्रवीन्महात्मा स सर्वक्षत्रियमर्दनः ॥&#x9;060c&lt;br&gt;&#xA;स्वागतं ते द्विजश्रेष्ठ यदिच्छसि वदस्व मे ।&#x9;061a&lt;br&gt;&#xA;एवमुक्तस्तु रामेण भारद्वाजोऽब्रवीद्वचः ॥&#x9;061c&lt;br&gt;&#xA;रामं प्रहरतां श्रेष्ठं दित्सन्तं विविधं वसु ।&#x9;062a&lt;br&gt;&#xA;अहं धनमनन्तं हि प्रार्थये विपुलव्रत ॥&#x9;062c&lt;br&gt;&#xA;राम उवाच ।&#x9;063&lt;br&gt;&#xA;हिरण्यं मम यच्चान्यद्वसु किञ्चिदिह स्थितम् ।&#x9;063a&lt;br&gt;&#xA;ब्राह्मणेभ्यो मया दत्तं सर्वमेतत्तपोधन ॥&#x9;063c&lt;br&gt;&#xA;तथैवेयं धरा देवी सागरान्ता सपत्तना ।&#x9;064a&lt;br&gt;&#xA;कश्यपाय मया दत्ता कृत्स्ना नगरमालिनी ॥&#x9;064c&lt;br&gt;&#xA;शरीरमात्रमेवाद्य ममेदमवशेषितम् ।&#x9;065a&lt;br&gt;&#xA;अस्त्राणि च महार्हाणि शस्त्राणि विविधानि च ॥&#x9;065c&lt;br&gt;&#xA;अस्त्राणि वा शरीरं वा ब्रह्मञ्शस्त्राणि वा पुनः ।&#x9;066a&lt;br&gt;&#xA;वृणीष्व किं प्रयच्छामि तुभ्यं द्रोण वदाशु तत् ॥&#x9;066c&lt;br&gt;&#xA;द्रोण उवाच ।&#x9;067&lt;br&gt;&#xA;अस्त्राणि मे समग्राणि ससंहाराणि भार्गव ।&#x9;067a&lt;br&gt;&#xA;स प्रयोगरहस्यानि दातुमर्हस्यशेषतः ॥&#x9;067c&lt;br&gt;&#xA;&#39;एतद्वसु वसूनां हि सर्वेषां विप्रसत्तम ।&#39;&#x9;068a&lt;br&gt;&#xA;तथेत्युक्त्वा ततस्तस्मै प्रादादस्त्राणि भार्गवः ।&#x9;068c&lt;br&gt;&#xA;सरहस्यव्रतं चैव धनुर्वेदमशेषतः ॥&#x9;068e&lt;br&gt;&#xA;प्रतिगृह्य तु तत्सर्वं कृतास्त्रे द्विजसत्तमः ।&#x9;069a&lt;br&gt;&#xA;प्रियं सखायं सुप्रीतो जगाम द्रुपदं प्रति ॥ ॥&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/141/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/141/</guid>
      <description>&lt;p&gt;अध्यायः 141&lt;/p&gt;&#xA;&lt;p&gt;द्रुपदसमीपं गत्वा तेन सह स्वस्य सखित्वं कथयतो द्रोणस्य द्रुपदकृतं भर्त्सनम् ॥ 1 ॥ तेन कुपितस्य द्रोणस्य हास्तिन पुरगमनम् ॥ 2 ॥ क्रीडाकाले कूपपतितयोर्वीटाकन्दुकयोरुद्धरणे अशक्नुवतां कुमाराणां द्रोणकृतोऽधिक्षेपः ॥ 3 ॥ द्रोणेन वीटामुद्रिकयोः कूपादुद्धारः ॥ 4 ॥ द्रोणवृत्तान्तश्रवणेन भीष्मेण स्वगृहनिवासार्थं द्रोणं प्रति प्रार्थनम् ॥ 5 ॥&#xA;वैशम्पायन उवाच &#x9;001&lt;br&gt;&#xA;ततो द्रुपदमासाद्य भारद्वाजः प्रतापवान् ।&#x9;001a&lt;br&gt;&#xA;अब्रवीत्पार्थिवं राजन्सखायं विद्धि मामिह ॥&#x9;001c&lt;br&gt;&#xA;इत्येवमुक्तः सख्या स प्रीतिर्पूर्वं जनेश्वरः ।&#x9;002a&lt;br&gt;&#xA;भारद्वाजेन पाञ्चाल्यो नामृष्यत वचोऽस्य तत् ॥&#x9;002c&lt;br&gt;&#xA;स क्रोधामर्षजिह्मभ्रूः कषायीकृतलोचनः ।&#x9;003a&lt;br&gt;&#xA;ऐश्वर्यमदसम्पन्नो द्रोणं राजाऽब्रवीदिदम् ॥&#x9;003c&lt;br&gt;&#xA;द्रुपद उवाच&#x9;004&lt;br&gt;&#xA;अकृतेयं तव प्रज्ञा ब्रह्मन्नातिसमञ्जसा ।&#x9;004a&lt;br&gt;&#xA;यन्मां व्रवीषि प्रसभं सखा तेऽहमिति द्विज ॥&#x9;004c&lt;br&gt;&#xA;न हि राज्ञामुदीर्णानामेवम्भूतैर्नरैः क्वचित् ।&#x9;005a&lt;br&gt;&#xA;सख्यं भवति मन्दात्मञ्श्रिया हीनैर्धनच्युतैः ॥&#x9;005c&lt;br&gt;&#xA;सौहृदान्यपि जीर्यन्ते कालेन परिजीर्यतः ।&#x9;006a&lt;br&gt;&#xA;सौहृदं मे त्वया ह्यासीत्पूर्वं सामर्थ्यबन्धनम् ॥&#x9;006c&lt;br&gt;&#xA;न सख्यमजरं लोके हृदि तिष्ठति कस्यचित् ।&#x9;007a&lt;br&gt;&#xA;कामश्चैतन्नाशयति क्रोधो वैनं रहत्युत ॥&#x9;007c&lt;br&gt;&#xA;मैवं जीर्णमुपास्स्व त्वं सख्यं भवदुपाधिकृत् ।&#x9;008a&lt;br&gt;&#xA;आसीत्सख्यं द्विजश्रेष्ठ त्वया मेऽर्थनिबन्धनम् ॥&#x9;008c&lt;br&gt;&#xA;न दरिद्रो वसुमतो नाविद्वान्विदुषः सखा ।&#x9;009a&lt;br&gt;&#xA;न शूरस्य सखा क्लीबः सखिपूर्वं किमिष्यते ॥&#x9;009c&lt;br&gt;&#xA;ययोरेव समं वित्तं ययोरेव समं श्रुतम् ।&#x9;010a&lt;br&gt;&#xA;तयोर्विवाहः सख्यं च न तु पुष्टविपुष्टयोः ॥&#x9;010c&lt;br&gt;&#xA;नाश्रोत्रियः श्रोत्रियस्य नारथी रथिनः सखा ।&#x9;011a&lt;br&gt;&#xA;नाराजा पार्थिवस्यापि सखिपूर्वं किमिष्यते ॥&#x9;011c&lt;br&gt;&#xA;वैशम्पायन उवाच&#x9;012&lt;br&gt;&#xA;द्रुपदेनैवमुक्तस्तु भारद्वाजः प्रतापवान् ।&#x9;012a&lt;br&gt;&#xA;मुहूर्तं चिन्तयित्वा तु मन्युनाऽभिपरिप्लुतः ॥&#x9;012c&lt;br&gt;&#xA;स विनिश्चित्य मनसा पाञ्चाल्यं प्रतिबुद्धिमान् ।&#x9;013a&lt;br&gt;&#xA;&#39;शिष्यैः परिवृतः श्रीमान्पुत्रेण सहितस्तथा ॥&#39;&#x9;013c&lt;br&gt;&#xA;जगाम कुरुमुख्यानां नागरं नागसाह्वयम् ।&#x9;014a&lt;br&gt;&#xA;तां प्रतिज्ञां प्रतिज्ञाय यां कर्ता नचिरादिव ॥&#x9;014c&lt;br&gt;&#xA;स नागपुरमागम्य गौतमस्य निवेशने ।&#x9;015a&lt;br&gt;&#xA;भारद्वाजोऽवसत्तत्र प्रच्छन्नं द्विजसत्तमः ॥&#x9;015c&lt;br&gt;&#xA;ततोऽस्य तनुजः पार्थान्कृपस्यानन्तरं प्रभुः ।&#x9;016a&lt;br&gt;&#xA;अस्त्राणि शिक्षयामास नाबुध्यन्त च तं जनाः ॥&#x9;016c&lt;br&gt;&#xA;एवं स तत्र गूढात्मा कञ्चित्कालमुवास ह ।&#x9;017a&lt;br&gt;&#xA;कुमारास्त्वथ निष्क्रम्य समेता गजसाह्वयात् ॥&#x9;017c&lt;br&gt;&#xA;क्रीडन्तो वीटया तत्र वीराः पर्यचरन्मुदा ।&#x9;018a&lt;br&gt;&#xA;&#39;तेषां सङ्क्रीडमानानामुदपानेऽङ्गुलीयकम् ॥&#x9;018c&lt;br&gt;&#xA;पपात धर्मपुत्रस्य वीटा तत्रैव चापतत् ।&#x9;019a&lt;br&gt;&#xA;गर्ताम्बुना प्रतिच्छन्नं तारारूपमिवाम्बरे ॥&#x9;019c&lt;br&gt;&#xA;दृष्ट्वा चैते कुमाराश्च तं यत्नात्पर्यवारयन् ।&#x9;020a&lt;br&gt;&#xA;&#39;ततस्ते यत्नमातिष्ठन्वीटामुद्धर्तुमादृताः ।&#x9;020c&lt;br&gt;&#xA;न च ते प्रत्यपद्यन्त कर्म वीटोपलब्धये ॥&#x9;020e&lt;br&gt;&#xA;ततोऽन्योन्यमवैक्षन्त व्रीडयावनताननाः ।&#x9;021a&lt;br&gt;&#xA;तस्या योगमविदन्तो भृशं चोत्कण्ठिताभवन् ॥&#x9;021c&lt;br&gt;&#xA;तेऽपश्यन्ब्राह्मणं श्याममापन्नं पलितं कृशम् ।&#x9;022a&lt;br&gt;&#xA;कृत्यवन्तमदूरस्थमग्निहोत्रपुरस्कृतम् ॥&#x9;022c&lt;br&gt;&#xA;ते तं दृष्ट्वा महातमानमुपगम्य कुमारकाः ।&#x9;023a&lt;br&gt;&#xA;भग्नोत्साहक्रियात्मानो ब्राह्मणं पर्यवारयन् ॥&#x9;023c&lt;br&gt;&#xA;अथ द्रोणः कुमारांस्तान्दृष्ट्वा कत्यवशस्तदा ।&#x9;024a&lt;br&gt;&#xA;प्रहस्य मन्दं पैशल्यादभ्यभाषत वीर्यवान् ॥&#x9;024c&lt;br&gt;&#xA;अहो वो धिग्बलं क्षात्रं धिगेतां वः कृतास्त्रताम् ।&#x9;025a&lt;br&gt;&#xA;भरतस्यान्वये जाता ये वीटां नाधिगच्छत ॥&#x9;025c&lt;br&gt;&#xA;वीटां च मुद्रिकां चैव ह्यहमेतदपि द्वयम् ।&#x9;026a&lt;br&gt;&#xA;उद्धरेयमिषीकाभिर्भोजनं मे प्रदीयताम् ॥&#x9;026c&lt;br&gt;&#xA;ततोऽब्रवीत्तदा द्रोणं कुन्तीपुत्रो युधिष्ठिरः ।&#x9;027a&lt;br&gt;&#xA;कृपस्यानुमते ब्रह्मन्भिक्षामाप्नुहि शाश्वतीम् ॥&#x9;027c&lt;br&gt;&#xA;एवमुक्तः प्रत्युवाच प्रहस्य भरतानिदम् ।&#x9;028a&lt;br&gt;&#xA;द्रोण उवाच&#x9;028&lt;br&gt;&#xA;एषा मुष्टिरिषीकाणां मयाऽस्त्रेणाभिमन्त्रिता ॥&#x9;028c&lt;br&gt;&#xA;अस्या वीर्यं निरीक्षध्वं यदन्येषु न विद्यते ।&#x9;029a&lt;br&gt;&#xA;वेत्स्यामीषिकया वीटां तामिषीकां तथाऽन्यया ॥&#x9;029c&lt;br&gt;&#xA;तामन्यया समायोगे वीटाया ग्रहणं मम ।&#x9;030a&lt;br&gt;&#xA;वैशम्पायन उवाच&#x9;030&lt;br&gt;&#xA;ततो यथोक्तं द्रोणेन तत्सर्वं कृतमञ्जसा ॥&#x9;030c&lt;br&gt;&#xA;तदवेक्ष्य कुमारास्ते विस्मयोत्फुल्ललोचनाः ।&#x9;031a&lt;br&gt;&#xA;आश्चर्यमिदमत्यन्तमिति मत्वा वचोऽब्रुवन् ॥&#x9;031c&lt;br&gt;&#xA;मुद्रिकामपि विप्रर्षे शीघ्रमेतां समुद्धर |&#x9;032a&lt;br&gt;&#xA;वैशम्पायन उवाच&#x9;032&lt;br&gt;&#xA;ततः शरं समादाय धनुश्चापि महायशाः ॥&#x9;032c&lt;br&gt;&#xA;शरेण विद्ध्वा मुद्रां तामूर्ध्वमावाहयत्प्रभुः ।&#x9;033a&lt;br&gt;&#xA;स शरं समुपादाय कूपादङ्गुलिवेष्टनम् ॥&#x9;033c&lt;br&gt;&#xA;ददौ ततः कुमाराणां विस्मितानामविस्मितः ।&#x9;034a&lt;br&gt;&#xA;मुद्रिकामुद्धृतां दृष्ट्वा तमाहुस्ते कुमारकाः ॥&#x9;034c&lt;br&gt;&#xA;अभिवन्दामहे ब्रह्मन्नैतदन्येषु विद्यते ।&#x9;035a&lt;br&gt;&#xA;कोऽसि कस्यासि जानीमो वयं किं करवामहे ॥&#x9;035c&lt;br&gt;&#xA;वैशम्पायन उवाच&#x9;036&lt;br&gt;&#xA;एवमुक्तस्ततो द्रोणः प्रत्युवाच कुमारकान् ।&#x9;036a&lt;br&gt;&#xA;आचक्षध्वं च भीष्माय रूपेण च गुणैश्च माम् ॥&#x9;036c&lt;br&gt;&#xA;स एव सुमहातेजाः साम्प्रतं प्रतिपत्स्यते ।&#x9;037a&lt;br&gt;&#xA;वैशम्पायन उवाच&#x9;037&lt;br&gt;&#xA;तथेत्युक्त्वा च गत्वा च भीष्ममूचुः कुमारकाः ॥&#x9;037c&lt;br&gt;&#xA;ब्राह्मणस्य वचः कृत्स्नं तच्च कर्म तथाविधम् ।&#x9;038a&lt;br&gt;&#xA;भीष्मः श्रुत्वा कुमाराणां द्रोणं तं प्रत्यजानत ॥&#x9;038c&lt;br&gt;&#xA;युक्तरूपः स हि गुरुरित्येवमनुचिन्त्य च ।&#x9;039a&lt;br&gt;&#xA;अथैनमानीय तदा स्वयमेव सुसत्कृतम् ॥&#x9;039c&lt;br&gt;&#xA;परिपप्रच्छ निपुणं भीष्मः शस्त्रभृतां वरः ।&#x9;040a&lt;br&gt;&#xA;हेतुमागमने तच्च द्रोणः सर्वं न्यवेदयत् ॥&#x9;040c&lt;br&gt;&#xA;द्रोण उवाच&#x9;041&lt;br&gt;&#xA;महर्षेरग्निवेश्यस्य सकाशमहमच्युत ।&#x9;041a&lt;br&gt;&#xA;अस्त्रार्थमगमं पूर्वं धनुर्वेदजिघृक्षया ॥&#x9;041c&lt;br&gt;&#xA;ब्रह्मचारी विनीतात्मा जटिलो बहुलाः समाः ।&#x9;042a&lt;br&gt;&#xA;अवसं सुचिरं तत्र गुरुशुश्रूषणे रतः ॥&#x9;042c&lt;br&gt;&#xA;पाञ्चाल्यो राजपुत्रश्च यज्ञसेनो महाबलः ।&#x9;043a&lt;br&gt;&#xA;इष्वस्त्रहेतोर्न्यवसत्तस्मिन्नेव गुरौ प्रभुः ॥&#x9;043c&lt;br&gt;&#xA;स मे तत्र सखा चासीदुपकारी प्रियश्च मे ।&#x9;044a&lt;br&gt;&#xA;तेनाहं सह सङ्गम्य वर्तयन्सुचिरं प्रभो ॥&#x9;044c&lt;br&gt;&#xA;बाल्यात्प्रभृति कौरव्य सहाध्ययनमेव च ।&#x9;045a&lt;br&gt;&#xA;स मे सखा सदा तत्र प्रियवादी प्रियङ्करः ॥&#x9;045c&lt;br&gt;&#xA;अब्रवीदिति मां भीष्म वचनं प्रीतिवर्धनम् ।&#x9;046a&lt;br&gt;&#xA;अहं प्रियतमः पुत्रः पितुर्द्रोण महात्मनः ॥&#x9;046c&lt;br&gt;&#xA;अभिषेक्ष्यति मां राज्ये स पाञ्चाल्यो यदा तदा ।&#x9;047a&lt;br&gt;&#xA;तद्भोज्यं भवता राज्यमर्धं सत्येन ते शपे ॥&#x9;047c&lt;br&gt;&#xA;मम भोगाश्च वित्तं च त्वदधीनं सुखानि च ।&#x9;048a&lt;br&gt;&#xA;एवमुक्त्वाऽथ वव्राज कृतास्त्रः पूजितो मया ॥&#x9;048c&lt;br&gt;&#xA;तच्च वाक्यमहं नित्यं मनसा धारयंस्तदा ।&#x9;049a&lt;br&gt;&#xA;सोऽहं पितृनियोगेन पुत्रलोभाद्यशस्विनीम् ॥&#x9;049c&lt;br&gt;&#xA;शारद्वतीं महाप्रज्ञामुपयेमे महाव्रताम् ।&#x9;050a&lt;br&gt;&#xA;अग्निहोत्रे च सत्रे च दमे च सततं रताम् ॥&#x9;050c&lt;br&gt;&#xA;लेभे च गौतमी पुत्रमश्वत्थामानमौरसम् ।&#x9;051a&lt;br&gt;&#xA;भीमविक्रमकर्माणमादित्यसमतेजसम् ॥&#x9;051c&lt;br&gt;&#xA;पुत्रेण तेन प्रीतोऽहं भरद्वाजो मया यथा ।&#x9;052a&lt;br&gt;&#xA;गोक्षीरं पिबतो दृष्ट्वा धनिनस्तत्र पुत्रकान् ।&#x9;052c&lt;br&gt;&#xA;अश्वत्थामारुदद्बालस्तन्मे सन्देहयद्दिशः ॥&#x9;052e&lt;br&gt;&#xA;न स्नातकोऽवसीदेत वर्तमानः स्वकर्मसु ।&#x9;053a&lt;br&gt;&#xA;इति सञ्चिन्त्य मनसा तं देशं बहुशो भ्रमन् ॥&#x9;053c&lt;br&gt;&#xA;विशुद्धमिच्छन्गाङ्गेय धर्मोपेतं प्रतिग्रहम् ।&#x9;054a&lt;br&gt;&#xA;अन्तादन्तं परिक्रम्य नाध्यगच्छं पयस्विनीम् ॥&#x9;054c&lt;br&gt;&#xA;यवपिष्टोदकेनैनं लोभयेयं कुमारकम् ।&#x9;055a&lt;br&gt;&#xA;पीत्वा पिष्टरसं बालः क्षीरं पीतं मयाऽपि च ॥&#x9;055c&lt;br&gt;&#xA;ननर्तोत्थाय कौरव्य हृष्टो बाल्याद्विमोहितः ।&#x9;056a&lt;br&gt;&#xA;तं दृष्ट्वा नृत्यमानं तु बालैः परिवृतं सुतम् ॥&#x9;056c&lt;br&gt;&#xA;हास्यतामुपसम्प्राप्तं कश्मलं तत्र मेऽभवत् ।&#x9;057a&lt;br&gt;&#xA;द्रोणं धिगस्त्वधनिनं यो धनं नाधिगच्छति ॥&#x9;057c&lt;br&gt;&#xA;पिष्टोदकं सुतो यस्य पीत्वा क्षीरस्य तृष्णया ।&#x9;058a&lt;br&gt;&#xA;नृत्यतिस्म मुदाविष्टः क्षीरं पीतं मयाऽप्युत ॥&#x9;058c&lt;br&gt;&#xA;इति सम्भाषतां वाचं श्रुत्वा मे बुद्धिरच्यवत् ।&#x9;059a&lt;br&gt;&#xA;आत्मानं चात्मना गर्हन्मनसेदं व्यचिन्तयम् ॥&#x9;059c&lt;br&gt;&#xA;अपि चाहं पुरा विप्रैर्वर्जितो गर्हितो वसे ।&#x9;060a&lt;br&gt;&#xA;परोपसेवां पापिष्ठां न च कुर्यां धनेप्सया ॥&#x9;060c&lt;br&gt;&#xA;इति मत्वा प्रियं पुत्रं भीष्मादाय ततो ह्यहम् ।&#x9;061a&lt;br&gt;&#xA;पूर्वस्नेहानुरागित्वात्सदारः सौमकिं गतः ॥&#x9;061c&lt;br&gt;&#xA;अभिषिक्तं तु श्रुत्वैव कृतार्थोऽस्मीति चिन्तयन् ।&#x9;062a&lt;br&gt;&#xA;प्रियं सखायं सुप्रीतो राज्यस्थं समुपागमम् ॥&#x9;062c&lt;br&gt;&#xA;संस्मरन्सङ्गमं चैव वचनं चैव तस्य तत् ।&#x9;063a&lt;br&gt;&#xA;ततो द्रुपदमागम्य सखिपूर्वमहं प्रभो ॥&#x9;063c&lt;br&gt;&#xA;अब्रुवं पुरुषव्याघ्र सखायं विद्धि मामिति ।&#x9;064a&lt;br&gt;&#xA;उपस्थितस्तु द्रुपदं सखिवच्चास्मि सङ्गतः ॥&#x9;064c&lt;br&gt;&#xA;स मां निराकारमिव प्रहसन्निदमब्रवीत् ।&#x9;065a&lt;br&gt;&#xA;अकृतेयं तव प्रज्ञा ब्रह्मन्नातिसमञ्जसा ॥&#x9;065c&lt;br&gt;&#xA;यदात्थ मां त्वं प्रसभं सखा तेऽहमिति द्विज ।&#x9;066a&lt;br&gt;&#xA;सङ्गतानीह जीर्यन्ति कालेन परिजीर्यतः ॥&#x9;066c&lt;br&gt;&#xA;सौहृदं मे त्वया ह्यासीत्पूर्वं सामर्थ्यबन्धनम् ।&#x9;067a&lt;br&gt;&#xA;नाश्रोत्रियः श्रोत्रियस्य नारथी रथिनः सखा ॥&#x9;067c&lt;br&gt;&#xA;साम्याद्धि सख्यं भवति वैषम्यान्नोपपद्यते ।&#x9;068a&lt;br&gt;&#xA;न सख्यमजरं लोके विद्यते जातु कस्यचित् ॥&#x9;068c&lt;br&gt;&#xA;कामो वैनं विहरति क्रोधो वैनं रहत्युत ।&#x9;069a&lt;br&gt;&#xA;मैवं जीर्णमुपास्स्व त्वं सख्यं भवदुपाधिकृत् ॥&#x9;069c&lt;br&gt;&#xA;आसीत्सख्यं द्विजश्रेष्ठ त्वया मेऽर्थनिबन्धनम् ।&#x9;070a&lt;br&gt;&#xA;नह्यनाढ्यः सखाऽऽढ्यस्य नाविद्वान्विदुषः सखा ॥&#x9;070c&lt;br&gt;&#xA;न शूरस्य सखा क्लीबः सखिपूर्वं किमिष्यते ।&#x9;071a&lt;br&gt;&#xA;न हि राज्ञामुदीर्णानामेवम्भूतैर्नरैः क्वचित् ॥&#x9;071c&lt;br&gt;&#xA;सख्यं भवति मन्दात्मञ्छ्रिया हीनैर्धनच्युतैः ।&#x9;072a&lt;br&gt;&#xA;नाश्रोत्रियः श्रोत्रियस्य नारथी रथिनः सखा ॥&#x9;072c&lt;br&gt;&#xA;नाराजा पार्थिवस्यापि सखिपूर्वं किमिष्यते ।&#x9;073a&lt;br&gt;&#xA;अहं त्वया न जानामि राज्यार्थे संविदं कृताम् ॥&#x9;073c&lt;br&gt;&#xA;एकरात्रं तु ते ब्रह्मन्कामं दास्यामि भोजनम् ।&#x9;074a&lt;br&gt;&#xA;एवमुक्तस्त्वहं तेन सदारः प्रस्थितस्तदा ॥&#x9;074c&lt;br&gt;&#xA;तां प्रतिज्ञां प्रतिज्ञाय यां कर्ताऽस्म्यचिरादिव ।&#x9;075a&lt;br&gt;&#xA;द्रुपदेनैवमुक्तोऽहं मन्युनाऽभिपरिप्लुतः ॥&#x9;075c&lt;br&gt;&#xA;अभ्यागच्छं कुरून्भीष्म शिष्यैरर्थी गुणान्वितैः ।&#x9;076a&lt;br&gt;&#xA;ततोऽहं भवतः कामं संवर्धयितुमागतः ॥&#x9;076c&lt;br&gt;&#xA;इदं नागपुरं रम्यं ब्रूहि किं करवाणि ते ।&#x9;077a&lt;br&gt;&#xA;वैशम्पायन उवाच&#x9;077&lt;br&gt;&#xA;एवमुक्तस्तदा भीष्मो भारद्वाजमभाषत ॥&#x9;077c&lt;br&gt;&#xA;भीष्म उवाच&#x9;078&lt;br&gt;&#xA;अपज्यं क्रियतां चापं साध्वस्त्रं प्रतिपादय ।&#x9;078a&lt;br&gt;&#xA;भुङ्क्ष भोगान्भृशं प्रीतः पूज्यमानः कुरुक्षये ॥&#x9;078c&lt;br&gt;&#xA;कुरूणामस्ति यद्वित्तं राज्यं चेदं सराष्ट्रकम् ।&#x9;079a&lt;br&gt;&#xA;त्वमेव परमो राजा सर्वे वाक्यकरास्तव ॥&#x9;079c&lt;br&gt;&#xA;यच्च ते प्रार्थितं ब्रह्मन्कृतं तदिति चिन्त्यताम् ।&#x9;080a&lt;br&gt;&#xA;दिष्ट्या प्राप्तोऽसि विप्रर्षे महान्मेऽनुग्रहः कृतः ॥&#x9;080c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/142/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/142/</guid>
      <description>&lt;p&gt;अध्यायः 142&lt;/p&gt;&#xA;&lt;p&gt;द्रोणेनास्त्रशिक्षायां कुरुपाण्डवानां शिष्यत्वेनाङ्गीकारः ॥ 1 ॥ विद्याभ्याससमाप्त्यनन्तरं बहुशः परीक्षितस्यार्जुनस्य द्रोणाचार्याद्विशेषशिक्षाप्राप्तिः ॥ 2 ॥ मृण्मयद्रोणप्रतिमाराधनेन एकलव्यस्य धनुर्वेदप्रतिभानं ॥ 3 ॥ मृगयार्थं गतेषु कुरुपाण्डवेषु एकलव्येन बाणैः शुनो मुखपूरणम् ॥ 4 ॥ अर्जुनप्रार्थनया द्रोणेनैकलव्यं प्रतिगम्य गुरुदक्षिणात्वेन दक्षिणाङ्गुष्ठयाचनम् ॥ 5 ॥ एकलव्येन दक्षिणाङ्गुष्ठस्य छित्वा दानम् ॥ 6 ॥ द्रोणेन शिष्यपरीक्षा ॥ 7 ॥ शिष्यपरीक्षायां युधिष्ठिरादीनां निराकरणम् ॥ 8 ॥&#xA;&#39;वैशम्पायन उवाच &#x9;001&lt;br&gt;&#xA;प्रतिजग्राह तं भीष्मो गुरुं पाण्डुसुतैः सह ।&#x9;001a&lt;br&gt;&#xA;पौत्रानादाय तान्सर्वान्वसूनि विविधानि च ॥&#x9;001c&lt;br&gt;&#xA;शिष्या इति ददौ राजन्द्रोणाय विधिपूर्वकम् ।&#x9;002a&lt;br&gt;&#xA;तदा द्रोणोऽब्रवीद्वाक्यं भीष्मं बुद्धिमतां वरम् ॥&#x9;002c&lt;br&gt;&#xA;कृपस्तिष्ठति चाचार्यः शस्त्रज्ञः प्राज्ञसम्मतः ।&#x9;003a&lt;br&gt;&#xA;मयि तिष्ठति चेद्विप्रो वैमनस्यं गमिष्यति ॥&#x9;003c&lt;br&gt;&#xA;युष्मान्किञ्चिच्च याचित्वा धनं सङ्गृह्य हर्षितः ।&#x9;004a&lt;br&gt;&#xA;स्वमाश्रमपदं राजन्गमिष्यामि यथागतम् ॥&#x9;004c&lt;br&gt;&#xA;एवमुक्ते तु विप्रेन्द्रं भीष्मः प्रहरतां वरः ।&#x9;005a&lt;br&gt;&#xA;अब्रवीद्द्रोणमाचार्यमुख्यं शस्त्रविदां वरम् ॥&#x9;005c&lt;br&gt;&#xA;कृपस्तिष्ठतु पूज्यश्च भर्तव्यश्च मया सदा ।&#x9;006a&lt;br&gt;&#xA;त्वं गुरुर्भव पौत्राणामाचार्यस्त्वं मतो मम ।&#x9;006c&lt;br&gt;&#xA;प्रतिगृह्णीष्व पुत्रांस्त्वमस्त्रज्ञान्कुरु वै सदा ॥&#39;&#x9;006e&lt;br&gt;&#xA;वैशम्पायन उवाच&#x9;007&lt;br&gt;&#xA;ततः सम्पूजितो द्रोणो भीष्मेण द्विपदां वरः ।&#x9;007a&lt;br&gt;&#xA;विशश्राम महातेजाः पूजितः कुरुवेश्मनि ॥&#x9;007c&lt;br&gt;&#xA;विश्रान्तेऽथ गुरौ तस्मिन्पौत्रानादाय कौरवान् ।&#x9;008a&lt;br&gt;&#xA;शिष्यत्वेन ददौ भीष्मो वसूनि विविधानि च ॥&#x9;008c&lt;br&gt;&#xA;गृहं च सुपरिच्छन्नं धनधान्यसमाकुलम् ।&#x9;009a&lt;br&gt;&#xA;भारद्वाजाय सुप्रीतः प्रत्यपादयत प्रभुः ॥&#x9;009c&lt;br&gt;&#xA;स ताञ्शिष्यान्महेष्वासः प्रतिजग्राह कौरवान् ।&#x9;010a&lt;br&gt;&#xA;पाण्डवान्धार्तराष्ट्रांश्च द्रोणो मुदितमानसः ॥&#x9;010c&lt;br&gt;&#xA;प्रतिगृह्य च तान्सर्वान्द्रोणो वचनमब्रवीत् ।&#x9;011a&lt;br&gt;&#xA;रहस्येकः प्रतीतात्मा कृतोपसदनांस्तथा ॥&#x9;011c&lt;br&gt;&#xA;द्रोण उवाच&#x9;012&lt;br&gt;&#xA;कार्यं मे काङ्क्षितं किञ्चिद्धृदि सम्परिवर्तते ।&#x9;012a&lt;br&gt;&#xA;कृतास्त्रैस्तत्प्रदेयं मे तदेतद्वदतानघाः ॥&#x9;012c&lt;br&gt;&#xA;वैशम्पायन उवाच&#x9;013&lt;br&gt;&#xA;तच्छ्रुत्वा कौरवेयास्ते तूष्णीमासन्विशाम्पते ।&#x9;013a&lt;br&gt;&#xA;अर्जुनस्तु ततः सर्वं प्रतिजज्ञे परन्तप ॥&#x9;013c&lt;br&gt;&#xA;ततोऽर्जुनं तदा मूर्ध्नि समाघ्राय पुनः पुनः ।&#x9;014a&lt;br&gt;&#xA;प्रीतिपूर्वं परिष्वज्य प्ररुरोद मुदा तदा ॥&#x9;014c&lt;br&gt;&#xA;&#39;अश्वत्थामानमाहूय द्रोणो वचनमब्रवीत् ।&#x9;015a&lt;br&gt;&#xA;सखायं विद्धि ते पार्थं मया दत्तः प्रगृह्यताम् ॥&#x9;015c&lt;br&gt;&#xA;साधुसाध्विति तं पार्थः परिष्वज्येदमब्रवीत् ।&#x9;016a&lt;br&gt;&#xA;अद्यप्रभृति विप्रेन्द्र परवानस्मि धर्मतः ॥&#x9;016c&lt;br&gt;&#xA;शिष्योऽहं त्वत्प्रसादेन जीवामि द्विजसत्तम ।&#x9;017a&lt;br&gt;&#xA;इत्युक्त्वा तु तदा पार्थः पादौ जग्राह पाण्डवः&#39; ॥&#x9;017c&lt;br&gt;&#xA;ततो द्रोणः पाण्डुपुत्रानस्त्राणि विविधानि च ।&#x9;018a&lt;br&gt;&#xA;ग्राहयामास दिव्यानि मानुषाणि च वीर्यवान् ॥&#x9;018c&lt;br&gt;&#xA;राजपुत्रास्तथा चान्ये समेत्य भरतर्षभ ।&#x9;019a&lt;br&gt;&#xA;अभिजग्मुस्ततो द्रोणमस्त्रार्थे द्विजसत्तमम् ॥&#x9;019c&lt;br&gt;&#xA;वृष्णयश्चान्धकाश्चैव नानादेश्याश्च पार्थिवाः ।&#x9;020a&lt;br&gt;&#xA;सूतपुत्रश्च राधेयो गुरुं द्रोणमियात्तदा ॥&#x9;020c&lt;br&gt;&#xA;स्पर्धमानस्तु पार्थेन सूतपुत्रोऽत्यमर्षणः ।&#x9;021a&lt;br&gt;&#xA;दुर्योधनं समाश्रित्य सोऽवमन्यत पाण्डवान् ॥&#x9;021c&lt;br&gt;&#xA;अभ्ययात्स ततो द्रोणं धनुर्वेदचिकीर्षया ।&#x9;022a&lt;br&gt;&#xA;शिक्षाभुजबलोद्योगैस्तेषु सर्वेषु पाण्डवः ॥&#x9;022c&lt;br&gt;&#xA;अस्त्रविद्यानुरागाच्च विशिष्टोऽभवदर्जुनः ।&#x9;023a&lt;br&gt;&#xA;तुल्येष्वस्त्रप्रयोगेषु लाघवे सौष्टवेषु च ॥&#x9;023c&lt;br&gt;&#xA;सर्वेषामेव शिष्याणां बभूवाभ्यधिकोऽर्जुनः ।&#x9;024a&lt;br&gt;&#xA;ऐन्द्रिमप्रतिमं द्रोण उपदेशेष्वमन्यत ॥&#x9;024c&lt;br&gt;&#xA;एवं सर्वकुमाराणामिष्वस्त्रं प्रत्यपादयत् ।&#x9;025a&lt;br&gt;&#xA;कमण्डलुं च सर्वेषां प्रायच्छच्चिरकारणात् ॥&#x9;025c&lt;br&gt;&#xA;पुत्राय च ददौ कुम्भमविलम्बनकारणात् ।&#x9;026a&lt;br&gt;&#xA;यावत्ते नोपगच्छन्ति तावदस्मै परां क्रियाम् ॥&#x9;026c&lt;br&gt;&#xA;द्रोण आचष्ट पुत्राय कर्म तज्जिष्णुरौहत ।&#x9;027a&lt;br&gt;&#xA;ततः स वारुणास्त्रेण पूरयित्वा कमण्डलुम् ॥&#x9;027c&lt;br&gt;&#xA;सममाचार्यपुत्रेण गुरुमभ्येति फाल्गुनः ।&#x9;028a&lt;br&gt;&#xA;आचार्यपुत्रात्तस्मात्तु विशेषोपचयेऽपृथक् ॥&#x9;028c&lt;br&gt;&#xA;न व्यहीयत मेधावी पार्थोऽप्यस्त्रविदां वरः ।&#x9;029a&lt;br&gt;&#xA;अर्जुनः परमं यत्नमातिष्ठद्गुरुपूजने ॥&#x9;029c&lt;br&gt;&#xA;अस्त्रे च परमं योगं प्रियो द्रोणस्य चाभवत् ।&#x9;030a&lt;br&gt;&#xA;तं दृष्ट्वा नित्यमुद्युक्तमिष्वस्त्रं प्रति फाल्गुनम् ॥&#x9;030c&lt;br&gt;&#xA;आहूय वचनं द्रोणो रहः सूदमभाषत ।&#x9;031a&lt;br&gt;&#xA;अन्धकारेऽर्जुनायान्नं न देयं ते कदाचन ।&#x9;031c&lt;br&gt;&#xA;न चाख्येयमिदं चापि मद्वाक्यं विजये त्वया ॥&#x9;031e&lt;br&gt;&#xA;ततः कदाचिद्भुञ्जाने प्रववौ वायुरर्जुने ।&#x9;032a&lt;br&gt;&#xA;तेन तत्र प्रदीपः स दीप्यमानो विलोपितः ॥&#x9;032c&lt;br&gt;&#xA;भुक्त एव तु कौन्तेयो नास्यादन्यत्र वर्तते ।&#x9;033a&lt;br&gt;&#xA;हस्तस्तेजस्विनस्तस्य अनुग्रहणकारणात् ॥&#x9;033c&lt;br&gt;&#xA;तदभ्यासकृतं मत्वा रात्रावपि स पाण्डवः ।&#x9;034a&lt;br&gt;&#xA;योग्यां चक्रे महाबाहुर्धनुषा पाण्डुनन्दनः ॥&#x9;034c&lt;br&gt;&#xA;तस्य ज्यातलनिर्घोषं द्रोणः शुश्राव भारत ।&#x9;035a&lt;br&gt;&#xA;उपेत्य चैनमुत्थाय परिष्वज्येदमब्रवीत् ॥&#x9;035c&lt;br&gt;&#xA;द्रोण उवाच&#x9;036&lt;br&gt;&#xA;प्रयतिष्ये तथा कर्तुं यथा नान्यो धनुर्धरः ।&#x9;036a&lt;br&gt;&#xA;त्वत्समो भविता लोके सत्यमेतद्ब्रवीमि ते ॥&#x9;036c&lt;br&gt;&#xA;वैशम्पायन उवाच&#x9;037&lt;br&gt;&#xA;ततो द्रोणोऽर्जुनं भूयो हयेषु च गजेषु च ।&#x9;037a&lt;br&gt;&#xA;रथेषु भूमावपि च रणशिक्षामशिक्षयत् ॥&#x9;037c&lt;br&gt;&#xA;गदायुद्धेऽसिचर्यायां तोमरप्रासशक्तिषु ।&#x9;038a&lt;br&gt;&#xA;द्रोणः सङ्कीर्णयुद्धे च शिक्षयामास कौरवान् ॥&#x9;038c&lt;br&gt;&#xA;तस्य तत्कौशलं श्रुत्वा धनुर्वेदजिघृक्षवः ।&#x9;039a&lt;br&gt;&#xA;राजानो राजपुत्राश्च समाजग्मुः सहस्रशः ॥&#x9;039c&lt;br&gt;&#xA;&#39;तान्सर्वाञ्शिक्षयामास द्रोणः शस्त्रभृतां वरः ।&#39;&#x9;040a&lt;br&gt;&#xA;ततो निषादराजस्य हिरण्यधनुषः सुतः ।&#x9;040c&lt;br&gt;&#xA;एकलव्यो महाराज द्रोणमभ्याजगाम ह ॥&#x9;040e&lt;br&gt;&#xA;न स तं प्रतिजग्राह नैषादिरिति चिन्तयन् ।&#x9;041a&lt;br&gt;&#xA;शिष्यं धनुषि धर्मज्ञस्तेषामेवान्ववेक्षया ॥&#x9;041c&lt;br&gt;&#xA;&#39;द्रोण उवाच&#x9;042&lt;br&gt;&#xA;शिष्योऽसि मम नैषादे प्रयोगे बलत्तरः ।&#x9;042a&lt;br&gt;&#xA;निवर्तस्व गृहानेव अनुज्ञातोऽसि नित्यशः ॥&#x9;042c&lt;br&gt;&#xA;वैशम्पायन उवाच&#39;&#x9;043&lt;br&gt;&#xA;स तु द्रोणस्य शिरसा पादौ गृह्य परन्तपः ।&#x9;043a&lt;br&gt;&#xA;अरण्यमनुसम्प्राप्य कृत्वा द्रोणं महीमयम् ॥&#x9;043c&lt;br&gt;&#xA;तस्मिन्नाचार्यवृत्तिं च परमामास्थितस्तदा ।&#x9;044a&lt;br&gt;&#xA;इष्वस्त्रे योगमातस्थे परं नियममास्थितः ॥&#x9;044c&lt;br&gt;&#xA;परया श्रद्धयोपेतो योगेन परमेण च ।&#x9;045a&lt;br&gt;&#xA;विमोक्षादानसन्धाने लघुत्वं परमाप सः ॥&#x9;045c&lt;br&gt;&#xA;&#39;लाघवं चास्त्रयोगं च नचिरात्प्रत्यपद्यत ।&#x9;046a&lt;br&gt;&#xA;&#39;अथ द्रोणाभ्यनुज्ञाताः कदाचित्कुरुपाण्डवाः ।&#x9;046c&lt;br&gt;&#xA;रथैर्विनिर्ययुः सर्वे मृगयामरिमर्दनाः ॥&#x9;046e&lt;br&gt;&#xA;तत्रोपकरणं गृह्य नरः कश्चिद्यदृच्छया ।&#x9;047a&lt;br&gt;&#xA;राजन्ननुजगामैकः श्वानमादाय पाण्डवान् ॥&#x9;047c&lt;br&gt;&#xA;तेषां विचरतां तत्र तत्तत्कर्मचिकीर्षया ।&#x9;048a&lt;br&gt;&#xA;श्वा चरन्स पथा क्रीडन्नैषादिं प्रति जग्मिवान् ॥&#x9;048c&lt;br&gt;&#xA;स कृष्णमलदिग्धाङ्गं कृष्णाजिनजटाधरम् ।&#x9;049a&lt;br&gt;&#xA;नैषादिं श्वा समालक्ष्य भषंस्तस्थौ तदन्तिके ॥&#x9;049c&lt;br&gt;&#xA;तदा तस्याथ भषतः शुनः सप्त शरान्मुखे ।&#x9;050a&lt;br&gt;&#xA;लाघवं दर्शन्नस्त्रे मुमोच युगपद्यथा ॥&#x9;050c&lt;br&gt;&#xA;स तु श्वा शरपूर्णास्यः पाण्डवानाजगाम ह ।&#x9;051a&lt;br&gt;&#xA;तं दृष्ट्वा पाण्डवा वीराः परं विस्मयमागताः ॥&#x9;051c&lt;br&gt;&#xA;लाघवं शब्धवेधित्वं दृष्ट्वा तत्परमं तदा ।&#x9;052a&lt;br&gt;&#xA;प्रेक्ष्य तं व्रीडिताश्चासन्प्रशशंसुश्च सर्वशः ॥&#x9;052c&lt;br&gt;&#xA;तं ततोऽन्वेषमाणास्ते वने वननिवासिनम् ।&#x9;053a&lt;br&gt;&#xA;ददृशुः पाण्डवा राजन्नस्यन्तमनिशं शरान् ॥&#x9;053c&lt;br&gt;&#xA;न चैनमभ्यजानंस्ते तदा विकृतदर्शनम् ।&#x9;054a&lt;br&gt;&#xA;तथैनं परिपप्रच्छ्रुः को भवान्कस्य वेत्युत ॥&#x9;054c&lt;br&gt;&#xA;एकलव्य उवाच&#x9;055&lt;br&gt;&#xA;निषादाधिपतेर्वीरा हिरण्यधनुषः सुतम् ।&#x9;055a&lt;br&gt;&#xA;द्रोणशिष्यं च मां वित्त धुर्वेदकृतश्रमम् ॥&#x9;055c&lt;br&gt;&#xA;वैशम्पायन उवाच&#x9;056&lt;br&gt;&#xA;ते तमाज्ञाय तत्त्वेन पुनरागम्य पाण्डवाः ।&#x9;056a&lt;br&gt;&#xA;यथा वृत्तं वने सर्वं द्रोणायाचख्युरद्भुतम् ॥&#x9;056c&lt;br&gt;&#xA;कौन्तेयस्त्वर्जुनो राजन्नेकलव्यमनुस्मरन् ।&#x9;057a&lt;br&gt;&#xA;रहो द्रोणं समासाद्य प्रणयादिदमब्रवीत् ॥&#x9;057c&lt;br&gt;&#xA;नन्वहं परिरभ्यैकः प्रीतिपूर्वमिदं वचः ।&#x9;058a&lt;br&gt;&#xA;भवतोक्तो न मे शिष्यस्त्वद्विशिष्टो भविष्यति ॥&#x9;058c&lt;br&gt;&#xA;अथ कस्मान्मद्विशिष्टो लोकादपि च वीर्यवान् ।&#x9;059a&lt;br&gt;&#xA;अन्योऽस्ति भवतः शिष्यो निषादाधिपतेः सुतः ।&#x9;059c&lt;br&gt;&#xA;वैशम्पायन उवाच&#x9;060&lt;br&gt;&#xA;मुहूर्तमिव तं द्रोणश्चिन्तयित्वा विनिश्चयम् ।&#x9;060a&lt;br&gt;&#xA;सव्यसाचिनमादाय नैषादिं प्रति जग्मिवान् ॥&#x9;060c&lt;br&gt;&#xA;ददर्श मलदिग्धाङ्गं जटिलं चीरवाससम् ।&#x9;061a&lt;br&gt;&#xA;एकलव्यं धनुष्पाणिमस्यन्तमनिशं शरान् ॥&#x9;061c&lt;br&gt;&#xA;एकलव्यस्तु तं दृष्ट्वा द्रोणमायान्तमन्तिकात् ।&#x9;062a&lt;br&gt;&#xA;अभिगम्योपसङ्गृह्य जगाम शिरसा महीम् ॥&#x9;062c&lt;br&gt;&#xA;पूजयित्वा ततो द्रोणं विधिवत्स निषादजः ।&#x9;063a&lt;br&gt;&#xA;निवेद्य शिष्यमात्मानं तस्थौ प्राञ्जलिरग्रतः ॥&#x9;063c&lt;br&gt;&#xA;ततो द्रोणोऽब्रवीद्राजन्नेकलव्यमिदं वचः ।&#x9;064a&lt;br&gt;&#xA;यदि शिष्योऽसि मे वीर वेतनं दीयतां मम ॥&#x9;064c&lt;br&gt;&#xA;एकलव्यस्तु तच्छ्रुत्वा प्रीयमाणोऽब्रवीदिदम् ।&#x9;065a&lt;br&gt;&#xA;किं प्रयच्छामि भगवन्नाज्ञापयतु मां गुरुः ॥&#x9;065c&lt;br&gt;&#xA;न हि किञ्चिददेयं मे गुरवे ब्रह्मवित्तम ।&#x9;066a&lt;br&gt;&#xA;वैशम्पायन उवाच&#x9;066&lt;br&gt;&#xA;तमब्रवीत्त्वयाङ्गुष्ठो दक्षिणो दीयतामिति ॥&#x9;066c&lt;br&gt;&#xA;एकलव्यस्तु तच्छ्रुत्वा वचो द्रोणस्य दारुणम् ।&#x9;067a&lt;br&gt;&#xA;प्रतिज्ञामात्मनो रक्षन्सत्ये च नियतः सदा ॥&#x9;067c&lt;br&gt;&#xA;तथैव हृष्टवदनस्तथैवादीनमानसः ।&#x9;068a&lt;br&gt;&#xA;छित्त्वाऽविचार्य तं प्रादाद्द्रोणायाङ्गुष्ठमात्मनः ॥&#x9;068c&lt;br&gt;&#xA;ततः शरं तु नैषादिरङ्गुलीभिर्व्यकर्षत ।&#x9;069a&lt;br&gt;&#xA;न तथा च स शीघ्रोऽभूद्यथा पूर्वं नराधिप ॥&#x9;069c&lt;br&gt;&#xA;ततोऽर्जुनः प्रीतमना बभूव विगतज्वरः ।&#x9;070a&lt;br&gt;&#xA;द्रोणश्च सत्यवागासीन्नान्योऽभिभविताऽर्जुनं ॥&#x9;070c&lt;br&gt;&#xA;द्रोणस्य तु तदा शिष्यौ गदायोग्यौ बभूवतुः ।&#x9;071a&lt;br&gt;&#xA;दुर्योधनश्च भीमश्च सदा संरब्धणानसौ ॥&#x9;071c&lt;br&gt;&#xA;अश्वत्थामा रहस्येषु सर्वेष्वभ्यधिकोऽभवत् ।&#x9;072a&lt;br&gt;&#xA;तथाऽतिपुरुषानन्यान्त्सारुकौ यमजावुभौ ॥&#x9;072c&lt;br&gt;&#xA;युधिष्ठिरो रथश्रेष्ठः सर्वत्र तु धनञ्जयः ।&#x9;073a&lt;br&gt;&#xA;प्रथितः सागरान्तायां रथयूथपयूथपः ॥&#x9;073c&lt;br&gt;&#xA;बुद्धियोगबलोत्साहः सर्वास्त्रेषु च निष्ठितः ।&#x9;074a&lt;br&gt;&#xA;अस्त्रे गुर्वनुरागे च विशिष्टोऽभवदर्जुनः ॥&#x9;074c&lt;br&gt;&#xA;तुल्येष्वस्त्रोपदेशेषु सौष्ठवेन च वीर्यवान् ।&#x9;075a&lt;br&gt;&#xA;एकः सर्वकुमाराणां बभूवातिरथोऽर्जुनः ॥&#x9;075c&lt;br&gt;&#xA;प्राणाधिकं भीमसेनं कृतविद्यं धनञ्जयम् ।&#x9;076a&lt;br&gt;&#xA;धार्तराष्ट्रा दुरात्मानो नामृष्यन्त परस्परम् ॥&#x9;076c&lt;br&gt;&#xA;तांस्तु सर्वान्समानीय सर्वविद्यास्त्रशिक्षितान् ।&#x9;077a&lt;br&gt;&#xA;द्रोणः प्रहरणज्ञाने जिज्ञासुः पुरुषर्षभः ॥&#x9;077c&lt;br&gt;&#xA;कृत्रिमं भासमारोप्य वृक्षाग्रे शिल्पिभिः कृतम् ।&#x9;078a&lt;br&gt;&#xA;अविज्ञातं कुमाराणां लक्ष्यभूतमुपादिशत् ॥&#x9;078c&lt;br&gt;&#xA;द्रोण उवाच&#x9;079&lt;br&gt;&#xA;शीघ्रं भवन्तः सर्वेऽपि धनूंष्यादाय सर्वशः ।&#x9;079a&lt;br&gt;&#xA;भासमेतं समुद्दिश्य तिष्ठध्वं सन्धितेषतवः ॥&#x9;079c&lt;br&gt;&#xA;मद्वाक्यसमकालं तु शिरोऽस्य विनिपात्यताम् ।&#x9;080a&lt;br&gt;&#xA;एकैकशो नियोक्ष्यामि तथा कुरुत पुत्रकाः ॥&#x9;080c&lt;br&gt;&#xA;वैशम्पायन उवाच&#x9;081&lt;br&gt;&#xA;ततो युधिष्ठिरं पूर्वमुवाचाङ्गिरसां वरः ।&#x9;081a&lt;br&gt;&#xA;सन्धत्स्व बाणं दुर्धर्ष मद्वाक्यान्ते विमुञ्च तम् ॥&#x9;081c&lt;br&gt;&#xA;ततो युधिष्ठिरः पूर्वं धनुर्गृह्य परन्तपः ।&#x9;082a&lt;br&gt;&#xA;तस्थौ भासं समुद्दिश्य गुरुवाक्यप्रचोदितः ॥&#x9;082c&lt;br&gt;&#xA;ततो विततधन्वानं द्रोणस्तं कुरुनन्दनम् ।&#x9;083a&lt;br&gt;&#xA;स मुहूर्तादुवाचेदं वचनं भरतर्षभ ॥&#x9;083c&lt;br&gt;&#xA;पश्यसि त्वं द्रुमाग्रस्थं भासं नरवरात्मज ।&#x9;084a&lt;br&gt;&#xA;पश्यामीत्येवमाचार्यं प्रत्युवाच युधिष्ठिरः ॥&#x9;084c&lt;br&gt;&#xA;स मुहूर्तादिव पुनर्द्रोणस्तं प्रत्यभाषत ।&#x9;085a&lt;br&gt;&#xA;अथ वृक्षमिमं मां वा भ्रातॄन्वाऽपि प्रपश्यसि ॥&#x9;085c&lt;br&gt;&#xA;तमुवाच स कौन्तेयः पश्याम्येनं वनस्पतिम् ।&#x9;086a&lt;br&gt;&#xA;भवन्तं च तथा भ्रातॄन्भासं चेति पुनःपुनः ॥&#x9;086c&lt;br&gt;&#xA;तमुवाचापसर्पेति द्रोणोऽप्रीतमना इव ।&#x9;087a&lt;br&gt;&#xA;नैतच्छक्यं त्वया वेद्धुं लक्ष्यमित्येव कुत्सयन् ॥&#x9;087c&lt;br&gt;&#xA;ततो दुर्योधनादींस्तान्धार्तराष्ट्रान्महायशाः ।&#x9;088a&lt;br&gt;&#xA;तेनैव क्रमयोगेन जिज्ञासुः पर्यपृच्छत ॥&#x9;088c&lt;br&gt;&#xA;अन्यांश्च शिष्यान्भीमादीन्राज्ञश्चैवान्यदेशजान् ।&#x9;089a&lt;br&gt;&#xA;यदा च सर्वे तत्सर्वं पश्याम इति कुत्सिताः ॥ ॥&#x9;089c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/143/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/143/</guid>
      <description>&lt;p&gt;अध्यायः 143&lt;/p&gt;&#xA;&lt;p&gt;अर्जुनेन लक्ष्यभूतभासच्छेदः ॥ 1 ॥ स्नानार्थं गङ्गामवतीर्णस्य द्रोणस्य ग्राहेण जङ्घायां ग्रहणम् ॥ 2 ॥ अर्जुनेन ग्राहहननम् ॥ 3 ॥ अर्जुनस्य ब्रह्मशिरोस्त्रलाभः ॥ 4 ॥&#xA;वैशम्पायन उवाच ।&#x9;001&lt;br&gt;&#xA;ततो धनञ्जयं द्रोणः स्मयमानोऽभ्यभाषत ।&#x9;001a&lt;br&gt;&#xA;त्वयेदानीं प्रहर्तव्यमेतल्लक्ष्यं विलोक्यताम् ॥&#x9;001c&lt;br&gt;&#xA;मद्वाक्यसमकालं ते मोक्तव्योऽत्र भवेच्छरः ।&#x9;002a&lt;br&gt;&#xA;वितत्य कार्मुकं पुत्र तिष्ठ तावन्मुहूर्तकम् ॥&#x9;002c&lt;br&gt;&#xA;एवमुक्तः सव्यसाची मण्डलीकृतकार्मुकः ।&#x9;003a&lt;br&gt;&#xA;तस्थौ भासं समुद्दिश्य गुरुवाक्यप्रचोदितः ॥&#x9;003c&lt;br&gt;&#xA;मुहूर्तादिव तं द्रोणस्तथैव समभाषत ।&#x9;004a&lt;br&gt;&#xA;पश्यस्येनं स्थितं भासं द्रुमं मामपि चार्जुन ॥&#x9;004c&lt;br&gt;&#xA;पश्याम्येकं भासमिति द्रोणं पार्थोऽभ्यभाषत ।&#x9;005a&lt;br&gt;&#xA;न तु वृक्षं भवन्तं वा पश्यामीति च भारत ॥&#x9;005c&lt;br&gt;&#xA;ततः प्रीतमना द्रोणो मुहूर्तादिव तं पुनः ।&#x9;006a&lt;br&gt;&#xA;प्रत्यभाषत दुर्धर्षः पाण्डवानां महारथम् ॥&#x9;006c&lt;br&gt;&#xA;भासं पश्यसि यद्येनं तथा ब्रूहि पुनर्वचः ।&#x9;007a&lt;br&gt;&#xA;शिरः पश्यामि भासस्य न गात्रमिति सोऽब्रवीत् ॥&#x9;007c&lt;br&gt;&#xA;अर्जुनेनैवमुक्तस्तु द्रोणो हृष्टतनूरुहः ।&#x9;008a&lt;br&gt;&#xA;मुञ्चस्वेत्यब्रवीत्पार्थं स मुमोचाविचारयन् ॥&#x9;008c&lt;br&gt;&#xA;ततस्तस्य नगस्थस्य क्षुरेण निशितेन च ।&#x9;009a&lt;br&gt;&#xA;शिर उत्कृत्य तरसा पातयामास पाण्डवः ॥&#x9;009c&lt;br&gt;&#xA;तस्मिन्कर्मणि संसिद्धे पर्यष्वजत पाण्डवम् ।&#x9;010a&lt;br&gt;&#xA;मेने च द्रुपदं सङ्ख्ये सानुबन्धं पराजितम् ॥&#x9;010c&lt;br&gt;&#xA;कस्य चित्त्वथ कालस्य सशिष्योऽङ्गिरसां वरः ।&#x9;011a&lt;br&gt;&#xA;जगाम गङ्गामभितो मज्जितुं भरतर्षभ ॥&#x9;011c&lt;br&gt;&#xA;अवगाढमथो द्रोणं सलिले सलिलेचरः ।&#x9;012a&lt;br&gt;&#xA;ग्राहो जग्राह बलवाञ्जङ्घान्ते कालचोदितः ॥&#x9;012c&lt;br&gt;&#xA;स समर्थोऽपि मोक्षाय शिष्यान्सर्वानचोदयत् ।&#x9;013a&lt;br&gt;&#xA;ग्राहं हत्वा तु मोक्ष्यध्वं मामिति त्वरयन्निव ॥&#x9;013c&lt;br&gt;&#xA;तद्वाक्यसमकालं तु बीभत्सुर्निशितैः शरैः ।&#x9;014a&lt;br&gt;&#xA;अवार्यैः पञ्चभिर्ग्राहं मग्नमम्भस्यताडयत् ॥&#x9;014c&lt;br&gt;&#xA;इतरे त्वथ सम्मूढास्तत्रपत्र प्रपेदिरे ।&#x9;015a&lt;br&gt;&#xA;तं तु दृष्ट्वा क्रियोपेतं द्रोणोऽमन्यत पाण्डवम् ॥&#x9;015c&lt;br&gt;&#xA;विशिष्टं सर्वशिष्येभ्यः प्रीतिमांश्चाभवत्तदा ।&#x9;016a&lt;br&gt;&#xA;स पार्थबाणैर्बहुधा खण्डशः परिकल्पितः ॥&#x9;016c&lt;br&gt;&#xA;ग्राहः पञ्चत्वमापेदे जङ्घां त्यक्त्वा महात्मनः ।&#x9;017a&lt;br&gt;&#xA;&#39;सर्वक्रियाभ्यनुज्ञानात्तथा शिष्यान्समानयत् ॥&#x9;017c&lt;br&gt;&#xA;दुर्योधनं चित्रसेनं दुःशासनविविंशती ।&#x9;018a&lt;br&gt;&#xA;अर्जुनं च समानीय ह्यश्वत्थामानमेव च ॥&#x9;018c&lt;br&gt;&#xA;शिशुकं मृण्मयं कृत्वा द्रोणो गङ्गाजले ततः ।&#x9;019a&lt;br&gt;&#xA;शिष्याणां पश्यतां चैव क्षिपति स्म महाभुजः ॥&#x9;019c&lt;br&gt;&#xA;चक्षुषी वाससा चैव बद्ध्वा प्रादाच्छरासनम् ।&#x9;020a&lt;br&gt;&#xA;शिशुकं विद्ध्यतेमं वै जलस्थं बद्धचक्षुषः ॥&#x9;020c&lt;br&gt;&#xA;तत्क्षणेनैव बीभत्सुरावापैर्दशभिर्वशी ।&#x9;021a&lt;br&gt;&#xA;पञ्चकैरनुविव्याध मग्नं शिशुकमम्भसि ॥&#x9;021c&lt;br&gt;&#xA;ताः स दृष्ट्वा क्रियाः सर्वा द्रोणोऽमन्यत पाण्डवम् ।&#x9;022a&lt;br&gt;&#xA;विशिष्टं सर्वशिष्येभ्यः प्रीतिमांश्चाभवत्तदा ।&#39;&#x9;022c&lt;br&gt;&#xA;तथाब्रवीन्महात्मानं भारद्वाजो महारथम् ॥&#x9;022e&lt;br&gt;&#xA;गृहाणेदं महाबाहो विशिष्टमतिदुर्धरम् ।&#x9;023a&lt;br&gt;&#xA;अस्त्रं ब्रह्मशिरो नाम सप्रयोगनिवर्तनम् ॥&#x9;023c&lt;br&gt;&#xA;न च ते मानुषेष्वेतत्प्रयोक्तव्यं कथञ्चन ।&#x9;024a&lt;br&gt;&#xA;जगद्विनिर्दहेदेतदल्पतेजसि पातितम् ॥&#x9;024c&lt;br&gt;&#xA;असामान्यमिदं तात लोकेष्वस्त्रं निगद्यते ।&#x9;025a&lt;br&gt;&#xA;तद्धारयेथाः प्रयतः शृणु चेदं वचो मम ॥&#x9;025c&lt;br&gt;&#xA;बाधेतामानुषः शत्रुर्यदि त्वां वीर कश्चन ।&#x9;026a&lt;br&gt;&#xA;तद्वधाय प्रयुञ्जीथास्तदस्त्रमिदमाहवे ॥&#x9;026c&lt;br&gt;&#xA;तथेति सम्प्रतिश्रुत्य बीभत्सुः स कृताञ्जलिः ।&#x9;027a&lt;br&gt;&#xA;जग्राह परमास्त्रं तदाह चैनं पुनर्गुरुः ।&#x9;027c&lt;br&gt;&#xA;भविता त्वत्समो नान्यः पुमाल्ँलोके धनुर्धरः ॥ ॥&#x9;027e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/144/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/144/</guid>
      <description>&lt;p&gt;अध्यायः 144&lt;/p&gt;&#xA;&lt;p&gt;कुमाराणां अस्त्रशिक्षापरीक्षार्थं रङ्गनिर्माणम् ॥ 1 ॥ शिक्षादर्शनार्थं भीष्मादीनां प्रेक्षागारप्रवेशः ॥ 2 ॥ युधिष्ठिरादीनां परीक्षा ॥ 3 ॥ भीमदुर्योधनयोः गदायुद्धपरीक्षा ॥ 4 ॥&#xA;वैशम्पायन उवाच ।&#x9;001&lt;br&gt;&#xA;कृतास्त्रान्धार्तराष्ट्रांश्च पाण्डुपुत्रांश्च भारत ।&#x9;001&lt;br&gt;&#xA;दृष्ट्वा द्रोणोऽब्रवीद्राजन्धृतराष्ट्रं जनेश्वरम् ॥&#x9;001&lt;br&gt;&#xA;कृपस्य सोमदत्तस्य वाह्लीकस्य च धीमतः ।&#x9;002&lt;br&gt;&#xA;गाङ्गेयस्य च सान्निध्ये व्यासस्य विदुरस्य च ॥&#x9;002&lt;br&gt;&#xA;राजन्सम्प्राप्तविद्यास्ते कुमाराः कुरुसत्तम ।&#x9;003&lt;br&gt;&#xA;ते दर्शयेयुः स्वां शिक्षां राजन्ननुमते तव ॥&#x9;003&lt;br&gt;&#xA;ततोऽब्रवीन्महाराजः प्रहृष्टेनान्तरात्मना ।&#x9;004&lt;br&gt;&#xA;धृतराष्ट्र उवाच ।&#x9;004&lt;br&gt;&#xA;भारद्वाज महत्कर्म कृतं ते द्विजसत्तम ॥&#x9;004&lt;br&gt;&#xA;यदानुमन्यसे कालं यस्मिन्देशे यथायथा ।&#x9;005&lt;br&gt;&#xA;तथातथा विधानाय स्वयमाज्ञापयस्व माम् ॥&#x9;005&lt;br&gt;&#xA;स्पृहयाम्यद्य निर्वेदान्पुरुषाणां सचक्षुषाम् ।&#x9;006&lt;br&gt;&#xA;अस्त्रहेतोः पराक्रान्तान्ये मे द्रक्ष्यन्ति पुत्रकान् ॥&#x9;006&lt;br&gt;&#xA;क्षत्तर्यद्गुरुराचार्यो ब्रवीति कुरु तत्तथा ।&#x9;007&lt;br&gt;&#xA;न हीदृशं प्रियं मन्ये भविता धर्मवत्सल ॥&#x9;007&lt;br&gt;&#xA;ततो राजानमामन्त्र्य विदुरानुमतोपि हि ।&#x9;008&lt;br&gt;&#xA;भारद्वाजो महाप्राज्ञो मापयामास मेदिनीम् ॥&#x9;008&lt;br&gt;&#xA;समामवृक्षां निर्गुल्मामुदक्प्रवणसंस्थिताम् ।&#x9;009&lt;br&gt;&#xA;तस्यां भूमौ बलिं चक्रे तिथौ नक्षत्रपूजिते ॥&#x9;009&lt;br&gt;&#xA;अवघुष्टं पुरं चापि तदर्थं भरतर्षभ ।&#x9;010&lt;br&gt;&#xA;रङ्गभूमौ सुविपुलं शास्त्रदृष्टं यथाविधि ॥&#x9;010&lt;br&gt;&#xA;प्रेक्षागारं सुविहितं चक्रस्ते तस्य शिल्पिनः ।&#x9;011&lt;br&gt;&#xA;रक्षां सर्वायुधोपेतां स्त्रीणां चैव नरर्षभ ॥&#x9;011&lt;br&gt;&#xA;मञ्चांश्च कारयामासुर्यत्र जानपदा जनाः ।&#x9;012&lt;br&gt;&#xA;विपुलानुच्छ्रयोपेताञ्शिबिकाश्च महाधनाः ॥&#x9;012&lt;br&gt;&#xA;तस्मिंस्ततोऽहनि प्राप्ते राजा ससचिवस्तदा ।&#x9;013&lt;br&gt;&#xA;&#39;सान्तःपुरः सहामात्यो व्यासस्यानुमते तदा ।&#39;&#x9;013&lt;br&gt;&#xA;भीष्मं प्रमुखतः कृत्वा कृपं चाचार्यसत्तमम् ॥&#x9;013&lt;br&gt;&#xA;&#39;बाह्लीकं सोमदत्तं च भूरिश्रवसमेव च ।&#x9;014&lt;br&gt;&#xA;कुरूनन्यांश्च सचिवानादाय नगराद्बहिः ॥&#x9;014&lt;br&gt;&#xA;रङ्गभूमिं समासाद्य ब्राह्मणैः सहितो नृपः ॥&#39;&#x9;015&lt;br&gt;&#xA;मुक्ताजालपरिक्षिप्तं वैदूर्यमणिशोभितम् ।&#x9;016&lt;br&gt;&#xA;शातकुम्भमयं दिव्यं प्रेक्षागारमुपागमत् ॥&#x9;016&lt;br&gt;&#xA;गान्धारी च महाभागा कुन्ती च जयतां वर ।&#x9;017&lt;br&gt;&#xA;स्त्रियश्च राज्ञः सर्वास्ताः सप्रेष्याः सपरिच्छदाः ॥&#x9;017&lt;br&gt;&#xA;हर्षादारुरुहुर्मञ्चान्मेरुं देवस्त्रियो यथा ।&#x9;018&lt;br&gt;&#xA;ब्राह्मणक्षत्रियाद्यं च चातुर्वर्ण्यं पुराद्द्रुतम् ॥&#x9;018&lt;br&gt;&#xA;दर्शनेप्सुः समभ्यागात्कुमाराणां कृतास्त्रताम् ।&#x9;019&lt;br&gt;&#xA;क्षणेनैकस्थतां तत्र दर्शनेप्सुर्जगाम ह ॥&#x9;019&lt;br&gt;&#xA;प्रवादितैश्च वादित्रैर्जनकौतूहलेन च ।&#x9;020&lt;br&gt;&#xA;महार्णव इव क्षुब्धः समाजः सोऽभवत्तदा ॥&#x9;020&lt;br&gt;&#xA;ततः शुक्लाम्बरधरः शुक्लयज्ञोपवीतवान् ।&#x9;021&lt;br&gt;&#xA;शुक्लकेशः सितश्मश्रुः शुक्लाल्यानुलेपनः ॥&#x9;021&lt;br&gt;&#xA;रङ्गमध्यं तदाचार्यः सपुत्रः प्रविवेश ह ।&#x9;022&lt;br&gt;&#xA;नभो जलधरैर्हीनं साङ्गारक इवांशुमान् ॥&#x9;022&lt;br&gt;&#xA;व्यासस्यानुमते चक्रे बलिं बलवतां वरः ।&#x9;023&lt;br&gt;&#xA;ब्राह्मणांस्तु सुमन्त्रज्ञान्कारयामास मङ्गलम् ॥&#x9;023&lt;br&gt;&#xA;&#39;सुवर्णमणिरत्नानि वस्त्राणि विविधानि च ।&#x9;024&lt;br&gt;&#xA;प्रददौ दक्षिणां राजा द्रोणाय च कृपाय च ॥&#39;&#x9;024&lt;br&gt;&#xA;सुखपुण्याहघोषस्य पुण्यस्य समनन्तरम् ।&#x9;025&lt;br&gt;&#xA;विविशुर्विविधं गृह्य शस्त्रोपकरणं नराः ॥&#x9;025&lt;br&gt;&#xA;ततो बद्धाङ्गुलित्राणा बद्धकक्ष्या महारथाः ।&#x9;026&lt;br&gt;&#xA;बद्धतूणाः सधनुषो विविशुर्भरतर्षभाः ॥&#x9;026&lt;br&gt;&#xA;&#39;रङ्गमध्ये स्थितं द्रोणमभिवाद्य नरर्षभाः ।&#x9;027&lt;br&gt;&#xA;चक्रुः पूजां यथान्यायं द्रोणस्य च कृपस्य च ॥&#x9;027&lt;br&gt;&#xA;आशीर्भिश्च प्रयुक्ताभिः सर्वे संहृष्टमानसाः ।&#x9;028&lt;br&gt;&#xA;अभिवाद्य पुनः शस्त्रान्बलिपुष्पैः समर्चितान् ॥&#x9;028&lt;br&gt;&#xA;रक्तचन्दनसम्मिश्रैः स्वयमर्चन्ति कौरवाः ।&#x9;029&lt;br&gt;&#xA;रक्तचन्दनदिग्धाश्च रक्तमाल्यानुधारिणः ॥&#x9;029&lt;br&gt;&#xA;सर्वे रक्तपताकाश्च सर्वे रक्तान्तलोचनाः ।&#x9;030&lt;br&gt;&#xA;द्रोणेन समनुज्ञाता गृह्य शस्त्रं परन्तपाः ॥&#x9;030&lt;br&gt;&#xA;धनूंषि पूर्व सङ्गृह्य तप्तकाञ्चनभूषिताः ।&#x9;031&lt;br&gt;&#xA;सज्यानि विविधाकाराः शरैः सन्धाय कौरवाः ॥&#x9;031&lt;br&gt;&#xA;ज्याघोषं तलघोषं च कृत्वा भूतान्यमोहयन् ॥&#39;&#x9;032&lt;br&gt;&#xA;अनुज्येष्ठं च ते तत्र युधिष्ठिरपुनरोगमाः ।&#x9;033&lt;br&gt;&#xA;चक्रुरस्त्रं महावीर्याः कुमाराः परमाद्भुतम् ॥&#x9;033&lt;br&gt;&#xA;&#39;केषाञ्चित्तत्र माल्येषु शरा निपतिता नृप ।&#x9;034&lt;br&gt;&#xA;केषाञ्चित्पुष्पमुकुटे निपतन्ति स्म सायकाः ॥&#x9;034&lt;br&gt;&#xA;केचिल्लक्ष्याणि विविधैर्बाणैराहितलक्षणैः ।&#x9;035&lt;br&gt;&#xA;बिभिदुर्लाघवोत्सृष्टैर्गुरूणि च लघूनि च ॥&#39;&#x9;035&lt;br&gt;&#xA;केचिच्छराक्षेपभयाच्छिरांस्यवननामिरे ।&#x9;036&lt;br&gt;&#xA;मनुजा धृष्टमपरे वीक्षाञ्चक्रुः सुविस्मिताः ॥&#x9;036&lt;br&gt;&#xA;ते स्म लक्ष्याणि बिभिदुर्बाणैर्नामाङ्कशोभितैः ।&#x9;037&lt;br&gt;&#xA;विविधैर्लाघवोत्सृष्टैरुह्यन्तो वाजिभिर्द्रुतम् ॥&#x9;037&lt;br&gt;&#xA;तत्कुमारबलं तत्र गृहीतशरकार्मुकम् ।&#x9;038&lt;br&gt;&#xA;गन्धर्वनगराकारं प्रेक्ष्य ते विस्मिताभवन् ॥&#x9;038&lt;br&gt;&#xA;सहसा चुक्रुशुश्चान्ये नराः शतसहस्रशः ।&#x9;039&lt;br&gt;&#xA;विस्मयोत्फुल्लनयनाः साधुसाध्विति भारत ॥&#x9;039&lt;br&gt;&#xA;कृत्वा धनुषि ते मार्गान्रथचर्यासु चासकृत् ।&#x9;040&lt;br&gt;&#xA;गजपृष्ठेऽश्वपृष्ठे च नियुद्धे च महाबलाः ॥&#x9;040&lt;br&gt;&#xA;गृहीतखड्गचर्माणस्ततो भूयः प्रहारिणः ।&#x9;041&lt;br&gt;&#xA;त्सरुमार्गान्यथोद्दिष्टांश्चेरुः सर्वासु भूमिषु ॥&#x9;041&lt;br&gt;&#xA;लाघवं सौष्ठवं शोभां स्थिरत्वं दृढमुष्टिताम् ।&#x9;042&lt;br&gt;&#xA;ददृशुस्तत्र सर्वेषां प्रयोगं खड्गचर्मणोः ॥&#x9;042&lt;br&gt;&#xA;अथ तौ नित्यसंहृष्टौ सुयोधनवृकोदरौ ।&#x9;043&lt;br&gt;&#xA;अवतीर्णौ गदाहस्तावेकशृङ्गाविवाचलौ ॥&#x9;043&lt;br&gt;&#xA;बद्धकक्ष्यौ महाबाहू पौरुषे पर्यवस्थितौ ।&#x9;044&lt;br&gt;&#xA;बृंहन्तौ वासिताहेतोः समदाविव कुञ्जरौ ॥&#x9;044&lt;br&gt;&#xA;तौ प्रदक्षिणसव्यानि मण्डलानि महाबलौ ।&#x9;045&lt;br&gt;&#xA;चेरतुर्मण्डलगतौ समदाविव कुञ्जरौ ॥&#x9;045&lt;br&gt;&#xA;विदुरो धृतराष्ट्राय गान्धार्याः पाण्डवारणिः ।&#x9;046&lt;br&gt;&#xA;न्यवेदयेतां तत्सर्वं कुमाराणां विचेष्टितम् ॥ ॥&#x9;046&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/145/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/145/</guid>
      <description>&lt;p&gt;अध्यायः 145&lt;/p&gt;&#xA;&lt;p&gt;अर्जुनस्य परीक्षा ॥ 1 ॥ कर्णस्य रङ्गप्रवेशः ॥ 2 ॥&#xA;वैशम्पायन उवाच ।&#x9;001&lt;br&gt;&#xA;कुरुराजे हि रङ्गस्थे भीमे च बलिनां वरे ।&#x9;001a&lt;br&gt;&#xA;पक्षपातकृतस्नेहः स द्विधेवाभवज्जनः ॥&#x9;001c&lt;br&gt;&#xA;जय हे कुरुराजेति जय हे भीम इत्युत ।&#x9;002a&lt;br&gt;&#xA;पुरुषाणां सुविपुलाः प्रणादाः सहसोत्थिताः ॥&#x9;002c&lt;br&gt;&#xA;ततः क्षुब्धार्णवनिभं रङ्गमालोक्य बुद्धिमान् ।&#x9;003a&lt;br&gt;&#xA;भारद्वाजः प्रियं पुत्रमश्वत्थामानमब्रवीत् ॥&#x9;003c&lt;br&gt;&#xA;वारयैतौ महावीर्यौ कृतयोग्यावुभावपि ।&#x9;004a&lt;br&gt;&#xA;मा भूद्रङ्गप्रकोपोऽयं भीमदुर्योधनोद्भवः ॥&#x9;004c&lt;br&gt;&#xA;वैशम्पायन उवाच ।&#x9;005&lt;br&gt;&#xA;&#39;तत उत्थाय वेगेन अश्वत्थामा न्यवारयत् ।&#x9;005a&lt;br&gt;&#xA;गुरोराज्ञा भीम इति गान्धारे गुरुशासनम् ।&#x9;005c&lt;br&gt;&#xA;अलं शिक्षाकृतं वेगमलं साहसमित्युत ॥&#39;&#x9;005e&lt;br&gt;&#xA;ततस्तावुद्यतगतौ गुरुपुत्रेण वारितौ ।&#x9;006a&lt;br&gt;&#xA;युगान्तानिलसङ्क्षुब्धौ महावेलाविवार्णवौ ॥&#x9;006c&lt;br&gt;&#xA;ततो रङ्गाङ्गणगतो द्रोणो वचनमब्रवीत् ।&#x9;007a&lt;br&gt;&#xA;निवार्य वादित्रगणं महामेघनिभस्वनम् ॥&#x9;007c&lt;br&gt;&#xA;यो मे पुत्रात्प्रियतरः सर्वशस्त्रविशारदः ।&#x9;008a&lt;br&gt;&#xA;ऐन्द्रिरिन्द्रानुजसमः स पार्थो दृश्यतामिति ॥&#x9;008c&lt;br&gt;&#xA;आचार्यवचनेनाथ कृतस्वस्त्ययनो युवा ।&#x9;009a&lt;br&gt;&#xA;बद्धगोधाङ्गुलित्राणः पूर्णतूणः सकार्मुकः ॥&#x9;009c&lt;br&gt;&#xA;काञ्चनं कवचं बिभ्रत्प्रत्यदृश्यत फाल्गुनः ।&#x9;010a&lt;br&gt;&#xA;सार्कः सेन्द्रायुधतडित्ससन्ध्य इव तोयदः ॥&#x9;010c&lt;br&gt;&#xA;ततः सर्वस्य रङ्गस्य समुत्पिञ्जलकोऽभवत् ।&#x9;011a&lt;br&gt;&#xA;प्रावाद्यन्त च वाद्यानि सशङ्खानि समन्ततः ॥&#x9;011c&lt;br&gt;&#xA;प्रेक्षका ऊचुः ।&#x9;012&lt;br&gt;&#xA;एष कुन्तीसुतः श्रीमानेष मध्यमपाण्डवः ।&#x9;012a&lt;br&gt;&#xA;एष पुत्रो महेन्द्रस्य कुरूणामेष रक्षिता ॥&#x9;012c&lt;br&gt;&#xA;एषोऽस्त्रविदुषां श्रेष्ठ एष धर्मभृतां वरः ।&#x9;013a&lt;br&gt;&#xA;एष शीलवतां चापि शीलज्ञाननिधिः परः ॥&#x9;013c&lt;br&gt;&#xA;वैशम्पायन उवाच ।&#x9;014&lt;br&gt;&#xA;इत्येवं तुमुला वाचः शुश्रुवुः प्रेक्षकेरिताः ।&#x9;014a&lt;br&gt;&#xA;कुन्त्याः प्रस्रवसंयुक्तैरस्रैः क्लिन्नमुरोऽभवत् ॥&#x9;014c&lt;br&gt;&#xA;तेन शब्देन महता पूर्णश्रुतिरथाब्रवीत् ।&#x9;015a&lt;br&gt;&#xA;धृतराष्ट्रो नरश्रेष्ठो विदुरं हृष्टमानसः ॥&#x9;015c&lt;br&gt;&#xA;क्षत्तः क्षुब्धार्णवनिभः किमेष सुमहास्वनः ।&#x9;016a&lt;br&gt;&#xA;सहसैवोत्थितो रङ्गे भिन्दन्निव नभस्तलम् ॥&#x9;016c&lt;br&gt;&#xA;विदुर उवाच ।&#x9;017&lt;br&gt;&#xA;एष पार्थो महाराज फाल्गुनः पाण्डुनन्दनः ।&#x9;017a&lt;br&gt;&#xA;अवतीर्णः सकवचस्तत्रैव सुमिहास्वनः ॥&#x9;017c&lt;br&gt;&#xA;धृतराष्ट्र उवाच ।&#x9;018&lt;br&gt;&#xA;धन्योऽस्म्यनुगृहीतोऽस्मि रक्षितोऽस्मि महामते ।&#x9;018a&lt;br&gt;&#xA;पृथारणिसमुद्भूतैस्त्रिभिः पाण्डववह्निभिः ॥&#x9;018c&lt;br&gt;&#xA;वैशम्पायन उवाच ।&#x9;019&lt;br&gt;&#xA;तस्मिन्प्रमुदिते रङ्गे कथञ्चित्प्रत्युपस्थिते ।&#x9;019a&lt;br&gt;&#xA;दर्शयामास बीभत्सुराचार्यायास्त्रलाघवम् ॥&#x9;019c&lt;br&gt;&#xA;आग्नेयेनासृजद्वह्निं वारुणेनासृजत्पयः ।&#x9;020a&lt;br&gt;&#xA;वायव्येनासृजद्वह्निं पार्जन्येनासृजद्धनान् ॥&#x9;020c&lt;br&gt;&#xA;भौमेन प्रासृजद्भूमिं पार्वतेनासृजद्गिरीन् ।&#x9;021a&lt;br&gt;&#xA;अन्तर्धानेन चास्त्रेण पुनरन्तर्हितोऽभवत् ॥&#x9;021c&lt;br&gt;&#xA;क्षणात्प्रांशुः क्षणाद्ध्रस्वः क्षणाच्च रथधूर्गतः ।&#x9;022a&lt;br&gt;&#xA;क्षणेन रथमध्यस्थः क्षणेनावतरन्महीम् ॥&#x9;022c&lt;br&gt;&#xA;सुकुमारं च सूक्ष्मं च गुरु चापि गुरुप्रियः ।&#x9;023a&lt;br&gt;&#xA;सौष्ठवेनाभिसंयुक्तः सोऽविध्यद्विविधैः शरैः ॥&#x9;023c&lt;br&gt;&#xA;भ्रमतश्च वराहस्य लोहस्य प्रमुखे समम् ।&#x9;024a&lt;br&gt;&#xA;पञ्चबाणानसंसक्तान्सम्मुमोचैकबाणवत् ॥&#x9;024c&lt;br&gt;&#xA;गव्ये विषाणकोशे च चले रज्ज्ववलम्बिनि ।&#x9;025a&lt;br&gt;&#xA;निचखान महावीर्यः सायकानेकविंशतिम् ॥&#x9;025c&lt;br&gt;&#xA;इत्येवमादि सुमहत्खड्गे धनुषि चानघ ।&#x9;026a&lt;br&gt;&#xA;गदायां शस्त्रकुशलो मण्डलानि ह्यदर्शयत् ॥&#x9;026c&lt;br&gt;&#xA;ततः समाप्तभूयिष्ठे तस्मिन्कर्मणि भारत ।&#x9;027a&lt;br&gt;&#xA;मन्दीभूते समाजे च वादित्रस्य च निःस्वने ॥&#x9;027c&lt;br&gt;&#xA;द्वारदेशात्समुद्भूतो माहात्म्यबलसूचकः ।&#x9;028a&lt;br&gt;&#xA;वज्रनिष्पेषसदृशः शुश्रुवे भुजनिःस्वनः ॥&#x9;028c&lt;br&gt;&#xA;दीर्यन्ते किं नु गिरयः किंस्विद्भूमिर्विदीर्यते ।&#x9;029a&lt;br&gt;&#xA;किंस्विदापूर्यते व्योम जलधाराघनैर्घनैः ॥&#x9;029c&lt;br&gt;&#xA;रङ्गस्यैवं मतिरभूत्क्षणेन वसुधाधिप ।&#x9;030a&lt;br&gt;&#xA;द्वारं चाभिमुखाः सर्वे बभूवुः प्रेक्षकास्तदा ॥&#x9;030c&lt;br&gt;&#xA;पञ्चभिर्भ्रातृभिः पार्थैर्द्रोणः परिवृतो वभौ ।&#x9;031a&lt;br&gt;&#xA;पञ्चतारेण संयुक्तः सावित्रेणेव चन्द्रमाः ॥&#x9;031c&lt;br&gt;&#xA;अश्वत्थाम्ना च सहितं भ्रातॄणां शतमूर्जितम् ।&#x9;032a&lt;br&gt;&#xA;दुर्योधनममित्रघ्नमुत्थितं पर्यवारयत् ॥&#x9;032c&lt;br&gt;&#xA;स तैस्तदा भ्रातृभिरुद्यतायुधैर्गदाग्रपाणिः समवस्थितैर्वृतः ।&#x9;033a&lt;br&gt;&#xA;बभौ यथा दानवसङ्क्षये पुरा पुनन्दरो देवगणैः समावृतः ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/146/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/146/</guid>
      <description>&lt;p&gt;अध्यायः 146&lt;/p&gt;&#xA;&lt;p&gt;कर्णस्य परीक्षा ॥ 1 ॥ कर्णार्जुनयोर्युद्धप्रसङ्गः ॥ 2 ॥ कृपेण कर्णस्याधिक्षेपः, कर्णस्य दुर्योधनेन राज्याभिषेचनं च ॥ 3 ॥&#xA;वैशम्पायन उवाच ।&#x9;001&lt;br&gt;&#xA;&#39;एतस्मिन्नेव काले तु तस्मिञ्जनसमागमे ।&#39;&#x9;001a&lt;br&gt;&#xA;दत्तेऽवकाशे पुरुषैर्विस्मयोत्फुल्ललोचनः ।&#x9;001c&lt;br&gt;&#xA;विवेश रङ्गं विस्तीर्णं कर्णः परपुरञ्जयः ॥&#x9;001e&lt;br&gt;&#xA;सहजं कवचं बिभ्रत्कुण्डलोद्द्योतिताननः ।&#x9;002a&lt;br&gt;&#xA;स धनुर्बद्धनिस्त्रिंशः पादचारीव पर्वतः ॥&#x9;002c&lt;br&gt;&#xA;कन्यागर्भः पृथुयशाः पृथायाः पृथुलोचनः ।&#x9;003a&lt;br&gt;&#xA;तीक्ष्णांशोर्भास्करस्यांशः कर्णोऽरिगणसूदनः ॥&#x9;003c&lt;br&gt;&#xA;सिंहर्षभगजेन्द्राणां बलवीर्यपराक्रमः ।&#x9;004a&lt;br&gt;&#xA;दीप्तिकान्तिद्युतिगुणैः सूर्येन्दुज्वलनोपमः ॥&#x9;004c&lt;br&gt;&#xA;प्रांशुः कनकतालाभः सिंहसंहननो युवा ।&#x9;005a&lt;br&gt;&#xA;असङ्ख्येयगुणः श्रीमान्भास्करस्यात्मसम्भवः ॥&#x9;005c&lt;br&gt;&#xA;स निरीक्ष्य महाबाहुः सर्वतो रङ्गमण्डलम् ।&#x9;006a&lt;br&gt;&#xA;प्रणामं द्रोणकृपयोर्नात्यादृतमिवाकरोत् ॥&#x9;006c&lt;br&gt;&#xA;स समाजजनः सर्वो निश्चलः स्थिरलोचनः ।&#x9;007a&lt;br&gt;&#xA;कोऽयमित्यागतक्षोभः कौतूहलपरोऽभवत् ॥&#x9;007c&lt;br&gt;&#xA;सोऽब्रवीन्मेघगम्भीरस्वरेण वदतां वरः ।&#x9;008a&lt;br&gt;&#xA;भ्राता भ्रातरमज्ञातं सावित्रः पाकशासनिम् ॥&#x9;008c&lt;br&gt;&#xA;पार्थ यत्ते कृतं कर्म विशेषवदहं ततः ।&#x9;009a&lt;br&gt;&#xA;करिष्ये पश्यतां नॄणां माऽऽत्मना विस्मयं गमः ॥&#x9;009c&lt;br&gt;&#xA;असमाप्ते ततस्तस्य वचने वदतां वर ।&#x9;010a&lt;br&gt;&#xA;यन्त्रोत्क्षिप्त इवोत्तस्थौ क्षिप्रं वै सर्वतो जनः ॥&#x9;010c&lt;br&gt;&#xA;प्रीतिश्च मनुजव्याघ्र दुर्योधनमुपाविशत् ।&#x9;011a&lt;br&gt;&#xA;ह्रीश्च क्रोधश्च बीभत्सुं क्षणेनान्वाविवेश ह ॥&#x9;011c&lt;br&gt;&#xA;ततो द्रोणाभ्यनुज्ञातः कर्णः प्रियरणः सदा ।&#x9;012a&lt;br&gt;&#xA;यत्कृतं तत्र पार्थेन तच्चकार महाबलः ॥&#x9;012c&lt;br&gt;&#xA;अथ दुर्योधनस्तत्र भ्रातृभिः सह भारत ।&#x9;013a&lt;br&gt;&#xA;कर्णं परिष्वज्य मुदा ततो वचनमब्रवीत् ॥&#x9;013c&lt;br&gt;&#xA;स्वागतं ते महाबाहो दिष्ट्या प्राप्तोऽसि मानद ।&#x9;014a&lt;br&gt;&#xA;अहं च कुरुराज्यं च यथेष्टमुपभुज्यताम् ॥&#x9;014c&lt;br&gt;&#xA;कर्ण उवाच ।&#x9;015&lt;br&gt;&#xA;कृतं सर्वमहं मन्ये सखित्वं च त्वया वृणे ।&#x9;015a&lt;br&gt;&#xA;द्वन्द्वयुद्धं च पार्थेन कर्तुमिच्छाम्यहं प्रभो ॥&#x9;015c&lt;br&gt;&#xA;&#39;वैशम्पायन उवाच ।&#x9;016&lt;br&gt;&#xA;एवमुक्तस्तु कर्णेन राजन्दुर्योधनस्तदा ।&#x9;016a&lt;br&gt;&#xA;कर्णं दीर्घाञ्चितभुजं परिष्वज्येदमब्रवीत् ॥&#39;&#x9;016c&lt;br&gt;&#xA;भुङ्क्ष्व भोगान्मया सार्धं बन्धूनां प्रियकृद्भव ।&#x9;017a&lt;br&gt;&#xA;दुर्हृदां कुरु सर्वेषां मूर्ध्नि पादमरिन्दम ॥&#x9;017c&lt;br&gt;&#xA;वैशम्पायन उवाच ।&#x9;018&lt;br&gt;&#xA;ततः क्षिप्तमिवात्मानं मत्वा पार्थोऽभ्यभाषत ।&#x9;018a&lt;br&gt;&#xA;कर्णं भ्रातृसमूहस्य मध्येऽचलमिव स्थितम् ॥&#x9;018c&lt;br&gt;&#xA;अर्जुन उवाच ।&#x9;019&lt;br&gt;&#xA;अनाहूतोपसृष्टानामनाहूतोपजल्पिनाम् ।&#x9;019a&lt;br&gt;&#xA;ये लोकास्तान्हतः कर्ण मया त्वं प्रतिपत्स्यसे ॥&#x9;019c&lt;br&gt;&#xA;कर्ण उवाच ।&#x9;020&lt;br&gt;&#xA;रङ्गोऽयं सर्वसामान्यः किमत्र तव फाल्गुन ।&#x9;020a&lt;br&gt;&#xA;वीर्यश्रेष्ठाश्च राजानो बलं धर्मोऽनुवर्तते ॥&#x9;020c&lt;br&gt;&#xA;किं क्षेपैर्दुर्बलायासैः शरैः कथय भारत ।&#x9;021a&lt;br&gt;&#xA;गुरोः समक्षं यावत्ते हराम्यद्य शिरः शरैः ॥&#x9;021c&lt;br&gt;&#xA;वैशम्पायन उवाच ।&#x9;022&lt;br&gt;&#xA;ततो द्रोणाभ्यनुज्ञातः पार्तः परपुरञ्जयः ।&#x9;022a&lt;br&gt;&#xA;भ्रातृभिस्त्वरयाश्लिष्टो रणायोपजगाम तम् ॥&#x9;022c&lt;br&gt;&#xA;ततो दुर्योधनेनापि स भ्रात्रा समरोद्यतः ।&#x9;023a&lt;br&gt;&#xA;परिष्वक्तः स्थितः कर्णः प्रगृह्य सशरं धनुः ॥&#x9;023c&lt;br&gt;&#xA;ततः सविद्युत्स्तनितैः सेन्द्रायुधपुरोगमैः ।&#x9;024a&lt;br&gt;&#xA;आवृतं गगनं मेघैर्बलाकापङ्क्तिहासिभिः ॥&#x9;024c&lt;br&gt;&#xA;ततः स्नेहाद्धरिहयं दृष्ट्वा रङ्गावलोकिनम् ।&#x9;025a&lt;br&gt;&#xA;भास्करोऽप्यनयन्नाशं समीपोपगतान्घनान् ॥&#x9;025c&lt;br&gt;&#xA;मेघच्छायोपगूढस्तु ततोऽदृश्यत फाल्गुनः ।&#x9;026a&lt;br&gt;&#xA;सूर्यातपपरिक्षिप्तः कर्णोऽपि समदृश्यत ॥&#x9;026c&lt;br&gt;&#xA;धार्तराष्ट्रा यतः कर्णस्तस्मिन्देशे व्यवस्थिताः ।&#x9;027a&lt;br&gt;&#xA;भारद्वाजः कृपो भीष्मो यतः पार्थस्ततोऽभवन् ॥&#x9;027c&lt;br&gt;&#xA;द्विधा रङ्गः समभवत्स्त्रीणां द्वैधमजायत ।&#x9;028a&lt;br&gt;&#xA;कुन्तिभोजसुता मोहं विज्ञातार्था जगाम ह ॥&#x9;028c&lt;br&gt;&#xA;तां तथा मोहमापन्नां विदुरः सर्वधर्मवित् ।&#x9;029a&lt;br&gt;&#xA;कुन्तीमाश्वासयामास प्रेष्याभिश्चन्दनोदकैः ॥&#x9;029c&lt;br&gt;&#xA;ततः प्रत्यागतप्राणा तावुभौ परिदंशितौ ।&#x9;030a&lt;br&gt;&#xA;पुत्रौ दृष्ट्वा सुसम्भ्रान्ता नान्वपद्यत किञ्चन ॥&#x9;030c&lt;br&gt;&#xA;तावुद्यतमहाचापौ कृपः शारद्वतोऽब्रवीत् ।&#x9;031a&lt;br&gt;&#xA;द्वन्द्वयुद्धसमाचारे कुशलः सर्वधर्मवित् ॥&#x9;031c&lt;br&gt;&#xA;अयं पृथायास्तनयः कनीयान्पाण्डुनन्दनः ।&#x9;032a&lt;br&gt;&#xA;कौरवो भवता सार्धं द्वन्द्वयुद्धं करिष्यति ॥&#x9;032c&lt;br&gt;&#xA;त्वमप्येवं महाबाहो मातरं पितरं कुलम् ।&#x9;033a&lt;br&gt;&#xA;कथयस्व नरेन्द्राणां येषां त्वं कुलभूषणम् ॥&#x9;033c&lt;br&gt;&#xA;ततो विदित्वा पार्थस्त्वां प्रतियोत्स्यति वा न वा ।&#x9;034a&lt;br&gt;&#xA;वृथाकुलसमाचारैर्न युध्यन्ते नृपात्मजाः ॥&#x9;034c&lt;br&gt;&#xA;वैशम्पायन उवाच ।&#x9;035&lt;br&gt;&#xA;एवमुक्तस्य कर्णस्य व्रीडावनतमाननम् ।&#x9;035a&lt;br&gt;&#xA;बभौ वर्षाम्बुविक्लिन्नं पद्ममागलितं यथा ॥&#x9;035c&lt;br&gt;&#xA;दुर्योधन उवाच ।&#x9;036&lt;br&gt;&#xA;आचार्य त्रिविधा योनी राज्ञां शास्त्रविनिश्चये ।&#x9;036a&lt;br&gt;&#xA;सत्कुलीनश्च शूरश्च यश्च सेनां प्रकर्षति ॥&#x9;036c&lt;br&gt;&#xA;&#39;अद्भ्योऽग्निर्ब्रह्मतः क्षत्रमश्मनो लोहमुत्थितम् ।&#x9;037a&lt;br&gt;&#xA;तेषां सर्वत्रगं तेजः स्वासु योनिषु शाम्यति ॥&#39;&#x9;037c&lt;br&gt;&#xA;यद्ययं फाल्गुनो युद्धे नाराज्ञा योद्धुमिच्छति ।&#x9;038a&lt;br&gt;&#xA;तस्मादेषोऽङ्गविषये मया राज्येऽभिषिच्यते ॥&#x9;038c&lt;br&gt;&#xA;वैशम्पायन उवाच ।&#x9;039&lt;br&gt;&#xA;&#39;ततो राजानमामन्त्र्य गाङ्गेयं च पितामहम् ।&#x9;039a&lt;br&gt;&#xA;अभिषेकस्य सम्भारान्समानीय द्विजातिभिः ॥&#x9;039c&lt;br&gt;&#xA;गोसहस्रायुतं दत्त्वा युक्तानां पुण्यकर्मणाम् ।&#x9;040a&lt;br&gt;&#xA;अर्होऽयमङ्गराज्यस्य इति वाच्य द्विजातिभिः&#39; ॥&#x9;040c&lt;br&gt;&#xA;ततस्तस्मिन्क्षणे कर्णः सलाजकुसुमैर्घटैः ।&#x9;041a&lt;br&gt;&#xA;काञ्चनैः काञ्चने पीठे मन्त्रविद्भिर्महारथः ॥&#x9;041c&lt;br&gt;&#xA;अभिषिक्तोऽङ्गराजे स श्रिया युक्तो महाबलः ।&#x9;042a&lt;br&gt;&#xA;&#39;स मौलिहारकेयूरः सहस्ताभरणाङ्गदः ॥&#x9;042c&lt;br&gt;&#xA;राजलिङ्गैस्तथाऽन्यैश्च भूषितो भूषणैः शुभैः ।&#39;&#x9;043a&lt;br&gt;&#xA;सच्छत्रवालव्यजनो जयशब्दोत्तरेण च ॥&#x9;043c&lt;br&gt;&#xA;उवाच कौरवं राजन्वचनं स वृषस्तदा ।&#x9;044a&lt;br&gt;&#xA;अस्य राज्यप्रदानस्य सदृशं किं ददानि ते ॥&#x9;044c&lt;br&gt;&#xA;प्रब्रूहि राजशार्दूल कर्ता ह्यस्मि तथा नृप ।&#x9;045a&lt;br&gt;&#xA;अत्यन्तं सख्यमिच्छामीत्याह तं स सुयोधनः ॥&#x9;045c&lt;br&gt;&#xA;एवमुक्तस्ततः कर्णस्तथेति प्रत्युवाच तम् ।&#x9;046a&lt;br&gt;&#xA;हर्षाच्चोभौ समाश्लिष्य परां मुदमवापतुः ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/147/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/147/</guid>
      <description>&lt;p&gt;अध्यायः 147&lt;/p&gt;&#xA;&lt;p&gt;कर्णपितुरधिरथस्य रङ्गप्रवेशः ॥ 1 ॥ भीमेन कर्णस्याधिक्षेपः ॥ 2 ॥ सर्वेषां रङ्गान्निष्क्रमणम् ॥ 3 ॥&#xA;वैशम्पायन उवाच ।&#x9;001&lt;br&gt;&#xA;ततः स्रस्तोत्तरपटः सप्रस्वेदः सवेपथुः ।&#x9;001a&lt;br&gt;&#xA;विवेशाधिरथो रङ्गं यष्टिप्राणो ह्वयन्निव ॥&#x9;001c&lt;br&gt;&#xA;तमालोक्य धनुस्त्यक्त्वा पितृगौरवयन्त्रितः ।&#x9;002a&lt;br&gt;&#xA;कर्णोऽभिषेकार्द्रशिराः शिरसा समवन्दत ॥&#x9;002c&lt;br&gt;&#xA;ततः पादाववच्छाद्य पटान्तेन ससम्भ्रमः ।&#x9;003a&lt;br&gt;&#xA;पुत्रेति परिपूर्णार्थमब्रवीद्रथसारथिम् ॥&#x9;003c&lt;br&gt;&#xA;परिष्वज्य च तस्याथ मूर्धानं स्नेहविक्लवः ।&#x9;004a&lt;br&gt;&#xA;अङ्गराज्याभिषेकार्द्रमश्रुभिः सिषिचे पुनः ॥&#x9;004c&lt;br&gt;&#xA;तं दृष्ट्वा सूतपुत्रोऽयमिति सञ्चिन्त्य पाण्डवः ।&#x9;005a&lt;br&gt;&#xA;भीमसेनस्तदा वाक्यमब्रवीत्प्रहसन्निव ॥&#x9;005c&lt;br&gt;&#xA;न त्वमर्हसि पार्थेन सूतपुत्र रणे वधम् ।&#x9;006a&lt;br&gt;&#xA;कुलस्य सदृशस्तूर्णं प्रतोदो गृह्यतां त्वया ॥&#x9;006c&lt;br&gt;&#xA;अङ्गराज्यं च नार्हस्त्वमुपभोक्तुं नराधम ।&#x9;007a&lt;br&gt;&#xA;श्वा हुताशसमीपस्थं पुरोडाशमिवाध्वरे ॥&#x9;007c&lt;br&gt;&#xA;वैशम्पायन उवाच ।&#x9;008&lt;br&gt;&#xA;एवमुक्तस्ततः कर्णः किञ्चित्प्रस्फुरिताधरः ।&#x9;008a&lt;br&gt;&#xA;गगनस्थं विनिःश्वस्य दिवाकरमुदैक्षत ॥&#x9;008c&lt;br&gt;&#xA;ततो दुर्योधनः कोपादुत्पपात महाबलः ।&#x9;009a&lt;br&gt;&#xA;भ्रातृपद्मवनात्तस्मान्मदोत्कट इव द्विपः ॥&#x9;009c&lt;br&gt;&#xA;सोऽब्रवीद्भीमकर्माणं भीमसेनमवस्थितम् ।&#x9;010a&lt;br&gt;&#xA;वृकोदर न युक्तं ते वचनं वक्तुमीदृशम् ॥&#x9;010c&lt;br&gt;&#xA;क्षत्रियाणां बलं ज्यष्ठं योक्तव्यं क्षत्रबन्धुना ।&#x9;011a&lt;br&gt;&#xA;शूराणां च नदीनां च प्रभवो दुर्विभावनः ॥&#x9;011c&lt;br&gt;&#xA;सलिलादुत्थितो वह्निर्येन व्याप्तं चराचरम् ।&#x9;012a&lt;br&gt;&#xA;दधीचस्यास्थितो वज्रं कृतं दानवसूदनम् ॥&#x9;012c&lt;br&gt;&#xA;आग्नेयः कृत्तिकापुत्रो रौद्रो गाङ्गेय इत्यपि ।&#x9;013a&lt;br&gt;&#xA;श्रूयते भगवान्देवः सर्वगुह्यमयो गुहः ॥&#x9;013c&lt;br&gt;&#xA;क्षत्रियेभ्यश्च ये जाता ब्राह्मणास्ते च ते श्रुताः ।&#x9;014a&lt;br&gt;&#xA;विश्वामित्रप्रभृतयः प्राप्ता ब्रह्मत्वमव्ययम् ॥&#x9;014c&lt;br&gt;&#xA;आचार्यः कलशाज्जातो द्रोणः शस्त्रभृतां वरः ।&#x9;015a&lt;br&gt;&#xA;गौतमस्यान्ववाये च शरस्तम्बाच्च गौतमः ॥&#x9;015c&lt;br&gt;&#xA;भवतां च यथा जन्म तदप्यागमितं मया ।&#x9;016a&lt;br&gt;&#xA;सकुण्डलं सकवचं सर्वलक्षणलक्षितम् ।&#x9;016c&lt;br&gt;&#xA;कथमादित्यसदृशं मृगी व्याघ्रं जनिष्यति ॥&#x9;016e&lt;br&gt;&#xA;पृथिवीराज्यमर्होऽयं नाङ्गराज्यं नरेश्वरः ।&#x9;017a&lt;br&gt;&#xA;अनेन बाहुवीर्येण मया चाज्ञानुवर्तिना ॥&#x9;017c&lt;br&gt;&#xA;यस्य वा मनुजस्येदं न क्षान्तं मद्विचेष्टितम् ।&#x9;018a&lt;br&gt;&#xA;रथमारुह्य पद्भ्यां स विनामयतु कार्मुकम् ॥&#x9;018c&lt;br&gt;&#xA;ततः सर्वस्य रङ्गस्य हाहाकारो महानभूत् ।&#x9;019a&lt;br&gt;&#xA;साधुवादानुसम्बद्धः सूर्यश्चास्तमुपागमत् ॥&#x9;019c&lt;br&gt;&#xA;ततो दुर्योधनः कर्णमालम्ब्याग्रकरे नृपः ।&#x9;020a&lt;br&gt;&#xA;दीपिकाभिः कृतालोकस्तस्माद्रङ्गाद्विनिर्ययौ ॥&#x9;020c&lt;br&gt;&#xA;पाण्डवाश्च सहद्रोणाः सकृपाश्च विशाम्पते ।&#x9;021a&lt;br&gt;&#xA;भीष्मेण सहिताः सर्वे ययुः स्वं स्वं निवेशनम् ॥&#x9;021c&lt;br&gt;&#xA;अर्जुनेति जनः कश्चित्कश्चित्कर्णेति भारत ।&#x9;022a&lt;br&gt;&#xA;कश्चिद्दुर्योधनेत्येवं ब्रुवन्तः प्रस्थितास्तदा ॥&#x9;022c&lt;br&gt;&#xA;कुन्त्याश्च प्रत्यभिज्ञाय दिव्यलक्षणसूचितम् ।&#x9;023a&lt;br&gt;&#xA;पुत्रमङ्गेश्वरं स्नेहाच्छन्ना प्रीतिरजायत ॥&#x9;023c&lt;br&gt;&#xA;दुर्योधनस्यापि तदा कर्णमासाद्य पार्थिव ।&#x9;024a&lt;br&gt;&#xA;भयमर्जुनसञ्जातं क्षिप्रमन्तरधीयत ॥&#x9;024c&lt;br&gt;&#xA;स चापि वीरः कृतशस्त्रनिश्रमः परेण साम्नाऽभ्यवदत्सुयोधनम् ।&#x9;025a&lt;br&gt;&#xA;युधिष्ठिरस्याप्यभवत्तदा मतिर्न कर्णतुल्योऽस्ति धनुर्धरः क्षितौ ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/148/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/148/</guid>
      <description>&lt;p&gt;अध्यायः 148&lt;/p&gt;&#xA;&lt;p&gt;गुरुदक्षिणात्वेन जीवतो द्रुपदस्य ग्रहणे द्रोणेनाज्ञापिते तदर्थं तेन सह सर्वशिष्याणां पाञ्चालपुरगमनम् ॥ 1 ॥ द्रुपदग्रहणाय पाण्डववर्जं गतानां कौरवाणां तेन पराजयः ॥ 2 ॥ तदनन्तरं गतेषु पाण्डवेषु अर्जुनेन द्रुपदग्रहणम् ॥ 3 ॥ जीवग्राहं गृहीत्वा भीमार्जुनाभ्यां समर्पितेन द्रुपदेन द्रोणस्य संवादः ॥ 4 ॥ द्रोणेनार्धराज्यापहारेण मुक्तस्य द्रुपदस्य पुत्रोत्पादनार्थं प्रयत्नः ॥ 5 ॥&#xA;वैशम्पायन उवाच ।&#x9;001&lt;br&gt;&#xA;पाण्डवान्धार्तराष्ट्रांश्च कृतास्त्रान्प्रसमीक्ष्य सः ।&#x9;001a&lt;br&gt;&#xA;गुर्वर्थं दक्षिणां काले प्राप्तेऽमन्यत वै गुरुः ॥&#x9;001c&lt;br&gt;&#xA;&#39;अस्त्रशिक्षामनुज्ञातान्रङ्गद्वारमुपागतान् ।&#x9;002a&lt;br&gt;&#xA;भारद्वाजस्ततस्तांस्तु सर्वानेवाभ्यभाषत ॥&#x9;002c&lt;br&gt;&#xA;इच्छामि दत्तां सहितां मह्यं परमदक्षिणाम् ।&#x9;003a&lt;br&gt;&#xA;एवमुक्तास्ततः सर्वे शिष्या द्रोणमथाब्रुवन् ।&#x9;003c&lt;br&gt;&#xA;भगवन्किं प्रयच्छाम आज्ञापयतु नो गुरुः ॥&#39;&#x9;003e&lt;br&gt;&#xA;ततः शिष्यान्समाहूय आचार्योऽर्थमचोदयत् ।&#x9;004a&lt;br&gt;&#xA;द्रोणः सर्वानशेषेण दक्षिणार्थं महीपते ॥&#x9;004c&lt;br&gt;&#xA;पञ्चालराजं द्रुपदं गृहित्वा रणमूर्धनि ।&#x9;005a&lt;br&gt;&#xA;पर्यानयत भद्रं वः सा स्यात्परमदक्षिणा ॥&#x9;005c&lt;br&gt;&#xA;तथेत्युक्त्वा तु ते सर्वे रथैस्तूर्णं प्रहारिणः ।&#x9;006a&lt;br&gt;&#xA;आचार्यधनदानार्थं द्रोणेन सहिता ययुः ॥&#x9;006c&lt;br&gt;&#xA;ततोऽभिजग्मुः पञ्चालान्निघ्नन्तस्ते नरर्षभाः ।&#x9;007a&lt;br&gt;&#xA;ममृदुस्तस्य नगरं द्रुपदस्य महौजसः ॥&#x9;007c&lt;br&gt;&#xA;दुर्योधनश्च कर्णश्च युयुत्सुश्च महाबलः ।&#x9;008a&lt;br&gt;&#xA;दुःशासनो विकर्णश्च जलसन्धः सुलोचनः ॥&#x9;008c&lt;br&gt;&#xA;एते चान्ये च बहवः कुमारा बहुविक्रमाः ।&#x9;009a&lt;br&gt;&#xA;अहं पूर्वमहं पूर्वमित्येवं क्षत्रियर्षभाः ॥&#x9;009c&lt;br&gt;&#xA;ततो वरराथारूढाः कुमाराः सादिभिः सह ।&#x9;010a&lt;br&gt;&#xA;प्रविश्य नगरं सर्वे राजमार्गमुपाययुः ॥&#x9;010c&lt;br&gt;&#xA;तस्मिन्काले तु पाञ्चालः श्रुत्वा दृष्ट्वा महद्बलम् ।&#x9;011a&lt;br&gt;&#xA;भ्रातृभिः सहितो राजंस्त्वरया निर्ययौ गृहात् ॥&#x9;011c&lt;br&gt;&#xA;ततस्तु कृतसन्नाहा यज्ञसेनसहोदराः ।&#x9;012a&lt;br&gt;&#xA;शरवर्षाणि मुञ्चन्तः प्रणेदुः सर्व एव ते ॥&#x9;012c&lt;br&gt;&#xA;ततो रथेन शुभ्रेण समासाद्य तु कौरवान् ।&#x9;013a&lt;br&gt;&#xA;यज्ञसेनः शरान्घोरान्ववर्ष युधि दुर्जयः ॥&#x9;013c&lt;br&gt;&#xA;पूर्वमेव तु सम्मन्त्र्य पार्थो द्रोणमथाऽब्रवीत् ।&#x9;014a&lt;br&gt;&#xA;दर्पोद्रेकात्कुमाराणामाचार्यं द्विजसत्तमम् ॥&#x9;014c&lt;br&gt;&#xA;एषां पराक्रमस्यान्ते वयं कुर्याम साहसम् ।&#x9;015a&lt;br&gt;&#xA;एतैरशक्यः पाञ्चालो ग्रहीतुं रणमूर्धनि ॥&#x9;015c&lt;br&gt;&#xA;एवमुक्त्वा तु कौन्तेयो भ्रातृभिः सहितोऽनघः ।&#x9;016a&lt;br&gt;&#xA;अर्धक्रोशे तु नगरादतिष्ठद्बहिरेव सः ॥&#x9;016c&lt;br&gt;&#xA;द्रुपदः कौरवान्दृष्ट्वा प्राधावत समन्ततः ।&#x9;017a&lt;br&gt;&#xA;शरजालेन महता मोहयन्कौरवीं चमूम् ॥&#x9;017c&lt;br&gt;&#xA;तमुद्यतं रथेनैकमाशुकारिणमाहवे ।&#x9;018a&lt;br&gt;&#xA;अनेकमिव सन्त्रासान्मेनिरे तत्र कौरवाः ॥&#x9;018c&lt;br&gt;&#xA;द्रुपदस्य शरा घोरा विचेरुः सर्वतोदिशम् ।&#x9;019a&lt;br&gt;&#xA;ततः शङ्खाश्च भेर्यश्च मृदङ्गाश्च सहस्रशः ॥&#x9;019c&lt;br&gt;&#xA;प्रावाद्यन्त महाराज पञ्चालानां निवेशने ।&#x9;020a&lt;br&gt;&#xA;सिंहनादश्च सञ्जज्ञे पञ्चालानां महात्मनाम् ॥&#x9;020c&lt;br&gt;&#xA;धनुर्ज्यातलशब्दश्च संस्पृश्य गगनं महान् ।&#x9;021a&lt;br&gt;&#xA;दुर्योधनो विकर्णश्च सुबाहुर्दीर्घलोचनः ॥&#x9;021c&lt;br&gt;&#xA;दुःशाशनश्च सङ्क्रुद्धः शरवर्षैरवाकिरन् ।&#x9;022a&lt;br&gt;&#xA;सोऽतिविद्धो महेष्वासः पार्षतो युधि दुर्जयः ॥&#x9;022c&lt;br&gt;&#xA;व्यधमत्तान्यनीकानि तत्क्षणादेव भारत ।&#x9;023a&lt;br&gt;&#xA;दुर्योधनं विकर्णं च कर्णं चापि महाबलम् ॥&#x9;023c&lt;br&gt;&#xA;नानानृपसुतान्वीरान्सैन्यानि विविधानि च ।&#x9;024a&lt;br&gt;&#xA;अलातचक्रवत्सर्वं चरन्बाणैरतर्पयत् ॥&#x9;024c&lt;br&gt;&#xA;ततस्तु नागराः सर्वे मुसलैर्यष्टिभिस्तदा ।&#x9;025a&lt;br&gt;&#xA;अभ्यवर्षन्त कौरव्यान्वर्षमाणा घना इव ॥&#x9;025c&lt;br&gt;&#xA;सबालवृद्धाः काम्पिल्याः कौरवानभ्ययुस्तदा ।&#x9;026a&lt;br&gt;&#xA;श्रुत्वा सुतुमुलं युद्धं कौरवानेव भारत ॥&#x9;026c&lt;br&gt;&#xA;द्रवन्तिस्म नदन्तिस्म क्रोशन्तः पाण्डवान्प्रति ।&#x9;027a&lt;br&gt;&#xA;पाडवास्तु स्वनं श्रुत्वा आर्तानां रोमहर्षणम् ॥&#x9;027c&lt;br&gt;&#xA;अभिवाद्य ततो द्रोणं रथानारुरुहुस्तदा ।&#x9;028a&lt;br&gt;&#xA;युधिष्ठिरं निवार्याशु मा युध्यस्वेति पाण्डवम् ॥&#x9;028c&lt;br&gt;&#xA;माद्रेयौ चक्ररक्षौ तु फाल्गुनश्च तदाऽकरोत् ।&#x9;029a&lt;br&gt;&#xA;सेनाग्रगो भीमसेनस्तदाभूद्गदया सह ॥&#x9;029c&lt;br&gt;&#xA;तदा शत्रुस्वनं श्रुत्वा भ्रातृभिः सहितोऽनघः ।&#x9;030a&lt;br&gt;&#xA;आयाज्जवेन कौन्तेयो रथेनानादयन्दिशः ॥&#x9;030c&lt;br&gt;&#xA;पञ्चालानां ततः सेनामुद्धूतार्णवनिःस्वनाम् ।&#x9;031a&lt;br&gt;&#xA;भीमसेनो महाबाहुर्दण्डपाणिरिवान्तकः ॥&#x9;031c&lt;br&gt;&#xA;प्रविवेश महासेनां मकरः सागरं यथा ।&#x9;032a&lt;br&gt;&#xA;&#39;चतुरङ्गबलाकीर्णे ततस्तस्मिन्रणोत्सवे ॥&#39;&#x9;032c&lt;br&gt;&#xA;स्वयमभ्यद्रवद्भीमो नागानीकं गदाधरः ॥&#x9;033ac&lt;br&gt;&#xA;स युद्धकुशलः पार्थो बाहुवीर्येण चातुलः ।&#x9;034a&lt;br&gt;&#xA;अहनत्कुञ्जरानीकं गदया कालरूपधृक् ॥&#x9;034c&lt;br&gt;&#xA;ते गजा गिरिसङ्काशाः क्षरन्तो रुधिरं बहु ।&#x9;035a&lt;br&gt;&#xA;भीमसेनस्य गदया भिन्नमस्तकपिण्डकाः ॥&#x9;035c&lt;br&gt;&#xA;पतन्ति द्विरदा भूमौ वज्रघातादिवाचलाः ।&#x9;036a&lt;br&gt;&#xA;गजानश्वान्रथांश्चैव पातयामास पाण्डवः ॥&#x9;036c&lt;br&gt;&#xA;पदातींश्च रथांश्चैव न्यवधीदर्जुनाग्रजः ।&#x9;037a&lt;br&gt;&#xA;गोपाल इव दण्डेन यथा पशुगणान्वने ॥&#x9;037c&lt;br&gt;&#xA;चालयन्रथनागांश्च सञ्चचाल वृकोदरः ।&#x9;038a&lt;br&gt;&#xA;भारद्वाजप्रियं कर्तुमुद्यतः फाल्गुनस्तदा ॥&#x9;038c&lt;br&gt;&#xA;पार्षतं शरजालेन क्षिपन्नागात्स पाण्डवः ।&#x9;039a&lt;br&gt;&#xA;हयौघांश्च रथौघांश्च गजौघांश्च समन्ततः ॥&#x9;039c&lt;br&gt;&#xA;पातयन्समरे राजन्युगान्ताग्रिरिव ज्वलन् ।&#x9;040a&lt;br&gt;&#xA;ततस्ते हन्यमाना वै पञ्चालाः सृञ्जयास्तथा ॥&#x9;040c&lt;br&gt;&#xA;शरैर्नानाविधैस्तूर्णं पार्थं सञ्छाद्य सर्वशः ।&#x9;041a&lt;br&gt;&#xA;सिंहनादं मुखैः कृत्वा समयुध्वन्त पाण्डवम् ॥&#x9;041c&lt;br&gt;&#xA;तद्युद्धमभवद्धोरं समुहाद्भुतदर्शनम् ।&#x9;042a&lt;br&gt;&#xA;सिंहनादस्वनं श्रुत्वा नामृष्यत्पाकशासनिः ॥&#x9;042c&lt;br&gt;&#xA;ततः किरीटी सहसा पञ्चालान्समरेऽद्रवत् ।&#x9;043a&lt;br&gt;&#xA;छादयन्निषुजालेन महता मोहयन्निव ॥&#x9;043c&lt;br&gt;&#xA;शीघ्रमभ्यस्यतो बाणान्सन्दधानस्य चानिशम् ।&#x9;044a&lt;br&gt;&#xA;नान्तरं ददृशे किञ्चित्कौन्तेयस्य यशस्विनः ॥&#x9;044c&lt;br&gt;&#xA;&#39;न दिशो नान्तरिक्षं च तदा नैव च मेदिनी ।&#x9;045a&lt;br&gt;&#xA;अदृश्यत महाराज तत्र किञ्चिन्न सङ्गरे ॥&#x9;045c&lt;br&gt;&#xA;पाञ्चालानां कुरूणां च साधुसाध्विति निस्वनः ।&#x9;046a&lt;br&gt;&#xA;तत्र तूर्यनिनादश्च शङ्खानां च महास्वनः ॥&#39;&#x9;046c&lt;br&gt;&#xA;सिंहनादश्च सञ्जज्ञे साधुशब्देन मिश्रितः ।&#x9;047a&lt;br&gt;&#xA;ततः पाञ्चालराजस्तु तथा सत्यजिता सह ॥&#x9;047c&lt;br&gt;&#xA;त्वरमाणोऽभिदुद्राव महेन्द्रं शम्बरो यथा ।&#x9;048a&lt;br&gt;&#xA;महता शरवर्षेण पार्थः पाञ्चालमावृणोत् ॥&#x9;048c&lt;br&gt;&#xA;ततो हलहलाशब्द आसीत्पाञ्चालके बले ।&#x9;049a&lt;br&gt;&#xA;जिघृक्षति महासिंहे गजानामिव यूथपम् ॥&#x9;049c&lt;br&gt;&#xA;दृष्ट्वा पार्थं तदायान्तं सत्यजित्सत्यविक्रमः ।&#x9;050a&lt;br&gt;&#xA;पाञ्चालं वै परिप्रेप्सुर्धनञ्जयमदुद्रुवत् ॥&#x9;050c&lt;br&gt;&#xA;ततस्त्वर्जुनपाञ्चालौ युद्धाय समुपागतौ ।&#x9;051a&lt;br&gt;&#xA;व्यक्षोभयेतां तौ सैन्यमिन्द्रवैरोचनाविव ॥&#x9;051c&lt;br&gt;&#xA;ततः सत्यजितं पार्थो दशभिर्मर्मभेदिभिः ।&#x9;052a&lt;br&gt;&#xA;विव्याध बवलद्गाढं तदद्भुतमिवाभवत् ॥&#x9;052c&lt;br&gt;&#xA;ततः शरशतैः पार्थं पाञ्चालः शीघ्रमार्दयत् ।&#x9;053a&lt;br&gt;&#xA;पार्थस्तु शरवर्षेण च्छाद्यमानो महारथः ॥&#x9;053c&lt;br&gt;&#xA;वेगं चक्रे महावेगो धनुर्ज्यामवमृज्य च ।&#x9;054a&lt;br&gt;&#xA;ततः सत्यजितश्चापं छित्वा राजानमभ्ययात् ॥&#x9;054c&lt;br&gt;&#xA;अथान्यद्धनुरादाय सत्यजिद्वेगवत्तरम् ।&#x9;055a&lt;br&gt;&#xA;साश्वं ससूतं सरथं पार्थं विव्याध सत्वरः ॥&#x9;055c&lt;br&gt;&#xA;स तं न ममृषे पार्थः पाञ्चालेनार्दितो युधि ।&#x9;056a&lt;br&gt;&#xA;ततस्तस्य विनाशार्थं सत्वरं व्यसृजच्छरान् ॥&#x9;056c&lt;br&gt;&#xA;हयान्ध्वजं धनुर्मुष्टिमुभौ तौ पार्ष्णिसारथी ।&#x9;057a&lt;br&gt;&#xA;स तथा भिद्यमानेषु कार्मुकेषु पुनः पुनः ॥&#x9;057c&lt;br&gt;&#xA;हयेषु विनिकृत्तेषु विमुखोऽभवदाहवे ।&#x9;058a&lt;br&gt;&#xA;स सत्यजितमालेक्य तथा विमुखमाहवे ॥&#x9;058c&lt;br&gt;&#xA;वेगेन महता राजन्नभ्यधावत पार्षतम् ।&#x9;059a&lt;br&gt;&#xA;तदा चक्रे महद्युद्धमर्जुनो जयतां वरः ॥&#x9;059c&lt;br&gt;&#xA;तस्य पार्थो धनुश्छित्त्वा ध्वजं चोर्व्यामपातयत् ।&#x9;060a&lt;br&gt;&#xA;पञ्चभिस्तस्य विव्याध हयान्सूतं च सायकैः ॥&#x9;060c&lt;br&gt;&#xA;तत उत्सृज्य तच्चापमाददानः शरावरम् ।&#x9;061a&lt;br&gt;&#xA;खड्गमुद्धृत्य कौन्तेयः सिंहनादमथाकरोत् ॥&#x9;061c&lt;br&gt;&#xA;पाञ्चालस्य रथस्येषामाप्लुत्य सहसाऽपतत् ।&#x9;062a&lt;br&gt;&#xA;पाञ्चालरथमास्थाय अवित्रस्तो धनञ्जयः ॥&#x9;062c&lt;br&gt;&#xA;विक्षोभ्याम्भोनिधिं तार्क्ष्यस्तं नागमिव सोऽग्रहीत् ।&#x9;063a&lt;br&gt;&#xA;ततस्तु सर्वपाञ्चाला विद्रवन्ति दिशो दश ॥&#x9;063c&lt;br&gt;&#xA;दर्शयन्सर्वसैन्यानां स बाह्वोर्बलमात्मनः ।&#x9;064a&lt;br&gt;&#xA;सिंहनादस्वनं कृत्वा निर्जगाम धनञ्जयः ॥&#x9;064c&lt;br&gt;&#xA;आयान्तमर्जुनं दृष्ट्वा कुमाराः सहितास्तदा ।&#x9;065a&lt;br&gt;&#xA;ममृदुस्तस्य नगरं द्रुपदस्य महात्मनः ॥&#x9;065c&lt;br&gt;&#xA;अर्जुन उवाच ।&#x9;066&lt;br&gt;&#xA;सम्बन्धी कुरुवीराणां द्रुपदो राजसत्तमः ।&#x9;066a&lt;br&gt;&#xA;मा वधीस्तद्बलं भीम गुरुदानं प्रदीयताम् ॥&#x9;066c&lt;br&gt;&#xA;वैशम्पायन उवाच ।&#x9;067&lt;br&gt;&#xA;भीमसेनस्तदा राजन्नर्जुनेन निवारितः ।&#x9;067a&lt;br&gt;&#xA;अतृप्तो युद्धधर्मेषु न्यवर्तत महाबलः ॥&#x9;067c&lt;br&gt;&#xA;ते यज्ञसेनं द्रुपदं गृहीत्वा रणमूर्धनि ।&#x9;068a&lt;br&gt;&#xA;उपाजग्मुः सहामात्यं द्रोणाय भरतर्षभ ॥&#x9;068c&lt;br&gt;&#xA;भग्नदर्पं हृतधनं तं तथा वशमागतम् ।&#x9;069a&lt;br&gt;&#xA;स वैरं मनसा ध्यात्वा द्रोणो द्रुपदमब्रवीत् ॥&#x9;069c&lt;br&gt;&#xA;विमृज्य तरसा राष्ट्रं पुरं ते मृदितं मया ।&#x9;070a&lt;br&gt;&#xA;प्राप्य जीवन्रिपुवशं सखिपूर्वं किमिष्यते ॥&#x9;070c&lt;br&gt;&#xA;एवमुक्त्वा प्रहस्यैनं किञ्चित्स पुनरब्रवीत् ।&#x9;071a&lt;br&gt;&#xA;मा भैः प्राणभयाद्वीर क्षमिणो ब्राह्मणा वयम् ॥&#x9;071c&lt;br&gt;&#xA;आश्रमे क्रीडितं यत्तु त्वया बाल्ये मया सह ।&#x9;072a&lt;br&gt;&#xA;तेन संवर्धितः स्नेहः प्रीतिश्च क्षत्रियर्षभ ॥&#x9;072c&lt;br&gt;&#xA;प्रार्थयेयं त्वया सख्यं पुनरेव जनाधिप ।&#x9;073a&lt;br&gt;&#xA;वरं ददामि ते राजन्राज्यस्यार्धमवाप्नुहि ॥&#x9;073c&lt;br&gt;&#xA;अराजा किल नो राज्ञः सखा भवितुमर्हति ।&#x9;074a&lt;br&gt;&#xA;अतः प्रयतितं राज्ये यज्ञसेन मया तव ॥&#x9;074c&lt;br&gt;&#xA;राजासि दक्षिणे कूले भागीरथ्याहमुत्तरे ।&#x9;075a&lt;br&gt;&#xA;सखायं मां विजानीहि पाञ्चाल यदि मन्यसे ॥&#x9;075c&lt;br&gt;&#xA;द्रुपद उवाच ।&#x9;076&lt;br&gt;&#xA;अनाश्चर्यमिदं ब्रह्मन्विक्रान्तेषु महात्मसु ।&#x9;076a&lt;br&gt;&#xA;प्रीये त्वयाऽहं त्वत्तश्च प्रीतिमिच्छामि शाश्वतीम् ॥&#x9;076c&lt;br&gt;&#xA;वैशम्पायन उवाच ।&#x9;077&lt;br&gt;&#xA;एवमुक्तः स तं द्रोणो मोक्षयामास भारत ।&#x9;077a&lt;br&gt;&#xA;सत्कृत्य चैनं प्रीतात्मा राज्यार्धं प्रत्यपादयत् ॥&#x9;077c&lt;br&gt;&#xA;माकन्दीमथ गङ्गायास्तीरे जनपदायुताम् ।&#x9;078a&lt;br&gt;&#xA;सोऽध्यावसद्दीनमनाः काम्पिल्यं च पुरोत्तमम् ॥&#x9;078c&lt;br&gt;&#xA;दक्षिणांश्चापि पञ्चालान्यावच्चर्मण्वती नदी ।&#x9;079a&lt;br&gt;&#xA;द्रोणेन चैवं द्रुपदः परिभूयाथ पालितः ॥&#x9;079c&lt;br&gt;&#xA;क्षात्रेण च बलेनास्य नापश्यत्स पराजयम् ।&#x9;080a&lt;br&gt;&#xA;हीनं विदित्वा चात्मानं ब्राह्मेण स बलेनतु ॥&#x9;080c&lt;br&gt;&#xA;पुत्रजन्म परीप्सन्वै पृथिवीमन्वसञ्चरत् ।&#x9;081a&lt;br&gt;&#xA;अहिच्छत्रं च विषयं द्रोणः समभिपद्यत ॥&#x9;081c&lt;br&gt;&#xA;एवं राजन्नहिच्छत्रा पुरीजनपदायुता ।&#x9;082a&lt;br&gt;&#xA;युधि निर्जित्य पार्थेन द्रोणाय प्रतिपादिता ॥ ॥&#x9;082c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/149/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/149/</guid>
      <description>&lt;p&gt;अध्यायः 149&lt;/p&gt;&#xA;&lt;p&gt;द्रुपदस्य याजोपयाजसमीपगमनम् ॥ 1 ॥ उपयाजेन द्रोणविनाशकपुत्रोत्पादनार्थं याजनाय प्रार्थिते याजनस्य प्रत्याख्यानम् ॥ 2 ॥ याजेनाङ्गीकारे यजनारम्भः ॥ 3 ॥ अपत्यप्रदहविःप्राशनार्थं द्रुपदपत्न्या आह्वाने गर्वात्तया विलम्बनम् ॥ 4 ॥ क्रुद्धाभ्यां याजोपयाजाभ्यां अग्नौ हृविषो होमेनाग्निकुण्डाद्धृष्टद्युम्नस्योत्पत्तिः ॥ 5 ॥ द्वितीयहविषो होमेन पाञ्चाल्या उत्पत्तिः ॥ 6 ॥ तयोर्नामकरणम् ॥ 7 ॥ द्रोणाद्धृष्टद्युम्नस्यास्त्रशिक्षणम् ॥ 8 ॥&#xA;&#39;वैशम्पायन उवाच ।&#x9;001&lt;br&gt;&#xA;द्रोणेन वैरं द्रुपदो न सुष्वाप स्मरंस्तदा ।&#x9;001a&lt;br&gt;&#xA;क्षात्रेण वै बलेनास्य नाऽशशंसे पराजयम् ॥&#x9;001c&lt;br&gt;&#xA;हीनं विदित्वा चात्मानं ब्राह्मेणापि बलेन च ।&#x9;002a&lt;br&gt;&#xA;द्रुपदोऽमर्षणाद्राजा कर्मसिद्धान्द्विजोत्तमान् ॥&#x9;002c&lt;br&gt;&#xA;अन्विच्छन्परिचक्राम ब्राह्मणावसथान्बहून् ।&#x9;003a&lt;br&gt;&#xA;नास्ति श्रेष्ठं ममापत्यं धिग्बन्धूनिति च ब्रुवन् ॥&#x9;003c&lt;br&gt;&#xA;निश्वासपरमो ह्यासीद्द्रोणं प्रतिचिकीर्षया ।&#x9;004a&lt;br&gt;&#xA;न सन्ति मम मित्राणि लोकेऽस्मिन्नास्ति वीर्यवान् ॥&#x9;004c&lt;br&gt;&#xA;पुत्रजन्म परीप्सन्वै पृथिवीमन्वयादिमाम् ।&#x9;005a&lt;br&gt;&#xA;प्रभावशिक्षाविनयाद्द्रोणस्यास्त्रबलेन च ॥&#x9;005c&lt;br&gt;&#xA;कर्तुं प्रयतमानो वै न शशाक पराजयम् ।&#x9;006a&lt;br&gt;&#xA;अभितः सोऽथ कल्माषीं गङ्गातीरे परिभ्रमन् ॥&#x9;006c&lt;br&gt;&#xA;ब्राह्मणावसथं पुण्यमाससाद महीपतिः ।&#x9;007a&lt;br&gt;&#xA;तत्र नास्नातकः कश्चिन्न चासीदव्रतो द्विजः ॥&#x9;007c&lt;br&gt;&#xA;तथैव तौ महाभागौ सोऽपश्यच्छंसितव्रतौ ।&#x9;008a&lt;br&gt;&#xA;याजोपयाजौ ब्रह्मर्षी भ्रातरौ पृषतात्मजः ॥&#x9;008c&lt;br&gt;&#xA;संहिताध्ययने युक्तौ गोत्रतश्चापि काश्यपौ ।&#x9;009a&lt;br&gt;&#xA;अरण्ये युक्तरूपौ तौ ब्राह्मणावृषिसत्तमौ ॥&#x9;009c&lt;br&gt;&#xA;स उपामन्त्रयामास सर्वकामैरतन्द्रितः ।&#x9;010a&lt;br&gt;&#xA;बुद्ध्वा तयोर्बलं बुद्धिं कनीयांसमुपह्वरे ॥&#x9;010c&lt;br&gt;&#xA;प्रपेदे छन्दयन्कामैरुपयाजं धृतव्रतम् ।&#x9;011a&lt;br&gt;&#xA;गुरुशुश्रूषणे युक्तः प्रियकृत्सर्वकामदम् ॥&#x9;011c&lt;br&gt;&#xA;पाद्येनासनदानेन तथाऽर्घ्येण फलैश्च तम् ।&#x9;012a&lt;br&gt;&#xA;अर्हयित्वा यथान्यायमुपयाजोऽब्रवीत्ततः ॥&#x9;012c&lt;br&gt;&#xA;येन कार्यविशेषेण त्वमस्मानभिकाङ्क्षसे ।&#x9;013a&lt;br&gt;&#xA;कृतश्चायं समुद्योगस्तद्ब्रवीतु भवानिति ॥&#x9;013c&lt;br&gt;&#xA;वैशम्पायन उवाच ।&#x9;014&lt;br&gt;&#xA;स बुद्ध्वा प्रीतिसंयुक्तमृषीणामुत्तमं तदा ।&#x9;014a&lt;br&gt;&#xA;उवाच छन्दयन्कामैर्द्रुपदः स तपस्विनम् ॥&#x9;014c&lt;br&gt;&#xA;येन मे कर्मणा ब्रह्मन्पुत्रः स्याद्द्रोणमृत्येव ।&#x9;015a&lt;br&gt;&#xA;उपयाज चरस्वैतत्प्रदास्यामि धनं तव ॥&#x9;015c&lt;br&gt;&#xA;उपयाज उवाच ।&#x9;016&lt;br&gt;&#xA;नाहं फलार्थी द्रुपद योऽर्थी स्यात्तत्र गम्यताम् ।&#x9;016a&lt;br&gt;&#xA;वैशम्पायन उवाच ।&#x9;016&lt;br&gt;&#xA;प्रत्याख्यातस्तु तेनैवं स वै सज्जनसन्निधौ ॥&#x9;016c&lt;br&gt;&#xA;आराधयिष्यन्द्रुपदः स तं पर्यचरत्तदा ।&#x9;017a&lt;br&gt;&#xA;ततः संवत्सरस्यान्ते द्रुपदं द्विजसत्तमः ॥&#x9;017c&lt;br&gt;&#xA;उपयाजोऽब्रवीद्वाक्यं काले मधुरया गिरा ।&#x9;018a&lt;br&gt;&#xA;ज्येष्ठो भ्राता न मेऽत्याक्षीद्विचरन्विजने वने ॥&#x9;018c&lt;br&gt;&#xA;अपरिज्ञातशौचायां भूमौ निपतितं फलम् ।&#x9;019a&lt;br&gt;&#xA;तदपश्यमहं भ्रातुरसाम्प्रतमनुव्रजन् ॥&#x9;019c&lt;br&gt;&#xA;विमर्शं हि फलादाने नायं कुर्यात्कथञ्चन ।&#x9;020a&lt;br&gt;&#xA;स नापश्यत्फलं दृष्ट्वा दोषांस्तस्याऽऽनुबन्धिकान् ॥&#x9;020c&lt;br&gt;&#xA;विविनक्ति न शौचार्थी सोऽन्यत्रापि कथं भवेत् ।&#x9;021a&lt;br&gt;&#xA;संहिताध्ययनस्यान्ते पञ्चयज्ञान्निरूप्य च ॥&#x9;021c&lt;br&gt;&#xA;भैक्षमुञ्छेन सहितं भुञ्जानस्तु तदा तदा ।&#x9;022a&lt;br&gt;&#xA;कीर्तयत्येव राजर्षे भोजनस्य रसं पुनः ॥&#x9;022c&lt;br&gt;&#xA;संहिताध्ययनं कुर्वन्वने गुरुकुले वसन् ।&#x9;023a&lt;br&gt;&#xA;भैक्षमुच्छिष्टमन्येषां भुङ्क्ते स्म सततं तथा ॥&#x9;023c&lt;br&gt;&#xA;कीर्तयन्गुणमन्नानामथ प्रीतो मुहुर्मुहुः ।&#x9;024a&lt;br&gt;&#xA;एवं फलार्थिनस्तस्मान्मन्येऽहं तर्कचक्षुषा ॥&#x9;024c&lt;br&gt;&#xA;तं वै गच्छेह नृपते त्वां स संयाजयिष्यति ॥&#x9;025ac&lt;br&gt;&#xA;वैशम्पायन उवाच ।&#x9;026&lt;br&gt;&#xA;उपयाजवचः श्रुत्वा याजस्याश्रममभ्यगात् ।&#x9;026a&lt;br&gt;&#xA;जुगुप्समानो नृपतिर्मनसेदं विचिन्तयन् ॥&#x9;026c&lt;br&gt;&#xA;भृशं सम्पूज्य पूजार्हमृषिं याजमुवाच ह ।&#x9;027a&lt;br&gt;&#xA;गोशतानि ददान्यष्टौ याज याजय मां विभो ॥&#x9;027c&lt;br&gt;&#xA;द्रोणवैरान्तरे तप्तं विषण्णं शरणागतम् ।&#x9;028a&lt;br&gt;&#xA;ब्रह्मबन्धुप्रणिहितं न क्षत्रं क्षत्रियो जयेत् ॥&#x9;028c&lt;br&gt;&#xA;तस्माद्द्रोणभयार्तं मां भवांस्त्रातुमिहार्हति ।&#x9;029a&lt;br&gt;&#xA;येन मे कर्मणा ब्रह्मन्पुत्रः स्याद्द्रोणमृत्यवे ॥&#x9;029c&lt;br&gt;&#xA;अर्जुनस्यापि वै भार्या भवेद्या वरवर्णिनी ।&#x9;030a&lt;br&gt;&#xA;स हि ब्रह्मविदां श्रेष्ठो ब्राह्मे क्षात्रेऽप्यनुत्तमः ॥&#x9;030c&lt;br&gt;&#xA;ततो द्रोणस्तु माऽजैषीत्सखिविग्रहकारणात् ।&#x9;031a&lt;br&gt;&#xA;क्षत्रियो नास्ति तुल्योऽस्य पृथिव्यां कश्चिदग्रणीः ॥&#x9;031c&lt;br&gt;&#xA;भारताचार्यमुख्यस्य भारद्वाजस्य धीमतः ।&#x9;032a&lt;br&gt;&#xA;द्रोणस्य शरजालानि रिपुदेहहराणि च ॥&#x9;032c&lt;br&gt;&#xA;षडरत्नि धनुश्चास्य खड्गमप्रतिम तथा ।&#x9;033a&lt;br&gt;&#xA;स हि ब्राह्मणवेषेण क्षात्रं वेगमसंशयम् ॥&#x9;033c&lt;br&gt;&#xA;प्रतिहन्ति महेष्वासो भारद्वाजो महामनाः ।&#x9;034a&lt;br&gt;&#xA;कार्तवीर्यसमो ह्येष खट्वाङ्गप्रतिमो रणे ॥&#x9;034c&lt;br&gt;&#xA;क्षत्रोच्छेदाय विहितो जामदग्न्य इवास्थितः ॥&#x9;035ac&lt;br&gt;&#xA;सहितं क्षत्रवेगेन ब्रह्मवेगेन साम्प्रतम् ।&#x9;036a&lt;br&gt;&#xA;उपपन्नं हि मन्येऽहं भारद्वाजं यशस्विनम् ॥&#x9;036c&lt;br&gt;&#xA;नेषवस्तमपाकुर्युर्न च प्रासा न चासयः ।&#x9;037a&lt;br&gt;&#xA;ब्राह्मं तस्य महातेजो मन्त्राहुतिहुतं यथा ॥&#x9;037c&lt;br&gt;&#xA;तस्य ह्यस्त्रबलं घोरमप्रसह्यं परैर्भुवि ।&#x9;038a&lt;br&gt;&#xA;शत्रून्समेत्य जयति क्षत्रं ब्रह्मपुरस्कृतम् ॥&#x9;038c&lt;br&gt;&#xA;ब्रह्मक्षत्रे च सहिते ब्रह्मतेजो विशिष्यते ।&#x9;039a&lt;br&gt;&#xA;सोऽहं क्षत्रबलाद्दीनो ब्रह्मतेजः प्रपेदिवान् ॥&#x9;039c&lt;br&gt;&#xA;द्रोणाद्विशिष्टमासाद्य भवन्तं ब्रह्मवित्तमम् ।&#x9;040a&lt;br&gt;&#xA;द्रोणान्तकमहं पुत्रं लभेयं युधि दुर्जयम् ॥&#x9;040c&lt;br&gt;&#xA;द्रोणमृत्युर्यथा मेऽद्य पुत्रो जायेत वीर्यवान् ।&#x9;041a&lt;br&gt;&#xA;तत्कर्म कुरु मे याज निर्वपाम्यर्बुद्धं गवाम् ॥&#x9;041c&lt;br&gt;&#xA;वैशम्पायन उवाच ।&#x9;042&lt;br&gt;&#xA;तथेत्युक्त्वा तु तं याजो यज्ञार्थमुपकल्पयन् ।&#x9;042a&lt;br&gt;&#xA;गुर्वर्थ इति चाकाममुपयाजमचोदयत् ॥&#x9;042c&lt;br&gt;&#xA;द्रुपदं च महाराजमिदं वचनमब्रवीत् ।&#x9;043a&lt;br&gt;&#xA;मा भैस्त्वं सम्प्रदास्यामि कर्मणा भवतः सुतम् ॥&#x9;043c&lt;br&gt;&#xA;क्षिप्रमुत्तिष्ठ चाव्यग्रः सम्भारानुपकल्पय ।&#x9;044a&lt;br&gt;&#xA;वैशम्पायन उवाच ।&#x9;044&lt;br&gt;&#xA;एवमुक्त्वा प्रतिज्ञाय कर्म चास्याददे मुनिः ॥&#x9;044c&lt;br&gt;&#xA;ब्राह्मणो द्विपदां श्रेष्ठो यथाविधि कथाक्रमम् ।&#x9;045a&lt;br&gt;&#xA;याजो द्रोणविनाशाय याजयामास तं नृपम् ॥&#x9;045c&lt;br&gt;&#xA;गुर्वर्थेऽयोजयत्कर्म याजस्यापि समीपतः ।&#x9;046a&lt;br&gt;&#xA;ततस्तस्य नरेन्द्रस्य उपयाजो महातपाः ॥&#x9;046c&lt;br&gt;&#xA;आचव्यौ कर्म वैतानं तथा पुत्रफलाय वै ।&#x9;047a&lt;br&gt;&#xA;इह पुत्रो महावीर्यो महातेजा महाबलः ।&#x9;047c&lt;br&gt;&#xA;इष्यते यद्विधो राजन्भविता स तथाविधः ॥&#x9;047e&lt;br&gt;&#xA;वैशम्पायन उवाच ।&#x9;048&lt;br&gt;&#xA;भारद्वाजस्य हन्तारं सोऽभिसन्धाय पार्थिवः ।&#x9;048a&lt;br&gt;&#xA;आजह्रेऽथ तदा राजन्द्रुपदः कर्म सिद्धये ॥&#x9;048c&lt;br&gt;&#xA;ब्राह्मणो द्विपदां श्रेष्ठो जुहाव च यथाविधि ।&#x9;049a&lt;br&gt;&#xA;कौसवी नाम तस्यासीद्या वै तां पुत्रगृद्धिनः ॥&#x9;049c&lt;br&gt;&#xA;सौत्रामणिं तथा पत्नीं ततः कालेऽभ्ययात्तदा ।&#x9;050a&lt;br&gt;&#xA;याजस्तु सवनस्यान्ते देवीमाह्वापयत्तदा ॥&#x9;050c&lt;br&gt;&#xA;प्रेहि मां राज्ञि पृषति मिथुनं त्वामुपस्थितम् ।&#x9;051a&lt;br&gt;&#xA;कुमारश्च कुमारी च पितृवंशविवृद्धये ॥&#x9;051c&lt;br&gt;&#xA;पृषत्युवाच ।&#x9;052&lt;br&gt;&#xA;नालिप्तं वै मम मुखं पुण्यान्गन्धान्बिभर्मि च ।&#x9;052a&lt;br&gt;&#xA;न पत्नी तेऽस्मि सूत्यर्थे तिष्ठ याज मम प्रिये ॥&#x9;052c&lt;br&gt;&#xA;याज उवाच ।&#x9;053&lt;br&gt;&#xA;याजेन श्रपितं हव्यमुपयाजेन मन्त्रितम् ।&#x9;053a&lt;br&gt;&#xA;कथं कामं न सन्दध्यात्पृषति प्रेहि तिष्ठ वा ॥&#x9;053c&lt;br&gt;&#xA;वैशम्पायन उवाच ।&#x9;054&lt;br&gt;&#xA;एवमुक्त्वा तु याजेन हुते हविषि संस्कृते ।&#x9;054a&lt;br&gt;&#xA;उत्तस्थौ पावकात्तस्मात्कुमारो देवसन्निभः ॥&#x9;054c&lt;br&gt;&#xA;ज्वालावर्णो घोररूपः किरीटी वर्म धारयन् ।&#x9;055a&lt;br&gt;&#xA;वीरः सखङ्गः सशरो धनुष्मान्स नदन्मुहुः ॥&#x9;055c&lt;br&gt;&#xA;सोऽभ्यरोहद्रथवरं तेन च प्रययौ तदा ।&#x9;056a&lt;br&gt;&#xA;जातमात्रे कुमारे च वाक्किलान्तर्हिताब्रवीत् ॥&#x9;056c&lt;br&gt;&#xA;एष शिष्यश्च मृत्युश्च भारद्वाजस्य जायते ।&#x9;057a&lt;br&gt;&#xA;भयापहो राजपुत्रः पाञ्चालानां यशस्करः ॥&#x9;057c&lt;br&gt;&#xA;राज्ञः शोकापहो जात एष द्रोणवधाय हि ।&#x9;058a&lt;br&gt;&#xA;इत्यवोचन्महद्भूतमदृश्यं खेचरं तदा ॥&#x9;058c&lt;br&gt;&#xA;ततः प्रणेदुः पाञ्चालाः प्रहृष्टाः साधुसाध्विति ।&#x9;059a&lt;br&gt;&#xA;द्वितीयायां च होत्रायां हुते हविषि मन्त्रिते ॥&#x9;059c&lt;br&gt;&#xA;कुमारी चापि पाञ्चाली वेदिमध्यात्समुत्थिता ।&#x9;060a&lt;br&gt;&#xA;प्रत्याख्याते पृषत्या च याजके भरतर्षभ ॥&#x9;060c&lt;br&gt;&#xA;पुनः कुमारी पाञ्चाली सुभगा वेदिमध्यगा ।&#x9;061a&lt;br&gt;&#xA;अन्तर्वेद्यां समुद्भूता कन्या सा सुमनोहरा ॥&#x9;061c&lt;br&gt;&#xA;श्यामा पद्मपलाशाक्षी नीलकुञ्चितमूर्धजा ।&#x9;062a&lt;br&gt;&#xA;मानुषं विग्रहं कृत्वा साक्षाच्छ्रीरिव वर्णिनी ॥&#x9;062c&lt;br&gt;&#xA;ताम्रतुङ्गनखी सुभ्रूश्चारुपीनपयोधरा ।&#x9;063a&lt;br&gt;&#xA;नीलोत्पलसमो गन्धो यस्याः क्रोशात्प्रधावति ॥&#x9;063c&lt;br&gt;&#xA;या बिभर्ति परं रूपं यस्या नास्त्युपमा भुवि ।&#x9;064a&lt;br&gt;&#xA;देवदानवयक्षाणामीप्सिता वरवर्णिनी ॥&#x9;064c&lt;br&gt;&#xA;तां चापि जातां सुश्रोणीं वागुवाचाशरीरिणी ।&#x9;065a&lt;br&gt;&#xA;सर्वयोषिद्वरा कृष्णा क्षयं क्षत्रस्य नेष्यति ॥&#x9;065c&lt;br&gt;&#xA;सुरकार्यमियं काले करिष्यति सुमध्यमा ।&#x9;066a&lt;br&gt;&#xA;अस्या हेतोः क्षत्रियाणां महदुत्पत्स्यते भयम् ॥&#x9;066c&lt;br&gt;&#xA;तच्छ्रुत्वा सर्वपाञ्चालाः प्रणेदुः सिंहसङ्घवत् ।&#x9;067a&lt;br&gt;&#xA;न चैनान्हर्षसम्पन्नानियं सेहे वसुन्धरा ॥&#x9;067c&lt;br&gt;&#xA;तथा तु मिथुनं जज्ञे द्रुपदस्य महात्मनः ।&#x9;068a&lt;br&gt;&#xA;कुमारश्च कुमारी च मनोज्ञौ तौ नरर्षभौ ॥&#x9;068c&lt;br&gt;&#xA;श्रिया परमया युक्तौ क्षात्रेण वपुषा तथा ।&#x9;069a&lt;br&gt;&#xA;तौ दृष्ट्वा पृषती याजं प्रपेदे सा सुतार्थिनी ॥&#x9;069c&lt;br&gt;&#xA;न वै मदन्यां जननीं जानीयातामिमाविति ।&#x9;070a&lt;br&gt;&#xA;तथेत्युवाच तां याजो राज्ञः प्रियचिकीर्षया ॥&#x9;070c&lt;br&gt;&#xA;तयोस्तु नामनी चक्रुर्द्विजाः सम्पूर्णमानसाः ।&#x9;071a&lt;br&gt;&#xA;धृष्टत्वादप्रधृष्यत्वात् द्युम्नाद्युत्सम्भवादपि ॥&#x9;071c&lt;br&gt;&#xA;धृष्टद्युम्नः कुमारोऽयं द्रुपद्सय भवत्विति ।&#x9;072a&lt;br&gt;&#xA;कृष्णेत्येवाभवत्कन्या कृष्णा भूत्सा हि वर्णतः ॥&#x9;072c&lt;br&gt;&#xA;तथा तन्मिथुनं जज्ञे द्रुपदस्य महामखे ।&#x9;073a&lt;br&gt;&#xA;वैदिकाध्ययने पारं धृष्टद्युम्नो गतस्तदा ॥&#x9;073c&lt;br&gt;&#xA;धृष्टद्युम्नं तु पाञ्चाल्यमानीय स्वं निवेशनम् ।&#x9;074a&lt;br&gt;&#xA;उपाकरोदस्त्रहेतोर्भारद्वाजः प्रतापवान् ॥&#x9;074c&lt;br&gt;&#xA;अमोक्षणीयं दैवं हि भावि मत्वा महामतिः ।&#x9;075a&lt;br&gt;&#xA;तथा तत्कृतवान्द्रोण आत्मकीर्त्यनुरक्षणात् ॥&#x9;075c&lt;br&gt;&#xA;सर्वास्त्राणि स तु क्षिप्रमाप्तवान्परया धिया ॥ ॥&#x9;076ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/150/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/150/</guid>
      <description>&lt;p&gt;अध्यायः 150&lt;/p&gt;&#xA;&lt;p&gt;द्रुपदोत्पत्तिः ॥ 1 ॥&#xA;जनमेजय उवाच ।&#x9;001&lt;br&gt;&#xA;द्रुपदस्यापि विप्रर्षे श्रोतुमिच्छामि सम्भवम् ।&#x9;001a&lt;br&gt;&#xA;कथं चापि समुत्पन्नः कथमस्त्राण्यवाप्तवान् ॥&#39;&#x9;001c&lt;br&gt;&#xA;एतदिच्छामि भगवंस्त्वत्तः श्रोतुं द्विजोत्तम ।&#x9;002a&lt;br&gt;&#xA;कौतूहलं जन्मसु मे कीर्त्यमानेष्वनेकशः ॥&#x9;002c&lt;br&gt;&#xA;वैशम्पायन उवाच ।&#x9;003&lt;br&gt;&#xA;राजा बभूव पाञ्चालः पुत्रार्थी पुत्रकारणात् ।&#x9;003a&lt;br&gt;&#xA;वनं गतो महाराजस्तपस्तेपे सुदारुणम् ॥&#x9;003c&lt;br&gt;&#xA;आराधयन्प्रयत्नेन महर्षीन्संशितव्रतान् ।&#x9;004a&lt;br&gt;&#xA;तस्य सन्तप्यमानस्य वने मृगगणायुते ॥&#x9;004c&lt;br&gt;&#xA;कालस्तु सुमहान्राजन्नत्ययात्सुतकारणात् ।&#x9;005a&lt;br&gt;&#xA;स तु राजा महातेजास्तपस्तीव्रं समाददे ॥&#x9;005c&lt;br&gt;&#xA;कञ्चित्कालं वायुभक्षो निराहारस्तथैव च ।&#x9;006a&lt;br&gt;&#xA;तथैव तु महाबाहोर्वर्तमानस्य भारत ॥&#x9;006c&lt;br&gt;&#xA;कालस्तस्य महाराज यातो वै नृपसत्तम ।&#x9;007a&lt;br&gt;&#xA;ततो नातिचिरात्काले वसन्ते कामदीपने ॥&#x9;007c&lt;br&gt;&#xA;फुल्लाशोकवने चैव प्राणिनां सुमनोहरे ।&#x9;008a&lt;br&gt;&#xA;नद्यास्तीरं ततो गत्वा गङ्गायाः पद्मलोचनः ॥&#x9;008c&lt;br&gt;&#xA;नियमस्थश्च राजासीत्तदा भरतसत्तम ।&#x9;009a&lt;br&gt;&#xA;ततो नातिचिरात्काले वनं तन्मनुजेश्वर ॥&#x9;009c&lt;br&gt;&#xA;सम्प्राप्ता ह्यप्सरा राजन्मेनकेत्यभिविश्रुता ।&#x9;010a&lt;br&gt;&#xA;पुष्पद्रुमान्सज्जमाना राज्ञो दर्शनमागमत् ॥&#x9;010c&lt;br&gt;&#xA;न ददर्श तु सा राजंस्तत्र स्थानगतं नृपम् ।&#x9;011a&lt;br&gt;&#xA;दृष्ट्वा चाप्सरसं तां तु शुक्रं राज्ञोऽपतद्भुवि ॥&#x9;011c&lt;br&gt;&#xA;ततः स राजा राजेन्द्र लज्जया नृपतिः स्वयम् ।&#x9;012a&lt;br&gt;&#xA;पद्भ्यामाक्रमतायुष्मंस्ततस्तु द्रुपदोऽभवत् ॥&#x9;012c&lt;br&gt;&#xA;ततस्तु तपसा तस्य राजर्षेर्भावितात्मनः ।&#x9;013a&lt;br&gt;&#xA;पुत्रः समभवच्छीघ्रं पदोस्तस्य क्रमेण तु ॥&#x9;013c&lt;br&gt;&#xA;तेनास्य ऋषयः सर्वे समागम्य तपोधनाः ।&#x9;014a&lt;br&gt;&#xA;नाम चुक्रुर्हि विद्वांसो द्रुपदोऽस्त्विति भारत ॥&#x9;014c&lt;br&gt;&#xA;स तस्यैवाश्रमे राजन्भरद्वाजस्य भारत ।&#x9;015a&lt;br&gt;&#xA;ववृधे सुमुखं तत्र कामैः सर्वैर्नृपोत्तम ॥&#x9;015c&lt;br&gt;&#xA;पाञ्चालोऽपि हि राजेन्द्र स्वराज्यं गतवान्प्रभुः ।&#x9;016a&lt;br&gt;&#xA;भरद्वाजस्य विद्यार्थं सुतं दत्वा महात्मनः ॥&#x9;016c&lt;br&gt;&#xA;स कुमारस्ततो राजन्द्रोणेन सहितो वने ।&#x9;017a&lt;br&gt;&#xA;वेदांश्चाधिजगे साङ्गान्धनुर्वेदांश्च भारत ॥&#x9;017c&lt;br&gt;&#xA;परया स मुदा युक्तो विचचार वने सुखम् ।&#x9;018a&lt;br&gt;&#xA;तस्यैवं वर्तमानस्य वने वनचरैः सह ॥&#x9;018c&lt;br&gt;&#xA;कालेनातिचिराद्राजन्पिता स्वर्गमुपेयिवान् ।&#x9;019a&lt;br&gt;&#xA;स समागम्य पाञ्चालैः पाञ्चालेष्वभिषेचितः ॥&#x9;019c&lt;br&gt;&#xA;प्राप्तश्च राज्यं राजेन्द्र सुहृदां प्रीतिवर्धनः ।&#x9;020a&lt;br&gt;&#xA;राज्यं ररक्ष धर्मेण यथा चेन्द्रस्त्रिविष्टपम् ॥&#x9;020c&lt;br&gt;&#xA;एतन्मया ते राजेन्द्र यथावत्परिकीर्तितम् ।&#x9;021a&lt;br&gt;&#xA;द्रुपदस्य च राजर्षेर्धृष्टद्युम्नस्य जन्म च ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/151/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/151/</guid>
      <description>&lt;p&gt;अध्यायः 151&#xA;यौवराज्ये युधिष्ठिरस्याभिषेकः ॥ 1 ॥ भीमसेनस्य बलरामाद्गदायुद्धशिक्षणम् ॥ 2 ॥ द्रोणेनार्जुनस्य ब्रह्मशिरोस्त्रविषये नियमकथनम् ॥ 3 ॥ भीमार्जुनदिग्विजयेन धृतराष्ट्रचिन्ता ॥ 4 ॥&#xA;वैशम्पायन उवाच&#x9;&#x9;001&lt;br&gt;&#xA;&#39;धृतराष्ट्रस्तु राजेन्द्र यदा कौरवनन्दनम् ।&#x9;001a&lt;br&gt;&#xA;युधिष्ठिरं विजानन्वै समर्थं राज्यरक्षणे ॥&#x9;001c&lt;br&gt;&#xA;यौवराज्याभिषेकार्थममन्त्रयत मन्त्रिभिः ।&#x9;002a&lt;br&gt;&#xA;ते तु बुद्ध्वान्वतप्यन्त धृतराष्ट्रात्मजास्तदा ॥&#x9;002c&lt;br&gt;&#xA;ततः संवत्सरस्यान्ते यौवराज्याय पार्थिव ।&#x9;003a&lt;br&gt;&#xA;स्थापितो धृतराष्ट्रेण पाण्डुपुत्रो युधिष्ठिरः ॥&#x9;003c&lt;br&gt;&#xA;ततोऽदीर्घेण कालेन कुन्तीपुत्रो युधिष्ठिरः ।&#x9;004a&lt;br&gt;&#xA;पितुरन्तर्दधे कीर्तिं शीलवृत्तसमाधिभिः ॥&#x9;004c&lt;br&gt;&#xA;असियुद्धे गदायुद्धे रथयुद्धे च पाण्डवः ।&#x9;005a&lt;br&gt;&#xA;सङ्कर्षणादशिक्षद्वै शश्वच्छिक्षां वृकोदरः ॥&#x9;005c&lt;br&gt;&#xA;समाप्तशिक्षो भीमस्तु द्युमत्सेनसमो बले ।&#x9;006a&lt;br&gt;&#xA;पराक्रमेण सम्पन्नो भ्रातॄणामचरद्वशे ॥&#x9;006c&lt;br&gt;&#xA;प्रगाढदृढमुष्टित्वे लाघवे वेधने तथा ।&#x9;007a&lt;br&gt;&#xA;क्षुरनाराचभल्लानां विपाठानां च तत्त्ववित् ॥&#x9;007c&lt;br&gt;&#xA;ऋजुवक्त्रविशालानां प्रयोक्ता फाल्गुनोऽभवत् ।&#x9;008a&lt;br&gt;&#xA;लाघवे सौष्ठवे चैव नान्यः कश्चन विद्यते ॥&#x9;008c&lt;br&gt;&#xA;बीभत्सुसदृशो लोक इति द्रोणो व्यवस्थितः ।&#x9;009a&lt;br&gt;&#xA;ततोऽब्रवीद्गुडाकेशं द्रोणः कौरवसंसदि ॥&#x9;009c&lt;br&gt;&#xA;अगस्त्यस्य धनुर्वेदे शिष्यो मम गुरुः पुरा ।&#x9;010a&lt;br&gt;&#xA;अग्निवेश्य इति ख्यातस्तस्य शिष्योऽस्मि भारत ॥&#x9;010c&lt;br&gt;&#xA;तीर्थात्तीर्थं गमयितुमहमेतत्समुद्यतः ।&#x9;011a&lt;br&gt;&#xA;तपसा यन्मया प्राप्तममोघमशनिप्रभम् ॥&#x9;011c&lt;br&gt;&#xA;अस्त्रं ब्रह्मशिरो नाम यद्दहेत्पृथिवीमपि ।&#x9;012a&lt;br&gt;&#xA;ददता गुरुणा चोक्तं न मनुष्येष्विदं त्वया ॥&#x9;012c&lt;br&gt;&#xA;भारद्वाज विमोक्तव्यमल्पवीर्येषु संयुगे ।&#x9;013a&lt;br&gt;&#xA;यद्यदन्तर्हितं भूतं किञ्चिद्युद्ध्येत्त्वया सह ॥&#x9;013c&lt;br&gt;&#xA;महातेजस्त्वमेतेन हन्याः शस्त्रेण संयुगे ।&#x9;014a&lt;br&gt;&#xA;त्वया प्राप्तमिदं वीर दिव्यं नान्योऽर्हति त्विदम् ॥&#x9;014c&lt;br&gt;&#xA;समयस्तु त्वया रक्ष्यो मुनिसृष्टो विशाम्पते ।&#x9;015a&lt;br&gt;&#xA;आचार्यदक्षिणां देहि ज्ञातिग्रामस्य पश्यतः ॥&#x9;015c&lt;br&gt;&#xA;ददानीति प्रतिज्ञाते फाल्गुनेनाब्रवीद्गुरुः ।&#x9;016a&lt;br&gt;&#xA;युद्धेऽहं प्रतियोद्धव्यो युध्यमानस्त्वयाऽनघ ॥&#x9;016c&lt;br&gt;&#xA;तथेति च प्रतिज्ञाय द्रोणाय कुरुपुङ्गवः ।&#x9;017a&lt;br&gt;&#xA;उपसङ्गृह्य चरणावुपतस्थे विनीतवत् ॥&#x9;017c&lt;br&gt;&#xA;द्रोणो जगाद वचनं समालिङ्ग्य तु फाल्गुनम् ।&#x9;018a&lt;br&gt;&#xA;यन्मयोक्तं पुरा पार्थ तव लोके नरं क्वचित् ॥&#x9;018c&lt;br&gt;&#xA;सदृशं कारये नैव सर्वप्रहरणे युधि ।&#x9;019a&lt;br&gt;&#xA;तत्कृतं च मया सम्यक्तव तुल्यो न वर्तते ॥&#x9;019c&lt;br&gt;&#xA;देवा युधि न शक्तास्त्वां योद्धुं दैत्या न दानवाः ।&#x9;020a&lt;br&gt;&#xA;नाहं त्वत्तो विशिष्टोऽस्मि किं पुनर्मानवा रणे ॥&#x9;020c&lt;br&gt;&#xA;एकस्तवाधिको लोके यो हि वृष्णिकुलोद्भवः ।&#x9;021a&lt;br&gt;&#xA;कृष्णः कमलपत्राक्षः कंसकालियसूदनः ॥&#x9;021c&lt;br&gt;&#xA;स जेता सर्वलोकानां सर्वप्रहरणायुधः ।&#x9;022a&lt;br&gt;&#xA;नैतावता ते पार्थाहं भवाम्यनृतवागिह ॥&#x9;022c&lt;br&gt;&#xA;तदधीनं जगत्सर्वं तत्प्रलीनं तदुद्भवम् ।&#x9;023a&lt;br&gt;&#xA;तत्पदं न विजानन्ति ब्रह्मेशानादयोऽपि वा ॥&#x9;023c&lt;br&gt;&#xA;तन्नाभिप्रभवो ब्रह्मा सर्वभूतानि निर्ममे ।&#x9;024a&lt;br&gt;&#xA;स एव कर्ता भोक्ता च संहर्ता च जगन्मयम् ॥&#x9;024c&lt;br&gt;&#xA;स एव भूतं भव्यं च भवच्च पुरुषः परः ।&#x9;025a&lt;br&gt;&#xA;नित्यः सर्वगतः स्थाणुरचलोऽयं सनातनः ॥&#x9;025c&lt;br&gt;&#xA;प्रादुर्भवति योगात्मा पालनार्थं स लीलया ।&#x9;026a&lt;br&gt;&#xA;तत्तुल्यो हि न जायेत न जातो न जनिष्यते ॥&#x9;026c&lt;br&gt;&#xA;स हि मातुलजोऽभूत्ते चराचरगुरुः पिता ।&#x9;027a&lt;br&gt;&#xA;को हि तं जेतुमीहेत जानन्नात्महितं नरः ॥&#x9;027c&lt;br&gt;&#xA;श्यालश्च ते सखा चासौ तस्य त्वं प्राणवल्लभः ।&#x9;028a&lt;br&gt;&#xA;स्नेहमभ्यधिकं तस्य तव सख्यमवस्थितम् ॥&#x9;028c&lt;br&gt;&#xA;न तेन भवतो युद्धं भविता नर्मतोऽपि वा ।&#x9;029a&lt;br&gt;&#xA;अपिचार्थे तव पुरा शक्रेण किल चोदितः ॥&#x9;029c&lt;br&gt;&#xA;गोकुले वर्धमानस्तु नन्दगोपस्य कारणात् ।&#x9;030a&lt;br&gt;&#xA;ममांशः पाण्डवो लोके पृथिव्यां पुरुषोत्तमः ॥&#x9;030c&lt;br&gt;&#xA;कौन्तेयावरजः श्रीमानर्जुनो नाम वीर्यवान् ।&#x9;031a&lt;br&gt;&#xA;भुवो भारापहरणे साहाय्यं ते करिष्यति ॥&#x9;031c&lt;br&gt;&#xA;तदर्थमभयं देहि पाहि चास्मत्कृते प्रभो ।&#x9;032a&lt;br&gt;&#xA;इत्युक्तः पुण्डरीकाक्षस्तदा शक्रेण फल्गुन ॥&#x9;032c&lt;br&gt;&#xA;तमुवाच ततः श्रीमाञ्शङ्खचक्रगदाधरः ।&#x9;033a&lt;br&gt;&#xA;जानामि पाण्डवे वंशे जातं पार्थं पितृष्वसुः ॥&#x9;033c&lt;br&gt;&#xA;पुत्रं परमधर्मिष्ठं सर्वशस्त्रभृतां वरम् ।&#x9;034a&lt;br&gt;&#xA;पालयामि त्वदंशं तं सर्वलोकमहाभुजम् ॥&#x9;034c&lt;br&gt;&#xA;आवयोः सख्यसदृशं न च लोके भविष्यति ।&#x9;035a&lt;br&gt;&#xA;यस्तद्भक्तः समद्भक्तो यस्तं द्वेष्टि स मामपि ॥&#x9;035c&lt;br&gt;&#xA;यन्मे वित्तं तु तत्तस्य तं विनाहं न जीवये ।&#x9;036a&lt;br&gt;&#xA;इति पार्थ पुरा शक्रमाह सर्वेश्वरो हरिः ॥&#x9;036c&lt;br&gt;&#xA;तस्मात्तवापि सदृशस्तं विनाभ्यधिकः पुमान् ।&#x9;037a&lt;br&gt;&#xA;न चेह भविता लोके तमेव शरणं व्रज ॥&#x9;037c&lt;br&gt;&#xA;शरण्यः सर्वभूतानां देवदेवो जनार्दनः ॥&#x9;038a&lt;br&gt;&#xA;वैशम्पायन उवाच&#x9;039&lt;br&gt;&#xA;तथेति च प्रतिज्ञाय द्रोणाय कुरुपुङ्गवः ।&#x9;039a&lt;br&gt;&#xA;उपसङ्गृह्य चरणौ युधिष्ठिरवशोऽभवत् ॥&#x9;039c&lt;br&gt;&#xA;स्वभावादगमच्छब्दो महीं सागरमेखलाम् ।&#x9;040a&lt;br&gt;&#xA;अर्जुनस्य समो लोके नास्ति कश्चिद्धनुर्धरः ॥&#x9;040c&lt;br&gt;&#xA;गदायुद्धेऽसियुद्धे च रथयुद्धे च पाण्डवः ।&#x9;041a&lt;br&gt;&#xA;पारगश्च धनुर्युद्धे बभूवाथ धनञ्जयः ॥&#x9;041c&lt;br&gt;&#xA;नीतिमान्सकलां नीतिं विबुधाधिपतेस्तदा ।&#x9;042a&lt;br&gt;&#xA;&#39;अस्त्रे शस्त्रे च शास्त्रे च रथनागाश्वकर्मणि ।&#39;&#x9;042c&lt;br&gt;&#xA;अवाप्य सहदेवोऽपि भ्रातॄणां ववृते वशे  ॥&#x9;042e&lt;br&gt;&#xA;द्रोणेनैवं विनीतश्च भ्रातॄणां नकुलः प्रियः ।&#x9;043a&lt;br&gt;&#xA;चित्रयोधी समाख्यातो बभूवातिरथोदितः ॥&#x9;043c&lt;br&gt;&#xA;त्रिवर्षकृतयज्ञस्तु गन्धर्वाणामुपप्लवे ।&#x9;044a&lt;br&gt;&#xA;अर्जुनप्रमुखैः पार्थैः सौवीरः समरे हतः ॥&#x9;044c&lt;br&gt;&#xA;न शशाक वशे कर्तुं यं पाण्डुरपि वीर्यवान् ।&#x9;045a&lt;br&gt;&#xA;सोऽर्जुनेन वशं नीतो राजासीद्यवनाधिपः ॥&#x9;045c&lt;br&gt;&#xA;अतीव बलसम्पन्नः सदा मानि कुरून्प्रति ।&#x9;046a&lt;br&gt;&#xA;विपुलो नाम सौवीरः शस्तः पार्थेन धीमता ॥&#x9;046c&lt;br&gt;&#xA;दत्तामित्र इति ख्यातं सङ्ग्रामे कृतनिश्चयम् ।&#x9;047a&lt;br&gt;&#xA;सुमित्रं नाम सौवीरमर्जुनोऽदमयच्छरैः ॥&#x9;047c&lt;br&gt;&#xA;भीमसेनसहायश्च रथानामयुतं च सः ।&#x9;048a&lt;br&gt;&#xA;अर्जुनः समरे प्राच्यान्सर्वानेकरथोऽजयत् ॥&#x9;048c&lt;br&gt;&#xA;तथैवैकरथो गत्वा दक्षिणामजयद्दिशम् ।&#x9;049a&lt;br&gt;&#xA;धनौघं प्रापयामास कुरुराष्ट्रं धनञ्जयः ॥&#x9;049c&lt;br&gt;&#xA;&#39;यतः पञ्चदशे वर्षे सर्वमेतच्चकार सः ।&#x9;050a&lt;br&gt;&#xA;तं दृष्ट्वा धार्तराष्ट्राणां ततो भयमजायत ॥&#x9;050c&lt;br&gt;&#xA;यः सर्वान्धृतराष्ट्रस्य पुत्रान्विप्रचकार ह ।&#x9;051a&lt;br&gt;&#xA;भीमसेनो महाबाहुर्बलाद्बलवतां वरः ॥&#x9;051c&lt;br&gt;&#xA;अदुष्टभावं तं दोषैर्जगृहुर्दोषबुद्धयः ।&#x9;052a&lt;br&gt;&#xA;धार्तराष्ट्रास्तथा सर्वे भयाद्भीमस्य कर्मणा ॥&#x9;052c&lt;br&gt;&#xA;तं दृष्ट्वा कर्मभिः पार्थान्सर्वानागतलक्षणान् ।&#x9;053a&lt;br&gt;&#xA;बलाद्बहुगुणांस्तेभ्यो बिभियुर्दोषबुद्धयः ॥&#x9;053c&lt;br&gt;&#xA;एवं सर्वे महात्मानः पाण्डवा मनुजोत्तमाः ।&#x9;054a&lt;br&gt;&#xA;परराष्ट्राणि निर्जित्य स्वराष्ट्रं ववृधुः पुरा ॥&#x9;054c&lt;br&gt;&#xA;ततो बलमतिख्यातं विज्ञाय दृढधन्विनाम् ।&#x9;055a&lt;br&gt;&#xA;दूषितः सहसा भावो धृतराष्ट्रस्य पाण्डुषु ।&#x9;055c&lt;br&gt;&#xA;स चिन्तापरमो राजा न निद्रामलभन्निशि ॥&#x9;055e&lt;br&gt;&#xA;इति श्रीमन्महाभारते आदिपर्वणि सम्भवपर्वणि एकपञ्चाशदधिकशततमोऽध्यायः ॥ 151 ॥&lt;br&gt;&#xA;1-151-9 गुडाका निद्रा तस्या ईशमर्जुनं जितनिद्रं, गुडा स्नुही तद्वत्केशा यस्य ॥ 1-151-11 तीर्थात्पात्रात्पात्रान्तरं गमयितुं सम्प्रदायाविच्छेदार्थमित्यर्थः ॥ 1-151-14 त्वया ग्राहान्मां मोचयता प्राप्तं प्रागेव ॥ 1-151-28 तस्य त्वयीति शेषः । तव तस्मिन्निति शेषः ॥ 1-151-35 तस्य मम च ॥ 1-151-42 विबुधाधिपतेरुद्धवात् ॥ 1-151-43 विनीतः शिक्षितः । अतिरथेषूदितः ख्यातः ॥ 1-151-44 गन्धर्वोपप्लवेऽपि यस्य सौवीरस्य यज्ञो न विप्लुत इत्ययोध्यत्वमुक्तम् ॥ 1-151-46 शस्तो हिंसितः ॥ 1-151-53 बिभियुः बिभ्युः ॥ 1-151-54 ववृधुर्वर्धितवन्तः ॥ एकपञ्चाशदधिकशततमोऽध्यायः ॥ 151 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/152/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/152/</guid>
      <description>&lt;p&gt;अध्यायः 152&#xA;युधिष्ठिरः साम्राज्येऽभिषेक्तव्य इति पौरवार्तां श्रुत्वा व्यथितस्य दुर्योधनस्य पित्रा सह संवादः ॥ 1 ॥&#xA;वैशम्पायन उवाच&#x9;001&lt;br&gt;&#xA;प्राणाधिकं भीमसेनं कृतविद्यं धनञ्जयम् ।&#x9;001a&lt;br&gt;&#xA;दुर्योधनो लक्षयित्वा पर्यतप्यत दुर्मनाः ॥&#x9;001c&lt;br&gt;&#xA;ततो वैकर्तनः कर्णः शकुनिश्चापि सौबलः ।&#x9;002a&lt;br&gt;&#xA;अनेकैरभ्युपायैस्ते जिघांसन्ति स्म पाण्डवान् ॥&#x9;002c&lt;br&gt;&#xA;पाण्डवा अपि तत्सर्वं प्रतिचक्रुर्यथाबलम् ।&#x9;003a&lt;br&gt;&#xA;उद्भावनमकुर्वन्तो विदुरस्य मते स्थिताः ॥&#x9;003c&lt;br&gt;&#xA;गुणैः समुदितान्दृष्ट्वा पौराः पाण्डुसुतांस्तदा ।&#x9;004a&lt;br&gt;&#xA;कथयाञ्चक्रिरे तेषां गुणान्संसत्सु भारत ॥&#x9;004c&lt;br&gt;&#xA;राज्यप्राप्तिं च सम्प्राप्तं ज्येष्ठं पाण्डुसुतं तदा ।&#x9;005a&lt;br&gt;&#xA;कथयन्ति स्म सम्भूय चत्वरेषु सभासु च ॥&#x9;005c&lt;br&gt;&#xA;प्रज्ञाश्चक्षुरचक्षुष्ट्वाद्धृतराष्ट्रो जनेश्वरः ।&#x9;006a&lt;br&gt;&#xA;राज्यं न प्राप्तवान्पूर्वं स कथं नृपतिर्भवेत् ॥&#x9;006c&lt;br&gt;&#xA;तथा शान्तनवो भीष्मः सत्यसन्धो महाव्रतः ।&#x9;007a&lt;br&gt;&#xA;प्रत्याख्याय पुरा राज्यं न स जातु ग्रहीष्यति ॥&#x9;007c&lt;br&gt;&#xA;ते वयं पाण्डवज्येष्ठं तरुणं वृद्धशीलिनम् ।&#x9;008a&lt;br&gt;&#xA;अभिषिञ्चाम साध्वद्य सत्यकारुण्यवेदिनम् ॥&#x9;008c&lt;br&gt;&#xA;स हि भीष्मं शान्तनवं धृतराष्ट्रं च धर्मवित् ।&#x9;009a&lt;br&gt;&#xA;सपुत्रं विविधैर्भोगैर्योजयिष्यति पूजयन् ॥&#x9;009c&lt;br&gt;&#xA;वैशम्पायन उवाच&#x9;010&lt;br&gt;&#xA;तेषां दुर्योधनः श्रुत्वा तानि वाक्यानि जल्पताम् ।&#x9;010a&lt;br&gt;&#xA;युधिष्ठिरानुरक्तानां पर्यतप्यत दुर्मतिः ॥&#x9;010c&lt;br&gt;&#xA;स तप्यमानो दुष्टात्मा तेषां वाचो न चक्षमे ।&#x9;011a&lt;br&gt;&#xA;ईर्ष्यया चापि सन्तप्तो धृतराष्ट्रमुपागमत् ॥&#x9;011c&lt;br&gt;&#xA;ततो विरहितं दृष्ट्वा पितरं प्रतिपूज्य सः ।&#x9;012a&lt;br&gt;&#xA;पौरानुरागसन्तप्तः पश्चादिदमभाषत ॥&#x9;012c&lt;br&gt;&#xA;श्रुता मे जल्पतां तात पौराणामशिवा गिरः ।&#x9;013a&lt;br&gt;&#xA;त्वामनादृत्य भीष्मं च पतिमिच्छन्ति पाण्डवम् ॥&#x9;013c&lt;br&gt;&#xA;मतमेतच्च भीष्मस्य न स राज्यं बुभुक्षति ।&#x9;014a&lt;br&gt;&#xA;अस्माकं तु परां पीडां चिकीर्षन्ति पुरे जनाः ॥&#x9;014c&lt;br&gt;&#xA;पितृतः प्राप्तवान्राज्यं पाण्डुरात्मगुणैः पुरा ।&#x9;015a&lt;br&gt;&#xA;त्वमन्धगुणसंयोगात्प्राप्तं राज्यं न लब्धवान् ॥&#x9;015c&lt;br&gt;&#xA;स एष पाण्डोर्दायाद्यं यदि प्राप्नोति पाण्डवः ।&#x9;016a&lt;br&gt;&#xA;तस्य पुत्रो ध्रुवं प्राप्तस्तस्य तस्यापि चापरः ॥&#x9;016c&lt;br&gt;&#xA;ते वयं राजवंशेन हीनाः सह सुतैरपि ।&#x9;017a&lt;br&gt;&#xA;अवज्ञाता भविष्यामो लोकस्य जगतीपते ॥&#x9;017c&lt;br&gt;&#xA;सततं निरयं प्राप्ताः परपिण्डोपजीविनः ।&#x9;018a&lt;br&gt;&#xA;न भवेम यथा राजंस्तथा नीतिर्विधीयताम् ॥&#x9;018c&lt;br&gt;&#xA;यदि त्वं हि पुरा राजन्निदं राज्यमवाप्तवान् ।&#x9;019a&lt;br&gt;&#xA;ध्रुवं प्राप्स्याम च वयं राज्यमप्यवशे जने ॥&#x9;019c&lt;br&gt;&#xA;वैशम्पायन उवाच&#x9;020&lt;br&gt;&#xA;धृतराष्ट्रस्तु पुत्रस्य श्रुत्वा वचनमीदृशम् ।&#x9;020a&lt;br&gt;&#xA;मुहूर्तमिव सञ्चिन्त्य दुर्योधनमथाब्रवीत् ॥&#x9;020c&lt;br&gt;&#xA;धर्मनित्यस्तथा पाण्डुः सुप्रीतो मयि कौरवः ।&#x9;021a&lt;br&gt;&#xA;सर्वेषु ज्ञातिषु तथा मदीयेषु विशेषतः ॥&#x9;021c&lt;br&gt;&#xA;नात्र किञ्चन जानाति भोजनादि चिकीर्षितम् ।&#x9;022a&lt;br&gt;&#xA;निवेदयति तत्सर्वं मयि धर्मभृतां वरः ॥&#x9;022c&lt;br&gt;&#xA;तस्य पुत्रो यथा पाण्डुस्तथा धर्मपरः सदा ।&#x9;023a&lt;br&gt;&#xA;गुणावाल्ँलोकविख्यातो नगरे च प्रतिष्ठितः ॥&#x9;023c&lt;br&gt;&#xA;स कथं शक्यतेऽस्माभिरपाक्रष्टुं नरर्षभः ।&#x9;024a&lt;br&gt;&#xA;राज्यमेष हि नः प्राप्तः ससहयो विशेषतः ॥&#x9;024c&lt;br&gt;&#xA;भृता हि पाण्डुनाऽमात्या बलं च सततं मतम् ।&#x9;025a&lt;br&gt;&#xA;धृताः पुत्राश्च पौत्राश्च तेषामपि विशेषतः ॥&#x9;025c&lt;br&gt;&#xA;ते तथा संस्तुतास्तात विषये पाण्डुना नराः ।&#x9;026a&lt;br&gt;&#xA;कथं युधिष्ठिरस्यार्थे न नो हन्युः सबान्धवान् ॥&#x9;026c&lt;br&gt;&#xA;नैते विषयमिच्छेयुर्धर्मत्यागे विशेषतः ।&#x9;027a&lt;br&gt;&#xA;ते वयं कौरवेन्द्राणामेतेषां च महात्मनाम् ॥&#x9;027c&lt;br&gt;&#xA;कथं न वाच्यतां तात गच्छेम जगतस्तथा ॥&#x9;028a&lt;br&gt;&#xA;दुर्योधन उवाच&#x9;029&lt;br&gt;&#xA;मध्यस्थः सततं भीष्मो द्रोणपुत्रो मयि स्थितः ।&#x9;029a&lt;br&gt;&#xA;यतः पुत्रस्ततो द्रोणो भविता नात्र संशयः ॥&#x9;029c&lt;br&gt;&#xA;कृपः शारद्वतश्चैव यत एव वयं ततः ।&#x9;030a&lt;br&gt;&#xA;भागिनेयं ततो द्रौणिं न त्यक्ष्यति कथञ्चन ॥&#x9;030c&lt;br&gt;&#xA;क्षत्ता तु बन्धुरस्माकं प्रच्छन्नस्तु ततः परैः ।&#x9;031a&lt;br&gt;&#xA;न चैकः स समर्थोऽस्मान्पाण्डवार्थे प्रबाधितुम् ॥&#x9;031c&lt;br&gt;&#xA;सुविस्रब्धान्पाण्डुसुतान्सह मात्रा विवासय ।&#x9;032a&lt;br&gt;&#xA;वारणावतमद्यैव नात्र दोषो भविष्यति ॥&#x9;032c&lt;br&gt;&#xA;विनिद्राकरणं घोरं हृदि शल्यमिवार्पितम्  ।&#x9;033a&lt;br&gt;&#xA;शोकपावकमुद्धूतं कर्मणानेन नाशय  ॥&#x9;033c&lt;br&gt;&#xA;इति श्रीमन्महाभारते आदिपर्वणि सम्भवपर्वणि द्विपञ्चाशदधिकशततमोऽध्यायः ॥ 152 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/153/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/153/</guid>
      <description>&lt;p&gt;अध्यायः 153&#xA;धृतराष्ट्रादीनां कणिकेन दुर्नीत्युपदेशः ॥ 1 ॥ जम्बुकोपाख्यानम् ॥ 2 ॥&#xA;वैशम्पायन उवाच&#x9;001&lt;br&gt;&#xA;श्रुत्वा पाण्डुसुतान्वीरान्बलोद्रिक्तान्महौजसः ।&#x9;001a&lt;br&gt;&#xA;धृतराष्ट्रो महीपालश्चिन्तामगमदातुरः ॥&#x9;001c&lt;br&gt;&#xA;तत आहूय मन्त्रज्ञं राजशास्त्रार्थवित्तमम् ।&#x9;002a&lt;br&gt;&#xA;कणिकं मन्त्रिणां श्रेष्ठं धृतराष्ट्रोऽब्रवीद्वचः ॥&#x9;002c&lt;br&gt;&#xA;उत्सक्ताः पाण्डवा नित्यं तेभ्योऽसूये द्विजोत्तम ।&#x9;003a&lt;br&gt;&#xA;तत्र मे निश्चिततमं सन्धिविग्रहकारणम्  ।&#x9;003c&lt;br&gt;&#xA;कणिक त्वं ममाचक्ष्व करिष्ये वचनं तव ॥&#x9;003e&lt;br&gt;&#xA;वैशम्पायन उवाच&#x9;004&lt;br&gt;&#xA;&#39;दुर्योधनोऽथ शकुनिः कर्णदुःशासनावपि ।&#x9;004a&lt;br&gt;&#xA;कणिकं ह्युपसङ्गृह्य मन्त्रिणं सौबलस्य च ॥&#x9;004c&lt;br&gt;&#xA;पप्रच्छुर्भरतश्रेष्ठ पाण्डवान्प्रति नैकधा ।&#x9;005a&lt;br&gt;&#xA;प्रबुद्धाः पाण्डवा नित्यं सर्वे तेभ्यस्त्रसामहे ॥&#x9;005c&lt;br&gt;&#xA;अनूनं सर्वपक्षाणां यद्भवेत्क्षेमकारकम् ।&#x9;006a&lt;br&gt;&#xA;भारद्वाज तदाचक्ष्व करिष्यामः कथं वयम् ॥&#x9;006c&lt;br&gt;&#xA;वैशम्पायन उवाच&#x9;007&lt;br&gt;&#xA;स प्रसन्नमनास्तेन परिपृष्टो द्विजोत्तमः ।&#x9;007a&lt;br&gt;&#xA;उवाच वचनं तीक्ष्णं राजशास्त्रार्थदर्शनम् ॥&#x9;007c&lt;br&gt;&#xA;कणिक उवाच&#x9;008&lt;br&gt;&#xA;शृणु राजन्निदं तत्र प्रोच्यमानं मयानघ ।&#x9;008a&lt;br&gt;&#xA;न मेऽभ्यसूया कर्तव्या श्रुत्वैतत्कुरुसत्तम ॥&#x9;008c&lt;br&gt;&#xA;नित्यमुद्यतदण्डः स्यान्नित्यं विवृतपौरुषः ।&#x9;009a&lt;br&gt;&#xA;अच्छिद्रश्छिद्रदर्शी स्यात्परेषां विवरानुगः ॥&#x9;009c&lt;br&gt;&#xA;नित्यमुद्यतदण्डाद्धि भृशमुद्विजते जनः ।&#x9;010a&lt;br&gt;&#xA;तस्मात्सर्वाणि कार्याणि दण्डेनैव विधारयेत् ॥&#x9;010c&lt;br&gt;&#xA;नास्य च्छिद्रं परः पश्येच्छिद्रेण परमन्वियात् ।&#x9;011a&lt;br&gt;&#xA;गूहेत्कूर्म इवाङ्गानि रक्षेद्विवरमात्मनः ॥&#x9;011c&lt;br&gt;&#xA;&#39;नित्यं च ब्राह्मणाः पूज्या नृपेण हितमिच्छता ।&#x9;012a&lt;br&gt;&#xA;सृष्टो नृपो हि विप्राणां पालने दुष्टनिग्रहे ॥&#x9;012c&lt;br&gt;&#xA;उभाभ्यां वर्धते धर्मो धर्मवृद्ध्या जितावुभौ ।&#x9;013a&lt;br&gt;&#xA;लोकश्चायं परश्चैव ततो धर्मं समाचरेत् ॥&#x9;013c&lt;br&gt;&#xA;कृतापराधं पुरुषं दृष्ट्वा यः क्षमते नृपः ।&#x9;014a&lt;br&gt;&#xA;तेनावमानमाप्नोति पापं चेह परत्र च ॥&#x9;014c&lt;br&gt;&#xA;यो विभूतिमवाप्योच्चै राज्ञो विकुरुतेऽधमः ।&#x9;015a&lt;br&gt;&#xA;तमानयित्वा हत्वा च दद्याद्धीनाय तद्धनम् ॥&#x9;015c&lt;br&gt;&#xA;नो चेद्धुरि नियुक्ता ये स्थास्यन्ति वशमात्मनः ।&#x9;016a&lt;br&gt;&#xA;राजा नियुञ्ज्यात्पुरुषानाप्तान्धर्मार्थकोविदान् ॥&#x9;016c&lt;br&gt;&#xA;ये नियुक्तास्तथा केचिद्राष्ट्रं वा यदि वा पुरम् ।&#x9;017a&lt;br&gt;&#xA;ग्रामं जनपदं वापि बाधेयुर्यदि वा न वा ॥&#x9;017c&lt;br&gt;&#xA;परीक्षणार्थं विसृजेदानतांश्छन्नरूपिणः ।&#x9;018a&lt;br&gt;&#xA;परीक्ष्य पापकं जह्याद्धनमादाय सर्वशः ॥&#x9;018c&lt;br&gt;&#xA;नासम्यक्कृत्यकारी स्यादुपक्रम्य कदाचन ।&#x9;019a&lt;br&gt;&#xA;कण्टको ह्यपि दुश्छिन्न आस्रावं जनयेच्चिरम् ॥&#x9;019c&lt;br&gt;&#xA;वधमेव प्रशंसन्ति शत्रूणामपकारिणाम् ।&#x9;020a&lt;br&gt;&#xA;सुविदीर्णं सुविक्रान्तं सुयुद्धं सुपलायितम् ॥&#x9;020c&lt;br&gt;&#xA;आपद्यापदि काले च कुर्वीत न विचारयेत् ।&#x9;021a&lt;br&gt;&#xA;नावज्ञेयो रिपुस्तात दुर्बलोऽपि कथं चन ॥&#x9;021c&lt;br&gt;&#xA;अल्पोऽप्यग्निर्वनं कृत्स्नं दहत्याश्रयसंश्रयात् ।&#x9;022a&lt;br&gt;&#xA;अन्धः स्यादन्धवेलायां बाधिर्यमपि चाश्रयेत् ॥&#x9;022c&lt;br&gt;&#xA;कुर्यात्तृणमयं चापं शयीत मृगशायिकाम् ।&#x9;023a&lt;br&gt;&#xA;सान्त्वादिभिरुपायैस्तु हन्याच्छत्रुं वशे स्थितं ॥&#x9;023c&lt;br&gt;&#xA;दया न तस्मिन्कर्तव्या शरणागत इत्युत ।&#x9;024a&lt;br&gt;&#xA;निरुद्विग्नो हि भवति न हताज्जायते भयम् ॥&#x9;024c&lt;br&gt;&#xA;हन्यादमित्रं दानेन तथा पूर्वापकारिणम् ।&#x9;025a&lt;br&gt;&#xA;हन्यात्त्रीन्पञ्च सप्तेति परपक्षस्य सर्वशः ॥&#x9;025c&lt;br&gt;&#xA;मूलमेवादितश्छिन्द्यात्परपक्षस्य नित्यशः ।&#x9;026a&lt;br&gt;&#xA;ततः सहायांस्तत्पक्षान्सर्वांश्च तदनन्तरम् ॥&#x9;026c&lt;br&gt;&#xA;छिन्नमूले ह्यधिष्ठाने सर्वे तज्जीविनो हताः ।&#x9;027a&lt;br&gt;&#xA;कथं नु शाखास्तिष्ठेरंश्छिन्नमूले वनस्पतौ ॥&#x9;027c&lt;br&gt;&#xA;एकाग्रः स्यादविवृतो नित्यं विवरदर्शकः ।&#x9;028a&lt;br&gt;&#xA;राजन्नित्यं सपत्नेषु नित्योद्विग्नः समाचरेत् ॥&#x9;028c&lt;br&gt;&#xA;अग्न्याधानेन यज्ञेन काषायेण जटाजिनैः ।&#x9;029a&lt;br&gt;&#xA;लोकान्विश्वासयित्वैव ततो लुम्पेद्यथा वृकः ॥&#x9;029c&lt;br&gt;&#xA;अङ्कुशं शौचमित्याहुरर्थानामुपधारणे ।&#x9;030a&lt;br&gt;&#xA;आनाम्य फलितां शाखां पक्वं पक्वं प्रशातयेत् ॥&#x9;030c&lt;br&gt;&#xA;फलार्थोऽयं समारम्भो लोके पुंसां विपश्चिताम् ।&#x9;031a&lt;br&gt;&#xA;वहेदमित्रं स्कन्धेन यावत्कालस्य पर्ययः ॥&#x9;031c&lt;br&gt;&#xA;ततः प्रत्यागते काले भिन्द्याद्घटमिवाश्मनि ।&#x9;032a&lt;br&gt;&#xA;अमित्रो न विमोक्तव्यः कृपणं बह्वपि ब्रुवन् ॥&#x9;032c&lt;br&gt;&#xA;कृपा न तस्मिन्कर्तव्या हन्यादेवापकारिणम् ।&#x9;033a&lt;br&gt;&#xA;हन्यादमित्रं सान्त्वेन तथा दानेन वा पुनः ॥&#x9;033c&lt;br&gt;&#xA;तथैव भेददण्डाभ्यां सर्वोपायैः प्रशातयेत् ।&#x9;034a&lt;br&gt;&#xA;धृतराष्ट्र उवाच&#x9;034&lt;br&gt;&#xA;कथं सान्त्वेन दानेन भेदैर्दण्डेन वा पुनः ॥&#x9;034c&lt;br&gt;&#xA;अमित्रः शक्यते हन्तुं तन्मे ब्रूहि यथायथम् ।&#x9;035a&lt;br&gt;&#xA;कणिक उवाच&#x9;035&lt;br&gt;&#xA;शृणु राजन्यथा वृत्तं वने निवसतः पुरा ॥&#x9;035c&lt;br&gt;&#xA;जम्बुकस्य महाराज नीतिशास्त्रार्थदर्शिनः ।&#x9;036a&lt;br&gt;&#xA;अथ कश्चित्कृतप्रज्ञः शृगालः स्वार्थपण्डितः ॥&#x9;036c&lt;br&gt;&#xA;सखिभिर्न्यवसत्सार्धं व्याघ्राखुवृकबभ्रुभिः ।&#x9;037a&lt;br&gt;&#xA;तेऽपश्यन्विपिने तस्मिन्बलिनं मृगयूथपम् ॥&#x9;037c&lt;br&gt;&#xA;अशक्ता ग्रहणे तस्य ततो मन्त्रममन्त्रयन् ।&#x9;038a&lt;br&gt;&#xA;जम्बुक उवाच&#x9;038&lt;br&gt;&#xA;असकृद्यतितो ह्येष हन्तुं व्याघ्र वने त्वया ॥&#x9;038c&lt;br&gt;&#xA;युवा वै जवसम्पन्नो बुद्धिशाली न शक्यते ।&#x9;039a&lt;br&gt;&#xA;मूषिकोऽस्य शयानस्य चरणौ भक्षयत्वयम् ॥&#x9;039c&lt;br&gt;&#xA;अथैनं भक्षितैः पादैर्व्याघ्रो गृह्णातु वै ततः ।&#x9;040a&lt;br&gt;&#xA;ततो वै भक्षयिष्यामः सर्वे मुदितमानसाः ॥&#x9;040c&lt;br&gt;&#xA;जम्बुकस्य तु तद्वाक्यं तथा चक्रः समाहिताः ।&#x9;041a&lt;br&gt;&#xA;मूषिकाभक्षितैः पादैर्मृगं व्याघ्रोऽवधीत्तदा ॥&#x9;041c&lt;br&gt;&#xA;दृष्ट्वैवाचेष्टमानं तु भूमौ मृगकलेवरम् ।&#x9;042a&lt;br&gt;&#xA;स्नात्वाऽऽगच्छत भद्रं वो रक्षामीत्याह जम्बुकः ॥&#x9;042c&lt;br&gt;&#xA;शृगालवचनात्तेऽपि गताः सर्वे नदीं ततः ।&#x9;043a&lt;br&gt;&#xA;स चिन्तापरमो भूत्वा तस्थौ तत्रैव जम्बुकः ॥&#x9;043c&lt;br&gt;&#xA;अथाजगाम पूर्वं तु स्नात्वा व्याघ्रो महाबलः ।&#x9;044a&lt;br&gt;&#xA;ददर्श जम्बुकं चैव चिन्ताकुलितमानसम् ॥&#x9;044c&lt;br&gt;&#xA;व्याघ्र उवाच&#x9;045&lt;br&gt;&#xA;किं शोचसि महाप्राज्ञ त्वं नो बुद्धिमतां वरः ।&#x9;045a&lt;br&gt;&#xA;अशित्वा पिशितान्यद्य विहरिष्यामहे वयम् ॥&#x9;045c&lt;br&gt;&#xA;जम्बुक उवाच&#x9;046&lt;br&gt;&#xA;शृणु मे त्वं महाबाहो यद्वाक्यं मूषिकोऽब्रवीत् ।&#x9;046a&lt;br&gt;&#xA;धिग्बलं मृगराजस्य मयाद्यायं मृगो हतः ॥&#x9;046c&lt;br&gt;&#xA;मद्बाहुबलमाश्रित्य तृप्तिमद्य गमिष्यति ।&#x9;047a&lt;br&gt;&#xA;तस्यैवं गर्जितं श्रुत्वा ततो भक्ष्यं न रोचये ॥&#x9;047c&lt;br&gt;&#xA;व्याघ्र उवाच&#x9;048&lt;br&gt;&#xA;ब्रवीति यदि स ह्येवं काले ह्यस्मि प्रबोधितः ।&#x9;048a&lt;br&gt;&#xA;स्वबाहुबलमाश्रित्य हनिष्येऽहं वनेचरान् ॥&#x9;048c&lt;br&gt;&#xA;खादिष्ये तत्र मांसानि इत्युक्त्वा प्रस्थितो वनम् ।&#x9;049a&lt;br&gt;&#xA;एतस्मिन्नेव काले तु मूषिकोऽप्याजगाम ह ॥&#x9;049c&lt;br&gt;&#xA;तमागतमभिप्रेक्ष्य शृगालोऽप्यब्रवीद्वचः ।&#x9;050a&lt;br&gt;&#xA;शृणु मूषिक भद्रं ते नकुलो यदिहाब्रवीत् ॥&#x9;050c&lt;br&gt;&#xA;मृगमांसं न खादेयं गरमेतन्न रोचते ।&#x9;051a&lt;br&gt;&#xA;मूषिकं भक्षयिष्यामि तद्भवाननुमन्यताम् ॥&#x9;051c&lt;br&gt;&#xA;तच्छ्रुत्वा मूषिको वाक्यं सन्त्रस्तः प्रगतो बिलम् ।&#x9;052a&lt;br&gt;&#xA;ततः स्नात्वा स वै तत्र आजगाम वृको नपृ ॥&#x9;052c&lt;br&gt;&#xA;तमागतमिदं वाक्यमब्रवीज्जम्बुकस्तदा ।&#x9;053a&lt;br&gt;&#xA;मृगराजो हि सङ्क्रुद्धो न ते साधु भविष्यति ॥&#x9;053c&lt;br&gt;&#xA;सकलत्रस्त्विहायाति कुरुष्व यदनन्तरम् ।&#x9;054a&lt;br&gt;&#xA;एवं सञ्चोदितस्तेन जम्बुकेन तदा वृकः ॥&#x9;054c&lt;br&gt;&#xA;ततोऽवलुम्पनं कृत्वा प्रयातः पिशिताशनः ।&#x9;055a&lt;br&gt;&#xA;एतस्मिन्नेव काले तु नकुलोऽप्याजगाम ह ॥&#x9;055c&lt;br&gt;&#xA;तमुवाच महाराज नकुलं जम्बुको वने ।&#x9;056a&lt;br&gt;&#xA;स्वबाहुबलमाश्रित्य निर्जितास्तेऽन्यतो गताः ॥&#x9;056c&lt;br&gt;&#xA;मम दत्त्वा नियुद्धं त्वं भुङ्क्ष्व मांसं यथेप्सितम् ।&#x9;057a&lt;br&gt;&#xA;नकुल उवाच&#x9;057&lt;br&gt;&#xA;मृगराजो वृकश्चैव बुद्धिमानपि मूषिकः  ॥&#x9;057c&lt;br&gt;&#xA;निर्जिता यत्त्वया वीरास्तस्माद्वीरतरो भवान् ।&#x9;058a&lt;br&gt;&#xA;न त्वयाप्युत्सहे योद्धुमित्युक्त्वा सोऽप्युपागमत् ॥&#x9;058c&lt;br&gt;&#xA;कणिक उवाच&#x9;059&lt;br&gt;&#xA;एवं तेषु प्रयातेषु जम्बुको हृष्टमानसः ।&#x9;059a&lt;br&gt;&#xA;खादति स्म तदा मांसमेकः सन्मन्त्रनिश्चयात् ।&#x9;059c&lt;br&gt;&#xA;एवं समाचरन्नित्यं सुखमेधेत भूपतिः ॥&#x9;059e&lt;br&gt;&#xA;भयेन भेदयेद्भीरुं शूरमञ्जलिकर्मणा ।&#x9;060a&lt;br&gt;&#xA;लुब्धमर्थप्रदानेन समं न्यूनं तथौजसा ॥&#x9;060c&lt;br&gt;&#xA;एवं ते कथितं राजन् शृणु चाप्यपरं तथा ॥&#x9;061a&lt;br&gt;&#xA;पुत्रः सखा वा भ्राता वा पिता वा यदि वा गुरुः ।&#x9;062a&lt;br&gt;&#xA;रिपुस्थानेषु वर्तन्तो हन्तव्या भूतिमिच्छता ॥&#x9;062c&lt;br&gt;&#xA;शपथेनाप्यरिं हन्यादर्थदानेन वा पुनः ।&#x9;063a&lt;br&gt;&#xA;विषेण मायया वापि नोपेक्षेत कथञ्चन ।&#x9;063c&lt;br&gt;&#xA;उभौ चेत्संशयोपेतौ श्रद्धावांस्तत्र वर्धते ॥&#x9;063e&lt;br&gt;&#xA;गुरोरप्यवलिप्तस्य कार्याकार्यमजानतः ।&#x9;064a&lt;br&gt;&#xA;उत्पथं प्रतिपन्नस्य न्याय्यं भवति शासनम् ॥&#x9;064c&lt;br&gt;&#xA;क्रुद्धोऽप्यक्रुद्धरूपः स्यात्स्मितपूर्वाभिभाषिता ।&#x9;065a&lt;br&gt;&#xA;&#39;न चैनं क्रोधसन्दीप्तं विद्यात्कश्चित्कथञ्चन ।&#x9;065c&lt;br&gt;&#xA;न चाप्यन्यमपध्वंसेत्कदाचित्कोपसंयुतः ॥&#x9;065e&lt;br&gt;&#xA;प्रहरिष्यन्प्रियं ब्रूयात्प्रहरन्नपि भारत ।&#x9;066a&lt;br&gt;&#xA;प्रहृत्य च प्रियं ब्रूयाच्छोचन्निव रुदन्निव ॥&#x9;066c&lt;br&gt;&#xA;आश्वासयेच्चापि परं सान्त्वधर्मार्थवृत्तिभिः ।&#x9;067a&lt;br&gt;&#xA;अथ तं प्रहरेत्काले तथा विचलितं पथि ॥&#x9;067c&lt;br&gt;&#xA;अपि घोरापराधस्य धर्ममाश्रित्य तिष्ठतः ।&#x9;068a&lt;br&gt;&#xA;स हि प्रच्छाद्यते दोषः शैलो मेघैरिवासितैः ॥&#x9;068c&lt;br&gt;&#xA;यः स्यादनुप्राप्तवधस्तस्यागारं प्रदीपयेत् ।&#x9;069a&lt;br&gt;&#xA;अधनान्नास्तिकांश्चोरान्विषकर्मसु योजयेत् ॥&#x9;069c&lt;br&gt;&#xA;प्रत्युत्थानासनाद्येन सम्प्रदानेन केनचित् ।&#x9;070a&lt;br&gt;&#xA;अतिविश्रब्धघाती स्यात्तीक्ष्णन्दष्ट्रो निमग्नकः ॥&#x9;070c&lt;br&gt;&#xA;अशङ्कितेभ्यः शङ्केत शङ्कितेभ्यश्च सर्वशः ।&#x9;071a&lt;br&gt;&#xA;अशङ्क्याद्भयमुत्पन्नमपि मूलं निकृन्तति ॥&#x9;071c&lt;br&gt;&#xA;न विश्वसेदविश्वस्ते विश्वस्ते नातिविश्वसेत् ।&#x9;072a&lt;br&gt;&#xA;विश्वासाद्भयमुत्पन्नं मूलान्यपि निकृन्तति ॥&#x9;072c&lt;br&gt;&#xA;चारः सुविहितः कार्य आत्मनश्च परस्य वा ।&#x9;073a&lt;br&gt;&#xA;पाषण्डांस्तापसादींश्च परराष्ट्रेषु योजयेत् ॥&#x9;073c&lt;br&gt;&#xA;उद्यानेषु विहारेषु देवतायतनेषु च ।&#x9;074a&lt;br&gt;&#xA;पानागारेषु रथ्यासु सर्वतीर्थेषु चाप्यथ ॥&#x9;074c&lt;br&gt;&#xA;चत्वरेषु च कूपेषु पर्वतेषु वनेषु च ।&#x9;075a&lt;br&gt;&#xA;समवायेषु सर्वेषु सरित्सु च विचारयेत् ॥&#x9;075c&lt;br&gt;&#xA;वाचा भृशं विनीतः स्याद्धृदयेन तथा क्षुरः ।&#x9;076a&lt;br&gt;&#xA;स्मितपूर्वाभिभाषी स्यात्सृष्टो रौद्रस्य कर्मणः ॥&#x9;076c&lt;br&gt;&#xA;अञ्जलिः शपथः सान्त्वं शिरसा पादवन्दनम् ।&#x9;077a&lt;br&gt;&#xA;आशाकरणमित्येवं कर्तव्यं भूतिमिच्छता ॥&#x9;077c&lt;br&gt;&#xA;सुपुष्पितः स्यादफलः फलवान्स्याद्दुरारुहः ।&#x9;078a&lt;br&gt;&#xA;आमः स्यात्पक्वसङ्काशो नच जीर्येत कर्हिचित् ॥&#x9;078c&lt;br&gt;&#xA;त्रिवर्गे त्रिविधा पीडा ह्यनुबन्धास्तथैव च ।&#x9;079a&lt;br&gt;&#xA;अनुबन्धाः शुभा ज्ञेयाः पीडास्तु परिवर्जयेत् ॥&#x9;079c&lt;br&gt;&#xA;धर्मं विचरतः पीडा सापि द्वाभ्यां नियच्छति ।&#x9;080a&lt;br&gt;&#xA;अर्थं चाप्यर्थलुब्धस्य कामं चातिप्रवर्तिनः ॥&#x9;080c&lt;br&gt;&#xA;अगर्वितात्मा युक्तश्च सान्त्वयुक्तोऽनसूयिता ।&#x9;081a&lt;br&gt;&#xA;अवेक्षितार्थः शुद्धात्मा मन्त्रयीत द्विजैः सह ॥&#x9;081c&lt;br&gt;&#xA;कर्मणा येन केनैव मृदुना दारुणेन च ।&#x9;082a&lt;br&gt;&#xA;उद्धरेद्दीनमात्मानं समर्थो धर्ममाचरेत् ॥&#x9;082c&lt;br&gt;&#xA;न संशयमनारुह्य नरो भद्राणि पश्यति ।&#x9;083a&lt;br&gt;&#xA;संशयं पुनरारुह्य यदि जीवति पश्यति ॥&#x9;083c&lt;br&gt;&#xA;यस्य बुद्धिः परिभवेत्तमतीतेन सान्त्वयेत् ।&#x9;084a&lt;br&gt;&#xA;अनागतेन दुर्बुद्धिं प्रत्युत्पन्नेन पण्डितम् ॥&#x9;084c&lt;br&gt;&#xA;योऽरिणा सह सन्धाय शयीत कृतकृत्यवत् ।&#x9;085a&lt;br&gt;&#xA;स वृक्षाग्रे यथा सुप्तः पतितः प्रतिबुध्यते ॥&#x9;085c&lt;br&gt;&#xA;मन्त्रसंवरणे यत्नः सदा कार्योऽनसूयता ।&#x9;086a&lt;br&gt;&#xA;आकारमभिरक्षेत चारेणाप्यनुपालितः ॥&#x9;086c&lt;br&gt;&#xA;&#39;न रात्रौ मन्त्रयेद्विद्वान्न च कैश्चिदुपासितः ।&#x9;087a&lt;br&gt;&#xA;प्रासादाग्रे शिलाग्रे वा विशाले विजनेपि वा ॥&#x9;087c&lt;br&gt;&#xA;समन्तात्तत्र पश्यद्भिः सहाप्तैरेव मन्त्रयेत् ।&#x9;088a&lt;br&gt;&#xA;नैव संवेशयेत्तत्र मन्त्रवेश्मनि शारिकाम् ॥&#x9;088c&lt;br&gt;&#xA;शुकान्वा शारिका वापि बालमूर्खजडानपि ।&#x9;089a&lt;br&gt;&#xA;प्रविष्टानपि निर्वास्य मन्त्रयेद्धार्मिकैर्द्विजैः ॥&#x9;089c&lt;br&gt;&#xA;नीतिज्ञैर्न्यायशास्त्रज्ञैरितिहासे सुनिष्ठितैः ।&#x9;090a&lt;br&gt;&#xA;रक्षां मन्त्रस्य निश्छिद्रां मन्त्रान्ते निश्चयेत्स्वयम् ॥&#x9;090c&lt;br&gt;&#xA;वीरोपवर्णितात्तस्माद्धर्मार्थाभ्यामथात्मना ।&#x9;091a&lt;br&gt;&#xA;एकेन वाथ विप्रेण ज्ञातबुद्धिर्विनिश्चयेत् ॥&#x9;091c&lt;br&gt;&#xA;तृतीयेन न चान्येन व्रजेन्निश्चयमात्मवान् ।&#x9;092a&lt;br&gt;&#xA;षट्कर्णश्छिद्यते मन्त्र इति नीतिषु पठ्यते ॥&#x9;092c&lt;br&gt;&#xA;निःसृतो नाशयेत्मन्त्रो हस्तप्राप्तामपि श्रियम् ।&#x9;093a&lt;br&gt;&#xA;स्वमतं च परेषां च विचार्य च पुनःपुनः ।&#x9;093c&lt;br&gt;&#xA;गुणवद्वाक्यमादद्यान्नैव तृप्येद्विचक्षणः ॥&#x9;093e&lt;br&gt;&#xA;नाच्छित्वा परमर्माणि नाकृत्वा कर्म दारुणम् ।&#x9;094a&lt;br&gt;&#xA;नाहत्वा मत्स्यघातीव प्राप्नोति महतीं श्रियम् ॥&#x9;094c&lt;br&gt;&#xA;कर्शितं व्याधितं क्लिन्नमपानीयमघासकम् ।&#x9;095a&lt;br&gt;&#xA;परिविश्वस्तमन्दं च प्रहर्तव्यमरेर्बलम् ॥&#x9;095c&lt;br&gt;&#xA;नार्थिकोऽर्थिनमभ्येति कृतार्थे नास्ति सङ्गतम् ।&#x9;096a&lt;br&gt;&#xA;तस्मात्सर्वाणि साध्यानि सावशेषाणि कारयेत् ॥&#x9;096c&lt;br&gt;&#xA;सङ्ग्रहे विग्रहे चैव यत्नः कार्योऽनसूयता ।&#x9;097a&lt;br&gt;&#xA;उत्साहश्चापि यत्नेन कर्तव्यो भूतिमिच्छता ॥&#x9;097c&lt;br&gt;&#xA;नास्य कृत्यानि बुध्येरन्मित्राणि रिपवस्तथा ।&#x9;098a&lt;br&gt;&#xA;आरब्धान्येव पश्येरन्सुपर्यवसितान्यपि ॥&#x9;098c&lt;br&gt;&#xA;भीतवत्संविधातव्यं यावद्भयमनागतम् ।&#x9;099a&lt;br&gt;&#xA;आगतं तु भयं दृष्ट्वा प्रहर्तव्यमभीतवत् ॥&#x9;099c&lt;br&gt;&#xA;दैवेनोपहतं शत्रुमनुगृह्णाति यो नरः ।&#x9;100a&lt;br&gt;&#xA;स मृत्युमुपगृह्णाति गर्भमश्वतरी यथा ॥&#x9;100c&lt;br&gt;&#xA;अनागतं हि बुध्येत यच्च कार्यं पुरः स्थितम् ।&#x9;101a&lt;br&gt;&#xA;न तु बुद्धिक्षयात्किञ्चिदतिक्रामेत्प्रयोजनम् ॥&#x9;101c&lt;br&gt;&#xA;उत्साहश्चापि यत्नेन कर्तव्यो भूतिमिच्छता ।&#x9;102a&lt;br&gt;&#xA;विभज्य देशकालौ च दैवं धर्मादयस्त्रयः ।&#x9;102c&lt;br&gt;&#xA;नैःश्रेयसौ तु तौ ज्ञेयौ देशकालाविति स्थितिः ॥&#x9;102e&lt;br&gt;&#xA;तालवत्कुरुते मूलं बालः शत्रुरुपेक्षितः ।&#x9;103a&lt;br&gt;&#xA;गहनेऽग्निरिवोत्सृष्टः क्षिप्रं सञ्जायते महान् ॥&#x9;103c&lt;br&gt;&#xA;अग्निस्तोकमिवात्मानं सन्धुक्षयति यो नरः ।&#x9;104a&lt;br&gt;&#xA;स वर्धमानो ग्रसते महान्तमपि सञ्चयम् ॥&#x9;104c&lt;br&gt;&#xA;&#39;आदावेव ददानीति प्रियं ब्रूयान्निरर्थकम् ॥&#x9;105a&lt;br&gt;&#xA;आशां कालवतीं कुर्यात्कालं विघ्नेन योजयेत् ।&#x9;106a&lt;br&gt;&#xA;विघ्नं निमित्ततो ब्रूयान्निमित्तं वाऽपि हेतुतः ॥&#x9;106c&lt;br&gt;&#xA;क्षुरो भूत्वा हरेत्प्राणान्निशितः कालसाधनः ।&#x9;107a&lt;br&gt;&#xA;प्रतिच्छन्नो लोमहारी द्विषतां परिकर्तनः ॥&#x9;107c&lt;br&gt;&#xA;पाण्डवेषु यथान्यायमन्येषु च कुरूद्वह ।&#x9;108a&lt;br&gt;&#xA;वर्तमानो न मज्जेस्त्वं तथा कृत्यं समाचर ॥&#x9;108c&lt;br&gt;&#xA;सर्वकल्याणसम्पन्नो विशिष्ट इति निश्चयः ।&#x9;109a&lt;br&gt;&#xA;तस्मात्त्वं पाण्डुपुत्रेभ्यो रक्षात्मानं नराधिप ॥&#x9;109c&lt;br&gt;&#xA;भ्रातृव्या बलवन्तस्ते पाण्डुपुत्रा नराधिप ।&#x9;110a&lt;br&gt;&#xA;पश्चात्तापो यथा न स्यात्तथा नीतिर्विधीयताम् ॥&#x9;110c&lt;br&gt;&#xA;वैशम्पायन उवाच&#x9;111&lt;br&gt;&#xA;एवमुक्त्वा सम्प्रतस्थे कणिकः स्वगृहं ततः ।&#x9;111a&lt;br&gt;&#xA;धृतराष्ट्रोऽपि कौरव्यः शोकार्तः समपद्यत ॥ ॥&#x9;111c&lt;br&gt;&#xA;इति श्रीमन्महाभारते आदिपर्वणि सम्भवपर्वणि त्रिपञ्चाशदधिकशततमोऽध्यायः ॥ 153 ॥ ॥ समाप्तं च सम्भवपर्वम् ॥&#xA;1-153-13 उभाभ्यां ब्राह्मणरक्षणदुष्टनिग्रहाभ्याम् । जितौ सम्पादितौ भवेतामिति शेषः ॥ 1-153-15 हीनाय दरिद्राय ॥ 1-153-20 उपसंहरति वधमिति । कथं वधः कर्तव्य इत्याह सुविदीर्णमिति । सुविक्रान्तमपि शत्रुं । काले आपद्यापन्नमालभ्य सुविदीर्णं विनष्टं कुर्वीत । तथा सुयुद्धमपि शत्रुमापदि काले सुपलायितं कुर्वीत ॥ 1-153-22 आश्रयसंश्रयात् आश्रयबलात् ॥ 1-153-23 तृणमयं तृणवन्निष्प्रयोजनम् । क्षात्रं धर्मं त्यक्त्वा शत्रुगृहे भिक्षाभुगपि स्यादित्यर्थः । मृगशायिकां मृगहन्तुः शय्याम् । यथा व्याधो मृगान्विश्वासयितुं मृषा निद्राति विश्वस्तेषु च तेषु प्रहरत्येवं स हन्तुमेवाकारं गोपयतीत्यर्थः । उपायैः वशे स्थितं शत्रुमिति सम्बन्धः ॥ 1-153-25 त्रीन् ऐश्वर्यमन्त्रोत्साहान् । तथा पञ्च अमात्यराष्ट्रदुर्गाणि कोशो दण्डश्च पञ्चम इत्युक्तान् । दण्डोत्र सैन्यं । सप्त स्वाम्यमात्यसुहृत्कोशराष्ट्रदुर्बलानि चेत्युक्तानि ॥ 1-153-30 शौचमग्न्याधानादि । अत्र दृष्टान्तः आनाम्येति आनामयित्वा ॥ 1-153-37 बभ्रुर्नकुलः । मृगयूथपं महान्तं हरिणम् ॥ 1-153-41 मूषिकेण आ ईषद्भक्षितैः ॥ 1-153-46 मृगराजस्य व्याघ्रस्य ॥ 1-153-51 गरं मूषिकदष्टत्वाद्विषभूतम् ॥ 1-153-55 अवलुम्पनं गात्रसङ्कोचनम् ॥ 1-153-63 संशयोपेतौ संशयविषयौ । श्रद्धावान् मदुक्तादरवान् । श्रद्दधानस्तु बध्यत इति ङ. पाठः ॥ 1-153-65 अपध्वंसेत् कुत्सयेत् ॥ 1-153-69 अनुप्राप्तवधः शीघ्रं हन्तुमिष्टः अधना दरिद्राः नास्तिकाः परलोकश्रद्धारहिताः ॥ 1-153-70 निमग्नकः नम्रशिराः तीक्ष्णदंष्ट्रः व्याघ्र इव । तीक्ष्णदंष्ट्र इवोरग इति क.ङ. पाठः ॥ 1-153-73 सुविहितः सम्यक् परीक्षितः ॥ 1-153-76 सृष्टो रौद्राय कर्मण इति क.घ.पाठः ॥ 1-153-79 अनुबन्धः फलम् ॥ 1-153-80 धर्ममत्यन्तं विचरतः पुंसो द्वाभ्यामर्थकामाभ्यां धनव्ययब्रह्मचर्योपक्षिप्ताभ्यां पीडा चित्तवैकल्यं भवति । सापि पुंसः पीडा धर्मं नियच्छति निगृह्णाति । एवमर्थं चाप्यर्थलुब्धस्य कामं चातिप्रवर्तिन इति व्याख्येयं ॥ 1-153-83 उद्देश्यसन्देहेपि नीतिरवश्यमनुसरणीयेत्याह । न संशयमिति । असंशयमथारुह्येति क.घ.ट.पाठः ॥ 1-153-84 परिभवेत् शोकेन । तमतीतेन नलरामाद्याख्यानेन । दुर्बुद्धिं । लोभाद्युपहतबुद्धिम् । अनागतेन कालान्तरे तव श्रेयो भविष्यतीत्याशाप्रदर्शनेन । पण्डितं प्रत्युत्पन्नेन वर्तमानेन धनादिना सान्त्वयेत् ॥ 1-153-86 मन्त्रसंवरणं मन्त्रगूहनम् ॥ 1-153-95 अघासकं अनाहारम् ॥ 1-153-96 सङ्गतं सख्यम् ॥ 1-153-98 आरब्धान्यपि सुपर्यवसितानि सम्पन्नान्येव पश्येरन् ॥ 1-153-99 संविधातव्यं&#xA;प्रतिकर्तव्यम् ॥ 1-153-102 देशाद्यनुगुण उत्साहोऽपि कर्तव्यो नत्वलसो भवेत् । दैवं प्राक्तनं कर्म । ये धर्मादयस्त्रयस्तांश्च विभज्य तेषां मध्ये नैःश्रेयसौ श्रेयोहेतू इति स्थितिर्निश्चयः ॥ 1-153-103 बालः अल्पोपि । बलवत्कुरुते रूपं बाल्यादिति क.ङ.ट.पाठः ॥ 1-153-104 आत्मानं सधुक्षयति सहायादिना वर्धयति । सञ्चयमिन्धनानां पक्षे शत्रूणाम् ॥ 1-153-106 हेतुतः हेत्वन्तरेण ॥ 1-153-111 तदा सपुत्रो राजा च शोकार्त इति ङ पुस्तकपाठः ॥ त्रिपञ्चाशदधिकशततमोऽध्यायः ॥ 153 ॥&#x9;001a&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/154/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/154/</guid>
      <description>&lt;p&gt;अध्यायः 154&lt;/p&gt;&#xA;&lt;p&gt;(अथ जतुगृहपर्व ॥ 8 ॥)&lt;/p&gt;&#xA;&lt;p&gt;सङ्ग्रहेण जतुगृहदाहकथनम् ॥ 1 ॥ पुनर्विस्तरेण जतुगृहदाहकथनारम्भः ॥ 2 ॥ दुर्योधनधृतराष्ट्रसंवादः ॥ 3 ॥&#xA;वैशम्पायन उवाच&#x9;001&lt;br&gt;&#xA;कणिकस्य मतं श्रुत्वा कार्त्स्न्येन भरतर्षभ ।&#x9;001a&lt;br&gt;&#xA;दुर्योधनश्च कर्णश्च शकुनिश्चापि सौबलः ।&#x9;001c&lt;br&gt;&#xA;दुशासनचतुर्थास्ते मन्त्रयामासुरेकदा ॥&#x9;001e&lt;br&gt;&#xA;ते कौरव्यमनुज्ञाप्य धृतराष्ट्रं नराधिपम् ।&#x9;002a&lt;br&gt;&#xA;दहने तु सपुत्रायाः कुन्त्या बुद्धिमकारयन् ॥&#x9;002c&lt;br&gt;&#xA;तेषामिङ्गितभावज्ञो विदुरस्तत्त्वदर्शिवान् ।&#x9;003a&lt;br&gt;&#xA;आकारेण च तं मन्त्रं बुबुधे दुष्टचेतसाम् ॥&#x9;003c&lt;br&gt;&#xA;ततो विदितवेद्यात्मा पाण्डवानां हिते रतः ।&#x9;004a&lt;br&gt;&#xA;पलायने मतिं चक्रे कुन्त्याः पुत्रैः सहानघः ॥&#x9;004c&lt;br&gt;&#xA;ततो वातसहां नावं यन्त्रयुक्तां पताकिनीम् ।&#x9;005a&lt;br&gt;&#xA;ऊर्मिक्षमां दृढां कृत्वा कुन्तीमिदमुवाच ह ॥&#x9;005c&lt;br&gt;&#xA;एष जातः कुलस्यास्य कीर्तिवंशप्रणाशनः ।&#x9;006a&lt;br&gt;&#xA;धृतराष्ट्रः परीतात्मा धर्मं त्यजति शाश्वतम् ॥&#x9;006c&lt;br&gt;&#xA;इयं वारिपथे युक्ता तरङ्गपवनक्षमा ।&#x9;007a&lt;br&gt;&#xA;नौर्यया मृत्युपाशात्त्वं सपुत्रा मोक्ष्यसे शुभे ॥&#x9;007c&lt;br&gt;&#xA;तच्छ्रुत्वा व्यथिता कुन्ती पुत्रैः सह यशस्विनी ।&#x9;008a&lt;br&gt;&#xA;नावमारुह्य गङ्गायां प्रययौ भरतर्षभ ॥&#x9;008c&lt;br&gt;&#xA;ततो विदुरवाक्येन नावं विक्षिप्य पाण्डवाः ।&#x9;009a&lt;br&gt;&#xA;धनं चादाय तैर्दत्तमरिष्टं प्राविशन्वनम् ॥&#x9;009c&lt;br&gt;&#xA;निषादी पञ्चपुत्रा तु जातेषु तत्र वेश्मनि ।&#x9;010a&lt;br&gt;&#xA;कारणाभ्यागता दग्धा सह पुत्रैरनागसा ॥&#x9;010c&lt;br&gt;&#xA;स च म्लेच्छाधमः पापो दग्धस्तत्र पुरोचनः ।&#x9;011a&lt;br&gt;&#xA;वञ्चिताश्च दुरात्मानो धार्तराष्ट्राः सहानुगाः ॥&#x9;011c&lt;br&gt;&#xA;अविज्ञाता महात्मानो जनानामक्षतास्तथा ।&#x9;012a&lt;br&gt;&#xA;जनन्या सह कौन्तेया मुक्ता विदुरमन्त्रिताः ॥&#x9;012c&lt;br&gt;&#xA;ततस्तस्मिन्पुरे लोका नगरे वारणावते ।&#x9;013a&lt;br&gt;&#xA;दृष्ट्वा जतुगृहं दग्धमन्वशोचन्त दुःखिताः ॥&#x9;013c&lt;br&gt;&#xA;प्रेषयामासू राजानं यथावृत्तं निवेदितुम् ।&#x9;014a&lt;br&gt;&#xA;संवृतस्ते महान्कामः पाण्डवान्दग्धवानसि ॥&#x9;014c&lt;br&gt;&#xA;सकामो भव कौरव्य भुङ्क्ष्व राज्यं सपुत्रकः ।&#x9;015a&lt;br&gt;&#xA;तच्छ्रुत्वा धृतराष्ट्रस्तु सहपुत्रेण शोचयन् ॥&#x9;015c&lt;br&gt;&#xA;प्रेतकार्याणि च तथा चकार सह बान्धवैः ।&#x9;016a&lt;br&gt;&#xA;पाण्डवानां तथा क्षत्ता भीष्मश्च कुरुसत्तमः ॥&#x9;016c&lt;br&gt;&#xA;जनमेजय उवाच &#x9;017&lt;br&gt;&#xA;पुनर्विस्तरशः श्रोतुमिच्छामि द्विजसत्तम ।&#x9;017a&lt;br&gt;&#xA;दाहं जतुगृहस्यैव पाण्डवानां च मोक्षणम् ॥&#x9;017c&lt;br&gt;&#xA;सुनृशंसमिदं कर्म तेषां क्रूरोपसंहितम् ।&#x9;018a&lt;br&gt;&#xA;कीर्तयस्व यथावृत्तं परं कौतूहलं मम ॥&#x9;018c&lt;br&gt;&#xA;वैशम्पायन उवाच &#x9;019&lt;br&gt;&#xA;शृणु विस्तरशो राजन्वदतो मे परन्तप ।&#x9;019a&lt;br&gt;&#xA;दाहं जतुगृहस्यैतत्पाण्डवानां च मोक्षणम् ॥&#x9;019c&lt;br&gt;&#xA;वैशम्पायन उवाच &#x9;020&lt;br&gt;&#xA;ततो दुर्योधनो राजा धृतराष्ट्रमभाषत ।&#x9;020a&lt;br&gt;&#xA;पाण्डवेभ्यो भयं नः स्यात्तान्विवासयतां भवान् ।&#x9;020c&lt;br&gt;&#xA;निपुणेनाभ्युपायेन नगरं वारणावतम् ॥&#x9;020e&lt;br&gt;&#xA;धृतराष्ट्रस्तु पुत्रेण श्रुत्वा वचनमीरितम् ।&#x9;021a&lt;br&gt;&#xA;मुहूर्तमिव सञ्चिन्त्य दुर्योधनमथाब्रवीत् ॥&#x9;021c&lt;br&gt;&#xA;धर्मनित्यः सदा पाण्डुस्तथा धर्मपरायणः ।&#x9;022a&lt;br&gt;&#xA;सर्वेषु ज्ञातिषु तथा मयि त्वासीद्विशेषतः ॥&#x9;022c&lt;br&gt;&#xA;नासौ किञ्चिद्विजानाति भोजनादिचिकीर्षितम् ।&#x9;023a&lt;br&gt;&#xA;निवेदयति नित्यं हि मम राज्यं धृतव्रतः ॥&#x9;023c&lt;br&gt;&#xA;तस्य पुत्रो यथा पाण्डुस्तथा धर्मपरायणः ।&#x9;024a&lt;br&gt;&#xA;गुणवान्लोकविख्यातः पौरवाणां सुसम्मतः ॥&#x9;024c&lt;br&gt;&#xA;स कथं शक्यतेऽस्माभिरपाकर्तुं बलादितः ।&#x9;025a&lt;br&gt;&#xA;पितृपैतामाहाद्राज्यात्ससहायो विशेषतः ॥&#x9;025c&lt;br&gt;&#xA;भृता हि पाण्डुनाऽमात्या बलं च सततं भृतम् ।&#x9;026a&lt;br&gt;&#xA;भृताः पुत्राश्च पौत्राश्च तेषामपि विशेषतः ॥&#x9;026c&lt;br&gt;&#xA;ते पुरा सत्कृतास्तात पाण्डुना नागरा जनाः ।&#x9;027a&lt;br&gt;&#xA;कथं युधिष्ठिरस्यार्थे न नो हन्युः सबान्धवान् ॥&#x9;027c&lt;br&gt;&#xA;दुर्योधन उवाच &#x9;028&lt;br&gt;&#xA;एवमेतन्मया तात भावितं दोषमात्मनि ।&#x9;028a&lt;br&gt;&#xA;दृष्ट्वा प्रकृतयः सर्वा अर्थमानेन पूजिताः ॥&#x9;028c&lt;br&gt;&#xA;ध्रुवमस्मत्सहायास्ते भविष्यन्ति प्रधानतः ।&#x9;029a&lt;br&gt;&#xA;अर्थवर्गः सहामात्यो मत्संस्थोऽद्य महीपते ॥&#x9;029c&lt;br&gt;&#xA;स भवान्पाण्डवानाशु विवासयितुमर्हति ।&#x9;030a&lt;br&gt;&#xA;मृदुनैवाभ्युपायेन नगरं वारणावतम् ॥&#x9;030c&lt;br&gt;&#xA;यदा प्रतिष्ठितं राज्यं मयि राजन्भविष्यति ।&#x9;031a&lt;br&gt;&#xA;तदा कुन्ती सहापत्या पुनरेष्यति भारत ॥&#x9;031c&lt;br&gt;&#xA;धृतराष्ट्र उवाच &#x9;032&lt;br&gt;&#xA;दुर्योधन ममाप्येतद्धृदि सम्परिवर्तते ।&#x9;032a&lt;br&gt;&#xA;अभिप्रायस्य पापत्वान्नैवं तु विवृणोम्यहम् ॥&#x9;032c&lt;br&gt;&#xA;न च भीष्मो न च द्रोणो न च क्षत्ता न गौतमः ।&#x9;033a&lt;br&gt;&#xA;विवास्यमानान्कौन्तेयाननुमंस्यन्ति कर्हिचित् ॥&#x9;033c&lt;br&gt;&#xA;समा हि कौरवेयाणां वयं ते चैव पुत्रक ।&#x9;034a&lt;br&gt;&#xA;नैते विषममिच्छेयुर्धर्मयुक्ता मनस्विनः ॥&#x9;034c&lt;br&gt;&#xA;ते वयं कौरवेयाणामेतेषां च महात्मनाम् ।&#x9;035a&lt;br&gt;&#xA;कथं न वध्यतां तात गच्छाम जगतस्तथा ॥&#x9;035c&lt;br&gt;&#xA;दुर्योधन उवाच &#x9;036&lt;br&gt;&#xA;मध्यस्थः सततं भीष्मो द्रोणपुत्रो मयि स्थितः ।&#x9;036a&lt;br&gt;&#xA;यतः पुत्रस्ततो द्रोणो भविता नात्र संशयः ॥&#x9;036c&lt;br&gt;&#xA;कृपः शारद्वतश्चैव यत एतौ ततो भवेत् ।&#x9;037a&lt;br&gt;&#xA;द्रोणं च भागिनेयं च न स त्यक्ष्यति कर्हिचित् ॥&#x9;037c&lt;br&gt;&#xA;क्षत्ताऽर्थबद्धस्त्वस्माकं प्रच्छन्नं संयतः परैः ।&#x9;038a&lt;br&gt;&#xA;न चैकः स समर्थोऽस्मान्पाण्डवार्थेऽधिबाधितुम् ॥&#x9;038c&lt;br&gt;&#xA;सुविस्रब्धः पाण्डुपुत्रान्सह मात्रा प्रवासय ।&#x9;039a&lt;br&gt;&#xA;वारणावतमद्यैव यथा यान्ति यथा कुरु ॥&#x9;039c&lt;br&gt;&#xA;विनिद्रकरणं घोरं हृदि शल्यमिवार्पितम् ।&#x9;040a&lt;br&gt;&#xA;शोकपावकमुद्भूतं कर्मणैतेन नाशय ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/155/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/155/</guid>
      <description>&lt;p&gt;अध्यायः 155&lt;/p&gt;&#xA;&lt;p&gt;दुर्योधनेन दानादिना प्रकृतिवशीकरणम् ॥ 1 ॥ पाण्डवानां वारणावतयात्रार्थं धृतराष्ट्रानुज्ञा ॥ 2 ॥&#xA;वैशम्पायन उवाच &#x9;001&lt;br&gt;&#xA;ततो दुर्योधनो राजा सर्वास्तु प्रकृतीः शनैः ।&#x9;001a&lt;br&gt;&#xA;अर्थमानप्रदानाभ्यां सञ्जहार सहानुजः ।&#x9;001c&lt;br&gt;&#xA;&#39;युयुत्सुमपनीयैकं धार्तराष्ट्रं सहोदरम् ॥&#39;&#x9;001e&lt;br&gt;&#xA;धृतराष्ट्रप्रयुक्तास्तु केचित्कुशलमन्त्रिणः ।&#x9;002a&lt;br&gt;&#xA;कथयाञ्चक्रिरे रम्यं नगरं वारणावतम् ॥&#x9;002c&lt;br&gt;&#xA;अयं समाजः सुमहान्रमणीयतमो भुवि ।&#x9;003a&lt;br&gt;&#xA;उपस्थितः पशुपतेर्नगरे वारणावते ॥&#x9;003c&lt;br&gt;&#xA;सर्वरत्नसमाकीर्णे पुण्यदेशे मनोरमे ।&#x9;004a&lt;br&gt;&#xA;इत्येवं धृतराष्ट्रस्य वचनाच्चक्रिरे कथाः ॥&#x9;004c&lt;br&gt;&#xA;कथ्यमाने तथा रम्ये नगरे वारणावते ।&#x9;005a&lt;br&gt;&#xA;गमने पाण्डुपुत्राणां जज्ञे तत्र मतिर्नृप ॥&#x9;005c&lt;br&gt;&#xA;यदा त्वमन्यत नृपो जातकौतूहला इति ।&#x9;006a&lt;br&gt;&#xA;उवाचैतानेत्य तदा पाण्डवानम्बिकासुतः ॥&#x9;006c&lt;br&gt;&#xA;&#39;अधीतानि च शास्त्राणि युष्माभिरिह कृत्स्नशः ।&#x9;007a&lt;br&gt;&#xA;अस्त्राणि च तथा द्रोणाद्गौतमाच्च शरद्वतः ॥&#x9;007c&lt;br&gt;&#xA;कृतकृत्या भवन्तस्तु सर्वविद्याविशारदाः ।&#x9;008a&lt;br&gt;&#xA;सोऽहमेवं गते ताताश्चिन्तयामि समन्ततः ।&#x9;008c&lt;br&gt;&#xA;रक्षणे व्यवहारे च राज्यस्य सततं हिते ॥&#39;&#x9;008e&lt;br&gt;&#xA;ममैते पुरुषा नित्यं कथयन्ति पुनःपुनः ।&#x9;009a&lt;br&gt;&#xA;रमणीयतमं लोके नगरं वारणावतम् ॥&#x9;009c&lt;br&gt;&#xA;ते ताता यदि मन्यध्वमुत्सवं वारणावते ।&#x9;010a&lt;br&gt;&#xA;सगणाः सान्वयाश्चैव विहरध्वं यथाऽमराः ॥&#x9;010c&lt;br&gt;&#xA;ब्राह्मणेभ्यश्च रत्नानि गायनेभ्यश्च सर्वशः ।&#x9;011a&lt;br&gt;&#xA;प्रयच्छध्वं यथाकामं देवा इव सुवर्चसः ॥&#x9;011c&lt;br&gt;&#xA;कञ्चित्कालं विहृत्यैवमनुभूय परां मुदम् ।&#x9;012a&lt;br&gt;&#xA;इदं वै हास्तिनपुरं सुखिनः पुनरेष्यथ ॥&#x9;012c&lt;br&gt;&#xA;&#39;निवसध्वं च तत्रैव संरक्षणपरायणाः ।&#x9;013a&lt;br&gt;&#xA;वैलक्षण्यं न वै तत्र भविष्यति परन्तपाः ॥&#39;&#x9;013c&lt;br&gt;&#xA;वैशम्पायन उवाच &#x9;014&lt;br&gt;&#xA;धृतराष्ट्रस्य तं काममनुबुध्य युधिष्ठिरः ।&#x9;014a&lt;br&gt;&#xA;आत्मनश्चासहायत्वं तथेति प्रत्युवाच तम् ॥&#x9;014c&lt;br&gt;&#xA;ततो भीष्मं शान्तनवं विदुरं च महामतिम् ।&#x9;015a&lt;br&gt;&#xA;द्रोणं च बाह्लिकं चैव सोमदत्तं च कौरवम् ॥&#x9;015c&lt;br&gt;&#xA;कृपमाचार्यपुत्रं च भूरिश्रवसमेव च ।&#x9;016a&lt;br&gt;&#xA;मान्यानन्यानमात्यांश्च ब्राह्मणांश्च तपोधनान् ॥&#x9;016c&lt;br&gt;&#xA;पुरोहितांश्च पौत्रांश्च गान्धारीं च यशस्विनीम् ।&#x9;017a&lt;br&gt;&#xA;&#39;सर्वा मातॄरुपस्पृष्ट्वा विदुरस्य च योषितः ।&#39;&#x9;017c&lt;br&gt;&#xA;युधिष्ठिरः शनैर्दीन उवाचेदं वचस्तदा ॥&#x9;017e&lt;br&gt;&#xA;रमणीये जनाकीर्णे नगरे वारणावते ।&#x9;018a&lt;br&gt;&#xA;सगणास्तत्र यास्यामो धृतराष्ट्रस्य शासनात् ॥&#x9;018c&lt;br&gt;&#xA;प्रसन्नमनसः सर्वे पुण्या वाचो विमुञ्चत ।&#x9;019a&lt;br&gt;&#xA;आशीर्भिर्बृंहितानस्मान्न पापं प्रसहिष्यते ॥&#x9;019c&lt;br&gt;&#xA;वैशम्पायन उवाच &#x9;020&lt;br&gt;&#xA;एवमुक्तास्तु ते सर्वे पाण्डुपुत्रेण कौरवाः ।&#x9;020a&lt;br&gt;&#xA;प्रसन्नवदना भूत्वा तेऽन्ववर्तन्त पाण्डवान् ॥&#x9;020c&lt;br&gt;&#xA;स्वस्त्यस्तु वः पथि सदा भूतेभ्यश्चैव सर्वशः ।&#x9;021a&lt;br&gt;&#xA;मा च वोस्त्वशुभं किञ्चित्सर्वशः पाण्डुनन्दनाः ॥&#x9;021c&lt;br&gt;&#xA;ततः कृतस्वस्त्ययना राज्यलाभाय पार्थिवाः ।&#x9;022a&lt;br&gt;&#xA;कृत्वा सर्वाणि कार्याणि प्रययुर्वारणावतम् ॥ ॥&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/156/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/156/</guid>
      <description>&lt;p&gt;अध्यायः 156&lt;/p&gt;&#xA;&lt;p&gt;दुर्योधनादेशात् पुरोचनेन वारणावते जतुगृहनिर्माणम् ॥ 1 ॥&#xA;वैशम्पायन उवाच &#x9;001&lt;br&gt;&#xA;धृतराष्ट्रप्रयुक्तेषु पाण्डुपुत्रेषु भारत ।&#x9;001a&lt;br&gt;&#xA;दुर्योधनः परं हर्षमगच्छत्स दुरात्मवान् ॥&#x9;001c&lt;br&gt;&#xA;&#39;ततः सुबलपुत्रश्च कर्णदुर्योधनावपि ।&#x9;002a&lt;br&gt;&#xA;दहने सह पुत्रायाः कुन्त्या मतिमकुर्वत ।&#x9;002c&lt;br&gt;&#xA;मन्त्रयित्वा स तैः सार्धं दुरात्मा धृतराष्ट्रजः ॥&#39;&#x9;002e&lt;br&gt;&#xA;स पुरोचनमेकान्तमानीय भरतर्षभ ।&#x9;003a&lt;br&gt;&#xA;गृहीत्वा दक्षिणे पाणौ सचिवं वाक्यमब्रवीत् ॥&#x9;003c&lt;br&gt;&#xA;ममेयं वसुसम्पूर्णा पुरोचन वसुन्धरा ।&#x9;004a&lt;br&gt;&#xA;यथैव भविता तात तथा त्वं द्रष्टुमर्हसि ॥&#x9;004c&lt;br&gt;&#xA;न हि मे कश्चिदन्योऽस्ति विश्वासिकतरस्त्वया ।&#x9;005a&lt;br&gt;&#xA;सहायो येन सन्धाय मन्त्रयेयं यथा त्वया ॥&#x9;005c&lt;br&gt;&#xA;संरक्ष तात मन्त्रं च सपत्नांश्च ममोद्धर ।&#x9;006a&lt;br&gt;&#xA;निपुणेनाभ्युपायेन यद्ब्रवीमि तथा कुरु ॥&#x9;006c&lt;br&gt;&#xA;पाण्डवा धृतराष्ट्रेण प्रेषिता वारणावतम् ।&#x9;007a&lt;br&gt;&#xA;उत्सवे विहरिष्यन्ति धृतराष्ट्रस्य शासनात् ॥&#x9;007c&lt;br&gt;&#xA;स त्वं रासभयुक्तेन स्यन्दनेनाशुगामिना ।&#x9;008a&lt;br&gt;&#xA;वारणावतमद्यैव यथा यासि तया कुरु ॥&#x9;008c&lt;br&gt;&#xA;तत्र गत्वा चतुःशालं गृहं परमसंवृतम् ।&#x9;009a&lt;br&gt;&#xA;नगरोपान्तमाश्रित्य कारयेथा महाधनम् ॥&#x9;009c&lt;br&gt;&#xA;शणसर्जरसादीनि यानि द्रव्याणि कानिचित् ।&#x9;010a&lt;br&gt;&#xA;आग्नेयान्युत सन्तीह तानि तत्र प्रदापय ॥&#x9;010c&lt;br&gt;&#xA;&#39;बल्वजेन च सम्मिश्रं मधूच्छिष्टेन चैव हि ।&#x9;011a&lt;br&gt;&#xA;&#39;सर्पिस्तैलवसाभिश्च लाक्षया चाप्यनल्पया ।&#x9;011c&lt;br&gt;&#xA;मृत्तिकां मिश्रयित्वा त्वं लेपं कुड्येषु दापय ॥&#x9;011e&lt;br&gt;&#xA;शणं तैलं घृतं चैव जतु दारूणि चैव हि ।&#x9;012a&lt;br&gt;&#xA;तस्मिन्वेश्मनि सर्वाणि निक्षिपेथाः समन्ततः ॥&#x9;012c&lt;br&gt;&#xA;&#39;लाक्षाशममधूच्छिष्टवेष्टितानि मृदापि च ।&#x9;013a&lt;br&gt;&#xA;लेपयित्वा गुरूण्याशु दारुयन्त्राणि दापय ॥&#39;&#x9;013c&lt;br&gt;&#xA;यथा च तन्न पश्येरन्परीक्षन्तोऽपि पाण्डवाः ।&#x9;014a&lt;br&gt;&#xA;आग्नेयमिति तत्कार्यमपि चान्येऽपि मानवाः ॥&#x9;014c&lt;br&gt;&#xA;वेश्मन्येवं कृते तत्र कृत्वा तान्परमार्चितान् ।&#x9;015a&lt;br&gt;&#xA;वासयेथाः पाण्डवेयान्कुन्तीं च ससुहृज्जनाम् ॥&#x9;015c&lt;br&gt;&#xA;आसनानि च दिव्यानि यानानि शयनानि न ।&#x9;016a&lt;br&gt;&#xA;निघातव्यानि पाण्डूनां यथा तुष्येच्च मे पिता ॥&#x9;016c&lt;br&gt;&#xA;यथा च तन्न जानन्ति नगरे वारणावते ।&#x9;017a&lt;br&gt;&#xA;&#39;यथा रमेरन्विस्रब्धा नगरे वारणावते ।&#39;&#x9;017c&lt;br&gt;&#xA;तथा सर्वं विधातव्यं यावत्कालस्य पर्ययः ॥&#x9;017e&lt;br&gt;&#xA;ज्ञात्वा च तान्सुविश्वस्ताञ्शयानानकुतोभयान् ।&#x9;018a&lt;br&gt;&#xA;अग्निस्त्वया ततो देयो द्वारतस्तस्य वेश्मनः ॥&#x9;018c&lt;br&gt;&#xA;दग्धानेवं स्वके गेहे दाहिताः पाण्डवा इति ।&#x9;019a&lt;br&gt;&#xA;न गर्हयेयुरस्मान्वै पाण्डवार्थाय कर्हिचित् ॥&#x9;019c&lt;br&gt;&#xA;स तथेति प्रतिज्ञाय कौरवाय पुरोचनः ।&#x9;020a&lt;br&gt;&#xA;प्रायाद्रासभयुक्तेन स्यन्दनेनाशुगामिना ॥&#x9;020c&lt;br&gt;&#xA;स गत्वा त्वरितं राजन्दुर्योधनमते स्थितः ।&#x9;021a&lt;br&gt;&#xA;यथोक्तं राजपुत्रेण सर्वं चक्रे पुरोचनः ॥&#x9;021c&lt;br&gt;&#xA;&#39;तेषां तु पाण्डवेयानां गृहं रौद्रमकल्पयत् ॥&#39; ॥&#x9;022ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/157/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/157/</guid>
      <description>&lt;p&gt;अध्यायः 157&lt;/p&gt;&#xA;&lt;p&gt;हास्तिनपुरं त्यक्त्वा वारणावतं गच्छता युधिष्ठिरेण अनुगच्छथां पौराणां निवर्तनम् ॥ 1 ॥ म्लेच्छभाषया युधिष्ठिरं प्रति विदुरस्योपदेशः ॥ 2 ॥&#xA;वैशम्पायन उवाच &#x9;001&lt;br&gt;&#xA;पाण्डवास्तु रथान्युक्तान्सदश्वैरनिलोपमैः ।&#x9;001a&lt;br&gt;&#xA;आरोहमाणा भीष्मस्य पादौ जगृहुरार्तवत् ॥&#x9;001c&lt;br&gt;&#xA;राज्ञश्च धृतराष्ट्रस्य द्रोणस्य च महात्मनः ।&#x9;002a&lt;br&gt;&#xA;अन्येषां चैव वृद्धानां कृपस्य विदुरस्य च ॥&#x9;002c&lt;br&gt;&#xA;एवं सर्वान्कुरून्वृद्धानभिवाद्य यतव्रताः ।&#x9;003a&lt;br&gt;&#xA;समालिङ्ग्य समानान्वै बालैश्चाप्यभिवादिताः ॥&#x9;003c&lt;br&gt;&#xA;सर्वा मातॄस्तथाऽऽपृच्छ्य कृत्वा चैव प्रदक्षिणम् ।&#x9;004a&lt;br&gt;&#xA;प्रकृतीरपि सर्वाश्च प्रययुर्वारणावतम् ॥&#x9;004c&lt;br&gt;&#xA;विदुरश्च महाप्राज्ञस्तथाऽन्ये कुरुपुङ्गवाः ।&#x9;005a&lt;br&gt;&#xA;पौराश्च पुरुषव्याघ्रानन्वीयुः शोककर्शिताः ॥&#x9;005c&lt;br&gt;&#xA;तत्र केचिद्ब्रुवन्ति स्म ब्राह्मणा निर्भयास्तदा ।&#x9;006a&lt;br&gt;&#xA;दीनान्दृष्ट्वा पाण्डुसुतानतीव भृशदुःखिताः ॥&#x9;006c&lt;br&gt;&#xA;विषमं पश्यते राजा सर्वथा स सुमन्दधीः ।&#x9;007a&lt;br&gt;&#xA;कौरव्यो धृतराष्ट्रस्तु न च धर्मं प्रपश्यति ॥&#x9;007c&lt;br&gt;&#xA;न हि पापमपापात्मा रोचयिष्यति पाण्डवः ।&#x9;008a&lt;br&gt;&#xA;भीमो वा बलिनां श्रेष्ठः कौन्तेयो वा धनञ्जयः ॥&#x9;008c&lt;br&gt;&#xA;कुत एव महात्मानौ माद्रीपुत्रौ करिष्यतः ।&#x9;009a&lt;br&gt;&#xA;तान्राज्यं पितृतः प्राप्तान्धृतराष्ट्रो न मृष्यति ॥&#x9;009c&lt;br&gt;&#xA;अधर्म्यमिदमत्यन्तं कथं भीष्मोऽनुमन्यते ।&#x9;010a&lt;br&gt;&#xA;विवास्यमानानस्थाने नगरे योऽभिमन्यते ॥&#x9;010c&lt;br&gt;&#xA;पितेव हि नृपोऽस्माकमभूच्छान्तनवः पुरा ।&#x9;011a&lt;br&gt;&#xA;विचित्रवीर्यो राजर्षिः पाण्डुश्च कुरुनन्दनः ॥&#x9;011c&lt;br&gt;&#xA;स तस्मिन्पुरुषव्याघ्रे देवभावं गते सति ।&#x9;012a&lt;br&gt;&#xA;राजपुत्रानिमान्बालान्धृतराष्ट्रो न मृष्यति ॥&#x9;012c&lt;br&gt;&#xA;वयमेतदनिच्छन्तः सर्व एव पुरोत्तमात् ।&#x9;013a&lt;br&gt;&#xA;गृहान्विहाय गच्छामो यत्र गन्ता युधिष्ठिरः ॥&#x9;013c&lt;br&gt;&#xA;वैशम्पायन उवाच &#x9;014&lt;br&gt;&#xA;तांस्तथा वादिनः पौरान्दुःखितान्दुःखकर्शितः ।&#x9;014a&lt;br&gt;&#xA;उवाच मनसा ध्यात्वा धर्मराजो युधिष्ठिरः ॥&#x9;014c&lt;br&gt;&#xA;पिता मान्यो गुरुः श्रेष्ठो यदाह पृथिवीपतिः ।&#x9;015a&lt;br&gt;&#xA;अशङ्कमानैस्तत्कार्यमस्माभिरिति नो व्रतम् ॥&#x9;015c&lt;br&gt;&#xA;भवन्तः सुहृदोऽस्माकं यात कृत्वा प्रदक्षिणम् ।&#x9;016a&lt;br&gt;&#xA;प्रतिनन्द्य तथाऽऽशीर्भिर्निवर्तध्वं यथागृहम् ॥&#x9;016c&lt;br&gt;&#xA;यदा तु कार्यमस्माकं भवद्भिरुपपत्स्यते ।&#x9;017a&lt;br&gt;&#xA;तदा करिष्यथास्माकं प्रियाणि च हितानि च ॥&#x9;017c&lt;br&gt;&#xA;एवमुक्तास्तदा पौराः कृत्वा चापि प्रदक्षिणम् ।&#x9;018a&lt;br&gt;&#xA;आशीर्भिश्चाभिनन्द्यैताञ्जग्मुर्नगरमेव हि ॥&#x9;018c&lt;br&gt;&#xA;पौरेषु विनिवृत्तेषु विदुरः सर्वधर्मवित् ।&#x9;019a&lt;br&gt;&#xA;बोधयन्पाण्डवश्रेष्ठमिदंवचनमब्रवीत् ॥&#x9;019c&lt;br&gt;&#xA;प्राज्ञः प्राज्ञं प्रलापज्ञः प्रलापज्ञमिदं वचः ।&#x9;020a&lt;br&gt;&#xA;यो जानाति परप्रज्ञां नीतिशास्त्रानुसारिणीम् ।&#x9;020c&lt;br&gt;&#xA;विज्ञायेह तथा कुर्यादापदं निस्तरेद्यथा ॥&#x9;020e&lt;br&gt;&#xA;अलोहं निशितं शस्त्रं शरीरपरिकर्तनम् ।&#x9;021a&lt;br&gt;&#xA;यो वेत्ति न तु तं घ्नन्ति प्रतिघातविदं द्विषः ॥&#x9;021c&lt;br&gt;&#xA;कक्षघ्नः शिशिरघ्नश्च महाकक्षे बिलौकसः ।&#x9;022a&lt;br&gt;&#xA;न दहेदिति चात्मानं यो रक्षति स जीवति ॥&#x9;022c&lt;br&gt;&#xA;नाचक्षुर्वेत्ति पन्थानं नाचक्षुर्विन्दते दिशः ।&#x9;023a&lt;br&gt;&#xA;नाधृतिर्भूतिमाप्नोति बुध्यस्वैवं प्रबोधितः ॥&#x9;023c&lt;br&gt;&#xA;अनाप्तैर्दत्तमादत्ते नरः शस्त्रमलोहजम् ।&#x9;024a&lt;br&gt;&#xA;श्वाविच्छरणमासाद्य प्रमुच्येत हुताशनात् ॥&#x9;024c&lt;br&gt;&#xA;चरन्मार्गान्विजानाति नक्षत्रैर्विन्दते दिशः ।&#x9;025a&lt;br&gt;&#xA;आत्मना चात्मनः पञ्च पीडयन्नानुपीड्यते ॥&#x9;025c&lt;br&gt;&#xA;एवमुक्तः प्रत्युवाच धर्मराजो युधिष्ठिरः ।&#x9;026a&lt;br&gt;&#xA;विदुरं विदुषां श्रेष्ठं ज्ञातमित्येव पाण्डवः ॥&#x9;026c&lt;br&gt;&#xA;अनुशिक्ष्यानुगम्यैतान्कृत्वा चैव प्रदक्षिणम् ।&#x9;027a&lt;br&gt;&#xA;पाण्डवानभ्यनुज्ञाय विदुरः प्रययौ गृहान् ॥&#x9;027c&lt;br&gt;&#xA;निवृत्ते विदुरे चापि भीष्मे पौरजने तथा ।&#x9;028a&lt;br&gt;&#xA;अजातशत्रुमासाद्य कुन्ती वचनमब्रवीत् ॥&#x9;028c&lt;br&gt;&#xA;क्षत्ता यदब्रवीद्वाक्यं जनमध्येऽब्रुवन्निव ।&#x9;029a&lt;br&gt;&#xA;त्वया च स तथेत्युक्तो जानीमो न च तद्वयम् ॥&#x9;029c&lt;br&gt;&#xA;यदीदं शक्यमस्माभिर्ज्ञातुं नैव च दोषवत् ।&#x9;030a&lt;br&gt;&#xA;श्रोतुमिच्छामि तत्सर्वं संवादं तव तस्य च ॥&#x9;030c&lt;br&gt;&#xA;युधिष्ठिर उवाच &#x9;031&lt;br&gt;&#xA;विषादग्नेश्च बोद्धव्यमिति मां विदुरोऽब्रवीत् ।&#x9;031a&lt;br&gt;&#xA;पन्थानो वेदितव्याश्च नक्षत्रैश्च तथा दिशः ।&#x9;031c&lt;br&gt;&#xA;&#39;कुड्याश्चविदिताःकार्याःस्याच्छुद्धिरितिचाब्रवीत् ॥&#x9;031e&lt;br&gt;&#xA;जितेन्द्रियश्च वसुधां प्राप्स्यतीति च मेऽब्रवीत् ।&#x9;032a&lt;br&gt;&#xA;विज्ञातमिति तत्सर्वं प्रत्युक्तो विदुरो मया ॥&#x9;032c&lt;br&gt;&#xA;वैशम्पायन उवाच &#x9;033&lt;br&gt;&#xA;अष्टमेऽहनि रोहिण्यां प्रयाताः फाल्गुनस्य ते ।&#x9;033a&lt;br&gt;&#xA;वारणावतमासाद्य ददृशुर्नागरं जनम् ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/158/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/158/</guid>
      <description>&lt;p&gt;अध्यायः 158&lt;/p&gt;&#xA;&lt;p&gt;पाण्डवानां वारणावतप्रवेशः ॥ 1 ॥&#xA;वैशम्पायन उवाच &#x9;001&lt;br&gt;&#xA;ततः सर्वाः प्रकृतयो नगराद्वारणावतात् ।&#x9;001a&lt;br&gt;&#xA;सर्वमङ्गलसंयुक्ता यथाशास्त्रमतन्द्रिताः ॥&#x9;001c&lt;br&gt;&#xA;श्रुत्वाऽगतान्पाण्डुपुत्रान्नानायानैः सहस्रशः ।&#x9;002a&lt;br&gt;&#xA;अभिजग्मुर्नरश्रेष्ठाञ्श्रुत्वैव परया मुदा ॥&#x9;002c&lt;br&gt;&#xA;ते समासाद्य कौन्तेयान्वारणावतका जनाः ।&#x9;003a&lt;br&gt;&#xA;कृत्वा जयाशिषः सर्वे परिवार्योपतस्थिरे ॥&#x9;003c&lt;br&gt;&#xA;तैर्वृतः पुरुषव्याघ्रो धर्मराजो युधिष्ठिरः ।&#x9;004a&lt;br&gt;&#xA;विबभौ देवसङ्काशो वज्रपाणिरिवामरैः ॥&#x9;004c&lt;br&gt;&#xA;सत्कृताश्चैव पौरैस्ते पौरान्सत्कृत्य चानघ ।&#x9;005a&lt;br&gt;&#xA;अलङ्कृतं जनाकीर्णं विविशुर्वारणावतम् ॥&#x9;005c&lt;br&gt;&#xA;ते प्रविश्य पुरीं वीरास्तूर्णं जग्मुरथो गृहान् ।&#x9;006a&lt;br&gt;&#xA;ब्राह्मणानां महीपाल रतानां स्वेषु कर्मसु ॥&#x9;006c&lt;br&gt;&#xA;नगराधिकृतानां च गृहाणि रथिनां वराः ।&#x9;007a&lt;br&gt;&#xA;उपतस्थुर्नरश्रेष्ठा वैश्यशूद्रगृहाण्यपि ॥&#x9;007c&lt;br&gt;&#xA;अर्चिताश्च नरैः पौरैः पाण्डवा भरतर्षभ ।&#x9;008a&lt;br&gt;&#xA;जग्मुरावसथं पश्चात्पुरोचनपुरःसराः ॥&#x9;008c&lt;br&gt;&#xA;तेभ्यो भक्ष्याणि पानानि शयनानि शुभानि च ।&#x9;009a&lt;br&gt;&#xA;आसनानि च मुख्यानि प्रददौ स पुरोचनः ॥&#x9;009c&lt;br&gt;&#xA;तत्र ते सत्कृतास्तेन सुमहार्हपरिच्छदाः ।&#x9;010a&lt;br&gt;&#xA;उपास्यमानाः पुरुषैरूषुः पुरनिवासिभिः ॥&#x9;010c&lt;br&gt;&#xA;दशरात्रोषितानां तु तत्र तेषां पुरोचनः ।&#x9;011a&lt;br&gt;&#xA;निवेदयामास गृहं शिवाख्यमशिवं तदा ॥&#x9;011c&lt;br&gt;&#xA;तत्र ते पुरुषव्याघ्रा विविशुः सपरिच्छदाः ।&#x9;012a&lt;br&gt;&#xA;पुरोचनस्य वचनात्कैलासमिव गुह्यकाः ॥&#x9;012c&lt;br&gt;&#xA;तच्चागारमभिप्रेक्ष्य सर्वधर्मभृतां वरः ।&#x9;013a&lt;br&gt;&#xA;उवाचाग्नेयमित्येवं भीमसेनं युधिष्ठिरः ॥&#x9;013c&lt;br&gt;&#xA;जिघ्राणोऽस्य वसागन्धं सर्पिर्जतुविमिश्रितम् ।&#x9;014a&lt;br&gt;&#xA;कृतं हि व्यक्तमाग्नेयमिदं वेश्म परन्तप ॥&#x9;014c&lt;br&gt;&#xA;शणसर्जरसं व्यक्तमानीय गृहकर्मणि ।&#x9;015a&lt;br&gt;&#xA;मुञ्जबल्वजवंशादिद्रव्यं सर्वं घृतोक्षितम् ॥&#x9;015c&lt;br&gt;&#xA;&#39;तृणबल्वजकार्पासवंशदारुकटान्यपि ।&#x9;016a&lt;br&gt;&#xA;आग्नेयान्यत्र क्षिप्तानि परितो वेश्मनस्तथा ॥&#39;&#x9;016c&lt;br&gt;&#xA;शिल्पिभिः सुकृतं ह्याप्तैर्विनीतैर्वेश्मकर्मणि ।&#x9;017a&lt;br&gt;&#xA;विश्वस्तं मामयं पापो दग्धुकामः पुरोचनः ॥&#x9;017c&lt;br&gt;&#xA;तथा हि वर्तते मन्दः सुयोधनवशे स्थितः ।&#x9;018a&lt;br&gt;&#xA;इमां तु तां महाबुद्धिर्विदुरो दृष्टवांस्तथा ॥&#x9;018c&lt;br&gt;&#xA;आपदं तेन मां पार्थ स सम्बोधितवान्पुरा ।&#x9;019a&lt;br&gt;&#xA;ते वयं बोधितास्तेन नित्यमस्मद्धितैषिणा ॥&#x9;019c&lt;br&gt;&#xA;पित्रा कनीयसा स्नेहाद्बुद्धिमन्तो शिवं गृहम् ।&#x9;020a&lt;br&gt;&#xA;अनार्यैः सुकृतं गूढैर्दुर्योधनवशानुगैः ॥&#x9;020c&lt;br&gt;&#xA;भीमसेन उवाच &#x9;021&lt;br&gt;&#xA;यदीदं गृहामाग्नेयं विहितं मन्यते भवान् ।&#x9;021a&lt;br&gt;&#xA;तत्रैव साधु गच्छामो यत्र पूर्वोषिता वयम् ॥&#x9;021c&lt;br&gt;&#xA;&#39;दर्शयित्वा पृथग्गन्तुं न कार्यं प्रतिभाति मे ।&#x9;022a&lt;br&gt;&#xA;अशुभं वा शुभं वा स्यात्तैर्वसाम सहैव तु ॥&#x9;022c&lt;br&gt;&#xA;अद्यप्रभृति चास्मासु गतेषु भयविह्वलः ।&#x9;023a&lt;br&gt;&#xA;रूढमूलो भवेद्राज्ये धार्तराष्ट्रो जनेश्वरः ॥&#x9;023c&lt;br&gt;&#xA;तदीयं तु भवेद्राज्यं तदीयाश्च जना इमे ।&#x9;024a&lt;br&gt;&#xA;तस्मात्सहैव वत्स्यामो गलन्यस्तपदा वयम् ॥&#x9;024c&lt;br&gt;&#xA;अस्माकं कालमासाद्य राज्यमाच्छिद्य शत्रुतः ।&#x9;025a&lt;br&gt;&#xA;अर्थं पैतृकमस्माकं सुखं भोक्ष्याम शाश्वतम् ॥&#x9;025c&lt;br&gt;&#xA;धृतराष्ट्रवचोऽस्माभिः किमर्थमनुपाल्यते ।&#x9;026a&lt;br&gt;&#xA;तेभ्यो भित्त्वाऽन्यथागन्तुं दौर्बल्यं ते कुतो नृप ॥&#x9;026c&lt;br&gt;&#xA;आपत्सु रक्षिताऽस्माकं विदुरोऽस्ति महामतिः ।&#x9;027a&lt;br&gt;&#xA;मध्यस्थ एव गाङ्गेयो राज्यभोगपराङ्मुखः ॥&#x9;027c&lt;br&gt;&#xA;बाह्लीकप्रमुखा वृद्धा मध्यस्था एव सर्वदा ।&#x9;028a&lt;br&gt;&#xA;अस्मदीयो भवेद्द्रोणः फल्गुनप्रेमसंयुतः ॥&#x9;028c&lt;br&gt;&#xA;तस्मात्सहैव वस्तव्यं न गन्तव्यं कथं नृप ।&#x9;029a&lt;br&gt;&#xA;अथवास्मासु ते कुर्युः किमशक्ताः पराक्रमैः ॥&#x9;029c&lt;br&gt;&#xA;क्षुद्राः कपटिनो धूर्ता जाग्रत्सु मनुजेश्वर ।&#x9;030a&lt;br&gt;&#xA;किं न कुर्युः पुरा मह्यं किं न दत्तं महाविषम् ॥&#x9;030c&lt;br&gt;&#xA;आशीविषैर्महाघोरैः सर्पैस्तैः किं न दंशितः ।&#x9;031a&lt;br&gt;&#xA;प्रमाणकोट्यां सङ्गृह्य निद्रापरवशे मयि ॥&#x9;031c&lt;br&gt;&#xA;सर्पैर्दृष्टिविषैर्घोरैर्गङ्गायां शूलसन्ततौ ।&#x9;032a&lt;br&gt;&#xA;किं तैर्न पातितो भूप तदा किं मृतवानहम् ॥&#x9;032c&lt;br&gt;&#xA;आपत्सु तासु घोरासु दुष्प्रयुक्तासु पापिभिः ।&#x9;033a&lt;br&gt;&#xA;अस्मानरक्षद्यो देवो जगद्यस्य वशे स्थितम् ॥&#x9;033c&lt;br&gt;&#xA;चराचरात्मकं सोऽद्य यातः कुत्र नृपोत्तम ।&#x9;034a&lt;br&gt;&#xA;यावत्सोढव्यमस्माभिस्तावत्सोढास्मि यत्नतः ॥&#x9;034c&lt;br&gt;&#xA;यदा न शक्ष्यतेऽस्माभिस्तदा पश्याम नो हितम् ।&#x9;035a&lt;br&gt;&#xA;किं द्रष्टव्यमिहास्माभिर्विगृह्य तरसा बलात् ॥&#x9;035c&lt;br&gt;&#xA;सान्त्ववादेन दानेन भेदेनापि यतामहे ।&#x9;036a&lt;br&gt;&#xA;अर्धराज्यस्य सम्प्राप्त्यै ततो दण्डः प्रशस्यते ॥&#x9;036c&lt;br&gt;&#xA;तस्मात्सहैव वस्तव्यं तन्मनोर्पितशल्यवत् ।&#x9;037a&lt;br&gt;&#xA;दर्शयित्वा पृथक् क्वापि न गन्तव्यं सुभीतवत् ॥&#39;&#x9;037c&lt;br&gt;&#xA;युधिष्ठिर उवाच &#x9;038&lt;br&gt;&#xA;इह यत्तैर्निराकारैर्वस्तव्यमिति रोचये ।&#x9;038a&lt;br&gt;&#xA;अप्रमत्तैर्विचिन्वद्भिर्गतिमिष्टां ध्रुवामितः ॥&#x9;038c&lt;br&gt;&#xA;यदि विन्देत चाकारमस्माकं स पुरोचनः ।&#x9;039a&lt;br&gt;&#xA;क्षिप्रकारी ततो भूत्वा प्रसह्यापि दहेत्ततः ॥&#x9;039c&lt;br&gt;&#xA;नायं बिभेत्युपक्रोशादधर्माद्वा पुरोचनः ।&#x9;040a&lt;br&gt;&#xA;तथा हि वर्तते मन्दः सुयोधनवशे स्थितः ॥&#x9;040c&lt;br&gt;&#xA;अपि चायं प्रदग्धेषु भीष्मोऽस्मासु पितामहः ।&#x9;041a&lt;br&gt;&#xA;कोपं कुर्यात्किमर्थं वा कौरवान्कोपयीत सः ॥&#x9;041c&lt;br&gt;&#xA;अथवापीह दग्धेषु भीष्मोऽस्माकं पितामहः ।&#x9;042a&lt;br&gt;&#xA;धर्म इत्येव कुप्येरन्ये चान्ये कुरुपुङ्गवाः ॥&#x9;042c&lt;br&gt;&#xA;&#39;उपपन्नं तु दग्धेषु कुलवंशानुकीर्तिताः ।&#x9;043a&lt;br&gt;&#xA;कुप्येरन्यदि धर्मज्ञास्तथान्ये कुरुपुङ्गवाः ॥&#39;&#x9;043c&lt;br&gt;&#xA;वयं तु यदि दाहस्य बिभ्यतः प्रद्रवेमहि ।&#x9;044a&lt;br&gt;&#xA;स्पशैर्नो घातयेत्सर्वान्राज्यलुब्धः सुयोधनः ॥&#x9;044c&lt;br&gt;&#xA;अपदस्थान्पदे तिष्ठन्नपक्षान्पक्षसंस्थितः ।&#x9;045a&lt;br&gt;&#xA;हीनकोशान्महाकोशः प्रयोगैर्घातयेद्ध्रुवम् ॥&#x9;045c&lt;br&gt;&#xA;तदस्माभिरिमं पापं तं च पापं सुयोधनम् ।&#x9;046a&lt;br&gt;&#xA;वञ्चयद्भिर्निवस्तव्यं छन्नं वीर क्वचित्क्वचित् ॥&#x9;046c&lt;br&gt;&#xA;ते वयं मृगयाशीलाश्चराम वसुधामिमाम् ।&#x9;047a&lt;br&gt;&#xA;तथा नो विदिता मार्गा भविष्यन्ति पलायतां ॥&#x9;047c&lt;br&gt;&#xA;भौमं च बिलमद्यैव करवाम सुसंवृतम् ।&#x9;048a&lt;br&gt;&#xA;गूढोद्गतान्न नस्तत्र हुताशः सम्प्रधक्ष्यति ॥&#x9;048c&lt;br&gt;&#xA;द्रवतोऽत्र यथा चास्मान्न बुध्येत पुरोचनः ।&#x9;049a&lt;br&gt;&#xA;पौरो वापि जनः कश्चित्तथा कार्यमतन्द्रितैः ॥ ॥&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/159/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/159/</guid>
      <description>&lt;p&gt;अध्यायः 159&lt;/p&gt;&#xA;&lt;p&gt;खनकेन सुरङ्गकरणम् ॥ 1 ॥&#xA;वैशम्पायन उवाच &#x9;001&lt;br&gt;&#xA;विदुरस्य सुहृत्कश्चित्खनकः कुशलः क्वचित् ।&#x9;001a&lt;br&gt;&#xA;विविक्ते पाण्डवान्राजन्निदं वचनमब्रवीत् ॥&#x9;001c&lt;br&gt;&#xA;प्रहितो विदुरेणास्मि खनकः कुशलो ह्यहम् ।&#x9;002a&lt;br&gt;&#xA;पाण्डवानां प्रियं कार्यमिति किं करवाणि वः ॥&#x9;002c&lt;br&gt;&#xA;प्रच्छन्नं विदुरेणोक्तं प्रियं यन्म्लेच्छभाषया ।&#x9;003a&lt;br&gt;&#xA;त्वया च तत्तथेत्युक्तमेतद्विश्वासकारणम् ॥&#x9;003c&lt;br&gt;&#xA;कृष्णपक्षे चतुर्दश्यां रात्रावस्यां पुरोचनः ।&#x9;004a&lt;br&gt;&#xA;भवनस्य तव द्वारि प्रदास्यति हुताशनम् ॥&#x9;004c&lt;br&gt;&#xA;मात्रा सह प्रदग्धव्याः पाण्डवाः पुरुषर्षभाः ।&#x9;005a&lt;br&gt;&#xA;इति व्यवसितं तस्य धार्तराष्ट्रस्य दुर्मतेः ॥&#x9;005c&lt;br&gt;&#xA;वैशम्पायन उवाच &#x9;006&lt;br&gt;&#xA;उवाच तं सत्यधृतिः कुन्तीपुत्रो युधिष्ठिरः ।&#x9;006a&lt;br&gt;&#xA;अभिजानामि सौम्य त्वां सुहृदं विदुरस्य वै ॥&#x9;006c&lt;br&gt;&#xA;शुचिमाप्तं प्रियं चैव सदा च दृढभक्तिकम् ।&#x9;007a&lt;br&gt;&#xA;न विद्यते कवेः किञ्चिदविज्ञातं प्रयोजनम् ॥&#x9;007c&lt;br&gt;&#xA;यथा तस्य तथा नस्त्वं निर्विशेषा वयं त्वयि ।&#x9;008a&lt;br&gt;&#xA;भवतश्च यथा तस्य पालयास्मान्यथा कविः ॥&#x9;008c&lt;br&gt;&#xA;इदं शरणमाग्नेयं मदर्थमिति मे मतिः ।&#x9;009a&lt;br&gt;&#xA;पुरोचनेन विहितं धार्तराष्ट्रस्य शासनात् ॥&#x9;009c&lt;br&gt;&#xA;स पापः कोशवांश्चैव ससहायश्च दुर्मतिः ।&#x9;010a&lt;br&gt;&#xA;अस्मानपि च पापात्मा नित्यकालं प्रबाधते ॥&#x9;010c&lt;br&gt;&#xA;स भवान्भोक्षयत्वस्मान्यत्नेनास्माद्धुताशनात् ।&#x9;011a&lt;br&gt;&#xA;अस्मास्विह हि दग्धेषु सकामः स्यात्सुयोधनः ॥&#x9;011c&lt;br&gt;&#xA;समृद्धमायुधागारमिदं तस्य दुरात्मनः ।&#x9;012a&lt;br&gt;&#xA;वप्रान्तं निष्प्रतीकारमाश्रित्येदं कृतं महत् ॥&#x9;012c&lt;br&gt;&#xA;इदं तदशुभं नूनं तस्य कर्म चिकीर्षितम् ।&#x9;013a&lt;br&gt;&#xA;प्रागेव विदुरो वेद तेनास्मानन्वबोधयत् ॥&#x9;013c&lt;br&gt;&#xA;सेयमापदनुप्राप्ता क्षत्ता यां दृष्टवान्पुरा ।&#x9;014a&lt;br&gt;&#xA;पुरोचनस्याविदितानस्मांस्त्वं प्रतिमोचय ॥&#x9;014c&lt;br&gt;&#xA;वैशम्पायन उवाच &#x9;015&lt;br&gt;&#xA;स तथेति प्रतिश्रुत्य खनको यत्नमास्थितः ।&#x9;015a&lt;br&gt;&#xA;परिखामुत्किरन्नाम चकार च महाबिलम् ॥&#x9;015c&lt;br&gt;&#xA;चक्रे च वेश्मनस्तस्य मध्ये नातिमहद्बिलम् ।&#x9;016a&lt;br&gt;&#xA;कपाटयुक्तमज्ञातं समं भूम्याश्च भारत ॥&#x9;016c&lt;br&gt;&#xA;पुरोचनभयादेव व्यदधात्संवृतं मुखम् ।&#x9;017a&lt;br&gt;&#xA;स तस्य तु गृहद्वारि वसत्यशुभधीः सदा ।&#x9;017c&lt;br&gt;&#xA;तत्र ते सायुधाः सर्वे वसन्ति स्म क्षपां नृप ॥&#x9;017e&lt;br&gt;&#xA;दिवा चरन्ति मृगयां पाण्डवेया वनाद्वनम् ।&#x9;018a&lt;br&gt;&#xA;विश्वस्तवदविश्वस्ता वञ्चयन्तः पुरोचनम् ॥&#x9;018c&lt;br&gt;&#xA;अतुष्टास्तुष्टवद्राजन्नूषुः परमविस्मिताः ॥&#x9;019ac&lt;br&gt;&#xA;न चैनानन्वबुध्यन्त नरा नगरवासिनः ।&#x9;020a&lt;br&gt;&#xA;अन्यत्र विदुरामात्यात्तस्मात्खनकसत्तमात् ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/160/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/160/</guid>
      <description>&lt;p&gt;अध्यायः 160&lt;/p&gt;&#xA;&lt;p&gt;रात्रौ कुन्त्या अन्नादिना ब्राह्मणपूजनम् ॥ 1 ॥ भीमेन जतुगृहस्यादीपनम् ॥ 2 ॥ तस्य कुन्तीं भ्रातॄंश्चादाय सुरङ्गाद्वारा बहिर्निर्गमनम् ॥ 3 ॥&#xA;वैशम्पायन उवाच &#x9;001&lt;br&gt;&#xA;तांस्तु दृष्ट्वा सुमनसः परिसंवत्सरोषितान् ।&#x9;001a&lt;br&gt;&#xA;विश्वस्तानिव संलक्ष्य हर्षं चक्रे पुरोचनः ॥&#x9;001c&lt;br&gt;&#xA;&#39;स तु सञ्चिन्तयामास प्रहृष्टेनान्तरात्मना ।&#x9;002a&lt;br&gt;&#xA;प्राप्तकालमिदं मन्ये पाण्डवानां विनाशने ॥&#x9;002c&lt;br&gt;&#xA;तमस्यान्तर्गतं भावं विज्ञाय कुरुपुङ्गवः ।&#x9;003a&lt;br&gt;&#xA;चिन्तयामास मतिमान्धर्मपुत्रो युधिष्ठिरः ॥&#39;&#x9;003c&lt;br&gt;&#xA;पुरोचने तथा हृष्टे कौन्तेयोऽथ युधिष्ठिरः ।&#x9;004a&lt;br&gt;&#xA;भीमसेनार्जुनौ चोभौ यमौ प्रोवाच धर्मवित् ॥&#x9;004c&lt;br&gt;&#xA;अस्मानयं सुविश्वस्तान्वेत्ति पापः पुरोचनः ।&#x9;005a&lt;br&gt;&#xA;वञ्चितोऽयं नृशंसात्मा कालं मन्ये पलायने ॥&#x9;005c&lt;br&gt;&#xA;आयुधागारमादीप्य दग्ध्वा चैव पुरोचनम् ।&#x9;006a&lt;br&gt;&#xA;षट्प्राणिनो निधायेह द्रवामोऽनभिलक्षिताः ॥&#x9;006c&lt;br&gt;&#xA;वैशम्पायन उवाच &#x9;007&lt;br&gt;&#xA;अथ दानापदेशेन कुन्ती ब्राह्मणभोजनम् ।&#x9;007a&lt;br&gt;&#xA;चक्रे निशि महाराज आजग्मुस्तत्र योषितः ॥&#x9;007c&lt;br&gt;&#xA;ता विहृत्य यथाकामं भुक्त्वा पीत्वा च भारत ।&#x9;008a&lt;br&gt;&#xA;जग्मुर्निशिं गृहानेव समनुज्ञाप्य माधवीम् ॥&#x9;008c&lt;br&gt;&#xA;&#39;पुरोचनप्रणिहिता पृथां या सेवते सदा ।&#x9;009a&lt;br&gt;&#xA;निषादी दुष्टहृदया नित्यमन्तरचारिणी ॥&#x9;009c&lt;br&gt;&#xA;निषादी पञ्चपुत्रा सा तस्मिन्भोज्ये यदृच्छया ।&#x9;010a&lt;br&gt;&#xA;पुराभ्यासकृतस्नेहा सखी कुन्त्याः सुतैः सह ॥&#x9;010c&lt;br&gt;&#xA;आनीय मधुमूलानि फलानि विविधानि च ।&#x9;011a&lt;br&gt;&#xA;अन्नार्थिनी समभ्यागात्सपुत्रा कालचोदिता ।&#x9;011c&lt;br&gt;&#xA;सुपापा पञ्चपुत्रा च सा पृथायाः सखी मता ॥&#39;&#x9;011e&lt;br&gt;&#xA;सा पीत्वा मदिरां मत्ता सपुत्रा मदविह्वला ।&#x9;012a&lt;br&gt;&#xA;सह सर्वैः सुतै राजंस्तस्मिन्नेव निवेशने ॥&#x9;012c&lt;br&gt;&#xA;सुष्वाप विगतज्ञाना मृतकल्पा नराधिप ।&#x9;013a&lt;br&gt;&#xA;अथ प्रवाते तुमुले निशि सुप्ते जने तदा ॥&#x9;013c&lt;br&gt;&#xA;तदुपादीपयद्भीमः शेते यत्र पुरोचनः ।&#x9;014a&lt;br&gt;&#xA;ततो जतुगृहद्वारं दीपयामास पाण्डवः ॥&#x9;014c&lt;br&gt;&#xA;समन्ततो ददौ पश्चादग्निं तत्र निवेशने ।&#x9;015a&lt;br&gt;&#xA;&#39;पूर्वमेव गृहं शोध्य भीमसेनो महामतिः ॥&#x9;015c&lt;br&gt;&#xA;पाण्डवैः सहितां कुन्तीं प्रावेशयत तद्बिलम् ।&#x9;016a&lt;br&gt;&#xA;दत्त्वाग्निं सहसा भीमो गृहे तत्परितः सुधीः ॥&#x9;016c&lt;br&gt;&#xA;गृहस्थं द्रविणं गृह्य निर्जगाम बिलेन सः ।&#x9;017a&lt;br&gt;&#xA;&#39;ज्ञात्वा तु तद्गृहं सर्वमादीप्तं पाण्डुनन्दनाः ॥&#x9;017c&lt;br&gt;&#xA;सुरङ्गां विविशुस्तूर्णं मात्रा सार्धमरिन्दमाः ।&#x9;018a&lt;br&gt;&#xA;ततः प्रतापः सुमहाञ्छब्दश्चैव विभावसोः ॥&#x9;018c&lt;br&gt;&#xA;प्रादुरासीत्तदा तेन बुबुधे स जनव्रजः ।&#x9;019a&lt;br&gt;&#xA;तदवेक्ष्य गृहं दीप्तमाहुः पौराः कृशाननाः ॥&#x9;019c&lt;br&gt;&#xA;दुर्योधनप्रयुक्तेन पापेनाकृतबुद्धिना ।&#x9;020a&lt;br&gt;&#xA;गृहमात्मविनाशाय कारितं दाहितं च तत् ॥&#x9;020c&lt;br&gt;&#xA;अहो धिग्धृतराष्ट्रस्य बुद्धिर्नातिसमञ्जसा ।&#x9;021a&lt;br&gt;&#xA;यः शुचीन्पाण्डुदायादान्दाहयामास शत्रुवत् ॥&#x9;021c&lt;br&gt;&#xA;दिष्ट्या त्विदानीं पापात्मादग्ध्वा दग्धः पुरोचनः ।&#x9;022a&lt;br&gt;&#xA;अनागसः सुविश्वस्तान्यो ददाह नरोत्तमान् ॥&#x9;022c&lt;br&gt;&#xA;वैशम्पायन उवाच &#x9;023&lt;br&gt;&#xA;एवं ते विलपन्ति स्म वारणावतका जनाः ।&#x9;023a&lt;br&gt;&#xA;परिवार्य गृहं तच्च तस्थू रात्रौ समन्ततः ॥&#x9;023c&lt;br&gt;&#xA;पाण्डवाश्चापि ते सर्वे सह मात्रा सुदुःखिताः ।&#x9;024a&lt;br&gt;&#xA;बिलेन तेन निर्गत्य जग्मुर्द्रुतमलक्षिताः ॥&#x9;024c&lt;br&gt;&#xA;तेन निद्रोपरोधेन साध्वसेन च पाण्डवाः ।&#x9;025a&lt;br&gt;&#xA;न शेकुः सहसा गन्तुं सह मात्रा परन्तपाः ॥&#x9;025c&lt;br&gt;&#xA;भीमसेनस्तु राजेन्द्र भीमवेगपराक्रमः ।&#x9;026a&lt;br&gt;&#xA;जगाम भ्रातॄनादाय सर्वान्मातरमेव च ॥&#x9;026c&lt;br&gt;&#xA;स्कन्धमारोप्य जननीं यमावङ्केन वीर्यवान् ।&#x9;027a&lt;br&gt;&#xA;पार्थौ गृहीत्वा पाणिभ्यां भ्रातरौ सुमहाबलः ॥&#x9;027c&lt;br&gt;&#xA;उरसा पादपान्भञ्जन्महीं पद्भ्यां विदारयन् ।&#x9;028a&lt;br&gt;&#xA;स जगामाशु तेजस्वी वातरंहा वृकोदरः ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/161/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/161/</guid>
      <description>&lt;p&gt;अध्यायः 161&lt;/p&gt;&#xA;&lt;p&gt;पाण्डवानां विदुरप्रेषितदूतदर्शितनौकया गङ्गोत्तरणम् ॥ 1 ॥&#xA;वैशम्पायन उवाच &#x9;001&lt;br&gt;&#xA;एतस्मिन्नेव काले तु यथासम्प्रत्ययं कविः ।&#x9;001a&lt;br&gt;&#xA;विदुरः प्रेषयामास तद्वनं पुरुषं शुचिम् ॥&#x9;001c&lt;br&gt;&#xA;&#39;आत्मनः पाण्डवानां च विश्वास्यं ज्ञातपूर्वकम् ।&#x9;002a&lt;br&gt;&#xA;गङ्गासन्तरणार्थाय ज्ञाताभिज्ञानवाचिकम् ॥&#39;&#x9;002c&lt;br&gt;&#xA;स गत्वा तु यथोद्देशं पाण्डवान्ददृशे वने ।&#x9;003a&lt;br&gt;&#xA;जनन्या सह कौरव्याननयज्जाह्नवीतटम् ॥&#x9;003c&lt;br&gt;&#xA;विदितं तन्महाबुद्धेर्विदुरस्य महात्मनः ।&#x9;004a&lt;br&gt;&#xA;ततस्तस्यापि चारेण चेष्टितं पापचेतसः ॥&#x9;004c&lt;br&gt;&#xA;ततः प्रवासितो विद्वान्विदुरेण नरस्तदा ।&#x9;005a&lt;br&gt;&#xA;पार्थानां दर्शयामास मनोमारुतगामिनीम् ॥&#x9;005c&lt;br&gt;&#xA;सर्ववातसहां नावं यन्त्रयुक्तां पताकिनीम् ।&#x9;006a&lt;br&gt;&#xA;शिवे भागीरथीतीरे नरैर्विस्रम्भिभिः कृताम् ॥&#x9;006c&lt;br&gt;&#xA;ततः पुनरथोवाच ज्ञापकं पूर्वचोदितम् ।&#x9;007a&lt;br&gt;&#xA;युधिष्ठिर निबोधेयं सञ्ज्ञार्थं वचनं कवेः ॥&#x9;007c&lt;br&gt;&#xA;कक्षघ्नः शिशिरघ्नश्च महाकक्षे बिलौकसः ।&#x9;008a&lt;br&gt;&#xA;न हन्तीत्येवमात्मानं यो रक्षति स जीवति ।&#x9;008c&lt;br&gt;&#xA;&#39;बोद्धव्यमिति यत्प्राह विदुरस्तदिदं तथा ॥&#39;&#x9;008e&lt;br&gt;&#xA;तेन मां प्रेषितं विद्धि विश्वस्तं सञ्ज्ञयाऽनया ।&#x9;009a&lt;br&gt;&#xA;भूयश्चैवाह मां क्षत्ता विदुरः सर्वतोऽर्थवित् ।&#x9;009c&lt;br&gt;&#xA;&#39;अधिक्षिपन्धार्तराष्ट्रं सभ्रातृकमुदारधीः ॥&#39;&#x9;009e&lt;br&gt;&#xA;कर्णं दुर्योधनं चैव भ्रातृभिः सहितं रणे ।&#x9;010a&lt;br&gt;&#xA;शकुनिं चैव कौन्तेय विजेताऽसि न संशयः ॥&#x9;010c&lt;br&gt;&#xA;&#39;वैशम्पायन उवाच &#x9;011&lt;br&gt;&#xA;पाण्डवाश्चापि गत्वाथ गङ्गायास्तीरमुत्तमम् ।&#x9;011a&lt;br&gt;&#xA;निषादाधिपतिं वीरं दाशं परमधार्मिकम् ॥&#x9;011c&lt;br&gt;&#xA;दीपिकाभिः कृतालोकं मार्गमाणं च पाण्डवान् ।&#x9;012a&lt;br&gt;&#xA;ददृशुः पाण्डवेयास्ते नाविकं त्वरयाऽन्वितम् ॥&#x9;012c&lt;br&gt;&#xA;निषादस्तत्र कौन्तेयानभिज्ञानं न्यवेदयत् ।&#x9;013a&lt;br&gt;&#xA;विदुरस्य महाबुद्धेर्म्लेच्छभाषादि यत्तदा ॥&#x9;013c&lt;br&gt;&#xA;नाविक उवाच &#x9;014&lt;br&gt;&#xA;विदुरेणास्मि सन्दिष्टो दत्त्वा बहु धनं महत् ।&#x9;014a&lt;br&gt;&#xA;गङ्गातीरे निविष्टस्त्वं पाण्डवांस्तारयेति ह ॥&#x9;014c&lt;br&gt;&#xA;सोऽहं चतुर्दशीमद्य गङ्गाया अविदूरतः ।&#x9;015a&lt;br&gt;&#xA;चारेरन्वेषयाम्यस्मिन्वने मृगगणान्विते ॥&#x9;015c&lt;br&gt;&#xA;प्रभवन्तोऽथ भद्रं वो नावमारुह्य गम्यताम् ।&#x9;016a&lt;br&gt;&#xA;युक्तारित्रपताकां च निश्छिद्रां मन्दिरोपमाम् ॥&#39;&#x9;016c&lt;br&gt;&#xA;इयं वारिपथे युक्ता नौरप्सु सुखगामिनी ।&#x9;017a&lt;br&gt;&#xA;मोचयिष्यति वः सर्वानस्माद्देशान्न संशयः ॥&#x9;017c&lt;br&gt;&#xA;वैशम्पायन उवाच &#x9;018&lt;br&gt;&#xA;अथ तान्व्यथितान्दृष्ट्वा सह मात्रा नरोत्तमान् ।&#x9;018a&lt;br&gt;&#xA;नावमारोप्य गङ्गायां प्रस्थितानब्रवीत्पुनः ॥&#x9;018c&lt;br&gt;&#xA;विदुरो मूर्ध्न्युपाघ्राय परिष्वज्य वचो मुहुः ।&#x9;019a&lt;br&gt;&#xA;अरिष्टं गच्छताव्यग्राः पन्थानमिति चाब्रवीत् ॥&#x9;019c&lt;br&gt;&#xA;इत्युक्त्वा स तु तान्वीरान्पुमान्विदुरचोदितः ।&#x9;020a&lt;br&gt;&#xA;तारयामास राजेन्द्र गङ्गां नावा नरर्षभान् ॥&#x9;020c&lt;br&gt;&#xA;तारयित्वा ततो गङ्गां पारं प्राप्तांश्च सर्वशः ।&#x9;021a&lt;br&gt;&#xA;जयाशिषः प्रयुज्याथ यथागतमगाद्धि सः ॥&#x9;021c&lt;br&gt;&#xA;पाण्डवाश्च महात्मानः प्रतिसन्दिश्य वै कवेः ।&#x9;022a&lt;br&gt;&#xA;गङ्गामुत्तीर्य वेगेन जग्मुर्गूढमलक्षिताः ॥&#x9;022c&lt;br&gt;&#xA;&#39;ततस्ते तत्र तीर्त्वा तु गङ्गामुत्तुङ्गवीचिकाम् ।&#x9;023a&lt;br&gt;&#xA;जवेन प्रययुर्वीरा दक्षिणां दिशमास्थिताः ॥&#x9;023c&lt;br&gt;&#xA;विज्ञाय निशि पन्थानं नक्षत्रैर्दक्षिणामुखाः ।&#x9;024a&lt;br&gt;&#xA;वनाद्वनान्तरं राजन्गहनं प्रतिपेदिरे ॥&#x9;024c&lt;br&gt;&#xA;श्रान्तास्ततः पिपासार्ताः क्षुधिता भयकातराः ।&#x9;025a&lt;br&gt;&#xA;पुनरूचुर्महावीर्यं भीमसेनमिदं वचः ॥&#x9;025c&lt;br&gt;&#xA;इतः कष्टतरं किं नु यद्वयं गहने वने ।&#x9;026a&lt;br&gt;&#xA;दिशश्च न प्रजानीमो गन्तुं चैतेन शक्नुमः ।&#x9;026c&lt;br&gt;&#xA;तं च पापं न जानीमो दग्धो वाथ पुरोचनः ॥&#x9;026e&lt;br&gt;&#xA;कथं नु विप्रमुच्येम भयादस्मादलक्षिताः ।&#x9;027a&lt;br&gt;&#xA;शीघ्रमस्मानुपादाय तथैव व्रज भारत ॥&#x9;027c&lt;br&gt;&#xA;त्वं हि नो बलवानेको यथा सततगस्तथा ।&#x9;028a&lt;br&gt;&#xA;इत्युक्तो धर्मराजेन भीमसेनो महाबलः ।&#x9;028c&lt;br&gt;&#xA;आदाय कुन्तीं भ्रातॄंश्च जगामाशु स पावनिः&#39; ॥ ॥&#x9;028e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/162/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/162/</guid>
      <description>&lt;p&gt;अध्यायः 162&lt;/p&gt;&#xA;&lt;p&gt;पौरैः प्रातर्जतुगृहसमीपमागत्य पुरोचनसहितानां पाण्डवानां दाहं निश्चित्य धृतराष्ट्राय दूतमुखेन पाण्डवृत्तान्तनिवेदनम् ॥ 1 ॥ तच्छ्रवणेन ज्ञातिभिः सह धृतराष्ट्रेण कुन्त्यादीनाम् उदकदानम् ॥ 2 ॥ भीष्मविदुरयोः संवादः ॥ 3 ॥&#xA;वैशम्पायन उवाच &#x9;001&lt;br&gt;&#xA;अथ रात्र्यां व्यतीतायामशेषो नागरो जनः ।&#x9;001a&lt;br&gt;&#xA;तत्राजगाम त्वरितो दिदृक्षुः पाण्डुनन्दनान् ॥&#x9;001c&lt;br&gt;&#xA;निर्वापयन्तो ज्वलनं ते जना ददृशुस्ततः ।&#x9;002a&lt;br&gt;&#xA;जातुषं तद्गृहं दग्धममात्यं च पुरोचनम् ॥&#x9;002c&lt;br&gt;&#xA;नूनं दुर्योधनेनेदं विहितं पापकर्मणा ।&#x9;003a&lt;br&gt;&#xA;पाण्डवानां विनाशायेत्येवं ते चुक्रुशुर्जनाः ॥&#x9;003c&lt;br&gt;&#xA;विदिते धृतराष्ट्रस्य धार्तराष्ट्रो न संशयः ।&#x9;004a&lt;br&gt;&#xA;दग्धवान्पाण्डुदायादान्न ह्येतत्प्रतिषिद्धवान् ॥&#x9;004c&lt;br&gt;&#xA;नूनं शान्तनवोऽपीह न धर्ममनुवर्तते ।&#x9;005a&lt;br&gt;&#xA;द्रोणश्च विदुरश्चैव कृपश्चान्ये च कौरवाः ॥&#x9;005c&lt;br&gt;&#xA;&#39;नावेक्षन्ते ह तं धर्मं धर्मात्मानोऽप्यहो विधेः ।&#x9;006a&lt;br&gt;&#xA;श्रुतवन्तोऽपि विद्वांसो धनवद्वशगा अहो ॥&#x9;006c&lt;br&gt;&#xA;साधूननाथान्धर्मिष्ठात्सत्यव्रतपरायणान् ।&#x9;007a&lt;br&gt;&#xA;नावेक्षन्ते महान्तोऽपि दैवं तेषां परायणम् ॥&#x9;007c&lt;br&gt;&#xA;ते वयं धृतराष्ट्राय प्रेषयामो दुरात्मने ।&#x9;008a&lt;br&gt;&#xA;संवृत्तस्ते परः कामः पाण्डवान्दग्धवानसि ॥&#x9;008c&lt;br&gt;&#xA;ततो व्यपोहमानास्ते पाण्डवार्थे हुताशनम् ।&#x9;009a&lt;br&gt;&#xA;निषादीं ददृशुर्दग्धां पञ्चपुत्रामनागसम् ॥&#x9;009c&lt;br&gt;&#xA;इतः पश्यत कुन्तीयं दग्धा शेते तपस्विनी ।&#x9;010a&lt;br&gt;&#xA;पुत्रैः सहैव वार्ष्णेयी हन्तेत्याहुः स्म नागराः ॥&#x9;010c&lt;br&gt;&#xA;खनकेन तु तेनैव वेश्म शोधयता बिलम् ।&#x9;011a&lt;br&gt;&#xA;पांसुभिः पिहितं तच्च पुरुषैस्तैर्न लक्षितम् ॥&#x9;011c&lt;br&gt;&#xA;ततस्ते प्रेषयामासुर्धृतराष्ट्राय नागराः ।&#x9;012a&lt;br&gt;&#xA;पाण्डवानग्निना दग्धानमात्यं च पुरोचनम् ॥&#x9;012c&lt;br&gt;&#xA;श्रुत्वा तु धृतराष्ट्रस्तद्राजा सुमहदप्रियम् ।&#x9;013a&lt;br&gt;&#xA;विनाशं पाण्डुपुत्राणां विललाप सुदुःखितः ॥&#x9;013c&lt;br&gt;&#xA;अन्तर्हृष्टमनाश्चासौ बहिर्दुःखसमन्वितः ।&#x9;014a&lt;br&gt;&#xA;अन्तःशीतो बहिश्चोष्णो ग्रीष्मेऽगाधह्वदोयथा ॥&#x9;014c&lt;br&gt;&#xA;धृतराष्ट्र उवाच &#x9;015&lt;br&gt;&#xA;अद्य पाण्डुर्मृतो राजा मम भ्राता महायशाः ।&#x9;015a&lt;br&gt;&#xA;तेषु वीरेषु दग्धेषु मात्रा सह विशेषतः ॥&#x9;015c&lt;br&gt;&#xA;गच्छन्तु पुरुषाः शीघ्रं नगरं वारणावतम् ।&#x9;016a&lt;br&gt;&#xA;सत्कारयन्तु तान्वीरान्कुन्तीं राजसुतां च ताम् ॥&#x9;016c&lt;br&gt;&#xA;ये च तत्र मृतास्तेषां सुहृदः सन्ति तानपि ।&#x9;017a&lt;br&gt;&#xA;कारयन्तु च कुल्यानि शुभ्राणि च बृहन्ति च ॥&#x9;017c&lt;br&gt;&#xA;मम दग्धा महात्मानः कुलवंशविवर्धनाः ॥&#x9;018a&lt;br&gt;&#xA;एवं गते मया शक्यं यद्यत्कारयितुं हितम् ।&#x9;018c&lt;br&gt;&#xA;पाण्डवानां च कुन्त्याश्च तत्सर्वं क्रियतां धनैः ॥&#x9;018e&lt;br&gt;&#xA;&#39;वैशम्पायन उवाच &#x9;019&lt;br&gt;&#xA;समेताश्च ततः सर्वे भीष्मेण सह कौरवाः ।&#x9;019a&lt;br&gt;&#xA;धृतराष्ट्रः सपुत्रश्च गङ्गामभिमुखा ययुः ॥&#x9;019c&lt;br&gt;&#xA;एकवस्त्रा निरानन्दा निराभरणवेष्टनः ।&#x9;020a&lt;br&gt;&#xA;उदकं कर्तुकामा वै पाण्डवानां महात्मनाम् ॥&#39;&#x9;020c&lt;br&gt;&#xA;एवं गत्वा ततश्चक्रे ज्ञातिभिः परिवारितः ।&#x9;021a&lt;br&gt;&#xA;उदकं पाण्डुपुत्राणां धृतराष्ट्रोऽम्बिकासुतः ॥&#x9;021c&lt;br&gt;&#xA;रुरुदुः सहिताः सर्वे भृशं शोकपरायणाः ।&#x9;022a&lt;br&gt;&#xA;हा युधिष्ठिर कौरव्य हा भीम इति चापरे ॥&#x9;022c&lt;br&gt;&#xA;हा फल्गुनेति चाप्यन्ये हा यमाविति चापरे ।&#x9;023a&lt;br&gt;&#xA;कुन्तीमार्ताश्च शोचन्त उदकं चक्रिरे जनाः ॥&#x9;023c&lt;br&gt;&#xA;अन्ये पौरजनाश्चैवमन्वशोचन्त पाण्डवान् ।&#x9;024a&lt;br&gt;&#xA;विदुरस्त्वल्पशश्चक्रे शोकं वेद परं हि सः ॥&#x9;024c&lt;br&gt;&#xA;विदुरो धृतराष्ट्रस्य जानन्सर्वं मनोगतम् ।&#x9;025a&lt;br&gt;&#xA;तेनायं विधिना सृष्टः कुटिलः कपटाशयः ॥&#x9;025c&lt;br&gt;&#xA;इत्येवं चिन्तयन्राजन्विदुरो विदुषां वरः ।&#x9;026a&lt;br&gt;&#xA;लोकानां दर्शयन्दुःखं दुःखितैः सह बान्धवैः ॥&#x9;026c&lt;br&gt;&#xA;मनसाऽचिन्तयत्पार्थान्कियद्दूरं गता इति ।&#x9;027a&lt;br&gt;&#xA;सहिताः पाण्डवाः पुत्रा इति चिन्तापरोऽभवत् ॥&#x9;027c&lt;br&gt;&#xA;ततः प्रव्यथितो भीष्मः पाण्डुराजसुतान्मृतान् ।&#x9;028a&lt;br&gt;&#xA;सह मात्रेति तच्छ्रुत्वा विललाप रुरोद च ॥&#x9;028c&lt;br&gt;&#xA;भीष्म उवाच &#x9;029&lt;br&gt;&#xA;हा युधिष्ठिर हा भीम हा धनञ्जय हा यमौ ।&#x9;029a&lt;br&gt;&#xA;हा पृथे सह पुत्रैस्त्वमेकरात्रेण स्वर्गता ॥&#x9;029c&lt;br&gt;&#xA;मात्रा सह कुमारास्ते सर्वे तत्रैव संस्थिताः ।&#x9;030a&lt;br&gt;&#xA;न हि तौ नोत्सहेयातां भीमसेनधनञ्जयौ ॥&#x9;030c&lt;br&gt;&#xA;तरसा वेगितात्मानौ निर्भेत्तुमपि मन्दरम् ।&#x9;031a&lt;br&gt;&#xA;परासुत्वं न पश्यामि पृथायाः सह पाण्डवैः ॥&#x9;031c&lt;br&gt;&#xA;सर्वथा विकृतं तत्तु यदि ते निधनं गताः ।&#x9;032a&lt;br&gt;&#xA;धर्मराजः स निर्दिष्टो ननु विप्रैर्युधिष्ठिरः ॥&#x9;032c&lt;br&gt;&#xA;पृथिव्यां च रथिश्रेष्ठो भविता स धनञ्जयः ।&#x9;033a&lt;br&gt;&#xA;सत्यव्रतो धर्मदत्तः सत्यवाक्छुभलक्षणः ॥&#x9;033c&lt;br&gt;&#xA;कथं कालवशं प्राप्तः पाण्डवेयो युधिष्ठिरः ।&#x9;034a&lt;br&gt;&#xA;आत्मानमुपमां कृत्वा परेषां वर्तते तु यः ॥&#x9;034c&lt;br&gt;&#xA;मात्रा सहैव कौरव्यः कथं कालवशं गतः ।&#x9;035a&lt;br&gt;&#xA;पालितः सुचिरं कालं फलकाले यथा द्रुमः ॥&#x9;035c&lt;br&gt;&#xA;भग्नः स्याद्वायुवेगेन तथा राजा युधिष्ठिरः ।&#x9;036a&lt;br&gt;&#xA;यौवराज्येऽभिषिक्तेन पितुर्येनाहृतं यशः ॥&#x9;036c&lt;br&gt;&#xA;आत्मनश्च पितुश्चैव सत्यधर्मप्रवृत्तिभिः ।&#x9;037a&lt;br&gt;&#xA;यच्च सा वनवासेन तन्माता दुःखभागिनी ॥&#x9;037c&lt;br&gt;&#xA;कालेन सह सम्मग्नो धिक्कृतान्तमनर्थकम् ।&#x9;038a&lt;br&gt;&#xA;यच्च सा वनवासेन तन्माता दुःखभागिनी ॥&#x9;038c&lt;br&gt;&#xA;पुत्रगृध्नुतया कुन्ती न भर्तारं मृतात्वनु ।&#x9;039a&lt;br&gt;&#xA;अल्पकालं कुले जाता भर्तुः प्रीतिमवाप या ॥&#x9;039c&lt;br&gt;&#xA;दग्धाऽद्य सह पुत्रैः सा असम्पूर्णमनोरथा ।&#x9;040a&lt;br&gt;&#xA;मृतो भीम इति श्रुत्वा मनो न श्रद्दधाति मे ॥&#x9;040c&lt;br&gt;&#xA;एतच्च चिन्तयानस्य व्यथितं बहुधा मनः ।&#x9;041a&lt;br&gt;&#xA;अवधूय च मे देहं हृदयेन विदीर्यते ॥&#x9;041c&lt;br&gt;&#xA;पीनस्कन्धश्चारुबाहुर्मेरुकूटसमो युवा ।&#x9;042a&lt;br&gt;&#xA;मृतो भीम इति श्रुत्वा मनो न श्रद्दधाति मे ॥&#x9;042c&lt;br&gt;&#xA;अतित्यागी च योधी च क्षिप्रहस्तो दृढायुधः ।&#x9;043a&lt;br&gt;&#xA;प्रपत्तिमाल्ँलब्धलक्षो रथयानविशारदः ॥&#x9;043c&lt;br&gt;&#xA;दूरपाती त्वसम्भ्रान्तो महावीर्यो महास्त्रवान् ।&#x9;044a&lt;br&gt;&#xA;अदीनात्मा नरश्रेष्ठः श्रेष्ठः सर्वधनुष्मताम् ॥&#x9;044c&lt;br&gt;&#xA;येन प्राच्याश्च सौवीरा दाक्षिणात्याश्च निर्जिताः ।&#x9;045a&lt;br&gt;&#xA;ख्यापितं येन शूरेण त्रिषु लोकेषु पौरुषम् ॥&#x9;045c&lt;br&gt;&#xA;यस्मिञ्जाते विशोकाऽभूत्कुन्ती पाण्डुश्च वीर्यवान् ।&#x9;046a&lt;br&gt;&#xA;पुरन्दरसमो जिष्णुः कथं कालवशं गतः ॥&#x9;046c&lt;br&gt;&#xA;कथं तावृषभष्कन्धौ सिंहविक्रान्तगामिनौ ।&#x9;047a&lt;br&gt;&#xA;मर्त्यधर्ममनुप्राप्तौ यमावरिनिवर्हणौ ॥&#x9;047c&lt;br&gt;&#xA;वत्सा गताः क्व मां वृद्धं विहाय भृशमातुरम् ।&#x9;048a&lt;br&gt;&#xA;हा स्नुषे मम वार्ष्णेयि निधाय हृदि मे शुचम् ॥&#x9;048c&lt;br&gt;&#xA;वारणावतयात्रायां के स्युर्वै शकुनाः पथि ।&#x9;049a&lt;br&gt;&#xA;एवमल्पायुषो लोके भविष्यन्ति पृथासुताः ॥&#x9;049c&lt;br&gt;&#xA;संशप्ता इति कैर्यूयं वत्सान्दर्शय मे पृथे ।&#x9;050a&lt;br&gt;&#xA;ममैव नाथा मन्नाथा मम नेत्राणि पाण्डवाः ॥&#x9;050c&lt;br&gt;&#xA;हा पाण्डवा मे हे वत्सा हा सिंहशिशवो मम ।&#x9;051a&lt;br&gt;&#xA;मातङ्गा हा ममोत्तुङ्गा हा ममानन्दवर्धनाः ॥&#x9;051c&lt;br&gt;&#xA;मम हीनस्य युष्माभिः सर्वलोकास्तमोवृताः ।&#x9;052a&lt;br&gt;&#xA;कदा द्रष्टाऽस्मि कौन्तेयांस्तरुणादित्यवर्चसः ॥&#x9;052c&lt;br&gt;&#xA;अदृष्ट्वा वो महाबाहून्पुत्रवन्मम नन्दनाः ।&#x9;053a&lt;br&gt;&#xA;क्व गतिर्मे क्व गच्छामि कुतो द्रक्ष्यामि मे शिशून् ॥&#x9;053c&lt;br&gt;&#xA;हा युधिष्ठिर हा भीम हा हा फल्गुन हा यमौ ।&#x9;054a&lt;br&gt;&#xA;मा गच्छत निवर्तध्वं मयि कोपं विमुञ्चत ॥&#x9;054c&lt;br&gt;&#xA;वैशम्पायन उवाच &#x9;055&lt;br&gt;&#xA;श्रुत्वा तत्क्रन्दितं तस्य तिलोदं च प्रसिञ्चतः ।&#x9;055a&lt;br&gt;&#xA;देशं कालं समाज्ञाय विदुरः प्रत्यभाषत ॥&#x9;055c&lt;br&gt;&#xA;मा शोचीस्त्वं नरव्याघ्र जहि शोकं महाधृते ।&#x9;056a&lt;br&gt;&#xA;न तेषां विद्यते मृत्युः प्राप्तकालं कृतं मया ॥&#x9;056c&lt;br&gt;&#xA;एतच्च तेभ्य उदकं विप्रसिञ्च न भारत ।&#x9;057a&lt;br&gt;&#xA;क्षत्तेदमब्रवीद्भीष्मं कौरवाणामशृण्वताम् ॥&#x9;057c&lt;br&gt;&#xA;क्षत्तारमुपसङ्गम्य बाष्पोत्पीडकलस्वरः ।&#x9;058a&lt;br&gt;&#xA;मन्दम्मन्दमुवाचेदं विदुरं सङ्गमे नृप ॥&#x9;058c&lt;br&gt;&#xA;भीष्म उवाच &#x9;059&lt;br&gt;&#xA;कथं ते तात जीवन्ति पाण्डोः पुत्रा महाबलाः ।&#x9;059a&lt;br&gt;&#xA;कथमस्मत्कृते पक्षः पाण्डोर्न हि निपातितः ॥&#x9;059c&lt;br&gt;&#xA;कथं मत्प्रमुखाः सर्वे प्रमुक्ता महतो भयात् ।&#x9;060a&lt;br&gt;&#xA;जननी गरुडेनेव कुरवस्ते समुद्धृताः ॥&#x9;060c&lt;br&gt;&#xA;वैशम्पायन उवाच &#x9;061&lt;br&gt;&#xA;एवमुक्तस्तु कौरव्य कौरवाणामशृण्वताम् ।&#x9;061a&lt;br&gt;&#xA;आचचक्षे स धर्मात्मा भीष्मायाद्भुतकर्मणे ॥&#x9;061c&lt;br&gt;&#xA;विदुर उवाच &#x9;062&lt;br&gt;&#xA;धृतराष्ट्रस्य शकुने राज्ञो दुर्योधनस्य च ।&#x9;062a&lt;br&gt;&#xA;विनाशे पाण्डुपुत्राणां कृतो मतिविनिश्चयः ॥&#x9;062c&lt;br&gt;&#xA;तत्राहमपि च ज्ञात्वा तस्य पापस्य निश्चयम् ।&#x9;063a&lt;br&gt;&#xA;तं जिघांसुरहं चापि तेषामनुमते स्थितः ॥&#x9;063c&lt;br&gt;&#xA;ततो जतुगृहं गत्वा दहनेऽस्मिन्नियोजिते ।&#x9;064a&lt;br&gt;&#xA;पृथायाश्च सपुत्राया धार्तराष्ट्रस्य शासनात् ॥&#x9;064c&lt;br&gt;&#xA;ततः खनकमाहूय सुरङ्गं वै बिलं तदा ।&#x9;065a&lt;br&gt;&#xA;सुगूढं कारयित्वा ते कुन्त्या पाण्डुसुतास्तदा ॥&#x9;065c&lt;br&gt;&#xA;निष्क्रामिता मया पूर्वं मा स्म शोके मनः कृथाः ।&#x9;066a&lt;br&gt;&#xA;ततस्तु नावमारोप्य सहपुत्रां पृथामहम् ॥&#x9;066c&lt;br&gt;&#xA;दत्त्वाऽभयं सपुत्रायै कुन्त्यै गृहमदाहयम् ।&#x9;067a&lt;br&gt;&#xA;तस्मात्ते मा स्म भूद्दुःखं मुक्ताः पापात्तु पाण्डवाः ॥&#x9;067c&lt;br&gt;&#xA;निर्गताः पाण्डवा राजन्मात्रा सह परन्तपाः ।&#x9;068a&lt;br&gt;&#xA;अग्निहादान्महाघोरान्मया तस्मादुपायतः ॥&#x9;068c&lt;br&gt;&#xA;मा स्म शोकमिमं कार्षीर्जीवन्त्येव च पाण्डवाः ।&#x9;069a&lt;br&gt;&#xA;प्रच्छन्ना विचिरिष्यन्ति यावत्कालस्य पर्ययः ॥&#x9;069c&lt;br&gt;&#xA;तस्मिन्युधिष्ठिरं काले द्रक्ष्यन्ति भुवि मानवाः ।&#x9;070a&lt;br&gt;&#xA;विमलं कृष्णपक्षान्ते जगच्चन्द्रमिवोदितम् ॥&#x9;070c&lt;br&gt;&#xA;न तस्य नाशं पश्यामि यस्य भ्राता धनञ्जयः ।&#x9;071a&lt;br&gt;&#xA;भीमसेनश्च दुर्धर्षौ माद्रीपुत्रौ च तौ यमौ ॥&#x9;071c&lt;br&gt;&#xA;वैशम्पायन उवाच &#x9;072&lt;br&gt;&#xA;ततः संहृष्टसर्वाङ्गो भीष्मो विदुरमब्रवीत् ।&#x9;072a&lt;br&gt;&#xA;दिष्ट्यादिष्ट्येति संहृष्टः पूजयानो महामतिम् ॥&#x9;072c&lt;br&gt;&#xA;भीष्म उवाच &#x9;073&lt;br&gt;&#xA;युक्तं चैवानुरूपं च कृतं तात शुभं त्वया ।&#x9;073a&lt;br&gt;&#xA;वयं विमोक्षिता दुःखात्पाण्डुपक्षो न नाशितः ॥&#x9;073c&lt;br&gt;&#xA;वैशम्पायन उवाच &#x9;074&lt;br&gt;&#xA;एवमुक्त्वा विवेशाथ पुरं जनशताकुलम् ।&#x9;075a&lt;br&gt;&#xA;कुरुभिः सहितो राजन्नागरैश्च पितामहः ॥&#x9;075c&lt;br&gt;&#xA;अथाम्बिकेयः सामात्यः सकर्णः सहसौबलः ।&#x9;076a&lt;br&gt;&#xA;सात्मजः पार्थनाशस्य स्मरंस्तथ्यं जर्ष च ॥&#x9;076c&lt;br&gt;&#xA;भीष्मश्च राजन्दुर्धर्षो विदुरश्च महामतिः ।&#x9;077a&lt;br&gt;&#xA;जहृषाते स्मरन्तौ तौ जातुषाग्नेर्विमोचनम् ॥&#x9;077c&lt;br&gt;&#xA;सत्यशीलगुणाचारै रागैर्जानपदोद्भवैः ।&#x9;078a&lt;br&gt;&#xA;द्रोणादयश्च धर्मैस्तु तेषां तान्मोचितान्विदुः ॥&#x9;078c&lt;br&gt;&#xA;शौर्यलावण्यमाहात्म्यै रूपैः प्राणबलैरपि ।&#x9;079a&lt;br&gt;&#xA;स्वस्थान्पार्थानमन्यन्त पौरजानपदास्तथा ॥&#x9;079c&lt;br&gt;&#xA;अन्ये जनाः प्राकृताश्च स्त्रियश्च बहुलास्तदा ।&#x9;080a&lt;br&gt;&#xA;शङ्कमाना वदन्ति स्म दग्धा जीवन्ति वा न वा ॥ &#x9;080c&lt;br&gt;&#xA;इति श्रीमन्महाभारते आदिपर्वणि जतुगृहपर्वणि द्विषष्ट्यधिकशततमोऽध्यायः ॥ 162 ॥&#xA;1-162-17 कुल्यानि अस्थीनि कारयन्तु संस्कारयन्तु । कुल्यानि चैत्यानीत्यन्ये ॥ 1-162-25 विदुरस्त्वन्यथा चक्र इति घ. पाठः ॥ द्विषष्ट्यधिकशततमोऽध्यायः ॥ 162 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/163/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/163/</guid>
      <description>&lt;p&gt;अध्यायः 163&lt;/p&gt;&#xA;&lt;p&gt;तृषार्तान् मातरं भ्रान्तॄश्च न्यग्रोधमूले स्थापयित्वा जलानयनाय भीमस्य गमनम् ॥ 1 ॥ जलमानीयागतस्य भूमौ सुप्तान्मात्रादीन्पश्यतो भीमस्य प्रलापः ॥ 2 ॥&#xA;वैशम्पायन उवाच &#x9;001&lt;br&gt;&#xA;तेन विक्रममाणेन ऊरुवेगसमीरितम् ।&#x9;001a&lt;br&gt;&#xA;वनं सवृक्षविटपं व्याघूर्णितमिवाभवत् ॥&#x9;001c&lt;br&gt;&#xA;जङ्घावातो ववौ चास्य शुचिशुक्रागमे यथा ।&#x9;002a&lt;br&gt;&#xA;आवर्जितलतावृक्षं मार्गं चक्रे महाबलः ॥&#x9;002c&lt;br&gt;&#xA;स मृद्गन्पुष्पितांश्चैव फलितांश्च वनस्पतीन् ।&#x9;003a&lt;br&gt;&#xA;अवरुज्य ययौ गुल्मान्पथस्तस्य समीपजान् ॥&#x9;003c&lt;br&gt;&#xA;स रोषित इव क्रुद्धो वने भञ्जन्महाद्रुमान् ।&#x9;004a&lt;br&gt;&#xA;त्रिप्रस्रुतमदः शुष्मी षष्टिवर्षो मतङ्गराट् ॥&#x9;004c&lt;br&gt;&#xA;गच्छतस्तस्य वेगेन तार्क्ष्यमारुतरंहसः ।&#x9;005a&lt;br&gt;&#xA;भीमस्य पाण्डुपुत्राणां मूर्च्छेव समजायत ॥&#x9;005c&lt;br&gt;&#xA;असकृच्चापि सन्तीर्य दूरपारं भुजप्लवैः ।&#x9;006a&lt;br&gt;&#xA;पथि प्रच्छन्नमासेदुर्धार्तराष्ट्रभयात्तदा ॥&#x9;006c&lt;br&gt;&#xA;कृच्छ्रेण मातरं चैव सुकुमारीं यशस्विनीम् ।&#x9;007a&lt;br&gt;&#xA;अवहत्स तु पृष्ठेन रोधःसु विषमेषु च ॥&#x9;007c&lt;br&gt;&#xA;अगमच्च वनोद्देशमल्पमूलफलोदकम् ।&#x9;008a&lt;br&gt;&#xA;क्रूरपक्षिमृगं घोरं सायाह्ने भरतर्षभ ॥&#x9;008c&lt;br&gt;&#xA;घोरा समभवत्सन्ध्या दारुणा मृगपक्षिणः ।&#x9;009a&lt;br&gt;&#xA;अप्रकाशा दिशः सर्वा वातैरासन्ननार्तवैः ॥&#x9;009c&lt;br&gt;&#xA;शीर्णपर्णफलै राजन्बहुगुल्मक्षुपद्रुमैः ।&#x9;010a&lt;br&gt;&#xA;भग्नावभुग्नभूयिष्ठैर्नानाद्रुमसमाकुलैः ॥&#x9;010c&lt;br&gt;&#xA;ते श्रमेण च कौरव्यास्तृष्णया च प्रपीडिताः ।&#x9;011a&lt;br&gt;&#xA;नाशक्नुवंस्तदा गन्तुं निद्रया च प्रवृद्धया ॥&#x9;011c&lt;br&gt;&#xA;न्यविशन्त हि ते सर्वे निरास्वादे महावने ।&#39;&#x9;012a&lt;br&gt;&#xA;रात्र्यामेव गतास्तूर्णं चतुर्विंशतियोजनम् ।&#39;&#x9;012c&lt;br&gt;&#xA;ततस्तृषा परिक्लान्ता कुन्ती वचनमब्रवीत् ॥&#x9;012e&lt;br&gt;&#xA;माता सती पाण्डवानां पञ्चानां मध्यतः स्थिता ।&#x9;013a&lt;br&gt;&#xA;तृष्णया हि परीताऽहमनाथेव महावने ॥&#x9;013c&lt;br&gt;&#xA;&#39;इतः परं तु शक्ताहं गन्तुं च न पदात्पदम् ।&#x9;014a&lt;br&gt;&#xA;शयिष्ये वृक्षमूलेऽत्र धार्तराष्ट्रा हरन्तु माम् ॥&#x9;014c&lt;br&gt;&#xA;शृणु भीम वचो मह्यं तव बाहुबलात्पुरः ।&#x9;015a&lt;br&gt;&#xA;स्थातुं न शक्ताः कौरव्याः किं बिभेषि पृथासुत ॥&#x9;015c&lt;br&gt;&#xA;अन्यो रथो न मेऽस्तीह भीमसेनादृते भुवि ।&#x9;016a&lt;br&gt;&#xA;धार्तराष्ट्राद्वृथा भीरुर्न मां स्वप्तुमिहेच्छसि ॥&#x9;016c&lt;br&gt;&#xA;वैशम्पायन उवाच &#x9;017&lt;br&gt;&#xA;भीमपृष्ठस्थिता चेत्थं दूयमानेन चेतसा ।&#x9;017a&lt;br&gt;&#xA;निश्यध्वनि रुदन्ती सा निद्रावशमुपागता ॥&#39;&#x9;017c&lt;br&gt;&#xA;तच्छ्रुत्वा भीमसेनस्य मातृस्नेहात्प्रजल्पितम् ।&#x9;018a&lt;br&gt;&#xA;कारुण्येन मनस्तप्तं गमनायोपचक्रमे ॥&#x9;018c&lt;br&gt;&#xA;ततो भीमो वनं घोरं प्रविश्य विजनं महत् ।&#x9;019a&lt;br&gt;&#xA;न्यग्रोधं विपुलच्छायं रमणीयं ददर्श ह ॥&#x9;019c&lt;br&gt;&#xA;तत्र निक्षिप्य तान्सर्वानुवाच भरतर्षभः ।&#x9;020a&lt;br&gt;&#xA;पानीयं मृगयामीह तावद्विश्रम्यतामिह ॥&#x9;020c&lt;br&gt;&#xA;एते रुवन्ति मधुरं सारसा जलचारिणः ।&#x9;021a&lt;br&gt;&#xA;ध्रुवमत्र जलस्थानं महच्चेति मतिर्मम ॥&#x9;021c&lt;br&gt;&#xA;अनुज्ञातः स गच्छेति भ्रात्रा ज्येष्ठेन भारत ।&#x9;022a&lt;br&gt;&#xA;जगाम तत्र यत्र स्म सारसा जलचारिणः ॥&#x9;022c&lt;br&gt;&#xA;&#39;अपश्यत्पद्मिनीखण्डमण्डितं स सरोवरम् ।&#x9;023a&lt;br&gt;&#xA;&#39;स तत्र पीत्वा पानीयं स्नात्वा च भरतर्षभ ॥&#x9;023c&lt;br&gt;&#xA;तेषामर्थे च जग्राह भ्रातॄणां भ्रातृवत्सलः ।&#x9;024a&lt;br&gt;&#xA;उत्तरीयेण पानीयमानयामास भारत ॥&#x9;024c&lt;br&gt;&#xA;&#39;पङ्कजानामनेकैश्च पत्रैर्बध्वा पृथक्पृथक् ।&#x9;025a&lt;br&gt;&#xA;&#39;गव्यूतिमात्रादागत्य त्वरितो मातरं प्रति ।&#x9;025c&lt;br&gt;&#xA;शोकदुःखपरीतात्मा निशश्वासोरगो यथा ॥&#x9;025e&lt;br&gt;&#xA;स सुप्तां मातरं &#39;भ्रातॄन्निद्राविद्रावितौजसः ।&#x9;026a&lt;br&gt;&#xA;महारौद्रे वने घोरे वृक्षमूले सुशीतले ॥&#x9;026c&lt;br&gt;&#xA;विक्षिप्तकरपादांश्च दीर्घोच्छ्वासान्महाबलान् ।&#x9;027a&lt;br&gt;&#xA;ऊर्ध्ववक्त्रान्महाकायान्पञ्चेन्द्रानिव भूपते ॥&#x9;027c&lt;br&gt;&#xA;अज्ञातवृक्षनित्यस्थप्रेतराक्षससाध्वसान् ।&#x9;028a&lt;br&gt;&#xA;दृष्ट्वा वै भृशशोकार्तो बिललापानिलात्मजः ॥&#39;&#x9;028c&lt;br&gt;&#xA;भृशं शोकपरीत्मा विललाप वृकोदरः ॥&#x9;029ac&lt;br&gt;&#xA;अतः कष्टतरं किं नु द्रष्टव्यं हि भविष्यति ।&#x9;030a&lt;br&gt;&#xA;यत्पश्यामि महीसुप्तान्भ्रातॄनद्य सुमन्दभाक् ॥&#x9;030c&lt;br&gt;&#xA;शयनेषु परार्ध्येषु ये पुरा वारणावते ।&#x9;031a&lt;br&gt;&#xA;नाधिजग्मुस्तदा निद्रां तेऽद्य सुप्ता महीतले ॥&#x9;031c&lt;br&gt;&#xA;स्वसारं वसुदेवस्य शत्रुसङ्घावमर्दिनः ।&#x9;032a&lt;br&gt;&#xA;कुन्तिराजसुतां कुन्तीं सर्वलक्षणपूजिताम् ॥&#x9;032c&lt;br&gt;&#xA;स्नुषां विचित्रवीर्यस्य भार्यां पाण्डोर्महात्मनः ।&#x9;033a&lt;br&gt;&#xA;तथैव चास्मज्जननीं पुण्डरीकोदरप्रभाम् ॥&#x9;033c&lt;br&gt;&#xA;सुकुमारतरामेनां महार्हशयनोचिताम् ।&#x9;034a&lt;br&gt;&#xA;शयानां पश्यताऽद्येह पृथिव्यामतथोचिताम् ॥&#x9;034c&lt;br&gt;&#xA;धर्मादिन्द्राच्च वाताच्च सुषुवे या सुतानिमान् ।&#x9;035a&lt;br&gt;&#xA;सेयं भूमौ परिश्रान्ता शेषे प्रासादशायिनी ॥&#x9;035c&lt;br&gt;&#xA;किं नु दुःखतरं शक्यं मया द्रष्टुमतः परम् ।&#x9;036a&lt;br&gt;&#xA;योऽहमद्य नरव्याघ्रान्सुप्तान्पश्यामि भूतले ॥&#x9;036c&lt;br&gt;&#xA;त्रिषु लोकेषु यो राज्यं धर्मनित्योऽर्हते नृपः ।&#x9;037a&lt;br&gt;&#xA;सोऽयं भूमौ परिश्रान्तः शेते प्राकृतवत्कथम् ॥&#x9;037c&lt;br&gt;&#xA;अयं नीलाम्बुदश्यामो नरेष्वप्रतिमोऽर्जुनः ।&#x9;038a&lt;br&gt;&#xA;शेते प्राकृतवद्भूमौ ततो दुःखतरं नु किम् ॥&#x9;038c&lt;br&gt;&#xA;अश्विनाविव देवानां याविमौ रूपसम्पदा ।&#x9;039a&lt;br&gt;&#xA;तौ प्राकृतवदद्येमौ प्रसुप्तौ धरणीतले ॥&#x9;039c&lt;br&gt;&#xA;ज्ञातयो यस्य नै स्युर्विषमाः कुलपांसनाः ।&#x9;040a&lt;br&gt;&#xA;स जीवेत सुखं लोके ग्रामद्रुम इवैकजः ॥&#x9;040c&lt;br&gt;&#xA;एको वृक्षो हि यो ग्रामे भवेत्पर्णफलान्वितः ।&#x9;041a&lt;br&gt;&#xA;चैत्यो भवति निर्ज्ञातिरध्वनीनैश्च पूजितः ॥&#x9;041c&lt;br&gt;&#xA;येषां च बहवः शूरा ज्ञातयो धर्ममाश्रिताः ।&#x9;042a&lt;br&gt;&#xA;ते जीवन्ति सुखं लोके भवन्ति च निरामयाः ॥&#x9;042c&lt;br&gt;&#xA;बलवन्तः समृद्धार्था मित्रबान्धवनन्दनाः ।&#x9;043a&lt;br&gt;&#xA;जीवन्त्यन्योन्यमाश्रित्य द्रुमाः काननजा इव ॥&#x9;043c&lt;br&gt;&#xA;वयं तु धृतराष्ट्रेण दुष्पुत्रेण दुरात्मना ।&#x9;044a&lt;br&gt;&#xA;&#39;राज्यलुब्धेन मूर्खेण दुर्मन्त्रिसहितेन वै ॥&#x9;044c&lt;br&gt;&#xA;दुष्टेनाधर्मशीलेन स्वार्थनिष्ठैकबुद्धिना ।&#x9;045a&lt;br&gt;&#xA;&#39;विवासिता न दग्धाश्च क्षत्तुर्बुद्धिपराक्रमात् ॥&#x9;045c&lt;br&gt;&#xA;तस्मान्मुक्ता वयं दाहादिमं वृक्षमुपाश्रिताः ।&#x9;046a&lt;br&gt;&#xA;कां दिशं प्रतिपत्स्यामः प्राप्ताः क्लेशमनुत्तमम् ॥&#x9;046c&lt;br&gt;&#xA;सकामो भव दुर्बुद्धे धार्तराष्ट्राल्पदर्शन ।&#x9;047a&lt;br&gt;&#xA;नूनं देवाः प्रसन्नास्ते नानुज्ञां मे युधिष्ठिरः ॥&#x9;047c&lt;br&gt;&#xA;प्रयच्छति वधे तुभ्यं तेन जीवसि दुर्मते ।&#x9;048a&lt;br&gt;&#xA;नन्वद्य ससुतामात्यं सकर्णानुजसौबलम् ॥&#x9;048c&lt;br&gt;&#xA;गत्वा क्रोधसमाविष्टः प्रेषयिष्ये यमक्षयम् ।&#x9;049a&lt;br&gt;&#xA;किं नु शक्यं मया कर्तुं यत्तेन क्रुध्यते नृपः ॥&#x9;049c&lt;br&gt;&#xA;धर्मात्मा पाण्डवश्रेष्ठः पापाचार युधिष्ठिरः ।&#x9;050a&lt;br&gt;&#xA;एवमुक्त्वा महाबाहुः क्रोधसन्दीप्तमानसः ॥&#x9;050c&lt;br&gt;&#xA;करं करेण निष्पिष्य निःश्वसन्दीनमानसः ।&#x9;051a&lt;br&gt;&#xA;पुनर्दीनमना भूत्वा शान्तार्चिरिव पावकः ॥&#x9;051c&lt;br&gt;&#xA;भ्रातॄन्महीतले सुप्तानवैक्षत वृकोदरः ।&#x9;052a&lt;br&gt;&#xA;विश्वस्तानिव संविष्टान्पृथग्जनसमानिव ॥&#x9;052c&lt;br&gt;&#xA;नातिदूरेण नगरं वनादस्माद्धि लक्षये ।&#x9;053a&lt;br&gt;&#xA;जागर्तव्ये स्वपन्तीमे हन्त जागर्म्यहंस्वयम् ॥&#x9;053c&lt;br&gt;&#xA;प्राश्यन्तीमे जलं पश्चात्प्रतिबुद्धा जितक्लमाः ।&#x9;054a&lt;br&gt;&#xA;इति भीमो व्यवस्यैव जजागार स्वयं तदा ॥ ॥&#x9;054c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/164/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/164/</guid>
      <description>&lt;p&gt;अध्यायः 164&lt;/p&gt;&#xA;&lt;p&gt;(अथ हिडिम्बवधपर्व ॥ 9 ॥)&lt;/p&gt;&#xA;&lt;p&gt;हिडिम्बप्रेरितायाः तद्भगिन्या हिडिम्बायाः पाण्डवसमीपगमनम् ॥ 1 ॥ भीमं दृष्ट्वा कामार्ताया हिडिम्बायाः भीमं प्रति वाक्यम् ॥ 2 ॥ भीमहिडिम्बासंवादः ॥ 3 ॥&#xA;वैशम्पायन उवाच &#x9;001&lt;br&gt;&#xA;तत्र तेषु शयानेषु हिडिम्बो नाम राक्षसः ।&#x9;001a&lt;br&gt;&#xA;अविदूरे वनात्तस्माच्छालवृक्षं समाश्रितः ॥&#x9;001c&lt;br&gt;&#xA;क्रूरो मानुषमांसादो महावीर्यपराक्रमः ।&#x9;002a&lt;br&gt;&#xA;प्रावृड्जलधरश्यामः पिङ्गाक्षो दारुणाकृतिः ॥&#x9;002c&lt;br&gt;&#xA;दंष्ट्राकरालवदनः करालो भीमदर्शनः ।&#x9;003a&lt;br&gt;&#xA;लम्बस्फिग्लम्बजठरो रक्तश्मश्रुशिरोरुहः ॥&#x9;003c&lt;br&gt;&#xA;महावृक्षगलस्कन्धः शङ्ककर्णो विभीषणः ।&#x9;004a&lt;br&gt;&#xA;यदृच्छया तानपश्यत्पाण्डुपुत्रान्महारथान् ॥&#x9;004c&lt;br&gt;&#xA;विरूपरूपः पिङ्गाक्षः करालो घोरदर्शनः ।&#x9;005a&lt;br&gt;&#xA;पिशितेप्सुः क्षुधार्तश्च जिघ्रन्गन्धं यदृच्छया ॥&#x9;005c&lt;br&gt;&#xA;ऊर्ध्वाङ्गुलिः स कण्डूयन्धुन्वन्रूक्षाञ्शिरोरुहान् ।&#x9;006a&lt;br&gt;&#xA;जृम्भमाणो महावक्त्रः पुनःपुनरवेक्ष्य च ॥&#x9;006c&lt;br&gt;&#xA;हृष्टो मानुषमांसस्य महाकायो महाबलः ।&#x9;007a&lt;br&gt;&#xA;आघ्राय मानुषं गन्धं भगिनीमिदमब्रवीत् ॥&#x9;007c&lt;br&gt;&#xA;उपपन्नं चिरस्याद्य भक्ष्यं मम मनःप्रियम् ।&#x9;008a&lt;br&gt;&#xA;जिघ्रतः प्रस्रुता स्नेहाज्जिह्वा पर्येति मे मुखात् ॥&#x9;008c&lt;br&gt;&#xA;अष्टौ दंष्ट्राः सुतीक्ष्णाग्राश्चिरस्यापातदुःसहाः ।&#x9;009a&lt;br&gt;&#xA;देहेषु मज्जयिष्यामि स्निग्धेषु पिशितेषु च ॥&#x9;009c&lt;br&gt;&#xA;आक्रम्य मानुषं कण्ठमाच्छिद्य धमनीमपि ।&#x9;010a&lt;br&gt;&#xA;उष्णं नवं प्रपास्यामि फेनलिं रुधिरं बहु ॥&#x9;010c&lt;br&gt;&#xA;गच्छ जानीहि के त्वेते शेरते वनमाश्रिताः ।&#x9;011a&lt;br&gt;&#xA;मानुषो बलवान्गन्धो घ्राणं तर्पयतीव मे ॥&#x9;011c&lt;br&gt;&#xA;हत्वैतान्मानुषान्सर्वानानयस्व ममान्तिकम् ।&#x9;012a&lt;br&gt;&#xA;अस्मद्विषयसुप्तेभ्यो नैतेभ्यो भयमस्ति ते ॥&#x9;012c&lt;br&gt;&#xA;एषामुत्कृत्य मांसानि मानुषाणां यथेष्टतः ।&#x9;013a&lt;br&gt;&#xA;भक्षयिष्याव सहितौ कुरु पूर्णं वचो मम ॥&#x9;013c&lt;br&gt;&#xA;भक्षयित्वा च मांसानि मानुषाणां प्रकामतः ।&#x9;014a&lt;br&gt;&#xA;नृत्याव सहितावावां दत्ततालावनेकशः ॥&#x9;014c&lt;br&gt;&#xA;वैशम्पायन उवाच &#x9;015&lt;br&gt;&#xA;एवमुक्ता हिडिम्बा तु हिडिम्बेन महावने ।&#x9;015a&lt;br&gt;&#xA;भ्रातुर्वचनमाज्ञाय त्वरमाणेव राक्षसी ॥&#x9;015c&lt;br&gt;&#xA;&#39;आप्लुत्याप्लुत्य च तरूनगच्छत्पाण्डवान्प्रति ।&#39;&#x9;016a&lt;br&gt;&#xA;जगाम तत्र यत्र स्म शेरते पाण्डवा वने ॥&#x9;016c&lt;br&gt;&#xA;ददर्श तत्र सा गत्वा पाण्डवान्पृथया सह ।&#x9;017a&lt;br&gt;&#xA;शयानान्भीमसेनं च जाग्रतं त्वपराजितम् ॥&#x9;017c&lt;br&gt;&#xA;&#39;उपास्यमानान्भीमेन रूपयौवनशालिनः ।&#x9;018a&lt;br&gt;&#xA;सुकुमारांश्च पार्थान्सा व्यायामेन च कर्शितान् ॥&#x9;018c&lt;br&gt;&#xA;दुःखेन सम्प्रयुक्तांश्च सहज्येष्ठान्प्रमाथिनः ।&#x9;019a&lt;br&gt;&#xA;रौद्री सती राजपुत्रं दर्शनीयप्रदर्शनम् ॥&#39;&#x9;019c&lt;br&gt;&#xA;दृष्ट्वैव भीमसेनं सा सालस्कन्धमिवोद्यतम् ।&#x9;020a&lt;br&gt;&#xA;राक्षसी कामयामास रूपेणाप्रतिमं भुवि ॥&#x9;020c&lt;br&gt;&#xA;&#39;अन्तर्गतेन मनसा चिन्तयामास राक्षसी&#39; ।&#x9;021a&lt;br&gt;&#xA;अयं श्यामो महाबाहुः सिंहस्कन्धो महाद्युतिः ॥&#x9;021c&lt;br&gt;&#xA;कम्बुग्रीवः पुष्कराक्षो भर्ता युक्तो भवेन्मम ।&#x9;022a&lt;br&gt;&#xA;नाहं भ्रातृवचो जातु कुर्यां क्रूरमसाम्प्रतम् ॥&#x9;022c&lt;br&gt;&#xA;पतिस्नेहोऽतिबलवान्न तथा भ्रातृसौहृदम् ।&#x9;023a&lt;br&gt;&#xA;मुहूर्तमिव तृप्तिश्च भवेद्धातुर्ममैव च ॥&#x9;023c&lt;br&gt;&#xA;हतैरेतैरहत्वा तु मोदिष्ये शाश्वतीः समाः ।&#x9;024a&lt;br&gt;&#xA;&#39;निश्चित्येत्थं हिडिम्बा सा भीमं दृष्ट्वा महाभुजम् ॥&#x9;024c&lt;br&gt;&#xA;उत्सृज्य राक्षसं रूपं मानुषं रूपमास्थिता ।&#x9;025a&lt;br&gt;&#xA;&#39;सा कामरूपिणी रूपं कृत्वा मदनमोहिता ॥&#x9;025c&lt;br&gt;&#xA;उपतस्थे महात्मानं भीमसेनमनिन्दिता ।&#x9;026a&lt;br&gt;&#xA;&#39;इङ्गिताकारकुशला सोपासर्पच्छनैः शनैः ॥&#x9;026c&lt;br&gt;&#xA;विनम्यमानेव लता दिव्याभरणभूषिता ।&#x9;027a&lt;br&gt;&#xA;शनैः शनैश्च तां भीमः समीपमुपसर्पतीम् ॥&#39;&#x9;027c&lt;br&gt;&#xA;हर्षमाणां तदा पश्यत्तन्वीं पीनपयोधराम् ।&#x9;028a&lt;br&gt;&#xA;चन्द्राननां पद्मनेत्रां नीलकुञ्चितमूर्धजाम् ॥&#x9;028c&lt;br&gt;&#xA;कृष्णां सुपाण्डुरैर्दन्तैर्बिम्बोष्ठीं चारुदर्शनाम् ।&#x9;029a&lt;br&gt;&#xA;दृष्ट्वा तां रूपसम्पन्नां भीमो विस्मयमागतः ॥&#x9;029c&lt;br&gt;&#xA;उपचारगुणैर्युक्तां ललितैर्हाससम्मितैः ।&#x9;030a&lt;br&gt;&#xA;समीपमुपसम्प्राप्य भीमं साथ वरानना ॥&#x9;030c&lt;br&gt;&#xA;वचो वचनवेलायां भीमं प्रोवाच भामिनी ।&#39;&#x9;031a&lt;br&gt;&#xA;लज्जया नम्यमानेव सर्वाभरणभूषिता ॥&#x9;031c&lt;br&gt;&#xA;स्मितपूर्वमिदं वाक्यं भीमसेनमथाब्रवीत् ।&#x9;032a&lt;br&gt;&#xA;कुतस्त्वमसि सम्प्राप्तः कश्चासि पुरुषर्षभ ॥&#x9;032c&lt;br&gt;&#xA;क इमे शेरते चेह पुरुषा देवरूपिणः ।&#x9;033a&lt;br&gt;&#xA;केयं वै बृहती श्यामा सुकुमारी तवानघ ॥&#x9;033c&lt;br&gt;&#xA;शेते वनमिदं प्राप्य विश्वस्ता स्वगृहे यथा ।&#x9;034a&lt;br&gt;&#xA;नेदं जानीथ गहनं वनं राक्षससेवितम् ॥&#x9;034c&lt;br&gt;&#xA;वसति ह्यत्र पापात्मा हिडिम्बो नाम राक्षसः ॥&#x9;035ac&lt;br&gt;&#xA;तेनाहं प्रेषिता भ्रात्रा दुष्टभावेन रक्षसा ।&#x9;036a&lt;br&gt;&#xA;बिभक्षयिषता मांसं युष्माकममरोपमाः ॥&#x9;036c&lt;br&gt;&#xA;साऽहं त्वमभिसम्प्रेक्ष्य देवगर्भसमप्रभम् ।&#x9;037a&lt;br&gt;&#xA;नान्यं भर्तारमिच्छामि सत्यमेतद्ब्रवीमि ते ॥&#x9;037c&lt;br&gt;&#xA;एतद्विज्ञाय धर्मज्ञ युक्तं मयि समाचर ।&#x9;038a&lt;br&gt;&#xA;कामोपहतचित्तां हि भजमानां भजस्व माम् ॥&#x9;038c&lt;br&gt;&#xA;त्रास्यामि त्वां महाबाहो राक्षसात्पुरुषादकात् ।&#x9;039a&lt;br&gt;&#xA;वत्स्यावो गिरिदुर्गेषु भर्ता भव ममानघ ॥&#x9;039c&lt;br&gt;&#xA;&#39;इच्छामि वीर भद्रं ते मा मे प्राणान्विहासिषः ।&#x9;040a&lt;br&gt;&#xA;त्वया ह्यहं परित्यक्ता न जीवेयमरिन्दम ॥&#39;&#x9;040c&lt;br&gt;&#xA;अन्तरिक्षचरी ह्यस्मि कामतो विचरामि च ।&#x9;041a&lt;br&gt;&#xA;अतुलामाप्नुहि प्रीतिं तत्र तत्र मया सह ॥&#x9;041c&lt;br&gt;&#xA;भीमसेन उवाच &#x9;042&lt;br&gt;&#xA;&#39;एष ज्येष्ठो मम भ्राता मान्यः परमको गुरुः ।&#x9;042a&lt;br&gt;&#xA;अनिविष्टो हि तन्नाहं परिविद्यां कथञ्चन ॥&#39;&#x9;042c&lt;br&gt;&#xA;मातरं भ्रातरं ज्येष्ठं कनिष्ठानपरानपि ।&#x9;043a&lt;br&gt;&#xA;परित्यजेत कोन्वद्य प्रभवन्निह राक्षसि ॥&#x9;043c&lt;br&gt;&#xA;को हि सुप्तानिमान्भ्रातॄन्दत्त्वा राक्षसभोजनम् ।&#x9;044a&lt;br&gt;&#xA;मातरं च नरो गच्छेत्कामार्त इव मद्विधः ॥&#x9;044c&lt;br&gt;&#xA;राक्षस्युवाच &#x9;045&lt;br&gt;&#xA;&#39;एकं त्वां मोक्षयिष्यामि सह मात्रा परन्तप ।&#x9;045a&lt;br&gt;&#xA;सोदरानुत्सृजैनांस्त्वमारोह जघनं मम ॥&#x9;045c&lt;br&gt;&#xA;भीम उवाच &#x9;046&lt;br&gt;&#xA;नाहं जीवितुमाशंसे भ्रातॄनुत्सृज्य राक्षसि ।&#x9;046a&lt;br&gt;&#xA;यथाश्रद्धं व्रजैका हि विप्रियं मे प्रभाषसे ॥&#x9;046c&lt;br&gt;&#xA;राक्षस्युवाच&#39;&#x9;047&lt;br&gt;&#xA;यत्ते प्रियं तत्करिष्ये सर्वानेतान्प्रबोधय ।&#x9;047a&lt;br&gt;&#xA;मोक्षयिष्याम्यहं कामं राक्षसात्पुरुषादकात् ॥&#x9;047c&lt;br&gt;&#xA;भीमसेन उवाच &#x9;048&lt;br&gt;&#xA;सुखसुप्तान्वने भ्रातॄन्मातरं चैव राक्षसि ।&#x9;048a&lt;br&gt;&#xA;न भयाद्बोधयिष्यामि भ्रातुस्तव दुरात्मनः ॥&#x9;048c&lt;br&gt;&#xA;न हि मे राक्षसा भीरु सोढुं शक्ताः पराक्रमम् ।&#x9;049a&lt;br&gt;&#xA;न मनुष्या न गन्धर्वा न यक्षाश्चारुलोचने ॥&#x9;049c&lt;br&gt;&#xA;गच्छ वा तिष्ठ वा भद्रे यद्वा पीच्छसि तत्कुरु ।&#x9;050a&lt;br&gt;&#xA;तं वा प्रेषय तन्वङ्गि भ्रातरं पुरुषादकम् ॥ ॥&#x9;050c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/165/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/165/</guid>
      <description>&lt;p&gt;अध्यायः 165&lt;/p&gt;&#xA;&lt;p&gt;पाण्डवान्प्रति प्रेषितया हिडिम्बया विलम्बिते हिडिम्बस्य तत्रागमनम् ॥ 1 ॥ भीमहिडिम्बयोर्युद्धम् ॥ 2 ॥ कुन्त्यादीनां प्रबोधः ॥ 3 ॥&#xA;वैशम्पायन उवाच &#x9;001&lt;br&gt;&#xA;तां विदित्वा चिरगतां हिडिम्बो राक्षसेश्वरः ।&#x9;001a&lt;br&gt;&#xA;अवतीर्य द्रुमात्तस्मादाजगामाशु पाण्डवान् ॥&#x9;001c&lt;br&gt;&#xA;लोहिताक्षो महाबाहुरूर्ध्वकेशो महाननः ।&#x9;002a&lt;br&gt;&#xA;मेघसङ्घातवर्ष्मा च तीक्ष्णदंष्ट्रो भयानकः ॥&#x9;002c&lt;br&gt;&#xA;तलं तलेन संहत्य बाहू विक्षिप्य चासकृत् ।&#x9;003a&lt;br&gt;&#xA;उद्वृत्तनेत्रः सङ्क्रुद्धो दन्तान्दन्तेषु निष्कुषन् ॥&#x9;003c&lt;br&gt;&#xA;कोऽद्य मे भोक्तुकामस्य विघ्नं चरति दुर्मतिः ।&#x9;004a&lt;br&gt;&#xA;न बिभेति हिडिम्बी च प्रेषिता किमनागता ॥&#x9;004c&lt;br&gt;&#xA;वैशम्पायन उवाच &#x9;005&lt;br&gt;&#xA;तमापतन्तं दृष्ट्वै तथा विकृतदर्शनम् ।&#x9;005a&lt;br&gt;&#xA;हिडिम्बोवाच वित्रस्ता भीमसेनमिदं वचः ॥&#x9;005c&lt;br&gt;&#xA;आपतत्येष दुष्टात्मा सङ्क्रुद्धः पुरुषादकः ।&#x9;006a&lt;br&gt;&#xA;साऽहं त्वां भ्रातृभिः सार्धं यद्ब्रवीमि तथा कुरु ॥&#x9;006c&lt;br&gt;&#xA;अहं कामगमा वीर रक्षोबलसमन्विता ।&#x9;007a&lt;br&gt;&#xA;आरुहेमां मम श्रोणिं नेष्यामि त्वां विहायसा ॥&#x9;007c&lt;br&gt;&#xA;प्रबोधयैतान्संसुप्तान्मातरं च परन्तप ।&#x9;008a&lt;br&gt;&#xA;सर्वानेव गमिष्याभि गृहीत्वा वो विहायसा ॥&#x9;008c&lt;br&gt;&#xA;भीम उवाच &#x9;009&lt;br&gt;&#xA;मा भैस्त्वं पृथुसुश्रोणि नैष कश्चिन्मयि स्थिते ।&#x9;009a&lt;br&gt;&#xA;अहमेनं हनिष्यामि पश्यन्त्यास्ते सुमध्यमे ॥&#x9;009c&lt;br&gt;&#xA;नायं प्रतिबलो भीरु राक्षसापसदो मम ।&#x9;010a&lt;br&gt;&#xA;सोढुं युधि परिस्पन्दमथवा सर्वराक्षसाः ॥&#x9;010c&lt;br&gt;&#xA;पश्य बाहू सुवृत्तौ मे हस्तिहस्तनिभाविमौ ।&#x9;011a&lt;br&gt;&#xA;ऊरू परिघसङ्काशौ संहतं चाप्युरो महत् ॥&#x9;011c&lt;br&gt;&#xA;विक्रमं मे यथेन्द्रस्य साऽद्य द्रक्ष्यसि शोभने ।&#x9;012a&lt;br&gt;&#xA;माऽवमंस्थाः पृथुश्रोणि मत्वा मामिह मानुषम् ॥&#x9;012c&lt;br&gt;&#xA;हिडिम्बोवाच &#x9;013&lt;br&gt;&#xA;नावमन्ये नरव्याघ्र त्वामहं देवरूपिणम् ।&#x9;013a&lt;br&gt;&#xA;दृष्टप्रभावस्तु मया मानुषेष्वेव राक्षसः ॥&#x9;013c&lt;br&gt;&#xA;वैशम्पायन उवाच &#x9;014&lt;br&gt;&#xA;तथा सञ्जल्पतस्तस्य भीमसेनस्य भारत ।&#x9;014a&lt;br&gt;&#xA;वाचः शुश्राव ताः क्रुद्धो राक्षसः पुरुषादकः ॥&#x9;014c&lt;br&gt;&#xA;अवेक्षमाणस्तस्याश्च हिडिम्बो मानुषं वपुः ।&#x9;015a&lt;br&gt;&#xA;स्रग्दामपूरितशिखां समग्रेन्दुनिभाननाम् ॥&#x9;015c&lt;br&gt;&#xA;सुभ्रूनासाक्षिकेशान्तां सुकुमारनखत्वचम् ।&#x9;016a&lt;br&gt;&#xA;सर्वाभरणसंयुक्तां सुसूक्ष्माम्बरधारिणीम् ॥&#x9;016c&lt;br&gt;&#xA;तां तथा मानुषं रूपं बिभ्रतीं सुमनोहरम् ।&#x9;017a&lt;br&gt;&#xA;पुंस्कामां शङ्कमानश्च चुक्रोध पुरुषादकः ॥&#x9;017c&lt;br&gt;&#xA;सङ्क्रुद्धो राक्षसस्तस्या भगिन्याः कुरुसत्तम ।&#x9;018a&lt;br&gt;&#xA;उत्फाल्य विपुले नेत्रे ततस्तामिदमब्रवीत् ॥&#x9;018c&lt;br&gt;&#xA;को हि मे भोक्तुकामस्य विघ्नं चरति दुर्मतिः ।&#x9;019a&lt;br&gt;&#xA;न बिभेषि हिडिम्बे किं मत्कोपाद्विप्रमोहिता ॥&#x9;019c&lt;br&gt;&#xA;धिक्त्वामसति पुंस्कामे मम विप्रियकारिणि ।&#x9;020a&lt;br&gt;&#xA;पूर्वेषां राक्षसेन्द्राणां सर्वेषामयशस्करि ॥&#x9;020c&lt;br&gt;&#xA;यानिमानाश्रिताऽकार्षीर्विप्रियं समुहन्मम ।&#x9;021a&lt;br&gt;&#xA;एष तानद्य वै सर्वान्हनिष्यामि त्वया सह ॥&#x9;021c&lt;br&gt;&#xA;वैशम्पायन उवाच &#x9;022&lt;br&gt;&#xA;एवमुक्त्वा हिडिम्बां स हिडिम्बो लोहितेक्षणः ।&#x9;022a&lt;br&gt;&#xA;वधायाभिपपातैनान्दन्तैर्दन्तानुपस्पृशन् ॥&#x9;022c&lt;br&gt;&#xA;गर्जन्तमेवं विजने भीमसेनोऽभिवीक्ष्य तम् ।&#x9;023a&lt;br&gt;&#xA;रक्षन्प्रबोधं भ्रातॄणां मातुश्च परवीरहा ॥&#x9;023c&lt;br&gt;&#xA;तमापतान्तं सम्प्रेक्ष्य भीमः प्रहरतां वरः ।&#x9;024a&lt;br&gt;&#xA;भर्त्सयामास तेजस्वी तिष्ठतिष्ठेति चाब्रवीत् ॥&#x9;024c&lt;br&gt;&#xA;वैशम्पायन उवाच &#x9;025&lt;br&gt;&#xA;भीमसेनस्तु तं दृष्ट्वा राक्षसं प्रहसन्निव ।&#x9;025a&lt;br&gt;&#xA;भगिनीं प्रति सङ्क्रुद्धमिदं वचनमब्रवीत् ॥&#x9;025c&lt;br&gt;&#xA;किं ते हिडिम्ब एतैर्वा सुखसुप्तैः प्रबोधितैः ।&#x9;026a&lt;br&gt;&#xA;मामासादय दुर्बुद्धे तरसा त्वं नराशन ॥&#x9;026c&lt;br&gt;&#xA;मय्येव प्रहरैहि त्वं न स्त्रियं हन्तुमर्हसि ।&#x9;027a&lt;br&gt;&#xA;विशेषतोऽनपकृते परेणापकृते सति ॥&#x9;027c&lt;br&gt;&#xA;न हीयं स्ववशा बाला कामयत्यद्य मामिह ।&#x9;028a&lt;br&gt;&#xA;चोदितैषा ह्यनङ्गेन शरीरान्तरचारिणा ॥&#x9;028c&lt;br&gt;&#xA;भगिनी तव दुर्वृत्त रक्षसां वै यशोहर ।&#x9;029a&lt;br&gt;&#xA;त्वन्नियोगेन चैवेयं रूपं मम समीक्ष्य च ॥&#x9;029c&lt;br&gt;&#xA;कामयत्यद्य मां भीरुस्तव नैषापराध्यति ।&#x9;030a&lt;br&gt;&#xA;अनङ्गेन कृते दोषे नेमां गर्हितुमर्हसि ॥&#x9;030c&lt;br&gt;&#xA;मयि तिष्ठति दुष्टात्मन्न स्त्रियं हन्तुमर्हसि ।&#x9;031a&lt;br&gt;&#xA;सङ्गच्छस्व मया सार्धमेकेनैको नराशन ॥&#x9;031c&lt;br&gt;&#xA;अहमेको गमिष्यामि त्वामद्य यमसादनम् ।&#x9;032a&lt;br&gt;&#xA;अद्य मद्बलनिष्पिष्टं शिरो राक्षस दीर्यताम् ।&#x9;032c&lt;br&gt;&#xA;कुञ्जरस्येव पादेन विनिष्पिष्टं बलीयसः ॥&#x9;032e&lt;br&gt;&#xA;अद्य गात्राणि ते कङ्काः श्येना गोमायवस्तथा ।&#x9;033a&lt;br&gt;&#xA;कर्षन्तु भुवि संहृष्टा निहतस्य मया मृधे ॥&#x9;033c&lt;br&gt;&#xA;क्षणेनाद्य करिष्येऽहमिदं वनमराक्षसम् ।&#x9;034a&lt;br&gt;&#xA;पुरा यद्दूषितं नित्यं त्वया भक्षयता नरान् ॥&#x9;034c&lt;br&gt;&#xA;अद्य त्वां भगिनी रक्षः कृष्यमाणं मयाऽसकृत् ।&#x9;035a&lt;br&gt;&#xA;द्रक्ष्यत्यद्रिप्रतीकाशं सिंहेनेव महाद्विपम् ॥&#x9;035c&lt;br&gt;&#xA;निराबाधास्त्वयि हते मया राक्षसपांसन ।&#x9;036a&lt;br&gt;&#xA;वनमेतच्चरिष्यन्ति पुरुषा वनचारिणः ॥&#x9;036c&lt;br&gt;&#xA;हिडिम्ब उवाच &#x9;037&lt;br&gt;&#xA;गर्जितेन वृथा किं ते कत्थितेन च मानुष ।&#x9;037a&lt;br&gt;&#xA;कृत्वैतत्कर्मणा सर्वं कत्थेथा मा चिरं कृथाः ॥&#x9;037c&lt;br&gt;&#xA;बलिनं मन्यसे यच्चाप्यात्मानं सपराक्रमम् ।&#x9;038a&lt;br&gt;&#xA;ज्ञास्यस्यद्य समागम्य मयात्मानं बलाधिकम् ॥&#x9;038c&lt;br&gt;&#xA;न तावदेतान्हिंसिष्ये स्वपन्त्वेते यथासुखम् ।&#x9;039a&lt;br&gt;&#xA;एष त्वामेव दुर्बुद्धे निहन्म्यद्याप्रियंवदम् ॥&#x9;039c&lt;br&gt;&#xA;पीत्वा तवासृग्गात्रेभ्यस्ततः पश्चादिमानपि ।&#x9;040a&lt;br&gt;&#xA;हनिष्यामि ततः पश्चादिमां विप्रियकारिणीम् ॥&#x9;040c&lt;br&gt;&#xA;वैशम्पायन उवाच &#x9;041&lt;br&gt;&#xA;एवमुक्त्वा ततो बाहुं प्रगृह्य पुरुषादकः ।&#x9;041a&lt;br&gt;&#xA;अभ्यद्रवत सङ्क्रुद्धो भीमसेनमरिन्दमम् ॥&#x9;041c&lt;br&gt;&#xA;तस्याभिद्रवतस्तूर्णं भीमो भीमपराक्रमः ।&#x9;042a&lt;br&gt;&#xA;वेगेन प्रहितं बाहुं निजग्राह हसन्निव ॥&#x9;042c&lt;br&gt;&#xA;निगृह्य तं बलाद्भीमो विस्फुरन्तं चकर्ष ह ।&#x9;043a&lt;br&gt;&#xA;तस्माद्देशाद्धनूंष्यष्टौ सिंहः क्षुद्रमृगं यथा ॥&#x9;043c&lt;br&gt;&#xA;ततः स राक्षसः क्रुद्धः पाण्डवेन बलार्दितः ।&#x9;044a&lt;br&gt;&#xA;भीमसेनं समालिङ्ग्य व्यनदद्भैरवं रवम् ॥&#x9;044c&lt;br&gt;&#xA;पुनर्भीमो बलादेनं विचकर्ष महाबलः ।&#x9;045a&lt;br&gt;&#xA;मा शब्दः सुखसुप्तानां भ्रातॄणां मे भवेदिति ॥&#x9;045c&lt;br&gt;&#xA;&#39;हस्ते गृहीत्वा तद्रक्षो दूरमन्यत्र नीतवान् ।&#x9;046a&lt;br&gt;&#xA;पृच्छे गृहीत्वा तुण्डेन गरुडः पन्नगं यथा ॥&#39;&#x9;046c&lt;br&gt;&#xA;अन्योन्यं तौ समासाद्य विचकर्षतुरोजसा ।&#x9;047a&lt;br&gt;&#xA;हिडिम्बो भीमसेनश्च विक्रमं चक्रतुः परम् ॥&#x9;047c&lt;br&gt;&#xA;बभञ्जतुस्तदा वृक्षाल्ँलताश्चाकर्षतुस्तदा ।&#x9;048a&lt;br&gt;&#xA;मत्ताविव चं संरब्धौ वारणौ षष्टिहायनौ ॥&#x9;048c&lt;br&gt;&#xA;&#39;पादपानुद्धरन्तौ तावूरुवेगेन वेगितौ ।&#x9;049a&lt;br&gt;&#xA;स्फोटयन्तौ लताजालान्यूरुभ्यां गृह्य सर्वशः ॥&#x9;049c&lt;br&gt;&#xA;वित्रासयन्तौ तौ शब्दैः सर्वतो मृगपक्षिणः ।&#x9;050a&lt;br&gt;&#xA;बलेन बलिनौ मत्तावन्योन्यवधकाङ्क्षिणौ ॥&#x9;050c&lt;br&gt;&#xA;भीमराक्षसयोर्युद्धं तदाऽवर्तत दारुणम् ।&#x9;051a&lt;br&gt;&#xA;पुरा देवासुरे युद्धे वृत्रवासवयोरिव ॥&#x9;051c&lt;br&gt;&#xA;भङूक्त्वा वृक्षान्महाशाखांस्ताडयामासतुः क्रुधा ।&#x9;052a&lt;br&gt;&#xA;सालतालतमालाम्रवटार्जुनविभीतकान् ॥&#x9;052c&lt;br&gt;&#xA;न्यग्रोधप्लक्षखर्जूरपनसानश्मकण्टकान् ।&#x9;053a&lt;br&gt;&#xA;एतानन्यान्महावृक्षानुत्खाय तरसाऽखिलान् ॥&#x9;053c&lt;br&gt;&#xA;उत्क्षिप्यान्योन्यरोषेण ताडयामासतू रणे ।&#x9;054a&lt;br&gt;&#xA;यदाऽभवद्वनं सर्वं निर्वृक्षं वृक्षसङ्कुलम् ॥&#x9;054c&lt;br&gt;&#xA;तदा शिलाश्च कुञ्जांश्च वृक्षान्कण्टकिनस्तथा ।&#x9;055a&lt;br&gt;&#xA;ततस्तौ गिरिशृङ्गाणि पर्वतांश्चाभ्रलेलिहान् ॥&#x9;055c&lt;br&gt;&#xA;शैलांश्च गण्डपाषाणानुत्खायादाय वैरिणौ ।&#x9;056a&lt;br&gt;&#xA;चिक्षेपतुरुपर्याजावन्योन्यं विजयेषिणौ ॥&#x9;056c&lt;br&gt;&#xA;तद्वनं परितः पञ्चयोजनं निर्महीरुहम् ।&#x9;057a&lt;br&gt;&#xA;निर्लतागुल्मपाषाणं निर्मृगं चक्रतुर्भृशम् ॥&#x9;057c&lt;br&gt;&#xA;तयोर्युद्धेन राजेन्द्र तद्वनं भीमरक्षसोः ।&#x9;058a&lt;br&gt;&#xA;मुहूर्तेनाभवत्कूमर्पृष्ठवच्छ्लक्ष्णमव्ययम् ॥&#x9;058c&lt;br&gt;&#xA;ऊरुबाहुपरिक्लेशात्कर्षन्तावितरेतरम् ।&#x9;059a&lt;br&gt;&#xA;उत्कर्षन्तौ विकर्षन्तौ प्रकर्षन्तौ परस्परम् ॥&#x9;059c&lt;br&gt;&#xA;तौ स्वनेन विना राजन्गर्जन्तौ च परस्परम् ।&#x9;060a&lt;br&gt;&#xA;पाषाणसङ्घट्टनिभैः प्रहारैरभिजघ्नतुः ॥&#x9;060c&lt;br&gt;&#xA;अन्योन्यं च समालिङ्ग्य विकर्षन्तौ परस्परम् ।&#x9;061a&lt;br&gt;&#xA;बाहुयुद्धमभूद्धोरं बलिवासवयोरिव ।&#x9;061c&lt;br&gt;&#xA;युद्धसंरम्भनिर्गच्छत्फूत्काररवनिस्वनम् ॥&#39;&#x9;061e&lt;br&gt;&#xA;तयोः शब्देन महता विबुद्धास्ते नरर्षभाः ।&#x9;062a&lt;br&gt;&#xA;सह मात्रा च ददृशुर्हिडिम्बामग्रतःस्थिताम् ॥ ॥&#x9;062c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/166/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/166/</guid>
      <description>&lt;p&gt;अध्यायः 166&lt;/p&gt;&#xA;&lt;p&gt;कुन्तीहिडिम्बासंवादः ॥ 1 ॥ हिडिम्बावार्तया भीमं हिडिम्बेन युद्ध्यमानं ज्ञातवतां कुन्त्यादीनां तत्र गमनम् ॥ 2 ॥ हिडिम्बवधः ॥ 3 ॥&#xA;वैशम्पायन उवाच &#x9;001&lt;br&gt;&#xA;प्रबुद्धास्ते हिडिम्बाया रूपं दृष्ट्वातिमानुषम् ।&#x9;001a&lt;br&gt;&#xA;विस्मिताः पुरुषव्याघ्रा बभूवुः पृथया सह ॥&#x9;001c&lt;br&gt;&#xA;ततः कुन्ती समीक्ष्यैनां विस्मिता रूपसम्पदा ।&#x9;002a&lt;br&gt;&#xA;उवाच मधुरं वाक्यं सान्त्वपूर्वमिदं शनैः ॥&#x9;002c&lt;br&gt;&#xA;कस्य त्वं सुरगर्भाभे कावाऽसि वरवर्णिनि ।&#x9;003a&lt;br&gt;&#xA;केन कार्येण सम्प्राप्ता कुतश्चागमनं तव ॥&#x9;003c&lt;br&gt;&#xA;यदि वाऽस्य वनस्य त्वं देवता यदि वाऽप्सराः ।&#x9;004a&lt;br&gt;&#xA;आचक्ष्व मम तत्सर्वं किमर्थं चेह तिष्ठसि ॥&#x9;004c&lt;br&gt;&#xA;हिडिम्बोवाच &#x9;005&lt;br&gt;&#xA;यदेतत्पश्यसि वनं नीलमेघनिभं महत् ।&#x9;005a&lt;br&gt;&#xA;निवासो राक्षसस्यैष हिडिम्बस्य ममैव च ॥&#x9;005c&lt;br&gt;&#xA;तस्य मां राक्षसेन्द्रस्य भगिनीं विद्धि भामिनि ।&#x9;006a&lt;br&gt;&#xA;भ्रात्रा सम्प्रेषितामार्ये त्वां सपुत्रां जिघांसता ॥&#x9;006c&lt;br&gt;&#xA;क्रूरबुद्धेरहं तस्य वचनादागता त्विह ।&#x9;007a&lt;br&gt;&#xA;अद्राक्षं नवहेमाभं तव पुत्रं महाबलम् ॥&#x9;007c&lt;br&gt;&#xA;ततोऽहं सर्वभूतानां भावे विचरता शुभे ।&#x9;008a&lt;br&gt;&#xA;चोदिता तव पुत्रार्थं मन्मथेन वशानुगा ॥&#x9;008c&lt;br&gt;&#xA;ततो वृतो मया भर्ता तव पुत्रो महाबलः ।&#x9;009a&lt;br&gt;&#xA;अपनेतुं च यतितो न चैव शकितो मया ॥&#x9;009c&lt;br&gt;&#xA;चिरायमाणां मां ज्ञात्वा ततः स पुरुषादकः ।&#x9;010a&lt;br&gt;&#xA;स्वयमेवागतो हन्तुमिमान्सर्वांस्तवात्मजान् ॥&#x9;010c&lt;br&gt;&#xA;स तेन मम कान्तेन तव पुत्रेण धीमता ।&#x9;011a&lt;br&gt;&#xA;बलादितो विनिष्पिष्य व्यपनीतो महात्मना ॥&#x9;011c&lt;br&gt;&#xA;विकर्षन्तौ महावेगौ गर्जमानौ परस्परम् ।&#x9;012a&lt;br&gt;&#xA;पश्यैवं युधि विक्रान्तावेतौ च नरराक्षसौ ॥&#x9;012c&lt;br&gt;&#xA;वैशम्पायन उवाच &#x9;013&lt;br&gt;&#xA;तस्याः श्रुत्वैव वचनमुत्पपात युधिष्ठिरः ।&#x9;013a&lt;br&gt;&#xA;अर्जुनो नकुलश्चैव सहदेवश्च वीर्यवान् ॥&#x9;013c&lt;br&gt;&#xA;तौ ते ददृशुरासक्तौ विकर्षन्तौ परस्परम् ।&#x9;014a&lt;br&gt;&#xA;काङ्क्षमाणौ जयं चैव सिंहाविव बलोत्कटौ ॥&#x9;014c&lt;br&gt;&#xA;अथान्योन्यं समाश्लिष्य विकर्षन्तौ पुनःपुनः ।&#x9;015a&lt;br&gt;&#xA;दावाग्निधूमसदृशं चक्रतुः पार्थिवं रजः ॥&#x9;015c&lt;br&gt;&#xA;वसुधारेणुसंवीतौ वसुधाधरसन्निभौ ।&#x9;016a&lt;br&gt;&#xA;बभ्राजतुर्यथा शैलौ नीहारेणाभिसंवृतौ ॥&#x9;016c&lt;br&gt;&#xA;राक्षसेन तदा भीमं क्लिश्यमानं निरीक्ष्य च ।&#x9;017a&lt;br&gt;&#xA;उवाचेदं वचः पार्थः प्रहसञ्छनकैरिव ॥&#x9;017c&lt;br&gt;&#xA;भीम माभैर्महाबाहो न त्वां बुध्यामहे वयम् ।&#x9;018a&lt;br&gt;&#xA;समेतं भीमरूपेण रक्षसा श्रमकर्शिताः ॥&#x9;018c&lt;br&gt;&#xA;साहाय्येऽस्मि स्थितः पार्थ पातयिष्यामि राक्षसम् ।&#x9;019a&lt;br&gt;&#xA;नकुलः सहदेवश्च मातरं गोपयिष्यतः ॥&#x9;019c&lt;br&gt;&#xA;भीम उवाच &#x9;020&lt;br&gt;&#xA;उदासीनो निरीक्षस्व न कार्यः सम्भ्रमस्त्वया ।&#x9;020a&lt;br&gt;&#xA;न जात्वयं पुनर्जीवेन्मद्बाह्वन्तरमागतः ॥&#x9;020c&lt;br&gt;&#xA;&#39;भुजयोरन्तरं प्राप्तो भीमसेनस्य राक्षसः ।&#x9;021a&lt;br&gt;&#xA;अमृत्वा पार्थवीर्येण मृतो मा भूदिति ध्वनिः ॥&#x9;021c&lt;br&gt;&#xA;अयमस्मांस्तु नो हन्याज्जातु पार्थ राक्षसः ।&#x9;022a&lt;br&gt;&#xA;जीवन्तं न प्रमोक्ष्यामि मा भैषीर्भरतर्षभ ॥&#39;&#x9;022c&lt;br&gt;&#xA;अर्जुन उवाच &#x9;023&lt;br&gt;&#xA;&#39;पूर्वरात्रे प्रयुक्तोऽसि भीम क्रूरेण रक्षसा ।&#x9;023a&lt;br&gt;&#xA;क्षपा व्युष्टा न चेदानीं समाप्तोसीन्महारणः ॥&#39;&#x9;023c&lt;br&gt;&#xA;किमेनन चिरं भीम जीवता पापरक्षसा ।&#x9;024a&lt;br&gt;&#xA;गन्तव्ये न चिरं स्थातुमिह शक्यमरिन्दम ॥&#x9;024c&lt;br&gt;&#xA;पुरा संरज्यते प्राची पुरा सन्ध्या प्रवर्तते ।&#x9;025a&lt;br&gt;&#xA;रौद्रे मुहूर्ते रक्षांसि प्रबलानि भवन्त्युत ॥&#x9;025c&lt;br&gt;&#xA;त्वरस्व भीम मा क्रीड जहि रक्षो विभीषणम् ।&#x9;026a&lt;br&gt;&#xA;पुरा विकुरुते मायां भुजयोः सारमर्पय ॥&#x9;026c&lt;br&gt;&#xA;&#39;माहात्म्यमात्मनो वेत्थ नराणां हितकाम्यया ।&#x9;027a&lt;br&gt;&#xA;रक्षो जहि यथा शक्रः पुरा वृत्रं महाबलम् ॥&#x9;027c&lt;br&gt;&#xA;अथवा मन्यसे भारं त्वमिमं राक्षसं युधि ।&#x9;028a&lt;br&gt;&#xA;आतिष्ठे तव साहाय्यं शीघ्रमेव तु हन्यताम् ॥&#x9;028c&lt;br&gt;&#xA;अथवा त्वहमेवैनं हनिष्यामि वृकोदर ।&#x9;029a&lt;br&gt;&#xA;कृतकर्मा परिश्रान्तः साधु तावदुपारम ॥&#39;&#x9;029c&lt;br&gt;&#xA;वैशम्पायन उवाच &#x9;030&lt;br&gt;&#xA;अर्जुनेनैवमुक्तस्तु भीमो रोषाज्ज्वलन्निव ।&#x9;030a&lt;br&gt;&#xA;बलमाहारयामास यद्वायोर्जगतः क्षये ॥&#x9;030c&lt;br&gt;&#xA;ततस्तस्याम्बुदाभस्य भीमो रोषात्तु रक्षसः ।&#x9;031a&lt;br&gt;&#xA;अत्क्षिप्याभ्रामयद्देहं तूर्णं शतगुणं तदा ॥&#x9;031c&lt;br&gt;&#xA;&#39;इति चोवाच सङ्क्रुद्धो भ्रामयन्राक्षसीं तनुम् ।&#x9;032a&lt;br&gt;&#xA;भीमसेनो महाबाहुरभिगर्जन्मुहुर्मुहुः ॥&#39;&#x9;032c&lt;br&gt;&#xA;भीम उवाच &#x9;033&lt;br&gt;&#xA;नरमांसैर्वृथा पुष्टो वृथा वृद्धो वृथामतिः ।&#x9;033a&lt;br&gt;&#xA;वृथामरणमर्हस्त्वं वृथाद्य न भविष्यसि ॥&#x9;033c&lt;br&gt;&#xA;क्षेममद्य करिष्यामि यथा वनमकण्टकम् ।&#x9;034a&lt;br&gt;&#xA;न पुनर्मानुषान्हत्वा भक्षयिष्यसि राक्षस ॥&#x9;034c&lt;br&gt;&#xA;वैशम्पायन उवाच &#x9;035&lt;br&gt;&#xA;इत्युक्त्वा भीमसेनस्तं निष्पिष्य धरणीतले ।&#x9;035a&lt;br&gt;&#xA;बाहुभ्यामवपीड्याशु पशुमारममारयत् ॥&#x9;035c&lt;br&gt;&#xA;स मार्यमाणो भीमेन ननाद विपुलं स्वनम् ।&#x9;036a&lt;br&gt;&#xA;पूरयंस्तद्वनं सर्वं जलार्द्रे इव दुन्दुभिः ॥&#x9;036c&lt;br&gt;&#xA;बाहुभ्यां योक्त्रयित्वा तं बलवान्पाण्डुनन्दनः ।&#x9;037a&lt;br&gt;&#xA;&#39;समुद्धाम्य शिरश्चास्य सग्रीवं तदपाहरत् ॥&#x9;037c&lt;br&gt;&#xA;ततो भित्त्वा शिरश्चास्य सग्रीवं तदुदाक्षिपत् ।&#x9;038a&lt;br&gt;&#xA;तस्य निष्कर्णनयनं निर्जिह्वं रुधिरोक्षितम् ॥&#x9;038c&lt;br&gt;&#xA;प्राविद्धं भीमसेनेन शिरो विदशनं बभौ ।&#x9;039a&lt;br&gt;&#xA;प्रसारितभुजोद्धृष्टो भिन्नमांसत्वगन्तरः ॥&#x9;039c&lt;br&gt;&#xA;कबन्धभूतस्तत्रासीद्दनुर्वज्रहतो तथा ।&#x9;040a&lt;br&gt;&#xA;हिडिम्बं निहतं दृष्ट्वा संहृष्टास्ते तरस्विनः ॥&#x9;040c&lt;br&gt;&#xA;हिडिम्बा सा च सम्प्रेक्ष्य निहतं राक्षसं रणे ।&#x9;041a&lt;br&gt;&#xA;अदृश्याश्चैव ये स्वस्स्थाः समेताः सर्षिचारणाः ॥&#x9;041c&lt;br&gt;&#xA;पूजयन्ति स्म तं हृष्टाः साधुसाध्विति पाण्डवम् ।&#x9;042a&lt;br&gt;&#xA;भ्रातरश्चापि संहृष्टा युधिष्ठिरपुरोगमाः ॥&#x9;042c&lt;br&gt;&#xA;अपूजयन्नरव्याघ्रं भीमसेनमरिन्दमम् ।&#x9;043a&lt;br&gt;&#xA;&#39;अभिपूज्य महात्मानं भीमं भीमपराक्रमम् ।&#x9;043c&lt;br&gt;&#xA;पुनरेवार्जुनो वाक्यमुवाचेदं वृकोदरम् ॥&#x9;043e&lt;br&gt;&#xA;अदूरे नगरं मन्ये वनादस्मादहं विभो ।&#x9;044a&lt;br&gt;&#xA;शीघ्रं गच्छाम भद्रं ते न नो विद्यात्सुयोधनः ॥&#x9;044c&lt;br&gt;&#xA;ततः सर्वे तथेत्युक्त्वा मात्रा सह महारथाः ।&#x9;045a&lt;br&gt;&#xA;प्रययुः पुरुषव्याघ्रा हिडिम्बा चैव राक्षसी ॥ &#x9;045c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/167/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/167/</guid>
      <description>&lt;p&gt;अध्यायः 167&lt;/p&gt;&#xA;&lt;p&gt;हिडिम्बावधे प्रवृत्तस्य भीमस्य युधिष्ठिरकृतं निवारणं ॥ 1 ॥ हिडिम्बया स्वस्य धर्मज्ञत्वस्य भविष्यज्ज्ञत्वस्य च प्रकटनम् ॥ 2 ॥ हिडिम्बाया धर्मिष्ठतां ज्ञात्वा तदङ्गीकरणे भीमं प्रति कुन्त्या आज्ञा ॥ 3 ॥&#xA;वैशम्पायन उवाच &#x9;001&lt;br&gt;&#xA;सा तानेवापतत्तूर्णं भगिनी तस्य रक्षसः ।&#x9;001a&lt;br&gt;&#xA;अब्रुवाणा हिडिम्बा तु राक्षसी पाण्डवान्प्रति ॥&#x9;001c&lt;br&gt;&#xA;अभिवाद्य ततः कुन्तीं धर्मराजं च पाण्डवम् ।&#x9;002a&lt;br&gt;&#xA;अभिपूज्य ततः सर्वान्भीमसेनमभाषत ॥&#x9;002c&lt;br&gt;&#xA;अहं ते दर्शादेव मन्मथस्य वशं गता ।&#x9;003a&lt;br&gt;&#xA;क्रूरं भ्रातृवचो हित्वा सा त्वामेवानिरुन्धती ॥&#x9;003c&lt;br&gt;&#xA;राक्षसे रौद्रसङ्काशे तवापश्यं विचेष्टितम् ।&#x9;004a&lt;br&gt;&#xA;अहं शुश्रूषुरिच्छेयं तव गात्रं निषेवितुम् ॥&#39;&#x9;004c&lt;br&gt;&#xA;भीमसेन उवाच &#x9;005&lt;br&gt;&#xA;स्मरन्ति वैरं रक्षांसि मायामाश्रित्य मोहिनीम् ।&#x9;005a&lt;br&gt;&#xA;हिडिम्बे व्रज पन्थानं त्वमिमं भ्रातृसेवितम् ॥&#x9;005c&lt;br&gt;&#xA;युधिष्ठिर उवाच &#x9;006&lt;br&gt;&#xA;क्रुद्धोऽपि पुरुषव्याघ्र भीम मा स्म स्त्रियं वधीः ।&#x9;006a&lt;br&gt;&#xA;शरीरगुप्त्यभ्यधिकं धर्मं गोपाय पाण्डव ॥&#x9;006c&lt;br&gt;&#xA;वधाभिप्रायमायान्तमवधीस्त्वं महाबलम् ।&#x9;007a&lt;br&gt;&#xA;रक्षसस्तस्य भगिनी किं नः क्रुद्धा करिष्यति ॥&#x9;007c&lt;br&gt;&#xA;वैशम्पायन उवाच &#x9;008&lt;br&gt;&#xA;हिडिम्बा तु ततः कुन्तीमभिवाद्य कृताञ्जलिः ।&#x9;008a&lt;br&gt;&#xA;युधिष्ठिरं तु कौन्तेयमिदं वचनमब्रवीत् ॥&#x9;008c&lt;br&gt;&#xA;आर्ये जानासि यद्दुःखमिह स्त्रीणामनङ्गजम् ।&#x9;009a&lt;br&gt;&#xA;तदिदं मामनुप्राप्तं भीमसेनकृते शुभे ॥&#x9;009c&lt;br&gt;&#xA;सोढं तत्परमं दुःखं मया कालप्रतीक्षया ।&#x9;010a&lt;br&gt;&#xA;सोऽयमभ्यागतः कालो भविता मे सुखोदयः ॥&#x9;010c&lt;br&gt;&#xA;मया ह्युत्सृज्य सुहृदः स्वधर्मं स्वजनं तथा ।&#x9;011a&lt;br&gt;&#xA;वृतोऽयं पुरुषव्याघ्रस्तव पुत्रः पतिः शुभे ॥&#x9;011c&lt;br&gt;&#xA;वीरेणाऽहं तथाऽनेन त्वया चापि यशस्विनी ।&#x9;012a&lt;br&gt;&#xA;प्रत्याख्याता न जीवामि सत्यमेतद्ब्रवीमि ते ॥&#x9;012c&lt;br&gt;&#xA;यदर्हसि कृपां कर्तुं मयि त्वं वरवर्णिनि ।&#x9;013a&lt;br&gt;&#xA;मत्वा मूढेति तन्मां त्वं भक्ता वाऽनुगतेति वा ॥&#x9;013c&lt;br&gt;&#xA;भर्त्राऽनेन महाभागे संयोजय सुतेन ह ।&#x9;014a&lt;br&gt;&#xA;समुपादाय गच्छेयं यथेष्टं देवरूपिणम् ।&#x9;014c&lt;br&gt;&#xA;पुनश्चैवानयिष्यामि विस्रम्भं कुरु मे शुभे ॥&#x9;014e&lt;br&gt;&#xA;&#39;अहं हि समये लप्स्ये प्राग्भ्रातुरपवर्जनात् ।&#x9;015a&lt;br&gt;&#xA;ततः सोऽभ्यपतद्रात्रौ भीमसेनजिघांसया ॥&#x9;015c&lt;br&gt;&#xA;यथायथा विक्रमते यथारिमधितिष्ठति ।&#x9;016a&lt;br&gt;&#xA;तथातथा समासाद्य पाण्डवं काममोहिता ॥&#x9;016c&lt;br&gt;&#xA;न यातुधान्यहं त्वार्ये न चास्मि रजनीचरी ।&#x9;017a&lt;br&gt;&#xA;ईशा रक्षस्स्वसा ह्यस्मि राज्ञि सालकटङ्कटी ॥&#x9;017c&lt;br&gt;&#xA;पुत्रेण तव संयुक्ता युवतिर्देववर्णिनी ।&#x9;018a&lt;br&gt;&#xA;सर्वान्वोऽहमुपस्थास्ये पुरस्कृत्य वृकोदरम् ॥&#x9;018c&lt;br&gt;&#xA;अप्रमत्ता प्रमत्तेषु शुश्रूषुरसकृत्त्वहम् ।&#x9;019a&lt;br&gt;&#xA;&#39;वृजिने तारयिष्यामि दासीवच्च नरर्षभाः ॥&#x9;019c&lt;br&gt;&#xA;पृष्ठेन वो वहिष्यामि विमानं सुकृतानिव ।&#x9;020a&lt;br&gt;&#xA;यूयं प्रसादं कुरुत भीमसेनो भजेत माम् ॥&#x9;020c&lt;br&gt;&#xA;&#39;एवं ब्रुवन्ती ह तथा प्रत्याख्याता क्रियां प्रति ।&#x9;021a&lt;br&gt;&#xA;भूम्यां दुष्कृतिनो लोकान्गमिष्येऽहं न संशयः ॥&#x9;021c&lt;br&gt;&#xA;अहं हि मनसा ध्यात्वा सर्वं वेत्स्यामि सर्वदा ।&#x9;022a&lt;br&gt;&#xA;&#39;आपन्निस्तरणे प्राणान्धारयिष्ये न केनचित् ॥&#x9;022c&lt;br&gt;&#xA;सर्वमावृत्य कर्तव्यं धर्मं समनुपश्यता ।&#x9;023a&lt;br&gt;&#xA;आपत्सु यो धारयति स वै धर्मविदुत्तमः ॥&#x9;023c&lt;br&gt;&#xA;व्यसनं ह्येव धर्मस्य धर्मिणामापदुच्यते ।&#x9;024a&lt;br&gt;&#xA;पुम्यात्प्राणान्धारयति पुण्यं वै प्राणधारणम् ॥&#x9;024c&lt;br&gt;&#xA;येन केनाचरेद्धर्मं तस्मिन्गर्हा न विद्यते ।&#x9;025a&lt;br&gt;&#xA;&#39;महतोऽत्र स्त्रियं कामाद्बाधितां त्राहि मामपि ॥&#x9;025c&lt;br&gt;&#xA;धर्मार्थकाममोक्षेषु दयां कुर्वन्ति साधवः ।&#x9;026a&lt;br&gt;&#xA;तत्तु धर्ममिति प्राहुर्मुनयो धर्मवत्सलाः ॥&#x9;026c&lt;br&gt;&#xA;दिव्यज्ञानेन जानामि व्यतीतानागतानहम् ।&#x9;027a&lt;br&gt;&#xA;तस्माद्वक्ष्यामि वः श्रेय आसन्नं सर उत्तमम् ॥&#x9;027c&lt;br&gt;&#xA;अद्यासाद्य सरः स्नात्वा विश्रम्य च वनस्पतौ ।&#x9;028a&lt;br&gt;&#xA;श्वः प्रभाते महद्भूतं प्रादुर्भूतं जगत्पतिम् ॥&#x9;028c&lt;br&gt;&#xA;व्यासं कमलपत्राक्षं दृष्ट्वा शोकं विहास्यथ ।&#x9;029a&lt;br&gt;&#xA;धार्तराष्ट्राद्विवासं च दहनं वारणावते ॥&#x9;029c&lt;br&gt;&#xA;त्राणं च विदुरात्तुभ्यं विदितं ज्ञानचक्षुषा ।&#x9;030a&lt;br&gt;&#xA;आवासे शालिहोत्रस्य स वो वासं विधास्यति ॥&#x9;030c&lt;br&gt;&#xA;वर्षवातातपसहो ह्ययं पुण्यो वनस्पतिः ।&#x9;031a&lt;br&gt;&#xA;पीतमात्रे तु पानीये क्षुत्पिपासे विनश्यतः ॥&#x9;031c&lt;br&gt;&#xA;तपसा शालिहोत्रेण सरो वृक्षश्च निर्मितः ।&#x9;032a&lt;br&gt;&#xA;कादम्बाः सारसा हंसाः कुरर्यः कुररैः सह ॥&#x9;032c&lt;br&gt;&#xA;रुवन्ति मधुरं गीतं गान्धर्वस्वनमिश्रितम् ।&#x9;033a&lt;br&gt;&#xA;वैशम्पायन उवाच &#x9;033&lt;br&gt;&#xA;तस्यास्तद्वचनं श्रुत्वा कुन्ती वचनमब्रवीत् ॥&#x9;033c&lt;br&gt;&#xA;युधिष्ठिरं महाप्राज्ञं सर्वधर्मविशारदम् ।&#x9;034a&lt;br&gt;&#xA;कुन्त्युवाच &#x9;034&lt;br&gt;&#xA;त्वं हि धर्मभृतां श्रेष्ठो मयोक्तं शृणु भारत ॥&#x9;034c&lt;br&gt;&#xA;राक्षस्येषा हि वाक्येन धर्मं वदति साधु वै ।&#x9;035a&lt;br&gt;&#xA;भावेन दुष्टा भीमं वै किं करिष्यति राक्षसी ॥&#x9;035c&lt;br&gt;&#xA;भजतां पाण्डवं वीरमपत्यार्थं यदीच्छसि ।&#39;&#x9;036a&lt;br&gt;&#xA;युधिष्ठिर उवाच &#x9;036&lt;br&gt;&#xA;एवमेतद्यथाऽऽत्थ त्वं हिडिम्बे नात्र संशयः ॥&#x9;036c&lt;br&gt;&#xA;स्थातव्यं तु त्वया धर्मे यथा ब्रूयां सुमध्यमे ।&#39;&#x9;037a&lt;br&gt;&#xA;नित्यं कृताह्निका स्नाता कृतशौचा सुरूपिणी ॥&#39;&#x9;037c&lt;br&gt;&#xA;स्नातं कृताह्निकं भद्रे कृतकौतुकमङ्गलम् ।&#x9;038a&lt;br&gt;&#xA;भीमसेनं भजेथास्त्वमुदिते वै दिवाकरे ॥&#x9;038c&lt;br&gt;&#xA;अहस्सु विहरानेन यथाकामं मनोजवा ।&#x9;039a&lt;br&gt;&#xA;अयं त्वानयितव्यस्ते भीमसेनः सदा निशि ॥&#x9;039c&lt;br&gt;&#xA;प्राक्सन्ध्यातो विमोक्तव्यो रक्षितव्यश्च नित्यशः ।&#x9;040a&lt;br&gt;&#xA;एवं रमस्व भीमेन यावद्गर्भस्य वेदनम् ॥&#x9;040c&lt;br&gt;&#xA;एष ते समयो भद्रे शुश्रूषा चाप्रमत्तया ।&#x9;041a&lt;br&gt;&#xA;नित्यानुकूलया भूत्वा कर्तव्यं शोभनं त्वया ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/168/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/168/</guid>
      <description>&lt;p&gt;अध्यायः 168&lt;/p&gt;&#xA;&lt;p&gt;हिडिम्बया सह पाण्डवानां शालिहोत्रसरोगमनम् ॥ 1 ॥ शालिहोत्रेण तेषामातिथ्यकरणम् ॥ 2 ॥ समयकरणपूर्वकं भीमेन हिडिम्ब्याः परिग्रहः ॥ 3 ॥ रमणीयेषु प्रदेशेषु भीमेन सह क्रीडित्वा सायाह्ने शालिहोत्राश्रमं प्रति हिडिम्ब्या निवर्तनम् ॥ 4 ॥ तत्र व्यासागमनम् ॥ 5 ॥ व्यासेन कुन्त्या आश्वासनम् ॥ 6 ॥ व्यासस्य प्रतिनिवर्तनम् ॥ 7 ॥&#xA;वैशम्पायन उवाच &#x9;001&lt;br&gt;&#xA;युधिष्ठिरवचः श्रुत्वा कुन्तीमङ्गेऽधिरोप्य सा ।&#x9;001a&lt;br&gt;&#xA;भीमार्जुनान्तरगता यमाभ्यां च पुरस्कृता ॥&#x9;001c&lt;br&gt;&#xA;तिर्यग्युधिष्ठिरे याति हिडिम्बा भीमगामिनी ।&#x9;002a&lt;br&gt;&#xA;शालिहोत्रसरो रम्यमाससाद जलार्थिनी ॥&#x9;002c&lt;br&gt;&#xA;वनस्पतितलं गत्वा परिमृज्य गृहं यथा ।&#x9;003a&lt;br&gt;&#xA;पाण्डवानां च वासं सा कृत्वा पर्णमयं तथा ॥&#x9;003c&lt;br&gt;&#xA;आत्मनश्च तथा कुन्त्या एकोद्देशे चकार सा ।&#x9;004a&lt;br&gt;&#xA;पाण्डवास्तु ततः स्नात्वा शुद्धाः सन्ध्यामुपास्य च ॥&#x9;004c&lt;br&gt;&#xA;तृषिताः क्षुत्पिपासार्ता जलमात्रेण वर्तयन् ।&#x9;005a&lt;br&gt;&#xA;शालिहोत्रस्ततो ज्ञात्वा क्षुधार्तान्पाण्डवांस्तदा ॥&#x9;005c&lt;br&gt;&#xA;मनसा चिन्तयामास पानीयं भोजनं महत् ।&#x9;006a&lt;br&gt;&#xA;ततस्ते पाण्डवाः सर्वे विश्रान्ताः पृथया सह ॥&#x9;006c&lt;br&gt;&#xA;यथा जतुगृहे वृत्तं राक्षसेन कृतं च यत् ।&#x9;007a&lt;br&gt;&#xA;कृत्वा कथा बहुविधाः कथान्ते पाण्डुनन्दनम् ॥&#x9;007c&lt;br&gt;&#xA;कुन्ती राजसुता वाक्यं भीमसेनमथाब्रवीत् ।&#x9;008a&lt;br&gt;&#xA;यथा पाण्डुस्तथा मान्यस्तव ज्येष्ठो युधिष्ठिरः ॥&#x9;008c&lt;br&gt;&#xA;अहं धर्मविदाऽनेन मान्या गुरुतरा तव ।&#x9;009a&lt;br&gt;&#xA;तस्मात्पाण्डुहितार्थं मे युवराज हितं कुरु ॥&#x9;009c&lt;br&gt;&#xA;निकृता धार्तराष्ट्रेण पापेनाकृतबुद्धिना ।&#x9;010a&lt;br&gt;&#xA;दुष्कृतस्य प्रतीकारं न पश्यामि वृकोदर ॥&#x9;010c&lt;br&gt;&#xA;तस्मात्कतिपयाहेन योगक्षेमं भविष्यति ।&#x9;011a&lt;br&gt;&#xA;क्षेमं दुर्गमिमं वासं वत्स्याम हि यथा वयम् ॥&#x9;011c&lt;br&gt;&#xA;इदमन्यन्महदुःखं धर्मकृच्छ्रं वृकोदर ।&#x9;012a&lt;br&gt;&#xA;दृष्ट्वैव त्वां महाप्राज्ञ अनङ्गाभिप्रचोदिता ॥&#x9;012c&lt;br&gt;&#xA;युधिष्ठिरं च मां चैव वरयामास धर्मतः ।&#x9;013a&lt;br&gt;&#xA;धर्मार्थं देहि पुत्रं त्वं स नः श्रेयः करिष्यति ॥&#x9;013c&lt;br&gt;&#xA;प्रतिवाक्यं तु नेच्छामि आवयोर्वचनं कुरु ।&#x9;014a&lt;br&gt;&#xA;वैशम्पायन उवाच &#x9;014&lt;br&gt;&#xA;तथेति तत्प्रतिज्ञाय भीमसेनोऽब्रवीदिदम् ॥&#x9;014c&lt;br&gt;&#xA;शासनं ते करिष्यामि वेदशासनमित्यपि ।&#x9;015a&lt;br&gt;&#xA;समक्षं भ्रातृमध्ये तु तां चोवाच स राक्षसीम् ॥&#x9;015c&lt;br&gt;&#xA;शृणु राक्षसि सत्येन समयं ते वदाम्यहम् ।&#x9;016a&lt;br&gt;&#xA;&#39;यावत्कालेन भवति पुत्रस्योत्पादनं शुभे ॥&#x9;016c&lt;br&gt;&#xA;तावत्कालं चरिष्यामि त्वया सह सुमध्यमे ।&#x9;017a&lt;br&gt;&#xA;&#39;विशेषतो मत्सकाशे मा प्रकाशय नीचताम् ॥&#x9;017c&lt;br&gt;&#xA;उत्तमस्त्रीगुणोपेता भजेथा वरवर्णिनि ।&#x9;018a&lt;br&gt;&#xA;वैशम्पायन उवाच &#x9;018&lt;br&gt;&#xA;सा तथेति प्रतिज्ञाय हिडिम्बा राक्षसी तथा ॥&#x9;018c&lt;br&gt;&#xA;गताऽहनि निवेशेषु भोज्यं राजार्हमानयत् ।&#x9;019a&lt;br&gt;&#xA;सा कदाचिद्विहारार्थं हिडिम्बा कामरूपिणी ॥&#x9;019c&lt;br&gt;&#xA;भीमसेनमुपादाय ऊर्ध्वमाचक्रमं तदा ।&#x9;020a&lt;br&gt;&#xA;शैलशृङ्गेषु रम्येषु देवतायतनेषु च ॥&#x9;020c&lt;br&gt;&#xA;मृगपक्षिविघुष्टेषु रमणीयेषु सर्वेषु ।&#x9;021a&lt;br&gt;&#xA;कृत्वा सा परमं रूपं सर्वाभरणभूषिता ॥&#x9;021c&lt;br&gt;&#xA;सञ्जल्पन्ती सुमधुरं रमयामास पाण्डवम् ।&#x9;022a&lt;br&gt;&#xA;तथैव वनदुर्गेषु पर्वतद्रुमसानुषु ॥&#x9;022c&lt;br&gt;&#xA;सरस्सु रमणीयेषु पद्मोत्पलवनेषु च ।&#x9;023a&lt;br&gt;&#xA;नदीद्वीपप्रदेशेषु वैडूर्यसिकतेषु च ॥&#x9;023c&lt;br&gt;&#xA;देवारण्येषु पुण्येषु तथा पर्वतसानुषु ।&#x9;024a&lt;br&gt;&#xA;सुतीर्थवनतोयासु तथा गिरिनदीषु च ॥&#x9;024c&lt;br&gt;&#xA;सागरस्य प्रदेशेषु मणिहेमयुतेषु च ।&#x9;025a&lt;br&gt;&#xA;गुह्यकानां निवासेषु कुलपर्वतसानुषु ॥&#x9;025c&lt;br&gt;&#xA;सर्वर्तुफलवृक्षेषु मानसेषु वनेषु च ।&#x9;026a&lt;br&gt;&#xA;बिभ्रती परमं रूपं रमयामास पाण्डवम् ॥&#x9;026c&lt;br&gt;&#xA;&#39;यथा सुमोदते स्वर्गे सुकृत्यप्सरसा सह ।&#x9;027a&lt;br&gt;&#xA;सुतरां परमप्रीतस्तथा रेमे महाद्युतिः ॥&#x9;027c&lt;br&gt;&#xA;शुभं हि जघनं तस्याः सवर्णमणिमेखलम् ।&#x9;028a&lt;br&gt;&#xA;न ततर्प तदा मृद्नन्भीमसेनो मुहुर्मुहुः ॥&#39;&#x9;028c&lt;br&gt;&#xA;रमयन्ती ततो भीमं तत्रतत्र मनोजवा ।&#x9;029a&lt;br&gt;&#xA;सा रेमे तेन संहर्षात्तृप्यन्ती च मुहुर्मुहुः ॥&#x9;029c&lt;br&gt;&#xA;अहस्सु रमयन्ती सा निशाकालेषु पाण्डवम् ।&#x9;030a&lt;br&gt;&#xA;आनीय वै स्वके गेहे दर्शयामास मातरम् ॥&#x9;030c&lt;br&gt;&#xA;भ्रातृभिः सहितो नित्यं स्वपते पाण्डवस्तथा ।&#x9;031a&lt;br&gt;&#xA;कुन्त्याः परिचरन्ती सा तस्याः पार्श्वे वसन्निशां ॥&#x9;031c&lt;br&gt;&#xA;कामांश्च मुखवासादीनानयिष्यति भोजनम् ।&#x9;032a&lt;br&gt;&#xA;तस्यां रात्र्यां व्यतीतायामाजगाम महाव्रतः ॥&#x9;032c&lt;br&gt;&#xA;पाराशर्यो महाप्राज्ञो दिव्यदर्शी महातपाः ।&#x9;033a&lt;br&gt;&#xA;तेऽभिवाद्य महात्मानं कृष्णद्वैपायनं शुभम् ।&#x9;033c&lt;br&gt;&#xA;तस्थुः प्राञ्जलयः सर्वे सस्नुषा चैव माधवी ॥&#x9;033e&lt;br&gt;&#xA;श्रीव्यास उवाच &#x9;034&lt;br&gt;&#xA;मयेदं मनसा पूर्वं विदितं भरतर्षभाः ।&#x9;034a&lt;br&gt;&#xA;यथा स्थितैरधर्मेण धार्तराष्ट्रौर्विवासिताः ॥&#x9;034c&lt;br&gt;&#xA;तद्विदित्वाऽस्मि सम्प्राप्तश्चिकीर्षन्वै परं हितम् ।&#x9;035a&lt;br&gt;&#xA;न विषादो हि वः कार्यः सर्वमेतत्सुखाय वः ॥&#x9;035c&lt;br&gt;&#xA;सुहृद्वियोजनं कर्म पुराकृतमरिन्दमाः ।&#x9;036a&lt;br&gt;&#xA;तस्य सिद्धिरियं प्राप्ता मा शोचत परन्तपाः ॥&#x9;036c&lt;br&gt;&#xA;समाप्ते दुष्कृते चैव यूयं ते वै न संशयः ।&#x9;037a&lt;br&gt;&#xA;स्वराष्ट्रे विहरिष्यन्तो भविष्यथ सबान्धवाः ॥&#x9;037c&lt;br&gt;&#xA;दीनतो बालतश्चैव स्नेहं कुर्वन्ति बान्धवाः ।&#x9;038a&lt;br&gt;&#xA;तस्मादभ्यधिकः स्नेहो युष्मासु मम सम्प्रति ॥&#x9;038c&lt;br&gt;&#xA;स्नेहपूर्वं चिकीर्षामि हितं यत्तन्निबोधत ।&#x9;039a&lt;br&gt;&#xA;वसतेह प्रतिच्छन्ना ममागमनकाङ्क्षिणः ॥&#x9;039c&lt;br&gt;&#xA;एतद्वै शालिहोत्रस्य तपसा निर्मितं सरः ।&#x9;040a&lt;br&gt;&#xA;रमणीयमिदं तोयं क्षुत्पिपासाश्रमापहम् ॥&#x9;040c&lt;br&gt;&#xA;कार्यार्थिनस्तु षण्मासान्विहरध्वं यथासुखम् ॥&#x9;041ac&lt;br&gt;&#xA;वैशम्पायन उवाच &#x9;042&lt;br&gt;&#xA;एवं स तान्समाश्वास्य व्यासः पार्थानरिन्दमान् ।&#x9;042a&lt;br&gt;&#xA;स्नेहाच्च सम्परिष्वज्य कुन्तीमाश्वासयत्प्रभुः ॥&#x9;042c&lt;br&gt;&#xA;स्नुषे मा रोद मा रोदेत्येवं व्यासोऽब्रवीद्वचः ।&#x9;043a&lt;br&gt;&#xA;जीवपुत्रे सुतस्तेऽयं धर्मनित्यो युधिष्ठिरः ॥&#x9;043c&lt;br&gt;&#xA;पृथिव्यां पार्थिवान्सर्वान्प्रशासिष्यति धर्मराट् ।&#x9;044a&lt;br&gt;&#xA;धर्मेण जित्वा पृथिवीमखिलां धर्मकृद्वशी ॥&#x9;044c&lt;br&gt;&#xA;स्थापयित्वा वशे सर्वां सपर्वतवनां शुभाम् ।&#x9;045a&lt;br&gt;&#xA;भीमसेनार्जुनबलाद्भोक्ष्यत्ययमसंशयम् ॥&#x9;045c&lt;br&gt;&#xA;पुत्रास्तव च माद्र्याश्च पञ्चैते लोकविश्रुताः ।&#x9;046a&lt;br&gt;&#xA;स्वराष्ट्रे विहरिष्यन्ति सुखं सुमनसस्तदा ॥&#x9;046c&lt;br&gt;&#xA;यक्ष्यन्ति च नरव्याघ्रा विजित्य पृथिवीमिमाम् ।&#x9;047a&lt;br&gt;&#xA;राजसूयाश्वमेधाद्यैः क्रतुभिर्भूरिदक्षिणैः ॥&#x9;047c&lt;br&gt;&#xA;अनुगृह्य सुहृद्वर्गं धनेन च सुखेन च ।&#x9;048a&lt;br&gt;&#xA;पितृपैतामहं राज्यमहारिष्यन्ति ते सुताः ॥&#x9;048c&lt;br&gt;&#xA;स्नुषा कमलपत्राक्षी नाम्ना कमलपालिका ।&#x9;049a&lt;br&gt;&#xA;वशवर्तिनी तु भीमस्य पुत्रमेषा जनिष्यति ॥&#x9;049c&lt;br&gt;&#xA;तेन पुत्रेण कृच्छ्रेषु भविष्यथ च तारिताः ।&#x9;050a&lt;br&gt;&#xA;इह मासं प्रतीक्षध्वमागमिष्याम्यहं पुनः ॥&#x9;050c&lt;br&gt;&#xA;देशकालौ विदित्वैवं यास्यध्वं परमां मुदम् ॥&#x9;051ac&lt;br&gt;&#xA;वैशम्पायन उवाच &#x9;052&lt;br&gt;&#xA;स तैः प्राञ्जलिभिः सर्वैस्तथेत्युक्तो जनाधिप ।&#x9;052a&lt;br&gt;&#xA;जगाम भगवान्व्यासो यथागतमृषिः प्रभुः ॥ ॥&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/169/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/169/</guid>
      <description>&lt;p&gt;अध्यायः 169&lt;/p&gt;&#xA;&lt;p&gt;घटोत्कचोत्पत्तिः ॥ 1 ॥ स्मृतिमात्रादागच्छाव इत्युक्त्वा हिडिम्बाघटोत्कचयोर्गमनम् ॥ 2 ॥&#xA;वैशम्पायन उवाच &#x9;001&lt;br&gt;&#xA;गते भगवति व्यासे पाण्डवा विगतज्वराः ।&#x9;001a&lt;br&gt;&#xA;ऊषुस्तत्र च षण्मासान्वटवृक्षे यथासुखम् ॥&#x9;001c&lt;br&gt;&#xA;शाकमूलफलाहारास्तपः कुर्वन्ति पाण्डवाः ।&#x9;002a&lt;br&gt;&#xA;अनुज्ञाता महाराज ततः कमलपालिका ॥&#x9;002c&lt;br&gt;&#xA;रमयन्ती सदा भीमं तत्रतत्र मनोजवा ।&#x9;003a&lt;br&gt;&#xA;दिव्याभरणवस्त्रा हि दिव्यस्रगनुलेपना ॥&#x9;003c&lt;br&gt;&#xA;एवं भ्रातॄन्सप्त मासान्हिडिम्बाऽवासयद्वने ।&#x9;004a&lt;br&gt;&#xA;पाण्डवान्भीमसेनार्थे राक्षसी कामरूपिणी ॥&#x9;004c&lt;br&gt;&#xA;सुखं स विहरन्भीमस्तत्कालं पर्यणामयत् ।&#x9;005a&lt;br&gt;&#xA;ततोऽलभत सा गर्भं राक्षसी कामरूपिणी ॥&#x9;005c&lt;br&gt;&#xA;अतृप्ता भीमसेनेन सप्तमासोपसङ्गता ।&#x9;006a&lt;br&gt;&#xA;&#39;प्रजज्ञे राक्षसी पुत्रं भीमसेनान्महाबलात् ॥&#x9;006c&lt;br&gt;&#xA;विरूपाक्षं महावक्त्रं शङ्कुकर्णं विभीषणम् ।&#x9;007a&lt;br&gt;&#xA;भीमरूपं सुताम्राक्षं तीक्ष्णदंष्ट्रं महारथम् ॥&#x9;007c&lt;br&gt;&#xA;महेष्वासं महावीर्यं महासत्वं महाजवम् ।&#x9;008a&lt;br&gt;&#xA;महाकायं महाकालं महाग्रीवं महाभुजम् ॥&#x9;008c&lt;br&gt;&#xA;अमानुषं मानुषजं भीमवेगमरिन्दमम् ।&#x9;009a&lt;br&gt;&#xA;पिशाचकानतीत्यान्यान्बभूवाति स मानुषान् ॥&#x9;009c&lt;br&gt;&#xA;बालोऽपि विक्रमं प्राप्तो मानुषेषु विशाम्पते ।&#x9;010a&lt;br&gt;&#xA;सर्वास्त्रेषु वरो वीरः प्रकाममभवद्बली ॥&#x9;010c&lt;br&gt;&#xA;सद्यो हि गर्भं राक्षस्यो लभन्ते प्रसवन्ति च ।&#x9;011a&lt;br&gt;&#xA;कामरूपधराश्चैव भवन्ति बहुरूपिकाः ॥&#x9;011c&lt;br&gt;&#xA;प्रणम्य विकचः पादावगृह्णात्स पितुस्तदा ।&#x9;012a&lt;br&gt;&#xA;मातुश्च परमेष्वासस्तौ च नामास्य चक्रतुः ॥&#x9;012c&lt;br&gt;&#xA;घटोहास्योत्कच इति माता तं प्रत्यभाषत ।&#x9;013a&lt;br&gt;&#xA;अभवत्तेन नामास्य घटोत्कच इति स्म ह ॥&#x9;013c&lt;br&gt;&#xA;अनुरक्तश्च तानासीत्पाण्डवान्स घटोत्कचः ।&#x9;014a&lt;br&gt;&#xA;तेषां च दयितो नित्यमात्मनित्यो बभूव ह ॥&#x9;014c&lt;br&gt;&#xA;घटोत्कचो महाकायः पाण्डवान्पृथया सह ।&#x9;015a&lt;br&gt;&#xA;अभिवाद्य यथान्यायमब्रवीच्च प्रभाष्य तान् ॥&#x9;015c&lt;br&gt;&#xA;किं करोम्यहमार्याणां निःशङ्कं वदतानघाः ।&#x9;016a&lt;br&gt;&#xA;तं ब्रुवन्तं भैमसेनिं कुन्ती वचनमब्रवीत् ॥&#x9;016c&lt;br&gt;&#xA;त्वं कुरूणां कुले जातः साक्षाद्भीमसमो ह्यसि ।&#x9;017a&lt;br&gt;&#xA;ज्येष्ठः पुत्रोसि पञ्चानां साहाय्यं कुरु पुत्रक ॥&#x9;017c&lt;br&gt;&#xA;वैशम्पायन उवाच &#x9;018&lt;br&gt;&#xA;पृथयाप्येवमुक्तस्तु प्रणम्यैव वचोऽब्रवीत् ।&#x9;018a&lt;br&gt;&#xA;यथा हि रावणो लोके इन्द्रजिच्च महाबलः ।&#x9;018c&lt;br&gt;&#xA;वर्ष्मवीर्यसमो लोके विशिष्टश्चाभवं नृषु ॥&#x9;018e&lt;br&gt;&#xA;कृत्यकाल उपस्थास्ये पितॄनिति घटोत्कचः ।&#x9;019a&lt;br&gt;&#xA;आमन्त्र्य रक्षसां श्रेष्ठः प्रतस्थे चोत्तरां दिशम् ॥&#x9;019c&lt;br&gt;&#xA;स हि सृष्टो भगवता शक्तिहेतोर्महात्मना ।&#x9;020a&lt;br&gt;&#xA;वर्णस्याप्रतिवीर्यस्य प्रतियोद्धा महारथः ॥&#x9;020c&lt;br&gt;&#xA;&#39;भीम उवाच &#x9;021&lt;br&gt;&#xA;सह वासो मया जीर्णस्त्वया कमलपालिके ।&#x9;021a&lt;br&gt;&#xA;पुनर्द्रक्ष्यसि राज्यस्थानित्यभाषत तां तदा ॥&#x9;021c&lt;br&gt;&#xA;हिडिम्बोवाच &#x9;022&lt;br&gt;&#xA;पदा मां संस्मरेः कान्त रिरंसू रहसि प्रभो ।&#x9;022a&lt;br&gt;&#xA;तदा तव वशं भूय आगन्तास्म्याशु भारत ॥&#x9;022c&lt;br&gt;&#xA;इत्युक्त्वा सा जगामाशु भावमासज्य पाण्डवे ।&#x9;023a&lt;br&gt;&#xA;हिडिम्बा समयं स्मृत्वा स्वां गतिं प्रत्यपद्यत ॥ ॥&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/170/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/170/</guid>
      <description>&lt;p&gt;अध्यायः 170&lt;/p&gt;&#xA;&lt;p&gt;वने चरतां पाण्डवानां व्यासेन सान्त्वनम् एकचक्रानगर्यां ब्राह्मणगृहे स्थापनं च ॥ 1 ॥&#xA;&#39;वैशम्पायन उवाच &#x9;001&lt;br&gt;&#xA;ततस्ते पाण्डवाः सर्वे शालिहोत्राश्रमे तदा ।&#x9;001a&lt;br&gt;&#xA;पूजितास्तेन वन्येन तमामन्त्र्य महामुनिम् ॥&#x9;001c&lt;br&gt;&#xA;जटाः कृत्वाऽऽत्मनः सर्वे वल्कलाजिनवाससः ।&#x9;002a&lt;br&gt;&#xA;कुन्त्या सह महात्मानो बिभ्रतस्तापसं वपुः ॥&#x9;002c&lt;br&gt;&#xA;ब्राह्मं वेदमधीयाना वेदाङ्गानि च सर्वशः ।&#x9;003a&lt;br&gt;&#xA;नीतिशास्त्रं च धर्मज्ञा न्यायज्ञानं च पाण्डवाः ॥&#x9;003c&lt;br&gt;&#xA;शालिहोत्रप्रसादेन लब्ध्वा प्रीतिमवाप्य च ।&#x9;004a&lt;br&gt;&#xA;&#39;ते वनेन वनं गत्वा घ्नन्तो मृगगणान्बहून् ।&#x9;004c&lt;br&gt;&#xA;अपक्रम्य ययू राजंस्त्वरमाणा महारथाः ॥&#x9;004e&lt;br&gt;&#xA;मत्स्यांस्त्रिगर्तान्पाञ्चालान्कीचकानन्तरेण च ।&#x9;005a&lt;br&gt;&#xA;रमणीयान्वनोद्देशान्प्रेक्षमाणाः सरांसि च ॥&#x9;005c&lt;br&gt;&#xA;क्वचिद्वहन्तो जननीं त्वरमाणा महारथाः ।&#x9;006a&lt;br&gt;&#xA;&#39;क्वचिच्छ्रान्ताश्च कान्तारे क्वचित्तिष्ठन्ति हर्षिताः&#39; ॥&#x9;006c&lt;br&gt;&#xA;क्वचिच्छन्देन गच्छन्तस्ते जग्मुः प्रसभं पुनः ।&#x9;007a&lt;br&gt;&#xA;पथि द्वैपायनं सर्वे ददृशुः स्वपितामहम् ॥&#x9;007c&lt;br&gt;&#xA;तेऽभिवाद्य महात्मानं कृष्णद्वैपायनं तदा ।&#x9;008a&lt;br&gt;&#xA;तस्थुः प्राञ्जलयः सर्वे सह मात्रा परन्तपाः ॥&#x9;008c&lt;br&gt;&#xA;व्यास उवाच &#x9;009&lt;br&gt;&#xA;तदाश्रमान्निर्गमनं मया ज्ञातं नरर्षभाः ।&#x9;009a&lt;br&gt;&#xA;घटोत्कचस्य चोत्पत्तिं ज्ञात्वा प्रीतिरवर्धत ॥&#x9;009c&lt;br&gt;&#xA;इदं नगरमभ्याशे रमणीयं निरामयम् ।&#x9;010a&lt;br&gt;&#xA;वसतेह प्रतिच्छन्ना ममागमनकाङ्क्षिणः ॥&#x9;010c&lt;br&gt;&#xA;वैशम्पायन उवाच &#x9;011&lt;br&gt;&#xA;एवं स तान्समाश्वास्य व्यासः पार्थानरिन्दमान् ।&#x9;011a&lt;br&gt;&#xA;एकचक्रामभिगतां कुन्तीमाश्वासयत्प्रभुः ॥&#x9;011c&lt;br&gt;&#xA;श्रीव्यास उवाच &#x9;012&lt;br&gt;&#xA;कुर्यान्न केवलं धर्मं दुष्कृतं च तथा नरः ।&#x9;012a&lt;br&gt;&#xA;सुकृतं दुष्कृतं लोके न कर्ता नास्ति कश्चन ॥&#x9;012c&lt;br&gt;&#xA;अवश्यं लभते कर्ता फलं वै पुण्यपापयोः ।&#x9;013a&lt;br&gt;&#xA;दुष्कृतस्य फलेनैव प्राप्तं व्यसनमुत्तमम् ॥&#x9;013c&lt;br&gt;&#xA;तस्मान्माधवि मानार्हे मा च शोके मनः कृथाः ।&#x9;014ac&lt;br&gt;&#xA;वैशम्पायन उवाच &#x9;015&lt;br&gt;&#xA;एवमुक्त्वा निवेश्यैनान्ब्राह्मणस्य निवेशने ॥&#x9;015a&lt;br&gt;&#xA;जगाम भगवान्व्यासो यताकाममृषिः प्रभुः ॥ ॥&#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/171/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/171/</guid>
      <description>&lt;p&gt;अध्यायः 171&lt;/p&gt;&#xA;&lt;p&gt;(अथ बकवधपर्व ॥ 10 ॥)&lt;/p&gt;&#xA;&lt;p&gt;एकचक्रायां भिक्षामटतः पाण्डवान्दृष्ट्वा पौराणां वितर्कः ॥ 1 ॥ कुम्भकाराद्भीमस्य महत्तरपात्रलाभः ॥ 2 ॥ सभार्यस्य तद्गृहस्वामिनो ब्राह्मणस्य क्रन्दितं श्रुतवत्याः कुन्त्याः भीमानुमत्या ब्राह्मणान्तर्गृहप्रवेशः ॥ 3 ॥ ब्राह्मणप्रलापः ॥ 4 ॥&#xA;जनमेजय उवाच &#x9;001&lt;br&gt;&#xA;एकचक्रां गतास्ते तु कुन्तीपुत्रा महारथाः ।&#x9;001a&lt;br&gt;&#xA;अत ऊर्ध्वं द्विजश्रेष्ठ किमकुर्वत पाण्डवाः ॥&#x9;001c&lt;br&gt;&#xA;वैशम्पायन उवाच &#x9;002&lt;br&gt;&#xA;एकचक्रां गतास्ते तु कुन्तीपुत्रा महारथाः ।&#x9;002a&lt;br&gt;&#xA;ऊषुर्नातिचिरं कालं ब्राह्मणस्य निवेशने ॥&#x9;002c&lt;br&gt;&#xA;रमणीयानि पश्यन्तो वनानि विविधानि च ।&#x9;003a&lt;br&gt;&#xA;पार्थिवानपि चोद्देशान्सरितश्च सरांसि च ॥&#x9;003c&lt;br&gt;&#xA;चेरुर्भैक्षंं तदा ते तु सर्व एव विशाम्पते ।&#x9;004a&lt;br&gt;&#xA;&#39;युधिष्ठिरं च कुन्तीं च चिन्तयन्त उपासते ॥&#x9;004c&lt;br&gt;&#xA;भैक्षं चरन्तस्तु तदा जटिला ब्रह्मचारिणः ।&#x9;005a&lt;br&gt;&#xA;बभूवुर्नागराणां च गुणैः सम्प्रियदर्शनाः ॥&#x9;005c&lt;br&gt;&#xA;नागरा ऊचुः &#x9;006&lt;br&gt;&#xA;दर्शनीया द्विजाः शुभ्रा देवगर्भोपमाः शुभाः ।&#x9;006a&lt;br&gt;&#xA;भैक्षानर्हाश्च राज्यार्हाः सुकुमारास्तपस्विनः ॥&#x9;006c&lt;br&gt;&#xA;नैते यथार्थतो विप्राः सुकुमारास्तपस्विनः ।&#x9;007a&lt;br&gt;&#xA;चरन्ति भूमौ प्रच्छन्नाः कस्माच्चित्कारणादिह ॥&#x9;007c&lt;br&gt;&#xA;सर्वलक्षणसम्पन्ना भैक्षं नार्हन्ति नित्यशः ।&#x9;008a&lt;br&gt;&#xA;कार्यार्थिनश्चरन्तीति तर्कयन्त इति ब्रुवन् ॥&#x9;008c&lt;br&gt;&#xA;बन्धूनामागमान्नित्यमुपचारैस्तु नागराः ।&#x9;009a&lt;br&gt;&#xA;भाजनानि च पूर्णानि भक्ष्यभोज्यैरकारयन् ॥&#x9;009c&lt;br&gt;&#xA;मौनव्रतेन संयुक्ता भैक्षं गृह्णन्ति पाण्डवाः ।&#x9;010a&lt;br&gt;&#xA;माता चिरगतान्ज्ञात्वा शोचन्ती पाण्डवान्प्रति ॥&#x9;010c&lt;br&gt;&#xA;दुःखाश्रुपूर्णनयना लिखन्त्यास्ते महीतलम् ।&#x9;011a&lt;br&gt;&#xA;भिक्षित्वा द्विजगेहेषु चिन्तयन्तश्च मातरम् ॥&#x9;011c&lt;br&gt;&#xA;त्वरमाणा निवर्तन्ते मातृगौरवयन्त्रिताः ।&#x9;012a&lt;br&gt;&#xA;मात्रे निवेदयन्ति स्म कुन्त्यै भैक्षं दिवानिशम् ॥&#x9;012c&lt;br&gt;&#xA;सर्वं सम्पूर्णभैक्षान्नं मातृदत्तं पृथक्पृथक् ।&#x9;013a&lt;br&gt;&#xA;विभज्याभुञ्जतेष्टं ते यथाभागं पृथक्पृथक् ॥&#x9;013c&lt;br&gt;&#xA;अर्धं स्म भुञ्जते पञ्च सह मात्रा परन्तपाः ।&#x9;014a&lt;br&gt;&#xA;अर्धं सर्वस्य भैक्षस्य भीमो भुङ्क्ते महाबलः ॥&#x9;014c&lt;br&gt;&#xA;स नाशितश्च भवति कल्याणान्नभुजिः पुरा ।&#x9;015a&lt;br&gt;&#xA;स वैवर्ण्यं च कार्श्यं च जगामातृप्तिकारितम् ॥&#x9;015c&lt;br&gt;&#xA;आज्यबिन्दुर्यथा वह्नौ महति ज्वलिते भवेत् ।&#x9;016a&lt;br&gt;&#xA;तथार्धभागं भीमस्य भिक्षान्नस्य नरोत्तम ॥&#x9;016c&lt;br&gt;&#xA;तथैव वसतां तत्र तेषां राजन्महात्मनाम् ।&#x9;017a&lt;br&gt;&#xA;अतिचक्राम सुमहान्कालोऽथ भरतर्षभ ॥&#x9;017c&lt;br&gt;&#xA;भीमोऽपि क्रीडयित्वाथ मिथो ब्राह्मणबन्धुषु ।&#x9;018a&lt;br&gt;&#xA;कुम्भकारेण सम्बन्धाल्लेभे पात्रं महत्तरम् ॥&#x9;018c&lt;br&gt;&#xA;कुम्भकारोऽददात्पात्रं महत्कृत्वातिमात्रकम् ।&#x9;019a&lt;br&gt;&#xA;प्रहसन्भीमसेनाय विस्मितस्तस्य कर्मणा ॥&#x9;019c&lt;br&gt;&#xA;तस्याद्भुतं कर्म कुर्वन्मृद्भारं महदाददे ।&#x9;020a&lt;br&gt;&#xA;मृद्भारैः शतसाहस्रैः कुम्भकारमतोषयत् ॥&#x9;020c&lt;br&gt;&#xA;चक्रे चक्रे च मृद्भाण्डान्सततं भैक्षमाचरन् ।&#x9;021a&lt;br&gt;&#xA;तदादायागतं दृष्ट्वा हसन्ति प्रहसन्ति च ॥&#x9;021c&lt;br&gt;&#xA;भक्ष्यभोज्यानि विविधान्यादाय प्रक्षिपन्ति च ।&#x9;022a&lt;br&gt;&#xA;एवमेव सदा भुक्त्वा मात्रे वदति वै रहः ।&#x9;022c&lt;br&gt;&#xA;न चाशितोऽस्मि भवति कल्याणान्नभृतः पुरा ॥&#39;&#x9;022e&lt;br&gt;&#xA;ततः कदाचिद्भैक्षाय गतास्ते पुरषर्षभाः ।&#x9;023a&lt;br&gt;&#xA;सङ्गत्य भीमसेनस्तु तत्रास्ते पृथया सह ॥&#x9;023c&lt;br&gt;&#xA;अथार्तिजं महाशब्दं ब्राह्मणस्य निवेशने ।&#x9;024a&lt;br&gt;&#xA;भृशमुत्पतितं घोरं कुन्ती शुश्राव भारत ॥&#x9;024c&lt;br&gt;&#xA;रोरुयमाणांस्तान्दृष्ट्वा परिदेवयतश्च सा ।&#x9;025a&lt;br&gt;&#xA;कारुण्यात्साधुभावाच्च कुन्ती राजन्न चक्षमे ॥&#x9;025c&lt;br&gt;&#xA;मथ्यमानेव दुःखेन हृदयेन पृथा तदा ।&#x9;026a&lt;br&gt;&#xA;उवाच भीमं कल्याणी कृपान्वितमिदं वचः ॥&#x9;026c&lt;br&gt;&#xA;वसामः सुसुखं पुत्र ब्राह्मणस्य निवेशने ।&#x9;027a&lt;br&gt;&#xA;अज्ञाता धार्तराष्ट्रस्य सत्कृतां वीतमन्यवः ॥&#x9;027c&lt;br&gt;&#xA;सा चिन्तये सदा पुत्र ब्राह्मणस्यास्य किं न्वहम् ॥&#x9;028a&lt;br&gt;&#xA;कदा प्रियं करिष्यामि यत्कुर्युरुषिताः सुखम् ॥&#x9;028c&lt;br&gt;&#xA;एतावान्पुरुषस्तात कृतं यस्मिन्न नश्यति ।&#x9;029a&lt;br&gt;&#xA;यावच्च कुर्यादन्योऽस्य कुर्यादभ्यधिकं ततः ॥&#x9;029c&lt;br&gt;&#xA;तदिदं ब्राह्मणस्यास्य दुःखमापतितं ध्रुवम् ।&#x9;030a&lt;br&gt;&#xA;न तत्र यदि साहाय्यं कुर्याम सुकृतं भवेत् ॥&#x9;030c&lt;br&gt;&#xA;भीमसेन उवाच &#x9;031&lt;br&gt;&#xA;ज्ञायतामस्य यद्दुःखं यतश्चैव समुत्थितम् ।&#x9;031a&lt;br&gt;&#xA;विदित्वा व्यवसिष्यामि यद्यपि स्यात्सुदुष्करम् ॥&#x9;031c&lt;br&gt;&#xA;वैशम्पायन उवाच &#x9;032&lt;br&gt;&#xA;एवं तौ कथयन्तौ च भूयः सुश्रुवतुः स्वनम् ।&#x9;032a&lt;br&gt;&#xA;आर्तिजं तस्य विप्रस्य सभार्यस्य विशाम्पते ॥&#x9;032c&lt;br&gt;&#xA;अन्तःपुरं ततस्तस्य ब्राह्मणस्य महात्मनः ।&#x9;033a&lt;br&gt;&#xA;विवेश त्वरिता कुन्ती बद्धवत्सेव सौरभी ॥&#x9;033c&lt;br&gt;&#xA;ततस्तं ब्राह्मणं तत्र भार्यया च सुतेन च ।&#x9;034a&lt;br&gt;&#xA;दुहित्रा चैव सहितं ददर्श विकृताननम् ॥&#x9;034c&lt;br&gt;&#xA;ब्राह्मण उवाच &#x9;035&lt;br&gt;&#xA;धिगिदं जीवितं लोके गतसारमनर्थकम् ।&#x9;035a&lt;br&gt;&#xA;दुःखमूलं पराधीनं भृशमप्रियभागि च ॥&#x9;035c&lt;br&gt;&#xA;जीविते परमं दुःखं जीविते परमो ज्वरः ।&#x9;036a&lt;br&gt;&#xA;जीविते वर्तमानस्य द्वन्द्वानामागमो ध्रुवः ॥&#x9;036c&lt;br&gt;&#xA;आत्मा ह्येको हि धर्मार्थौ कामं चैव निषेवते ।&#x9;037a&lt;br&gt;&#xA;एतैश्च विप्रयोगोऽपि दुःखं परमनन्तकम् ॥&#x9;037c&lt;br&gt;&#xA;आहुः केचित्परं मोक्षं स च नास्ति कथञ्चन ।&#x9;038a&lt;br&gt;&#xA;अर्थप्राप्तौ तु नरकः कृत्स्न एवोपपद्यते ॥&#x9;038c&lt;br&gt;&#xA;अर्थेप्सुता परं दुःखमर्थप्राप्तौ ततोऽधिकम् ।&#x9;039a&lt;br&gt;&#xA;जातस्नेहस्य चार्थेषु विप्रयोगे महत्तरम् ॥&#x9;039c&lt;br&gt;&#xA;&#39;यावन्तो यस्य संयोगा द्रव्यैरिष्टैर्भवन्त्युत ।&#x9;040a&lt;br&gt;&#xA;तावन्तोऽस्य निखन्यन्ते हृदये शोकशङ्कवः ॥&#x9;040c&lt;br&gt;&#xA;तदिदं जीवितं प्राप्य अल्पकालं महाभयम् ।&#x9;041a&lt;br&gt;&#xA;त्यागो हि न मया प्राप्तो भार्यया सहितेन च ॥&#39;&#x9;041c&lt;br&gt;&#xA;न हि योगं प्रपश्यामि येन मुच्येयमापदः ।&#x9;042a&lt;br&gt;&#xA;पुत्रदारेण वा सार्धं प्राद्रवेयमनामयम् ॥&#x9;042c&lt;br&gt;&#xA;यतितं वै मया पूर्वं वेत्थ ब्राह्मणि तत्तथा ।&#x9;043a&lt;br&gt;&#xA;क्षेमं यतस्ततो गन्तुं त्वया तु मम न श्रुतम् ॥&#x9;043c&lt;br&gt;&#xA;इह जाता विवृद्धाऽस्मि पिता माता ममेति वै ।&#x9;044a&lt;br&gt;&#xA;उक्तवत्यसि दुर्मेधे याच्यमाना मयाऽसकृत् ॥&#x9;044c&lt;br&gt;&#xA;स्वर्गतोऽपि पिता वृद्धस्तथा माता चिरं तव ।&#x9;045a&lt;br&gt;&#xA;बान्धवा भूतपूर्वाश्च तत्र वासे तु का रतिः ॥&#x9;045c&lt;br&gt;&#xA;&#39;न भोजनं विरुद्धं स्यान्न स्त्रीदेशो निबन्धनः ।&#x9;046a&lt;br&gt;&#xA;सुदूरमपि तं देशं व्रजेद्गरुडहंसवत् ॥&#39;&#x9;046c&lt;br&gt;&#xA;सोऽयं ते बन्धुकामाया अशृण्वन्त्या वचो मम ।&#x9;047a&lt;br&gt;&#xA;बन्धुप्रणाशः सम्प्राप्तो भृशं दुःखकरो मम ॥&#x9;047c&lt;br&gt;&#xA;अथवा मद्विनाशो यं न हि शक्ष्यामि कञ्चन ।&#x9;048a&lt;br&gt;&#xA;परित्यक्तुमहं बन्धुं स्वयं जीवन्नृशंसवत् ॥&#x9;048c&lt;br&gt;&#xA;सहधर्मचरीं दान्तां नित्यं मातृसमां मम ।&#x9;049a&lt;br&gt;&#xA;सखायं विहितां देवैर्नित्यं परमिकां गतिम् ॥&#x9;049c&lt;br&gt;&#xA;पित्रा मात्रा च विहितां सदा गार्हस्थ्यभागिनीम् ।&#x9;050a&lt;br&gt;&#xA;वरयित्वा यथान्यायं मन्त्रवत्परिणीय च ॥&#x9;050c&lt;br&gt;&#xA;कुलीनां शीलसम्पन्नामपत्यजननीमपि ।&#x9;051a&lt;br&gt;&#xA;त्वामहं जीवितस्यार्थे साध्वीमनपकारिणीम् ॥&#x9;051c&lt;br&gt;&#xA;परित्यक्तुं न शक्ष्यामि भार्यां नित्यमनुव्रताम् ।&#x9;052a&lt;br&gt;&#xA;कुत एव परित्यक्तुं सुतां शक्ष्याम्यहं स्वयम् ॥&#x9;052c&lt;br&gt;&#xA;बालामप्राप्तवयसमजातव्यञ्जनाकृतिम् ।&#x9;053a&lt;br&gt;&#xA;भर्तुरर्थाय निक्षिप्तां न्यासं धात्रा महात्मना ॥&#x9;053c&lt;br&gt;&#xA;यया दौहित्रजाल्ँलोकानाशंसे पितृभिः सह ।&#x9;054a&lt;br&gt;&#xA;स्वयमुत्पाद्य तां बालां कथमुत्स्रष्टुमुत्सहे ॥&#x9;054c&lt;br&gt;&#xA;मन्यन्ते केचिदधिकं स्नेहं पुत्रे पितुर्नराः ।&#x9;055a&lt;br&gt;&#xA;कन्यायां केचिदपरे मम तुल्यावुभौ स्मृतौ ॥&#x9;055c&lt;br&gt;&#xA;यस्यां लोकाः प्रसूतिश्च स्थिता नित्यमथो सुखम् ।&#x9;056a&lt;br&gt;&#xA;अपापां तामहं बालां कथमुत्स्रष्टुमुत्सहे ॥&#x9;056c&lt;br&gt;&#xA;&#39;कुत एव परित्यक्तुं सुतं शक्ष्याम्यहं स्वयम् ।&#x9;057a&lt;br&gt;&#xA;प्रार्थयेयं परां प्रीतिं यस्मिन्स्वर्गफलानि च ॥&#x9;057c&lt;br&gt;&#xA;यस्य जातस्य पितरो मुखं दृष्ट्वा दिवं गताः ।&#x9;058a&lt;br&gt;&#xA;अहं मुक्तः पितृऋणाद्यस्य जातस्य तेजसा ॥&#x9;058c&lt;br&gt;&#xA;दयितं मे कथं बालमहं त्यक्तुमिहोत्सहे ।&#x9;059a&lt;br&gt;&#xA;तमहं ज्येष्ठपुत्रं मे कुलनिर्हारकं विभुम् ॥&#x9;059c&lt;br&gt;&#xA;मम पिण्डोदकनिधिं कथं त्यक्ष्यामि पुत्रकम् ।&#x9;060a&lt;br&gt;&#xA;त्यागोऽयं मम सम्प्राप्तो मम वा मे सुतस्य वा ॥&#x9;060c&lt;br&gt;&#xA;तव वा तव पुत्र्या वा अत्र वासस्य तत्फलम् ।&#x9;061a&lt;br&gt;&#xA;न शृणोषि वचो मह्यं तत्फलं भुङ्क्ष्व भामिनि ॥&#x9;061c&lt;br&gt;&#xA;अथवाहं न शक्ष्यामि स्वयं मर्तुं सुतं मम ।&#x9;062a&lt;br&gt;&#xA;एकं त्यक्तुं न शक्नोति भवतीं च सुतामपि ॥&#x9;062c&lt;br&gt;&#xA;अथ मद्रक्षणार्थं वा न हि शक्ष्यामि कञ्चन ।&#x9;063a&lt;br&gt;&#xA;परित्यक्तुमहं बन्धुं स्वयं जीवन्नृशंसवत् ॥&#x9;063c&lt;br&gt;&#xA;आत्मानमपि चोत्सृज्य गते प्रेतवशं मयि ।&#39;&#x9;064a&lt;br&gt;&#xA;त्यक्ता ह्येते मया व्यक्तं नेह शक्ष्यन्ति जीवितुम् ॥&#x9;064c&lt;br&gt;&#xA;एषां चान्यतमत्यागो नृशंसो गर्हितो बुधैः ।&#x9;065a&lt;br&gt;&#xA;आत्मत्यागे कृते चेमे मरिष्यन्ति मया विना ॥&#x9;065c&lt;br&gt;&#xA;स कृच्छ्रामहमापन्नो न शक्तस्तर्तुमापदम् ।&#x9;066a&lt;br&gt;&#xA;अहो धिक्कां गतिं त्वद्य गमिष्यामि सबान्धवः ।&#x9;066c&lt;br&gt;&#xA;सर्वैः सह मृतं श्रेयो न च मे जीवितुं क्षमम् ॥ ॥&#x9;066e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/172/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/172/</guid>
      <description>&lt;p&gt;अध्यायः 172&lt;/p&gt;&#xA;&lt;p&gt;ब्राह्मणंं प्रति तत्पत्नीवाक्यम् ॥ 1 ॥&#xA;ब्राह्मण्युवाच &#x9;001&lt;br&gt;&#xA;न सन्तापस्त्वया कार्यः प्राकृतेनेव कर्हिचित् ।&#x9;001a&lt;br&gt;&#xA;न हि सन्तापकालोऽयं वैद्यस्य तव विद्यते ॥&#x9;001c&lt;br&gt;&#xA;अवश्यं निधनं सर्वैर्गन्तव्यमिह मानवैः ।&#x9;002a&lt;br&gt;&#xA;अवश्यभाविन्यर्थे वै सन्तापो नेह विद्यते ॥&#x9;002c&lt;br&gt;&#xA;भार्या पुत्रोऽथ दुहिता सर्वमात्मार्थमिष्यते ।&#x9;003a&lt;br&gt;&#xA;व्यथां जहि सुबुद्ध्या त्वं स्वयं यास्यामि तत्र च ॥&#x9;003c&lt;br&gt;&#xA;एतद्धि परमं नार्याः कार्यं लोके सनातनम् ।&#x9;004a&lt;br&gt;&#xA;प्राणानपि परित्यज्य यद्भर्तुर्हितमाचरेत् ॥&#x9;004c&lt;br&gt;&#xA;तच्च तत्र कृतं कर्म तवापीदं सुखावहम् ।&#x9;005a&lt;br&gt;&#xA;भवत्यमुत्र चाक्षय्यं लोकेऽस्मिंश्च यशस्करम् ॥&#x9;005c&lt;br&gt;&#xA;एष चैव गुरुर्धर्मो यं प्रवक्ष्याम्यहं तव ।&#x9;006a&lt;br&gt;&#xA;अर्थश्च तव धर्मश्च भूयानत्र प्रदृश्यते ॥&#x9;006c&lt;br&gt;&#xA;यदर्थमिष्यते भार्या प्राप्तः सोऽर्थस्त्वया मयि ।&#x9;007a&lt;br&gt;&#xA;कन्या चैका कुमारश्च कृताहमनृणा त्वया ॥&#x9;007c&lt;br&gt;&#xA;समर्थः पोषणे चासि सुतयो रक्षणे तथा ।&#x9;008a&lt;br&gt;&#xA;न त्वहं सुतयोः शक्ता तथा रक्षणपोषणे ॥&#x9;008c&lt;br&gt;&#xA;मम हि त्वद्विहीनायाः सर्वप्राणधनेश्वर ।&#x9;009a&lt;br&gt;&#xA;कथं स्यातां सुतौ बालौ भरेयं च कथं त्वहम् ॥&#x9;009c&lt;br&gt;&#xA;कथं हि विधवाऽनाथा बालपुत्रा विना त्वया ।&#x9;010a&lt;br&gt;&#xA;मिथुनं जीवयिष्यामि स्थिता साधुगते पथि ॥&#x9;010c&lt;br&gt;&#xA;अहं कृतावलेपैश्च प्रार्थ्यमानामिमां सुताम् ।&#x9;011a&lt;br&gt;&#xA;अयुक्तैस्तव सम्बन्धे कथं शक्ष्यामि रक्षितुम् ॥&#x9;011c&lt;br&gt;&#xA;उत्सृष्टमामिषं भूमौ प्रार्थयन्ति यथा खगाः ।&#x9;012a&lt;br&gt;&#xA;प्रार्थयन्ति जनाः सर्वे पतिहीनां तथा स्त्रियम् ॥&#x9;012c&lt;br&gt;&#xA;साऽहं विचाल्यमाना वै प्रार्थ्यमाना दुरात्मभिः ।&#x9;013a&lt;br&gt;&#xA;स्थातुं पथि न शक्ष्यामि सज्जनेष्टे द्विजोत्तम ॥&#x9;013c&lt;br&gt;&#xA;&#39;स्त्रीजन्म गर्हितं नाथ लोके दुष्टजनाकुले ।&#x9;014a&lt;br&gt;&#xA;मातापित्रोर्वशे कन्या प्रौढा भर्तृवशे तथा ॥&#x9;014c&lt;br&gt;&#xA;अभावे चानयोः पुत्रे स्वतन्त्रा स्त्री विगर्हिता ॥&#x9;015ac&lt;br&gt;&#xA;अनाथत्वं स्त्रियो द्वारं दुष्टानां विवृतं हि तत् ।&#x9;016a&lt;br&gt;&#xA;वस्त्रखण्डं घृताक्तं हि यथा सङ्कृष्यते श्वभिः ॥&#39;&#x9;016c&lt;br&gt;&#xA;कथं तव कुलस्यैकमिमं बालमनागसम् ।&#x9;017a&lt;br&gt;&#xA;पितृपैतामहे मार्गे नियोक्तुमहमुत्सहे ॥&#x9;017c&lt;br&gt;&#xA;कथं शक्ष्यामि बालेऽस्मिन्गुणानाधातुमीप्सितान् ।&#x9;018a&lt;br&gt;&#xA;अनाथे सर्वतो लुप्ते यथा त्वं धर्मदर्शिवान् ॥&#x9;018c&lt;br&gt;&#xA;इमामपि च ते बालामनाथां परिभूय माम् ।&#x9;019a&lt;br&gt;&#xA;अनर्हाः प्रार्थयिष्यन्ति शूद्रा वेदश्रुतिं यथा ॥&#x9;019c&lt;br&gt;&#xA;तां चेदहं न दित्सेयं सद्गुणैरुपबृंहिताम् ।&#x9;020a&lt;br&gt;&#xA;प्रमथ्यैनां हरेयुस्ते हविर्ध्वाङ्क्षा इवाध्वरात् ॥&#x9;020c&lt;br&gt;&#xA;सम्प्रेक्षमाणा पुत्रीं ते नानुरूपमिवात्मनः ।&#x9;021a&lt;br&gt;&#xA;अनर्हवशमापन्नामिमां चापि सुतां तव ॥&#x9;021c&lt;br&gt;&#xA;अवज्ञाता च लोकेषु तथात्मानमजानती ।&#x9;022a&lt;br&gt;&#xA;अवलिप्तैर्नरैर्ब्रह्मन्मरिष्यामि न संशयः ॥&#x9;022c&lt;br&gt;&#xA;तौ च हीनौ मया बालौ त्वया चैव तथात्मजौ ।&#x9;023a&lt;br&gt;&#xA;विनश्येतां न सन्देहो मत्स्याविव जलक्षये ॥&#x9;023c&lt;br&gt;&#xA;त्रितयं सर्वथाप्येवं विनशिष्यत्यसंशयम् ।&#x9;024a&lt;br&gt;&#xA;त्वया विहीनं तस्मात्त्वं मां परित्यक्तुमर्हसि ॥&#x9;024c&lt;br&gt;&#xA;व्युष्टिरेषा परा स्त्रीणां पूर्वं भर्तुः परा गतिः ।&#x9;025a&lt;br&gt;&#xA;ननु ब्रह्मन्सपुत्राणामिति धर्मविदो विदुः ॥&#x9;025c&lt;br&gt;&#xA;&#39;अनिष्टमिह पुत्राणां विषये परिवर्तितुम् ।&#x9;026a&lt;br&gt;&#xA;हरिद्राञ्जनपुष्पादिसौमङ्गल्ययुता सती ॥&#x9;026c&lt;br&gt;&#xA;मरणं याति या भर्तुस्तद्दत्तजलपायिनी ।&#x9;027a&lt;br&gt;&#xA;भर्तृपादार्पितमनाः सा याति गिरिजापदम् ॥&#x9;027c&lt;br&gt;&#xA;गिराजायाः सखी भूत्वा मोदते नगकन्यया ।&#x9;028a&lt;br&gt;&#xA;मितं ददाति हि पिता मितं माता मितं सुतः ॥&#x9;028c&lt;br&gt;&#xA;अमितस्य हि दातारं का पतिं नाभिनन्दति ।&#x9;029a&lt;br&gt;&#xA;आश्रमाश्चाग्निसंस्कारा जपहोमव्रतानि च ॥&#x9;029c&lt;br&gt;&#xA;स्त्रीणां नैते विधातव्या विना पतिमनिन्दितम् ।&#x9;030a&lt;br&gt;&#xA;क्षमा शौचमनाहारमेतावद्विहितं स्त्रियाः ॥&#39;&#x9;030c&lt;br&gt;&#xA;परित्यक्तः सुतश्चायं दुहितेयं तथा मया ।&#x9;031a&lt;br&gt;&#xA;बान्धवाश्च परित्यक्तास्त्वदर्थं जीवितं च मे ॥&#x9;031c&lt;br&gt;&#xA;यज्ञैस्तपोभिर्नियमैर्दानैश्च विविधैस्तथा ।&#x9;032a&lt;br&gt;&#xA;विशिष्यते स्त्रिया भर्तुर्नित्यं प्रियहिते स्थितिः ॥&#x9;032c&lt;br&gt;&#xA;तदिदं यच्चिकीर्षामि धर्मं परमसम्मतम् ।&#x9;033a&lt;br&gt;&#xA;इष्टं चैव हितं चैव तव चैव कुलस्य च ॥&#x9;033c&lt;br&gt;&#xA;इष्टानि चाप्यपत्यानि द्रव्याणि सुहृदः प्रियाः ।&#x9;034a&lt;br&gt;&#xA;आपद्धर्मप्रमोक्षाय भार्या चापि सतां मतम् ॥&#x9;034c&lt;br&gt;&#xA;आपदर्थे धनं रक्षेद्दारान्रक्षेद्धनैरपि ।&#x9;035a&lt;br&gt;&#xA;आत्मानं सततं रक्षेद्दारैरपि धनैरपि ॥&#x9;035c&lt;br&gt;&#xA;दृष्टादृष्टफलार्थं हि भार्या पुत्रो धनं गृहम् ।&#x9;036a&lt;br&gt;&#xA;सर्वमेतद्विधातव्यं बुधानामेष निश्चयः ॥&#x9;036c&lt;br&gt;&#xA;एकतो वा कुलं कृत्स्नमात्मा वा कुलवर्धनः ।&#x9;037a&lt;br&gt;&#xA;&#39;उभयोः कोधिको विद्वन्नात्मा चैवाधिकः कुलात् ॥&#x9;037c&lt;br&gt;&#xA;आत्मनो विद्यमानत्वाद्भुवनानि चतुर्दश ।&#x9;038a&lt;br&gt;&#xA;विद्यन्ते द्विजशार्दूल आत्मा रक्ष्यस्ततस्त्वया ॥&#x9;038c&lt;br&gt;&#xA;आत्मन्यविद्यमाने चेदस्य नास्तीह किञ्चन ।&#x9;039a&lt;br&gt;&#xA;एतज्जगदिदं सर्वमात्मना न समं किल ॥&#39;&#x9;039c&lt;br&gt;&#xA;स कुरुष्व मया कार्यं तारयात्मानमात्मना ।&#x9;040a&lt;br&gt;&#xA;अनुजानीहि मामार्य सुतौ मे परिपालय ॥&#x9;040c&lt;br&gt;&#xA;अवध्याः स्त्रिय इत्याहुर्धर्मज्ञा धर्मनिश्चये ।&#x9;041a&lt;br&gt;&#xA;धर्मज्ञान्राक्षसानाहुर्न हन्यात्स च मामपि ॥&#x9;041c&lt;br&gt;&#xA;निःसंशयं वधः पुंसां स्त्रीणां संशयितो वधः ।&#x9;042a&lt;br&gt;&#xA;अतो मामेव धर्मज्ञ प्रस्थापयितुमर्हसि ॥&#x9;042c&lt;br&gt;&#xA;भुक्तं प्रियाण्यवाप्तानि धर्मश्च चरितो मया ।&#x9;043a&lt;br&gt;&#xA;&#39;त्वच्छुश्रूषणसम्भूता कीर्तिश्चाप्यतुला मम ।&#39;&#x9;043c&lt;br&gt;&#xA;त्वत्प्रसूतिः प्रिया प्राप्ता न मां तप्स्यत्यजीवितं ॥&#x9;043e&lt;br&gt;&#xA;जातपुत्रा च वृद्धा च प्रियकामा च ते सदा ।&#x9;044a&lt;br&gt;&#xA;समीक्ष्यैतदहं सर्वं व्यवसायं करोम्यतः ॥&#x9;044c&lt;br&gt;&#xA;उत्सृज्यापि हि मामार्य प्राप्स्यस्यन्यामपि स्त्रियम् ।&#x9;045a&lt;br&gt;&#xA;ततः प्रतिष्ठितो धर्मो भविष्यति पुनस्तव ॥&#x9;045c&lt;br&gt;&#xA;न चाप्यधर्मः कल्याण बहुपत्नीकता नृणाम् ।&#x9;046a&lt;br&gt;&#xA;स्त्रीणामधर्मः सुमहान्भर्तुः पूर्वस्य लङ्घने ॥&#x9;046c&lt;br&gt;&#xA;एतत्सर्वं समीक्ष्य त्वमात्मत्यागं च गर्हितम् ।&#x9;047a&lt;br&gt;&#xA;आत्मानं तारयाद्याशु कुलं चेमौ च दारकौ ॥&#x9;047c&lt;br&gt;&#xA;वैशम्पायन उवाच &#x9;048&lt;br&gt;&#xA;एवमुक्तस्तया भर्ता तां समालिङ्ग्य भारत ।&#x9;048a&lt;br&gt;&#xA;मुमोच बाष्पं शनकैः सभार्यो भृशदुःखितः ॥&#x9;048c&lt;br&gt;&#xA;&#39;मैवं वद त्वं कल्याणि तिष्ठ चेह सुमध्यमे ।&#x9;049a&lt;br&gt;&#xA;न तु भार्यां त्यजेत्प्राज्ञः पुत्रान्वापि कदाचन ॥&#x9;049c&lt;br&gt;&#xA;विशेषतः स्त्रियं रक्षेत्पुरुषो बुद्धिमानिह ।&#x9;050a&lt;br&gt;&#xA;त्यक्त्वा तु पुरुषो जीवेन्न हातव्यानिमान्सदा ।&#x9;050c&lt;br&gt;&#xA;न वेत्ति कामं धर्मं च अर्थं मोक्षं च तत्त्वतः ॥&#39; ॥&#x9;050e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/173/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/173/</guid>
      <description>&lt;p&gt;अध्यायः 173&lt;/p&gt;&#xA;&lt;p&gt;ब्राह्मणं प्रति तत्कन्यावाक्यम् ॥ 1 ॥ बालस्य पुत्रस्य वचनेन पित्रोः किञ्चिद्धर्षसमये कुन्त्यास्तत्समीपे गमनम् ॥ 2 ॥&#xA;वैशम्पायन उवाच &#x9;001&lt;br&gt;&#xA;तयोर्दुःखितयोर्वाक्यमतिमात्रं निशम्य तु ।&#x9;001a&lt;br&gt;&#xA;ततो दुःखपरीताङ्गी कन्या तावभ्यभाषत ॥&#x9;001c&lt;br&gt;&#xA;किमेवं भृशदुःखार्तौ रोरूयेतामनाथवत् ।&#x9;002a&lt;br&gt;&#xA;ममापि श्रूयतां वाक्यं श्रुत्वा च क्रियतां क्षमम् ॥&#x9;002c&lt;br&gt;&#xA;धर्मतोऽहं परित्याज्या युवयोर्नात्र संशयः ।&#x9;003a&lt;br&gt;&#xA;त्यक्तव्यां मां परित्यज्य त्राहि सर्वं मयैकया ॥&#x9;003c&lt;br&gt;&#xA;इत्यर्थमिष्यतेऽपत्यं तारयिष्यति मामिति ।&#x9;004a&lt;br&gt;&#xA;अस्मिन्नुपस्थिते काले तरध्वं प्लववन्मया ॥&#x9;004c&lt;br&gt;&#xA;इह वा तारयेद्दुर्गादुत वा प्रेत्य भारत ।&#x9;005a&lt;br&gt;&#xA;सर्वथा तारयेत्पुत्रः पुत्र इत्युच्यते बुधैः ॥&#x9;005c&lt;br&gt;&#xA;आकाङ्क्षन्ते च दौहित्रान्मयि नित्यं पितामहाः ।&#x9;006a&lt;br&gt;&#xA;तत्स्वयं वै परित्रास्ये रक्षन्ती जीवितं पितुः ॥&#x9;006c&lt;br&gt;&#xA;भ्राता च मम बालोऽयं गते लोकममुं त्वयि ।&#x9;007a&lt;br&gt;&#xA;अचिरेणैव कालेन विनश्येत न संशयः ॥&#x9;007c&lt;br&gt;&#xA;तातेपि हि गते स्वर्गं विनष्टे च ममानुजे ।&#x9;008a&lt;br&gt;&#xA;पिण्डः पितॄणां व्युच्छिद्येत्तत्तेषां विप्रियं भवेत् ॥&#x9;008c&lt;br&gt;&#xA;पित्रा त्यक्ता तथा मात्रा भ्रात्रा चाहमसंशयम् ।&#x9;009a&lt;br&gt;&#xA;दुःखाद्दुःखतरं प्राप्य म्रियेयमतथोचिताम् ॥&#x9;009c&lt;br&gt;&#xA;त्वयि त्वरोगे निर्मुक्तो माता भ्राता च मे शिशुः ।&#x9;010a&lt;br&gt;&#xA;सन्तानश्चैव पिण्डश्च प्रतिष्ठास्यत्यसंशयम् ॥&#x9;010c&lt;br&gt;&#xA;आत्मा पुत्रः सखी भार्या कृच्छ्रं तु दुहिता किल ।&#x9;011a&lt;br&gt;&#xA;स कृच्छ्रान्मोचयात्मानं मां च धर्मे नियोजया ॥&#x9;011c&lt;br&gt;&#xA;अनाथा कृपणा बाला यत्र क्वचन गामिनी ।&#x9;012a&lt;br&gt;&#xA;भविष्यामि त्वया तात विहीना कृपणा सदा ॥&#x9;012c&lt;br&gt;&#xA;अथवाहं करिष्यामि कुलस्यास्य विमोचनम् ।&#x9;013a&lt;br&gt;&#xA;फलसंस्था भविष्यामि कृत्वा कर्म सुदुष्करम् ॥&#x9;013c&lt;br&gt;&#xA;अथवा यास्यसे तत्र त्यक्त्वा मां द्विजसत्तम ।&#x9;014a&lt;br&gt;&#xA;पीडिताऽहं भविष्यामि तदवेक्षस्व मामपि ॥&#x9;014c&lt;br&gt;&#xA;तदस्मदर्थं धर्मार्थं प्रसवार्थं च सत्तम ।&#x9;015a&lt;br&gt;&#xA;आत्मानं परिरक्षस्व त्यक्तव्यां मां च सन्त्यज ॥&#x9;015c&lt;br&gt;&#xA;अवश्यकरणीये च मा त्वां कालोत्यगादयम् ।&#x9;016a&lt;br&gt;&#xA;किं त्वतः परमं दुःखं यद्वयं स्वर्गते त्वयि ॥&#x9;016c&lt;br&gt;&#xA;याचमानाः परादन्नं परिधावेमहि श्ववत् ।&#x9;017a&lt;br&gt;&#xA;त्वयि त्वरोगे निर्मुक्ते क्लेशादस्मात्सबान्धवे ।&#x9;017c&lt;br&gt;&#xA;अमृतेव सती लोके भविष्यामि सुखान्विता ॥&#x9;017e&lt;br&gt;&#xA;इतः प्रदाने देवाश्च पितरश्चेति नः श्रुतम् ।&#x9;018a&lt;br&gt;&#xA;त्वया दत्तेन तोयेन भविष्यति हिताय वै ॥&#x9;018c&lt;br&gt;&#xA;&#39;इत्येतदुभयं तात निशाम्य तव यद्धितम् ।&#x9;019a&lt;br&gt;&#xA;तद्व्यवस्य तथाम्बाया हितं स्वस्य सुतस्य च ॥&#x9;019c&lt;br&gt;&#xA;मातापित्रोश्च पुत्रास्तु भवितारो गुणान्विताः ।&#x9;020a&lt;br&gt;&#xA;न तु पुत्रस्य पितरो पुनर्जातु भविष्यतः ॥&#39;&#x9;020c&lt;br&gt;&#xA;वैशम्पायन उवाच &#x9;021&lt;br&gt;&#xA;एवं बहुविधं तस्या निशम्य परिदेवितम् ।&#x9;021a&lt;br&gt;&#xA;पिता माता च सा चैव कन्या प्ररुरुदुस्त्रयः ॥&#x9;021c&lt;br&gt;&#xA;ततः प्ररुदितान्सर्वान्निशम्याथ सुतस्तदा ।&#x9;022a&lt;br&gt;&#xA;उत्फुल्लनयनो बालः कलमव्यक्तमब्रवीत् ॥&#x9;022c&lt;br&gt;&#xA;मा पिता रुद मा मातर्मा स्वसस्त्विति चाब्रवीत् ।&#x9;023a&lt;br&gt;&#xA;प्रहसन्निव सर्वांस्तानेकैकमनुसर्पति ॥&#x9;023c&lt;br&gt;&#xA;ततः स तृणमादाय प्रहृष्टः पुनरब्रवीत् ।&#x9;024a&lt;br&gt;&#xA;अनेनाहं हनिष्यामि राक्षसं पुरुषादकम् ॥&#x9;024c&lt;br&gt;&#xA;वैशम्पायन उवाच &#x9;025&lt;br&gt;&#xA;तथापि तेषां दुःखेन परीतानां निशम्य तत् ।&#x9;025a&lt;br&gt;&#xA;बालस्य वाक्यमव्यक्तं हर्षः समभवन्महान् ॥&#x9;025c&lt;br&gt;&#xA;अयं काल इति ज्ञात्वा कुन्ती समुपसृत्य तान् ।&#x9;026a&lt;br&gt;&#xA;गतासूनमृतेनेव जीवयन्तीदमब्रवीत् ॥ ॥&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/174/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/174/</guid>
      <description>&lt;p&gt;अध्यायः 174&lt;/p&gt;&#xA;&lt;p&gt;कुन्त्या रोदनकारणप्रश्ने ब्राह्मणेन बकवृत्तान्तकथनम् ॥ 1 ॥&#xA;कुन्त्युवाच &#x9;001&lt;br&gt;&#xA;कुतोमूलमिदं दुःखं ज्ञातुमिच्छामि तत्त्वतः ।&#x9;001a&lt;br&gt;&#xA;विदित्वाप्यपकर्षेयं शक्यं चेदपकर्षितुम् ॥&#x9;001c&lt;br&gt;&#xA;ब्राह्मण उवाच &#x9;002&lt;br&gt;&#xA;उपपन्नं सतामेतद्यद्ब्रवीषि तपोधने ।&#x9;002a&lt;br&gt;&#xA;न तु दुःखमिदं शक्यं मानुषेण व्यपोहितुम् ॥&#x9;002c&lt;br&gt;&#xA;&#39;तथापि तत्त्वमाख्यास्ये दुःखस्यैतस्य सम्भवम् ।&#x9;003a&lt;br&gt;&#xA;शक्यं वा यदि वाऽशक्यं शृणु भद्रे यथातथम् ॥&#x9;003c&lt;br&gt;&#xA;समीपे नगरस्यास्य बको वसति राक्षसः ।&#x9;004a&lt;br&gt;&#xA;इतो गव्यूतिमात्रेऽस्ति यमुनागह्वरे गुहा ॥&#x9;004c&lt;br&gt;&#xA;तस्यां घोरः स वसति जिघांसुः पुरुषादकः ।&#x9;005a&lt;br&gt;&#xA;बकाभिधानो दुष्टात्मा राक्षसानां कुलाधमः ॥&#x9;005c&lt;br&gt;&#xA;ईशो जनपदस्यास्य पुरस्य च महाबलः ।&#x9;006a&lt;br&gt;&#xA;पुष्टो मानुषमांसेन दुर्बुद्धिः पुरुषादकः ॥&#x9;006c&lt;br&gt;&#xA;प्रबलः कामरूपी च राक्षसस्तु महाबलः ।&#x9;007a&lt;br&gt;&#xA;तेनोपसृष्टा नगरी वर्षमद्य त्रयोदशम् ॥&#x9;007c&lt;br&gt;&#xA;तत्कृते परचक्राच्च भूतेभ्यश्च न नो भयम् ।&#x9;008a&lt;br&gt;&#xA;पुरुषादेन रौद्रेण भक्ष्यमाणा दुरात्मना ॥&#x9;008c&lt;br&gt;&#xA;अनाथा नगरी नाथं त्रातारं नाधिगच्छति ।&#x9;009a&lt;br&gt;&#xA;गुहायां च वसंस्तत्र बाधते सततं जनम् ॥&#x9;009c&lt;br&gt;&#xA;स्त्रियो बालांश्च वृद्धांश्च यूनश्चापि दुरात्मवान् ।&#x9;010a&lt;br&gt;&#xA;अत्र मन्त्रैश्च होमैश्च भोजनैश्च स राक्षसः ॥&#x9;010c&lt;br&gt;&#xA;ईडितो द्विजमुख्यैश्च पूजितश्च दुरात्मवान् ।&#x9;011a&lt;br&gt;&#xA;यदा च सकलानेवं प्रसूदयति राक्षसः ॥&#x9;011c&lt;br&gt;&#xA;अथैनं ब्राह्मणाः सर्वे समये समयोजयन् ।&#x9;012a&lt;br&gt;&#xA;मा स्म कामाद्वधी रक्षो दास्यामस्ते सदा वयम्॥&#x9;012c&lt;br&gt;&#xA;पर्यायेण यथाकाममिह मांसोदनं प्रभो ।&#x9;013a&lt;br&gt;&#xA;अन्नं मांससमायुक्तं तिलचूर्णसमन्वितम् ॥&#x9;013c&lt;br&gt;&#xA;सर्पिषा च समायुक्तं व्यञ्जनैश्च समन्वितम् ।&#x9;014a&lt;br&gt;&#xA;सूपांस्त्रीन्सतिलान्पिण्डाल्ँलाजापूपसुरासवान् ॥&#x9;014c&lt;br&gt;&#xA;शृताशृतान्पानकुम्भान्स्थूलमांसं शृताशृतम् ।&#x9;015a&lt;br&gt;&#xA;वनमाहिषवाराहभाल्लूकं च शृताशृतम् ॥&#x9;015c&lt;br&gt;&#xA;सर्पिःकुम्भांश्च विविधान्दधिकुम्भांस्तथा बहून् ।&#x9;016a&lt;br&gt;&#xA;सद्यःसिद्धसमायुक्तं तिलचूर्णैः समाकुलम् ॥&#x9;016c&lt;br&gt;&#xA;कुलाच्च पुरुषं चैकं बलीवर्दौ च कालकौ ।&#x9;017a&lt;br&gt;&#xA;प्राप्स्यसि त्वमसङ्क्रुद्धो रक्षोभागं प्रकल्पितम् ॥&#x9;017c&lt;br&gt;&#xA;तिष्ठेह समयेऽस्माकमित्ययाचन्त तं द्विजाः ।&#x9;018a&lt;br&gt;&#xA;बाढमित्येव तद्रक्षस्तद्वचः प्रत्यगृह्णत ॥&#x9;018c&lt;br&gt;&#xA;परचक्राटवीकेभ्यो रक्षणं स करोति च ।&#x9;019a&lt;br&gt;&#xA;तस्मिन्भागे सुनिर्दिष्टे स्थितः स समये बली ॥&#x9;019c&lt;br&gt;&#xA;एकैकं चैव पुरुषं सम्प्रयच्छन्ति वेतनम् ।&#x9;020a&lt;br&gt;&#xA;स वारो बहुभिर्वर्षैर्भवत्यसुकरो नरैः ॥&#x9;020c&lt;br&gt;&#xA;तद्विमोक्षाय ये केचिद्यतन्ते पुरुषाः क्वचित् ।&#x9;021a&lt;br&gt;&#xA;सपुत्रदारांस्तान्हत्वा तद्रक्षो भक्षयत्युत ॥&#39;&#x9;021c&lt;br&gt;&#xA;वेत्रकीयगृहे राजा नायं नयमिहास्थितः ।&#x9;022a&lt;br&gt;&#xA;उपायं तं न कुरुते यत्नादपि स मन्दधीः ।&#x9;022c&lt;br&gt;&#xA;अनामयं जनस्यास्य येन स्यादद्य शाश्वतम् ॥&#x9;022e&lt;br&gt;&#xA;एतदर्हा वचं नूनं वसामो दुर्बलस्य ये ।&#x9;023a&lt;br&gt;&#xA;विषये नित्यवास्तव्याः कुराजानमुपाश्रिताः ॥&#x9;023c&lt;br&gt;&#xA;ब्राह्मणाः कस्य वक्तव्याः कस्य वाच्छन्दचारिणः ।&#x9;024a&lt;br&gt;&#xA;गुणैरेते हि वत्स्यन्ति कामगाः पक्षिणो यथा ॥&#x9;024c&lt;br&gt;&#xA;राजानं प्रथमं विन्देत्ततो भार्यां ततो धनम् ।&#x9;025a&lt;br&gt;&#xA;&#39;राजन्यसति लोकेऽस्मिन्कुतो भार्या कुतो धनम् ।&#x9;025c&lt;br&gt;&#xA;वयस्य सञ्चयेनास्य ज्ञातीन्पुत्रांश्च तारयेत् ॥&#x9;025e&lt;br&gt;&#xA;विपीरतं मया चेदं त्रयं सर्वमुपार्जितम् ।&#x9;026a&lt;br&gt;&#xA;तदिमामापदं प्राप्य भृशं तप्यामहे वयम् ॥&#x9;026c&lt;br&gt;&#xA;सोऽयमस्माननुप्राप्तो वारः कुलविनाशनः ।&#x9;027a&lt;br&gt;&#xA;भोजनं पुरुषश्चैकः प्रदेयं वेतनं मया ॥&#x9;027c&lt;br&gt;&#xA;न च मे विद्यते वित्तं सङ्क्रेतुं पुरुषं क्वचित् ।&#x9;028a&lt;br&gt;&#xA;सुहृज्जनं प्रदातुं च न शक्ष्यामि कदाचन ॥&#x9;028c&lt;br&gt;&#xA;गतिं चान्यां न पश्यामि तस्मान्मोक्षाय रक्षसः ।&#x9;029a&lt;br&gt;&#xA;सोऽहं दुःखार्णवे मग्नो महत्यसुकरे भृशम् ॥&#x9;029c&lt;br&gt;&#xA;सहैवैतैर्गमिष्यामि बान्धवैरद्य राक्षसम् ।&#x9;030a&lt;br&gt;&#xA;ततो नः सहितान्क्षुद्रः सर्वानेवोपभोक्ष्यति ॥&#x9;030c&lt;br&gt;&#xA;&#39;दुःखमूलमिदं भद्रे मयोक्तं प्रश्नतोऽनघे ॥&#39; ॥&#x9;031ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/175/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/175/</guid>
      <description>&lt;p&gt;अध्यायः 175&lt;/p&gt;&#xA;&lt;p&gt;कुन्त्या बकं प्रति स्वपुत्रप्रेषणवचनम् ॥ 1 ॥&#xA;कुन्त्युवाच &#x9;001&lt;br&gt;&#xA;न विषादस्त्वया कार्यो भयादस्मात्कथञ्चन ।&#x9;001a&lt;br&gt;&#xA;उपायः परिदृष्टोऽत्र तस्मान्मोक्षाय रक्षसः ॥&#x9;001c&lt;br&gt;&#xA;&#39;नैव स्वयं सपुत्रस्य गमनं तत्र रोचये ।&#39;&#x9;002a&lt;br&gt;&#xA;एकस्तव सुतो बालः कन्या चैका तपस्विनी ।&#x9;002c&lt;br&gt;&#xA;न चैतयोस्तथा पत्न्या गमनं तव रोचये ॥&#x9;002e&lt;br&gt;&#xA;मम पञ्च सुता ब्रह्मंस्तेषामेको गमिष्यति ।&#x9;003a&lt;br&gt;&#xA;त्वदर्थं बलिमादाय तस्य पापस्य रक्षसः ॥&#x9;003c&lt;br&gt;&#xA;ब्राह्मण उवाच &#x9;004&lt;br&gt;&#xA;नाहमेतत्करिष्यामि जीवितार्थी कथञ्चन ।&#x9;004a&lt;br&gt;&#xA;ब्राह्मणस्यातिथेश्चैव स्वार्थे प्राणान्वियोजयन् ॥&#x9;004c&lt;br&gt;&#xA;न त्वेतदकुलीनासु नाधर्मिष्ठासु विद्यते ।&#x9;005a&lt;br&gt;&#xA;यद्ब्राह्मणार्थं विसृजेदात्मानमपि चात्मजम् ॥&#x9;005c&lt;br&gt;&#xA;आत्मनस्तु वधः श्रेयो बोद्धव्यमिति रोचते ।&#x9;006a&lt;br&gt;&#xA;ब्रह्मवध्याऽऽत्मवध्या वा श्रेयानात्मवधो मम ॥&#x9;006c&lt;br&gt;&#xA;ब्रह्मवध्या परं पापं निष्कृतिर्नात्र विद्यते ।&#x9;007a&lt;br&gt;&#xA;बुद्धिपूर्वं कृत्वापि प्रत्यवायो हि विद्यते ॥&#x9;007c&lt;br&gt;&#xA;न त्वहं वधमाकाङ्क्षे स्वयमेवात्मनः शुभे ।&#x9;008a&lt;br&gt;&#xA;परैः कृते वधे पापं न किञ्चिन्मयि विद्यते ॥&#x9;008c&lt;br&gt;&#xA;अभिसन्धौ कृते तस्मिन्ब्राह्मणस्य वधे मया ।&#x9;009a&lt;br&gt;&#xA;निष्कृतिं न प्रपश्यामि नृशंसं क्षुद्रमेव च ॥&#x9;009c&lt;br&gt;&#xA;आगतस्य गृहं त्यागस्तथैव शरणार्थिनः ।&#x9;010a&lt;br&gt;&#xA;याचमानस्य च वधो नृशंसो गर्हितो बुधैः ॥&#x9;010c&lt;br&gt;&#xA;कुर्यान्न निन्दितं कर्म न नृशंसं कथञ्चन ।&#x9;011a&lt;br&gt;&#xA;इति पूर्वे महात्मान आपद्धर्मविदो विदुः ॥&#x9;011c&lt;br&gt;&#xA;श्रेयांस्तु सहदारस्य विनाशोऽद्य मम स्वयम् ।&#x9;012a&lt;br&gt;&#xA;ब्राह्मणस्य वधं नाहमनुमंस्ये कदाचन ॥&#x9;012c&lt;br&gt;&#xA;कुन्त्युवाच &#x9;013&lt;br&gt;&#xA;ममाप्येषा मतिर्ब्रह्मन्विप्रा रक्ष्या इति स्थिरा ।&#x9;013a&lt;br&gt;&#xA;न चाप्यनिष्टः पुत्रो मे यदि पुत्रशतं भवेत् ॥&#x9;013c&lt;br&gt;&#xA;न चासौ राक्षसः शक्तो मम पुत्रविनाशने ।&#x9;014a&lt;br&gt;&#xA;वीर्यवान्मन्त्रसिद्धश्च तेजस्वी च सुतो मम ॥&#x9;014c&lt;br&gt;&#xA;राक्षसाय च तत्सर्वं प्रापयिष्यति भोजनम् ।&#x9;015a&lt;br&gt;&#xA;मोक्षयिष्यति चात्मानमिति मे निश्चिता मतिः ॥&#x9;015c&lt;br&gt;&#xA;समागताश्च वीरेण दृष्टपूर्वाश्च राक्षसाः ।&#x9;016a&lt;br&gt;&#xA;बलवन्तो महाकाया निहताश्चाप्यनेकशः ॥&#x9;016c&lt;br&gt;&#xA;न त्विदं केषुचिद्ब्रह्मान्व्याहर्तव्यं कथञ्चन ।&#x9;017a&lt;br&gt;&#xA;विद्यार्थिनो हि मे पुत्रान्विप्रकुर्युः कुतूहलात् ॥&#x9;017c&lt;br&gt;&#xA;गुरुणा चाननुज्ञातो ग्राहयेद्यः सुतो मम ।&#x9;018a&lt;br&gt;&#xA;न स कुर्यात्तथा कार्यं विद्ययेति सतां मतम् ॥&#x9;018c&lt;br&gt;&#xA;वैशम्पायन उवाच &#x9;019&lt;br&gt;&#xA;एवमुक्तस्तु पृथया स विप्रो भार्यया सह ।&#x9;019a&lt;br&gt;&#xA;हृष्टः सम्पूजयामास तद्वाक्यममृतोपमम् ॥&#x9;019c&lt;br&gt;&#xA;ततः कुन्ती च विप्रश्च सहितावनिलात्मजम् ।&#x9;020a&lt;br&gt;&#xA;तमब्रूतां कुरुष्वेति स तथेत्यब्रवीच्च तौ ॥ ॥&#x9;020c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/176/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/176/</guid>
      <description>&lt;p&gt;अध्यायः 176&lt;/p&gt;&#xA;&lt;p&gt;भिक्षाटनार्थं गतानां युधिष्ठिरादीनां गृहं प्रत्यागमनम् ॥ 1 ॥ भीमो बकं प्रति प्रेष्यत इति ज्ञातवतो युधिष्ठिरस्य सन्तापः ॥ 2 ॥ भीमसेनप्रभावकथनेन कुन्त्या कृतं युधिष्ठिराश्वासनम् ॥ 3 ॥&#xA;वैशम्पायन उवाच ।&#x9;001&lt;br&gt;&#xA;करिष्य इति भीमेन प्रतिज्ञातेऽथ भारत ।&#x9;001a&lt;br&gt;&#xA;आजग्मुस्ते ततः सर्वे भैक्षमादाय पाण्डवाः ॥&#x9;001c&lt;br&gt;&#xA;&#39;भीमसेनं ततो दृष्ट्वा आपूर्णवदनं तथा ।&#x9;002a&lt;br&gt;&#xA;बुबोध धर्मराजस्तु हृषितं भीममच्युतम् ॥&#x9;002c&lt;br&gt;&#xA;तोषस्य कारणं यत्तु मनसाऽचिन्तयद्गुरुः ।&#x9;003a&lt;br&gt;&#xA;स समीक्ष्य तदा राजन्योद्धुकामं युधिष्ठिरः ॥&#39;&#x9;003c&lt;br&gt;&#xA;आकारेणैव तं ज्ञात्वा पाण्डुपुत्रो युधिष्ठिरः ।&#x9;004a&lt;br&gt;&#xA;रहः समुपविश्यैकस्ततः पप्रच्छ मातरम् ॥&#x9;004c&lt;br&gt;&#xA;किं चिकीर्षत्ययं कर्म भीमो भीमपराक्रमः ।&#x9;005a&lt;br&gt;&#xA;भवत्यनुमते कच्चित्स्वयं वा कर्तुमिच्छति ॥&#x9;005c&lt;br&gt;&#xA;कुन्त्युवाच &#x9;006&lt;br&gt;&#xA;ममैव वचनादेष करिष्यति परन्तपः ।&#x9;006a&lt;br&gt;&#xA;ब्राह्मणार्थे महत्कृत्यं मोक्षाय नगरस्य च ॥&#x9;006c&lt;br&gt;&#xA;&#39;बकाय कल्पितं पुत्र महान्तं बलिमुत्तमम् ।&#x9;007a&lt;br&gt;&#xA;भीमो भुनक्तु सुस्पष्टमप्येकाहं तपःसुतः ॥&#39;&#x9;007c&lt;br&gt;&#xA;युधिष्ठिर उवाच &#x9;008&lt;br&gt;&#xA;किमिदं साहसं तीक्ष्णं भवत्या दुष्करं कृतम् ।&#x9;008a&lt;br&gt;&#xA;परित्यागं हि पुत्रस्य न प्रशंसन्ति साधवः ॥&#x9;008c&lt;br&gt;&#xA;कथं परसुतस्यार्थे स्वसुतं त्यक्तुमिच्छसि ।&#x9;009a&lt;br&gt;&#xA;लोकवेदविरुद्धं हि पुत्रत्यागात्कृतं त्वया ॥&#x9;009c&lt;br&gt;&#xA;यस्य बाहू समाश्रित्य सुखं सर्वे शयामहे ।&#x9;010a&lt;br&gt;&#xA;राज्यं चापहृतं क्षुद्रैराजिहीर्षामहे पुनः ॥&#x9;010c&lt;br&gt;&#xA;यस्य दुर्योधनो वीर्यं चिन्तयन्नमितौजसः ।&#x9;011a&lt;br&gt;&#xA;न शेते रजनीः सर्वा दुःखाच्छकुनिना सह ॥&#x9;011c&lt;br&gt;&#xA;यस्य वीरस्य वीर्येण मुक्ता जतुगृहाद्वयम् ।&#x9;012a&lt;br&gt;&#xA;अन्येभ्यश्चैव पापेभ्यो निहतश्च पुरोचनः ॥&#x9;012c&lt;br&gt;&#xA;यस्य वीर्यं समाश्रित्य वसुपूर्णां वसुन्धराम् ।&#x9;013a&lt;br&gt;&#xA;इमां मन्यामहे प्राप्तां निहत्य धृतराष्ट्रजान् ॥&#x9;013c&lt;br&gt;&#xA;तस्य व्यवसितस्त्यागो बुद्धिमास्थाय कां त्वया ।&#x9;014a&lt;br&gt;&#xA;कच्चिन्नु दुःखैर्बुद्धिस्ते विलुप्ता गतचेतसः ॥&#x9;014c&lt;br&gt;&#xA;कुन्त्युवाच &#x9;015&lt;br&gt;&#xA;युधिष्ठिर न सन्तापस्त्वया कार्यो वृकोदरे ।&#x9;015a&lt;br&gt;&#xA;न चायं बुद्धिदौर्बल्याद्व्यवसायः कृतो मया ॥&#x9;015c&lt;br&gt;&#xA;&#39;न च शोकेन बुद्धिः सा विलुप्ता गतचेतसः ।&#x9;016a&lt;br&gt;&#xA;&#39;इह विप्रस्य भवने वयं पुत्र सुखोषिताः ।&#x9;016c&lt;br&gt;&#xA;अज्ञाता धार्तराष्ट्राणां सत्कृता वीतमन्यवः ॥&#x9;016e&lt;br&gt;&#xA;तस्य प्रतिक्रिया पार्थ मयेयं प्रसमीक्षिता ।&#x9;017a&lt;br&gt;&#xA;एतावानेव पुरुषः कृतं यस्मिन्न नश्यति ॥&#x9;017c&lt;br&gt;&#xA;यावच्च कुर्यादन्योऽस्य कुर्याद्बहुगुणं ततः ।&#x9;018a&lt;br&gt;&#xA;&#39;ब्राह्मणार्थे महान्धर्मो जानामीत्थं वृकोदरे ॥&#39;&#x9;018c&lt;br&gt;&#xA;दृष्ट्वा भीमस्य विक्रान्तं तदा जतुगृहे महत् ।&#x9;019a&lt;br&gt;&#xA;हिडिम्बस्य वधाच्चैवं विश्वासो मे वृकोदरे ॥&#x9;019c&lt;br&gt;&#xA;बाह्वोर्बलं हि भीमस्य नागायुतसमं महत् ।&#x9;020a&lt;br&gt;&#xA;येन यूयं गजप्रख्या निर्व्यूढा वारणावतात् ॥&#x9;020c&lt;br&gt;&#xA;वृकोदरेण सदृशो बलेनान्यो न विद्यते ।&#x9;021a&lt;br&gt;&#xA;यो व्यतीयाद्युधि श्रेष्ठमपि वज्रधरं स्वयम् ॥&#x9;021c&lt;br&gt;&#xA;जातमात्रः पुरा चैव ममाङ्कात्पतितो गिरौ ।&#x9;022a&lt;br&gt;&#xA;शरीरगौरवादस्य शिला गात्रैर्विचूर्णिता ॥&#x9;022c&lt;br&gt;&#xA;तदहं प्रज्ञया ज्ञात्वा बलं भीमस्य पाण्डव ।&#x9;023a&lt;br&gt;&#xA;प्रतिकार्ये च विप्रस्य ततः कृतवती मतिम् ॥&#x9;023c&lt;br&gt;&#xA;नेदं लोभान्न चाज्ञानान्न च मोहाद्विनिश्चितम् ।&#x9;024a&lt;br&gt;&#xA;बुद्धिपूर्वं तु धर्मस्य व्यवसायः कृतो मया ॥&#x9;024c&lt;br&gt;&#xA;अर्थौ द्वावपि निष्पन्नौ युधिष्ठिर भविष्यतः ।&#x9;025a&lt;br&gt;&#xA;प्रतीकारश्च वासस्य धर्मश्च चरितो महान् ॥&#x9;025c&lt;br&gt;&#xA;यो ब्राह्मणस्य साहाय्यं कुर्यादर्थेषु कर्हिचित् ।&#x9;026a&lt;br&gt;&#xA;क्षत्रियः स शुभाल्ँलोकानाप्नुयादिति मे मतिः ॥&#x9;026c&lt;br&gt;&#xA;क्षत्रियस्यैव कुर्वाणः क्षत्रियो वधमोक्षणम् ।&#x9;027a&lt;br&gt;&#xA;विपुलां कीर्तिमाप्नोति लोकेऽस्मिंश्च परत्र च ॥&#x9;027c&lt;br&gt;&#xA;वैश्यस्यार्थे च साहाय्यं कुर्वाणः क्षत्रियो भुवि ।&#x9;028a&lt;br&gt;&#xA;स सर्वेष्वपि लोकेषु प्रजा रञ्जयते ध्रुवम् ॥&#x9;028c&lt;br&gt;&#xA;शूद्रं तु मोचयेद्राजा शरणार्थिनमागतम् ।&#x9;029a&lt;br&gt;&#xA;प्राप्नोतीह कुले जन्म सद्द्रव्ये राजपूजिते ॥&#x9;029c&lt;br&gt;&#xA;एवं मां भगवान्व्यासः पुरा पौरवनन्दन ।&#x9;030a&lt;br&gt;&#xA;प्रोवाचासुकरप्रज्ञस्तस्मादेवं चिकीर्षितम् ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/177/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/177/</guid>
      <description>&lt;p&gt;अध्यायः 177&lt;/p&gt;&#xA;&lt;p&gt;परेद्युः प्रातः ब्राह्मणेन दत्तमन्नं भुक्त्वा बकाय प्रापणीयं अन्नादिपूर्णं शकटमारुह्य बकवनं प्रति भीमस्य गमनम् ॥ 1 ॥ तत्र भीमेन शकटस्तान्नभोजनम् ॥ 2 ॥ अन्नं भुञ्जानं भीमं दृष्ट्वा क्रुद्धेन बकेन सह भीमस्य युद्धम् ॥ 3 ॥ बकवधः ॥ 4 ॥&#xA;युधिष्ठिर उवाच ।&#x9;001&lt;br&gt;&#xA;उपपन्नमिदं मातस्त्वया यद्बुद्धिपूर्वकम् ।&#x9;001a&lt;br&gt;&#xA;आर्तस्य ब्राह्मणस्यैतदनुक्रोशादिदं कृतम् ॥&#x9;001c&lt;br&gt;&#xA;ध्रुवमेष्यति भीमोऽयं निहत्य पुरुषादकम् ।&#x9;002a&lt;br&gt;&#xA;सर्वथा ब्राह्मणस्यार्थे यदनुक्रोशवत्यसि ॥&#x9;002c&lt;br&gt;&#xA;यथा त्विदं न विन्देयुर्नरा नगरवासिनः ।&#x9;003a&lt;br&gt;&#xA;तथाऽयं ब्राह्मणो वाच्यः परिग्राह्यश्च यत्नतः ॥&#x9;003c&lt;br&gt;&#xA;वैशम्पायन उवाच ।&#x9;004&lt;br&gt;&#xA;&#39;युधिष्ठिरेण सम्मन्त्र्य ब्राह्मणार्थमरिन्दम ।&#x9;004a&lt;br&gt;&#xA;कुन्ती प्रविश्य तान्सर्वान्मन्त्रयामास भारत ॥&#x9;004c&lt;br&gt;&#xA;अथ रात्र्यां व्यतीतायां भीमसेनो महाबलः ।&#x9;005a&lt;br&gt;&#xA;ब्राह्मणं समुपागम्य वचश्चेदमुवाच ह ॥&#x9;005c&lt;br&gt;&#xA;आपदस्त्वां विमोक्ष्येऽहं सपुत्रं ब्राह्मण प्रियम् ।&#x9;006a&lt;br&gt;&#xA;मा भैषी राक्षसात्तस्मान्मां ददातु बलिं भवान् ॥&#x9;006c&lt;br&gt;&#xA;इह मामशितं कर्तुं प्रयतस्व सकृद्गृहे ।&#x9;007a&lt;br&gt;&#xA;अथात्मानं प्रादास्यामि तस्मै घोराय रक्षसे ॥&#x9;007c&lt;br&gt;&#xA;त्वरध्वं किं विलम्बध्वे मा चिरं कुरुतानघाः ।&#x9;008a&lt;br&gt;&#xA;व्यवस्येयं मनः प्राणैर्युष्मान्रक्षितुमद्य वै ॥&#x9;008c&lt;br&gt;&#xA;वैशम्पायन उवाच &#x9;009&lt;br&gt;&#xA;एवमुक्तः स भीमेन ब्राह्मणो भरतर्षभ ।&#x9;009a&lt;br&gt;&#xA;सुहृदां तत्समाख्याय ददावन्नं सुसंस्कृतम् ॥&#x9;009c&lt;br&gt;&#xA;पिशितोदनमाजह्रुरथास्मै पुरवासिनः ।&#x9;010a&lt;br&gt;&#xA;सघृतं सोपदंशं च सूपैर्नानाविधैः सह ॥&#x9;010c&lt;br&gt;&#xA;तदाऽशित्वा भीमसेनो मांसानि विविधानि च ।&#x9;011a&lt;br&gt;&#xA;मोदकानि च मुख्यानि चित्रोदनचयान्बहून् ॥&#x9;011c&lt;br&gt;&#xA;ततोऽपिबद्दधिघटान्सुबहून्द्रोणसम्मितान् ।&#x9;012a&lt;br&gt;&#xA;तस्य भुक्तवतः पौरा यथावत्समुपार्जितान् ॥&#x9;012c&lt;br&gt;&#xA;उपजह्रुर्भृतं भागं समृद्धमनसस्तदा ।&#x9;013a&lt;br&gt;&#xA;ततो रात्र्यां व्यतीतायां सव्यञ्जनदधिप्लुतम् ॥&#x9;013c&lt;br&gt;&#xA;समारुह्यान्नसम्पूर्णं शकटं स वृकोदरः ।&#x9;014a&lt;br&gt;&#xA;प्रययौ तूर्यनिर्घोषैः पौरैश्च परिवारितः ॥&#x9;014c&lt;br&gt;&#xA;आत्मानमेषोऽन्नभूतो राक्षसाय प्रदास्यति ।&#x9;015a&lt;br&gt;&#xA;तरुणोऽप्रतिरूपश्च दृढ औदरिको युवा ॥&#x9;015c&lt;br&gt;&#xA;वाग्भिरेवम्प्रकाराभिः स्तूयमानो वृकोदरः ।&#x9;016a&lt;br&gt;&#xA;चुचोद स बलीवर्दौ युक्तौ सर्वाङ्गकालकौ ॥&#x9;016c&lt;br&gt;&#xA;वादित्राणां प्रवादेन ततस्तं पुरुषादकम् ।&#x9;017a&lt;br&gt;&#xA;अभ्यगच्छत्सुसंहृष्टः सर्वत्र मनुजैर्वृतः ॥&#x9;017c&lt;br&gt;&#xA;सम्प्राप्य स च तं देशमेकाकी समुपाययौ ।&#x9;018a&lt;br&gt;&#xA;पुरुषादभयाद्भीतस्तत्रैवासीज्जनव्रजः ॥&#x9;018c&lt;br&gt;&#xA;स गत्वा दूरमध्वानं दक्षिणामभितो दिशम् ।&#x9;019a&lt;br&gt;&#xA;यतोपदिष्टमुद्देशे ददर्श विपुलं द्रुमम् ॥&#x9;019c&lt;br&gt;&#xA;केशमज्जास्थिमेदोभिर्बाहूरुचरणैरपि ।&#x9;020a&lt;br&gt;&#xA;आर्द्रैः शुष्कैश्च सङ्कीर्णमभितोऽथ वनस्पतिम् ॥&#x9;020c&lt;br&gt;&#xA;गृध्रकङ्कबलच्छन्नं गोमायुगणसेवितम् ।&#x9;021a&lt;br&gt;&#xA;उग्रगन्धमचक्षुष्यं श्मशानमिव दारुणम् ॥&#x9;021c&lt;br&gt;&#xA;तं प्रविश्य महावृक्षं चिन्तयामास वीर्यवान् ।&#x9;022a&lt;br&gt;&#xA;यावन्न पश्यते रक्षो बकाभिख्यं बलोत्तरम् ॥&#x9;022c&lt;br&gt;&#xA;आचितं विविधैर्भोज्यैरन्नैरुच्चावचैरिदम् ।&#x9;023a&lt;br&gt;&#xA;शकटं सूपसम्पूर्णं यावद्द्रक्ष्यति राक्षसः ॥&#x9;023c&lt;br&gt;&#xA;तावदेवेह भोक्ष्येऽहं दुर्लभं हि पुनर्भवेत् ।&#x9;024a&lt;br&gt;&#xA;विप्रकीर्येत सर्वं हि प्रयुद्धे मयि रक्षसा ॥&#x9;024c&lt;br&gt;&#xA;अभोज्यं हि शवस्पर्शे निगृहीते बके भवेत् ।&#x9;025a&lt;br&gt;&#xA;स त्वेवं भीमकर्मा तु भीमसेनोऽभिलक्ष्य च ॥&#x9;025c&lt;br&gt;&#xA;उपविश्य विविक्तेऽन्नं भुङ्क्ते स्म परमं परः ।&#x9;026a&lt;br&gt;&#xA;तं ततः सर्वतोऽपश्यन्द्रुमानारुह्य नागराः ॥&#x9;026c&lt;br&gt;&#xA;नारक्षो बलिमश्नीयादेवं बहु च मानवाः ।&#x9;027a&lt;br&gt;&#xA;भुङ्क्ते ब्राह्मणरूपेण बकोऽयमिति चाब्रुवन् ॥&#x9;027c&lt;br&gt;&#xA;स तं हसति तेजस्वी तदन्नमुपभुज्य च ।&#x9;028a&lt;br&gt;&#xA;&#39;आसाद्य तु वनं तस्य रक्षसः पाण्डवो बली ।&#x9;028c&lt;br&gt;&#xA;आजुहाव ततो नाम्ना तदन्नमुपपादयन् ॥&#x9;028e&lt;br&gt;&#xA;ततः स राक्षसः क्रुद्धो भीमस्य वचनात्तदा ।&#x9;029a&lt;br&gt;&#xA;आजगाम सुसङ्क्रुद्धो यत्र भीमो व्यवस्थितः ॥&#x9;029c&lt;br&gt;&#xA;महाकायो महावेगो दारयन्निव मेदिनीम् ।&#x9;030a&lt;br&gt;&#xA;लोहिताक्षः करालश्च लोहितश्मश्रुमूर्धजः ॥&#x9;030c&lt;br&gt;&#xA;आकर्णाद्भिन्नवक्त्रश्च शङ्कुकर्णो विभीषणः ।&#x9;031a&lt;br&gt;&#xA;त्रिशिखां भ्रुकुटिं कृत्वा सन्दश्य दशनच्छदम् ॥&#x9;031c&lt;br&gt;&#xA;भुञ्जानमन्नं तं दृष्ट्वा भीमसेनं स राक्षसः ।&#x9;032a&lt;br&gt;&#xA;विवृत्य नयने क्रुद्ध इदं वचनमब्रवीत् ॥&#x9;032c&lt;br&gt;&#xA;कोऽयमन्नमिदं भुङ्क्ते मदर्थमुपकल्पितम् ।&#x9;033a&lt;br&gt;&#xA;पश्यतो मम दुर्बुद्धिर्यियासुर्यमसादनम् ॥&#x9;033c&lt;br&gt;&#xA;भीमसेनस्ततः श्रुत्वा प्रहसन्निव भारत ।&#x9;034a&lt;br&gt;&#xA;राक्षसं तमनादृत्य भुङ्क्त एव पराङ्मुखः ॥&#x9;034c&lt;br&gt;&#xA;रवं स भैरवं कृत्वा समुद्यम्य करावुभौ ।&#x9;035a&lt;br&gt;&#xA;अभ्यद्रवद्भीमसेनं जिघांसुः पुरुषादकः ॥&#x9;035c&lt;br&gt;&#xA;तथापि परिभूयैनं प्रेक्षमाणो वृकोदरः ।&#x9;036a&lt;br&gt;&#xA;राक्षसं भुङ्क्त एवान्नं पाण्डवः परवीरहा ॥&#x9;036c&lt;br&gt;&#xA;अमर्षेण तु सम्पूर्णः कुन्तीपुत्रं वृकोदरम् ।&#x9;037a&lt;br&gt;&#xA;जघान पृष्ठे पाणिभ्यामुभाभ्यां पृष्ठतः स्थितः ॥&#x9;037c&lt;br&gt;&#xA;तथा बलवता भीमः पाणिभ्यां भृशमाहतः ।&#x9;038a&lt;br&gt;&#xA;नैवावलोकयामास राक्षसं भुङ्क्त एव सः ॥&#x9;038c&lt;br&gt;&#xA;ततः स भूयः सङ्क्रुद्धो वृक्षमादाय राक्षसः ।&#x9;039a&lt;br&gt;&#xA;ताडयिष्यंस्तदा भीमं पुनरभ्यद्रवद्बली ॥&#x9;039c&lt;br&gt;&#xA;क्षिप्तं क्रुद्धेन तं वृक्षं प्रतिजग्राह वीर्यवान् ।&#x9;040a&lt;br&gt;&#xA;सव्येन पाणिना भीमो दक्षिणेनाप्यभुङ्क्त ह ॥&#x9;040c&lt;br&gt;&#xA;&#39;शकटान्नं ततो भुक्त्वा रक्षसः पाणिना सह ।&#x9;041a&lt;br&gt;&#xA;गृह्णन्नेव तदा वृक्षं निःशेषं पर्वतोपमम् ॥&#x9;041c&lt;br&gt;&#xA;भीमसेनो हसन्नेव भुक्त्वा त्यक्त्वा च राक्षसम् ।&#x9;042a&lt;br&gt;&#xA;पीत्वा दधिघटान्पूर्णान्घृतकुम्भाञ्शतं शतम् ॥&#x9;042c&lt;br&gt;&#xA;वार्युपस्पृश्य संहृष्टस्तस्थौ गिरिरिवापरः ।&#x9;043a&lt;br&gt;&#xA;भ्रामयन्तं महावृक्षमायान्तं भीमदर्शनम् ॥&#x9;043c&lt;br&gt;&#xA;दृष्ट्वोत्थायाहवे वीरः सिंहनादं व्यनादयत् ।&#x9;044a&lt;br&gt;&#xA;भुजवेगं तथाऽऽस्फोटं क्ष्वेलितं च महास्वनम् ॥&#x9;044c&lt;br&gt;&#xA;कृत्वाऽऽह्वयत सङ्क्रुद्धो भीमसेनोऽथ राक्षसम् ।&#x9;045a&lt;br&gt;&#xA;उवाचाशनिशब्देन ध्वनिना भीषयन्निव ॥&#x9;045c&lt;br&gt;&#xA;भीम उवाच &#x9;046&lt;br&gt;&#xA;बहुकालं सुपुष्टं ते शरीरं राक्षसाधम ।&#x9;046a&lt;br&gt;&#xA;द्विपच्चतुष्पन्मांसैश्च बहुभिश्चौदनैरपि ॥&#x9;046c&lt;br&gt;&#xA;मद्बाहुबलमाश्रित्य न त्वं भूयस्त्वशिष्यसि ।&#x9;047a&lt;br&gt;&#xA;अद्य मद्बाहुनिष्पिष्टो गमिष्यसि यमालयम् ॥&#x9;047c&lt;br&gt;&#xA;अद्यप्रभृति स्वप्स्यन्ति वेत्रकीयनिवासिनः ।&#x9;048a&lt;br&gt;&#xA;निरुद्विग्नाः पुरस्यास्य कण्टके सूद्धृते मया ॥&#x9;048c&lt;br&gt;&#xA;अद्य युद्धे शरीरं ते कङ्कगोमायुवायसाः ।&#x9;049a&lt;br&gt;&#xA;मया हतस्य खादन्तु विकर्षन्तु च भूतले ॥&#x9;049c&lt;br&gt;&#xA;वैशम्पायन उवाच &#x9;050&lt;br&gt;&#xA;एवमुक्त्वा सुसङ्क्रुद्धः पार्थो बकजिघांसया ।&#x9;050a&lt;br&gt;&#xA;उपाधावद्बकश्चापि पार्थं पार्थिवसत्तम ॥&#x9;050c&lt;br&gt;&#xA;महाकायो महावेगो दारयन्निव मेदिनीम् ।&#x9;051a&lt;br&gt;&#xA;पिशङ्गरूपः पिङ्गाक्षो भीमसेनमभिद्रवत् ॥&#x9;051c&lt;br&gt;&#xA;त्रिशिखां भ्रुकुटीं कृत्वा सन्दश्य दशनच्छदम् ।&#x9;052a&lt;br&gt;&#xA;भृशं स भूयः सङ्क्रुद्धो वृक्षमादाय राक्षसः ॥&#x9;052c&lt;br&gt;&#xA;ताडयिष्यंस्तदा भीमं तरसाऽभ्यद्रवद्बली ।&#x9;053a&lt;br&gt;&#xA;क्रुद्धेनाभिहतं वृक्षं प्रतिजग्राह लीलया ॥&#x9;053c&lt;br&gt;&#xA;सव्येन पाणिना भीमः प्रहसन्निव भारत ।&#x9;054a&lt;br&gt;&#xA;ततः स पुनरुद्यम्य वृक्षान्बहुविधान्बली ॥&#x9;054c&lt;br&gt;&#xA;प्राहिणोद्भीमसेनाय बकोऽपि बलवान्रणे ।&#x9;055a&lt;br&gt;&#xA;सर्वानपोहयद्वृक्षान्स्वस्य हस्तस्य शाखया ॥&#x9;055c&lt;br&gt;&#xA;तद्वृक्षयुद्धमभवद्वृक्षषण्डविनाशनम् ॥&#x9;056a&lt;br&gt;&#xA;महत्सुघोरं राजेन्द्र बकपाण्डवयोस्तदा ॥&#x9;056c&lt;br&gt;&#xA;नाम विश्राव्य स बकः समभिद्रुत्य पाण्डवम् ।&#x9;057a&lt;br&gt;&#xA;समयुध्यत तीव्रेण वेगेन पुरुषादकः ॥&#x9;057c&lt;br&gt;&#xA;तयोर्वेगेन महता पृथिवी समकम्पत ।&#x9;058a&lt;br&gt;&#xA;पादपांश्च महामात्रांश्चूर्णयामासतुः क्षणात् ॥&#x9;058c&lt;br&gt;&#xA;द्रुतमागत्य पाणिभ्यां गृहीत्वा चैनमाक्षिपत् ।&#x9;059a&lt;br&gt;&#xA;आक्षिप्तो भीमसेनश्च पुनरेवोत्थितो हसन् ॥&#x9;059c&lt;br&gt;&#xA;आलिङ्ग्यापि बकं भीमो न्यहनद्वसुधातले ।&#x9;060a&lt;br&gt;&#xA;भीमो विसर्जयित्वैनं समाश्वसिहि राक्षस ॥&#x9;060c&lt;br&gt;&#xA;इत्युक्त्वा पुनरास्फोट्य उत्तिष्ठेति च सोऽब्रवीत् ।&#x9;061a&lt;br&gt;&#xA;समुत्पत्य ततः क्रुद्धो रूपं कृत्वा महत्तरम् ॥&#x9;061c&lt;br&gt;&#xA;विरूपः सहसा तस्थौ तर्जयित्वा वृकोदरम् ।&#x9;062a&lt;br&gt;&#xA;अहसद्भीमसेनोऽपि राक्षसं भीमदर्शनम् ॥&#x9;062c&lt;br&gt;&#xA;असौ गृहीत्वा पाणिभ्यां पृष्ठतश्च व्यवस्थितः ।&#x9;063a&lt;br&gt;&#xA;जानुभ्यां पीडयित्वाथ पातयामास भूतले ॥&#x9;063c&lt;br&gt;&#xA;पुनः क्रुद्धो विसृज्यैनं राक्षसं क्रोधजीवितम् ।&#x9;064a&lt;br&gt;&#xA;स्वां कटीमीषदुन्नम्य बाहू तस्य परामृशत् ॥&#x9;064c&lt;br&gt;&#xA;तस्य बाहू समादाय त्वरमाणो वृकोदरः ।&#x9;065a&lt;br&gt;&#xA;उत्क्षिप्य चावधूयैनं पातयन्बलवान्भुवि ॥&#x9;065c&lt;br&gt;&#xA;तं तु वामेन पादेन क्रुद्धो भीमपराक्रमः ।&#x9;066a&lt;br&gt;&#xA;उरस्येनं समाजघ्ने भीमस्तु पतितं भुवि ॥&#x9;066c&lt;br&gt;&#xA;व्यात्ताननेन घोरेण लम्बजिह्वेन रक्षसा ।&#x9;067a&lt;br&gt;&#xA;तेनाभिद्रुत्य भीमेन भीमो मूर्ध्नि समाहतः ॥&#x9;067c&lt;br&gt;&#xA;एवं निहन्यमानः स राक्षसेन बलीयसा ।&#x9;068a&lt;br&gt;&#xA;रोषेण महताऽऽविष्टो भीमो भीमपराक्रमः ॥&#x9;068c&lt;br&gt;&#xA;गृहीत्वा मध्यमुत्क्षिप्य बली जग्राह राक्षसम् ।&#x9;069a&lt;br&gt;&#xA;तावन्योन्यं पीडयन्तौ पुरुषादवृकोदरौ ॥&#x9;069c&lt;br&gt;&#xA;मत्ताविव महानागावन्योन्यं विचकर्षतुः ॥&#x9;070ac&lt;br&gt;&#xA;बाहुविक्षेपशब्दैश्च भीमराक्षसयोस्तदा ।&#x9;071&lt;br&gt;&#xA;वेत्रकीयपुरी सर्वा वित्रस्ता समपद्यत ॥&#39;&#x9;071c&lt;br&gt;&#xA;तयोर्वेगेन महता तत्र भूमिरकम्पत ।&#x9;072a&lt;br&gt;&#xA;पादपान्वीरुधश्चैव चूर्णयामासतू रयात् ॥&#x9;072c&lt;br&gt;&#xA;समागतौ च तौ वीरावन्योन्यवधकाङ्क्षिणौ ।&#x9;073a&lt;br&gt;&#xA;गिरिभिर्गिरिशृङ्गैश्च पाषाणैः पर्वतच्युतैः ॥&#x9;073c&lt;br&gt;&#xA;अन्योन्यं ताडयन्तौ तौ चूर्णयामासतुस्तदा ।&#x9;074a&lt;br&gt;&#xA;आयामविस्तराभ्यां च परितो योजनद्वयम् ॥&#x9;074c&lt;br&gt;&#xA;निर्महीरुहपाषाणतृणकुञ्जलतावलिम् ।&#x9;075a&lt;br&gt;&#xA;चक्रतुर्युद्धदुर्मत्तौ कूर्मपृष्ठोपमां महीम् ॥&#x9;075c&lt;br&gt;&#xA;मुहूर्तमेवं संयुध्य समं रक्षःकुरूद्वहौ ।&#x9;076a&lt;br&gt;&#xA;ततो रक्षोविनाशाय मतिं कृत्वा कुरूत्तमः ॥&#x9;076c&lt;br&gt;&#xA;दन्तान्कटकटीकृत्य दष्ट्वा च दशनच्छदम् ।&#x9;077a&lt;br&gt;&#xA;नेत्रे संवृत्य विकटं तिर्यक्प्रैक्षत राक्षसम् ॥&#x9;077c&lt;br&gt;&#xA;अथ तं लोलयित्वा तु भीमसेनो महाबलः ।&#x9;078a&lt;br&gt;&#xA;अगृह्णात्परिरभ्यैनं बाहुभ्यां परिरभ्य च ॥&#x9;078c&lt;br&gt;&#xA;जानुभ्यां पार्श्वयोः कुक्षौ पृष्ठे वक्षसि जघ्निवान् ।&#x9;079a&lt;br&gt;&#xA;भग्नोरुबाहुहृच्चैव विस्रंसद्देहबन्धनः ॥&#x9;079c&lt;br&gt;&#xA;प्रस्वेददीर्घनिश्वासो निर्यञ्जीवाक्षितारकः ।&#x9;080a&lt;br&gt;&#xA;अजाण्डास्फोटनं कुर्वन्नाक्रोशंश्च श्वसञ्छनैः ॥&#x9;080c&lt;br&gt;&#xA;भूमौ निपत्य विलुठन्दण्डाहत इवोरगः ।&#x9;081a&lt;br&gt;&#xA;विस्फुरन्तं महाकायं परितो विचकर्ष ह ॥&#x9;081c&lt;br&gt;&#xA;विकृष्यमाणो वेगेन पाण्डवेन बलीयसा ।&#x9;082a&lt;br&gt;&#xA;समयुज्यत तीव्रेण श्रमेण पुरुषादकः ॥&#39;&#x9;082c&lt;br&gt;&#xA;हीयमानबलं रक्षः समीक्ष्य पुरुषर्षभः ।&#x9;083a&lt;br&gt;&#xA;निष्पिष्य भूमौ जानुभ्यां समाजघ्ने वृकोदरः ॥&#x9;083c&lt;br&gt;&#xA;ततो ।ञस्य जानुना पृष्ठमवपीड्य बलादिव ।&#x9;084a&lt;br&gt;&#xA;बाहुना परिजग्राह दक्षिणेन शिरोधराम् ॥&#x9;084c&lt;br&gt;&#xA;सव्येन च कटीदेशे गृह्य वाससि पाण्डवः ।&#x9;085a&lt;br&gt;&#xA;जानुन्यारोप्य तत्पृष्ठं महाशब्दं बभञ्ज ह ॥&#x9;085c&lt;br&gt;&#xA;ततोऽस्य रुधिरं वक्त्रात्प्रादुरासीद्विशाम्पते ।&#x9;086a&lt;br&gt;&#xA;भज्यमानस्य भीमेन तस्य घोरस्य रक्षसः ॥ ॥&#x9;086c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/178/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/178/</guid>
      <description>&lt;p&gt;अध्यायः 178&lt;/p&gt;&#xA;&lt;p&gt;बकवधानन्तरं समागतानां तत्परिवाराणां भीमेन समयकरणम् ॥ 1 ॥ नगरद्वारदेशे बकशरीरं निधाय ब्राह्मणगृहमागत्य भीमेन कुन्त्यादीन्प्रति बकवृत्तान्तकथनम् ॥ 2 ॥ मृतबकदर्शार्थं पौराणां गमनम् ॥ 3 ॥ ब्रह्ममहोत्सवकरणम् ॥ 4 ॥ बकवधेन पौराणां भीमसेवनम् ॥ 5 ॥&#xA;वैशम्पायन उवाच ।&#x9;001&lt;br&gt;&#xA;ततः स भग्नपार्श्वाङ्गो नदित्वा भैरवं रवम् ।&#x9;001a&lt;br&gt;&#xA;शैलराजप्रतीकाशो गतासुरभवद्बकः ॥&#x9;001c&lt;br&gt;&#xA;तेन शब्देन वित्रस्तो जनस्तस्याथ रक्षसः ।&#x9;002a&lt;br&gt;&#xA;निष्पपात गृहाद्राजन्सहैव परिचारिभिः ॥&#x9;002c&lt;br&gt;&#xA;&#39;बकानुजस्तदा राजन्भीमं शरणमेयिवान् ।&#x9;003a&lt;br&gt;&#xA;ततस्तु निहतं दृष्ट्वा राक्षसेन्द्रं महाबलम् ।&#x9;003c&lt;br&gt;&#xA;राक्षसाः परमत्रस्ता भीमं शऱणमाययुः ॥&#39;&#x9;003e&lt;br&gt;&#xA;तान्भीतान्विगतज्ञानान्भीमः प्रहरतां वरः ।&#x9;004a&lt;br&gt;&#xA;सान्त्वयामास बलवान्समये च न्यवेशयत् ॥&#x9;004c&lt;br&gt;&#xA;न हिंस्या मानुषा भूयो युष्माभिरिति कर्हिचित् ।&#x9;005a&lt;br&gt;&#xA;हिंसतां हि वधः शीघ्रमेवमेव भवेदिति ॥&#x9;005c&lt;br&gt;&#xA;तस्य तद्वचनं श्रुत्वा तानि रक्षांसि भारत ।&#x9;006a&lt;br&gt;&#xA;एवमस्त्विति तं प्राहुर्जगृहुः समयं च तम् ॥&#x9;006c&lt;br&gt;&#xA;&#39;सगणस्तु बकभ्राता प्राणमत्पाण्डवं तदा ।&#x9;007a&lt;br&gt;&#xA;&#39;ततः प्रभृति रक्षांसि तत्र सौम्यानि भारत ।&#x9;007c&lt;br&gt;&#xA;नगरे प्रत्यदृश्यन्त नरैर्नगरवासिभिः ॥&#x9;007e&lt;br&gt;&#xA;ततो भीमस्तमादाय गतासुं पुरुषादकम् ।&#x9;008a&lt;br&gt;&#xA;&#39;निष्कर्णनेत्रं निर्जिह्वं निःसञ्ज्ञं कण्ठपीडनात् ।&#x9;008c&lt;br&gt;&#xA;कुर्वन्बहुविधां चेष्टां पुरद्वारमकर्षत ॥&#x9;008e&lt;br&gt;&#xA;द्वारदेशे विनिक्षिप्य पुरमागात्स मारुतिः ।&#x9;009a&lt;br&gt;&#xA;स एव राक्षसो नूनं पुनरायाति नः पुरीम् ॥&#x9;009c&lt;br&gt;&#xA;सबालवृद्धाः पुरुषा इति भीताः प्रदुद्रुवुः ।&#x9;010a&lt;br&gt;&#xA;ततो भीमो बकं हत्वा गत्वा ब्राह्मणवेश्म तत् ॥&#x9;010c&lt;br&gt;&#xA;बलीवर्दौ च शकटं ब्राह्मणाय न्यवेदयत् ।&#x9;011a&lt;br&gt;&#xA;तूष्णीमन्तर्गृहं गच्छेत्यभिधाय द्विजोत्तमम् ॥&#x9;011c&lt;br&gt;&#xA;मातृभ्रातृसमक्षं च गत्वा शयनमेव च ।&#x9;012a&lt;br&gt;&#xA;आचचक्षेऽथ तत्सर्वं रात्रौ युद्धमभूद्यथा ॥&#39;&#x9;012c&lt;br&gt;&#xA;ततो नरा विनिष्क्रान्ता नगरात्कल्यमेव तु ।&#x9;013a&lt;br&gt;&#xA;ददृशुर्निहतं भूमौ राक्षसं रुधिरोक्षितम् ॥&#x9;013c&lt;br&gt;&#xA;तमद्रिकूटसदृशं विनिकीर्णं भयानकम् ।&#x9;014a&lt;br&gt;&#xA;दृष्ट्वा संहृष्टरोमाणो बभूवुस्तत्र नागराः ॥&#x9;014c&lt;br&gt;&#xA;एकचक्रां ततो गत्वा प्रवृत्तिं प्रददुः पुरे ।&#x9;015a&lt;br&gt;&#xA;ततः सहस्रशो राजन्नरा नगरवासिनः ॥&#x9;015c&lt;br&gt;&#xA;तत्राजग्मुर्बकं द्रष्टुं सस्त्रीवृद्धकुमारकाः ।&#x9;016a&lt;br&gt;&#xA;ततस्ते विस्मिताः सर्वे कर्म दृष्ट्वाऽतिमानुषम् ।&#x9;016c&lt;br&gt;&#xA;दैवतान्यर्चयाञ्चक्रुः प्रार्थितानि पुरा भयात् ॥&#x9;016e&lt;br&gt;&#xA;ततः प्रगणयामासुः कस्य वारोऽद्य भोजने ।&#x9;017a&lt;br&gt;&#xA;ज्ञात्वा चागम्य तं विप्रं पप्रच्छुः सर्व एव ते ॥&#x9;017c&lt;br&gt;&#xA;एवं पृष्टः स बहुशो रक्षमाणश्च पाण्डवान् ।&#x9;018a&lt;br&gt;&#xA;उवाच नागरान्सर्वानिदं विप्रर्षभस्तदा ॥&#x9;018c&lt;br&gt;&#xA;ब्राह्मण उवाच &#x9;019&lt;br&gt;&#xA;आज्ञापितं मामशने रुदन्तं सह बन्धुभिः ।&#x9;019a&lt;br&gt;&#xA;ददर्श ब्राह्मणः कश्चिन्मन्त्रसिद्धो महामनाः ॥&#x9;019c&lt;br&gt;&#xA;परिपृच्छ्य स मां पूर्वं परिक्लेशं पुरस्य च ।&#x9;020a&lt;br&gt;&#xA;अब्रवीद्ब्राह्मणश्रेष्ठो विश्वास्य प्रहसन्निव ॥&#x9;020c&lt;br&gt;&#xA;प्रापयिष्याम्यहं तस्मा अन्नमेतद्दुरात्मने ।&#x9;021a&lt;br&gt;&#xA;मन्निमित्तं भयं चापि न कार्यमिति चाब्रवीत् ॥&#x9;021c&lt;br&gt;&#xA;स तदन्नमुपादाय गतो बकवनं प्रति ।&#x9;022a&lt;br&gt;&#xA;तेन नूनं भवेदेतत्कर्म लोकहितं कृतम् ॥&#x9;022c&lt;br&gt;&#xA;ततस्ते ब्राह्मणाः सर्वे क्षत्रियाश्च सुविस्मिताः ।&#x9;023a&lt;br&gt;&#xA;वैश्याः शूद्राश्च मुदिताश्चक्रुर्ब्रह्ममहं तदा ॥&#x9;023c&lt;br&gt;&#xA;ततो जानपदाः सर्वे आजग्मुर्नगरं प्रति ।&#x9;024a&lt;br&gt;&#xA;तमद्भुततमं द्रष्टुं पार्थास्तत्रैव चावसन् ॥&#x9;024c&lt;br&gt;&#xA;वेत्रकीयगृहे सर्वे परिवार्य वृकोदरम् ।&#x9;025a&lt;br&gt;&#xA;विस्मयादभ्यगच्छन्त भीमं भीमपराक्रमम् ॥&#x9;025c&lt;br&gt;&#xA;न वै न सम्भवेत्सर्वं ब्राह्मणेषु महात्मसु ।&#x9;026a&lt;br&gt;&#xA;इति सत्कृत्य तं पौराः परिवव्रुः समन्ततः ॥&#x9;026c&lt;br&gt;&#xA;अयं त्राता हि खेदानां पितेव परमार्थतः ।&#x9;027a&lt;br&gt;&#xA;अस्य शुश्रूषवः पादौ परिचर्य उपास्महे ॥&#x9;027c&lt;br&gt;&#xA;पशुमद्दधिमनच्चास्य वारं भक्तमुपाहरन् ।&#x9;028a&lt;br&gt;&#xA;तस्मिन्हते ते पुरुषा भीताः समनुबोधनाः ॥&#x9;028c&lt;br&gt;&#xA;ततः सम्प्राद्रवन्पार्थाः सह मात्रा परन्तपाः ।&#x9;029a&lt;br&gt;&#xA;आगच्छन्नेकचक्रां ते गाण्डवाः संशितव्रताः ॥&#x9;029c&lt;br&gt;&#xA;वैदिकाध्ययने युक्ता जटिला ब्रह्मचारिणः ।&#x9;030a&lt;br&gt;&#xA;अवसंस्ते च तत्रापि ब्राह्मणस्य निवेशने ।&#x9;030c&lt;br&gt;&#xA;मात्रर सहैकचक्रायां दीर्घकालं सहोषिताः ॥ &#x9;030e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/179/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/179/</guid>
      <description>&lt;p&gt;अध्यायः 179&lt;/p&gt;&#xA;&lt;p&gt;(अथ चैत्ररथपर्व ॥ 11 ॥)&lt;/p&gt;&#xA;&lt;p&gt;ब्राह्मणगृहे प्रतिश्रयार्थमागतस्य कस्यचिद्ब्राह्मणस्य मुखात् पाण्डवानां द्रौपदीस्वयंवरश्रवणम् ॥ 1 ॥ पाण्डवकृतधृष्टद्युन्नद्रौपदीसम्भवप्रश्नस्य ब्राह्मणेनोत्तरकथनम् ॥ 2 ॥&#xA;जनमेजय उवाच &#x9;001&lt;br&gt;&#xA;ते तथा पुरुषव्याघ्रा निहत्य बकराक्षसम् ।&#x9;001a&lt;br&gt;&#xA;अत ऊर्ध्वं ततो ब्रह्मन्किमकुर्वत पाण्डवाः ॥&#x9;001c&lt;br&gt;&#xA;वैशम्पायन उवाच &#x9;002&lt;br&gt;&#xA;तत्रैव न्यवसन्राजन्निहत्य बकराक्षसम् ।&#x9;002a&lt;br&gt;&#xA;अधीयानाः परं ब्रह्म ब्राह्मणस्य निवेशने ॥&#x9;002c&lt;br&gt;&#xA;ततः कतिपयाहस्य ब्राह्मणः संशितव्रतः ।&#x9;003a&lt;br&gt;&#xA;प्रतिश्रयार्थी तद्वेश्म ब्राह्मणस्याजगाम ह ॥&#x9;003c&lt;br&gt;&#xA;स म्यक् पूजयित्वा तं विप्रं विप्रर्षभस्तदा ।&#x9;004a&lt;br&gt;&#xA;ददौ प्रतिश्रयं तस्मै सदा सर्वातिथिव्रतः ॥&#x9;004c&lt;br&gt;&#xA;ततस्ते पाण्डवाः सर्वे सह कुन्त्या नरर्षभाः ।&#x9;005a&lt;br&gt;&#xA;उपासाञ्चक्रिरे विप्रं कथयन्तं कथाः शुभाः ॥&#x9;005c&lt;br&gt;&#xA;कथयामास देशांश्च तीर्थानि सरितस्तथा ।&#x9;006a&lt;br&gt;&#xA;राज्ञश्च विविधाश्चर्यान्देशांश्चैव पुराणि च ॥&#x9;006c&lt;br&gt;&#xA;स तत्राकथयद्विप्रः कथान्ते जनमेजय ।&#x9;007a&lt;br&gt;&#xA;पञ्चालेष्वद्भुताकारं याज्ञसेन्याः स्वयंवरम् ॥&#x9;007c&lt;br&gt;&#xA;धृष्टद्युम्नस्य चोत्पत्तिमुत्पत्तिं च शिखण्डिनः ।&#x9;008a&lt;br&gt;&#xA;अयोनिजत्वं कृष्णाया द्रुपदस्य महामखे ॥&#x9;008c&lt;br&gt;&#xA;तदद्भुततमं श्रुत्वा लोके तस्य महात्मनः ।&#x9;009a&lt;br&gt;&#xA;विस्तरेणैव पप्रच्छुः कथां ते पुरुषर्षभाः ॥&#x9;009c&lt;br&gt;&#xA;पाण्डवा ऊचुः &#x9;010&lt;br&gt;&#xA;कथं द्रुपदपुत्रस्य धृष्टद्युम्नस्य पावकात् ।&#x9;010a&lt;br&gt;&#xA;वेदीमध्याच्च कृष्णायाः सम्भवः कथमद्भुतः ॥&#x9;010c&lt;br&gt;&#xA;कथं द्रोणान्महेष्वासात्सर्वाण्यस्त्राण्यशिक्षत ।&#x9;011a&lt;br&gt;&#xA;&#39;धृष्टद्युम्नो महेष्वासः कथं द्रोणस्य मृत्युदः ।&#39;&#x9;011c&lt;br&gt;&#xA;कथं विप्र सखायौ तौ भिन्नौ कस्य कृतेन वा ॥&#x9;011e&lt;br&gt;&#xA;वैशम्पायन उवाच &#x9;012&lt;br&gt;&#xA;एवं तैश्चोदितो राजन्स विप्रः पुरुषर्षभैः ।&#x9;012a&lt;br&gt;&#xA;कथयामास तत्सर्वं द्रौपदीसम्भवं तदा ॥ &#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/180/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/180/</guid>
      <description>&lt;p&gt;अध्यायः 180&lt;/p&gt;&#xA;&lt;p&gt;धृष्टद्युम्नाद्युत्पत्तिकथनार्थं द्रोणद्रुपदयोरुत्पत्तिकथनपूर्वकं द्रुपदवृत्तान्तकथनम् ॥ 1 ॥&#xA;ब्राह्मण उवाच &#x9;001&lt;br&gt;&#xA;गङ्गाद्वारं प्रति महान्बभूवर्षिर्महातपाः ।&#x9;001a&lt;br&gt;&#xA;भरद्वाजो महाप्राज्ञः सततं संशितव्रतः ॥&#x9;001c&lt;br&gt;&#xA;सोऽभिषेक्तुं गतो गङ्गां पूर्वमेवागतां सतीम् ।&#x9;002a&lt;br&gt;&#xA;ददर्शाप्सरसं तत्र घृताचीमाप्लुतामृषिः ॥&#x9;002c&lt;br&gt;&#xA;तस्या वायुर्नदीतीरे वसनं व्यहरत्तदा ।&#x9;003a&lt;br&gt;&#xA;अपकृष्टाम्बरां दृष्ट्वा तामृषिश्चकमे तदा ॥&#x9;003c&lt;br&gt;&#xA;तस्यां संसक्तमनसः कौमारब्रह्मचारिणः ।&#x9;004a&lt;br&gt;&#xA;चिरस्य रेतश्चस्कन्द तदृषिर्द्रोण आदधे ॥&#x9;004c&lt;br&gt;&#xA;ततः समभवद्द्रोणः कुमारस्तस्य धीमतः ।&#x9;005a&lt;br&gt;&#xA;अध्यगीष्ट स वेदांश्च वेदाङ्गानि च सर्वशः ॥&#x9;005c&lt;br&gt;&#xA;भरद्वाजस्य तु सखा पृषतो नाम पार्थिवः ।&#x9;006a&lt;br&gt;&#xA;तस्यापि द्रुपदो नाम तदा समभवत्सुतः ॥&#x9;006c&lt;br&gt;&#xA;स नित्यमाश्रमं गत्वा द्रोणेन सह पार्षतः &#x9;007a&lt;br&gt;&#xA;चिक्रीडाध्ययनं चैव चकार क्षत्रियर्षभः ॥&#x9;007c&lt;br&gt;&#xA;ततस्तु पृषतेऽतीते स राजा द्रुपदोऽभवत् ।&#x9;008a&lt;br&gt;&#xA;द्रोणोऽपि रामं शुश्राव दित्सन्तं वसु सर्वशः ॥&#x9;008c&lt;br&gt;&#xA;वनं तु प्रस्थितं रामं भरद्वाजसुतोऽब्रवीत् ।&#x9;009a&lt;br&gt;&#xA;आगतं वित्तकामं मां विद्धि द्रोणं द्विजोत्तम ॥&#x9;009c&lt;br&gt;&#xA;राम उवाच &#x9;010&lt;br&gt;&#xA;शरीरमात्रमेवाद्य मया समवशेषितम् ।&#x9;010a&lt;br&gt;&#xA;अस्त्राणि वा शरीरं वा ब्रह्मन्नेकतमं वृणु ॥&#x9;010c&lt;br&gt;&#xA;द्रोण उवाच &#x9;011&lt;br&gt;&#xA;अस्त्राणि चैव सर्वाणि तेषां संहारमेव च ।&#x9;011a&lt;br&gt;&#xA;प्रयोगं चैव सर्वेषां दातुमर्हति मे भवान् ॥&#x9;011c&lt;br&gt;&#xA;ब्राह्मण उवाच &#x9;012&lt;br&gt;&#xA;तथेत्युक्त्वा ततस्तस्मै प्रददौ भृगुनन्दनः ।&#x9;012a&lt;br&gt;&#xA;प्रतिगृह्य तदा द्रोणः कृतकृत्योऽभवत्तदा ॥&#x9;012c&lt;br&gt;&#xA;सम्प्रहृष्टमना द्रोणो रामात्परमसम्मतम् ।&#x9;013a&lt;br&gt;&#xA;ब्रह्मास्त्रं समनुज्ञाप्य नरेष्वभ्यधिकोऽभवत् ॥&#x9;013c&lt;br&gt;&#xA;ततो द्रुपदमासाद्य भारद्वाजः प्रतापवान् ।&#x9;014a&lt;br&gt;&#xA;अब्रवीत्पुरुषव्याघ्रः सखायं विद्धि मामिति ॥&#x9;014c&lt;br&gt;&#xA;द्रुपद उवाच &#x9;015&lt;br&gt;&#xA;नाश्रोत्रियः श्रोत्रियस्य नारथी रथिनः सखा ।&#x9;015a&lt;br&gt;&#xA;नाराजा पार्थिवस्यापि सखिपूर्वं किमिष्यते ॥&#x9;015c&lt;br&gt;&#xA;ब्राह्मण उवाच &#x9;016&lt;br&gt;&#xA;स विनिश्चित्य मनसा पाञ्चाल्यं प्रति बुद्धिमान् ।&#x9;016a&lt;br&gt;&#xA;जगाम कुरुमुख्यानां नगरं नागसाह्वयम् ॥&#x9;016c&lt;br&gt;&#xA;तस्मै पौत्रान्समादाय वसूनि विविधानि च ।&#x9;017a&lt;br&gt;&#xA;प्राप्ताय प्रददौ भीष्मः शिष्यान्द्रोणाय धीमते ॥&#x9;017c&lt;br&gt;&#xA;द्रोणः शिष्यांस्ततः पार्थानिदं वचनमब्रवीत् ।&#x9;018a&lt;br&gt;&#xA;समानीय तु ताञ्शिष्यान्द्रुपदस्यासुखाय वै ॥&#x9;018c&lt;br&gt;&#xA;आचार्यवेतनं किञ्चिद्धृदि यद्वर्तते मम ।&#x9;019a&lt;br&gt;&#xA;कृतास्त्रैस्तत्प्रदेयं स्यात्तदृतं वदतानघाः ।&#x9;019c&lt;br&gt;&#xA;सोऽर्जुनप्रमुखैरुक्तस्तथाऽस्त्विति गुरुस्तदा ॥&#x9;019e&lt;br&gt;&#xA;यदा च पाण्डवाः सर्वे कृतास्त्राः कृतनिश्चयाः ।&#x9;020a&lt;br&gt;&#xA;ततो द्रोणोऽब्रवीद्भूयो वेतनार्थमिदं वचः ॥&#x9;020c&lt;br&gt;&#xA;पार्षतो द्रुपदो नाम छत्रवत्यां नरेश्वरः ।&#x9;021a&lt;br&gt;&#xA;तस्मादाकृष्य तद्राज्यं मम शीघ्रं प्रदीयताम् ॥&#x9;021c&lt;br&gt;&#xA;&#39;धार्तराष्ट्राश्च ते भीताः पाञ्चालान्पाण्डवादयः ।&#x9;022a&lt;br&gt;&#xA;धार्तराष्ट्रैश्च सहिताः पुनर्द्रोणेन चोदिताः ॥&#x9;022c&lt;br&gt;&#xA;यज्ञसेनेन सङ्गम्य कर्णदुर्योधनादयः ।&#x9;023a&lt;br&gt;&#xA;निर्जिताः सन्न्यवर्तन्त तथा ते क्षत्रियर्षभाः ॥&#39;&#x9;023c&lt;br&gt;&#xA;ततः पाण्डुसुताः पञ्च निर्जित्य द्रुपदं युधि ।&#x9;024a&lt;br&gt;&#xA;द्रोणाय दर्शयामासुर्बद्ध्वा ससचिवं तदा ॥&#x9;024c&lt;br&gt;&#xA;&#39;महेन्द्र इव दुर्धर्षो महेन्द्र इव दानवम् ।&#x9;025a&lt;br&gt;&#xA;महेन्द्रपुत्रः पाञ्चालं जितवानर्जुनस्तदा ॥&#x9;025c&lt;br&gt;&#xA;तद्दृष्ट्वा तु महावीर्यं फल्गुनस्य महौजसः ।&#x9;026a&lt;br&gt;&#xA;व्यस्मयन्त जनाः सर्वे यज्ञसेनस्य बान्धवाः ।&#x9;026c&lt;br&gt;&#xA;द्रोण उवाच &#x9;027&lt;br&gt;&#xA;प्रार्थयामि त्वया सख्यं पुनरेव नराधिप ।&#x9;027a&lt;br&gt;&#xA;अराजा किल नो राज्ञः सखा भवितुमर्हति ॥&#x9;027c&lt;br&gt;&#xA;अतः प्रयतितं राज्ये यज्ञसेन त्वया सह ।&#x9;028a&lt;br&gt;&#xA;राजाऽसि दक्षिणे कूले भागीरथ्याहमुत्तरे ॥&#x9;028c&lt;br&gt;&#xA;ब्राह्मण उवाच &#x9;029&lt;br&gt;&#xA;एवमुक्तो हि पाञ्चाल्यो भारद्वाजेन धीमता ।&#x9;029a&lt;br&gt;&#xA;उवाचास्त्रविदां श्रेष्ठं द्रोणं ब्राह्मणसत्तमम् ॥&#x9;029c&lt;br&gt;&#xA;एवं भवतु भद्रं ते भारद्वाज महामते ।&#x9;030a&lt;br&gt;&#xA;सख्यं तदेव भवतु शश्वद्यदभिमन्यसे ॥&#x9;030c&lt;br&gt;&#xA;एवमन्योन्यमुक्त्वा तौ कृत्वा सख्यमनुत्तमम् ।&#x9;031a&lt;br&gt;&#xA;जग्मतुर्द्रोणपाञ्चाल्यौ यथागतमरिन्दमौ ॥&#x9;031c&lt;br&gt;&#xA;असत्कारः स तु महान्मुहूर्तमपि तस्य तु ।&#x9;032a&lt;br&gt;&#xA;नापैति हृदयाद्राज्ञो दुर्मनाः स कृशोऽभवत् ॥ ॥&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/181/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/181/</guid>
      <description>&lt;p&gt;अध्यायः 181&lt;/p&gt;&#xA;&lt;p&gt;द्रोणहन्तृपुत्रोत्पादनेच्छया याजकान्वेषणार्थमटतो द्रुपदस्य उपयाजवचनेन याजसमीपगमनम् ॥ 1 ॥ पुत्रार्थं यज्ञे आरब्धे अग्निकुण्डाद्धृष्टद्युम्नस्योत्पत्तिस्तच्चरितमाकाशवाणी च ॥ 2 ॥ पाञ्चाल्या उत्पत्तिः ॥ 3 ॥ तयोर्नामकरणम् ॥ 4 ॥ द्रोणेन धृष्टद्युम्नस्यास्त्रशिक्षणम् ॥ 5 ॥&#xA;ब्राह्मण उवाच &#x9;001&lt;br&gt;&#xA;अमर्षी द्रुपदो राजा कर्मसिद्धान्द्विजर्षभान् ।&#x9;001a&lt;br&gt;&#xA;अन्विच्छन्परिचक्राम ब्राह्मणावसथान्बहून् ॥&#x9;001c&lt;br&gt;&#xA;पुत्रजन्म परीप्सन्वै शोकोपहतचेतनः ।&#x9;002a&lt;br&gt;&#xA;&#39;द्रोणेन वैरं द्रुपदो न सुष्वाप स्मरन्सदा ।&#39;&#x9;002c&lt;br&gt;&#xA;नास्ति श्रेष्ठमपत्यं म इति नित्यमचिन्तयत् ॥&#x9;002e&lt;br&gt;&#xA;जातान्पुत्रान्स निर्वेदाद्धिग्बन्धूनिति चाब्रवीत् ।&#x9;003a&lt;br&gt;&#xA;निःश्वासपरमश्चासीद्द्रोणं प्रतिचिकीर्षया ॥&#x9;003c&lt;br&gt;&#xA;प्रभावं विनयं शिक्षां द्रोणस्य चरितानि च ।&#x9;004a&lt;br&gt;&#xA;क्षात्रेण च बलेनास्य चिन्तयन्नाध्यगच्छत ॥&#x9;004c&lt;br&gt;&#xA;प्रतिकर्तुं नृपश्रेष्ठो यतमानोऽपि भारत ।&#x9;005a&lt;br&gt;&#xA;अभितः सोऽथ कल्माषीं गङ्गाकूले परिभ्रमन् ॥&#x9;005c&lt;br&gt;&#xA;ब्राह्मणावसथं पुम्यमाससाद महीपतिः ।&#x9;006a&lt;br&gt;&#xA;तत्र नास्नातकः कश्चिन्न चासीदव्रती द्विजः ॥&#x9;006c&lt;br&gt;&#xA;अधीयानौ महाभागौ सोऽपश्यत्संशितव्रतौ ।&#x9;007a&lt;br&gt;&#xA;याजोपयाजौ ब्रह्मर्षी शाम्यन्तौ परमेष्ठिनौ ॥&#x9;007c&lt;br&gt;&#xA;संहिताध्ययने युक्तौ गोत्रतश्चापि काश्यपौ ।&#x9;008a&lt;br&gt;&#xA;तारणेयौ युक्तरूपौ ब्राह्मणावृषिसत्तमौ ॥&#x9;008c&lt;br&gt;&#xA;स तावामन्त्रयामास सर्वकामैरतन्द्रितः ।&#x9;009a&lt;br&gt;&#xA;बुद्ध्वा बलं तयोस्तत्र कनीयांसमुपह्वरे ॥&#x9;009c&lt;br&gt;&#xA;प्रपेदे च्छन्दयन्कामैरुपयाजं धृतव्रतम् ।&#x9;010a&lt;br&gt;&#xA;पादशुश्रूषणे युक्तः प्रियवाक्सर्वकामदः ॥&#x9;010c&lt;br&gt;&#xA;अर्चयित्वा यथान्यायमुपयाजमुवाच सः ।&#x9;011a&lt;br&gt;&#xA;येन मे कर्मणा ब्रह्मन्पुत्रः स्याद्द्रोणमृत्यवे ॥&#x9;011c&lt;br&gt;&#xA;&#39;अर्जुनस्य भवेद्भार्या भवेद्या वरवर्णिनी ।&#x9;012a&lt;br&gt;&#xA;&#39;उपयाज कृते तस्मिन् गवां दाताऽस्मि तेऽर्बुदं ॥&#x9;012c&lt;br&gt;&#xA;यद्वा तेऽन्यद्द्विजश्रेष्ठ मनसः सुप्रियं भवेत् ।&#x9;013a&lt;br&gt;&#xA;सर्वं तत्ते प्रदाताऽहं न हि मेऽत्रास्ति संशयः ॥&#x9;013c&lt;br&gt;&#xA;इत्युक्तो नाहमित्येवं तमृषिः प्रत्यभाषत ।&#x9;014a&lt;br&gt;&#xA;आराधयिष्यन्द्रुपदः स तं पर्यचरत्पुनः ॥&#x9;014c&lt;br&gt;&#xA;ततः संवत्सरस्यान्ते द्रुपदं स द्विजोत्तमः ।&#x9;015a&lt;br&gt;&#xA;उपयाजोऽब्रवीत्काले राजन्मधुरया गिरा ॥&#x9;015c&lt;br&gt;&#xA;ज्येष्ठो भ्राता ममागृह्माद्विचरन् गहने वने ।&#x9;016a&lt;br&gt;&#xA;अपरिज्ञातशौचायां भूमौ निपतितं फलम् ॥&#x9;016c&lt;br&gt;&#xA;तदपश्यमहं भ्रातुरसाम्प्रतमनुव्रजन् ।&#x9;017a&lt;br&gt;&#xA;विमर्शं सङ्करादाने नायं कुर्यात्कदाचन ॥&#x9;017c&lt;br&gt;&#xA;दृष्ट्वा फलस्य नापश्यद्दोषान्पापानुबन्धकान् ।&#x9;018a&lt;br&gt;&#xA;विविनक्ति न शौचं यः सोऽन्यत्रापि कथं भवेत् ॥&#x9;018c&lt;br&gt;&#xA;संहिताध्ययनं कुर्वन्वसन्गुरुकुले च यः ।&#x9;019a&lt;br&gt;&#xA;भैक्षमुत्सृष्टमन्येषां भुङ्क्ते स्म च यदा तदा ॥&#x9;019c&lt;br&gt;&#xA;कीर्तयन्गुणमन्नानामघृणी च पुनः पुनः ।&#x9;020a&lt;br&gt;&#xA;तं वै फलार्थिनं मन्ये भ्रातरं तर्कचक्षुषा ॥&#x9;020c&lt;br&gt;&#xA;तं वै गच्छस्व नृपते स त्वां संयाजयिष्यति ।&#x9;021a&lt;br&gt;&#xA;जुगुप्समानो नृपतिर्मनसेदं विचिन्तयन् ॥&#x9;021c&lt;br&gt;&#xA;उपयाजवचः श्रुत्वा याजस्याश्रममभ्यगात् ।&#x9;022a&lt;br&gt;&#xA;अभिसम्पूज्य पूजार्हमथ याजमुवाच ह ॥&#x9;022c&lt;br&gt;&#xA;अयुतानि ददान्यष्टौ गवां याजय मां विभो ।&#x9;023a&lt;br&gt;&#xA;द्रोणवैराभिसन्तप्तं प्रह्लादयितुमर्हसि ॥&#x9;023c&lt;br&gt;&#xA;स हि ब्रह्मविदां श्रेष्ठो ब्रह्मास्त्रे चाप्यनुत्तमः ।&#x9;024a&lt;br&gt;&#xA;तस्माद्द्रोणः पराजैष्ट मां वै स सखिविग्रहे ॥&#x9;024c&lt;br&gt;&#xA;क्षत्रियो नास्ति तस्यास्यां पृथिव्यां कश्चिदग्रणीः ।&#x9;025a&lt;br&gt;&#xA;कौरवाचार्यमुख्यस्य भारद्वाजस्य धीमतः ॥&#x9;025c&lt;br&gt;&#xA;द्रोणस्य शरजालानि प्राणिदेहहराणि च ।&#x9;026a&lt;br&gt;&#xA;षडरत्नि धनुश्चास्य दृश्यते परमं महत् ॥&#x9;026c&lt;br&gt;&#xA;स हि ब्राह्मणवेषेण क्षात्रं वेगमशंसयम् ।&#x9;027a&lt;br&gt;&#xA;प्रतिहन्ति महेष्वासो भारद्वाजो महामनाः ॥&#x9;027c&lt;br&gt;&#xA;क्षत्रोच्छेदाय विहितो जामदग्न्य इवास्थितः ।&#x9;028a&lt;br&gt;&#xA;तस्य ह्यस्त्रबलं घोरमप्रधृष्यं नरैर्भुवि ॥&#x9;028c&lt;br&gt;&#xA;ब्राह्मं सन्धारयंस्तेजो हुताहुतिरिवानलः ।&#x9;029a&lt;br&gt;&#xA;समेत्य स दहत्याजौ क्षात्रधर्मपुरःसरः ॥&#x9;029c&lt;br&gt;&#xA;ब्रह्मक्षत्रे च विहिते ब्राह्मं तेजो विशिष्यते ।&#x9;030a&lt;br&gt;&#xA;सोऽहं क्षात्राद्बलाद्धीनो ब्राह्मं तेजः प्रपेदिवान् ॥&#x9;030c&lt;br&gt;&#xA;द्रोणाद्विशिष्टमासाद्य भवन्तं ब्रह्मवित्तमम् ।&#x9;031a&lt;br&gt;&#xA;द्रोणान्तकमहं पुत्रं लभेयं युधि दुर्जयम् ॥&#x9;031c&lt;br&gt;&#xA;तत्कर्म कुरु मे मे याज वितराम्यर्बुदं गवाम् ।&#x9;032a&lt;br&gt;&#xA;तथेत्युक्त्वा तु तं याजो याज्यार्थमुपकल्पयत् ॥&#x9;032c&lt;br&gt;&#xA;गुर्वर्थ इति चाकाममुपयाजमचोदयत् ।&#x9;033a&lt;br&gt;&#xA;याजो द्रोणविनाशाय प्रतिजज्ञे तथा च सः ॥&#x9;033c&lt;br&gt;&#xA;ततस्तस्य नरेन्द्रस्य उपयाजो महातपाः ।&#x9;034a&lt;br&gt;&#xA;आचख्यौ कर्म वैतानं तदा पुत्रफलाय वै ॥&#x9;034c&lt;br&gt;&#xA;स च पुत्रो महावीर्यो महातेजा महाबलः ।&#x9;035a&lt;br&gt;&#xA;इष्यते यद्विधो राजन्भविता ते तथाविधः ॥&#x9;035c&lt;br&gt;&#xA;भारद्वाजस्य हन्तारं सोऽभिसन्धाय भूपतिः ।&#x9;036a&lt;br&gt;&#xA;आजह्वे तत्तथा सर्वं द्रुपदः कर्मसिद्धये ॥&#x9;036c&lt;br&gt;&#xA;याजस्तु हवनस्यान्ते देवीमाज्ञापयत्तदा ।&#x9;037a&lt;br&gt;&#xA;प्रेहि मां राज्ञि पृषति मिथुनं त्वामुपस्थितम् ॥&#x9;037c&lt;br&gt;&#xA;राज्ञ्युवाच &#x9;038&lt;br&gt;&#xA;अवलिप्तं मुखं ब्रह्मन्दिव्यान्गन्धान्बिभर्मि च ।&#x9;038a&lt;br&gt;&#xA;सूतार्थे नोपलब्धाऽस्मि तिष्ठ याज मम प्रिये ॥&#x9;038c&lt;br&gt;&#xA;याज उवाच &#x9;039&lt;br&gt;&#xA;याजेन श्रपितं हव्यमुपयाजाभिमन्त्रितम् ।&#x9;039a&lt;br&gt;&#xA;कथं कामं न सन्दध्यात्सा त्वं विप्रेहि तिष्ठ वा ॥&#x9;039c&lt;br&gt;&#xA;ब्राह्मण उवाच &#x9;040&lt;br&gt;&#xA;एवमुक्त्वा तु याजेन हुते हविषि संस्कृते ।&#x9;040a&lt;br&gt;&#xA;उत्तस्थौ पावकात्तस्मात्कुमारो देवसन्निभः ॥&#x9;040c&lt;br&gt;&#xA;ज्वालावर्णो घोररूपः किरीटी वर्म चोत्तमम् ।&#x9;041a&lt;br&gt;&#xA;बिभ्रत्सखड्गः सशरो धनुष्मान्विनदन्मुहुः ॥&#x9;041c&lt;br&gt;&#xA;सोऽध्यारोदद्रथवरं तेन च प्रययौ तदा ।&#x9;042a&lt;br&gt;&#xA;ततः प्रणेदुः पञ्चालाः प्रहृष्टाः साधुसाध्विति ॥&#x9;042c&lt;br&gt;&#xA;हर्षाविष्टांस्ततश्चैतान्नेयं सेहे वसुन्धरा ।&#x9;043a&lt;br&gt;&#xA;भयापहो राजपुत्रः पञ्चालानां यशस्करः ॥&#x9;043c&lt;br&gt;&#xA;राज्ञः शोकापहो जात एष द्रोणवधाय वै ।&#x9;044a&lt;br&gt;&#xA;इत्युवाच महद्भूतमदृश्यं खेचरं तदा ॥&#x9;044c&lt;br&gt;&#xA;कुमारी चापि पाञ्चाली वेदीमध्यात्समुत्थिता ।&#x9;045a&lt;br&gt;&#xA;सुभगा दर्शनीयाङ्गी स्वसितायतलोचना ॥&#x9;045c&lt;br&gt;&#xA;श्यामा पद्मपलाशाक्षी नीलकुञ्चितमूर्धजा ।&#x9;046a&lt;br&gt;&#xA;ताम्रतुङ्गनखी सुभ्रूश्चारुपीनपयोधरा ॥&#x9;046c&lt;br&gt;&#xA;मानुषं विग्रहं कृत्वा साक्षादमरवर्णिनी ।&#x9;047a&lt;br&gt;&#xA;नीलोत्पलसमो गन्धो यस्याः क्रोशात्प्रधावति ॥&#x9;047c&lt;br&gt;&#xA;या बिभर्ति परं रूपं यस्या नास्त्युपमा भुवि ।&#x9;048a&lt;br&gt;&#xA;देवदानवयक्षाणामीप्सितां देवरूपिणीम् ॥&#x9;048c&lt;br&gt;&#xA;&#39;सदृशी पाण्डुपुत्रस्य अर्जुनस्येति भारत ।&#x9;049a&lt;br&gt;&#xA;ऊचुः प्रहृष्टमनसो राजभक्तिपुरस्कृताः ॥&#39;&#x9;049c&lt;br&gt;&#xA;तां चापि जातां सुश्रोणीं वागुवाचाशरीरिणी ।&#x9;050a&lt;br&gt;&#xA;सर्वयोषिद्वरा कृष्णा निनीषुः क्षत्रियान्क्षयम् ॥&#x9;050c&lt;br&gt;&#xA;सुरकार्यमियं काले करिष्यति सुमध्यमा ।&#x9;051a&lt;br&gt;&#xA;अस्या हेतोः कौरवाणां महदुत्पत्स्यते भयम् ॥&#x9;051c&lt;br&gt;&#xA;तच्छ्रुत्वा सर्वपञ्चालाः प्रणेदुः सिंहसङ्घवत् ।&#x9;052a&lt;br&gt;&#xA;न चैतान्हर्षसम्पूर्णानियं सेहे वसुन्धरा ॥&#x9;052c&lt;br&gt;&#xA;&#39;पाञ्चालराजस्तां दृष्ट्वा हर्षादश्रूण्यवर्तयत् ।&#x9;053a&lt;br&gt;&#xA;परिष्वज्य च तां कृष्णां स्नुषा पाण्डोरिति ब्रुवन् ।&#x9;053c&lt;br&gt;&#xA;अङ्कमारोप्य पाञ्चालीं राजा हर्षमवाप सः ॥&#39;&#x9;053e&lt;br&gt;&#xA;तौ दृष्ट्वा पार्षती याजं प्रपेदे वै सुतार्थिनी ।&#x9;054a&lt;br&gt;&#xA;न वै मदन्यां जननीं जानीयातामिमाविति ॥&#x9;054c&lt;br&gt;&#xA;तथेत्युवाच तां याजो राज्ञः प्रियचिकीर्षया ।&#x9;055a&lt;br&gt;&#xA;तयोश्च नामनी चक्रुर्द्विजाः सम्पूर्णमानसाः ॥&#x9;055c&lt;br&gt;&#xA;धृष्टत्वादत्यमर्षित्वाद्द्युम्नाद्युत्सम्भवादपि ।&#x9;056a&lt;br&gt;&#xA;धृष्टद्युम्नः कुमारोऽयं द्रुपदस्य भवत्विति ॥&#x9;056c&lt;br&gt;&#xA;कृष्णेत्येवाब्रुवकन्कृष्णां कृष्णाऽभूत्सा हि वर्णतः ।&#x9;057a&lt;br&gt;&#xA;तथा तन्मिथुनं जज्ञे द्रुपदस्य महामखे ॥&#x9;057c&lt;br&gt;&#xA;&#39;वैदिकाध्ययने पारं धृष्टद्युम्नो गतः परम् ॥&#39;&#x9;058ac&lt;br&gt;&#xA;धृष्टद्युम्नं तु पाञ्चाल्यमानीय स्वं निवेशनम् ।&#x9;059a&lt;br&gt;&#xA;उपाकरोदस्त्रहेतोर्भारद्वाजः प्रतापवान् ॥&#x9;059c&lt;br&gt;&#xA;अमोक्षणीयं दैवं हि भावि मत्वा महामतिः ।&#x9;060a&lt;br&gt;&#xA;तथा तत्कृतवान्द्रोण आत्मकीर्त्यनुरक्षणात् ॥ ॥&#x9;060c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/182/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/182/</guid>
      <description>&lt;p&gt;अध्यायः 182&lt;/p&gt;&#xA;&lt;p&gt;जनवार्तया दुर्योधनेन पाण्डवानां दाहम्, स्वपुरोहितवचनेन नाशराहित्यं च, ज्ञातवता तेषां जीवने सन्दिहानेन द्रुपदेन उद्धोषितस्य पुत्रीस्वयंवरस्य कुन्तीं प्रति ब्राह्मणेन कथनम् ॥ 1 ॥ युष्मासु तत्रागतेष्वीश्वरेच्छया त्वत्पुत्राणामन्यतमं पाञ्चाली वृणुयादपीत्युक्तवता ब्राह्मणेन सह पाण्डवानां पाञ्चालनगरं प्रति गमनम् ॥ 2 ॥&#xA;&#39;ब्राह्मण उवाच &#x9;001&lt;br&gt;&#xA;श्रुत्वा जतुगृहे वृत्तं ब्राह्मणाः संशितव्रताः ।&#x9;001a&lt;br&gt;&#xA;पाञ्चालराजं द्रुपदमिदं वचनमब्रुवन् ॥&#x9;001c&lt;br&gt;&#xA;धार्तराष्ट्राः सहामात्या मन्त्रयित्वा परस्परम् ।&#x9;002a&lt;br&gt;&#xA;पाण्डवानां विनाशाय मतिं चक्रुः सुदुष्कराम् ॥&#x9;002c&lt;br&gt;&#xA;दुर्योधनेन प्रहितः पुरोचन इति श्रुतः ।&#x9;003a&lt;br&gt;&#xA;वारणावतमासाद्य कृत्वा जतुगृहं महत् ॥&#x9;003c&lt;br&gt;&#xA;तस्मिन्गृहे सुविस्रब्धान्पाण्डवान्पृथया सह ।&#x9;004a&lt;br&gt;&#xA;अर्धरात्रे महाराज दग्धवानतिदुर्मतिः ॥&#x9;004c&lt;br&gt;&#xA;तेनाग्निना स्वयं चापि दग्धः क्षुद्रो नृशंसवत् ।&#x9;005a&lt;br&gt;&#xA;एतच्छ्रुत्वा सुसंहृष्टो धृतराष्ट्रः सबान्धवः ॥&#x9;005c&lt;br&gt;&#xA;अल्पशोकः प्रहृष्टात्मा शशास विदुरं तदा ।&#x9;006a&lt;br&gt;&#xA;पाण्डवानां महाप्राज्ञ कुरु पिण्डोदकक्रियाम् ॥&#x9;006c&lt;br&gt;&#xA;अहो विधिवशादेव गतास्ते यमसादनम् ।&#x9;007a&lt;br&gt;&#xA;इत्युक्त्वा प्रारदत्तत्र धृतराष्ट्रः सबान्धवः ॥&#x9;007c&lt;br&gt;&#xA;श्रुत्वा भीष्मेण विदुरः कृतवानौर्ध्वदेहिकम् ।&#x9;008a&lt;br&gt;&#xA;पाण्डवानां विनाशाय कृतं कर्म दुरात्मना ॥&#x9;008c&lt;br&gt;&#xA;एतत्कार्यस्य कर्ता तु न दृष्टो न श्रुतः पुरा ।&#x9;009a&lt;br&gt;&#xA;एतद्वृत्तं महाभाग पाण्डवान्प्रति नः श्रुतम् ॥&#x9;009c&lt;br&gt;&#xA;ब्राह्मण उवाच &#x9;010&lt;br&gt;&#xA;श्रुत्वा तु वचनं तेषां यज्ञसेनो महामतिः ।&#x9;010a&lt;br&gt;&#xA;यथा तज्जनकः शोचेदौरसस्य विनाशे ॥&#x9;010c&lt;br&gt;&#xA;तथाऽतप्यत वै राजा पाण्डवानां विनाशने ।&#x9;011a&lt;br&gt;&#xA;समाहूय प्रकृतयः सहिताः सर्वनागरैः ॥&#x9;011c&lt;br&gt;&#xA;कारुण्यादेव पाञ्चालः प्रोवाचेदं वचस्तदा ।&#x9;012a&lt;br&gt;&#xA;द्रुपद उवाच &#x9;012&lt;br&gt;&#xA;अहो रूपमहो धैर्यमहो वीर्यमहो बलम् ॥&#x9;012c&lt;br&gt;&#xA;चिन्तयामि दिवारात्रमर्जुनं प्रति बान्धवाः ।&#x9;013a&lt;br&gt;&#xA;भ्रातृभिः सहितो मात्रा सोऽदह्यत हुताशने ॥&#x9;013c&lt;br&gt;&#xA;किमाश्चर्यमितो लोके कालो हि दुरतिक्रमः ।&#x9;014a&lt;br&gt;&#xA;मिथ्याप्रतिज्ञो लोकेषु किं करिष्यामि साम्प्रतं ॥&#x9;014c&lt;br&gt;&#xA;अन्तर्गतेन दुःखेन दह्यमानो दिवानिशम् ।&#x9;015a&lt;br&gt;&#xA;याजोपयाजौ सत्कृत्य याचितौ तौ मयाऽनघौ ॥&#x9;015c&lt;br&gt;&#xA;भारद्वाजस्य हन्तारं देवीं चाप्यर्जुनस्य वै ।&#x9;016a&lt;br&gt;&#xA;लोकस्तद्वेद यच्चापि तथा याजेन मे श्रुतम् ॥&#x9;016c&lt;br&gt;&#xA;याजेन पुत्रकामीयं हुत्वा चोत्पादिताविमौ ।&#x9;017a&lt;br&gt;&#xA;धृष्टद्युम्नश्च कृष्णा च मम तुष्टिकरावुभौ ॥&#x9;017c&lt;br&gt;&#xA;किं करिष्यामि ते नष्टाः पाण्डवाः पृथया सह ।&#x9;018a&lt;br&gt;&#xA;ब्राह्मण उवाच &#x9;018&lt;br&gt;&#xA;इत्येवमुक्त्वा पाञ्चालः शुशोच परमातुरः ॥&#x9;018c&lt;br&gt;&#xA;दृष्ट्वा शोचन्तमत्यर्थं पाञ्चालमिदमब्रवीत् ।&#x9;019a&lt;br&gt;&#xA;पुरोधाः सत्वसम्पन्नः सम्यग्विद्याविशेषवित् ॥&#x9;019c&lt;br&gt;&#xA;वृद्धानुशासने सक्ताः पाण्डवा धर्मचारिणः ।&#x9;020a&lt;br&gt;&#xA;तादृशा न विनश्यन्ति नैव यान्ति पराभवम् ॥&#x9;020c&lt;br&gt;&#xA;मया दृष्टमिदं सत्यं शृणु त्वं मनुजाधिप ।&#x9;021a&lt;br&gt;&#xA;ब्राह्मणैः कथितं सत्यं वेदेषु च मया श्रुतम् ॥&#x9;021c&lt;br&gt;&#xA;बृहस्पतिमतेनाथ पौलोम्या च पुरा श्रुतम् ।&#x9;022a&lt;br&gt;&#xA;नष्ट हन्द्रो बिसग्रन्थ्यामुपश्रुत्या हि दर्शितः ॥&#x9;022c&lt;br&gt;&#xA;उपश्रुतिर्महाराज पाण्डवार्थे मया श्रुता ।&#x9;023a&lt;br&gt;&#xA;यत्रकुत्रापि जीवन्ति पाण्डवास्ते न संशयः ॥&#x9;023c&lt;br&gt;&#xA;मया दृष्टानि लिङ्गानि इहैवैष्यन्ति पाण्डवाः ।&#x9;024a&lt;br&gt;&#xA;यन्निमित्तमिहायान्ति तच्छृणुष्व नराधिप ॥&#x9;024c&lt;br&gt;&#xA;स्वयंवरः क्षत्रियाणां कन्यादाने प्रदर्शितः ।&#x9;025a&lt;br&gt;&#xA;स्वयंवरस्तु नगरे घुष्यतां राजसत्तम ॥&#x9;025c&lt;br&gt;&#xA;यत्र वा निवसन्तस्ते पाण्डवाः पृथया सह ।&#x9;026a&lt;br&gt;&#xA;दूरस्था वा समीपस्था स्वर्गस्था वाऽपि पाण्डवाः ॥&#x9;026c&lt;br&gt;&#xA;श्रुत्वा स्वयंवरं राजन्समेष्यन्ति न संशयः ।&#x9;027a&lt;br&gt;&#xA;तस्मात्स्वयंवरो राजन्घुष्यतां मा चिरं कृथाः ॥&#x9;027c&lt;br&gt;&#xA;ब्राह्मण उवाच &#x9;028&lt;br&gt;&#xA;श्रुत्वा पुरोहितेनोक्तं पाञ्चालः प्रीतिमांस्तदा ।&#x9;028a&lt;br&gt;&#xA;घोषयामास नगरे द्रौपद्यास्तु स्वयंवरम् ॥&#x9;028c&lt;br&gt;&#xA;पुष्यमासे तु रोहिण्यां शुक्लपक्षे शुभे तिथौ ।&#x9;029a&lt;br&gt;&#xA;दिवसैः पञ्चसप्तत्या भविष्यति न संशयः ॥&#x9;029c&lt;br&gt;&#xA;देवगन्धर्वयक्षाश्च ऋषयश्च तपोधनाः ।&#x9;030a&lt;br&gt;&#xA;स्वयंवरं द्रष्टुकामा गच्छन्त्येव न संशयः ॥&#x9;030c&lt;br&gt;&#xA;तव पुत्रा महात्मानो दर्शनीयो विशेषतः ।&#x9;031a&lt;br&gt;&#xA;यदृच्छया सा पाञ्चाली गच्छेद्वान्यतमं पतिम् ॥&#x9;031c&lt;br&gt;&#xA;को हि जानाति लोकेषु प्रजापतिमतं शुभण् ।&#x9;032a&lt;br&gt;&#xA;तस्मात्सपुत्रा गच्छेथा यदि ब्राह्मणि रोचते ॥&#x9;032c&lt;br&gt;&#xA;नित्यकालं सुभिक्षास्ते पाञ्चालास्तु तपोधने ।&#x9;033a&lt;br&gt;&#xA;यज्ञसेनस्तु राजा स ब्रह्मण्यः सत्यसङ्गरः ॥&#x9;033c&lt;br&gt;&#xA;ब्रह्मण्या नागराः सर्वे ब्राह्मणाश्चातिथिप्रियाः ।&#x9;034a&lt;br&gt;&#xA;नित्यकालं प्रदास्यन्ति आमन्त्रणमयाचितम् ॥&#x9;034c&lt;br&gt;&#xA;अहं च तत्र गच्छामि ममैभिः सह शिष्यकैः ।&#x9;035a&lt;br&gt;&#xA;एकसार्थाः प्रयाताः स्मो ब्राह्मण्या यदि रोचते ॥&#x9;035c&lt;br&gt;&#xA;एतावदुक्त्वा वचनं ब्राह्मणो विरराम ह ॥&#x9;036ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/183/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/183/</guid>
      <description>&lt;p&gt;अध्यायः 183&lt;/p&gt;&#xA;&lt;p&gt;पाण्डवानां द्रुपदनगरप्रथानम् ॥ 1 ॥&#xA;वैशम्पायन उवाच &#x9;001&lt;br&gt;&#xA;एतच्छ्रुत्वा ततः सर्वे पाण्डवा भरतर्षभ ।&#x9;001a&lt;br&gt;&#xA;मनसा द्रौपदीं जग्मुरनङ्गशरपीडिताः ॥&#39;&#x9;001c&lt;br&gt;&#xA;ततस्तां रजनीं राजञ्छल्यविद्धा इवाभवन् ।&#x9;002a&lt;br&gt;&#xA;सर्वे चास्वस्थमनसो बभूवुस्ते महाबलाः ॥&#x9;002c&lt;br&gt;&#xA;ततः कुन्ती सुतान्दृष्ट्वा सर्वांस्तद्गतचेतसः ।&#x9;003a&lt;br&gt;&#xA;युधिष्ठिरमुवाचेदं वचनं सत्यवादिनी ॥&#x9;003c&lt;br&gt;&#xA;चिररात्रोषिताः स्मेह ब्राह्मणस्य निवेशने ।&#x9;004a&lt;br&gt;&#xA;रममाणाः पुरे रम्ये लब्धभैक्षा महात्मनः ॥&#x9;004c&lt;br&gt;&#xA;यानीह रमणीयानि वनान्युपवनानि च ।&#x9;005a&lt;br&gt;&#xA;सर्वाणि तानि दृष्टानि पुनःपुनररिन्दम ॥&#x9;005c&lt;br&gt;&#xA;पुनर्दृष्टानि तानीह प्रीणयन्ति न नस्तथा ।&#x9;006a&lt;br&gt;&#xA;भैक्षं च न तथा वीर लभ्यते कुरुनन्दन ॥&#x9;006c&lt;br&gt;&#xA;ते वयं साधु पञ्चालान्गच्छाम यदि मन्यसे ।&#x9;007a&lt;br&gt;&#xA;अपूर्वदर्शनं वीर रमणीयं भविष्यति ॥&#x9;007c&lt;br&gt;&#xA;सुभिक्षाश्चैव पञ्चालाः श्रूयन्ते शत्रुकर्शन ।&#x9;008a&lt;br&gt;&#xA;यज्ञसेनश्च राजाऽसौ ब्रह्मण्य इति सुश्रुम ॥&#x9;008c&lt;br&gt;&#xA;एकत्र चिरवासश्च क्षमो न च मतो मम ।&#x9;009a&lt;br&gt;&#xA;ते तत्र साधु गच्छामो यदि त्वं पुत्र मन्यसे ॥&#x9;009c&lt;br&gt;&#xA;युधिष्ठिर उवाच &#x9;010&lt;br&gt;&#xA;भवत्या यन्मतं कार्यं तदस्माकं परं हितम् ।&#x9;010a&lt;br&gt;&#xA;अनुजांस्तु न जानामि गच्छेयुर्नेति वा पुनः ॥&#x9;010c&lt;br&gt;&#xA;वैशम्पायन उवाच &#x9;011&lt;br&gt;&#xA;ततः कुन्ती भीमसेनमर्जुनं यमजौ तथा ।&#x9;011a&lt;br&gt;&#xA;उवाच गमनं ते च तथेत्येवाब्रुवंस्तदा ॥&#x9;011c&lt;br&gt;&#xA;तत आमन्त्र्य तं विप्रं कुन्ती राजसुतैः सह ।&#x9;012a&lt;br&gt;&#xA;प्रतस्थे नगरीं रम्यां द्रुपदस्य महात्मनः ॥ ॥&#x9;012c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/184/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/184/</guid>
      <description>&lt;p&gt;अध्यायः 184&lt;/p&gt;&#xA;&lt;p&gt;प्रस्थानसमयागते व्यासेन पाण्डवान्प्रति द्रौपदीवृत्तान्तकथनपूर्वकं भविष्यद्द्रौपदीलाभकथनम् ॥ 1 ॥ व्यासस्य प्रतिनिवर्तनम् ॥ 2 ॥&#xA;वैशम्पायन उवाच ।&#x9;001&lt;br&gt;&#xA;वसत्सु तेषु प्रच्छन्नं पाण्डवेषु महात्मसु ।&#x9;001a&lt;br&gt;&#xA;आजगामाथ तान्द्रष्टुं व्यासः सत्यवतीसुतः ॥&#x9;001c&lt;br&gt;&#xA;तमागतमभिप्रेक्ष्य प्रत्युद्गम्य परन्तपाः ।&#x9;002a&lt;br&gt;&#xA;प्रणिपत्याभिवाद्यैनं तस्थुः प्राञ्जलयस्तदा ॥&#x9;002c&lt;br&gt;&#xA;समनुज्ञाप्य तान्सर्वानासीनान्मुनिरब्रवीत् ।&#x9;003a&lt;br&gt;&#xA;प्रच्छन्नं पूजितः पार्थैः प्रीतिपूर्वमिदं वचः ॥&#x9;003c&lt;br&gt;&#xA;अपि धर्मेण वर्तध्वं शास्त्रेण च परन्तपाः ।&#x9;004a&lt;br&gt;&#xA;अपि विप्रेषु पूजा वः पूजार्हेषु न हीयते ॥&#x9;004c&lt;br&gt;&#xA;अथ धर्मार्थवद्वाक्यमुक्त्वा स भगवानृषिः ।&#x9;005a&lt;br&gt;&#xA;विचित्राश्च कथास्तास्ताः पुनरेवेदमब्रवीत् ॥&#x9;005c&lt;br&gt;&#xA;आसीत्तपोवने काचिदृषेः कन्या महात्मनः ।&#x9;006a&lt;br&gt;&#xA;विलग्नमध्या सुश्रोणी सुभ्रूः सर्वगुणान्विता ॥&#x9;006c&lt;br&gt;&#xA;कर्मभिः स्वकृतैः सा तु दुर्भगा समपद्यत ।&#x9;007a&lt;br&gt;&#xA;नाध्यगच्छत्पतिं सा तु कन्या रूपवती सती ॥&#x9;007c&lt;br&gt;&#xA;तपस्तप्तुमथारेभे पत्यर्थमसुखा ततः ।&#x9;008a&lt;br&gt;&#xA;तोषयामास तपसा सा किलोग्रेण शङ्करम् ॥&#x9;008c&lt;br&gt;&#xA;तस्याः स भगवांस्तुष्टस्तामुवाच यशस्विनीम् ।&#x9;009a&lt;br&gt;&#xA;वरं वरय भद्रं ते वरदोऽस्मीति शङ्करः ॥&#x9;009c&lt;br&gt;&#xA;अथेश्वरमुवाचेदमात्मनः सा वचो हितम् ।&#x9;010a&lt;br&gt;&#xA;पतिं सर्वगुणोपेतमिच्छामीति पुनःपुनः ॥&#x9;010c&lt;br&gt;&#xA;तामथ प्रत्युवाचेदमीशानो वदतां वरः ।&#x9;011a&lt;br&gt;&#xA;पञ्च ते पतयो भद्रे भविष्यन्तीति भारताः ॥&#x9;011c&lt;br&gt;&#xA;एवमुक्ता ततः कन्या देवं वरदमब्रवीत् ।&#x9;012a&lt;br&gt;&#xA;एकमिच्छाम्यहं देव त्वत्प्रसादात्पतिं प्रभो ॥&#x9;012c&lt;br&gt;&#xA;पुनरेवाब्रवीद्देव इदं वचनमुत्तमम् ।&#x9;013a&lt;br&gt;&#xA;पञ्चकृत्वस्त्वया ह्युक्तः पतिं देहीत्यहं पुनः ॥&#x9;013c&lt;br&gt;&#xA;देहमन्यं गतायास्ते यथोक्तं तद्भविष्यति ।&#x9;014a&lt;br&gt;&#xA;व्यास उवाच &#x9;014&lt;br&gt;&#xA;द्रुपदस्य कुले जज्ञे सा कन्या देवरूपिणी ॥&#x9;014c&lt;br&gt;&#xA;निर्दिष्टा भवतां पत्नी कृष्णा पार्षत्यनिन्दिता ।&#x9;015a&lt;br&gt;&#xA;पाञ्चालनगरे तस्मान्निवसध्वं महाबलाः ।&#x9;015c&lt;br&gt;&#xA;सुखिनस्तामनुप्राप्य भविष्यथ न संशयः ॥&#x9;015e&lt;br&gt;&#xA;एवमुक्त्वा महाभागः पाण्डवान्स पितामहः ।&#x9;016a&lt;br&gt;&#xA;पार्थानामन्त्र्य कुन्तीं च प्रातिष्ठत महातपाः ॥ &#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/185/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/185/</guid>
      <description>&lt;p&gt;अध्यायः 185&lt;/p&gt;&#xA;&lt;p&gt;पाञ्चालनगरं गच्छतां पाण्डवानां मार्गे ब्राह्मणैः सह संवादः ॥ 1 ॥&#xA;वैशम्पायन उवाच &#x9;001&lt;br&gt;&#xA;गते भगवति व्यासे पाण्डवा हृष्टमानसाः ।&#x9;001a&lt;br&gt;&#xA;&#39;ते प्रयाता नरव्याघ्रा मात्रा सह परन्तपाः ॥&#x9;001c&lt;br&gt;&#xA;ब्राह्मणान्गच्छतो पश्यन्पाञ्चालान्सगणान्पथि ।&#x9;002a&lt;br&gt;&#xA;अथ ते ब्राह्मणा ऊचुः पाण्डवान्ब्रह्मचारिणः ॥&#x9;002c&lt;br&gt;&#xA;क्व भवन्तो गमिष्यन्ति कुतो वाऽऽगच्छथेति ह ।&#x9;003a&lt;br&gt;&#xA;युधिष्ठिर उवाच &#x9;003&lt;br&gt;&#xA;प्रयातानेकचक्रायाः सोदर्यान्देवदर्शिनः ॥&#x9;003c&lt;br&gt;&#xA;भवन्तो नोऽभिजानन्तु सहितान्ब्रह्मचारिणः ।&#x9;004a&lt;br&gt;&#xA;गच्छतो नस्तु पाञ्चालान्द्रुपदस्य पुरं प्रति ॥&#x9;004c&lt;br&gt;&#xA;इच्छामो भवतो ज्ञातुं परं कौतूहलं हि नः ॥&#x9;005ac&lt;br&gt;&#xA;ब्राह्मणा ऊचुः &#x9;006&lt;br&gt;&#xA;एते सार्धं प्रयाताः स्मो वयमप्यत्र गामिनः ।&#x9;006a&lt;br&gt;&#xA;तत्राप्यद्भुतसङ्काश उत्सवो भविता महान् ॥&#x9;006c&lt;br&gt;&#xA;ततस्तु यज्ञसेनस्य द्रुपदस्य महात्मनः ।&#x9;007a&lt;br&gt;&#xA;यासावयोनिजा कन्या स्थास्यते सा स्वयंवरे ॥&#x9;007c&lt;br&gt;&#xA;दर्शनीयाऽनवद्याङ्गी सुकुमारी यशस्विनी ।&#x9;008a&lt;br&gt;&#xA;धृष्टद्युम्नस्य भगिनी द्रोणशत्रोः प्रतापिनः ॥&#x9;008c&lt;br&gt;&#xA;जातो यः पावकाच्छूरः सशरः सशरासनः ।&#x9;009a&lt;br&gt;&#xA;सुसमिद्धान्महाभागः सोमकानां महारथः ॥&#x9;009c&lt;br&gt;&#xA;यस्मिन्सञ्जायमाने हि वागुवाचाशरीरिणी ।&#x9;010a&lt;br&gt;&#xA;एष मृत्युश्च शिष्यश्च भारद्वाजस्य जायते ॥&#x9;010c&lt;br&gt;&#xA;स्वसा तस्य तु वेद्याश्च जाता तस्मिन्महामखे ।&#x9;011a&lt;br&gt;&#xA;स्त्रीरत्नमसितापाङ्गी श्यामा नीलोत्पलद्युतिः ॥&#x9;011c&lt;br&gt;&#xA;तां यज्ञसेनस्य सुतां द्रौपदीं परमां स्त्रियम् ।&#x9;012a&lt;br&gt;&#xA;गच्छामस्तत्र वै द्रष्टुं तं चैवास्याः स्वयंवरम् ॥&#x9;012c&lt;br&gt;&#xA;राजानो राजपुत्राश्च यज्वानो भूरिदक्षिणाः ।&#x9;013a&lt;br&gt;&#xA;स्वाध्यायवन्तः शुचयो महात्मानो धृतव्रताः ॥&#x9;013c&lt;br&gt;&#xA;तरुणा दर्शनीयाश्च बलवन्तो दुरासदाः ।&#x9;014a&lt;br&gt;&#xA;महारथाः कृतास्त्राश्च समेष्यन्तीह भूमिपाः ॥&#x9;014c&lt;br&gt;&#xA;ते तत्र विविधं दानं विजयार्थं नरेश्वराः ।&#x9;015a&lt;br&gt;&#xA;प्रदास्यन्ति धनं गाश्च भक्ष्यभोज्यानि सर्वशः ॥&#x9;015c&lt;br&gt;&#xA;प्रतिलप्स्यामहे सर्वं दृष्ट्वा कृष्णां स्वयंवरे ।&#x9;016a&lt;br&gt;&#xA;यं च सा क्षत्रियं रङ्गे कुमारी वरयिष्यति ॥&#x9;016c&lt;br&gt;&#xA;तदा वैतालिकाश्चैव नर्तकाः सूतमागधाः ।&#x9;017a&lt;br&gt;&#xA;निबोधकाश्च देशेभ्यः समेष्यन्ति महाबलाः ॥&#x9;017c&lt;br&gt;&#xA;एतत्कौतूहलं तत्र दृष्ट्वा वै प्रतिगृह्य च ।&#x9;018a&lt;br&gt;&#xA;सहास्माभिर्महात्मानो मात्रा सह निवत्स्यथ ॥&#x9;018c&lt;br&gt;&#xA;दर्शनीयांश्च वः सर्वानेकरूपानवस्थितान् ।&#x9;019a&lt;br&gt;&#xA;समीक्ष्य कृष्मा वरयेत्सङ्गत्यान्यतमं पतिम् ॥&#x9;019c&lt;br&gt;&#xA;अयमेकश्च वो भ्राता दर्शनीयो महाभुजः ।&#x9;020a&lt;br&gt;&#xA;नियुध्यमानो विजयेत्सङ्गत्य द्रविणं महत् ॥&#x9;020c&lt;br&gt;&#xA;युधिष्ठिर उवाच &#x9;021&lt;br&gt;&#xA;परमं भो गमिष्यामो द्रष्टुं तत्र स्वयंवरम् ।&#x9;021a&lt;br&gt;&#xA;द्रौपदीं यज्ञसेनस्य कन्यां तस्यास्तथोत्सवम् ॥&#39; ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/186/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/186/</guid>
      <description>&lt;p&gt;अध्यायः 186&lt;/p&gt;&#xA;&lt;p&gt;अर्धरात्रे पाण्डवानां गङ्गातीरगमनम् ॥ 1 ॥ तत्र स्त्रीभिः सह जलक्रीडां कुर्वता चित्ररथेन गन्धर्वेण सह अर्जुनस्य युद्धम् ॥ 2 ॥ आग्नेयास्त्रेण दग्धादधःपतितस्य तस्यार्जुनेन ग्रहणम् ॥ 3 ॥ गन्धर्वपत्न्या प्रार्थितस्य युधिष्ठिरस्याज्ञया गन्धर्वमोचनम् ॥ 4 ॥ गन्धर्वप्रार्थनया आग्नेयास्त्रपरिवर्तनेन तस्माद्गान्धर्वास्त्रग्रहणानुमोदनम् ॥ 5 ॥ गन्धर्वेण पाण्डवानां पुरोहितसम्पादनोपदेशः ॥ 6 ॥&#xA;वैशम्पायन उवाच &#x9;001&lt;br&gt;&#xA;ते प्रतस्थुः पुरस्कृत्य मातरं पुरुषर्षभाः ।&#x9;001a&lt;br&gt;&#xA;समैरुदङ्मुखैर्मार्गैर्यथोद्दिष्टं च भारत ॥&#x9;001c&lt;br&gt;&#xA;अहोरात्रेणाभ्यगच्छन्पाञ्चालनगरं प्रति ।&#x9;002a&lt;br&gt;&#xA;अभ्याजग्मुर्लोकनदीं गङ्गां भागीरथीं प्रति ॥&#x9;002c&lt;br&gt;&#xA;चन्द्रास्तमयवेलायामर्धरात्रसमागमे ।&#x9;003a&lt;br&gt;&#xA;वारि चैवानुमज्जन्तस्तीर्थं सोमाश्रयायणम् ।&#x9;003c&lt;br&gt;&#xA;आसेदुः पुरुषव्याघ्रा गङ्गायां पाण्डुनन्दनाः ॥&#x9;003e&lt;br&gt;&#xA;उल्मुकं तु समुद्यम्य तेषामग्रे धनञ्जयः ।&#x9;004a&lt;br&gt;&#xA;प्रकाशार्थं ययौ तत्र रक्षार्थं च महारथः ॥&#x9;004c&lt;br&gt;&#xA;तत्र गङ्गाजले रम्ये विविक्ते क्रीडयन् स्त्रियः ।&#x9;005a&lt;br&gt;&#xA;ईर्ष्युर्गन्धर्वराजो वै जलक्रीडामुपागतः&#x9;005c&lt;br&gt;&#xA;शब्दं तेषां स शुश्राव नदीं समुपसर्पताम् ।&#x9;006a&lt;br&gt;&#xA;तेन शब्देन चाविष्टश्चुक्रोध बलवद्बली ॥&#x9;006c&lt;br&gt;&#xA;स दृष्ट्वा पाण्डवांस्तत्र सह मात्रा परन्तपान् ।&#x9;007a&lt;br&gt;&#xA;विष्फारयन्धनुर्घोरमिदं वचनमब्रवीत् ॥&#x9;007c&lt;br&gt;&#xA;सन्ध्या संरज्यते घोरा पूर्वरात्रागमेषु या ।&#x9;008a&lt;br&gt;&#xA;अशीतिभिर्लवैर्हीनं तन्मुहूर्तं प्रचक्षते ॥&#x9;008c&lt;br&gt;&#xA;विहितं कामचाराणां यक्षगन्धर्वरक्षसाम् ।&#x9;009a&lt;br&gt;&#xA;शेषमन्यन्मनुष्याणां कर्मचारेषु वै स्मृतम् ॥&#x9;009c&lt;br&gt;&#xA;लोभात्प्रचारं चरतस्तासु वेलासु वै नरान् ।&#x9;010a&lt;br&gt;&#xA;उपक्रान्ता निगृह्णीमो राक्षसैः सह बालिशान् ॥&#x9;010c&lt;br&gt;&#xA;अतो रात्रौ प्राप्नुवतो जलं ब्रह्मविदो जनाः ।&#x9;011a&lt;br&gt;&#xA;गर्हयन्ति नरान्सर्वान्बलस्थान्नृपतीनपि ॥&#x9;011c&lt;br&gt;&#xA;आराच्च तिष्ठतास्माकं समीपं नोपसर्पत ।&#x9;012a&lt;br&gt;&#xA;कस्मान्मां नाभिजानीत प्राप्तं भागीरथीजलम् ॥&#x9;012c&lt;br&gt;&#xA;अङ्गारपर्णं गन्धर्वं वित्त मां स्वबलाश्रयम् ।&#x9;013a&lt;br&gt;&#xA;अहं हि मानी चेर्ष्युश्च कुबेरस्य प्रियः सखा ॥&#x9;013c&lt;br&gt;&#xA;अङ्गारपर्णमित्येवं ख्यातं चेदं वनं मम ।&#x9;014a&lt;br&gt;&#xA;अनुगङ्गं चरन्कामांश्चित्रं यत्र रमाम्यहम् ॥&#x9;014c&lt;br&gt;&#xA;न कौणपाः शृङ्गिणो वा न देवा न च मानुषाः ।&#x9;015a&lt;br&gt;&#xA;कुबेरस्य यथोष्णीषं किं मां समुपसर्पथ ॥&#x9;015c&lt;br&gt;&#xA;अर्जुन उवाच &#x9;016&lt;br&gt;&#xA;समुद्रे हिमवत्पार्श्वे नद्यामस्यां च दुर्मते ।&#x9;016a&lt;br&gt;&#xA;रात्रावहनि सन्ध्यायां कस्य क्लृप्तः परिग्रहः ॥&#x9;016c&lt;br&gt;&#xA;भुक्तो वाऽप्यथ वाऽभुक्तो रात्रावहनि खेचर ।&#x9;017a&lt;br&gt;&#xA;न कालनियमो ह्यस्ति गङ्गां प्राप्य सरिद्वराम्॥&#x9;017c&lt;br&gt;&#xA;वयं च शक्तिसम्पन्ना अकाले त्वामधृष्णुम ।&#x9;018a&lt;br&gt;&#xA;अशक्ता हि रणे क्रूर युष्मानर्चन्ति मानवाः ॥&#x9;018c&lt;br&gt;&#xA;पुरा हिमवतश्चैषा हेमशृङ्गाद्विनिःसृता ।&#x9;019a&lt;br&gt;&#xA;गङ्गा गत्वा समुद्राम्भः सप्तधा समपद्यत ॥&#x9;019c&lt;br&gt;&#xA;गङ्गां च यमुनां चैव प्लक्षजातां सरस्वतीम् ।&#x9;020a&lt;br&gt;&#xA;रथस्थां सरयूं चैव गोमतीं गण्डकीं तथा ॥&#x9;020c&lt;br&gt;&#xA;अपर्युषितपापास्ते नदीः सप्त पिबन्ति ये ।&#x9;021a&lt;br&gt;&#xA;इयं भूत्वा चैकवप्रा शुचिराकाशगा पुनः ॥&#x9;021c&lt;br&gt;&#xA;देवेषु गङ्गा गन्धर्व प्राप्नोत्यलकनन्दताम् ।&#x9;022a&lt;br&gt;&#xA;तथा पितॄन्वैतरणी दुस्तरा पापकर्मभिः ।&#x9;022c&lt;br&gt;&#xA;गङ्गा भवति वै प्राप्य कृष्णद्वैपायनोऽब्रवीत् ॥&#x9;022e&lt;br&gt;&#xA;असम्बाधा देवनदी स्वर्गसम्पादनी शुभा ।&#x9;023a&lt;br&gt;&#xA;कथमिच्छसि तां रोद्धुं नैष धर्मः सनातनः ॥&#x9;023c&lt;br&gt;&#xA;अनिवार्यमसम्बाधं तव वाचा कथं वयम् ।&#x9;024a&lt;br&gt;&#xA;न स्पृशेम यथाकामं पुण्यं भागीरथीजलम् ॥&#x9;024c&lt;br&gt;&#xA;वैशम्पायन उवाच &#x9;025&lt;br&gt;&#xA;अङ्गारपर्णस्तच्छ्रुत्वा क्रुद्ध आनाम्य कार्मुकम् ।&#x9;025a&lt;br&gt;&#xA;मुमोच बाणान्निशितानहीनाशीविषानिव ॥&#x9;025c&lt;br&gt;&#xA;उल्मुकं भ्रामयंस्तूर्णं पाण्डवश्चर्म चोत्तरम् ।&#x9;026a&lt;br&gt;&#xA;व्यपोहत शरांस्तस्य सर्वानेव धनञ्जयः ॥&#x9;026c&lt;br&gt;&#xA;अर्जुन उवाच &#x9;027&lt;br&gt;&#xA;बिभीषिका वै गन्धर्व नास्त्रज्ञेषु प्रयुज्यते ।&#x9;027a&lt;br&gt;&#xA;अस्त्रज्ञेषु प्रयुक्तेयं फेनवत्प्रविलीयते ॥&#x9;027c&lt;br&gt;&#xA;मानुषानति गन्धर्वान्सर्वान् गन्धर्व लक्षये ।&#x9;028a&lt;br&gt;&#xA;तस्मादस्त्रेण दिव्येन योत्स्येऽहं न तु मायया ॥&#x9;028c&lt;br&gt;&#xA;पुराऽस्त्रमिमाग्नेयं प्रादात्किल बृहस्पतिः ।&#x9;029a&lt;br&gt;&#xA;भरद्वाजाय गन्धर्व गुरुर्मान्यः शतक्रतोः ॥&#x9;029c&lt;br&gt;&#xA;भरद्वजादग्निवेश्य अग्निवेश्याद्गुरुर्मम ।&#x9;030a&lt;br&gt;&#xA;साध्विदं मह्यमददद्द्रोणो ब्राह्मणसत्तमः ॥&#x9;030c&lt;br&gt;&#xA;वैशम्पायन उवाच &#x9;031&lt;br&gt;&#xA;इत्युक्त्वा पाण्डवः क्रुद्धो गन्धर्वाय मुमोच ह ।&#x9;031a&lt;br&gt;&#xA;प्रदीप्तमस्त्रमाग्नेयं ददाहास्य रथं तु तत् ॥&#x9;031c&lt;br&gt;&#xA;विरथं विप्लुतं तं तु स गन्धर्वं महाबलः ।&#x9;032a&lt;br&gt;&#xA;अस्त्रतेजःप्रमूढं च प्रपतन्तमवाङ्मुखम् ॥&#x9;032c&lt;br&gt;&#xA;शिरोरुहेषु जग्राह माल्यवत्सु धनञ्जयः ।&#x9;033a&lt;br&gt;&#xA;भ्रातॄन्प्रति चकर्षाथ सोऽस्त्रपातादचेतसम् ॥&#x9;033c&lt;br&gt;&#xA;युधिष्ठिरं तस्य भार्या प्रपेदे शरणार्थिनी ।&#x9;034a&lt;br&gt;&#xA;नाम्ना कुम्भीनसी नाम पतित्राणमभीप्सती ॥&#x9;034c&lt;br&gt;&#xA;गन्धर्व्युवाच &#x9;035&lt;br&gt;&#xA;त्रायस्व मां महाभाग पतिं चेमं विमुञ्च मे ।&#x9;035a&lt;br&gt;&#xA;गन्धर्वी शरणं प्राप्ता नाम्ना कुम्भीनसी प्रभो ॥&#x9;035c&lt;br&gt;&#xA;युधिष्ठिर उवाच &#x9;036&lt;br&gt;&#xA;युद्धे जितं यशोहीनं स्त्रीनाथमपराक्रमम् ।&#x9;036a&lt;br&gt;&#xA;को निहन्याद्रिपुं तात मुञ्चेमं रिपुसूदन ॥&#x9;036c&lt;br&gt;&#xA;अर्जुन उवाच &#x9;037&lt;br&gt;&#xA;जीवितं प्रतिपद्यस्व गच्छ गन्धर्व मा शुचः ।&#x9;037a&lt;br&gt;&#xA;प्रदिशत्यभयं तेऽद्य कुरुराजो युधिष्ठिरः ॥&#x9;037c&lt;br&gt;&#xA;गन्धर्व उवाच &#x9;038&lt;br&gt;&#xA;जितोऽहं पूर्वकं नाम मुञ्चाम्यङ्गारपर्णताम् ।&#x9;038a&lt;br&gt;&#xA;यशोहीनं न च श्लाघ्यं स्वं नाम जनसंसदि ॥&#x9;038c&lt;br&gt;&#xA;साध्विमं लब्धवाल्ँलाभं योऽहं दिव्यास्त्रधारिणम् ।&#x9;039a&lt;br&gt;&#xA;गान्धर्व्या माययेच्छामि संयोजयितुमर्जुनम् ॥&#x9;039c&lt;br&gt;&#xA;अस्त्राग्निना विचित्रोऽयं दग्धो मे रथ उत्तमः ।&#x9;040a&lt;br&gt;&#xA;सोऽहं चित्ररथो भूत्वा नाम्ना दग्धरथोऽभवं ॥&#x9;040c&lt;br&gt;&#xA;सम्भृता चैव विद्येयं तपसेह मया पुरा ।&#x9;041a&lt;br&gt;&#xA;निवेदयिष्ये तामद्य प्राणदाय महात्मने ॥&#x9;041c&lt;br&gt;&#xA;संस्तम्भयित्वा तरसा जितं शरणमागतम् ।&#x9;042a&lt;br&gt;&#xA;यो रिपुं योजयेत्प्राणैः कल्याणं किं न सोऽर्हति ॥&#x9;042c&lt;br&gt;&#xA;चाक्षुषी नाम विद्येयं यां सोमाय ददौ मनुः ।&#x9;043a&lt;br&gt;&#xA;ददौ स विश्वावसवे मम विश्वावसुर्ददौ ॥&#x9;043c&lt;br&gt;&#xA;सेयं कापुरुषं प्राप्ता गुरुदत्ता प्रणश्यति ।&#x9;044a&lt;br&gt;&#xA;आगमोऽस्या मया प्रोक्तो वीर्यं प्रतिनिबोध मे ॥&#x9;044c&lt;br&gt;&#xA;यच्चक्षुषा द्रष्टुमिच्छेत्त्रिषु लोकेषु किञ्चन ।&#x9;045a&lt;br&gt;&#xA;तत्पश्येद्यादृशं चेच्छेत्तादृशं द्रष्टुमर्हति ॥&#x9;045c&lt;br&gt;&#xA;एकपादेन षण्मासान्स्थितो विद्यां लभेदिमाम् ।&#x9;046a&lt;br&gt;&#xA;अनुनेष्याम्यहं विद्यां स्वयं तुभ्यं व्रते कृते ॥&#x9;046c&lt;br&gt;&#xA;विद्यया ह्यनया राजन्वयं नृभ्यो विशेषिताः ।&#x9;047a&lt;br&gt;&#xA;अविशिष्टाश्च देवानामनुभावप्रदर्शिनः ॥&#x9;047c&lt;br&gt;&#xA;गन्धर्वजानामश्वानामहं पुरुषसत्तम ।&#x9;048a&lt;br&gt;&#xA;भ्रातृभ्यस्तव तुभ्यं च पृथग्दाता शतं शतं ॥&#x9;048c&lt;br&gt;&#xA;देवगन्धर्ववाहास्ते दिव्यवर्णा मनोजवाः ।&#x9;049a&lt;br&gt;&#xA;क्षीणाक्षीणा भवन्त्येते न हीयन्ते च रंहसः ॥&#x9;049c&lt;br&gt;&#xA;पुरा कृतं महेन्द्रस्य वज्रं वृत्रनिबर्हणम् ।&#x9;050a&lt;br&gt;&#xA;दशधा शतधा चैव तच्छीर्णं वृत्रमूर्धनि ॥&#x9;050c&lt;br&gt;&#xA;ततो भागीकृतो देवैर्वज्रभाग उपास्यते ।&#x9;051a&lt;br&gt;&#xA;लोके यशोधनं किञ्चित्सैव वज्रतनुः स्मृता ॥&#x9;051c&lt;br&gt;&#xA;वज्रपाणिर्ब्राह्मणः स्यात्क्षत्रं वज्ररथं स्मृतम् ।&#x9;052a&lt;br&gt;&#xA;वैश्या वै दानवज्राश्च कर्मवज्रा यवीयसः ॥&#x9;052c&lt;br&gt;&#xA;क्षत्रवज्रस्य भागेन अवध्या वाजिनः स्मृताः ।&#x9;053a&lt;br&gt;&#xA;रथाङ्गं वडबा सूते शूराश्चाश्वेषु ये मताः ॥&#x9;053c&lt;br&gt;&#xA;कामवर्णाः कामजवाः कामतः समुपस्थिताः ।&#x9;054a&lt;br&gt;&#xA;इति गन्धर्वजाः कामं पूरयिष्यन्ति मे हयाः ॥&#x9;054c&lt;br&gt;&#xA;अर्जुन उवाच &#x9;055&lt;br&gt;&#xA;यदि प्रीतेन मे दत्तं संशये जीवितस्य वा ।&#x9;055a&lt;br&gt;&#xA;विद्याधनं श्रुतं वाऽपि न तद्गन्धर्व रोचये ॥&#x9;055c&lt;br&gt;&#xA;गन्धर्व उवाच &#x9;055&lt;br&gt;&#xA;संयोगो वै प्रीतिकरो महत्सु प्रतिदृश्यते ।&#x9;056a&lt;br&gt;&#xA;जीवितस्य प्रदानेन प्रीतो विद्यां ददामि ते ॥&#x9;056c&lt;br&gt;&#xA;त्वत्तोऽप्यहं ग्रहीष्यामि अस्त्रमाग्नेयमुत्तमम् ।&#x9;057a&lt;br&gt;&#xA;तथैव योग्यं बीभत्सो चिराय मरतर्षभ ॥&#x9;057c&lt;br&gt;&#xA;अर्जुन उवाच &#x9;058&lt;br&gt;&#xA;त्वत्तोऽस्त्रेण वृणोम्यश्वान्संयोगः शाश्वतोऽस्तुनौ ।&#x9;058a&lt;br&gt;&#xA;सखे तद्ब्रूहि गन्धर्व युष्मभ्यो यद्भयं भवेत् ॥&#x9;058c&lt;br&gt;&#xA;कारणं ब्रूहि गन्धर्व किं तद्येन स्म धर्षिताः ।&#x9;059a&lt;br&gt;&#xA;यान्तो वेदविदः सर्वे सन्तो रात्रावरिन्दमाः ॥&#x9;059c&lt;br&gt;&#xA;गन्धर्व उवाच &#x9;060&lt;br&gt;&#xA;अनग्नयोऽनाहुतयो न च विप्रपुरस्कृताः ।&#x9;060a&lt;br&gt;&#xA;यूयं ततो धर्षिताः स्थ मया वै पाण्डुनन्दनाः ॥&#x9;060c&lt;br&gt;&#xA;&#39;यक्षराक्षसगन्धर्वपिशाचपतगोरगाः ।&#x9;061a&lt;br&gt;&#xA;धर्षन्ति नरव्याघ्र न ब्राह्मणपुरस्कृतान् ॥&#x9;061c&lt;br&gt;&#xA;जानतापि मया तस्मात्तेजश्चाभिजनं च वः ।&#x9;062a&lt;br&gt;&#xA;इयमग्निमतां श्रेष्ठ धर्षिता वै पुरागतिः ॥&#x9;062c&lt;br&gt;&#xA;को हि वस्त्रिषु लोकेषु न वेद भरतर्षभ ।&#x9;063a&lt;br&gt;&#xA;स्वैर्गुणैर्विस्तृतं श्रीमद्यशोऽग्र्यं भूरिवर्चसाम्&#39; ॥&#x9;063c&lt;br&gt;&#xA;यक्षराक्षसगन्धर्वाः पिशाचोरगदानवाः ।&#x9;064a&lt;br&gt;&#xA;विस्तरं कुरुवंशस्य धीमन्तः कथयन्ति ते ॥&#x9;064c&lt;br&gt;&#xA;नारदप्रभृतीनां तु देवर्षीणां मया श्रुतम् ।&#x9;065a&lt;br&gt;&#xA;गुणान्कथयतां वीर पूर्वेषां तव धीमताम् ॥&#x9;065c&lt;br&gt;&#xA;स्वयं चापि मया दृष्टश्चरता सागराम्बराम् ।&#x9;066a&lt;br&gt;&#xA;इमां वसुमतीं कृत्स्नां प्रभावः सुकुलस्य ते ॥&#x9;066c&lt;br&gt;&#xA;वेदे धनुषि चाचार्यमभिजानामि तेऽर्जुन ।&#x9;067a&lt;br&gt;&#xA;विश्रुतं त्रिषु लोकेषु भारद्वाजं यशस्विनम् ॥&#x9;067c&lt;br&gt;&#xA;&#39;सर्ववेदविदां श्रेष्ठं सर्वशस्त्रभृतां वरम् ।&#x9;068a&lt;br&gt;&#xA;द्रोणमिष्वस्त्रकुशलं धनुष्यङ्गिरसां  वरम् ॥&#39;&#x9;068c&lt;br&gt;&#xA;धर्मं वायुं च शक्रं च विजानाम्यश्विनौ तथा ।&#x9;069a&lt;br&gt;&#xA;पाण्डुं च कुरुशार्दूल षडेतान्कुरुवर्धनान् ।&#x9;069c&lt;br&gt;&#xA;पितॄनेतानहं पार्थ देवमानुषसत्तमान् ॥&#x9;069e&lt;br&gt;&#xA;दिव्यात्मानो महात्मानः सर्वशस्त्रभृतां वराः ।&#x9;070a&lt;br&gt;&#xA;भवन्तो भ्रातरः शूराः सर्वे सुचरितव्रताः ॥&#x9;070c&lt;br&gt;&#xA;उत्तमां च मनोबुद्धिं भवतां भावितात्मनाम् ।&#x9;071a&lt;br&gt;&#xA;जानन्नपि च वः पार्थ कृतवानिह धर्षणाम् ॥&#x9;071c&lt;br&gt;&#xA;स्त्रीसकाशे च कौरव्य न पुमान्क्षन्तुमर्हति ।&#x9;072a&lt;br&gt;&#xA;धर्षणामात्मनः पश्यन्ब्राहुद्रविणमाश्रितः ॥&#x9;072c&lt;br&gt;&#xA;नक्तं च बलमस्माकं भूय एवाभिवर्धते ।&#x9;073a&lt;br&gt;&#xA;यतस्ततो मां कौन्तेय सदारं मन्युराविशत् ॥&#x9;073c&lt;br&gt;&#xA;सोऽहं त्वयेह विजितः सङ्ख्ये तापत्यवर्धन ।&#x9;074a&lt;br&gt;&#xA;येन तेनेह विधिना कीर्त्यमानं निबोध मे ॥&#x9;074c&lt;br&gt;&#xA;ब्रह्मचर्यं परो धर्मः स चापि नियतस्त्वयि ।&#x9;075a&lt;br&gt;&#xA;यस्मात्तस्मादहं पार्थ रणेऽस्मि विजितस्त्वया ॥&#x9;075c&lt;br&gt;&#xA;यस्तु स्यात्क्षत्रियः कश्चित्कामवृत्तः परन्तप ।&#x9;076a&lt;br&gt;&#xA;नक्तं च युधि युध्येत न स जीवेत्कथञ्चन ॥&#x9;076c&lt;br&gt;&#xA;यस्तु स्यात्कामवृत्तोऽपि पार्थ ब्रह्मपुरस्कृतः ।&#x9;077a&lt;br&gt;&#xA;जयेन्नक्तञ्चरान्सर्वान्स पुरोहितधूर्गतः ॥&#x9;077c&lt;br&gt;&#xA;तस्मात्तापत्य यत्किञ्चिन्नृणां श्रेय इहेप्सितम् ।&#x9;078a&lt;br&gt;&#xA;तस्मिन्कर्मणि योक्तव्या दान्तात्मानः पुरोहिताः ॥&#x9;078c&lt;br&gt;&#xA;वेदे षडङ्गे निरताः शुचयः सत्यवादिनः ।&#x9;079a&lt;br&gt;&#xA;धर्मात्मानः कृतात्मानः स्युर्नृपाणां पुरोहिताः ॥&#x9;079c&lt;br&gt;&#xA;जयश्च नियतो राज्ञः स्वर्गश्च तदनन्तरम् ।&#x9;080a&lt;br&gt;&#xA;यस्य स्याद्धर्मविद्वाग्मी पुरोधाः शीलवाञ्शुचिः ॥&#x9;080c&lt;br&gt;&#xA;लाभं लब्धुमलब्धं वा लब्धं वा परिरक्षितुम् ।&#x9;081a&lt;br&gt;&#xA;पुरोहितं प्रकुर्वीत राजा गुणसमन्वितम् ॥&#x9;081c&lt;br&gt;&#xA;पुरोहितमते तिष्ठेद्य इच्छेद्भूतिमात्मनः ।&#x9;082a&lt;br&gt;&#xA;प्राप्तुं वसुमतीं सर्वां सर्वशः सागराम्बराम् ॥&#x9;082c&lt;br&gt;&#xA;न हि केवलशौर्येण तापत्याभिजनेन च ।&#x9;083a&lt;br&gt;&#xA;जयेदब्राह्मणः कश्चिद्भूमिं भूमिपतिः क्वचित् ॥&#x9;083c&lt;br&gt;&#xA;तस्मादेवं विजानीहि कुरूणां वंशवर्धन ।&#x9;084a&lt;br&gt;&#xA;ब्राह्मणप्रमुखं राज्यं शक्यं पालयितुं चिरम् ॥ ॥&#x9;084c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/187/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/187/</guid>
      <description>&lt;p&gt;अध्यायः 187&lt;/p&gt;&#xA;&lt;p&gt;सूर्यकन्यायाः तपत्या उपाख्यानम्&amp;ndash;स्वभक्ताय संवरणाय स्वकन्यां दातुं सवितुर्निश्चयः ॥ 1 ॥ मृगयार्थं गतस्य संवरणस्य गिरौ तपतीदर्शनेन कामोत्पत्तिः ॥ 2 ॥ राजनि तया सह भाषितुं प्रवृत्ते तप्त्या अन्तर्धानम् ॥ 3 ॥&#xA;अर्जुन उवाच &#x9;001&lt;br&gt;&#xA;तापत्य इति यद्वाक्यमुक्तवानसि मामिह ।&#x9;001a&lt;br&gt;&#xA;तदहं ज्ञातुमिच्छामि तापत्यार्थं विनिश्चितम् ॥&#x9;001c&lt;br&gt;&#xA;तपती नाम का चैषा तापत्या यत्कृते वयम् ।&#x9;002a&lt;br&gt;&#xA;कौन्तेया हि वयं साधो तत्त्वमिच्छामि वेदितुम् ॥&#x9;002c&lt;br&gt;&#xA;वैशम्पायन उवाच &#x9;003&lt;br&gt;&#xA;एवमुक्तः स गन्धर्वः कुन्तीपुत्रं धनञ्जयम् ।&#x9;003a&lt;br&gt;&#xA;विश्रुतं त्रिषु लोकेषु श्रावयामास वै कथाम् ॥&#x9;003c&lt;br&gt;&#xA;हन्त ते कथयिष्यामि कथामेतां मनोरमाम् ।&#x9;004a&lt;br&gt;&#xA;यथावदखिलां पार्थ सर्वबुद्धिमतां वर ॥&#x9;004c&lt;br&gt;&#xA;उक्तवानस्मि येन त्वां तापत्य इति यद्वचः ।&#x9;005a&lt;br&gt;&#xA;तत्तेऽहं कथयिष्यामि शृणुष्वैकमना भव ॥&#x9;005c&lt;br&gt;&#xA;य एष दिवि धिष्ण्येन नाकं व्याप्नोति तेजसा ।&#x9;006a&lt;br&gt;&#xA;एतस्य तपती नाम बभूव सदृशी सुता ॥&#x9;006c&lt;br&gt;&#xA;विवस्वतो वै देवस्य सावित्र्यवरजा विभो ।&#x9;007a&lt;br&gt;&#xA;विश्रुता त्रिषु लोकेषु तपती तपसा युता ॥&#x9;007c&lt;br&gt;&#xA;न देवी नासुरी चैव न यक्षी न च राक्षसी ।&#x9;008a&lt;br&gt;&#xA;नाप्सरा न च गन्धर्वी तथा रूपेण काचन ॥&#x9;008c&lt;br&gt;&#xA;सुविभक्तानवद्याङ्गी स्वसितायतलोचना ।&#x9;009a&lt;br&gt;&#xA;स्वाचारा चैव साध्वी च सुवेषा चैव भामिनी ॥&#x9;009c&lt;br&gt;&#xA;त तस्याः सदृशं कञ्चित्त्रिषु लोकेषु भारत ।&#x9;010a&lt;br&gt;&#xA;भर्तारं सविता मेने रूपशीलगुणश्रुतैः ॥&#x9;010c&lt;br&gt;&#xA;सम्प्राप्तयौवनां पश्यन्देयां दुहितरं तु ताम् ।&#x9;011a&lt;br&gt;&#xA;&#39;द्व्यष्टवर्षां तु तां श्यामां सविता रूपशालिनीम् ।&#39;&#x9;011c&lt;br&gt;&#xA;नोपलेभे ततः शान्तिं सम्प्रदानं विचिन्तयन् ॥&#x9;011e&lt;br&gt;&#xA;अथर्क्षपुत्रः कौन्तेय कुरूणामृषभो बली ।&#x9;012a&lt;br&gt;&#xA;सूर्यमाराधयामास नृपः संवरणस्तदा ॥&#x9;012c&lt;br&gt;&#xA;अर्घ्यमाल्योपहाराद्यैर्गन्धैश्च नियतः शुचिः ।&#x9;013a&lt;br&gt;&#xA;नियमैरुपवासैश्च तपोभिर्विविधैरपि ॥&#x9;013c&lt;br&gt;&#xA;सुश्रूषुरनहंवादी शुचिः पौरवनन्दन ।&#x9;014a&lt;br&gt;&#xA;अंशुमन्तं समुद्यन्तं पूजयामास भक्तिमान् ॥&#x9;014c&lt;br&gt;&#xA;ततः कृतज्ञं धर्मज्ञं रूपेणासदृशं भुवि ।&#x9;015a&lt;br&gt;&#xA;तपत्याः सदृशं मेने सूर्यः संवरणं पतिम् ॥&#x9;015c&lt;br&gt;&#xA;दातुमैच्छत्ततः कन्यां तस्मै संवरणाय ताम् ।&#x9;016a&lt;br&gt;&#xA;नृपोत्तमाय कौरव्य विश्रुताभिजनाय च ॥&#x9;016c&lt;br&gt;&#xA;यथा हि दिवि दीप्तांशुः प्रभासयति तेजसा ।&#x9;017a&lt;br&gt;&#xA;तथा भुवि महिपालो दीप्त्या संवरणोऽभवत् ॥&#x9;017c&lt;br&gt;&#xA;यथाऽर्चयन्ति चादित्यमुद्यन्तं ब्रह्मवादिनः ।&#x9;018a&lt;br&gt;&#xA;तथा संवरणं पार्थ ब्राह्मणावरजाः प्रजाः ॥&#x9;018c&lt;br&gt;&#xA;स सोममति कान्तत्वादादित्यमति तेजसा ।&#x9;019a&lt;br&gt;&#xA;बभूव नृपतिः श्रीमान्सुहृदां दुर्हृदामपि ॥&#x9;019c&lt;br&gt;&#xA;एवङ्गुणस्य नृपतेस्तथावृत्तस्य कौरव ।&#x9;020a&lt;br&gt;&#xA;तस्मै दातुं मनश्चक्रे तपतीं तपनः स्वयम् ॥&#x9;020c&lt;br&gt;&#xA;स कदाचिदथो राजा श्रीमानमितविक्रमः ।&#x9;021a&lt;br&gt;&#xA;चचार मृगयां पार्थ पर्वतोपवने किल ॥&#x9;021c&lt;br&gt;&#xA;चरतो मृगयां तस्य क्षुत्पिपासासमन्वितः ।&#x9;022a&lt;br&gt;&#xA;ममार राज्ञः कौन्तेय गिरावप्रतिमो हयः ॥&#x9;022c&lt;br&gt;&#xA;स मृताश्वश्चरन्पार्थ पद्भ्यामेव गिरौ नृपः ।&#x9;023a&lt;br&gt;&#xA;ददर्शासदृशीं लोके कन्यामायतलोचनाम् ॥&#x9;023c&lt;br&gt;&#xA;स एव एकामासाद्य कन्यां परबलार्दनः ।&#x9;024a&lt;br&gt;&#xA;तस्थौ नृपतिशार्दूलः पश्यन्नविचलेक्षणः ॥&#x9;024c&lt;br&gt;&#xA;स हि तां तर्कयामास रूपतो नृपतिः श्रियम् ।&#x9;025a&lt;br&gt;&#xA;पुनः सन्तर्कयामास रवेर्भ्रष्टामिव प्रभाम् ॥&#x9;025c&lt;br&gt;&#xA;वपुषा वर्चसा चैव शिखामिव विभावसोः ।&#x9;026a&lt;br&gt;&#xA;प्रसन्नत्वेन कान्त्या च चन्द्ररेखामिवामलाम् ॥&#x9;026c&lt;br&gt;&#xA;गिरिपृष्ठे तु सा यस्मिन्स्थिता स्वसितलोचना ।&#x9;027a&lt;br&gt;&#xA;विभ्राजमाना शुशुभे प्रतिमेव हिरण्मयी ॥&#x9;027c&lt;br&gt;&#xA;तस्या रूपेण स गिरिर्वेषेण च विशेषतः ।&#x9;028a&lt;br&gt;&#xA;ससवृक्षक्षुपलतो हिरण्मय इवाभवत् ॥&#x9;028c&lt;br&gt;&#xA;अवमेने च तां दृष्ट्वा सर्वलोकेषु योषितः ।&#x9;029a&lt;br&gt;&#xA;अवाप्तं चात्मनो मेने स राजा चक्षुषः फलम् ॥&#x9;029c&lt;br&gt;&#xA;जन्मप्रभृति यत्किचिन्द्दृष्टवान्स महीपतिः ।&#x9;030a&lt;br&gt;&#xA;रूपं न सदृशं तस्यास्तर्कयामास किञ्चन ॥&#x9;030c&lt;br&gt;&#xA;तया बद्धमनश्चक्षुः पाशैर्गुणमयैस्तदा ।&#x9;031a&lt;br&gt;&#xA;न चचाल ततो देशाद्बुबुधे न च किञ्चन ॥&#x9;031c&lt;br&gt;&#xA;अस्या नूनं विशालाक्ष्याः सदेवासुरमानुषम् ।&#x9;032a&lt;br&gt;&#xA;लोकं निर्मथ्य धात्रेदं रूपमाविष्कृतं कृतम् ॥&#x9;032c&lt;br&gt;&#xA;एवं सन्तर्कयामास रूपद्रविणसम्पदा ।&#x9;033a&lt;br&gt;&#xA;कन्यामसदृशीं लोके नृपः संवरणस्तदा ॥&#x9;033c&lt;br&gt;&#xA;तां च दृष्ट्वैव कल्याणीं कल्याणाभिजनो नृपः ।&#x9;034a&lt;br&gt;&#xA;जगाम मनसा चिन्तां कामबाणेन पीडितः ॥&#x9;034c&lt;br&gt;&#xA;दह्यमानः स तीव्रेण नृपतिर्मन्मथाग्निना ।&#x9;035a&lt;br&gt;&#xA;अप्रगल्भां प्रगल्भस्तां तदोवाच मनोहराम् ॥&#x9;035c&lt;br&gt;&#xA;काऽसि कस्यासि रम्भोरु किमर्थं चेह तिष्ठसि ।&#x9;036a&lt;br&gt;&#xA;कथं च निर्जनेऽरण्ये चरस्येका शुचिस्मिते ॥&#x9;036c&lt;br&gt;&#xA;त्वं हि सर्वानवद्याङ्गी सर्वाभरणभूषिता ।&#x9;037a&lt;br&gt;&#xA;विभूषणमिवैतेषां भूषणानामभीप्सितम् ॥&#x9;037c&lt;br&gt;&#xA;न देवीं नासुरीं चैव न यक्षीं न च राक्षसीम् ।&#x9;038a&lt;br&gt;&#xA;न च भोगवतीं मन्ये न गन्धर्वीं न मानुषीम् ॥&#x9;038c&lt;br&gt;&#xA;या हि दृष्टा मया काश्चिच्छ्रुता वाऽपि वराङ्गनाः ।&#x9;039a&lt;br&gt;&#xA;न तासां सदृशीं मन्ये त्वामहं मत्तकाशिनि ॥&#x9;039c&lt;br&gt;&#xA;दृष्ट्वैव चारुवदने चन्द्रात्कान्ततरं तव ।&#x9;040a&lt;br&gt;&#xA;वदनं पद्मपत्राक्षं मां मथ्नातीव मन्मथः ॥&#x9;040c&lt;br&gt;&#xA;एवं तां स महीपालो बभाषे न तु सा तदा ।&#x9;041a&lt;br&gt;&#xA;कामार्तं निर्जनेऽरण्ये प्रत्यबाषथ किञ्चन ॥&#x9;041c&lt;br&gt;&#xA;ततो लालप्यमानस्य पार्थिवस्यायतेक्षणा ।&#x9;042a&lt;br&gt;&#xA;सौदामिनीव चाभ्रेषु तत्रैवान्तरधीयत ॥&#x9;042c&lt;br&gt;&#xA;तामन्वेष्टुं स नृपतिः परिचक्राम सर्वतः ।&#x9;043a&lt;br&gt;&#xA;वनं वनजपत्राक्षीं भ्रमन्नुन्मत्तवत्तदा ॥&#x9;043c&lt;br&gt;&#xA;अपश्यमानः स तु तां बहु तत्र विलप्य च ।&#x9;044a&lt;br&gt;&#xA;निश्चेष्टः पार्थिवश्रेष्ठो मुहूर्तं स व्यतिष्ठत ॥ ॥&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/188/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/188/</guid>
      <description>&lt;p&gt;अध्यायः 188&lt;/p&gt;&#xA;&lt;p&gt;भूतले पतितं राजानं दृष्ट्वा तत्समीपे तपत्या आगमनम् ॥ 1 ॥ तयोः संवादः ॥ 2 ॥&#xA;गन्धर्व उवाच &#x9;001&lt;br&gt;&#xA;अथ तस्यामदृश्यायां नृपतिः काममोहितः ।&#x9;001a&lt;br&gt;&#xA;पातनः शत्रुसङ्घानां पपात धरणीतले ॥&#x9;001c&lt;br&gt;&#xA;तस्मिन्निपतिते भूमावथ सा चारुहासिनी ।&#x9;002a&lt;br&gt;&#xA;पुनः पीनायतश्रोणी दर्शयामास तं नृपम् ॥&#x9;002c&lt;br&gt;&#xA;अथाबभाषे कल्याणी वाचा मधुरया नृपम् ।&#x9;003a&lt;br&gt;&#xA;तं कुरूणां कुलकरं कामाभिहतचेतसम् ॥&#x9;003c&lt;br&gt;&#xA;उवाच मधुरं वाक्यं तपती हसतीव सा ।&#x9;004a&lt;br&gt;&#xA;उत्तिष्ठोत्तिष्ठ भद्रं ते न त्वमर्हस्यरिन्दम ॥&#x9;004c&lt;br&gt;&#xA;मोहं नृपतिशार्दूल गन्तुमाविष्कृतः क्षितौ ।&#x9;005a&lt;br&gt;&#xA;एवमुक्तोऽथ नृपतिर्वाचा मधुरया तदा ॥&#x9;005c&lt;br&gt;&#xA;ददर्श विपुलश्रोणीं तामेवाभिमुखे स्थिताम् ।&#x9;006a&lt;br&gt;&#xA;अथ तामसितापाङ्गीमाबभाषे स पार्थिवः ॥&#x9;006c&lt;br&gt;&#xA;मन्मथाग्निपरीतात्मा सन्दिग्धाक्षरया गिरा ।&#x9;007a&lt;br&gt;&#xA;साधु त्वमसितापाङ्गि कामार्तं मत्तकाशिनि ॥&#x9;007c&lt;br&gt;&#xA;भजस्व भजमानं मां प्राणा हि प्रजहन्ति माम् ।&#x9;008a&lt;br&gt;&#xA;त्वदर्थं हि विशालाक्षि मामयं निशितैः शरैः ॥&#x9;008c&lt;br&gt;&#xA;कामः कमलगर्भाभे प्रतिविध्यन्न शाम्यति ।&#x9;009a&lt;br&gt;&#xA;दष्टमेवमनाक्रन्दे भद्रे काममहाहिना ॥&#x9;009c&lt;br&gt;&#xA;सा त्वं पीनायतश्रोणी मामाप्नुहि वरानने ।&#x9;010a&lt;br&gt;&#xA;त्वदधीना हि मे प्राणाः किन्नरोद्गीतभाषिणि ॥&#x9;010c&lt;br&gt;&#xA;चारुसर्वानवद्याङ्गि पद्मेन्दुप्रतिमानने ।&#x9;011a&lt;br&gt;&#xA;न ह्यहं त्वदृते भीरु शक्ष्यामि खलु जीवितुम् ॥&#x9;011c&lt;br&gt;&#xA;कामः कमलपत्राक्षि प्रतिविध्यति मामयम् ।&#x9;012a&lt;br&gt;&#xA;तस्मात्कुरु विशालाक्षि मय्यनुक्रोशमङ्गने ॥&#x9;012c&lt;br&gt;&#xA;भक्तं मामसितापाङ्गि न परित्यक्तुमर्हसि ।&#x9;013a&lt;br&gt;&#xA;त्वं हि मां प्रीतियोगेन त्रातुमर्हसि भामिनि ॥&#x9;013c&lt;br&gt;&#xA;त्वद्दर्शनकृतस्नेहं मनश्चलति मे भृशम् ।&#x9;014a&lt;br&gt;&#xA;न त्वां दृष्ट्वा पुनश्चान्यां द्रष्टुं कल्याणि रोचते ॥&#x9;014c&lt;br&gt;&#xA;प्रसीद वशगोऽहं ते भक्तं मां भज भामिनि ।&#x9;015a&lt;br&gt;&#xA;दृष्ट्वैव त्वां वरारोहे मन्मथो भृशमङ्गने ॥&#x9;015c&lt;br&gt;&#xA;अन्तर्गतं विशालाक्षि विध्यति स्म पतत्त्रिभिः ।&#x9;016a&lt;br&gt;&#xA;मन्मथाग्निसमुद्भूतं दाहं कमललोचने ॥&#x9;016c&lt;br&gt;&#xA;प्रीतिसंयोगयुक्ताभिरद्भिः प्रह्लादयस्व मे ।&#x9;017a&lt;br&gt;&#xA;पुष्पायुधं दुराधर्षं प्रचण्डशरकार्मुकम् ॥&#x9;017c&lt;br&gt;&#xA;त्वद्दर्शनसमुद्भूतं विध्यन्तं दुःसहैः शरैः ।&#x9;018a&lt;br&gt;&#xA;उपशामय कल्याणि आत्मदानेन भामिनि ॥&#x9;018c&lt;br&gt;&#xA;गान्धर्वेण विवाहेन मामुपैहि वराङ्गने ।&#x9;019a&lt;br&gt;&#xA;विवाहानां हि रम्भोरु गान्धर्वः श्रेष्ठ उच्यते ॥&#x9;019c&lt;br&gt;&#xA;तपत्युवाच &#x9;020&lt;br&gt;&#xA;नाहमीशाऽऽत्मनो राजन्कन्या पितृमती ह्यहम् ।&#x9;020a&lt;br&gt;&#xA;मयि चेदस्ति ते प्रीतिर्याचस्व पितरं मम ॥&#x9;020c&lt;br&gt;&#xA;यथा हि ते मया प्राणाः सम्भृताश्च नरेश्वर ।&#x9;021a&lt;br&gt;&#xA;दर्शनादेव भूयस्त्वं तथा प्राणान्ममाहरः ॥&#x9;021c&lt;br&gt;&#xA;न चाहमीशा देहस्य तस्मान्नृपतिसत्तम ।&#x9;022a&lt;br&gt;&#xA;समीपं नोपगच्छामि न स्वतन्त्रा हि योषितः ॥&#x9;022c&lt;br&gt;&#xA;का हि सर्वेषु लोकेषु विश्रुताभिजनं नृपम् ।&#x9;023a&lt;br&gt;&#xA;कन्या नाभिलषेन्नाथं भर्तारं भक्तवत्सलम् ॥&#x9;023c&lt;br&gt;&#xA;तस्मादेवं गते काले याचस्व पितरं मम ।&#x9;024a&lt;br&gt;&#xA;आदित्यं प्रणिपातेन तपसा नियमेन च ॥&#x9;024c&lt;br&gt;&#xA;स चेत्कामयते दातुं तव मामरिसूदन ।&#x9;025a&lt;br&gt;&#xA;भविष्याम्यद्य ते राजन्सततं वशवर्तिनी ॥&#x9;025c&lt;br&gt;&#xA;अहं हि तपती नाम सावित्र्यवरजा सुता ।&#x9;026a&lt;br&gt;&#xA;अस्य लोकप्रदीपस्य सवितुः क्षत्रियर्षभ ॥ ॥&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/189/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/189/</guid>
      <description>&lt;p&gt;अध्यायः 189&lt;/p&gt;&#xA;&lt;p&gt;पुनरन्तर्हितायां तपत्यां मोहितस्य संवरणस्य समीपे अमात्यादीनामागमनम् ॥ 1 ॥ अमात्येनाश्वासितस्य राज्ञः सूर्योपासनसमये वसिष्ठस्यागमनम् ॥ 2 ॥ सूर्यसमीपं गत्वा वसिष्ठेनादित्यस्तुतिकरणम् ॥ 3 ॥ स्तुत्या तुष्टेन सूर्येण संवरणार्थं वसिष्ठाय तपतीदानम् ॥ 4 ॥ तस्मिन्नेव तपतीसंवरणयोर्विवाहः ॥ 5 ॥ तया सह तत्रैव रममाणस्य संवरणस्य राज्ये द्वादशवार्षिक्यनावृष्टिः ॥ 6 ॥ वसिष्ठेनानावृष्टिनिवर्तनम् ॥ 7 ॥ तपत्युपाख्यानोपसंहारः ॥ 8 ॥&#xA;गन्धर्व उवाच &#x9;001&lt;br&gt;&#xA;एवमुक्त्वा ततस्तूर्णं जगामोर्ध्वमनिन्दिता ।&#x9;001a&lt;br&gt;&#xA;&#39;तपतीतपतीत्येव विललापातुरो नृपः ॥&#x9;001c&lt;br&gt;&#xA;प्रास्स्वलच्चासकृद्राजा पुनरुत्थाय धावति ।&#x9;002a&lt;br&gt;&#xA;धावमानस्तु तपतीमदृष्ट्वैव महीपतिः ।&#39;&#x9;002c&lt;br&gt;&#xA;स तु राजा पुनर्भूमौ तत्रैव निपपात ह ॥&#x9;002e&lt;br&gt;&#xA;अन्वेषमाणः सबलस्तं राजानं नृपोत्तमम् ।&#x9;003a&lt;br&gt;&#xA;अमात्यः सानुयात्रश्च तं ददर्श महावने ॥&#x9;003c&lt;br&gt;&#xA;क्षितौ निपतितं काले शक्रध्वजमिवोच्छ्रितम् ।&#x9;004a&lt;br&gt;&#xA;त हि दृष्ट्वा महेष्वासं निरस्तं पतितं भुवि ॥&#x9;004c&lt;br&gt;&#xA;बभूव सोऽस्य सचिवः सम्प्रदीप्त इवाग्निना ।&#x9;005a&lt;br&gt;&#xA;त्वरया चोपसङ्गम्य स्नेहादागतसम्भ्रमः ॥&#x9;005c&lt;br&gt;&#xA;तं समुत्थापयामास नृपतिं काममोहितम् ।&#x9;006a&lt;br&gt;&#xA;भूतलाद्भूमिपालेशं पितेव पतितं सुतम् ॥&#x9;006c&lt;br&gt;&#xA;प्रज्ञया वयसा चैव वृद्धः कीर्त्या नयेन च ।&#x9;007a&lt;br&gt;&#xA;अमात्यस्तं समुत्थाप्य बभूव विगतज्वरः ॥&#x9;007c&lt;br&gt;&#xA;उवाच चैनं कल्याण्या वाचा मधुरयोत्थिम् ।&#x9;008a&lt;br&gt;&#xA;मा भैर्मनुजशार्दूल भद्रमस्तु तवानघ ॥&#x9;008c&lt;br&gt;&#xA;क्षुत्पिपासापरिश्रान्तं तर्कयामास वै नृपम् ।&#x9;009a&lt;br&gt;&#xA;पतितं पातनं सङ्ख्ये शात्रवाणां महीतले ॥&#x9;009c&lt;br&gt;&#xA;वारिणा च सुशीतेन शिरस्तस्याभ्यषेचयत् ।&#x9;010a&lt;br&gt;&#xA;अस्पृशन्मुकुटं राज्ञः पुण्डरीकसुगन्धिना ॥&#x9;010c&lt;br&gt;&#xA;ततः प्रत्यागतप्राणस्तद्बलं बलवान्नृपः ।&#x9;011a&lt;br&gt;&#xA;सर्वं विसर्जयामास तमेकं सचिवं विना ॥&#x9;011c&lt;br&gt;&#xA;ततस्तस्याज्ञया राज्ञो विप्रतस्थे महद्बलम् ।&#x9;012a&lt;br&gt;&#xA;स तु राजा गिरिप्रस्थे तस्मिन्पुनरुपाविशत् ॥&#x9;012c&lt;br&gt;&#xA;ततस्तस्मिन् गिरिवरे शुचिर्भूत्वा कृताञ्जलिः ।&#x9;013a&lt;br&gt;&#xA;आरिराधयिषुः सूर्यं तस्थावूर्ध्वमुखः क्षितौ ॥&#x9;013c&lt;br&gt;&#xA;जगाम मनसा चैव वसिष्ठमृषिसत्तमम् ।&#x9;014a&lt;br&gt;&#xA;पुरोहितममित्रघ्नं तदा संवरणो नृपः ॥&#x9;014c&lt;br&gt;&#xA;नक्तन्दिनमथैकत्र स्थिते तस्मिञ्जनाधिपे ।&#x9;015a&lt;br&gt;&#xA;अथाजगाम विप्रर्षिस्तदा द्वादशमेऽहनि ॥&#x9;015c&lt;br&gt;&#xA;स विदित्वैव नृपतिं तपत्या हृतमानसम् ।&#x9;016a&lt;br&gt;&#xA;दिव्येन विधिना ज्ञात्वा भावितात्मा महानृपिः ॥&#x9;016c&lt;br&gt;&#xA;तथा तु नियतात्मानं तं नृपं मुनिसत्तमः ।&#x9;017a&lt;br&gt;&#xA;आबभाषे स धर्मात्मा तस्यैवार्थचिकीर्षया ॥&#x9;017c&lt;br&gt;&#xA;स तस्य मनुजेन्द्रस्य पश्यतो भगवानृषिः ।&#x9;018a&lt;br&gt;&#xA;ऊर्ध्वमाचक्रमे द्रष्टुं भास्करं भास्करद्युतिः ॥&#x9;018c&lt;br&gt;&#xA;&#39;योजनानां तु नियुतं क्षणाद्गत्वा तपोधनः ।&#39;&#x9;019a&lt;br&gt;&#xA;&#39;सहस्रांशुं ततो विप्रः कृताञ्जलिरुपस्थितः ।&#39;&#x9;019c&lt;br&gt;&#xA;वसिष्ठोहमिति प्रीत्या स चात्मानं न्यवेदयत् ॥&#x9;019e&lt;br&gt;&#xA;तमुवाच महातेजा विवस्वान्मुनिसत्तमम् ।&#x9;020a&lt;br&gt;&#xA;महर्षे स्वागतं तेऽस्तु कथयस्व यथेप्सितम् ॥&#x9;020c&lt;br&gt;&#xA;यदिच्छसि महाभाग मत्तः प्रवदतां वर ।&#x9;021a&lt;br&gt;&#xA;तत्ते दद्यामभिप्रेतं यद्यपि स्यात्सुदुर्लभम् ॥&#x9;021c&lt;br&gt;&#xA;एवमुक्तः स तेनर्षिर्वसिष्ठः संस्तुवन्गिरा ।&#x9;022a&lt;br&gt;&#xA;प्रणिपत्य विवस्वन्तं भानुमन्तमथाब्रवीत् ॥&#x9;022c&lt;br&gt;&#xA;&#39;योजनानां चतुष्षष्टिं निमेषात्त्रिशतं तथा ।&#x9;023a&lt;br&gt;&#xA;अश्वैर्गच्छति नित्यं यस्तत्पार्श्वस्थोऽब्रवीदिदम् ॥&#x9;023c&lt;br&gt;&#xA;वसिष्ठ उवाच &#x9;024&lt;br&gt;&#xA;अजाय लोकत्रयपावनाय भूतात्मने गोपतये वृषाय ।&#x9;024a&lt;br&gt;&#xA;सूर्याय सर्गप्रलयालयाय नमो महाकारुणिकोत्तमाय ॥&#x9;024c&lt;br&gt;&#xA;विवस्वते ज्ञानभृतेऽन्तरात्मने जगत्प्रदीपाय जगद्धितैषिणे ।&#x9;025a&lt;br&gt;&#xA;स्वयम्भुवे दीप्तसहस्रचक्षुषे सुरोत्तमायामिततेजसे नमः ॥&#x9;025c&lt;br&gt;&#xA;नमः सवित्रे जगदेकचक्षुषे जगत्प्रसूतिस्थितिनाशहेतवे ।&#x9;026a&lt;br&gt;&#xA;त्रयीमयाय त्रिगुणात्मधारिणे विरिञ्चनारायणशङ्करात्मने ॥&#x9;026c&lt;br&gt;&#xA;सूर्य उवाच &#x9;027&lt;br&gt;&#xA;संस्तुतो वरदः सोऽहं वरं वरय सुव्रत ।&#x9;027a&lt;br&gt;&#xA;स्तुतिस्त्वयोक्ता भक्तानां जप्येयं वरदोस्म्यहम्&#39; ॥&#x9;027c&lt;br&gt;&#xA;वसिष्ठ उवाच &#x9;028&lt;br&gt;&#xA;यैषा ते तपती नाम सावित्र्यवरजा सुता ।&#x9;028a&lt;br&gt;&#xA;तां त्वां संवरणस्यार्थे वरयामि विभावसो ॥&#x9;028c&lt;br&gt;&#xA;स हि राजा बृहत्कीर्तिर्धर्मार्थविदुदारधीः ।&#x9;029a&lt;br&gt;&#xA;युक्तः संवरणो भर्ता दुहितुस्ते विहङ्गम ॥&#x9;029c&lt;br&gt;&#xA;गन्धर्व उवाच &#x9;030&lt;br&gt;&#xA;इत्युक्तः स तदा तेन ददानीत्येव निश्चितः ।&#x9;030a&lt;br&gt;&#xA;प्रत्यभाषत तं विप्रं प्रतिनन्द्य दिवाकरः ॥&#x9;030c&lt;br&gt;&#xA;वरः संवरणो राज्ञां त्वमृषीणां वरो मुने ।&#x9;031a&lt;br&gt;&#xA;तपती योषितां श्रेष्ठा किमन्यत्रापवर्जनात् ॥&#x9;031c&lt;br&gt;&#xA;ततः सर्वानवद्याङ्गीं तपतीं तपनः स्वयम् ।&#x9;032a&lt;br&gt;&#xA;ददौ संवरणस्यार्थे वसिष्ठाय महात्मने ॥&#x9;032c&lt;br&gt;&#xA;प्रतिजग्राह तां कन्यां महर्षिस्तपतीं तदा ।&#x9;033a&lt;br&gt;&#xA;वसिष्ठोऽथ विसृष्टस्तु पुनरेवाजगाम ह ॥&#x9;033c&lt;br&gt;&#xA;यत्र विख्यातकीर्तिः स कुरूणामृषभोऽभवत् ।&#x9;034a&lt;br&gt;&#xA;स राजा मन्मथाविष्टस्तद्गतेनान्तरात्मना ॥&#x9;034c&lt;br&gt;&#xA;दृष्ट्वा च देवकन्यां तां तपतीं चारुहासिनीम् ।&#x9;035a&lt;br&gt;&#xA;वसिष्ठेन सहायान्तीं संहृष्टोऽभ्यधिकं बभौ ॥&#x9;035c&lt;br&gt;&#xA;रुरुचे साऽधिकं सुभ्रूरापतन्ती नभस्तलात् ।&#x9;036a&lt;br&gt;&#xA;सौदामनीव विभ्रष्टा द्योतयन्ती दिशस्त्विषा ॥&#x9;036c&lt;br&gt;&#xA;कृच्छ्राद्द्वादशरात्रे तु तस्य राज्ञः समाहिते ।&#x9;037a&lt;br&gt;&#xA;आजगाम विशुद्धात्मा वसिष्ठो भगवानृषिः ॥&#x9;037c&lt;br&gt;&#xA;तपसाऽऽराध्य वरदं देवं गोपतिमीश्वरम् ।&#x9;038a&lt;br&gt;&#xA;लेभे संवरणो भार्यां वसिष्ठस्यैव तेजसा ॥&#x9;038c&lt;br&gt;&#xA;ततस्तस्मिन्गिरिश्रेष्ठे देवगन्धर्वसेविते ।&#x9;039a&lt;br&gt;&#xA;जग्राह विधिवत्पाणिं तपत्याः स नरर्षभः ॥&#x9;039c&lt;br&gt;&#xA;वसिष्ठेनाभ्यनुज्ञातस्तस्मिन्नेव धराधरे ।&#x9;040a&lt;br&gt;&#xA;सोऽकामयत राजर्षिर्विहर्तुं सह भार्यया ॥&#x9;040c&lt;br&gt;&#xA;ततः पुरे च राष्ट्रे च वनेषूपवनेषु च ।&#x9;041a&lt;br&gt;&#xA;आदिदेश महीपालस्तमेव सचिवं तदा ॥&#x9;041c&lt;br&gt;&#xA;नृपतिं त्वभ्यनुज्ञाप्य वसिष्ठोऽथापचक्रमे ।&#x9;042a&lt;br&gt;&#xA;सोऽथ राजा गिरौ तस्मिन्विजहारामरो यथा ॥&#x9;042c&lt;br&gt;&#xA;ततो द्वादशवर्षाणि काननेषु वनेषु च ।&#x9;043a&lt;br&gt;&#xA;रेमे तस्मिन्गिरौ राजा तयैव सह भार्यया ॥&#x9;043c&lt;br&gt;&#xA;तस्य राज्ञः पुरे तस्मिन्समा द्वादश सत्तम ।&#x9;044a&lt;br&gt;&#xA;न ववर्ष सहस्राक्षो राष्ट्रे चैवास्य भारत ॥&#x9;044c&lt;br&gt;&#xA;ततस्तस्यामनावृष्ट्यां प्रवृत्तायामरिन्दम ।&#x9;045a&lt;br&gt;&#xA;प्रजाः क्षयमुपाजग्मुः सर्वाः सस्थाणुजङ्गमाः ॥&#x9;045c&lt;br&gt;&#xA;तस्मिंस्तथाविधे काले वर्तमाने सुदारुणे ।&#x9;046a&lt;br&gt;&#xA;नावश्यायः पपातोर्व्यां ततः सस्यानि नाऽरुहन् ॥&#x9;046c&lt;br&gt;&#xA;ततो विभ्रान्तमनसो जनाः क्षुद्भयपीडिताः ।&#x9;047a&lt;br&gt;&#xA;गृहाणि सम्परित्यज्य बभ्रमुः प्रदिशो दिशः ॥&#x9;047c&lt;br&gt;&#xA;ततस्तस्मिन्पुरे राष्ट्रे त्यक्तदारपरिग्रहाः ।&#x9;048a&lt;br&gt;&#xA;परस्परममर्यादाः क्षुधार्ता जघ्निरे जनाः ॥&#x9;048c&lt;br&gt;&#xA;तत्क्षुधार्तैर्निरानन्दैः शवभूतैस्तथा नरैः ।&#x9;049a&lt;br&gt;&#xA;अभवत्प्रेतराजस्य पुरं प्रेतैरिवावृतम् ॥&#x9;049c&lt;br&gt;&#xA;ततस्तत्तादृशं दृष्ट्वा स एव भगवानृषिः ।&#x9;050a&lt;br&gt;&#xA;अभ्याद्रवत धर्मात्मा वसिष्ठो मुनिसत्तमः ॥&#x9;050c&lt;br&gt;&#xA;तं च पार्थिवशार्दूलमानयामास तत्पुरम् ।&#x9;051a&lt;br&gt;&#xA;तपत्या सहितं राजन्वर्षे द्वादशमे गते ।&#x9;051c&lt;br&gt;&#xA;ततः प्रवृष्टस्तत्रासीद्यथापूर्वं सुरारिहा ॥&#x9;051e&lt;br&gt;&#xA;तस्मिन्नृपतिशार्दूले प्रविष्टे नगरं पुनः ।&#x9;052a&lt;br&gt;&#xA;प्रववर्ष सहस्राक्षः सस्यानि जनयन्प्रभुः ॥&#x9;052c&lt;br&gt;&#xA;ततः सराष्ट्रं मुमुदे तत्पुरं परया मुदा ।&#x9;053a&lt;br&gt;&#xA;तेन पार्थिवमुख्येन भावितं भावितात्मना ॥&#x9;053c&lt;br&gt;&#xA;ततो द्वादश वर्षाणि पुनरीजे नराधिपः ।&#x9;054a&lt;br&gt;&#xA;तपत्या सहितः पत्न्या यथा शच्या मरुत्पतिः ॥&#x9;054c&lt;br&gt;&#xA;गन्धर्व उवाच &#x9;055&lt;br&gt;&#xA;एवमासीन्महाभागा तपती नाम पौर्विकी ।&#x9;055a&lt;br&gt;&#xA;तव वैवस्वती पार्थ तापत्यस्त्वं यया मतः ॥&#x9;055c&lt;br&gt;&#xA;तस्यां सञ्जनयामास कुरुं संवरणो नृपः ।&#x9;056a&lt;br&gt;&#xA;तपत्यां तपतां श्रेष्ठ तापत्यस्त्वं ततोऽर्जुन ॥ ॥&#x9;056c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/190/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/190/</guid>
      <description>&lt;p&gt;अध्यायः 190&lt;/p&gt;&#xA;&lt;p&gt;गन्धर्वेण वसिष्ठमाहात्म्यकथनपूर्वकं पाण्डवानां पुरोहितसङ्ग्रहणोपदेशः ॥ 1 ॥&#xA;वैशम्पायन उवाच &#x9;001&lt;br&gt;&#xA;स गन्धर्ववचः श्रुत्वा तत्तदा भरतर्षभ ।&#x9;001a&lt;br&gt;&#xA;अर्जुनः परया भक्त्या पूर्णचन्द्र इवाबभौ ॥&#x9;001c&lt;br&gt;&#xA;उवाच च महेष्वासो गन्धर्वं कुरुसत्तमः ।&#x9;002a&lt;br&gt;&#xA;जातकौतूहलोऽतीव वसिष्ठस्य तपोबलात् ॥&#x9;002c&lt;br&gt;&#xA;वसिष्ठ इति तस्यैतदृषेर्नाम त्वयेरितम् ।&#x9;003a&lt;br&gt;&#xA;एतदिच्छाम्यहं श्रोतुं यथावत्तद्वदस्व मे ॥&#x9;003c&lt;br&gt;&#xA;य एष गन्धर्वपते पूर्वेषां नः पुरोहितः ।&#x9;004a&lt;br&gt;&#xA;आसीदेतन्ममाचक्ष्व क एष भगवानृषिः ॥&#x9;004c&lt;br&gt;&#xA;गन्धर्व उवाच &#x9;005&lt;br&gt;&#xA;ब्रह्मणो मानसः पुत्रो वसिष्ठोऽरुन्धतीपतिः ।&#x9;005a&lt;br&gt;&#xA;तपसा निर्जितौ शश्वदजेयावमरैरपि ॥&#x9;005c&lt;br&gt;&#xA;कामक्रोधावुभौ यस्य चरणौ समुवाहतुः ।&#x9;006a&lt;br&gt;&#xA;इन्द्रियाणां वशकरो वशिष्ठ इति चोच्यते ॥&#x9;006c&lt;br&gt;&#xA;&#39;यथा कामश्च क्रोधश्च निर्जितावजितौ नरैः&#x9;007a&lt;br&gt;&#xA;जितारयो जिता लोकाः पन्थानश्च जिता दिशः ॥&#39;&#x9;007c&lt;br&gt;&#xA;यस्तु नोच्छेदनं चक्रे कुशिकानामुदारधीः ।&#x9;008a&lt;br&gt;&#xA;विश्वामित्रापराधेन धारयन्मन्युमुत्तमम् ॥&#x9;008c&lt;br&gt;&#xA;पुत्रव्यसनसन्तप्तः शक्तिमानप्यशक्तवत् ।&#x9;009a&lt;br&gt;&#xA;विश्वामित्रविनाशाय न चक्रे कर्म दारुणम् ॥&#x9;009c&lt;br&gt;&#xA;मृतांश्च पुनराहर्तुं शक्तः पुत्रान्यमक्षयात् ।&#x9;010a&lt;br&gt;&#xA;कृतान्तं नातिचक्राम वेलामिव महोदधिः ॥&#x9;010c&lt;br&gt;&#xA;यं प्राप्य विजितात्मानं महात्मानं नराधिपाः ।&#x9;011a&lt;br&gt;&#xA;इक्ष्वाकवो महीपाला लेभिरे पृथिवीमिमाम् ॥&#x9;011c&lt;br&gt;&#xA;पुरोहितमिमं प्राप्य वसिष्ठमृषिसत्तमम् ।&#x9;012a&lt;br&gt;&#xA;ईजिरे क्रतुभिश्चैव नृपास्ते कुरुनन्दन ॥&#x9;012c&lt;br&gt;&#xA;स हि तान्याजयामास सर्वान्नृपतिसत्तमान् ।&#x9;013a&lt;br&gt;&#xA;ब्रह्मर्षिः पाण्डवश्रेष्ठ बृहस्पतिरिवामरान् ॥&#x9;013c&lt;br&gt;&#xA;तस्माद्धर्मप्रधानात्मा वेदधर्मविदीप्सितः ।&#x9;014a&lt;br&gt;&#xA;ब्राह्मणो गुणवान्कश्चित्पुरोधाः प्रतिदृश्यताम् ॥&#x9;014c&lt;br&gt;&#xA;क्षत्रियेणाभिजातेन पृथिवीं जेतुमिच्छता ।&#x9;015a&lt;br&gt;&#xA;पूर्वं पुरोहितः कार्यः पार्थ राज्याभिवृद्धये ॥&#x9;015c&lt;br&gt;&#xA;महीं जिगीषता राज्ञा ब्रह्म कार्यं पुरस्कृतम् ।&#x9;016a&lt;br&gt;&#xA;तस्मात्पुरोहितः कश्चिद्गुणवान्विजितेन्द्रियः ।&#x9;016c&lt;br&gt;&#xA;विद्वान्भवतु वो विप्रो धर्मकामार्थतत्त्ववित् ॥ ॥&#x9;016e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/191/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/191/</guid>
      <description>&lt;p&gt;अध्यायः 191&lt;/p&gt;&#xA;&lt;p&gt;वसिष्ठोपाख्याने&amp;mdash;विश्वामित्रस्य वसिष्ठाश्रमाभिगमनम् ॥ 1 ॥ वसिष्ठेन विश्वामित्रस्यातिथ्यकरणम् ॥ 2 ॥ विश्वामित्रेण वसिष्ठधेनुयाचनम् ॥ 3 ॥ वसिष्ठेनादत्ताया धेनोः विश्वामित्रेण बलात्कारेण हरणम् ॥ 4 ॥ कुपितया नन्दिन्या सृष्टैः म्लेच्छाद्यैः विश्वामित्रपराजयः ॥ 5 ॥ विश्वामित्रस्य तपसा ब्राह्मण्यप्राप्तिः ॥ 6 ॥&#xA;अर्जुन उवाच &#x9;001&lt;br&gt;&#xA;किन्निमित्तमभूद्वैरं विश्वामित्रवसिष्ठयोः ।&#x9;001a&lt;br&gt;&#xA;वसतोराश्रमे दिव्ये शंस नः सर्वमेव तत् ॥&#x9;001c&lt;br&gt;&#xA;गन्धर्व उवाच &#x9;002&lt;br&gt;&#xA;इदं वासिष्ठमाख्यानं पुराणं परिचक्षते ।&#x9;002a&lt;br&gt;&#xA;पार्थ सर्वेषु लोकेषु यथावत्तन्निबोध मे ॥&#x9;002c&lt;br&gt;&#xA;कान्यकुब्जे महानासीत्पार्थिवो भरतर्षभ ।&#x9;003a&lt;br&gt;&#xA;गाधीति विश्रुतो लोके कुशिकस्यात्मसम्भवः ॥&#x9;003c&lt;br&gt;&#xA;तस्य धर्मात्मनः पुत्रः समृद्धबलवाहनः ।&#x9;004a&lt;br&gt;&#xA;विश्वामित्र इति ख्यतो बभूव रिपुमर्दनः ॥&#x9;004c&lt;br&gt;&#xA;स चचार सहामात्यो मृगयां गहने वने ।&#x9;005a&lt;br&gt;&#xA;मृगान्विध्यन्वराहांश्च रम्येषु मरुधन्वसु ॥&#x9;005c&lt;br&gt;&#xA;व्यायामकर्शितः सोऽथ मृगलिप्सुः पिपासितः ।&#x9;006a&lt;br&gt;&#xA;आजगाम नरश्रेष्ठ वसिष्ठस्याश्रमं प्रति ॥&#x9;006c&lt;br&gt;&#xA;तमागतमभिप्रेक्ष्य वसिष्ठः श्रेष्ठभागृषिः ।&#x9;007a&lt;br&gt;&#xA;विश्वामित्रं नरश्रेष्ठं प्रतिजग्राह पूजया ॥&#x9;007c&lt;br&gt;&#xA;पाद्यार्घ्याचमनीयैस्तं स्वागतेन च भारत ।&#x9;008a&lt;br&gt;&#xA;तथैव परिजग्राह वन्येन हविषा तदा ॥&#x9;008c&lt;br&gt;&#xA;तस्याथ कामधुग्धेनुर्वसिष्ठस्य महात्मनः ।&#x9;009a&lt;br&gt;&#xA;उक्ता कामान्प्रयच्छेति सा कामान्दुदुहे ततः ॥&#x9;009c&lt;br&gt;&#xA;&#39;बाष्पाढ्यस्योदनस्यैव राशयः पर्वतोपमाः ।&#x9;010a&lt;br&gt;&#xA;निष्ठानानि च सूपांश्च दधिकुल्यास्तथैव च ॥&#x9;010c&lt;br&gt;&#xA;कूपांश्च घृतसम्पूर्णान्गौड्यान्नानि सहस्रशः ।&#x9;011a&lt;br&gt;&#xA;इक्षून्मधूनि लाजांश्च मैरेयांश्च वरासवान् ॥&#39;&#x9;011c&lt;br&gt;&#xA;ग्राम्यारण्याश्चौषधीश्च दुदुहे पय एव च ।&#x9;012a&lt;br&gt;&#xA;षड्रसं चामृतनिभं रसायनमनुत्तमम् ॥&#x9;012c&lt;br&gt;&#xA;भोजनीयानि पेयानि भक्ष्याणि विविधानि च ।&#x9;013a&lt;br&gt;&#xA;लेह्यान्यमृतकल्पानि चोष्याणि च तथार्जुना ॥&#x9;013c&lt;br&gt;&#xA;रत्नानि च महार्हाणि वासांसि विविधानि च ।&#x9;014a&lt;br&gt;&#xA;तैः कामैः सर्वसम्पूर्णैः पूजितश्च महीपतिः ॥&#x9;014c&lt;br&gt;&#xA;सामात्यः सबलश्चैव तुतोष स भृशं तदा ।&#x9;015a&lt;br&gt;&#xA;षडुन्नतां सुपार्श्वोरुं पृथुपञ्चसमावृताम् ॥&#x9;015c&lt;br&gt;&#xA;मण्डूकनेत्रां स्वाकारां पीनोधसमनिन्दिताम् ।&#x9;016a&lt;br&gt;&#xA;सुवालधिं शङ्कुकर्णां चारुशृङ्गां मनोरमाम् ॥&#x9;016c&lt;br&gt;&#xA;पुष्टायतशिरोग्रीवां विस्मितः सोऽभिवीक्ष्यताम् ।&#x9;017a&lt;br&gt;&#xA;अभिनन्द्य स तां राजा नन्दिनीं गाधिनन्दनः ॥&#x9;017c&lt;br&gt;&#xA;अब्रवीच्च भृशं तुष्टः स राजा तमृषिं तदा ।&#x9;018a&lt;br&gt;&#xA;अर्बुदेन गवां ब्रह्मन्मम राज्येन वा पुनः ॥&#x9;018c&lt;br&gt;&#xA;नन्दिनीं सम्प्रयच्छस्व भुङ्क्ष्व राज्यं महामुने ।&#x9;019a&lt;br&gt;&#xA;वसिष्ठ उवाच &#x9;019&lt;br&gt;&#xA;देवतातिथिपित्रर्थं याज्यार्थं च पयस्विनी ॥&#x9;019c&lt;br&gt;&#xA;अदेया नन्दिनीयं वै राज्येनापि तवानघ ।&#x9;020a&lt;br&gt;&#xA;विश्वामित्र उवाच &#x9;020&lt;br&gt;&#xA;&#39;रत्नं हि भगवन्नेतद्रत्नहारी च पार्थिवः ।&#39;&#x9;020c&lt;br&gt;&#xA;क्षत्रियोऽहं भवान्विप्रस्तपःस्वाध्यायसाधनः ॥&#x9;020e&lt;br&gt;&#xA;ब्राह्मणेषु कुतो वीर्यं प्रशान्तेषु धृतात्मसु ।&#x9;021a&lt;br&gt;&#xA;अर्बुदेन गवां यस्त्वं न ददासि ममेप्सितम् ॥&#x9;021c&lt;br&gt;&#xA;स्वधर्मं न प्रहास्यामि नेष्यामि च बलेन गाम् ।&#x9;022a&lt;br&gt;&#xA;वसिष्ठ उवाच &#x9;022&lt;br&gt;&#xA;बलस्थश्चासि राजा च बाहुवीर्यश्च क्षत्रियः ॥&#x9;022c&lt;br&gt;&#xA;यथेच्छसि तथा क्षिप्रं कुरु मा त्वं विचारय ।&#x9;023a&lt;br&gt;&#xA;गन्धर्व उवाच &#x9;023&lt;br&gt;&#xA;एवमुक्तस्तथा पार्थ विश्वामित्रो बलादिव ॥&#x9;023c&lt;br&gt;&#xA;हंसचन्द्रप्रतीकाशां नन्दिनीं तां जहार गाम् ।&#x9;024a&lt;br&gt;&#xA;&#39;सा तदा ह्रियमाणा च विश्वामित्रबलैर्बलात् ।&#39;&#x9;024c&lt;br&gt;&#xA;कशादण्डप्रणुदिता काल्यमाना इतस्ततः ॥&#x9;024e&lt;br&gt;&#xA;हम्भायमाना कल्याणी वसिष्ठस्याथ नन्दिनी ।&#x9;025a&lt;br&gt;&#xA;आगम्याभिमुखी पार्थ तस्थौ भगवदुन्मुखी ॥&#x9;025c&lt;br&gt;&#xA;भृशं च ताड्यमाना वै न जगामाश्रमात्ततः ।&#x9;026a&lt;br&gt;&#xA;वसिष्ठ उवाच &#x9;026&lt;br&gt;&#xA;शृणोमि ते रवं भद्रे विनदन्त्याः पुनः पुनः ॥&#x9;026c&lt;br&gt;&#xA;ह्रियसे त्वं बलाद्भद्रे विश्वामित्रेण नन्दिनि ।&#x9;027a&lt;br&gt;&#xA;किं कर्तव्यं मया तत्र क्षमावान्ब्राह्मणो ह्यहम् ।&#x9;027c&lt;br&gt;&#xA;गन्धर्व उवाच &#x9;028&lt;br&gt;&#xA;सा भयान्नन्दिनी तेषां बलानां भरतर्षभ ।&#x9;028a&lt;br&gt;&#xA;विश्वामित्रभयोद्विग्ना वसिष्ठं समुपागमत् ॥&#x9;028c&lt;br&gt;&#xA;गौरुवाच &#x9;029&lt;br&gt;&#xA;कशाग्रदण्डाभिहतां क्रोशन्तीं मामनाथवत् ।&#x9;029a&lt;br&gt;&#xA;विश्वामित्रबलैर्घोरैर्भगवन् किमुपेक्षसे ॥&#x9;029c&lt;br&gt;&#xA;गन्धर्व उवाच &#x9;030&lt;br&gt;&#xA;एवं तस्यां तदा पार्थ धर्षितायां महामुनिः ।&#x9;030a&lt;br&gt;&#xA;न चुक्षुभे तदा धैर्यान्न चचाल धृतव्रतः ॥&#x9;030c&lt;br&gt;&#xA;वसिष्ठ उवाच &#x9;031&lt;br&gt;&#xA;क्षत्रियाणां बलं तेजो ब्राह्मणानां क्षमा बलम् ।&#x9;031a&lt;br&gt;&#xA;क्षमा मां भजते यस्माद्गम्यतां यदि रोचते ॥&#x9;031c&lt;br&gt;&#xA;नन्दिन्युवाच &#x9;032&lt;br&gt;&#xA;किं नु त्यक्ताऽस्मि भगवन्यदेवं त्वं प्रभाषसे ।&#x9;032a&lt;br&gt;&#xA;अत्यक्ताऽहं त्वया ब्रह्मन्नेतुं शक्या न वै बलात् ॥&#x9;032c&lt;br&gt;&#xA;वसिष्ठ उवाच &#x9;033&lt;br&gt;&#xA;न त्वां त्यजामि कल्याणि स्थीयतां यदि शक्यते ।&#x9;033a&lt;br&gt;&#xA;दृढेन दाम्ना बद्ध्वैष वत्सस्ते ह्रियते बलात् ॥&#x9;033c&lt;br&gt;&#xA;गन्धर्व उवाच &#x9;034&lt;br&gt;&#xA;स्थीयतामिति तच्छ्रुत्वा वसिष्ठस्य पयस्विनी ।&#x9;034a&lt;br&gt;&#xA;ऊर्ध्वाञ्चितशिरोग्रीवा प्रबभौ रौद्रदर्शना ॥&#x9;034c&lt;br&gt;&#xA;क्रोधरक्तेक्षणा सा गौर्हम्भारवघनस्वना ।&#x9;035a&lt;br&gt;&#xA;विश्वामित्रस्य तत्सैन्यं व्यद्रावयत सर्वशः ॥&#x9;035c&lt;br&gt;&#xA;कशाग्रदण्डाभिहता काल्यमाना ततस्ततः ।&#x9;036a&lt;br&gt;&#xA;क्रोधरक्तेक्षणा क्रोधं भूय एव समाददे ॥&#x9;036c&lt;br&gt;&#xA;आदित्य इव मध्याह्ने क्रोधदीप्तवपुर्बभौ ।&#x9;037a&lt;br&gt;&#xA;अङ्गारवर्षं मुञ्चन्ती मुहुर्वालधितो महत् ॥&#x9;037c&lt;br&gt;&#xA;असृजत्पह्लवान्पुच्छात्प्रस्रवाद्द्राविडाञ्छकान् ।&#x9;038a&lt;br&gt;&#xA;योनिदेशाच्च यवानाञ्शकृतः शबरान्बहून् ॥&#x9;038c&lt;br&gt;&#xA;मूत्रतश्चासृजत्कांश्चिच्छबरांश्चैव पार्श्वतः ।&#x9;039a&lt;br&gt;&#xA;पौण्ड्रान्किरातान्यवनान्सिंहलान्बर्बरान्खसान् ॥&#x9;039c&lt;br&gt;&#xA;चिबुकांश्च पुलिन्दांश्च चीनान्हूणान्सकेरलान् ।&#x9;040a&lt;br&gt;&#xA;ससर्ज फेनतः सा गौर्म्लेच्छान्बहुविधानपि ॥&#x9;040c&lt;br&gt;&#xA;तैर्विसृष्टैर्महासैन्यैर्नानाम्लेच्छगणैस्तदा ।&#x9;041a&lt;br&gt;&#xA;नानावरणसञ्छन्नैर्नानायुधधरैस्तथा ॥&#x9;041c&lt;br&gt;&#xA;अवाकीर्यत संरब्धैर्विश्वामित्रस्य पश्यतः ।&#x9;042a&lt;br&gt;&#xA;एकैकश्च तदा योधः पञ्चभिः सप्तभिर्वृतः ॥&#x9;042c&lt;br&gt;&#xA;अस्त्रवर्षेण महता वध्यमानं बलं तदा ।&#x9;043a&lt;br&gt;&#xA;प्रभग्नं सर्वतस्त्रस्तं विश्वामित्रस्य पश्यतः ॥&#x9;043c&lt;br&gt;&#xA;&#39;तस्य तच्चतुरङ्गं वै बलं परमदुःसहम् ।&#x9;044a&lt;br&gt;&#xA;प्रभग्नं सर्वतो घोरं पयस्विन्या विनिर्जितम् ॥&#39;&#x9;044c&lt;br&gt;&#xA;न च प्राणैर्वियुज्यन्ते केचित्तत्रास्य सैनिकाः ।&#x9;045a&lt;br&gt;&#xA;विश्वामित्रस्य सङ्क्रुद्धैर्वासिष्ठैर्भरतर्षभ ॥&#x9;045c&lt;br&gt;&#xA;सा गौस्तत्सकलं सैन्यं कालयामास दूरतः ।&#x9;046a&lt;br&gt;&#xA;विश्वामित्रस्य तत्सैन्यं काल्यमानं त्रियोजनम् ॥&#x9;046c&lt;br&gt;&#xA;क्रोशमानं भयोद्विग्नं त्रातारं नाध्यगच्छत ।&#x9;047a&lt;br&gt;&#xA;&#39;विश्वामित्रस्ततो दृष्ट्वा क्रोधाविष्टः स रोदसी ॥&#x9;047c&lt;br&gt;&#xA;ववर्ष शरवर्षाणि वसिष्ठे मुनिसत्तमे ।&#x9;048a&lt;br&gt;&#xA;घोररूपांश्च नाराचान्क्षुरान्भल्लान्महामुनिः ॥&#x9;048c&lt;br&gt;&#xA;विश्वामित्रप्रयुक्तांस्तान्वैणवेन व्यमोचयत् ।&#x9;049a&lt;br&gt;&#xA;वसिष्ठस्य तदा दृष्ट्वा कर्मकौशलमाहवे ॥&#x9;049c&lt;br&gt;&#xA;विश्वामित्रोऽपि कोपेन भूयः शत्रुनिपातनः ।&#x9;050a&lt;br&gt;&#xA;दिव्यास्त्रवर्षं तस्मै स प्राहिणोन्मुनये रुषा ॥&#x9;050c&lt;br&gt;&#xA;आग्नेयं वारुणं चैन्द्रं याम्यं वायव्यमेव च ।&#x9;051a&lt;br&gt;&#xA;विससर्ज महाभागे वसिष्ठे ब्रह्मणः सुते ॥&#x9;051c&lt;br&gt;&#xA;अस्त्राणि सर्वतो ज्वालां विसृजन्ति प्रपेदिरे ।&#x9;052a&lt;br&gt;&#xA;युगान्तसमये घोराः पतङ्गस्येव रश्मयः ॥&#x9;052c&lt;br&gt;&#xA;वसिष्ठोऽपि महातेजा ब्रह्मशक्तिप्रयुक्तया ।&#x9;053a&lt;br&gt;&#xA;यष्ट्या निवारयामास सर्वाण्यस्त्राणि स स्मयन् ॥&#x9;053c&lt;br&gt;&#xA;ततस्ते भस्मसाद्भूताः पतन्ति स्म महीतले ।&#x9;054a&lt;br&gt;&#xA;अपोह्य दिव्यान्यस्त्राणि वसिष्ठो वाक्यमब्रवीत् ॥&#x9;054c&lt;br&gt;&#xA;निर्जितोऽसि महाराज दुरात्मन्गाधिनन्दन ।&#x9;055a&lt;br&gt;&#xA;यदि तेऽस्ति परं शौर्यं तद्दर्शय मयि स्थिते ॥&#x9;055c&lt;br&gt;&#xA;गन्धर्व उवाच &#x9;056&lt;br&gt;&#xA;विश्वामित्रस्तथा चोक्तो वसिष्ठेन नराधिपः ।&#x9;056a&lt;br&gt;&#xA;नोवाच किञ्चिद्व्रीडाढ्यो विद्रावितमहाबलः&#39; ॥&#x9;056c&lt;br&gt;&#xA;दृष्ट्वा तन्महदाश्चर्यं ब्रह्मतेजोभवं तदा ।&#x9;057a&lt;br&gt;&#xA;विश्वामित्रः क्षत्रभावान्निर्विण्णो वाक्यमब्रवीत् ।&#x9;057c&lt;br&gt;&#xA;धिग्बलं क्षत्रियबलं ब्रह्मतेजोबलं बलम् ॥&#x9;057e&lt;br&gt;&#xA;बलाबले विनिश्चित्य तप एव परं बलम् ।&#x9;058a&lt;br&gt;&#xA;गन्धर्व उवाच &#x9;058&lt;br&gt;&#xA;स राज्यं स्फीतमुत्सृज्य तां च दीप्तां नृपश्रियम् ॥&#x9;058c&lt;br&gt;&#xA;भोगांश्च पृष्ठतः कृत्वा तपस्येव मनो दधे ।&#x9;059a&lt;br&gt;&#xA;स गत्वा तपसा सिद्धिं लोकान्विष्टभ्य तेजसा ॥&#x9;059c&lt;br&gt;&#xA;तताप सर्वान्दीप्तौजा ब्राह्मणत्वमवाप्तवान् ।&#x9;060a&lt;br&gt;&#xA;अपिबच्च ततः सोममिन्द्रेण सह कौशिकः ॥&#x9;060c&lt;br&gt;&#xA;&#39;एवंवीर्यस्तु राजर्षिर्विप्रर्षिः सम्बभूव ह&#39; ॥ &#x9;061ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/192/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/192/</guid>
      <description>&lt;p&gt;अध्यायः 192&lt;/p&gt;&#xA;&lt;p&gt;कल्माषपादराजोपाख्याने&amp;mdash;वसिष्ठपुत्रेण शक्तिना कल्माषपादं प्रति शापदानम् ॥ 1 ॥ पुनरन्येन ब्राह्मणेन च कल्माषपादम्प्रति शापदानम् ॥ 2 ॥ राक्षसाविष्टेन कल्माषपादेन वसिष्ठपुत्राणां भक्षणम् ॥ 3 ॥ पुत्रशोकाभिसन्तप्तेन वसिष्ठेन प्राणत्यागार्थं अनेकधा प्रयतनम् ॥ 4 ॥&#xA;&#39;अर्जुन उवाच &#x9;001&lt;br&gt;&#xA;ऋष्योस्तु यत्कृते वैरं विश्वामित्रवसिष्ठयोः ।&#x9;001a&lt;br&gt;&#xA;बभूव गन्धर्वपते शंस तत्सर्वमेव मे ॥&#x9;001c&lt;br&gt;&#xA;माहात्म्यं च वसिष्ठस्य ब्राह्मण्यं ब्रह्मतेजसः ।&#x9;002a&lt;br&gt;&#xA;विश्वामित्रस्य च तथा क्षत्रस्य च महात्मनः ॥&#x9;002c&lt;br&gt;&#xA;न शृण्वानस्त्वहं तृप्तिमुपगच्छामि खेचर ।&#x9;003a&lt;br&gt;&#xA;आख्याहि गन्धर्वपते शंस तत्सर्वमेव मे ॥&#x9;003c&lt;br&gt;&#xA;माहात्म्यं च वसिष्ठस्य विश्वामित्रस्य भाषते ॥&#x9;004ac&lt;br&gt;&#xA;गन्धर्व उवाच &#x9;005&lt;br&gt;&#xA;इदं वासिष्ठमाख्यानं पुराणं पुण्यमुत्तमम् ।&#x9;005a&lt;br&gt;&#xA;पार्थ सर्वेषु लोकेषु विश्रुतं तन्निबोध मे ॥&#39;&#x9;005c&lt;br&gt;&#xA;कल्माषपाद इत्येवं लोके राजा बभूव ह ।&#x9;006a&lt;br&gt;&#xA;इक्ष्वाकुवंशजः पार्थ तेजसाऽसदृशो भुवि ॥&#x9;006c&lt;br&gt;&#xA;स कदाचिद्वनं राजा मृगयां निर्ययौ पुरात् ।&#x9;007a&lt;br&gt;&#xA;मृगान्विध्यन्वराहांश्च चचार रिपुमर्दनः ॥&#x9;007c&lt;br&gt;&#xA;तस्मिन्वने महाघोरे खङ्गांश्च बहुशोऽहनत् ।&#x9;008a&lt;br&gt;&#xA;हत्वा च सुचिरं श्रान्तो राजा निववृते ततः ॥&#x9;008c&lt;br&gt;&#xA;अकामयत्तं याज्यार्थे विश्वामित्रः प्रतापवान् ।&#x9;009a&lt;br&gt;&#xA;स तु राजा महात्मानं वासिष्ठमृषिसत्तमम् ॥&#x9;009c&lt;br&gt;&#xA;तृषार्तश्च क्षुधार्तश्च एकायनगतः पथि ।&#x9;010a&lt;br&gt;&#xA;अपश्यदजितः सङ्ख्ये मुनिं प्रतिमुखागतम् ॥&#x9;010c&lt;br&gt;&#xA;शक्तिं नाम महाभागं वसिष्ठकुलवर्धनम् ।&#x9;011a&lt;br&gt;&#xA;ज्येष्ठं पुत्रं पुत्रशताद्वसिष्ठस्य महात्मनः ॥&#x9;011c&lt;br&gt;&#xA;अपगच्छ पथोऽस्माकमित्येवं पार्थिवोऽब्रवीत् ।&#x9;012a&lt;br&gt;&#xA;तथा ऋषिरुवाचैनं सान्त्वयञ्श्लक्ष्णया गिरा ॥&#x9;012c&lt;br&gt;&#xA;मम पन्था महाराज धर्म एष सनातनः ।&#x9;013a&lt;br&gt;&#xA;&#39;वृद्धभीरुनृपस्नातस्त्रीरोगिवरचक्रिणाम् ॥&#x9;013c&lt;br&gt;&#xA;पन्था देयो नृपैस्तेषामन्यैस्तैस्तस्य भूपतेः ।&#x9;014a&lt;br&gt;&#xA;&#39;राज्ञा सर्वेषा धर्मेषु देयः पन्था द्विजातये ॥&#x9;014c&lt;br&gt;&#xA;एवं परस्परं तौ तु पथोऽर्थं वाक्यमूचतुः ।&#x9;015a&lt;br&gt;&#xA;अपसर्पापसर्पेति वागुत्तरमकुर्वताम् ॥&#x9;015c&lt;br&gt;&#xA;ऋषिस्तु नापचक्राम तस्मिन्धर्मपथे स्थितः ।&#39;&#x9;016a&lt;br&gt;&#xA;अपि राजा मुनेर्मार्गात्क्रोधान्नापजगाम ह ॥&#39;&#x9;016c&lt;br&gt;&#xA;अमुञ्चन्तं तु पन्थानं तमृषिं नृपसत्तमः ।&#x9;017a&lt;br&gt;&#xA;जगाम कशया मोहात्तदा राक्षसन्मुनिम् ॥&#x9;017c&lt;br&gt;&#xA;कशाप्रहाराभिहतस्ततः स मुनिसत्तमः ।&#x9;018a&lt;br&gt;&#xA;तं शशाप नृपश्रेष्ठं वासिष्ठः क्रोधमूर्च्छितः ॥&#x9;018c&lt;br&gt;&#xA;हंसि राक्षसवद्यस्माद्राजापशद तापसम् ।&#x9;019a&lt;br&gt;&#xA;तस्मात्त्वमद्यप्रभृति पुरुषादो भविष्यसि ॥&#x9;019c&lt;br&gt;&#xA;मनुष्यपिशिते सक्तश्चरिष्यसि महीमिमाम् ।&#x9;020a&lt;br&gt;&#xA;गच्छ राजाधमेत्युक्तः शक्तिना वीर्यशक्तिना ॥&#x9;020c&lt;br&gt;&#xA;ततो याज्यनिमित्तं तु विश्वामित्रवसिष्ठयोः ।&#x9;021a&lt;br&gt;&#xA;वैरमासीत्तदा तं तु विश्वामित्रोऽन्वपद्यत ॥&#x9;021c&lt;br&gt;&#xA;तयोर्विवदतोरेवं समीपमुपचक्रमे ।&#x9;022a&lt;br&gt;&#xA;ऋषिरुग्रतपाः पार्थ विश्वामित्रः प्रतापवान् ॥&#x9;022c&lt;br&gt;&#xA;ततः स बुबुधे पश्चात्तमृषिं नृपसत्तमः ।&#x9;023a&lt;br&gt;&#xA;ऋषेः पुत्रं वसिष्ठस्य वसिष्ठमिव तेजसा ॥&#x9;023c&lt;br&gt;&#xA;अन्तर्धाय ततोऽत्मानं विश्वामित्रोऽपि भारत ।&#x9;024a&lt;br&gt;&#xA;तावुभावतिचक्राम चिकीर्षन्नात्मनः प्रियम् ॥&#x9;024c&lt;br&gt;&#xA;स तु शप्तस्तदा तेन शक्तिना वै नृपोत्तमः ।&#x9;025a&lt;br&gt;&#xA;जगाम शरणं शक्तिं प्रसादयितुमर्हयन् ॥&#x9;025c&lt;br&gt;&#xA;तस्य भावं विदित्वा स नृपतेः कुरुसत्तम ।&#x9;026a&lt;br&gt;&#xA;विश्वामित्रस्ततो रक्ष आदिदेश नृपं प्रति ॥&#x9;026c&lt;br&gt;&#xA;शापात्तस्य तु विप्रर्षेर्विश्वामित्रस्य चाज्ञया ।&#x9;027a&lt;br&gt;&#xA;राक्षसः किङ्करो नाम विवेश नृपतिं तदा ॥&#x9;027c&lt;br&gt;&#xA;रक्षसा तं गृहीतं तु विदित्वा मुनिसत्तमः ।&#x9;028a&lt;br&gt;&#xA;विश्वामित्रोऽप्यपाक्रामत्तस्माद्देशादरिन्दम ॥&#x9;028c&lt;br&gt;&#xA;ततः स नृपतिर्विद्वान्रक्षन्नात्मानमात्मना ।&#x9;029a&lt;br&gt;&#xA;बलवत्पीड्यमानोऽपि रक्षसान्तर्गतेन ह ॥&#x9;029c&lt;br&gt;&#xA;ददर्शाथ द्विजः कश्चिद्राजानं प्रस्थितं वनम् ।&#x9;030a&lt;br&gt;&#xA;अयाचत क्षुधापन्नः समांसं भोजनं तदा ॥&#x9;030c&lt;br&gt;&#xA;तमुवाचाथ राजर्षिर्द्विजं मित्रसहस्तदा ।&#x9;031a&lt;br&gt;&#xA;आस्स्व ब्रह्मंस्त्वमत्रैव मुहूर्तं प्रतिपालयन् ॥&#x9;031c&lt;br&gt;&#xA;निवृत्तः प्रतिदास्यामि भोजनं ते यथेप्सितम् ।&#x9;032a&lt;br&gt;&#xA;इत्युक्त्वा प्रययौ राजा तस्थौ च द्विजसत्तमः ॥&#x9;032c&lt;br&gt;&#xA;ततो राजा परिक्रम्य यथाकामं यथासुखम् ।&#x9;033a&lt;br&gt;&#xA;निवृत्तोऽन्तःपुरं पार्थ प्रविवेश महामनाः ॥&#x9;033c&lt;br&gt;&#xA;&#39;अन्तर्गतस्तदा राजा श्रुत्वा ब्राह्मणभाषितम् ।&#x9;034a&lt;br&gt;&#xA;सोऽन्तःपुरं प्रविश्याथ न सस्मार नराधिपः ॥&#39;&#x9;034c&lt;br&gt;&#xA;ततोऽर्धरात्र उत्थाय सूदमानाय्य सत्वरम् ।&#x9;035a&lt;br&gt;&#xA;उवाच राजा संस्मृत्य ब्राह्मणस्य प्रतिश्रुतम् ॥&#x9;035c&lt;br&gt;&#xA;गच्छामुष्मिन्वनोद्देशे ब्राह्मणो मां प्रतीक्षते ।&#x9;036a&lt;br&gt;&#xA;अन्नार्थी तं त्वमन्नेन समांसेनोपपादय ॥&#x9;036c&lt;br&gt;&#xA;गन्धर्व उवाच &#x9;037&lt;br&gt;&#xA;एवमुक्तस्ततः सूदः सोऽनासाद्यामिषं क्वचित् ।&#x9;037a&lt;br&gt;&#xA;निवेदयामास तदा तस्मै राज्ञे व्यथान्वितः ॥&#x9;037c&lt;br&gt;&#xA;राजा तु रक्षसाविष्टः सूदमाह गतव्यथः ।&#x9;038a&lt;br&gt;&#xA;अप्येनं नरमांसेन भोजयेति पुनः पुनः ॥&#x9;038c&lt;br&gt;&#xA;तथेत्युक्त्वा ततः सूदः संस्थानं वध्यघातिनाम् ।&#x9;039a&lt;br&gt;&#xA;गत्वाऽऽजहार त्वरितो नरमांसमपेतभीः ॥&#x9;039c&lt;br&gt;&#xA;एतत्संस्कृत्य विधिवदन्नोपहितमाशु वै ।&#x9;040a&lt;br&gt;&#xA;तस्मै प्रादाद्ब्राह्मणाय क्षुधिताय तपस्विने ॥&#x9;040c&lt;br&gt;&#xA;स सिद्धचक्षुषा दृष्ट्वा तदन्नं द्विजसत्तमः ।&#x9;041a&lt;br&gt;&#xA;अभोज्यमिदमित्याह क्रोधपर्याकुलेक्षणः ॥&#x9;041c&lt;br&gt;&#xA;ब्राह्मण उवाच &#x9;042&lt;br&gt;&#xA;यस्मादभोज्यमन्नं मे ददाति स नृपाधमः ॥&#x9;042ac&lt;br&gt;&#xA;सक्तो मानुषमांसेषु यथोक्तः शक्तिना पुरा ।&#x9;043a&lt;br&gt;&#xA;उद्वेजनीयो भूतानां चरिष्यति महीमिमाम् ॥&#x9;043c&lt;br&gt;&#xA;गन्धर्व उवाच &#x9;044&lt;br&gt;&#xA;द्विरनुव्याहृते राज्ञः स शापो बलवानभूत् ।&#x9;044a&lt;br&gt;&#xA;रक्षोबलसमाविष्टो विसञ्ज्ञश्चाभवन्नृपः ॥&#x9;044c&lt;br&gt;&#xA;ततः स नृपतिश्रेष्ठो रक्षसापहृतेन्द्रियः ।&#x9;045a&lt;br&gt;&#xA;उवाच शक्तिं तं दृष्ट्वा न चिरादिव भारत ॥&#x9;045c&lt;br&gt;&#xA;यस्मादसदृशः शापः प्रयुक्तोऽयं मयि त्वया ।&#x9;046a&lt;br&gt;&#xA;तस्मात्त्वत्तः प्रवर्तिष्ये खादितुं पुरुषानहम् ॥&#x9;046c&lt;br&gt;&#xA;एवमुक्त्वा ततः सद्यस्तं प्राणैर्विप्रयोज्य च ।&#x9;047a&lt;br&gt;&#xA;शक्तिं तं भक्षयामास व्याघ्रः पशुमिवेप्सितम् ॥&#x9;047c&lt;br&gt;&#xA;शक्तिनं तु मृतं दृष्ट्वा विश्वामित्रः पुनःपुनः ।&#x9;048a&lt;br&gt;&#xA;वसिष्ठस्यैव पुत्रेषु तद्रक्षः सन्दिदेश ह ॥&#x9;048c&lt;br&gt;&#xA;स ताञ्शक्त्यवरान्पुत्रान्वसिष्ठस्य महात्मनः ।&#x9;049a&lt;br&gt;&#xA;भक्षयामास सङ्क्रुद्धः सिंहः क्षुद्रमृगानिव ॥&#x9;049c&lt;br&gt;&#xA;वसिष्ठो घातिताञ्श्रुत्वा विश्वामित्रेण तान्सुतान् ।&#x9;050a&lt;br&gt;&#xA;धारयामास तं शोकं महाद्रिरिव मेदिनीम् ॥&#x9;050c&lt;br&gt;&#xA;चक्रे चात्मविनाशाय बुद्धिं स मुनिसत्तमः ।&#x9;051a&lt;br&gt;&#xA;न त्वेव कौशिकोच्छेदं मेने मतिमतां वरः ॥&#x9;051c&lt;br&gt;&#xA;स मेरुकूटादात्मानं मुमोच भगवानृषिः ।&#x9;052a&lt;br&gt;&#xA;गिरेस्तस्य शिलायां तु तूलराशाविवापतत् ॥&#x9;052c&lt;br&gt;&#xA;न ममार च पातेन स यदा तेन पाण्डव ।&#x9;053a&lt;br&gt;&#xA;तदाग्निमिद्धं भगवान्संविवेश महावने ॥&#x9;053c&lt;br&gt;&#xA;तं तदा सुसमिद्धोऽपि न ददाह हुताशनः ।&#x9;054a&lt;br&gt;&#xA;दीप्यमानोऽप्यमित्रघ्न शीतोऽग्निरभवत्ततः ॥&#x9;054c&lt;br&gt;&#xA;स समुद्रमभिप्रेक्ष्य शोकाविष्टो महामुनिः ।&#x9;055a&lt;br&gt;&#xA;बद्ध्वा कण्ठे शिलां गुर्वीं निपपात तदाम्भसि ॥&#x9;055c&lt;br&gt;&#xA;स समुद्रोर्मिवेगेन स्थले न्यस्तो महामुनिः ।&#x9;056a&lt;br&gt;&#xA;न ममार यदा विप्रः कथञ्चित्संशितव्रतः ।&#x9;056c&lt;br&gt;&#xA;जगाम स ततः खिन्नः पुनरेवाश्रमं प्रति ॥ ॥&#x9;056e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/193/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/193/</guid>
      <description>&lt;p&gt;अध्यायः 193&lt;/p&gt;&#xA;&lt;p&gt;पूर्वोपायैरपि दुस्त्यजप्राणस्य वसिष्ठस्य पुनर्गङ्गापतनादिनापि प्राणत्यागासम्भवे आश्रमं प्रत्यागमनम् ॥ 1 ॥ तत्र शक्तिभार्यामदृश्यन्तीनाम्नी गर्भवतीं ज्ञात्वा आत्मघातान्निवर्तनम् ॥ 2 ॥ अदृश्यन्त्या सह गच्छन्तं वसिष्ठं भक्षयितुमागतस्य कल्माषपादस्य वसिष्ठेन शापान्मोक्षणम् ॥ 3 ॥ सौदासपत्न्या वसिष्ठाद्गर्भसम्भवः ॥ 4 ॥ अश्मकनामकपुत्रोत्पत्तिः ॥ 5 ॥&#xA;गन्धर्व उवाच &#x9;001&lt;br&gt;&#xA;ततो दृष्ट्वाश्रमपदं रहितं तैः सुतैर्मुनिः ।&#x9;001a&lt;br&gt;&#xA;निर्जगाम सुदुःखार्तः पुनरप्याश्रमात्ततः ॥&#x9;001c&lt;br&gt;&#xA;सोऽपश्यत्सरितं पूर्णां प्रावृट्काले नवाम्भसा ।&#x9;002a&lt;br&gt;&#xA;वृक्षान्बहुविधान्पार्थ हरन्तीं तीरजान्बहून् ॥&#x9;002c&lt;br&gt;&#xA;अथ चिन्तां समापेदे पुनः कौरवनन्दन ।&#x9;003a&lt;br&gt;&#xA;अम्भस्यस्या निमज्जेयमिति दुःखसमन्वितः ॥&#x9;003c&lt;br&gt;&#xA;ततः पाशैस्तदात्मानं गाढं बद्ध्वा महामुनिः ।&#x9;004a&lt;br&gt;&#xA;तस्या जले महानद्या निममज्ज सुदुःखितः ॥&#x9;004c&lt;br&gt;&#xA;अथ च्छित्त्वा नदी पाशांस्तस्यारिबलसूदन ।&#x9;005a&lt;br&gt;&#xA;स्थलस्थं तमृषिं कृत्वा विपाशं समवासृजत् ॥&#x9;005c&lt;br&gt;&#xA;उत्ततार ततः पाशैर्विमुक्तः स महानृषिः ।&#x9;006a&lt;br&gt;&#xA;विपाशेति च नामास्या नद्याश्चक्रे महानृषिः ॥&#x9;006c&lt;br&gt;&#xA;&#39;सा विपाशेति विख्याता नदी लोकेषु भारत ।&#x9;007a&lt;br&gt;&#xA;ऋषेस्तस्य नरव्याघ्र वचनात्सत्यवादिनः ।&#x9;007c&lt;br&gt;&#xA;उत्तीर्य च तदा राजन्दुःखितो भगवानृषिः ॥&#39;&#x9;007e&lt;br&gt;&#xA;शोके बुद्धिं तदा चक्रे न चैकत्र व्यतिष्ठत ।&#x9;008a&lt;br&gt;&#xA;सोऽगच्छत्पर्वतांश्चैव सरितश्च सरांसि च ॥&#x9;008c&lt;br&gt;&#xA;दृष्ट्वा स पुनरेवर्षिर्नदीं हैमवतीं तदा ।&#x9;009a&lt;br&gt;&#xA;चण्डग्राहवतीं भीमां तस्याः स्रोतस्यपातयत् ॥&#x9;009c&lt;br&gt;&#xA;सा तमग्निसमं विप्रमनुचिन्त्य सरिद्वरा ।&#x9;010a&lt;br&gt;&#xA;शतधा विद्रुता तस्माच्छतद्रुरिति विश्रुता ॥&#x9;010c&lt;br&gt;&#xA;ततः स्थलगतं दृष्ट्वा तत्राप्यात्मानमात्मना ।&#x9;011a&lt;br&gt;&#xA;मर्तुं न शक्यमित्युक्त्वा पुवरेवाश्रमं ययौ ॥&#x9;011c&lt;br&gt;&#xA;स गत्वा विविधाञ्शैलान्देशान्बहुविधांस्तथा ।&#x9;012a&lt;br&gt;&#xA;अदृशन्त्याख्यया वध्वाथाश्रमेऽनुसृतोऽभवत् ॥&#x9;012c&lt;br&gt;&#xA;अथ शुश्राव सङ्गत्या वेदाध्ययननिःस्वनम् ।&#x9;013a&lt;br&gt;&#xA;पृष्ठतः परिपूर्णार्थं षड्भिरङ्गैरलङ्कृतम् ॥&#x9;013c&lt;br&gt;&#xA;अनुव्रजति कोन्वेष मामित्येवाथ सोऽब्रवीत् ।&#x9;014a&lt;br&gt;&#xA;अदृश्यन्त्येवमुक्ता वै तं स्नुषा प्रत्यभाषत ॥&#x9;014c&lt;br&gt;&#xA;शक्तेभार्या महाभाग तपोयुक्ता तपस्विनम् ।&#x9;015a&lt;br&gt;&#xA;अहमेकाकिनी चापि त्वया गच्छामि नापरः ॥&#x9;015c&lt;br&gt;&#xA;वसिष्ठ उवाच &#x9;016&lt;br&gt;&#xA;पुत्रि कस्यैष साङ्गस्य वेदस्याध्ययनस्वनः ।&#x9;016a&lt;br&gt;&#xA;पुरा साङ्गस्य वेदस्य शक्तेरिव मया श्रुतः ॥&#x9;016c&lt;br&gt;&#xA;अदृश्यन्त्युवाच &#x9;017&lt;br&gt;&#xA;अयं कुक्षौ समुत्पन्नः शक्तेर्गर्भः सुतस्य ते ।&#x9;017a&lt;br&gt;&#xA;समा द्वादश तस्येह वेदानभ्यस्यतो मुने ॥&#x9;017c&lt;br&gt;&#xA;गन्धर्व उवाच &#x9;018&lt;br&gt;&#xA;एवमुक्तस्तया हृष्टो वसिष्ठः श्रेष्ठभागृषिः ।&#x9;018a&lt;br&gt;&#xA;अस्ति सन्तानमित्युक्त्वा मृत्योः पार्थ न्यवर्तत ॥&#x9;018c&lt;br&gt;&#xA;ततः प्रतिनिवृत्तः स तया वध्वा सहानघ ।&#x9;019a&lt;br&gt;&#xA;कल्माषपादमासीनं ददर्श विजने वने ॥&#x9;019c&lt;br&gt;&#xA;स तु दृष्ट्वैव तं राजा क्रुद्ध उत्थाय भारत ।&#x9;020a&lt;br&gt;&#xA;आविष्टो रक्षसोग्रेण इयेषात्तुं तदा मुनिम् ॥&#x9;020c&lt;br&gt;&#xA;अदृश्यन्ती तु तं दृष्ट्वा क्रूरकर्माणमग्रतः ।&#x9;021a&lt;br&gt;&#xA;भयसंविग्नया वाचा वसिष्ठमिदमब्रवीत् ॥&#x9;021c&lt;br&gt;&#xA;असौ मृत्युरिवोग्रेण दण्डेन भगवन्नितः ।&#x9;022a&lt;br&gt;&#xA;प्रगृहीतेन काष्ठेन राक्षसोऽभ्येति दारुणः ॥&#x9;022c&lt;br&gt;&#xA;तं निवारयितुं शक्तो नान्योऽस्ति भुवि कश्चन ।&#x9;023a&lt;br&gt;&#xA;त्वदृतेऽद्य महाभाग सर्ववेदविदां वर ॥&#x9;023c&lt;br&gt;&#xA;पाहि मां भगवन्पापादस्माद्दारुणदर्शनात् ।&#x9;024a&lt;br&gt;&#xA;राक्षसोऽयमिहात्तुं वै नूनमावां समीहते ॥&#x9;024c&lt;br&gt;&#xA;वसिष्ठ उवाच &#x9;025&lt;br&gt;&#xA;माभैः पुत्रि न भेतव्यं राक्षसात्तु कथञ्चन ।&#x9;025a&lt;br&gt;&#xA;नैतद्रक्षो भयं यस्मात्पश्यसि त्वमुपस्थितम् ॥&#x9;025c&lt;br&gt;&#xA;राजा कल्माषपादोऽयं वीर्यवान्प्रथितो भुवि ।&#x9;026a&lt;br&gt;&#xA;स एषोऽस्मिन्वनोद्देशे निवसत्यतिभीषणः ॥&#x9;026c&lt;br&gt;&#xA;गन्धर्व उवाच &#x9;027&lt;br&gt;&#xA;तमापतन्तं सम्प्रेक्ष्य वसिष्ठो भगवानृषिः ।&#x9;027a&lt;br&gt;&#xA;वारयामास तेजस्वी हुङ्कारेणैव भारत ॥&#x9;027c&lt;br&gt;&#xA;मन्त्रपूतेन च पुनः स तमभ्युक्ष्य वारिणा ।&#x9;028a&lt;br&gt;&#xA;मोक्षयामास वै शापात्तस्माद्योगान्नराधिपम् ॥&#x9;028c&lt;br&gt;&#xA;स हि द्वादश वर्षाणि वासिष्ठस्यैव तेजसा ।&#x9;029a&lt;br&gt;&#xA;ग्रस्त आसीद्ग्रहेणेव पर्वकाले दिवाकरः ॥&#x9;029c&lt;br&gt;&#xA;रक्षसा विप्रमुक्तोऽथ स नृपस्तद्वनं महत् ।&#x9;030a&lt;br&gt;&#xA;तेजसा रञ्जयामास सन्ध्याभ्रमिव भास्करः ॥&#x9;030c&lt;br&gt;&#xA;प्रतिलभ्य ततः सञ्ज्ञामभिवाद्य कृताञ्जलिः ।&#x9;031a&lt;br&gt;&#xA;उवाच नृपतिः काले वसिष्ठमृषिसत्तमम् ॥&#x9;031c&lt;br&gt;&#xA;सौदासोऽहं महाभाग याज्यस्ते मुनिसत्तम ।&#x9;032a&lt;br&gt;&#xA;अस्मिन्काले यदिष्टं ते ब्रूहि किं करवाणि ते ॥&#x9;032c&lt;br&gt;&#xA;वसिष्ठ उवाच &#x9;033&lt;br&gt;&#xA;वृत्तमेतद्यथाकालं गच्छ राज्यं प्रशाधि वै ।&#x9;033a&lt;br&gt;&#xA;ब्राह्मणं तु मनुष्येन्द्र माऽवमंस्थाः कदाचन ॥&#x9;033c&lt;br&gt;&#xA;राजोवाच &#x9;034&lt;br&gt;&#xA;नावमंस्ये महाभाग कदाचिद्ब्राह्मणर्षभान् ।&#x9;034a&lt;br&gt;&#xA;त्वन्निदेशे स्थितः सम्यक् पूजयिष्याम्यहं द्विजान् ॥&#x9;034c&lt;br&gt;&#xA;इक्ष्वाकूणां च येनाहमनृणः स्यां द्विजोत्तम ।&#x9;035a&lt;br&gt;&#xA;तत्त्वत्तः प्राप्तुमिच्छामि सर्ववेदविदां वर ॥&#x9;035c&lt;br&gt;&#xA;अपत्यायेप्सिताय त्वं महिषीं गन्तुमर्हसि ।&#x9;036a&lt;br&gt;&#xA;शीलरूपगुणोपेतामिक्ष्वाकुकुलवृद्धये ॥&#x9;036c&lt;br&gt;&#xA;गन्धर्व उवाच &#x9;037&lt;br&gt;&#xA;ददानीत्येव तं तत्र राजानं प्रत्युवाच ह ।&#x9;037a&lt;br&gt;&#xA;वसिष्ठः परमेष्वासं सत्यसन्धो द्विजोत्तमः ॥&#x9;037c&lt;br&gt;&#xA;ततः प्रतिययौ काले वसिष्ठः सह तेन वै ।&#x9;038a&lt;br&gt;&#xA;ख्यातां पुरीमिमां लोकेष्वयोध्यां मनुजेश्वर ॥&#x9;038c&lt;br&gt;&#xA;तं प्रजाः प्रतिमोदन्त्यः सर्वाः प्रत्युद्गतास्तदा ।&#x9;039a&lt;br&gt;&#xA;विपाप्मानं महात्मानं दिवौकस इवेश्वरम् ॥&#x9;039c&lt;br&gt;&#xA;सुचिराय मनुष्येन्द्रो नगरीं पुण्यलक्षणाम् ।&#x9;040a&lt;br&gt;&#xA;विवेश सहितस्तेन वसिष्ठेन महर्षिणा ॥&#x9;040c&lt;br&gt;&#xA;ददृशुस्तं महीपालमयोध्यावासिनो जनाः ।&#x9;041a&lt;br&gt;&#xA;पुरोहितेन सहितं दिवाकरमिवोदितम् ॥&#x9;041c&lt;br&gt;&#xA;स च तां पूरयामास लक्ष्म्या लक्ष्मीवतां वरः ।&#x9;042a&lt;br&gt;&#xA;अयोध्यां व्योम शीतांशुः शरत्काल इवोदितः ॥&#x9;042c&lt;br&gt;&#xA;संसक्तिमृष्टपन्थानं पताकाध्वजशोभितम् ।&#x9;043a&lt;br&gt;&#xA;मनः प्रह्लादयामास तस्य तत्पुरमुत्तमम् ॥&#x9;043c&lt;br&gt;&#xA;तुष्टपुष्टजनाकीर्णा सा पुरी कुरुनन्दन ।&#x9;044a&lt;br&gt;&#xA;अशोभत तदा तेन शक्रेणेवामरावती ॥&#x9;044c&lt;br&gt;&#xA;ततः प्रविष्टे राजर्षौ तस्मिंस्तत्पुरमुत्तमम् ।&#x9;045a&lt;br&gt;&#xA;राज्ञस्तस्याज्ञया देवी वसिष्ठमुपचक्रमे ॥&#x9;045c&lt;br&gt;&#xA;ऋतावथ महर्षिस्तु सम्बभूव तया सह ।&#x9;046a&lt;br&gt;&#xA;देव्या दिव्येन विधिना वसिष्ठः श्रेष्ठभागृषिः ॥&#x9;046c&lt;br&gt;&#xA;ततस्तस्यां समुत्पन्ने गर्भे स मुनिसत्तमः ।&#x9;047a&lt;br&gt;&#xA;राज्ञाभिवादितस्तेन जगाम मुनिराश्रमम् ॥&#x9;047c&lt;br&gt;&#xA;दीर्घकालेन सा गर्भं सुषुवे न तु तं यदा ।&#x9;048a&lt;br&gt;&#xA;तदा देव्यश्मना कुक्षिं निर्बिभेद यशस्विनी ॥&#x9;048c&lt;br&gt;&#xA;ततो द्वादशमे वर्षे स जज्ञे पुरषर्षभः ।&#x9;049a&lt;br&gt;&#xA;अश्मको नाम राजर्षिः पौदन्यं यो न्यवेशयत् ॥ &#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/194/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/194/</guid>
      <description>&lt;p&gt;अध्यायः 194&lt;/p&gt;&#xA;&lt;p&gt;पराशरोत्पत्तिः ॥ 1 ॥ पितरं कल्माषपादभक्षितं ज्ञात्वा क्रुद्धेन पराशरेण लोकविनाशाय यतनम् ॥ 2 ॥ कर्तवीर्यार्जुन वंश्यैः क्षत्रियैः धनार्थं भृगुवंश्यानां ब्राह्मणानां हननम् ॥ 3 ॥ क्षत्रियभीत्या कयाचिद्ब्राह्मण्या ऊरौ गर्भं धृतं हन्तुं क्षत्रियाणामुद्यमः ॥ 4 ॥ ऊरुं भित्वा निर्गतस्य बालकस्य तेजसान्धीभूतानां क्षत्रियाणां ब्राह्मणीम्प्रति शरणगमनम् ॥ 5 ॥&#xA;गन्धर्व उवाच &#x9;001&lt;br&gt;&#xA;आश्रमस्था ततः पुत्रमदृश्यन्ती व्यजायत ।&#x9;001a&lt;br&gt;&#xA;शक्तेः कुलकरं राजन् द्वितीयमिव शक्तिनम् ॥&#x9;001c&lt;br&gt;&#xA;जातकर्मादिकास्तस्य क्रियाः स मुनिसत्तमः ।&#x9;002a&lt;br&gt;&#xA;पौत्रस्य भरतश्रेष्ठ चकार भगवान्स्वयम् ॥&#x9;002c&lt;br&gt;&#xA;परासुः स यतस्तेन वसिष्ठः स्थापितो मुनिः ।&#x9;003a&lt;br&gt;&#xA;गर्भस्थेन ततो लोके पराशर इति स्मृतः ॥&#x9;003c&lt;br&gt;&#xA;अमन्यत स धर्मात्मा वसिष्ठं पितरं मुनिः ।&#x9;004a&lt;br&gt;&#xA;जन्मप्रभृति तस्मिंस्तु पितरीवान्ववर्तत ॥&#x9;004c&lt;br&gt;&#xA;स तात इति विप्रर्षिं वसिष्ठं प्रत्यभाषत ।&#x9;005a&lt;br&gt;&#xA;मातुः समक्षं कौन्तेय अदृश्यन्त्याः परन्तप ॥&#x9;005c&lt;br&gt;&#xA;तातेति परिपूर्णार्थं तस्य तन्मधुरं वचः ।&#x9;006a&lt;br&gt;&#xA;अदृश्यन्त्यश्रुपूर्णाक्षी शृण्वती तमुवाच ह ॥&#x9;006c&lt;br&gt;&#xA;मा तात ताततातेति ब्रूह्येनं पितरं पितुः ।&#x9;007a&lt;br&gt;&#xA;रक्षसा भक्षितस्तात तव तातो वनान्तरे ॥&#x9;007c&lt;br&gt;&#xA;मन्यसे यं तु तातेति नैष तातस्तवानघ ।&#x9;008a&lt;br&gt;&#xA;आर्य एष पिता तस्य पितुस्तव यशस्विनः ॥&#x9;008c&lt;br&gt;&#xA;स एवमुक्तो दुःखार्तः सत्यवागृषिसत्तमः ।&#x9;009a&lt;br&gt;&#xA;सर्वलोकविनाशाय मतिं चक्रे महामनाः ॥&#x9;009c&lt;br&gt;&#xA;तं तथा निश्चितात्मानं स महात्मा महातपाः ।&#x9;010a&lt;br&gt;&#xA;ऋषिर्ब्रह्मविदां श्रष्ठो मैत्रावरुणिरन्त्यधीः ॥&#x9;010c&lt;br&gt;&#xA;वसिष्ठो वारयामास हेतुना येन तच्छृणु ।&#x9;011a&lt;br&gt;&#xA;वसिष्ठ उवाच &#x9;011&lt;br&gt;&#xA;कृतवीर्य इति ख्यातो बभूव पृथिवीपतिः ॥&#x9;011c&lt;br&gt;&#xA;याज्यो वेदविदां लोके भृगूणां पार्थिवर्षभः ।&#x9;012a&lt;br&gt;&#xA;स तानग्रभुजस्तात धान्येन च धनेन च ॥&#x9;012c&lt;br&gt;&#xA;सोमान्ते तर्पयामास विपुलेन विशाम्पतिः ।&#x9;013a&lt;br&gt;&#xA;तस्मिन्नृपतिशार्दूले स्वर्यातेऽथ कथञ्चन ॥&#x9;013c&lt;br&gt;&#xA;बभूव तत्कुलेयानां द्रव्यकार्यमुपस्थितम् ।&#x9;014a&lt;br&gt;&#xA;भृगूणां तु धनं ज्ञात्वा राजानः सर्व एव ते ॥&#x9;014c&lt;br&gt;&#xA;याचिष्णवोऽभिजग्मुस्तांस्ततो भार्गवसत्तमान् ।&#x9;015a&lt;br&gt;&#xA;भूमौ तु निददुः केचिद्भृगवो धनमक्षयम् ॥&#x9;015c&lt;br&gt;&#xA;ददुः केचिद्द्विजातिभ्यो ज्ञात्वा क्षत्रियतो भयम् ।&#x9;016a&lt;br&gt;&#xA;भृगवस्तु ददुः केचित्तेषां वित्तं यथेप्सितम् ॥&#x9;016c&lt;br&gt;&#xA;क्षत्रियाणां तदा तात कारणान्तरदर्शनात् ।&#x9;017a&lt;br&gt;&#xA;ततो महीतलं तात क्षत्रियेण यदृच्छया ॥&#x9;017c&lt;br&gt;&#xA;खनताऽधिगतं वित्तं केनच्चिद्भृगुवेश्मनि ।&#x9;018a&lt;br&gt;&#xA;तद्वित्तं ददृशुः सर्वे समेताः क्षत्रियर्षभाः ॥&#x9;018c&lt;br&gt;&#xA;अवमन्य ततः क्रोधाद्भृगूंस्ताञ्छरणागतान् ।&#x9;019a&lt;br&gt;&#xA;निजघ्नुः परमेष्वासाः सर्वांस्तान्निशितैः शरैः ॥&#x9;019c&lt;br&gt;&#xA;आगर्भादवकृन्तन्तश्चेरुः सर्वां वसुन्धराम् ।&#x9;020a&lt;br&gt;&#xA;तत उच्छिद्यमानेषु भृगुष्वेवं भयात्तदा ॥&#x9;020c&lt;br&gt;&#xA;भृगुपत्न्यो गिरिं दुर्गं हिमवन्तं प्रपेदिरे ।&#x9;021a&lt;br&gt;&#xA;तासामन्यतमा गर्भं भयाद्दध्रे महौजसम् ॥&#x9;021c&lt;br&gt;&#xA;ऊरुणैकेन वामोरूर्भर्तुः कुलविवृद्धये ।&#x9;022a&lt;br&gt;&#xA;तं गर्भमुपलभ्याशु ब्राह्मण्येका भयार्दिता ॥&#x9;022c&lt;br&gt;&#xA;गत्वा वै कथयामास क्षत्रियाणामुपह्वरे ।&#x9;023a&lt;br&gt;&#xA;ततस्ते क्षत्रिया जग्मुस्तं गर्भं हन्तुमुद्यताः ॥&#x9;023c&lt;br&gt;&#xA;ददृशुर्ब्राह्मणीं तेऽथ दीप्यमानां स्वतेजसा ।&#x9;024a&lt;br&gt;&#xA;अथ गर्भः स भित्त्वोरुं ब्राह्मण्या निर्जगाम ह ॥&#x9;024c&lt;br&gt;&#xA;मुष्णन्दृष्टीः क्षत्रियाणां मध्याह्न इव भास्करः ।&#x9;025a&lt;br&gt;&#xA;ततश्चक्षुर्विहीनास्ते गिरिदुर्गेषु बभ्रमुः ॥&#x9;025c&lt;br&gt;&#xA;ततस्ते मोघसङ्कल्पा भयार्ताः क्षत्रियाः पुनः ।&#x9;026a&lt;br&gt;&#xA;ब्राह्मणीं शरणं जग्मुर्दृष्ट्यर्थं तामनिन्दिताम् ॥&#x9;026c&lt;br&gt;&#xA;ऊचुश्चैनां महाभागां क्षत्रियास्ते विचेतसः ।&#x9;027a&lt;br&gt;&#xA;ज्योतिःप्रहीणा दुःखार्ताः शान्तार्चिष इवाग्नयः ॥&#x9;027c&lt;br&gt;&#xA;भगवत्याः प्रसादेन गच्छेत्क्षत्रमनामयम् ।&#x9;028a&lt;br&gt;&#xA;उपारम्य च गच्छेम सहिताः पापकर्मणः ॥&#x9;028c&lt;br&gt;&#xA;सपुत्रा त्वं प्रसादं नः कर्तुमर्हसि शोभने ।&#x9;029a&lt;br&gt;&#xA;पुनर्दृष्टिप्रदानेन राज्ञः सन्त्रातुमर्हसि ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/195/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/195/</guid>
      <description>&lt;p&gt;अध्यायः 195&lt;/p&gt;&#xA;&lt;p&gt;ब्राह्मणीवाक्येन और्वम्प्रति शरणागतानां क्षत्रियाणां चक्षुःप्राप्तिः ॥ 1 ॥ लोकविनाशार्थं तपस्यत और्वस्य तत्पितृकृततपोनिवारणम् ॥ 2 ॥&#xA;ब्राह्मण्युवाच &#x9;001&lt;br&gt;&#xA;नाहं गृह्णामि वस्ताता दृष्टीर्नास्मि रुषान्विता ।&#x9;001a&lt;br&gt;&#xA;अयं तु भार्गवो नूनमूरुजः कुपितोऽद्य वः ॥&#x9;001c&lt;br&gt;&#xA;तेन चक्षूंषि वस्ताता व्यक्तं कोपान्महात्मना ।&#x9;002a&lt;br&gt;&#xA;स्मरता निहतान्बन्धूनादत्तानि न संशयः ॥&#x9;002c&lt;br&gt;&#xA;गर्भानपि यदा यूयं भृगूणां घ्नत पुत्रकाः ।&#x9;003a&lt;br&gt;&#xA;तदायमूरुणा गर्भो मया वर्षशतं धृतः ॥&#x9;003c&lt;br&gt;&#xA;षडङ्गश्चाखिलो वेद इमं गर्भस्थमेव ह ।&#x9;004a&lt;br&gt;&#xA;विवेश भृगुवंशस्य भूयः प्रियचिकीर्षया ॥&#x9;004c&lt;br&gt;&#xA;सोऽयं पितृवधाद्व्यक्तं क्रोधाद्वो हन्तुमिच्छति ।&#x9;005a&lt;br&gt;&#xA;तेजसा तस्य दिव्येन चक्षूंषि मुषितानि वः ॥&#x9;005c&lt;br&gt;&#xA;तमेव यूयं याचध्वमौर्वं मम सुतोत्तमम् ।&#x9;006a&lt;br&gt;&#xA;अयं वः प्रणिपातेन तुष्टो दृष्टीः प्रदास्यति ॥&#x9;006c&lt;br&gt;&#xA;वसिष्ठ उवाच &#x9;007&lt;br&gt;&#xA;एवमुक्तास्ततः सर्वे राजानस्ते तमूरुजम् ।&#x9;007a&lt;br&gt;&#xA;ऊचुः प्रसीदेति तदा प्रसादं च चकार सः ॥&#x9;007c&lt;br&gt;&#xA;अनेनैव च विख्यातो नाम्ना लोकेषु सत्तमः ।&#x9;008a&lt;br&gt;&#xA;स और्व इति विप्रर्षिरूरुं भित्त्वा व्यजायत ॥&#x9;008c&lt;br&gt;&#xA;चक्षूंषि प्रतिलभ्याथ प्रतिजग्मुस्ततो नृपाः ।&#x9;009a&lt;br&gt;&#xA;भार्गवस्तु मुनिर्मेने सर्वलोकपराभवम् ॥&#x9;009c&lt;br&gt;&#xA;स चक्रे तात लोकानां विनाशाय मतिं तदा ।&#x9;010a&lt;br&gt;&#xA;सर्वेषामेव कार्त्स्न्येन मनः प्रवणमात्मनः ॥&#x9;010c&lt;br&gt;&#xA;इच्छन्नपचितिं कर्तुं भृगूणां भृगुनन्दनः ।&#x9;011a&lt;br&gt;&#xA;सर्वलोकविनाशाय तपसा महतैधितः ॥&#x9;011c&lt;br&gt;&#xA;तापयामास ताल्ँलोकान्सदेवासुरमानुषान् ।&#x9;012a&lt;br&gt;&#xA;तपसोग्रेण महता नन्दयिष्यन्पितामहान् ॥&#x9;012c&lt;br&gt;&#xA;ततस्तं पितरस्तात विज्ञाय कुलनन्दनम् ।&#x9;013a&lt;br&gt;&#xA;पितृलोकादुपागम्य सर्व ऊचुरिदं वचः ॥&#x9;013c&lt;br&gt;&#xA;और्व दृष्टः प्रभावस्ते तपसोग्रस्य पुत्रक ।&#x9;014a&lt;br&gt;&#xA;प्रसादं कुरु लोकानां नियच्छ क्रोधमात्मनः ॥&#x9;014c&lt;br&gt;&#xA;नानीशैर्हि तदा तात भृगुभिर्भावितात्मभिः ।&#x9;015a&lt;br&gt;&#xA;वधो ह्युपेक्षितः सर्वैः क्षत्रियाणां विहिंसताम् ॥&#x9;015c&lt;br&gt;&#xA;आयुषा विप्रकृष्टेन यदा नः खेद आविशत् ।&#x9;016a&lt;br&gt;&#xA;तदाऽस्माभिर्वधस्तात क्षत्रियैरीप्सितः स्वयम् ॥&#x9;016c&lt;br&gt;&#xA;निखातं यच्च वै वित्तं केनचिद्भृगुवेश्मनि ।&#x9;017a&lt;br&gt;&#xA;वैरायैव तदा न्यस्तं क्षत्रियान्कोपयिष्णुभिः ॥&#x9;017c&lt;br&gt;&#xA;किं हि वित्तेन नः कार्यं स्वर्गेप्सूनां द्विजोत्तम ।&#x9;018a&lt;br&gt;&#xA;यदस्माकं धनाध्यक्षः प्रभूतं धनमाहरत् ॥&#x9;018c&lt;br&gt;&#xA;यदा तु मृत्युरादातुं न नः शक्नोति सर्वशः ।&#x9;019a&lt;br&gt;&#xA;तदाऽस्माभिरयं दृष्ट उपायस्तात सम्मतः ॥&#x9;019c&lt;br&gt;&#xA;आत्महा च पुमांस्तात न लोकाल्ँलभते शुभान् ।&#x9;020a&lt;br&gt;&#xA;ततोऽस्माभिः समीक्ष्यैवं नात्मनात्मा निपातितः ॥&#x9;020c&lt;br&gt;&#xA;न चैतन्नः प्रियं तात यदिदं कर्तुमिच्छसि ।&#x9;021a&lt;br&gt;&#xA;नियच्छेदं मनः पापात्सर्वलोकपराभवात् ॥&#x9;021c&lt;br&gt;&#xA;मा वधीः क्षत्रियांस्तात न लोकान्सप्त पुत्रक ।&#x9;022a&lt;br&gt;&#xA;दूषयन्तं तपस्तेजः क्रोधमुत्पतितं जहि ॥ ॥&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/196/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/196/</guid>
      <description>&lt;p&gt;अध्यायः 196&lt;/p&gt;&#xA;&lt;p&gt;पितॄणां निदेशेन और्वस्य समुद्रे क्रोधत्यागः ॥ 1 ॥&#xA;और्व उवाच &#x9;001&lt;br&gt;&#xA;उक्तवानस्मि यां क्रोधात्प्रतिज्ञां पितरस्तदा ।&#x9;001a&lt;br&gt;&#xA;सर्वलोकविनाशाय न सा मे वितथा भवेत् ॥&#x9;001c&lt;br&gt;&#xA;वृथारोषप्रतिज्ञो वै नाहं जीवितुमुत्सहे ।&#x9;002a&lt;br&gt;&#xA;अनिस्तीर्णो हि मां रोषो दहेदग्निरिवारणिम् ॥&#x9;002c&lt;br&gt;&#xA;यो हि कारणतः क्रोधं सञ्जातं क्षन्तुमर्हति ।&#x9;003a&lt;br&gt;&#xA;नालं स मनुजः सम्यक् त्रिवर्गं परिरक्षितुम् ॥&#x9;003c&lt;br&gt;&#xA;अशिष्टानां नियन्ता हि शिष्टानां परिरक्षिता ।&#x9;004a&lt;br&gt;&#xA;स्थाने रोषः प्रयुक्तः स्यान्नृपैः सर्वजिगीषुभिः ॥&#x9;004c&lt;br&gt;&#xA;अश्रौषमहमूरुस्थो गर्भशय्यागतस्तदा ।&#x9;005a&lt;br&gt;&#xA;आरावं मातृवर्गस्य भृगूणां क्षत्रियैर्वधे ॥&#x9;005c&lt;br&gt;&#xA;सामरैर्हि यदा लोके भृगूणां क्षत्रियाधमैः ।&#x9;006a&lt;br&gt;&#xA;आगर्भोत्सादनं क्षान्तं तदा मां मन्युराविशत् ॥&#x9;006c&lt;br&gt;&#xA;प्रकीर्णकेशाः किल मे मातरः पितरस्तथा ।&#x9;007a&lt;br&gt;&#xA;भयात्सर्वेषु लोकेषु नाधिजग्मुः परायणम् ॥&#x9;007c&lt;br&gt;&#xA;तान्भृगूणां यदा दारान्कश्चिन्नाभ्युपपद्यत ।&#x9;008a&lt;br&gt;&#xA;माता तदा दधारेयमूरुणैकेन मां शुभा ॥&#x9;008c&lt;br&gt;&#xA;प्रतिषेद्धा हि पापस्य यदा लोकेषु विद्यते ।&#x9;009a&lt;br&gt;&#xA;तदा सर्वेषु लोकेषु पापकृन्नोपपद्यते ॥&#x9;009c&lt;br&gt;&#xA;यदा तु प्रतिषेद्धारं पापो न लभते क्वचित् ।&#x9;010a&lt;br&gt;&#xA;तिष्ठन्ति बहवो लोकास्तदा पापेषु कर्मसु ॥&#x9;010c&lt;br&gt;&#xA;जानन्नपि च यः पापं शक्तिमान्न नियच्छति ।&#x9;011a&lt;br&gt;&#xA;ईशः सन्सोऽपि तेनैव कर्मणा सम्प्रयुज्यते ॥&#x9;011c&lt;br&gt;&#xA;राजभिश्चेश्वरैश्चैव यदि वै पितरो मम ।&#x9;012a&lt;br&gt;&#xA;शक्तैर्न शकितास्त्रातुमिष्टं मत्वेह जीवितम् ॥&#x9;012c&lt;br&gt;&#xA;अत एषामहं क्रुद्धो लोकानामीश्वरो ह्यहम् ।&#x9;013a&lt;br&gt;&#xA;भवतां च वचो नालमहं समभिवर्तितुम् ॥&#x9;013c&lt;br&gt;&#xA;ममापि चेद्भवेदेवमीश्वरस्य सतो महत् ।&#x9;014a&lt;br&gt;&#xA;उपेक्षमाणस्य पुनर्लोकानां किल्बिषाद्भयम् ॥&#x9;014c&lt;br&gt;&#xA;यश्चायं मन्युजो मेऽग्निर्लोकानादातुमिच्छति ।&#x9;015a&lt;br&gt;&#xA;दहेदेष च मामेव निगृहीतः स्वतेजसा ॥&#x9;015c&lt;br&gt;&#xA;भवतां च विजानामि सर्वलोकहितेप्सुताम् ।&#x9;016a&lt;br&gt;&#xA;तस्माद्विधद्ध्वं यच्छ्रेयो लोकानां मम चेश्वराः ॥&#x9;016c&lt;br&gt;&#xA;पितर ऊचुः &#x9;017&lt;br&gt;&#xA;य एष मन्युजस्तेऽग्निर्लोकानादातुमिच्छति ।&#x9;017a&lt;br&gt;&#xA;अप्सु तं मुञ्च भद्रं ते लोका ह्यप्सु प्रतिष्ठिताः ॥&#x9;017c&lt;br&gt;&#xA;आपोमयाः सर्वरसाः सर्वमापोमयं जगत् ।&#x9;018a&lt;br&gt;&#xA;तस्मादप्सु विमुञ्चेमं क्रोधाग्निं द्विजसत्तम ॥&#x9;018c&lt;br&gt;&#xA;अयं तिष्ठतु ते विप्र यदीच्छसि महोदधौ ।&#x9;019a&lt;br&gt;&#xA;मन्युजोऽग्निर्दहन्नापो लोका ह्यापोमयाः स्मृताः ॥&#x9;019c&lt;br&gt;&#xA;एवं प्रतिज्ञा सत्येयं तवानघ भविष्यति ।&#x9;020a&lt;br&gt;&#xA;न चैवं सामरा लोका गमिष्यन्ति पराभवम् ॥&#x9;020c&lt;br&gt;&#xA;वसिष्ठ उवाच &#x9;021&lt;br&gt;&#xA;ततस्तं क्रोधजं तात और्वोऽग्निं वरुणालये ।&#x9;021a&lt;br&gt;&#xA;उत्ससर्ज स चैवाप उपयुङ्क्ते महोदधौ ॥&#x9;021c&lt;br&gt;&#xA;महद्धयशिरो भूत्वा यत्तद्वेदविदो विदुः ।&#x9;022a&lt;br&gt;&#xA;तमग्निमुद्गिरद्वक्त्रात्पिबत्यापो महोदधौ ॥&#x9;022c&lt;br&gt;&#xA;तस्मात्त्वमपि भद्रं ते न लोकान्हन्तुमर्हसि ।&#x9;023a&lt;br&gt;&#xA;पराशर पराल्ँलोकाञ्जानञ्ज्ञानवतां वर ॥ ॥&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/197/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/197/</guid>
      <description>&lt;p&gt;अध्यायः 197&lt;/p&gt;&#xA;&lt;p&gt;वसिष्ठवाक्येन लोकविनाशान्निवृत्तेन पराशरेण राक्षसनाशार्थं यज्ञारम्भः ॥ 1 ॥ पुलस्त्यप्रार्थनया पराशरेण यज्ञसमापनम् ॥ 2 ॥&#xA;गन्धर्व उवाच &#x9;001&lt;br&gt;&#xA;एवमुक्तः स विप्रर्षिर्वसिष्ठेन महात्मना ।&#x9;001a&lt;br&gt;&#xA;न्ययच्छदात्मनः क्रोधं सर्वलोकपराभवात् ॥&#x9;001c&lt;br&gt;&#xA;ईजे च स महातेजाः सर्ववेदविदां वरः ।&#x9;002a&lt;br&gt;&#xA;ऋषी राक्षससत्रेण शाक्तेयोऽथ पराशरः ॥&#x9;002c&lt;br&gt;&#xA;ततो वृद्धांश्च बालांश्च राक्षसान्स महामुनिः ।&#x9;003a&lt;br&gt;&#xA;ददाह वितते यज्ञे शक्तेर्वधमनुस्मरन् ॥&#x9;003c&lt;br&gt;&#xA;न हि तं वारयामास वसिष्ठो रक्षसां वधात् ।&#x9;004a&lt;br&gt;&#xA;द्वितीयामस्य मां भाङ्क्षं प्रतिज्ञामिति निश्चयात् ॥&#x9;004c&lt;br&gt;&#xA;त्रयाणां पावकानां च सत्रे तस्मिन्महामुनिः ।&#x9;005a&lt;br&gt;&#xA;आसीत्पुरस्ताद्दीप्तानां चतुर्थ इव पावकः ॥&#x9;005c&lt;br&gt;&#xA;तेन यज्ञेन शुभ्रेण हूयमानेन शक्तितः ।&#x9;006a&lt;br&gt;&#xA;तद्विदीपितमाकाशं सूर्येणेव घनात्यये ॥&#x9;006c&lt;br&gt;&#xA;तं वसिष्ठादयः सर्वे मुनयस्तत्र मेनिरे ।&#x9;007a&lt;br&gt;&#xA;तेजसा दीप्यमानं वै द्वितीयमिव भास्करम् ॥&#x9;007c&lt;br&gt;&#xA;ततः परमदुष्प्रापमन्यैर्ऋषिरुधारधीः ।&#x9;008a&lt;br&gt;&#xA;समापिपयिषुः सत्रं तमत्रिः समुपागमत् ॥&#x9;008c&lt;br&gt;&#xA;तथा पुलस्त्यः पुलहः क्रतुश्चैव महाक्रतुः ।&#x9;009a&lt;br&gt;&#xA;तत्राजग्मुरमित्रघ्न रक्षसां जीवितेप्सया ॥&#x9;009c&lt;br&gt;&#xA;पुलस्त्यस्तु वधात्तेषां रक्षसां भरतर्षभ ।&#x9;010a&lt;br&gt;&#xA;उवाचेदं वचः पार्थ पराशरमरिन्दमम् ॥&#x9;010c&lt;br&gt;&#xA;कच्चित्तातापविघ्नं ते कच्चिन्नन्दसि पुत्रक ।&#x9;011a&lt;br&gt;&#xA;अजानतामदोषाणां सर्वेषां रक्षसां वधात् ॥&#x9;011c&lt;br&gt;&#xA;प्रजोच्छेदमिमं मह्यं न हि कर्तु त्वमर्हसि ।&#x9;012a&lt;br&gt;&#xA;नैष तात द्विजातीनां धर्मो दृष्टस्तपस्विनाम् ॥&#x9;012c&lt;br&gt;&#xA;शम एव परो धर्मस्तमाचर पराशर ।&#x9;013a&lt;br&gt;&#xA;अधर्मिष्ठं वरिष्ठः सन्कुरुषे त्वं पराशर ॥&#x9;013c&lt;br&gt;&#xA;शक्तिं चापि हि धर्मज्ञं नातिक्रान्तुमिहार्हसि ।&#x9;014a&lt;br&gt;&#xA;प्रजायाश्च ममोच्छेदं न चैवं कर्तुमर्हसि ॥&#x9;014c&lt;br&gt;&#xA;शापाद्धि शक्तेर्वासिष्ठ तदा तदुपपादितम् ।&#x9;015a&lt;br&gt;&#xA;आत्मजेन स दोषेण शक्तिर्नीत इतो दिवम् ॥&#x9;015c&lt;br&gt;&#xA;न हि तं राक्षसः कश्चिच्छक्तो भक्षयितुं मुने ।&#x9;016a&lt;br&gt;&#xA;&#39;वासिष्ठो भक्षितश्चासीत्कौशिकोत्सृष्टरक्षसा ।&#x9;016c&lt;br&gt;&#xA;शापं न कुर्वन्ति तदा न च त्राणपरायणाः ॥&#x9;016e&lt;br&gt;&#xA;क्षमावन्तोऽदहन्देहं देहमन्यद्भवत्विति ।&#x9;017a&lt;br&gt;&#xA;&#39;आत्मनैवात्मनस्तेन दृष्टो मृत्युस्तदाऽभवत् ॥&#x9;017c&lt;br&gt;&#xA;निमित्तभूतस्तत्रासीद्विश्वामित्रः पराशर ।&#x9;018a&lt;br&gt;&#xA;राजा कल्माषपादश्च दिवमारुह्य मोदते ॥&#x9;018c&lt;br&gt;&#xA;ये च शक्त्यवराः पुत्रा वसिष्ठस्य महामुने ।&#x9;019a&lt;br&gt;&#xA;ते च सर्वे मुदा युक्ता मोदन्ते सहिताः सुरैः ॥&#x9;019c&lt;br&gt;&#xA;सर्वमेतद्वसिष्ठस्य विदितं वै महामुने ।&#x9;020a&lt;br&gt;&#xA;रक्षसां च समुच्छेद एष तात तपस्विनाम् ॥&#x9;020c&lt;br&gt;&#xA;निमित्तभूतस्त्वं चात्र क्रतौ वासिष्ठनन्दन ।&#x9;021a&lt;br&gt;&#xA;तत्सत्रं मुञ्च भद्रं ते समाप्तमिदमस्तु ते ॥&#x9;021c&lt;br&gt;&#xA;गन्धर्व उवाच &#x9;022&lt;br&gt;&#xA;एवमुक्तः पुलस्त्येन वसिष्ठेन च धीमता ।&#x9;022a&lt;br&gt;&#xA;तदा समापयामास सत्रं शाक्तो महामुनिः ॥&#x9;022c&lt;br&gt;&#xA;सर्वराक्षससत्राय सम्भृतं पावकं तदा ।&#x9;023a&lt;br&gt;&#xA;उत्तरे हिमवत्पार्श्वे उत्ससर्ज महावने ॥&#x9;023c&lt;br&gt;&#xA;स तत्राद्यापि रक्षांसि वृक्षानश्मन एव च ।&#x9;024a&lt;br&gt;&#xA;भक्षयन्दृश्यते वह्निः सदा पर्वणि पर्वणि ॥ &#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/198/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/198/</guid>
      <description>&lt;p&gt;अध्यायः 198&lt;/p&gt;&#xA;&lt;p&gt;सौदासभार्यायां वसिष्ठेन पुत्रोत्पादनकारणं पृष्टवन्तमर्जुनम्प्रति पुनः कल्माषपादकथाकथनम् ॥ 1 ॥ मैथुनधर्मस्थं ब्राह्मणं भक्षितवतः सौदासस्य ब्राह्मण्या शापः ॥ 2 ॥&#xA;&#39;गन्धर्व उवाच &#x9;001&lt;br&gt;&#xA;पुनश्चैव महातेजा विश्वामित्रजिघांसया ।&#x9;001a&lt;br&gt;&#xA;अग्निं सम्भृतवान्घोरं शाक्तेयः सुमहातपाः ॥&#x9;001c&lt;br&gt;&#xA;वासिष्ठसम्भृतश्चाग्निर्विश्वामित्रहितैषिणा ।&#x9;002a&lt;br&gt;&#xA;तेजसा वह्नितुल्येन ग्रस्तः स्कन्देन धीमता ॥&#39;&#x9;002c&lt;br&gt;&#xA;अर्जुन उवाच &#x9;003&lt;br&gt;&#xA;राज्ञा कल्माषपादेन गुरौ ब्रह्मविदां वरे ।&#x9;003a&lt;br&gt;&#xA;कारणं किं पुरस्कृत्य भार्या वै सन्नियोजिता ॥&#x9;003c&lt;br&gt;&#xA;जानता वै परं धर्मं वसिष्ठेन महात्मना ।&#x9;004a&lt;br&gt;&#xA;अगम्यागमनं कस्मात्कृतं तेन महर्षिणा ॥&#x9;004c&lt;br&gt;&#xA;अधर्मिष्ठं वसिष्ठेन कृतं चापि पुरा सखे ।&#x9;005a&lt;br&gt;&#xA;एतन्मे संशयं सर्वं छेत्तुमर्हसि पृच्छतः ॥&#x9;005c&lt;br&gt;&#xA;गन्धर्व उवाच &#x9;006&lt;br&gt;&#xA;धनञ्जय निबोधेयं यन्मां त्वं परिपृच्छसि ।&#x9;006a&lt;br&gt;&#xA;वसिष्ठं प्रति दुर्धर्ष तथा मित्रसहं नृपम् ॥&#x9;006c&lt;br&gt;&#xA;कथितं ते मया सर्वं यथा शप्तः स पार्थिवः ।&#x9;007a&lt;br&gt;&#xA;शक्तिना भरतश्रेष्ठ वासिष्ठेन महात्मना ॥&#x9;007c&lt;br&gt;&#xA;स तु शापवशं प्राप्तः क्रोधपर्याकुलेक्षणः ।&#x9;008a&lt;br&gt;&#xA;निर्जगाम पुराद्राजा सहदारः परन्तपः ॥&#x9;008c&lt;br&gt;&#xA;अरण्यं निर्जनं गत्वा सदारः परिचक्रमे ।&#x9;009a&lt;br&gt;&#xA;नानामृगगणाकीर्णं नानासत्वसमाकुलम् ॥&#x9;009c&lt;br&gt;&#xA;नानागुल्मलताच्छन्नं नानाद्रुमसमावृतम् ।&#x9;010a&lt;br&gt;&#xA;अरण्यं घोरसन्नादं शापग्रस्तः परिभ्रमन् ॥&#x9;010c&lt;br&gt;&#xA;स कदाचित्क्षुधाविष्टो मृगयन्भक्ष्यमात्मनः ।&#x9;011a&lt;br&gt;&#xA;ददर्श सुपरिक्लिष्टः कस्मिंश्चिन्निर्जने वने ॥&#x9;011c&lt;br&gt;&#xA;ब्राह्मणं ब्राह्मणीं चैव मिथुनायोपसङ्गतौ ।&#x9;012a&lt;br&gt;&#xA;तौ तं वीक्ष्य सुवित्रस्तावकृतार्थौ प्रधावितौ ॥&#x9;012c&lt;br&gt;&#xA;तयोः प्रद्रवतोर्विप्रं जग्राह नृपतिर्बलात् ।&#x9;013a&lt;br&gt;&#xA;दृष्ट्वा गृहीतं भर्तारमथ ब्राह्मण्यभाषत ॥&#x9;013c&lt;br&gt;&#xA;शृणु राजन्मम वचो यत्त्वां वक्ष्यामि सुव्रत ।&#x9;014a&lt;br&gt;&#xA;आदित्यवंशप्रभवस्त्वं हि लोके परिश्रुतः ॥&#x9;014c&lt;br&gt;&#xA;अप्रमत्तः स्थितो धर्मे गुरुशुश्रूषणे रतः ।&#x9;015a&lt;br&gt;&#xA;शापोपहत दुर्धर्ष न पापं कर्तुमर्हसि ॥&#x9;015c&lt;br&gt;&#xA;ऋतुकाले तु सम्प्राप्ते भर्तृव्यसनकर्शिता ।&#x9;016a&lt;br&gt;&#xA;अकृतार्था ह्यहं भर्त्रा प्रसवार्थं समागता ॥&#x9;016c&lt;br&gt;&#xA;प्रसीद नृपतिश्रेष्ठ भर्ताऽयं मे विसृज्यताम् ।&#x9;017a&lt;br&gt;&#xA;एवं विक्रोशमानायास्तस्यास्तु न नृशंसवत् ॥&#x9;017c&lt;br&gt;&#xA;भर्तारं भक्षयामास व्याघ्रो मृगमिवेप्सितम् ।&#x9;018a&lt;br&gt;&#xA;तस्याः क्रोधाभिभूताया यान्यश्रूण्यपतन्भुवि ॥&#x9;018c&lt;br&gt;&#xA;सोऽग्निः समभवद्दीप्तस्तं च देशं व्यदीपयत् ।&#x9;019a&lt;br&gt;&#xA;ततः सा शोकसन्तप्ता भर्तृव्यसनकर्शिता ॥&#x9;019c&lt;br&gt;&#xA;कल्माषपादं राजर्षिमशपद्ब्राह्मणी रुषा ।&#x9;020a&lt;br&gt;&#xA;यस्मान्ममाकृतार्थायास्त्वया क्षुद्र नृशंसवत् ॥&#x9;020c&lt;br&gt;&#xA;प्रेक्षन्त्या भक्षितो मेऽद्य प्रियो भर्ता महायशाः ।&#x9;021a&lt;br&gt;&#xA;तस्मात्त्वमपि दुर्बुद्धे मच्छापपरिविक्षतः ॥&#x9;021c&lt;br&gt;&#xA;पत्नीमृतावनुप्राप्य सद्यस्त्यक्ष्यसि जीवितम् ।&#x9;022a&lt;br&gt;&#xA;&#39;तेन प्रसाद्यमाना सा प्रसादमकरोत्तदा ।&#39;&#x9;022c&lt;br&gt;&#xA;यस्य चर्षेर्वसिष्ठस्य त्वया पुत्रा विनाशिताः ॥&#x9;022e&lt;br&gt;&#xA;तेन सङ्गम्य ते भार्या तनयं जनयिष्यति ।&#x9;023a&lt;br&gt;&#xA;सते वंशकरः पुत्रो भविष्यति नृपाधम ॥&#x9;023c&lt;br&gt;&#xA;एवं शप्त्वा तु राजानं सा तमाङ्गिरसी शुभा ।&#x9;024a&lt;br&gt;&#xA;तस्यैव सन्निधौ दीप्तं प्रविवेश हुताशनम् ॥&#x9;024c&lt;br&gt;&#xA;वसिष्ठश्च महाभागः सर्वमेतदवैक्षत ।&#x9;025a&lt;br&gt;&#xA;ज्ञानयोगेन महता तपसा च परन्तप ॥&#x9;025c&lt;br&gt;&#xA;मुक्तशापश्च राजर्षिः कालेन महता ततः ।&#x9;026a&lt;br&gt;&#xA;ऋतुकालेऽभिपतितो मदयन्त्या निवारितः ॥&#x9;026c&lt;br&gt;&#xA;न हि सस्मार स नृपस्तं शापं काममोहितः ।&#x9;027a&lt;br&gt;&#xA;देव्याः सोऽथ वचः श्रुत्वा सम्भ्रान्तो नृपसत्तमः ॥&#x9;027c&lt;br&gt;&#xA;तं शापमनुसंस्मृत्य पर्यतप्यद्भृशं तदा ।&#x9;028a&lt;br&gt;&#xA;एतस्मात्कारणाद्राजा वसिष्ठं सन्ययोजयत् ।&#x9;028c&lt;br&gt;&#xA;स्वदारेषु नरश्रेष्ठ शापदोषसमन्वितः ॥ &#x9;028e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/199/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/199/</guid>
      <description>&lt;p&gt;अध्यायः 199&lt;/p&gt;&#xA;&lt;p&gt;अर्जुनेन अनुरूपपुरोहितसम्पादनं पृष्टेन गन्धर्वेण धौम्यवरणाभ्यनुज्ञा ॥ 1 ॥ गन्धर्वाय आग्नेयास्त्रदानम् ॥ 2 ॥ उत्कोचतीर्थे पाण्डवैः धौम्यस्य पौरोहित्ये वरणम् ॥ 3 ॥&#xA;अर्जुन उवाच &#x9;001&lt;br&gt;&#xA;अस्माकमनुरूपो वै यः स्याद्गन्धर्व वेदवित् ।&#x9;001a&lt;br&gt;&#xA;पुरोहितस्तमाचक्ष्व सर्वं हि विदितं तव ॥&#x9;001c&lt;br&gt;&#xA;गन्धर्व उवाच &#x9;002&lt;br&gt;&#xA;यवीयान्देवलस्यैष वने भ्राता तपस्यति ।&#x9;002a&lt;br&gt;&#xA;धौम्य उत्कोचके तीर्थे तं वृणुध्वं यदीच्छथ ॥&#x9;002c&lt;br&gt;&#xA;वैशम्पायन उवाच &#x9;003&lt;br&gt;&#xA;ततोऽर्जुनोऽस्त्रमाग्नेयं प्रददौ तद्यथाविधि ।&#x9;003a&lt;br&gt;&#xA;गन्धर्वाय &#39;स च प्रीतो वचनं चेदमब्रवीत् ॥&#x9;003c&lt;br&gt;&#xA;मयि सन्ति हयश्रेष्ठास्तव दास्यामि वै सखे ।&#x9;004a&lt;br&gt;&#xA;उपकारकृतं मित्रं प्रतिकारेण योजये ॥&#x9;004c&lt;br&gt;&#xA;गृह्णीष्व चाक्षुषीं विद्यामिमां भरतसत्तम ।&#x9;005a&lt;br&gt;&#xA;एवमुक्तोऽर्जुनः&#39; प्रीतो वचनं चेदमब्रवीत् ॥&#x9;005c&lt;br&gt;&#xA;त्वय्येव तावत्तिष्ठन्तु हया गन्धर्वसत्तम ।&#x9;006a&lt;br&gt;&#xA;कार्यकाले ग्रहीष्यामः स्वस्ति तेऽस्त्विति चाब्रवीत् ॥&#x9;006c&lt;br&gt;&#xA;तेऽन्योन्यमभिसम्पूज्य गन्धर्वः पाण्डवाश्च ह ।&#x9;007a&lt;br&gt;&#xA;रम्याद्भागीरथीतीराद्यथाकामं प्रतस्थिरे ॥&#x9;007c&lt;br&gt;&#xA;तत उत्कोचकं तीर्थं गत्वा धौम्याश्रमं तु ते ।&#x9;008a&lt;br&gt;&#xA;तं वव्रुः पाण्डवा धौम्यं पौरोहित्याय भारत ॥&#x9;008c&lt;br&gt;&#xA;तान्धौम्यः प्रतिजग्राह सर्ववेदविदां वरः ।&#x9;009a&lt;br&gt;&#xA;वन्येन फलमूलेन पौरोहित्येन चैव ह ॥&#x9;009c&lt;br&gt;&#xA;ते समाशंसिरे लब्धां श्रियं राज्यं च पाण्डवाः ।&#x9;010a&lt;br&gt;&#xA;ब्राह्मणं तं पुरस्कृत्य पाञ्चालीं च स्वयंवरे ॥&#x9;010c&lt;br&gt;&#xA;पुरोहितेन तेनाथ गुरुणा सङ्गतास्तदा ।&#x9;011a&lt;br&gt;&#xA;नाथवन्तमिवात्मानं मेनिरे भरतर्षभाः ॥&#x9;011c&lt;br&gt;&#xA;स हि वेदार्थतत्त्वज्ञस्तेषां गुरुरुदारधीः ।&#x9;012a&lt;br&gt;&#xA;वेदविच्चैव वाग्मी च धौम्यः श्रीमान्द्विजोत्तमः ॥&#x9;012c&lt;br&gt;&#xA;तेजसा चैव बुद्ध्या च रूपेण यशसा श्रिया ।&#x9;013a&lt;br&gt;&#xA;मन्त्रैश्च विविधैर्धौम्यस्तुल्य आसीद्बृहस्पतेः ॥&#x9;013c&lt;br&gt;&#xA;स चापि विप्रस्तान्मेने स्वभावाभ्यधिकान्भुवि ।&#x9;014a&lt;br&gt;&#xA;तेन धर्मविदा पार्था योज्या सर्वविदा वृताः ॥&#x9;014c&lt;br&gt;&#xA;मेनिरे सहिता वीराः प्राप्तं राज्यं च पाण्डवाः ।&#x9;015a&lt;br&gt;&#xA;बुद्धिवीर्यबलोत्साहैर्युक्ता देवा इवापरे ॥&#x9;015c&lt;br&gt;&#xA;कृतस्वस्त्ययनास्तेन ततस्ते मनुजाधिपाः ।&#x9;016a&lt;br&gt;&#xA;मेनिरे सहिता गन्तुं पाञ्चाल्यास्तं स्वयंवरम् ॥ &#x9;016c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/200/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/200/</guid>
      <description>&lt;p&gt;अध्यायः 200&lt;/p&gt;&#xA;&lt;p&gt;(अथ स्वयंवरपर्व ॥ 12 ॥)&lt;/p&gt;&#xA;&lt;p&gt;मध्येमार्गं आगतस्य व्यासस्य आज्ञया पाण्डवानां द्रुपदपुरप्रवेशः ॥ 1 ॥ तेषां कुम्भकारगृहे वासः, भैक्षवृत्तिश्च ॥ 2 ॥ द्रौपद्याः स्वयंवरनिर्माणकारणकथनम् ॥ 3 ॥ द्रुपदेन कृतां स्वयंवरघोषणां श्रुतवतां क्षत्रियादीनाम् आगमनम् ॥ 4 ॥ सर्वेषाम् उचिते स्थाने उपवेशनं पाण्डवानां ब्राह्मणमध्ये उपवेशनम् ॥ 5 ॥ मङ्गलस्नातायाः स्वलङ्कृताया द्रौपद्या रङ्गमध्ये आगमनम् ॥ 6 ॥ धृष्टद्युम्नेन लक्ष्यवेधपणकथनम् ॥ 7 ॥&#xA;वैशम्पायन उवाच &#x9;01&lt;br&gt;&#xA;ततस्ते नरशार्दूला भ्रातरः पञ्च पाण्डवाः ।&#x9;01a&lt;br&gt;&#xA;तं ब्राह्मणं पुरस्कृत्य पाञ्चाल्याश्च स्वयंवरम् ।&#x9;01c&lt;br&gt;&#xA;प्रययुर्द्रौपदीं द्रष्टुं तं च देशं महोत्सवम् ॥&#x9;01e&lt;br&gt;&#xA;ततस्ते तं महात्मानं शुद्धात्मानमकल्मषम् ।&#x9;02a&lt;br&gt;&#xA;ददृशुः पाण्डवा वीराः पथि द्वैपायनं तदा ॥&#x9;02c&lt;br&gt;&#xA;तस्मै यथावत्सत्कारं कृत्वा तेन च सत्कृताः ।&#x9;03a&lt;br&gt;&#xA;कथान्ते चाभ्यनुज्ञाताः प्रययुर्द्रुपदक्षयम् ॥&#x9;03c&lt;br&gt;&#xA;पश्यन्तो रमणीयानि वनानि च सरांसि च ।&#x9;04a&lt;br&gt;&#xA;तत्रतत्र वसन्तश्च शनैर्जग्मुर्महराथाः ॥&#x9;04c&lt;br&gt;&#xA;स्वाध्यायवन्तः शुचयो मधुराः प्रियवादिनः ।&#x9;05a&lt;br&gt;&#xA;आनुपूर्व्येण सम्प्राप्ताः पाञ्चालान्पाण्डुनन्दनाः ॥&#x9;05c&lt;br&gt;&#xA;ते तु दृष्ट्वा पुरं तच्च स्कन्धावारं च पाण्डवाः ।&#x9;06a&lt;br&gt;&#xA;कुम्भकारस्य शालायां निवासं चक्रिरे तदा ॥&#x9;06c&lt;br&gt;&#xA;तत्र भैक्षं समाजह्रुर्ब्राह्मणीं वृत्तिमाश्रिताः ।&#x9;07a&lt;br&gt;&#xA;तान्सम्प्राप्तांस्तथा वीराञ्जज्ञिरे न नराः क्वचित् ॥&#x9;07c&lt;br&gt;&#xA;&#39;यज्ञसेनस्तु पाञ्चालो भीष्मद्रोणकृतागसम् ।&#x9;08a&lt;br&gt;&#xA;ज्ञात्वाऽऽत्मानं तदारेभे त्राणायात्मक्रियां क्षमाम् ॥&#x9;08c&lt;br&gt;&#xA;अवाप्य धृष्टद्युम्नं हि न स द्रोणमचिन्तयत् ।&#x9;09a&lt;br&gt;&#xA;स तु वैरप्रसङ्गाच्च भीष्माद्भयमचिन्तयत् ॥&#x9;09c&lt;br&gt;&#xA;कन्यादानात्तु शरणं सोऽमन्यत महीपतिः ।&#x9;10a&lt;br&gt;&#xA;&#39;यज्ञसेनस्य कामस्तु पाण्डवाय किरीटिने ॥&#x9;10c&lt;br&gt;&#xA;दास्यामि कृष्मामिति वै न चैनं विवृणोति सः ।&#39;&#x9;11a&lt;br&gt;&#xA;जामातृबलसंयोगं मेने हि बलवत्तरम् ॥&#39;&#x9;11c&lt;br&gt;&#xA;सोऽन्वेषमाणः कौन्तेयान्पाञ्चालो जनमेजय ।&#x9;12a&lt;br&gt;&#xA;दृढं धनुरथानम्यं कारयामास भारत ॥&#x9;12c&lt;br&gt;&#xA;&#39;वैयाघ्रपद्यस्योग्रं वै सृञ्जयस्य महीपतिः ।&#x9;13a&lt;br&gt;&#xA;तद्धनुः किन्धुरं नाम देवदत्तमुपानयत् ॥&#x9;13c&lt;br&gt;&#xA;आयसी तस्य च ज्याऽऽसीत्प्रतिबद्धा महाबला ।&#x9;14a&lt;br&gt;&#xA;न तु ज्यां प्रसहेदन्यस्तद्धनुःप्रवरं महत् ॥&#x9;14c&lt;br&gt;&#xA;शङ्करेण वरं दत्तं प्रीतेन च महात्मना ।&#x9;15a&lt;br&gt;&#xA;तन्निष्फलं स्यान्न तु मे इति प्रामाण्यमागतः ॥&#x9;15c&lt;br&gt;&#xA;मया कर्तव्यमधुना दुष्करं लक्ष्यवेधनम् ।&#x9;16a&lt;br&gt;&#xA;इति निश्चित्य मनसा कारितं लक्ष्यमुत्तमम् ॥&#39;&#x9;16c&lt;br&gt;&#xA;यन्त्रं वैहायसं चापि कारयामास कृत्रिमम् ।&#x9;17a&lt;br&gt;&#xA;तेन यन्त्रेण सहितं राजल्ँलक्ष्यं च काञ्चनम् ॥&#x9;17c&lt;br&gt;&#xA;द्रुपद उवाच &#x9;18&lt;br&gt;&#xA;इदं सज्यं धनुः कृत्वा सज्जैरेभिश्च सायकैः ।&#x9;18a&lt;br&gt;&#xA;अतीत्य लक्ष्य यो वेद्धा स लब्धा मत्सुतामिति ॥&#x9;18c&lt;br&gt;&#xA;वैशम्पायन उवाच &#x9;19&lt;br&gt;&#xA;इति स द्रुपदो राजा स्वयंवरमघोषयत् ।&#x9;19a&lt;br&gt;&#xA;तच्छ्रुत्वा पार्थिवाः सर्वे समीयुस्तत्र भारत ॥&#x9;19c&lt;br&gt;&#xA;ऋषयश्च महात्मानः स्वयंवरदिदृक्षवः ।&#x9;20a&lt;br&gt;&#xA;दुर्योधनपुरोगाश्च सकर्णाः कुरवो नृप ॥&#x9;20c&lt;br&gt;&#xA;यादवा वासुदेवेन सार्धमन्धकवृष्णयः ।&#x9;&#39;KK01120021a&lt;br&gt;&#xA;&#39;ततोऽर्चिता राजगुणा द्रुपदेन महात्मना ॥&#x9;21c&lt;br&gt;&#xA;उपोपविष्टा मञ्चेषु द्रष्टुकामाः स्वयंवरम् ।&#x9;22a&lt;br&gt;&#xA;&#39;ब्राह्मणाश्च महाभागा देशेभ्यः समुपागमन् ॥&#x9;22c&lt;br&gt;&#xA;ब्राह्मणैरेव सहिताः पाण्डवाः समुपाविशन् ।&#x9;23a&lt;br&gt;&#xA;त्रयस्त्रिंशत्सुराः सर्वे विमानैर्व्योम्न्यवस्थिताः ॥&#x9;23c&lt;br&gt;&#xA;ततः पौरजनाः सर्वे सागरोद्धूतनिःस्वनाः ।&#x9;24a&lt;br&gt;&#xA;शिंशुमारशिरः प्राप्य न्यविशंस्ते स्म पार्थिवाः ॥&#x9;24c&lt;br&gt;&#xA;प्रागुत्तरेण नगराद्भूमिभागे समे शुभे ।&#x9;25a&lt;br&gt;&#xA;समाजवाटः शुशुभे भवनैः सर्वतो वृतः ॥&#x9;25c&lt;br&gt;&#xA;प्राकारपरिखोपेतो द्वारतोरणमण्डितः ।&#x9;26a&lt;br&gt;&#xA;वितानेन विचित्रेण सर्वतः समलङ्कृतः ॥&#x9;26c&lt;br&gt;&#xA;तूर्यौघशतसङ्कीर्णः परार्ध्यागुरुधूपितः ।&#x9;27a&lt;br&gt;&#xA;चन्दनोदकसिक्तश्च माल्यदामोपशोभितः ॥&#x9;27c&lt;br&gt;&#xA;कैलासशिखरप्रख्यैर्नभस्तलविलेखिभिः ।&#x9;28a&lt;br&gt;&#xA;सर्वतः संवृतः शुभ्रैः प्रासादैः सुकृतोच्छ्रयैः ॥&#x9;28c&lt;br&gt;&#xA;सुवर्णजालसंवीतैर्मणिकुट्टिमभूषणैः ।&#x9;29a&lt;br&gt;&#xA;सुखारोहणसोपानैर्महासनपरिच्छदैः ॥&#x9;29c&lt;br&gt;&#xA;स्रग्दामसमवच्छन्नैरगुरूत्तमवासितैः ।&#x9;30a&lt;br&gt;&#xA;हंसांशुवर्णैर्बहुभिरायोजनसुगन्धिभिः ॥&#x9;30c&lt;br&gt;&#xA;असम्बाधशतद्वारैः शयनासनशोभितैः ।&#x9;31a&lt;br&gt;&#xA;बहुधातुपिनद्धाङ्गैर्हिमवच्छिखरैरिव ॥&#x9;31c&lt;br&gt;&#xA;तत्र नानाप्रकारेषु विमानेषु स्वलङ्कृताः ।&#x9;32a&lt;br&gt;&#xA;स्पर्धमानास्तदाऽन्योन्यं निषेदुः सर्वपार्थिवाः ॥&#x9;32c&lt;br&gt;&#xA;तत्रोपविष्टान्ददृशुर्महासत्वान्पृथग्जनाः ।&#x9;33a&lt;br&gt;&#xA;राजसिंहान्महाभागान्कृष्णागुरुविभूषितान् ॥&#x9;33c&lt;br&gt;&#xA;महाप्रसादान्ब्राह्मण्यान्स्वराष्ट्रपरिरक्षिणः ।&#x9;34a&lt;br&gt;&#xA;प्रियान्सर्वस्य लोकस्य सुकृतैः कर्मभिः शुभैः ॥&#x9;34c&lt;br&gt;&#xA;मञ्चेषु च परार्द्ध्येषु पौरजानपदा जनाः ।&#x9;35a&lt;br&gt;&#xA;कृष्णादर्शनसिद्ध्यर्थं सर्वतः समुपाविशन् ॥&#x9;35c&lt;br&gt;&#xA;ब्राह्मणैस्ते च सहिताः पाण्डवाः समुपाविशन् ।&#x9;36a&lt;br&gt;&#xA;ऋद्धिं पञ्चालराजस्य पश्यन्तस्तामनुत्तमाम् ॥&#x9;36c&lt;br&gt;&#xA;ततः समाजो ववृधे स राजन्दिवसान्बहून् ।&#x9;37a&lt;br&gt;&#xA;रत्नप्रदानबहुलः शोभितो नटनर्तकैः ॥&#x9;37c&lt;br&gt;&#xA;वर्तमाने समाजे तु रमणीयेऽह्नि षोडशे ।&#39;&#x9;38a&lt;br&gt;&#xA;मैत्रे मुहूर्ते तस्याश्च राजदाराः पुराविदः ।&#x9;38c&lt;br&gt;&#xA;पुत्रवत्यः सुवसनाः प्रतिकर्मोपचक्रमुः ॥&#x9;38e&lt;br&gt;&#xA;वैडूर्यमयपीठे तु निविष्टां द्रौपदीं तदा ।&#x9;39a&lt;br&gt;&#xA;सतूर्यं स्नापयाञ्चक्रुः स्वर्णकुम्भस्थितैर्जलैः ॥&#x9;39c&lt;br&gt;&#xA;तां निवृत्ताभिषेकां च दुकूलद्वयधारिणीम् ।&#x9;40a&lt;br&gt;&#xA;निन्युर्मणिस्तम्भवतीं वेदिं वै सुपरिष्कृताम् ॥&#x9;40c&lt;br&gt;&#xA;निवेश्य प्राङ्मुखीं हृष्टां विस्मिताक्ष्यः प्रसाधिकाः ।&#x9;41a&lt;br&gt;&#xA;केनालङ्करणेनेमामित्यन्योन्यं व्यलोकयन् ॥&#x9;41c&lt;br&gt;&#xA;धूपोष्मणा च केशानामार्द्रभावं व्यपोहयन् ।&#x9;42a&lt;br&gt;&#xA;बबन्धुरस्या धम्मिल्लं माल्यैः सुरभिगन्धिभिः ॥&#x9;42c&lt;br&gt;&#xA;दूर्वामधूकरचितं माल्यं तस्या ददुः करे ।&#x9;43a&lt;br&gt;&#xA;चक्रुश्च कृष्णागरुणा पत्रसङ्गं कुचद्वये ॥&#x9;43c&lt;br&gt;&#xA;रेजे सा चक्रवाकाङ्का स्वर्णदीर्घा सरिद्वरा ।&#x9;44a&lt;br&gt;&#xA;अलकैः कुटिलैस्तस्या मुखं विकसितं बभौ ॥&#x9;44c&lt;br&gt;&#xA;आसक्तभृङ्गं कुसुमं शशिबिम्बं जिगाय तत् ।&#x9;45a&lt;br&gt;&#xA;कालाञ्जनं नयनयोराचारार्थं समादधुः ॥&#x9;45c&lt;br&gt;&#xA;भूषणं रत्नखचितैरलञ्चक्रुर्यथोचितम् ।&#x9;46a&lt;br&gt;&#xA;माता च तस्याः पृषती हरितालमनश्शिलाम् ॥&#x9;46c&lt;br&gt;&#xA;अङ्गुलीभ्यामुपादाय तिलकं विदधे मुखे ।&#x9;47a&lt;br&gt;&#xA;अलङ्कृतां वधूं दृष्ट्वा योषितो मुदमाययुः ॥&#x9;47c&lt;br&gt;&#xA;माता न मुमुदे तस्याः पतिः कीदृग्भविष्यति ।&#x9;48a&lt;br&gt;&#xA;सौविदल्लाः समागम्य द्रुपदस्याज्ञया ततः ॥&#x9;48c&lt;br&gt;&#xA;एनामारोपयामासुः करिणीं कुचभूषिताम् ।&#x9;49a&lt;br&gt;&#xA;ततोऽवाद्यन्त वाद्यानि मङ्गलानि दिवि स्पृशन् ॥&#x9;49c&lt;br&gt;&#xA;विलासिनीजनाश्चापि प्रवरं करिणीशतम् ।&#x9;50a&lt;br&gt;&#xA;माङ्गल्यगीतं गायन्त्यः पार्श्वयोरुभयोर्ययुः ॥&#x9;50c&lt;br&gt;&#xA;जनापसरणे व्यग्राः प्रतिहार्यः पुरा ययुः ।&#x9;51a&lt;br&gt;&#xA;कोलाहलो महानासीत्तस्मिन्पुरवरे तदा ॥&#x9;51c&lt;br&gt;&#xA;धृष्टद्युम्नो ययावग्रे हयमारुह्य भारत ।&#x9;52a&lt;br&gt;&#xA;द्रुपदो रङ्गदेशे तु बलेन महता युतः ॥&#x9;52c&lt;br&gt;&#xA;तस्थौ व्यूह्य महानीकं पालितं दृढधन्विभिः ।&#x9;53a&lt;br&gt;&#xA;&#39;आप्लुताङ्गीं सुवसनां सर्वाभरणभूषिताम् ॥&#x9;53c&lt;br&gt;&#xA;मालां च समुपादाय काञ्चनीं समलङ्कृताम् ।&#x9;54a&lt;br&gt;&#xA;&#39;आगतां ददृशुः सर्वे रङ्गभूमिमलङ्कृताम् ॥&#39;&#x9;54c&lt;br&gt;&#xA;अवतीर्णा ततो रङ्गं द्रौपदी भरतर्षभ ।&#39;&#x9;55a&lt;br&gt;&#xA;तस्थौ प्रमुदितान्सर्वान्नृपतीन्रङ्गमण्डले ।&#x9;55c&lt;br&gt;&#xA;प्रेक्षन्ती व्रीडितापाङ्गी द्रष्टृणां सुमनोहरा ॥&#39;&#x9;55e&lt;br&gt;&#xA;पुरोहितः सोमकानां मन्त्रविद्ब्राह्मणः शुचिः ।&#x9;56a&lt;br&gt;&#xA;परिस्तीर्य जुहावाग्निमाज्येन विधिवत्तदा ॥&#x9;56c&lt;br&gt;&#xA;सन्तर्पयित्वा ज्वलनं ब्राह्मणान्स्वस्ति वाच्य च ।&#x9;57a&lt;br&gt;&#xA;वारयामास सर्वाणि वादित्राणि समन्ततः ॥&#x9;57c&lt;br&gt;&#xA;निःशब्दे तु कृते तस्मिन्धृष्टद्युम्नो विशाम्पते ।&#x9;58a&lt;br&gt;&#xA;कृष्णामादाय विधिवन्मेघदुन्दुभिनिःस्वनः ॥&#x9;58c&lt;br&gt;&#xA;रङ्गमध्यं गतस्तत्र मेघगम्भीरया गिरा ।&#x9;59a&lt;br&gt;&#xA;वाक्यमुच्चैर्जगादेदं श्लक्ष्णमर्थवदुत्तमम् ॥&#x9;59c&lt;br&gt;&#xA;इदं धनुर्लक्ष्यमिमे च बाणाःशृण्वन्तु मे भूपतयः समेताः ।&#x9;60a&lt;br&gt;&#xA;छिद्रेण यन्त्रस्य समर्पयध्वं शरैः शितैर्व्योमचरैर्दशार्धैः ॥&#x9;60c&lt;br&gt;&#xA;एतन्महत्कर्म करोति यो वै कुलेन रूपेण बलेन युक्तः ।&#x9;61a&lt;br&gt;&#xA;तस्याद्य भार्या भगिनी ममेयं कृष्णा भवित्री न मृषा ब्रवीमि ॥&#x9;61c&lt;br&gt;&#xA;तानेवमुक्त्वा द्रुपदस्य पुत्रः पश्चादिदं तां भगिनीमुवाच ।&#x9;62a&lt;br&gt;&#xA;नाम्ना च गोत्रेण च कर्मणा च सङ्कीर्तयन्भूमिपतीन्समेतान् ॥ &#x9;62c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/201/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/201/</guid>
      <description>&lt;p&gt;अध्यायः 201&lt;/p&gt;&#xA;&lt;p&gt;रङ्गे आगतानां राज्ञां नामकथनम् ॥ 1 ॥&#xA;धृष्टद्युम्न उवाच &#x9;001&lt;br&gt;&#xA;दुर्योधनो दुर्विषहो दुर्मुखो दुष्प्रधर्षणः ।&#x9;001a&lt;br&gt;&#xA;विविंशतिर्विकर्णश्च सहो दुःशासनस्तथा ॥&#x9;001c&lt;br&gt;&#xA;युयुत्सुर्वायुवेगश्च भीमवेगरवस्तथा ।&#x9;002a&lt;br&gt;&#xA;उग्रायुधो बलाकी च करकायुर्विरोचनः ॥&#x9;002c&lt;br&gt;&#xA;कुण्डकश्चित्रसेनश्च सुवर्चाः कनकध्वजः ।&#x9;003a&lt;br&gt;&#xA;नन्दको बाहुशाली च तुहुण्डो विकटस्तथा ॥&#x9;003c&lt;br&gt;&#xA;एते चान्ये च बहवो धार्तराष्ट्रा महाबलाः ।&#x9;004a&lt;br&gt;&#xA;कर्णेन सहिता वीरास्त्वदर्थं समुपागताः ॥&#x9;004c&lt;br&gt;&#xA;असङ्ख्याता महात्मानः पार्थिवाः क्षत्रियर्षभाः ।&#x9;005a&lt;br&gt;&#xA;शकुनिः सौबलश्चैव वृषकोऽथ बृहद्बलः ॥&#x9;005c&lt;br&gt;&#xA;एते गान्धारराजस्य सुताः सर्वे समागताः ।&#x9;006a&lt;br&gt;&#xA;अश्वत्थामा च भोजश्च सर्वशस्त्रभृतां वरौ ॥&#x9;006c&lt;br&gt;&#xA;समवेतौ महात्मानौ त्वदर्थे समलङ्कृतौ ।&#x9;007a&lt;br&gt;&#xA;बृहन्तो मणिमांश्चैव दण्डधारश्च पार्थिवः ॥&#x9;007c&lt;br&gt;&#xA;सहदेवजयत्सेनौ मेघसन्धिश्च पार्थिवः ।&#x9;008a&lt;br&gt;&#xA;विराटः सह पुत्राभ्यां शङ्खेनैवोत्तरेण च ॥&#x9;008c&lt;br&gt;&#xA;वार्धक्षेमिः सुशर्मा च सेनाबिन्दुश्च पार्थिवः ।&#x9;009a&lt;br&gt;&#xA;सुकेतुः सह पुत्रेण सुनाम्ना च सुवर्चसा ॥&#x9;009c&lt;br&gt;&#xA;सुचित्रः सुकुमारश्च वृकः सत्यधृतिस्तथा ।&#x9;010a&lt;br&gt;&#xA;सूर्यध्वजो रोचमानो नीलश्चित्रायुधस्तथा ॥&#x9;010c&lt;br&gt;&#xA;अंशुमांश्चेकितानश्च श्रेणिमांश्च महाबलः ।&#x9;011a&lt;br&gt;&#xA;समुद्रसेनपुत्रश्च चन्द्रसेनः प्रतापवान् ॥&#x9;011c&lt;br&gt;&#xA;जलसन्धः पितापुत्रौ विदण्डो दण्ड एव च ।&#x9;012a&lt;br&gt;&#xA;पौण्ड्रको वासुदेवश्च भगदत्तश्च वीर्यवान् ॥&#x9;012c&lt;br&gt;&#xA;कलिङ्गस्ताम्रलिप्तश्च पत्तनाधिपतिस्तथा ।&#x9;013a&lt;br&gt;&#xA;मद्रराजस्तथा शल्यः सहपुत्रो महारथः ॥&#x9;013c&lt;br&gt;&#xA;रुक्माङ्गदेन वीरेण तथा रुक्मरथेन च ।&#x9;014a&lt;br&gt;&#xA;कौरव्यः सोमदत्तश्च पुत्रश्चास्य महारथः ॥&#x9;014c&lt;br&gt;&#xA;समवेतास्त्रयः शूरा भूरिर्भूरिश्रवाः शलः ।&#x9;015a&lt;br&gt;&#xA;सुदक्षिणश्च काम्भोजो दृढधन्वा च पौरवः ॥&#x9;015c&lt;br&gt;&#xA;बृहद्बलः सुषेणश्च शिबिरौशीनरस्तथा ।&#x9;016a&lt;br&gt;&#xA;पटच्चरनिहन्ता च कारूषाधिपतिस्तथा ॥&#x9;016c&lt;br&gt;&#xA;सङ्कर्षणो वासुदेवो रौक्मिणेयश्च वीर्यवान् ।&#x9;017a&lt;br&gt;&#xA;साम्बश्च चारुदेष्णश्च प्राद्युम्निः सगदस्तथा ॥&#x9;017c&lt;br&gt;&#xA;अक्रूरः सात्यकिश्चैव उद्धवश्च महामतिः ।&#x9;018a&lt;br&gt;&#xA;कृतवर्मा च हार्दिक्यः पृथुर्विपृथुरेव च ॥&#x9;018c&lt;br&gt;&#xA;विदूरथश्च कङ्कश्च शङ्कुश्च सगवेषणः ।&#x9;019a&lt;br&gt;&#xA;आशावहोऽनिरुद्धश्च समीकः सारिमेजयः ॥&#x9;019c&lt;br&gt;&#xA;वीरो वातपतिश्चैव झिल्लीपिण्डारकस्तथा ।&#x9;020a&lt;br&gt;&#xA;उशीनरश्च विक्रान्तो वृष्णयस्ते प्रकीर्तिताः ॥&#x9;020c&lt;br&gt;&#xA;भगीरथो बृहत्क्षत्रः सैन्धवश्च जयद्रथः ।&#x9;021a&lt;br&gt;&#xA;बृहद्रथो बाह्लिकश्च श्रुतायुश्च महारथः ॥&#x9;021c&lt;br&gt;&#xA;उलूकः कैतवो राजा चित्राङ्गदशुभाङ्गदौ ।&#x9;022a&lt;br&gt;&#xA;वत्सराजश्च मतिमान्कोसलाधिपतिस्तथा ॥&#x9;022c&lt;br&gt;&#xA;शिशुपालश्च विक्रान्तो जरासन्धस्तथैव च ।&#x9;023a&lt;br&gt;&#xA;एते चान्ये च बहवो नानाजनपदेश्वराः ॥&#x9;023c&lt;br&gt;&#xA;त्वदर्थमागता भद्रे क्षत्रियाः प्रथिता भुवि |&#x9;024a&lt;br&gt;&#xA;एते भेत्स्यन्ति विक्रान्तास्त्वदर्थे लक्ष्यमुत्तमम् |&#x9;024c&lt;br&gt;&#xA;विध्यते य इदं लक्ष्यं वरयेथाः शभेऽद्य तम् ||&#x9;024e&lt;br&gt;&#xA;इति श्रीमन्महाभारते आदिपर्वणि स्वयंवरपर्वणि एकाधिकद्विशततमोऽध्यायः ॥ 201 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/202/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/202/</guid>
      <description>&lt;p&gt;अध्यायः 202&lt;/p&gt;&#xA;&lt;p&gt;ब्राह्मणमध्यस्थान्पाण्डवान्विज्ञाय श्रीकृष्णेन बलरामाय कथनम् ॥ 1 ॥ धनुर्दर्शनेनैव केषाञ्चिद्राज्ञां धनुःपूरणे निराशता ॥ 2 ॥ शिशुपालादीनां धनुःपूरणे भङ्गः ॥ 3 ॥ अर्जुनस्य धनुःपूरणे एषणा ॥ 4 ॥&#xA;वैशम्पायन उवाच &#x9;001&lt;br&gt;&#xA;तेऽलङ्कृताः कुण्डलिनो युवानः परस्परं स्पर्धमाना नरेन्द्राः ।&#x9;001a&lt;br&gt;&#xA;अस्त्रं बलं चात्मनि मन्यमानाः सर्वें समुत्पेतुरुदायुधास्ते ॥&#x9;001c&lt;br&gt;&#xA;रूपेण वीर्येण कुलेन चैव शीलेन वित्तेन च यौवनेन ।&#x9;002a&lt;br&gt;&#xA;समिद्धदर्पा मदवेगभिन्ना मत्ता यथा हैमवता गजेन्द्राः ॥&#x9;002c&lt;br&gt;&#xA;परस्परं स्पर्धया प्रेक्षमाणाः सङ्कल्पजेनाभिपरिप्लुताङ्गाः ।&#x9;003a&lt;br&gt;&#xA;कृष्णा ममैवेत्यभिभाषमाणा नृपाः समुत्पेतुरथासनेभ्यः ॥&#x9;003c&lt;br&gt;&#xA;ते क्षत्रिया रङ्गगताः समेता जिगीषमाणा द्रुपदात्मजां ताम् ।&#x9;004a&lt;br&gt;&#xA;चकाशिरे पर्वतराजकन्यामुमां यथा देवगणाः समेताः ॥&#x9;004c&lt;br&gt;&#xA;कन्दर्पबाणाभिनिपीडिताङ्गाः कृष्णागतैस्ते हृदयैर्नरेन्द्राः ।&#x9;005a&lt;br&gt;&#xA;रङ्गावतीर्णा द्रुपदात्मजार्थं द्वेषं प्रचक्रुः सुहृदोऽपि तत्र ॥&#x9;005c&lt;br&gt;&#xA;अथाययुर्देवगणाविमानै रुद्रादित्या वसवोऽथाश्विनौ च ।&#x9;006a&lt;br&gt;&#xA;साध्याश्च सर्वे मरुतस्तथैव यमं पुरस्कृत्य धनेश्वरं च ॥&#x9;006c&lt;br&gt;&#xA;दैत्याः सुपर्णाश्च महोरगाश्च देवर्षयो गुह्यकाश्चारणाश्च ।&#x9;007a&lt;br&gt;&#xA;विश्वावसुर्नारदपर्वतौ च गन्धर्वमुख्याः सहसाऽप्सरोभिः ॥&#x9;007c&lt;br&gt;&#xA;हलायुधस्तत्र जनार्दनश्च वृष्ण्यन्धकाश्चैव यथाप्रधानम् ।&#x9;008a&lt;br&gt;&#xA;प्रेक्षां स्म चक्रुर्यदुपुङ्गवास्ते स्थिताश्च कृष्णस्य मते महान्तः ॥&#x9;008c&lt;br&gt;&#xA;दृष्ट्वा तु तान्मत्तगजेन्द्ररूपान्पञ्चाभिपद्मानिव वारणेन्द्रान् ।&#x9;009a&lt;br&gt;&#xA;भस्मावृताङ्गानिव हव्यवाहान्कृष्णः प्रदध्यौ यदुवीरमुख्यः ॥&#x9;009c&lt;br&gt;&#xA;शशंस रामाय युधिष्ठिरं स भीमं सजिष्णुं च यमौ च वीरौ ।&#x9;010a&lt;br&gt;&#xA;शनैःशनैस्तान्प्रसमीक्ष्य रामो जनार्दनं प्रीतमना ददर्श ह ॥&#x9;010c&lt;br&gt;&#xA;अन्ये तु वीरा नृपपुत्रपौत्राः कृष्णागतैर्नेत्रमनःस्वभावैः ।&#x9;011a&lt;br&gt;&#xA;व्यायच्छमाना ददृशुर्न तान्वै सन्दष्टदन्तच्छदताम्रनेत्राः ॥&#x9;011c&lt;br&gt;&#xA;तथैव पार्थाः पृथुबाहवस्ते वीरौ यमौ चैव महानुभावौ ।&#x9;012a&lt;br&gt;&#xA;तां द्रौपदीं प्रेक्ष्य तदा स्म सर्वे कन्दर्पबाणाभिहता बभूवुः ॥&#x9;012c&lt;br&gt;&#xA;देवर्षिगन्धर्वसमाकुलं तत्सुपर्णनागासुरसिद्धजुष्टम् ।&#x9;013a&lt;br&gt;&#xA;दिव्येन गन्धेन समाकुलं च दिव्यैश्च पुष्पैरवकीर्यमाणम् ॥&#x9;013c&lt;br&gt;&#xA;महास्वनैर्दुन्दुभिनादितैश्च बभूव तत्सङ्कुलमन्तरिक्षम् ।&#x9;014a&lt;br&gt;&#xA;विमानसम्बाधमभूत्समन्तात्सवेणुवीणापणवानुनादम् ॥&#x9;014c&lt;br&gt;&#xA;&#39;समाजवाटोपरि संस्थितानां मेघैः समन्तादिव गर्जमानैः ।&#39;&#x9;015a&lt;br&gt;&#xA;ततस्तु ते राजगणाः क्रमेण कृष्णानिमित्तं कृतविक्रमाश्च ।&#x9;015c&lt;br&gt;&#xA;सकर्णदुर्योधनशाल्वशल्यद्रौणायनिक्राथसुनीथवक्राः ॥&#x9;015e&lt;br&gt;&#xA;कलिङ्गवङ्गाधिपपाण्ड्यपौण्ड्रा विदेहराजो यवनाधिपश्च ।&#x9;016a&lt;br&gt;&#xA;अन्ये च नानानृपपुत्रपौत्रा राष्ट्राधिपाः पङ्कजपत्रनेत्राः ॥&#x9;016c&lt;br&gt;&#xA;किरीटहाराङ्गदचक्रवालैर्विभूषिताङ्गाः पृथुबाहवस्ते ।&#x9;017a&lt;br&gt;&#xA;अनुक्रमं विक्रमसत्वयुक्ता बलेन वीर्येण च नर्दमानाः ॥&#x9;017c&lt;br&gt;&#xA;तत्कार्मुकं संहननोपपन्नं सज्यं न शेकुर्मनसाऽपि कर्तुम् ।&#x9;018a&lt;br&gt;&#xA;ते विक्रमन्तः स्फुरता दृढेन विक्षिप्यमाणा धनुषा नरेन्द्राः ॥&#x9;018c&lt;br&gt;&#xA;विचेष्टमाना धरणीतलस्था यथाबलं शैक्ष्यगुणक्रमाश्च ।&#x9;019a&lt;br&gt;&#xA;गतौजसः स्रस्तकिरीटहारा विनिःश्वसन्तः शमयाम्बभूवुः ॥&#x9;019c&lt;br&gt;&#xA;हाहाकृतं तद्धनुषा दृढेन विस्रस्तहाराङ्गदचक्रवालम् ।&#x9;020a&lt;br&gt;&#xA;कृष्णानिमित्तं विनिवृत्तकामं राज्ञां तदा मण्डलमार्तमासीत् ॥&#x9;020c&lt;br&gt;&#xA;&#39;एवं तेषु निवृत्तेषु क्षत्रियेषु समन्ततः ।&#x9;021a&lt;br&gt;&#xA;चेदीनामधिपो वीरो बलवानन्तकोपमः ॥&#x9;021c&lt;br&gt;&#xA;दमघोषात्मजो धीमाञ्शिशुपालो महाद्युतिः ।&#x9;022a&lt;br&gt;&#xA;धनुषोऽभ्याशमागम्य तस्थौ राज्ञां समक्षतः ॥&#x9;022c&lt;br&gt;&#xA;तदप्यारोप्यमाणं तु माषमात्रेऽभ्यताडयत् ।&#x9;023a&lt;br&gt;&#xA;धनुषा पीड्यमानस्तु जानुभ्यामगमन्महीम् ॥&#x9;023c&lt;br&gt;&#xA;तत उत्थाय राजा स स्वराष्ट्राण्यभिजग्मिवान् ।&#x9;024a&lt;br&gt;&#xA;ततो राजा जरासन्धो महावीर्यो महाबलः ॥&#x9;024c&lt;br&gt;&#xA;कम्बुग्रीवः पृथुव्यंसो मत्तवारणविक्रमः ।&#x9;025a&lt;br&gt;&#xA;मत्तवारणताम्राक्षो मत्तवारणवेगवान् ॥&#x9;025c&lt;br&gt;&#xA;धनुषोऽभ्याशमागत्य तस्थौ गिरिरिवाचलः ।&#x9;026a&lt;br&gt;&#xA;धनुरारोप्यमाणं तु सर्षमात्रेऽभ्यताडयत् ॥&#x9;026c&lt;br&gt;&#xA;ततः शल्यो महावीर्यो मद्रराजो महाबलः ।&#x9;027a&lt;br&gt;&#xA;धनुरारोप्यमाणं तु मुद्गमात्रेऽभ्यताडयत् ॥&#x9;027c&lt;br&gt;&#xA;तदैवागात्स्वयं राज्यं पश्चादनवलोकयन् ।&#x9;028a&lt;br&gt;&#xA;इदं धनुर्वरं कोऽद्य सज्यं कुर्वीत पार्थिवः ॥&#x9;028c&lt;br&gt;&#xA;इति निश्चित्य मनसा भूय एव स्थितस्तदा ।&#x9;029a&lt;br&gt;&#xA;ततो दुर्योधनो राजा धार्तराष्ट्रः परन्तपः ॥&#x9;029c&lt;br&gt;&#xA;मानी दृढास्त्रसम्पन्नः सर्वैश्च नृपलक्षणैः ।&#x9;030a&lt;br&gt;&#xA;उत्थितः सहसा तत्र भ्रातृमध्ये महाबलः ॥&#x9;030c&lt;br&gt;&#xA;विलोक्य द्रौपदीं हृष्टो धनुषोऽभ्याशमागमत् ।&#x9;031a&lt;br&gt;&#xA;स बभौ धनुरादाय शक्रश्चापधरो यथा ॥&#x9;031c&lt;br&gt;&#xA;धनुरारोपयामास तिलमात्रेऽभ्यताडयत् ।&#x9;032a&lt;br&gt;&#xA;आरोप्यमाणं तद्राजा धनुषा बलिना तदा ॥&#x9;032c&lt;br&gt;&#xA;उत्तानशय्यमपतदङ्गुल्यन्तरताडितः ।&#x9;033a&lt;br&gt;&#xA;स ययौ ताडितस्तेन व्रीडन्निव नराधिपः ॥&#x9;033c&lt;br&gt;&#xA;ततो वैकर्तनः कर्णो वृषा वै सूतनन्दनः ।&#x9;034a&lt;br&gt;&#xA;धनुरभ्याशमागम्य तोलयामास तद्धनुः ॥&#x9;034c&lt;br&gt;&#xA;तं चाप्यारोप्यमाणं तद्रोममात्रेऽभ्यताडयत् ।&#x9;035a&lt;br&gt;&#xA;त्रैलोक्यविजयी कर्णः सत्वे त्रैलोक्यविश्रुतः ॥&#x9;035c&lt;br&gt;&#xA;धनुषा सोऽपि निर्धूत इति सर्वे भयाकुलाः ।&#x9;036a&lt;br&gt;&#xA;एवं कर्णे विनिर्धूते धनुषा च नृपोत्तमाः ॥&#x9;036c&lt;br&gt;&#xA;चक्षुर्भिरपि नापश्यन्विनम्रमुखपङ्कजाः ।&#x9;037a&lt;br&gt;&#xA;दृष्ट्वा कर्णं विनिर्धूतं लोके वीरा नृपोत्तमाः ॥&#x9;037c&lt;br&gt;&#xA;निराशा धनुरुद्धारे द्रौपदीसङ्गमेऽपि च ॥&#x9;038ac&lt;br&gt;&#xA;तस्मिंस्तु सम्भ्रान्तजने समाजे निक्षिप्तवादेषु जनाधिपेषु ।&#x9;039a&lt;br&gt;&#xA;कुन्तीसुतो जिष्णुरियेष कर्तुं सज्यं धनुस्तत्सशरं च वीरः ॥&#x9;039c&lt;br&gt;&#xA;ततो वरिष्ठः सुरदानवानामुदारधीर्वृष्णिकुलप्रवीरः ।&#x9;040a&lt;br&gt;&#xA;जहर्ष रामेण स पीड्य हस्तं हस्तङ्गतां पाण्डुसुतस्य मत्वा ॥&#x9;040c&lt;br&gt;&#xA;न जज्ञिरेऽन्ये नृपविप्रमुख्याः सञ्छन्नरूपानथ पाण्डुपुत्रान् ।&#x9;041a&lt;br&gt;&#xA;विना हि लोके च यदुप्रवीरौ धौम्यं हि धर्मं सह सोदरांश्च ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/203/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/203/</guid>
      <description>&lt;p&gt;अध्यायः 203&lt;/p&gt;&#xA;&lt;p&gt;धनुरारोपणार्थमुत्थितमर्जुनं प्रति ब्राह्मणानां शुभाशंसनम् ॥ 1 ॥ अर्जुनेन धनुरारोपणपूर्वकं लक्ष्यवेधः ॥ 2 ॥ द्रौपद्या अर्जुनकण्ठे मालाप्रक्षेपः ॥ 3 ॥&#xA;वैशम्पायन उवाच &#x9;001&lt;br&gt;&#xA;यदा निवृत्ता राजानो धनुषः सज्यकर्मणः ।&#x9;001a&lt;br&gt;&#xA;अथोदतिष्ठद्विप्राणां मध्याज्जिष्णुरुदारधीः ॥&#x9;001c&lt;br&gt;&#xA;उदक्रोशन्विप्रमुख्या विधुन्वन्तोऽजिनानि च ।&#x9;002a&lt;br&gt;&#xA;दृष्ट्वा सम्प्रस्थितं पार्थमिन्द्रकेतुसमप्रभम् ॥&#x9;002c&lt;br&gt;&#xA;केचिदासन्विमनसः केचिदासन्मुदान्विताः ।&#x9;003a&lt;br&gt;&#xA;आहुः परस्परं केचिन्निपुणा बुद्धिजीविनः ॥&#x9;003c&lt;br&gt;&#xA;यत्कर्णशल्यप्रमुखैः क्षत्रियैर्लोकविश्रुतैः ।&#x9;004a&lt;br&gt;&#xA;नानतं बलवद्भिर्हि धनुर्वेदपरायणैः ॥&#x9;004c&lt;br&gt;&#xA;तत्कथं त्वकृतास्त्रेण प्राणतो दुर्बलीयसा ।&#x9;005a&lt;br&gt;&#xA;वटुमात्रेण शक्यं हि सज्यं कर्तुं धनुर्द्विजाः ॥&#x9;005c&lt;br&gt;&#xA;अवहास्या भविष्यन्ति ब्राह्मणाः सर्वराजसु ।&#x9;006a&lt;br&gt;&#xA;कर्मण्यस्मिन्नसंसिद्धे चापलादपरीक्षिते ॥&#x9;006c&lt;br&gt;&#xA;यद्येष दर्पाद्धर्षाद्वाप्यथ ब्राह्मणचापलात् ।&#x9;007a&lt;br&gt;&#xA;प्रस्थितो धनुरायन्तुं वार्यतां साधु मा गमत् ॥&#x9;007c&lt;br&gt;&#xA;नावहास्या भविष्यामो न च लाघवमास्थिताः ।&#x9;008a&lt;br&gt;&#xA;न च विद्विष्टतां लोके गमिष्यामो महीक्षिताम् ॥&#x9;008c&lt;br&gt;&#xA;केचिदाहुर्युवा श्रीमान्नागराजकरोपमः ।&#x9;009a&lt;br&gt;&#xA;पीनस्कन्धोरुबाहुश्च धैर्येण हिमवानिव ॥&#x9;009c&lt;br&gt;&#xA;सिंहखेलगतिः श्रीमान्मत्तनागेन्द्रविक्रमः ।&#x9;010a&lt;br&gt;&#xA;सम्भाव्यमस्मिन्कर्मेदमुत्साहाच्चानुमीयते ॥&#x9;010c&lt;br&gt;&#xA;शक्तिरस्य महोत्साहा न ह्यशक्तः स्वयं व्रजेत् ।&#x9;011a&lt;br&gt;&#xA;न च तद्विद्यते किञ्चित्कर्म लोकेषु यद्भवेत् ॥&#x9;011c&lt;br&gt;&#xA;ब्राह्मणानामसाध्यं च नृषु संस्थानचारिषु ।&#x9;012a&lt;br&gt;&#xA;अब्भक्षा वायुभक्षाश्च फलाहारा दृढव्रताः ॥&#x9;012c&lt;br&gt;&#xA;दुर्बला अपि विप्रा हि बलीयांसः स्वेतजसा ।&#x9;013a&lt;br&gt;&#xA;ब्राह्मणो नावमन्तव्यः सदसद्वा समाचरन् ॥&#x9;013c&lt;br&gt;&#xA;सुखं दुःखं महद्ध्रस्वं कर्म यत्समुपागतम् ।&#x9;014a&lt;br&gt;&#xA;जामदग्न्येन रामेण निर्जिताः क्षत्रिया युधि ॥&#x9;014c&lt;br&gt;&#xA;पीतः समुद्रोऽगस्त्येन अगाधो ब्रह्मतेजसा ।&#x9;015a&lt;br&gt;&#xA;तस्माद्ब्रुवन्तु सर्वेऽत्र वटुरेष धनुर्महान् ॥&#x9;015c&lt;br&gt;&#xA;आरोपयतु शीघ्रं वै तथेत्यूचुर्द्विजर्षभाः ।&#x9;016a&lt;br&gt;&#xA;वैशम्पायन उवाच ।&#x9;016&lt;br&gt;&#xA;एवं तेषां विलपतां विप्राणां विविधा गिरः ॥&#x9;016c&lt;br&gt;&#xA;अर्जुनो धनुषोऽभ्याशे तस्थौ गिरिरिवाचलः ।&#x9;017a&lt;br&gt;&#xA;&#39;अर्जुनः पाण्डवश्रेष्ठो धृष्टद्युम्नमथाब्रवीत् ॥&#x9;017c&lt;br&gt;&#xA;एतद्धनुर्ब्राह्मणानां सज्यं कर्तुमलं तु किम् ।&#x9;018a&lt;br&gt;&#xA;वैशम्पायन उवाच ।&#x9;018&lt;br&gt;&#xA;तस्य तद्वचनं श्रुत्वा धृष्टद्युम्नोऽब्रवीद्वचः ॥&#x9;018c&lt;br&gt;&#xA;ब्राह्मणो वाथ राजन्यो वैश्यो वा शूद्र एव वा ।&#x9;019a&lt;br&gt;&#xA;एतेषां यो धनुःश्रेष्ठं सज्यं कुर्याद्द्विजोत्तम ॥&#x9;019c&lt;br&gt;&#xA;तस्मै प्रदेया भगिनी सत्यमुक्तं मया वचः ॥&#x9;020ac&lt;br&gt;&#xA;वैशम्पायन उवाच ।&#x9;020&lt;br&gt;&#xA;ततः पश्चान्महातेजाः पाण्डवो रणदुर्जयः ।&#x9;021a&lt;br&gt;&#xA;&#39;स तद्धनुः परिक्रम्य प्रदक्षिणमथाकरोत् ॥&#x9;021c&lt;br&gt;&#xA;प्रणम्य शिरसा देवमीशानं वरदं प्रभुम् ।&#x9;022a&lt;br&gt;&#xA;कृष्णं च मनसा कृत्वा जगृहे चार्जुनो धनुः ॥&#x9;022c&lt;br&gt;&#xA;यत्पार्थिवै रुक्मसुनीथवक्रैराधेयदुर्योधनशल्यसाल्वैः ।&#x9;023a&lt;br&gt;&#xA;तदा धनुर्वेदपरैर्नृसिंहैः कृतं न सज्यं महतोऽपि यत्नात् ॥&#x9;023c&lt;br&gt;&#xA;तदर्जुनो वीर्यवतां सदर्पस्तदैन्द्रिरिन्द्रावरजप्रभावः ।&#x9;024a&lt;br&gt;&#xA;सज्यं च चक्रे निमिषान्तरेण शरांश्च जग्राह दशार्धसङ्ख्यान् ॥&#x9;024c&lt;br&gt;&#xA;विव्याध लक्ष्यं निपपात तच्च छिद्रेण भूमौ सहसातिविद्धम् ।&#x9;025a&lt;br&gt;&#xA;ततोऽन्तरिक्षे च बभूव नादः समाजमध्ये च महान्निनादः ॥&#x9;025c&lt;br&gt;&#xA;पुष्पाणि दिव्यानि ववर्ष देवः पार्थस्य मूर्ध्नि द्विषतां निहन्तुः ॥&#x9;026a&lt;br&gt;&#xA;चेलानि विव्यधुस्तत्र ब्राह्मणाश्च सहस्रशः ।&#x9;026c&lt;br&gt;&#xA;विलक्षितास्ततश्चक्रुर्हाहाकारांश्च सर्वशः ।&#x9;027a&lt;br&gt;&#xA;न्यपतंश्चात्र नभसः समन्तात्पुष्पवृष्टयः ॥&#x9;027c&lt;br&gt;&#xA;शताङ्गानि च तूर्याणि वादकाः समवादयन् ।&#x9;028a&lt;br&gt;&#xA;सूतमागधसङ्घाश्चाप्यस्तुवंस्तत्र सुस्वराः ॥&#x9;028c&lt;br&gt;&#xA;तं दृष्ट्वा द्रुपदः प्रीतो बभूव रिपुसूदनः ।&#x9;029a&lt;br&gt;&#xA;सह सैन्यैश्च पार्थस्य साहाय्यार्थमियेष सः ॥&#x9;029c&lt;br&gt;&#xA;तस्मिंस्तु शब्दे महति प्रवृद्धे युधिष्ठिरो धर्मभृतां वरिष्ठः ।&#x9;030a&lt;br&gt;&#xA;आवासमेवोपजगाम शीघ्रं सार्धं यमाभ्यां पुरुषोत्तमाभ्याम् ॥&#x9;030c&lt;br&gt;&#xA;विद्धं तु लक्ष्यं प्रसमीक्ष्य कृष्णा पार्थं च शक्रप्रतिमं निरीक्ष्य ।&#x9;031a&lt;br&gt;&#xA;&#39;स्वभ्यस्तरूपापि नवेव नित्यं विनापि हासं हसतीव कन्या ॥&#x9;031c&lt;br&gt;&#xA;मदादृतेऽपि स्खलतीव भावैर्वाचा विना व्याहरतीव दृष्ट्या ।&#x9;032a&lt;br&gt;&#xA;आदाय शुक्लं वरमाल्यदाम जगाम कुन्तीसुतमुत्स्मयन्ती ॥&#x9;032c&lt;br&gt;&#xA;गत्वा च पश्चात्प्रसमीक्ष्य कृष्णा पार्थस्य वक्षस्यविशङ्कमाना ।&#x9;033a&lt;br&gt;&#xA;क्षिप्त्वा स्रजं पार्थिववीरमध्ये वराय वव्रे द्विजसङ्घमध्ये ॥&#x9;033c&lt;br&gt;&#xA;शचीव देवेन्द्रमथाग्निदेवं स्वाहेव लक्ष्मीश्च यथा मुकुन्दम् ।&#x9;034a&lt;br&gt;&#xA;उषेव सूर्यं मदनं रतीव महेश्वरं पर्वतराजपुत्री ॥&#39;&#x9;034c&lt;br&gt;&#xA;स तामुपादाय विजित्य रङ्गे द्विजातिभिस्तैरभिपूज्यमानः ।&#x9;035a&lt;br&gt;&#xA;रङ्गान्निरक्रामदचिन्त्यकर्मा पत्न्या तया चाप्यनुगम्यमानः ॥ ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/204/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/204/</guid>
      <description>&lt;p&gt;अध्यायः 204&lt;/p&gt;&#xA;&lt;p&gt;क्रोधाद्राजसु द्रुपदहननार्थमागतेषु राजसम्मुखे भीमार्जुनयोः सज्जीभूय स्थितयोः सतोः कृष्णबलरामयोः संवादः ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;0011&lt;/p&gt;&#xA;&lt;p&gt;तस्मै दित्सति कन्यां तु ब्राह्मणाय तदा नृपे ।&#x9;001a&lt;br&gt;&#xA;कोप आसीन्महीपानामालोक्यान्योन्यमन्तिकात् ॥&#x9;001c&lt;br&gt;&#xA;&#39;ऊचुः सर्वे समागम्य परस्परहितैषिणः ।&#x9;002a&lt;br&gt;&#xA;वयं सर्वे समाहूता द्रुपदेन दुरात्मना ।&#x9;002c&lt;br&gt;&#xA;संहत्य चाभ्यगच्छाम स्वयंवरदिदृक्षया ॥&#39;&#x9;002e&lt;br&gt;&#xA;अस्मानयमतिक्रम्य तृणीकृत्य च सङ्गतान् ।&#x9;003a&lt;br&gt;&#xA;दातुमिच्छति विप्राय द्रौपदीं योषितां वराम् ॥&#x9;003c&lt;br&gt;&#xA;अवरोप्येह वृक्षस्तु फलकाले निपात्यते ।&#x9;004a&lt;br&gt;&#xA;निहन्मैनं दुरात्मानं योयमस्मान्न मन्यते ॥&#x9;004c&lt;br&gt;&#xA;न ह्यर्हत्येष सम्मानं नापि वृद्धक्रमं गुणैः ।&#x9;005a&lt;br&gt;&#xA;हन्मैनं सह पुत्रेण दुराचारं नृपद्विषम् ॥&#x9;005c&lt;br&gt;&#xA;अयं हि सर्वानाहूय सत्कृत्य च नराधिपान् ।&#x9;006a&lt;br&gt;&#xA;गुणवद्भोजयित्वान्नं ततः पश्चान्न मन्यते ॥&#x9;006c&lt;br&gt;&#xA;अस्मिन्राजसमावाये देवानामिव सन्नये ।&#x9;007a&lt;br&gt;&#xA;किमयं सदृशं कञ्चिन्नृपतिं नैव दृष्टवान् ॥&#x9;007c&lt;br&gt;&#xA;न च विप्रेष्वधीकारो विद्यते वरणं प्रति ।&#x9;008a&lt;br&gt;&#xA;स्वयंवरः क्षत्रियाणामितीयं प्रथिता श्रुतिः ॥&#x9;008c&lt;br&gt;&#xA;अथवा यदि कन्येयं न च कञ्चिद्बुभूषति ।&#x9;009a&lt;br&gt;&#xA;अग्नावेनां परिक्षिप्य याम राष्ट्राणि पार्थिवाः ॥&#x9;009c&lt;br&gt;&#xA;ब्राह्मणो यदि चापल्याल्लोभाद्वा कृतवानिदम् ।&#x9;010a&lt;br&gt;&#xA;विप्रियं पार्थिवेन्द्राणां नैष वध्यः कथञ्चन ॥&#x9;010c&lt;br&gt;&#xA;ब्राह्मणार्थं हि नो राज्यं जीवितं हि वसूनि च ।&#x9;011a&lt;br&gt;&#xA;पुत्रपौत्रं च यच्चान्यदस्माकं विद्यते धनम् ॥&#x9;011c&lt;br&gt;&#xA;अवमानभयाच्चैव स्वधर्मस्य च रक्षणात् ।&#x9;012a&lt;br&gt;&#xA;स्वयंवराणामन्येषां मा भूदेवंविधा गतिः ॥&#x9;012c&lt;br&gt;&#xA;इत्युक्त्वा राजशार्दूला रुष्टाः परिघबाहवः ।&#x9;013a&lt;br&gt;&#xA;द्रुपदं तु जिघांसन्तः सायुधाः समुपाद्रवन् ॥&#x9;013c&lt;br&gt;&#xA;तान्गृहीतशरावापान्क्रुद्धानापततो बहून् ।&#x9;014a&lt;br&gt;&#xA;द्रुपदो वीक्ष्य सन्त्रासाद्ब्राह्मणाञ्छरणं गतः ॥&#x9;014c&lt;br&gt;&#xA;&#39;न भयान्नापि कार्पण्यान्न प्राणपरिरक्षणात् ।&#x9;015a&lt;br&gt;&#xA;जगाम द्रुपदो विप्राञ्शमार्थी प्रत्यपद्यत ॥&#39;&#x9;015c&lt;br&gt;&#xA;वेगेनापततस्तांस्तु प्रभिन्नानिव वारणान् ।&#x9;016a&lt;br&gt;&#xA;पाण्डुपुत्रौ महेष्वासौ प्रतियातावरिन्दमौ ॥&#x9;016c&lt;br&gt;&#xA;ततः समुत्पेतुरुदायुधास्ते महीक्षितो बद्धगोधाङ्गुलित्राः ।&#x9;017a&lt;br&gt;&#xA;जिघांसमानाः कुरुराजपुत्रावमर्षयन्तोऽर्जुनभीमसेनौ ॥&#x9;017c&lt;br&gt;&#xA;ततस्तु भीमोऽद्भुतभीमकर्मा महाबलो वज्रसमानसारः ।&#x9;018a&lt;br&gt;&#xA;उत्पाट्य दोर्भ्यां द्रुममेकवीरो निष्पत्रयामास यथा गजेन्द्रः ॥&#x9;018c&lt;br&gt;&#xA;तं वृक्षमादाय रिपुप्रमाथीदण्डीव दण्डं पितृराज उग्रम् ।&#x9;019a&lt;br&gt;&#xA;तस्थौ समीपे पुरुषर्षभस्यपार्थस्य पार्थः पृथुदीर्घबाहुः ॥&#x9;019c&lt;br&gt;&#xA;तत्प्रेक्ष्य कर्मातिमनुष्यबुद्धिर्जिष्णुः स हि भ्रातुरचिन्त्यकर्मा ।&#x9;020a&lt;br&gt;&#xA;विसिष्मिये चापि भयं विहायतस्थौ धनुर्गृह्य महेन्द्रकर्मा ॥&#x9;020c&lt;br&gt;&#xA;तत्प्रेक्ष्य कर्मातिमनुष्यबुद्धिर्जिष्णोः सहभ्रातुरचिन्त्यकर्मा ।&#x9;021a&lt;br&gt;&#xA;दामोदरो भ्रातरमुग्रवीर्यं हलायुधं वाक्यमिदं बभाषे ॥&#x9;021c&lt;br&gt;&#xA;य एष सिंहर्षभखेलगामी महद्धनुः कर्षति तालमात्रम् ।&#x9;022a&lt;br&gt;&#xA;एषोऽर्जुनो नात्र विचार्यमस्तियद्यस्मि सङ्कर्षण वासुदेवः ॥&#x9;022c&lt;br&gt;&#xA;यस्त्वेष वृक्षं तरसाऽवभज्यराज्ञां निकारे सहसा प्रवृत्तः ।&#x9;023a&lt;br&gt;&#xA;वृकोदरान्नान्य इहैतदद्य कर्तुं समर्थः समरे पृथिव्याम् ॥&#x9;023c&lt;br&gt;&#xA;योऽसौ पुरस्तात्कमलायताक्षो महातनुः सिंहगतिर्विनीतः ।&#x9;024a&lt;br&gt;&#xA;गौरः प्रलम्बोज्ज्वलचारुघोणो विनिःसृतः सोऽप्युत धर्मपुत्रः ॥&#x9;024c&lt;br&gt;&#xA;यौ तौ कुमाराविव कार्तिकेयौ द्वावाश्विनेयाविति मे वितर्कः ।&#x9;025a&lt;br&gt;&#xA;मुक्ता हि तस्माज्जतुवेश्मदाहान्मया श्रुताः पाण्डुसुताः पृथा च ॥&#x9;025c&lt;br&gt;&#xA;वैशम्पायन उवाच ।&#x9;025&lt;br&gt;&#xA;तमब्रवीन्निर्जलतोयदाभोहलायुधोऽनन्तरजं प्रतीतः ।&#x9;026a&lt;br&gt;&#xA;प्रीतोऽस्मि दृष्ट्वा हि पितृष्वसारं पृथां विमुक्तां सह कौरवाग्र्यैः ॥ ॥&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/205/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/205/</guid>
      <description>&lt;p&gt;अध्यायः 205&lt;/p&gt;&#xA;&lt;p&gt;अर्जुनेन कर्णपराजयः ॥ 1 ॥ भीमेन कर्णपराजयः ॥ 2 ॥ युधिष्ठिरादिभिर्दुर्योधनादिपराजयः ॥ 3 ॥ पुनर्युद्धाय कृतनिश्चयानां राज्ञां श्रीकृष्णवाक्येन युद्धोद्योगाद्विरम्य स्वस्वालयगमनम् ॥ 4 ॥ द्रौपद्या सह भीमार्जुनयोः कुलालगृहप्रवेशः ॥ 5 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;अजिनानि विधुन्वन्तः करकाश्च द्विजर्षभाः ।&#x9;001a&lt;br&gt;&#xA;ऊचुस्ते भीर्न कर्तव्या वयं योत्स्यामहे परान् ॥&#x9;001c&lt;br&gt;&#xA;तानेवं वदतो विप्रानर्जुनः प्रहसन्निव ।&#x9;002a&lt;br&gt;&#xA;उवाच प्रेक्षका भूत्वा यूयं तिष्ठत पार्श्वतः ॥&#x9;002c&lt;br&gt;&#xA;अहमेनानजिह्माग्रैः शतशो विकिरञ्छरैः ।&#x9;003a&lt;br&gt;&#xA;वारयिष्यामि सङ्क्रुद्धान्मन्त्रैराशीविषानिव ॥&#x9;003c&lt;br&gt;&#xA;इति तद्धनुरानम्य शुल्कावाप्तं महाबलः ।&#x9;004a&lt;br&gt;&#xA;भ्रात्रा भीमेन सहितस्तस्थौ गिरिरिवाचलः ॥&#x9;004c&lt;br&gt;&#xA;ततः कर्णमुखान्दृष्ट्वा क्षत्रियान्युद्धदुर्मदान् ।&#x9;005a&lt;br&gt;&#xA;सम्पेततुरभीतौ तौ गजौ प्रतिगजानिव ॥&#x9;005c&lt;br&gt;&#xA;ऊचुश्च वाचः परुषास्ते राजानो युयुत्सवः ।&#x9;006a&lt;br&gt;&#xA;आहवे हि द्विजस्यापि वधो दृष्टो युयुत्सतः ॥&#x9;006c&lt;br&gt;&#xA;इत्येवमुक्त्वा राजानः सहसा दुद्रुवुर्द्विजान् ।&#x9;007a&lt;br&gt;&#xA;ततः कर्णो महातेजा जिष्णुं प्रति ययौ रणे ॥&#x9;007c&lt;br&gt;&#xA;युद्धार्थी वासिताहेतोर्गजः प्रतिगजं यथा ।&#x9;008a&lt;br&gt;&#xA;भीमसेनं ययौ शल्यो मद्राणामीश्वरो बली ॥&#x9;008c&lt;br&gt;&#xA;दुर्योधनादयः सर्वे ब्राह्मणैः सह सङ्गताः ।&#x9;009a&lt;br&gt;&#xA;मृदुपूर्वमयत्नेन प्रत्ययुध्यंस्तदाऽऽहवे ॥&#x9;009c&lt;br&gt;&#xA;ततोऽर्जुनः प्रत्यविध्यदापतन्तं शितैः शरैः ।&#x9;010a&lt;br&gt;&#xA;कर्णं वैकर्तनं श्रीमान्विकृष्य बलवद्धनुः ॥&#x9;010c&lt;br&gt;&#xA;तेषां शराणां वेगेन शितानां तिग्मतेजसाम् ।&#x9;011a&lt;br&gt;&#xA;विमुह्यमानो राधेयो यत्नात्तमनुधावति ॥&#x9;011c&lt;br&gt;&#xA;तावुभावप्यनिर्देश्यौ लाघवाज्जयतां वरौ ।&#x9;012a&lt;br&gt;&#xA;अयुध्येतां सुसंरब्धावन्योन्यविजिगीषिणौ ॥&#x9;012c&lt;br&gt;&#xA;कृते प्रतिकृतं पश्य पश्य बाहुबलं च मे ।&#x9;013a&lt;br&gt;&#xA;इति शूरार्थवचनैरभाषेतां परस्परम् ॥&#x9;013c&lt;br&gt;&#xA;ततोऽर्जुनस्य भुजयोर्वीर्यमप्रतिमं भुवि ।&#x9;014a&lt;br&gt;&#xA;ज्ञात्वा वैकर्तनः कर्णः संरब्धः समयोधयत् ॥&#x9;014c&lt;br&gt;&#xA;अर्जुनेन प्रयुक्तांस्तान्बाणान्वेगवतस्तदा ।&#x9;015a&lt;br&gt;&#xA;प्रतिहत्य ननादोच्चैः सैन्यानि तदपूजयन् ॥&#x9;015c&lt;br&gt;&#xA;कर्ण उवाच ।&#x9;016&lt;br&gt;&#xA;तुष्यामि ते विप्रमुख्य भुजवीयर्स्य संयुगे ।&#x9;016a&lt;br&gt;&#xA;अविषादस्य चैवास्य शस्त्रास्त्रविजयस्य च ॥&#x9;016c&lt;br&gt;&#xA;किं त्वं साक्षाद्धनुर्वेदो रामो वा विप्रसत्तम ।&#x9;017a&lt;br&gt;&#xA;अथ साक्षाद्धरिहयः साक्षाद्वा विष्णुरच्युतः ॥&#x9;017c&lt;br&gt;&#xA;आत्मप्रच्छादनार्थं वै बाहुवीर्यमुपाश्रितः ।&#x9;018a&lt;br&gt;&#xA;विप्ररूपं विधायेदं मन्ये मां प्रतियुध्यसे ॥&#x9;018c&lt;br&gt;&#xA;न हि मामाहवे क्रुद्धमन्यः साक्षाच्छचीपतेः ।&#x9;019a&lt;br&gt;&#xA;पुमान्योधयितुं शक्तः पाण्डवाद्वा किरीटिनः ॥&#x9;019c&lt;br&gt;&#xA;&#39;दग्धा जतुगृहे सर्वे पाण्डवाः सार्जुनास्तदा ।&#x9;020a&lt;br&gt;&#xA;विनार्जुनं वा समरे मां निहन्तुमशक्नुवन् ॥&#39;&#x9;020c&lt;br&gt;&#xA;तमेवंवादिनं तत्र फाल्गुनः प्रत्यभाषत ।&#x9;021a&lt;br&gt;&#xA;नास्मि कर्ण धनुर्वेदो नास्मि रामः प्रतापवान् ॥&#x9;021c&lt;br&gt;&#xA;ब्राह्मणोऽस्मि युधां श्रेष्ठः सर्वशस्त्रभृतां वरः ।&#x9;022a&lt;br&gt;&#xA;ब्राह्मे पौरन्दरे चास्त्रे निष्ठितोगुरुशासनात् ॥&#x9;022c&lt;br&gt;&#xA;स्थितोऽस्म्यद्य रणे जेतुं त्वां वै वीर स्थिरो भव ।&#x9;023a&lt;br&gt;&#xA;&#39;निर्जितोऽस्मीति वा ब्रूहि ततो व्रज यथासुखम् ॥&#x9;023c&lt;br&gt;&#xA;वैशम्पायन उवाच ।&#x9;024&lt;br&gt;&#xA;एवमुक्त्वाऽथ कर्णस्य धनुश्चिच्छेद पाण्डवः ।&#x9;024a&lt;br&gt;&#xA;ततोऽन्यद्धनुरादाय संयोद्धुं सन्दधे शरम् ॥&#x9;024c&lt;br&gt;&#xA;दृष्ट्वा तच्चापि कौन्तेयश्छित्वा तद्धनुराशुगैः ।&#x9;025a&lt;br&gt;&#xA;तथा वैकर्तनं कर्णं बिभेद समरेऽर्जुनः ॥&#x9;025c&lt;br&gt;&#xA;ततः कर्णस्तु राधेयः छिन्नछन्वा महाबलः ।&#x9;026a&lt;br&gt;&#xA;शरैरतीव विद्धाङ्गः पलायनमथाकरोत् ॥&#x9;026c&lt;br&gt;&#xA;पुनरायान्मुहूर्तेन गृहीत्वा सशरं धनुः ।&#x9;027a&lt;br&gt;&#xA;ववर्ष शरवर्षाणि पार्थं वैकर्तनस्तथा ॥&#x9;027c&lt;br&gt;&#xA;तानि वै शरजालानि कौन्तेयोऽभ्यहनच्छरैः ।&#x9;028a&lt;br&gt;&#xA;ज्ञात्वा सर्वाञ्शरान्घोरान्कर्णोऽधावद्द्रुतं बहिः ॥&#39;&#x9;028c&lt;br&gt;&#xA;ब्राह्मं तेजस्तदाऽजय्यं मन्यमानो महारथः ।&#x9;029a&lt;br&gt;&#xA;अपरस्मिन्वनोद्देशे वीरौ शल्यवृकोदरौ ॥&#x9;029c&lt;br&gt;&#xA;बलिनौ युद्धसम्पन्नौ विद्यया च बलेन च ।&#x9;030a&lt;br&gt;&#xA;अन्योन्यमाह्वयन्तौ तु मत्ताविव महागजौ ॥&#x9;030c&lt;br&gt;&#xA;मुष्टिभिर्जानुभिश्चैव निघ्नन्तावितरेतरम् ।&#x9;031a&lt;br&gt;&#xA;प्रकर्षणाकर्षणयोरभ्याकर्षविकर्षणैः ॥&#x9;031c&lt;br&gt;&#xA;आचकर्षतुरन्योन्यं मुष्टिभिश्चापि जघ्नतुः ।&#x9;032a&lt;br&gt;&#xA;ततश्चटचटाशब्दः सुघोरो ह्यभवत्तयोः ॥&#x9;032c&lt;br&gt;&#xA;पाषाणसम्पातनिभैः प्रहारैरभिजघ्नतुः ।&#x9;033a&lt;br&gt;&#xA;मुहूर्तं तौ तदाऽन्योन्यं समरे पर्यकर्षताम् ॥&#x9;033c&lt;br&gt;&#xA;ततो भीमः समुत्क्षिप्य बाहुभ्यां शल्यमाहवे ।&#x9;034a&lt;br&gt;&#xA;अपातयत्कुरुश्रेष्ठो ब्राह्मणा जहसुस्तदा ॥&#x9;034c&lt;br&gt;&#xA;तत्राश्चर्यं भीमसेनश्चकार पुरुषर्षभः ।&#x9;035a&lt;br&gt;&#xA;यच्छल्यं पातितं भूमौ नावधीद्बलिनं बली ॥&#x9;035c&lt;br&gt;&#xA;पातिते भीमसेनेन शल्ये कर्णे च शङ्किते ।&#x9;036a&lt;br&gt;&#xA;&#39;विस्मयः परमो जज्ञे सर्वेषां पश्यतां नृणाम् ॥&#x9;036c&lt;br&gt;&#xA;ततो राजसमूहस्य पश्यतो वृक्षमारुजत् ।&#x9;037a&lt;br&gt;&#xA;ततस्तु भीमं सञ्ज्ञाभिर्वारयामास धर्मराट् ॥&#x9;037c&lt;br&gt;&#xA;आकारज्ञस्तथा भ्रातुः पाण्डवोऽपि न्यवर्तत ।&#x9;038a&lt;br&gt;&#xA;धर्मराजश्च कौरव्य दुर्योधनममर्षणम् ॥&#x9;038c&lt;br&gt;&#xA;अयोधयत्सभामध्ये पश्यतां वै महीक्षिताम् ।&#x9;039a&lt;br&gt;&#xA;ततो दुर्योधनस्तं तु ह्यवज्ञाय युधिष्ठिरम् ॥&#x9;039c&lt;br&gt;&#xA;नायोधयत्तदा तेन बलवान्वै सुयोधनः ।&#x9;040a&lt;br&gt;&#xA;एतस्मिन्नन्तरेऽविध्यद्बाणेनानतपर्वणा ॥&#x9;040c&lt;br&gt;&#xA;दुर्योधनममित्रघ्नं धर्मराजो युधिष्ठिरः ।&#x9;041a&lt;br&gt;&#xA;ततो दुर्योधनः क्रुद्धो दण्डाहत इवोरगः ॥&#x9;041c&lt;br&gt;&#xA;प्रत्ययुध्यत राजानं यत्नं परममास्थितः ।&#x9;042a&lt;br&gt;&#xA;छित्त्वा राजा धनुः सज्यं धार्तराष्ट्रस्य संयुगे ॥&#x9;042c&lt;br&gt;&#xA;अभ्यवर्षच्छरौघैस्तं स हित्वा प्राद्रवद्रणम् ।&#x9;043a&lt;br&gt;&#xA;दुःशासनस्तु सङ्क्रुद्धः सहदेवेन पार्थिव ॥&#x9;043c&lt;br&gt;&#xA;युद्ध्वा च सुचिरं कालं सहदेवेन निर्जितः ।&#x9;044a&lt;br&gt;&#xA;उत्सृज्य च धनुः सङ्ख्ये जानुभ्यामवनीं गतः ।&#x9;044c&lt;br&gt;&#xA;उत्थाय सोऽभिदुद्राव सोसिं जग्राह चर्म च ॥&#x9;044e&lt;br&gt;&#xA;विकर्णचित्रसेनाभ्यां निगृहीतश्च कौरवः ।&#x9;045a&lt;br&gt;&#xA;मा युद्धमिति कौरव्य ब्राह्मणेनाबलेन वै ॥&#x9;045c&lt;br&gt;&#xA;दुःसहो नकुलश्चोभौ युद्धं कर्तुं समुद्यतै ।&#x9;046a&lt;br&gt;&#xA;तौ दृष्ट्वा कौरवा युद्धं वाक्यमूचुर्महाबलौ ॥&#x9;046c&lt;br&gt;&#xA;निवर्तन्तां भवन्तो वै कुतो विप्रेषु क्रूरता ।&#x9;047a&lt;br&gt;&#xA;दुर्बला ब्राह्मणाश्चेमे भवन्तो वै महाबलाः ॥&#x9;047c&lt;br&gt;&#xA;द्वावत्र ब्राह्मणौ क्रूरौ वाय्विन्द्रसदृशौ बले ।&#x9;048a&lt;br&gt;&#xA;ये वा के वा नमस्तेभ्यो गच्छामः स्वपुरं वयम् ॥&#x9;048c&lt;br&gt;&#xA;एवं सम्भाषमाणास्ते न्यवर्तन्ताथ कौरवाः ।&#x9;049a&lt;br&gt;&#xA;जहृषुर्ब्राह्मणास्तत्र समेतास्तत्र सङ्घशः ॥&#x9;049c&lt;br&gt;&#xA;बहुशस्ते ततस्तत्र क्षत्रिया रणमूर्धनि ।&#x9;050a&lt;br&gt;&#xA;प्रेक्षमाणास्तथाऽतिष्ठन्ब्राह्मणांश्च समन्ततः ॥&#x9;050c&lt;br&gt;&#xA;ब्राह्मणाश्च जयं प्राप्ताः कन्यामादाय निर्ययुः ।&#x9;051a&lt;br&gt;&#xA;विजिते भीमसेनेन शल्ये कर्णे च निर्जिते ॥&#x9;051c&lt;br&gt;&#xA;दुर्योधने चापयाते तथा दुःशासने रणात् ।&#x9;052a&lt;br&gt;&#xA;&#39;शङ्किताः सर्वराजानः परिवव्रुर्वृकोदरम् ॥&#x9;052c&lt;br&gt;&#xA;ऊचुश्च सहितास्तत्र साध्विमौ ब्राह्मणर्षभौ ।&#x9;053a&lt;br&gt;&#xA;विज्ञायेतां क्वजन्मानौ क्वनिवासौ तथैव च ॥&#x9;053c&lt;br&gt;&#xA;को हि राधासुतं कर्णं शक्तो योधयितुं रणे ।&#x9;054a&lt;br&gt;&#xA;अन्यत्र रामाद्द्रोणाद्वा पाण्डवाद्वा किरीटिनः ॥&#x9;054c&lt;br&gt;&#xA;कृष्णाद्वा देवकीपुत्रात्कृपाद्वापि शरद्वतः ।&#x9;055a&lt;br&gt;&#xA;को वा दुर्योधनं शक्तः प्रतियोधयितुं रणे ॥&#x9;055c&lt;br&gt;&#xA;तथैव मद्राधिपतिं शल्यं बलवतांवरम् ।&#x9;056a&lt;br&gt;&#xA;बलदेवादृते वीरात्पाण्डवाद्वा वृकोदरात् ॥&#x9;056c&lt;br&gt;&#xA;वीराद्दुर्योधनाद्वाऽन्यः शक्तः पातयितुं रणे ।&#x9;057a&lt;br&gt;&#xA;क्रियतामवहारोऽस्माद्युद्धाद्ब्राह्मणसंवृतात् ॥&#x9;057c&lt;br&gt;&#xA;ब्राह्मणा हि सदा रक्ष्याः सापराधाऽपिनित्यदा ।&#x9;058a&lt;br&gt;&#xA;अथैनानुपलभ्येह पुनर्योत्स्याम हृष्टवत् ॥&#x9;058c&lt;br&gt;&#xA;वैशम्पायन उवाच ।&#x9;059&lt;br&gt;&#xA;तांस्तथावादिनः सर्वान्प्रसमीक्ष्य क्षितीश्वरान् ।&#x9;059a&lt;br&gt;&#xA;अथान्यान्पुरुषांश्चापि कृत्वा तत्कर्म संयुगे ॥&#x9;059c&lt;br&gt;&#xA;तत्कर्म भीमस्य समीक्ष्य कृष्णःकुन्तीसुतौ तौ परिशङ्कमानः ।&#x9;060a&lt;br&gt;&#xA;निवारयामास महीपतींस्तान्धर्मेण लब्धेत्यनुनीय सर्वान् ॥&#x9;060c&lt;br&gt;&#xA;एवं ते विनिवृत्तास्तु युद्धाद्युद्धविशारदाः ।&#x9;061a&lt;br&gt;&#xA;यथावासं ययुः सर्वे विस्मिता राजसत्तमाः ॥&#x9;061c&lt;br&gt;&#xA;वृत्तो ब्रह्मोत्तरो रङ्गः पाञ्चाली ब्राह्मणैर्वृता ।&#x9;062a&lt;br&gt;&#xA;इति ब्रुवन्तः प्रययुर्ये तत्रासन्समागताः ॥&#x9;062c&lt;br&gt;&#xA;ब्राह्मणैस्तु प्रतिच्छन्नौ रौरवाजिनवासिभिः ।&#x9;063a&lt;br&gt;&#xA;कृच्छ्रेण जग्मतुस्तौ तु भीमसेनधनञ्जयौ ॥&#x9;063c&lt;br&gt;&#xA;विमुक्तौ जनसम्बाधाच्छत्रुभिः परिविक्षतौ ।&#x9;064a&lt;br&gt;&#xA;कृष्णयानुगतौ तत्र नृवीरौ तौ विरेजतुः ॥&#x9;064c&lt;br&gt;&#xA;पौर्णमास्यां घनैर्मुक्तौ चन्द्रसूर्याविवोदितौ ।&#x9;065a&lt;br&gt;&#xA;तेषां माता बहुविधं विनाशं पर्यचिन्तयत् ॥&#x9;065c&lt;br&gt;&#xA;अनागच्छत्सु पुत्रेषु भैक्षकाले च लिङ्घिते ।&#x9;066a&lt;br&gt;&#xA;धार्तराष्ट्रैर्हताश्च स्युर्विज्ञाय कुरुपुङ्गवाः ॥&#x9;066c&lt;br&gt;&#xA;मायान्वितैर्वा रक्षोभिः सुघोरैर्दृढवैरिभिः ।&#x9;067a&lt;br&gt;&#xA;विपरीतं मतं जातं व्यासस्यापि महात्मनः ॥&#x9;067c&lt;br&gt;&#xA;इत्येवं चिन्तयामासं सुतस्नेहावृता पृथा ।&#x9;068a&lt;br&gt;&#xA;ततः सुप्तजनप्राये दुर्दिने मेघसम्प्लुते ॥&#x9;068c&lt;br&gt;&#xA;महत्यथापराह्णे तु घनैः सूर्य इवावृतः ।&#x9;069a&lt;br&gt;&#xA;ब्राह्मणैः प्राविशत्तत्र जिष्णुर्भार्गववेश्म तत् ॥ ॥&#x9;069c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/206/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/206/</guid>
      <description>&lt;p&gt;अध्यायः 206&lt;/p&gt;&#xA;&lt;p&gt;भीमार्जुनाश्यां द्रौपद्याः भिक्षेत्यावेदने कुन्त्या पञ्चानां सह भोजनानुज्ञा ॥ 1 ॥ पश्चात् द्रौपदीदर्शनेन चिन्तान्वितायां कुन्त्यां युधिष्ठिरार्जुनयोः संवादः ॥ 2 ॥ द्वैपायनवचःस्मरणेन सर्वेषां द्रौपदी भार्येति युधिष्ठिरनिश्चयः ॥ 3 ॥ जनमेजयेन कृष्णस्य कार्मुकानारोपणे कारणप्रश्ने पाण्डवार्थमिति वैशम्पायनस्योत्तरम् ॥ 4 ॥ कुलालशालाम्प्रति श्रीकृष्णस्यागमनम् ॥ 5 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;गत्वा तु तां भार्गवकर्मशालाम्पार्थौ पृथां प्राप्य महानुभावौ ।&#x9;001a&lt;br&gt;&#xA;तां याज्ञसेनीं परमप्रतीतौभिक्षेत्यथावेदयतां नराग्र्यौ ॥&#x9;001c&lt;br&gt;&#xA;कुटीगता सा त्वनवेक्ष्य पुत्रौ प्रोवाच भुङ्क्तेति समेत्य सर्वे ।&#x9;002a&lt;br&gt;&#xA;पश्चाच्च कुन्ती प्रसमीक्ष्य कृष्णां कष्टं मया भाषितमित्युवाच ॥&#x9;002c&lt;br&gt;&#xA;साऽधर्मभीता परिचिन्तयन्ती तां याज्ञसेनीं परमप्रतीताम् ।&#x9;003a&lt;br&gt;&#xA;पाणौ गृहीत्वोपजगाम कुन्ती युधिष्ठिरं वाक्यमुवाच चेदम् ॥&#x9;003c&lt;br&gt;&#xA;कुन्त्युवाच ।&#x9;004&lt;br&gt;&#xA;इयं तु कन्या द्रुपदस्य राज्ञस्तवानुजाभ्यां मयि सन्निसृष्टा ।&#x9;004a&lt;br&gt;&#xA;यथोचितं पुत्र मयाऽपि चोक्तंसमेत्य भुङ्क्तेति नृप प्रमादात् ॥&#x9;004c&lt;br&gt;&#xA;मया कथं नानृतमुक्तमद्य भवेत्कुरूणामृषभ ब्रवीहि ।&#x9;005a&lt;br&gt;&#xA;पञ्चालराजस्य सुतामधर्मो न चोपवर्तेत न विभ्रमेच्च ॥&#x9;005c&lt;br&gt;&#xA;वैशम्पायन उवाच ।&#x9;006&lt;br&gt;&#xA;स एवमुक्तो मतिमान्नृवीरोमात्रा मुहूर्तं तु विचिन्त्य राजा ।&#x9;006a&lt;br&gt;&#xA;कुन्तीं समाश्वास्य कुरुप्रवीरोधनञ्जयं वाक्यमिदं बभाषे ॥&#x9;006c&lt;br&gt;&#xA;त्वया जिता फाल्गुन याज्ञसेनीत्वयैव शोभिष्यति राजपुत्री ।&#x9;007a&lt;br&gt;&#xA;प्रज्वाल्यतामग्निरमित्रसाहगृहाण पाणिं विधिवत्त्वमस्याः ॥&#x9;007c&lt;br&gt;&#xA;अर्जुन उवाच ।&#x9;008&lt;br&gt;&#xA;मा मां नरेन्द्र त्वमधर्मभाजं कृथा न धर्मोऽयमशिष्टदृष्टः ।&#x9;008a&lt;br&gt;&#xA;भवान्निवेश्यः प्रथमं ततोऽयं भीमो महाबाहुरचिन्त्यकर्मा ॥&#x9;008c&lt;br&gt;&#xA;अहं ततो नकुलोऽनन्तरं मे पश्चादयं सहदेवस्तरस्वी ।&#x9;009a&lt;br&gt;&#xA;वृकोदरोऽहं च यमौ च राजन्नियं च कन्या भवतो नियोज्याः ॥&#x9;009c&lt;br&gt;&#xA;एवं गते यत्करणीयमत्र धर्म्यं यशस्यं कुरु तद्विचिन्त्य ।&#x9;010a&lt;br&gt;&#xA;पाञ्चालराजस्य हितं च यत्स्यात्प्रशाधि सर्वे स्म वशे स्थितास्ते ॥&#x9;010c&lt;br&gt;&#xA;वैशम्पायन उवाच ।&#x9;011&lt;br&gt;&#xA;जिष्णोर्वचनमाज्ञाय भक्तिस्नेहसमन्वितम् ।&#x9;011a&lt;br&gt;&#xA;दृष्टिं निवेशयामासुः पाञ्चाल्यां पाण्डुनन्दनाः ॥&#x9;011c&lt;br&gt;&#xA;दृष्ट्वा ते तत्र पश्यन्तीं सर्वे कृष्णां यशस्विनीम् ।&#x9;012a&lt;br&gt;&#xA;सम्प्रेक्ष्यान्योन्यमासीना हृदयैस्तामधारयन् ॥&#x9;012c&lt;br&gt;&#xA;तेषां तु द्रौपदीं दृष्ट्वा सर्वेषाममितौजसाम् ।&#x9;013a&lt;br&gt;&#xA;सम्प्रमथ्येन्द्रियग्रामं प्रादुरासीन्मनोभवः ॥&#x9;013c&lt;br&gt;&#xA;काम्यं हि रूपं पाञ्चाल्या विधात्रा विहितं स्वयम् ।&#x9;014a&lt;br&gt;&#xA;बभूवाधिकमन्याभ्यः सर्वभूतमनोहरम् ॥&#x9;014c&lt;br&gt;&#xA;तेषामाकारभावज्ञः कुन्तीपुत्रो युधिष्ठिरः ।&#x9;015a&lt;br&gt;&#xA;द्वैपायनवचः कृत्स्नं सस्मार मनुजर्षभः ॥&#x9;015c&lt;br&gt;&#xA;अब्रवीत्सहितान्भ्रातॄन्मिथो भेदभयान्नृपः ।&#x9;016a&lt;br&gt;&#xA;सर्वेषां द्रौपदी भार्या भविष्यति हि नः शुभा ॥&#x9;016c&lt;br&gt;&#xA;&#39;जनमेजय उवाच ।&#x9;017&lt;br&gt;&#xA;सताऽपि शक्तेन च केशवेन सज्यं धनुस्तन्न कृतं किमर्थम् ।&#x9;017a&lt;br&gt;&#xA;विद्धं च लक्ष्यं न च कस्य हेतोराचक्ष्व तन्मे द्विपदां वरिष्ठ ॥&#x9;017c&lt;br&gt;&#xA;वैशम्पायन उवाच ।&#x9;018&lt;br&gt;&#xA;शक्तेन कृष्णेन च कार्मुकं तन्नारोपितं ज्ञातुकामेन पार्थान् ।&#x9;018a&lt;br&gt;&#xA;परिश्रवादेव बभूव लोके जीवन्ति पार्था इति निश्चयोऽस्य ॥&#x9;018c&lt;br&gt;&#xA;अन्यानशक्तान्नृपतीन्समीक्ष्यस्वयंवरे कार्मुकेणोत्तमेन ।&#x9;019a&lt;br&gt;&#xA;धनञ्जयस्तद्धनुरेकवीरःसज्यं करोतीत्यभिवीक्ष्य कृष्णः ॥&#x9;019c&lt;br&gt;&#xA;इति स्वयं वासुदेवो विचिन्त्यपार्थान्विवित्सन्विविधैरुपायैः ।&#x9;020a&lt;br&gt;&#xA;न तद्धनुः सज्यमियेष कर्तुम्बभूवुरस्येष्टतमा हि पार्थाः ॥&#39;&#x9;020c&lt;br&gt;&#xA;भ्रातुर्वचस्तत्प्रसमीक्ष्य सर्वेज्येष्ठस्य पाण्डोस्तनयास्तदानीम् ।&#x9;021a&lt;br&gt;&#xA;तमेवार्थं ध्यायमाना मनोभिःसर्वे च ते तस्थुरदीनसत्वाः ॥&#x9;021c&lt;br&gt;&#xA;वृष्णिप्रवीरस्तु कुरुप्रवीरानाशंसमानः सहरौहिणेयः ।&#x9;022a&lt;br&gt;&#xA;जगाम तां भार्गवकर्मशालांयत्रासते ते पुरुषप्रवीराः ॥&#x9;022c&lt;br&gt;&#xA;तत्रोपविष्टं पृथुदीर्घबाहुम्ददर्श कृष्णः सहरौहिणेयः ।&#x9;023a&lt;br&gt;&#xA;अजातशत्रुं परिवार्य तांश्चाप्युपोपविष्टाञ्ज्वलनप्रकाशान् ॥&#x9;023c&lt;br&gt;&#xA;ततोऽब्रवीद्वासुदेवोऽभिगम्यकुन्तीसुतं धर्मभृतां वरिष्ठम् ।&#x9;024a&lt;br&gt;&#xA;कृष्णोऽहमस्मीति निपीड्य पादौयुधिष्ठिरस्याजमीढस्य राज्ञः ॥&#x9;024c&lt;br&gt;&#xA;तथैव तस्याप्यनु रौहिणेयस्तौ चापि हृष्टाः कुरवोऽभ्यनन्दन ।&#x9;025a&lt;br&gt;&#xA;पितृष्वसुश्चापि यदुप्रवीरावगृह्णतां भारतमुख्य पादौ ॥&#x9;025c&lt;br&gt;&#xA;अजातशत्रुश्च कुरुप्रवीरःपप्रच्छ कृष्णं कुशलं विलोक्य ।&#x9;026a&lt;br&gt;&#xA;कथं वयं वासुदेव त्वयेहगूढा वसन्तो विदिताश्च सर्वे ॥&#x9;026c&lt;br&gt;&#xA;तमब्रवीद्वासुदेवः प्रहस्यगूढोऽप्यग्निर्ज्ञायत एव राजन् ।&#x9;027a&lt;br&gt;&#xA;तं विक्रमं पाण्डवेयानतीत्यकोऽन्यः कर्ता विद्यते मानुषेषु ॥&#x9;027c&lt;br&gt;&#xA;दिष्ट्या सर्वे पावकाद्विप्रमुक्तायूयं घोरात्पाण्डवाः शत्रुसाहाः ।&#x9;028a&lt;br&gt;&#xA;दिष्ट्या पापो धृतराष्ट्रस्य पुत्रःसहामात्यो न सकामोऽभविष्यत् ॥&#x9;028c&lt;br&gt;&#xA;भद्रं वोऽस्तु निहितं यद्गुहायांविवर्धध्वं ज्वलना इवैधमानाः ।&#x9;029a&lt;br&gt;&#xA;मा वो विद्युः पार्थिवाः केचिदेवयास्यावहे शिबिरायैव तावत् ।&#x9;029c&lt;br&gt;&#xA;सोऽनुज्ञातः पाण्डवेनाव्ययश्रीः प्रायाच्छीघ्रं बलदेवेन सार्धम् ॥ ॥&#x9;029e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/207/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/207/</guid>
      <description>&lt;p&gt;अध्यायः 207&lt;/p&gt;&#xA;&lt;p&gt;पाण्डवावासे धृष्टद्युम्नस्य निलीयावस्थानम् ॥ 1 ॥ भीमाद्यानीतस्य भैक्षस्य कुन्त्याज्ञया द्रौपद्या परिवेषणम् ॥ 2 ॥ सर्वं पाण्डववृत्तान्तं ज्ञात्वा धृष्टद्युम्नस्य प्रतिनिवर्तनम् ॥ 3 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;धृष्टद्युमनस्तु पाञ्चाल्यः पृष्ठतः कुरुनन्दनौ ।&#x9;001a&lt;br&gt;&#xA;अन्वगच्छत्तदा यान्तौ भार्गवस्य निवेशने ॥&#x9;001c&lt;br&gt;&#xA;सोज्ञायमानः पुरुषानवधाय समन्ततः ।&#x9;002a&lt;br&gt;&#xA;स्वयमारान्निलीनोऽभूद्भार्गवस्य निवेशने ॥&#x9;002c&lt;br&gt;&#xA;सायं च भीमस्तु रिपुप्रमाथीजिष्णुर्यमौ चापि महानुभावौ ।&#x9;003a&lt;br&gt;&#xA;भैक्षं चरित्वा तु युधिष्ठिरायनिवेदयाञ्चक्रुरदीनसत्वाः ॥&#x9;003c&lt;br&gt;&#xA;ततस्तु कुन्ती द्रुपदात्मजां तामुवाच काले वचनं वदान्या ।&#x9;004a&lt;br&gt;&#xA;ततोऽग्रमादाय कुरुष्व भद्रे बलिं च विप्राय च देहि भिक्षाम् ॥&#x9;004c&lt;br&gt;&#xA;ये चान्नमिच्छन्ति ददस्व तेभ्यःपरिश्रिता ये परितो मनुष्याः ।&#x9;005a&lt;br&gt;&#xA;ततश्च शेषं प्रविभज्य शीघ्रमर्धं चतुर्णां मम चात्मनश्च ॥&#x9;005c&lt;br&gt;&#xA;अर्धं तु भीमाय च देहि भद्रे य एष नागर्षभतुल्यरूपः ।&#x9;006a&lt;br&gt;&#xA;गौरो युवा संहननोपपन्न एषो हि वीरो बहुभुक् सदैव ॥&#x9;006c&lt;br&gt;&#xA;सा हृष्टरूपैव तु राजपुत्रीतस्या वचः साध्वविशङ्कमाना ।&#x9;007a&lt;br&gt;&#xA;यथावदुक्तं प्रचकार साध्वी ते चापि सर्वे बुभुजुस्तदन्नम् ॥&#x9;007c&lt;br&gt;&#xA;कुशैस्तु भूमौ शयनं चकारमाद्रीपुत्रः सहदेवस्तपस्वी ।&#x9;008a&lt;br&gt;&#xA;अथात्मकीयान्यजिनानि सर्वेसंस्तीर्य वीराः सुषुपुर्धरण्याम् ॥&#x9;008c&lt;br&gt;&#xA;अगस्त्यकान्तामभितो दिशं तु शिरांसि तेषां कुरुसत्तमानाम् ।&#x9;009a&lt;br&gt;&#xA;कुन्ती पुरस्तात्तु बभूव तेषां पादान्तरे चाथ बभूव कृष्णा ॥&#x9;009c&lt;br&gt;&#xA;अशेत भूमौ सह पाण्डुपुत्रैःपादोपधानीव कृता कुशेषु ।&#x9;010a&lt;br&gt;&#xA;न तत्र दुःखं मनसापि तस्या न चावमेने कुरुपुङ्गवांस्तान् ॥&#x9;010c&lt;br&gt;&#xA;ते तत्र शूराः कथयाम्बभूवुः कथा विचित्राः पृतनाधिकाराः ।&#x9;011a&lt;br&gt;&#xA;अस्त्राणि दिव्यानि रथांश्च नागान्खड्गान्गदाश्चापि परश्वधांश्च ॥&#x9;011c&lt;br&gt;&#xA;तेषां कथास्ताः परिकीर्त्यमानाःपाञ्चालराजस्य सुतस्तदानीम् ।&#x9;012a&lt;br&gt;&#xA;सुश्राव कृष्णां च तदा निषण्णां ते चापि सर्वे ददृशुर्मनुष्याः ॥&#x9;012c&lt;br&gt;&#xA;धृष्टद्युम्नो राजपुत्रस्तु सर्वं वृत्तं तेषां कथितं चैव रात्रौ ।&#x9;013a&lt;br&gt;&#xA;सर्वं राज्ञे द्रुपदायाखिलेननिवेदयिष्यंस्त्वरितो जगाम ॥&#x9;013c&lt;br&gt;&#xA;पाञ्चालराजस्तु विषण्णरूपस्तान्पाण्डवानप्रतिविन्दमानः ।&#x9;014a&lt;br&gt;&#xA;धृष्टद्युम्नं पर्यपृच्छन्महात्मा क्व सा गता केन नीता च कृष्णा ॥&#x9;014c&lt;br&gt;&#xA;कच्चिन्न शूद्रेण न हीनजेन वैश्येन वा करदेनोपपन्ना ।&#x9;015a&lt;br&gt;&#xA;कच्चित्पदं मूर्ध्नि न पङ्कदिग्धं कच्चिन्न माला पतिता श्मशाने ॥&#x9;015c&lt;br&gt;&#xA;कच्चित्स वर्णप्रवरो मनुष्य उद्रिक्तवर्णोऽप्युत एव कच्चित् ।&#x9;016a&lt;br&gt;&#xA;कच्चिन्न वामो मम मूर्ध्नि पादःकृष्णाभिमर्शेन कृतोऽद्य पुत्र ॥&#x9;016c&lt;br&gt;&#xA;कच्चिन्न तप्स्ये परमप्रतीतः संयुज्य पार्थेन नरर्षभेण ।&#x9;017a&lt;br&gt;&#xA;वदस्व तत्त्वेन महानुभावकोऽसौ विजेता दुहितुर्ममाद्य ॥&#x9;017c&lt;br&gt;&#xA;विचित्रवीर्यस्य सुतस्य कच्चित्कुरुप्रवीरस्य ध्रियन्ति पुत्राः ।&#x9;018a&lt;br&gt;&#xA;कच्चित्तु पार्थेन यवीयसाऽध्यधनुर्गृहीतं निहतं च लक्ष्यम् ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/208/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/208/</guid>
      <description>&lt;p&gt;अध्यायः 208&lt;/p&gt;&#xA;&lt;p&gt;(अथ वैवाहिकपर्व ॥ 13 ॥)&lt;/p&gt;&#xA;&lt;p&gt;धृष्टद्युम्नवार्तां श्रुतवता द्रुपदेन तत्वविवित्सया पाण्डवान्प्रति पुरोहितप्रेषणम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;ततस्तथोक्तः परिहृष्टरूपःपित्रे शशंसाथ स राजपुत्रः ।&#x9;001a&lt;br&gt;&#xA;धृष्टद्युम्नः सोमकानां प्रबर्होवृत्तं यथा येन हृता च कृष्णा ॥&#x9;001c&lt;br&gt;&#xA;धृष्टद्युम्न उवाच ।&#x9;002&lt;br&gt;&#xA;योऽसौ युवा व्यायतलोहिताक्षःकृष्णाजिनी देवसमानरूपः ।&#x9;002a&lt;br&gt;&#xA;यः कार्मुकाग्र्यं कृतवानधिज्यं लक्षं च यः पातितवान्पृथिव्याम् ॥&#x9;002c&lt;br&gt;&#xA;असज्जमानश्च ततस्तरस्वीवृतो द्विजाग्र्यैरभिपूज्यमानः ।&#x9;003a&lt;br&gt;&#xA;चक्राम वज्रीव दितेः सुतेषु सर्वैश्च देवैर्ऋषिभिश्च जुष्टः ॥&#x9;003c&lt;br&gt;&#xA;कृष्मा प्रगृह्याजिनमन्वयात्तं नागं यथा नागवधूः प्रहृष्टा ।&#x9;004a&lt;br&gt;&#xA;&#39;श्यामो युवा वारणमत्तगामीकृत्वा महत्कर्म सुदुष्करं तत् ॥&#x9;004c&lt;br&gt;&#xA;यः सूतपुत्रेण चकार युद्धं शङ्केऽर्जुनं तं त्रिदशेशवीर्यम् ।&#39;&#x9;005a&lt;br&gt;&#xA;अमृष्यमाणेषु नराधिपेषु क्रुद्धेषु वै तत्र समापतत्सु ॥&#x9;005c&lt;br&gt;&#xA;ततोऽपरः पार्थिवसङ्घमध्येप्रवृद्धमारुज्य महीप्ररोहम् ।&#x9;006a&lt;br&gt;&#xA;प्राकालयत्तेन स पार्थिवौघान्भीमोऽन्तकः प्राणभृतो यथैव ॥&#x9;006c&lt;br&gt;&#xA;तौ पार्थिवानां मिषतां नरेन्द्रकृष्णामुपादाय गतौ नराग्र्यौ ।&#x9;007a&lt;br&gt;&#xA;&#39;विक्षोभ्य विद्राव्य च पार्थिवांस्तान्स्वतेजसा दुष्प्रतिवीक्ष्यरूपौ ।&#x9;007c&lt;br&gt;&#xA;&#39;विभ्राजमानाविव चन्द्रसूर्यौबाह्यां पुराद्भार्गवकर्मशालाम् ॥&#x9;007e&lt;br&gt;&#xA;तत्रोपविष्टार्चिरिवानलस्यतेषां जनित्रीति मम प्रतर्कः ।&#x9;008a&lt;br&gt;&#xA;तथाविधैरेव नरप्रवीरैरुपोपविष्टैस्त्रिभिरग्निकल्पैः ॥&#x9;008c&lt;br&gt;&#xA;तस्यास्ततस्तावभिवाद्य पादावुक्त्वा च कृष्णामभिवादयेति ।&#x9;009a&lt;br&gt;&#xA;स्थितौ च तत्रैव निवेद्य कृष्णां भिक्षाप्रचाराय गता नराग्र्याः ॥&#x9;009c&lt;br&gt;&#xA;तेषां तु भैक्षं प्रतिगृह्य कृष्णादत्वा बलिं ब्राह्मणसाच्च कृत्वा ।&#x9;010a&lt;br&gt;&#xA;तां चैव वृद्धां परिवेष्य तांश्चनरप्रवीरान्स्वयमप्यभुङ्क्त ॥&#x9;010c&lt;br&gt;&#xA;सुप्तास्तु ते पार्थिव सर्व एव कृष्णा च तेषां चरणोपधाने ।&#x9;011a&lt;br&gt;&#xA;आसीत्पृथिव्यां शयनं च तेषां दर्भाजिनाग्रास्तरणोपपन्नम् ॥&#x9;011c&lt;br&gt;&#xA;ते नर्दमाना इव कालमेघाः कथा विचित्राः कथयाम्बभूवुः ।&#x9;012a&lt;br&gt;&#xA;न वैश्यशूद्रौपयिकीः कथास्ता न च द्विजानां कथयन्ति वीराः ॥&#x9;012c&lt;br&gt;&#xA;निःसंशयं क्षत्रियपुङ्गवास्ते यथा हि युद्धं कथयन्ति राजन् ।&#x9;013a&lt;br&gt;&#xA;आशा हि नो व्यक्तमियं समृद्धामुक्तान्हि पार्थाञ्शृणुमोऽग्निदाहात् ॥&#x9;013c&lt;br&gt;&#xA;यथा हि लक्ष्यं निहतं धनुश्चसज्यं कृतं तेन तथा प्रसह्य ।&#x9;014a&lt;br&gt;&#xA;यथा हि भाषन्ति परस्परं ते छन्ना ध्रुवं ते प्रचरन्ति पार्थाः ॥ &#x9;014c&lt;br&gt;&#xA;वैशम्पायन उवाच ।&#x9;015&lt;br&gt;&#xA;ततः स राजा द्रुपदः प्रहृष्टःपुरोहितं प्रेषायामास तेषाम् ।&#x9;015a&lt;br&gt;&#xA;विद्याम युष्मानिति भाषमाणोमहात्मानः पाण्डुसुताः स्थ कच्चित् ॥&#x9;015c&lt;br&gt;&#xA;गृहीतवाक्यो नृपतेः पुरोधा गत्वा प्रशंसामभिधाय तेषाम् ।&#x9;016a&lt;br&gt;&#xA;वाक्यं समग्रं नृपतेर्यथावदुवाच चानुक्रमविक्रमेण ॥&#x9;016c&lt;br&gt;&#xA;विज्ञातुमिच्छत्यवनीश्वरो वः पाञ्चालराजो वरदो वरार्हाः ।&#x9;017a&lt;br&gt;&#xA;लक्ष्यस्य वेद्धारमिमं हि दृष्ट्वाहर्षस्य नान्तं प्रतिपद्यते सः ॥&#x9;017c&lt;br&gt;&#xA;आख्यात च ज्ञातिकुलानुपूर्वीपदं शिरःसु द्विषतां कुरुध्वम् ।&#x9;018a&lt;br&gt;&#xA;प्रह्लादयध्वं हृदयं ममेदं पाञ्चालराजस्य च सानुगस्य ॥&#x9;018c&lt;br&gt;&#xA;पाण्डुर्हि राजा द्रुपदस्य राज्ञःप्रियः सखा चात्मसमो बभूव ।&#x9;019a&lt;br&gt;&#xA;तस्यैष कामो दुहिता ममेयं स्नुषा यदि स्यादिह कौरवस्य ॥&#x9;019c&lt;br&gt;&#xA;अयं हि कामो द्रुपदस्य राज्ञो हृदि स्थितो नित्यमनिन्दिताङ्गाः ।&#x9;020a&lt;br&gt;&#xA;यदर्जुनो वै पृथुदीर्घबाहुर्धर्मेण विन्देत सुतां ममैताम् ॥&#x9;020c&lt;br&gt;&#xA;कृतं हि तत्स्यात्सुकृतं ममेदं यशश्च पुण्यं च हितं तदेतत् ।&#x9;021a&lt;br&gt;&#xA;अथोक्तवाक्यं हि पुरोहितं स्थितं ततो विनीतं समुदीक्ष्य राजा ॥&#x9;021c&lt;br&gt;&#xA;समीपतो भीममिदं शशासप्रदीयतां पाद्यमर्ध्यं तथाऽस्मै ।&#x9;022a&lt;br&gt;&#xA;मान्यः पुरोधा द्रुपदस्य राज्ञस्तस्मै प्रयोज्याऽभ्यधिका हि पूजा ॥&#x9;022c&lt;br&gt;&#xA;वैशम्पायन उवाच ।&#x9;023&lt;br&gt;&#xA;भीमस्ततस्तत्कृतवान्नरेन्द्रतां चैव पूजां प्रतिगृह्य हर्षात् ।&#x9;023a&lt;br&gt;&#xA;सुखोपविष्टं तु पुरोहितं तदा युधिष्ठिरो ब्राह्मणमित्युवाच ॥&#x9;023c&lt;br&gt;&#xA;पाञ्चालराजेन सुता निसृष्टास्वधर्मदृष्टेन यथा न कामात् ।&#x9;024a&lt;br&gt;&#xA;प्रदिष्टशुंल्का द्रुपदेन राज्ञा सा तेन वीरेण तथाऽनुवृत्ता ॥&#x9;024c&lt;br&gt;&#xA;न तत्र वर्णेषु कृता विवक्षा न चापि शीले न कुले न गोत्रे ।&#x9;025a&lt;br&gt;&#xA;कृतेन सज्येन हि कार्मुकेण विद्धेन लक्ष्येण हि सा विसृष्टा ॥&#x9;025c&lt;br&gt;&#xA;सेयं तथाऽनेन महात्मनेह कृष्णा जिता पार्थिवसङ्घमध्ये ।&#x9;026a&lt;br&gt;&#xA;नैवं गते सौमकिरद्य राजा सन्तापमर्हत्यसुखाय कर्तुम् ॥&#x9;026c&lt;br&gt;&#xA;कामश्च योऽसौ द्रुपदस्य राज्ञः स चापि सम्पत्स्यति पार्थिवस्य ।&#x9;027a&lt;br&gt;&#xA;सम्प्राप्यरूपां हि नरेन्द्रकन्यामिमामहं ब्राह्मण साधु मन्ये ॥&#x9;027c&lt;br&gt;&#xA;न तद्धनुर्मन्दबलेन शक्यं मौर्व्या समायोजयितुं तथाहि ।&#x9;028a&lt;br&gt;&#xA;न चाकृतास्त्रेण न हीनजेन लक्ष्यं तथा पातयितुं हि शक्यम् ॥&#x9;028c&lt;br&gt;&#xA;तस्मान्न तापं दुहितुर्निमित्तं पाञ्चालराजोऽर्हति कर्तुमद्य ।&#x9;029a&lt;br&gt;&#xA;न चापि तत्पातनमन्यथेह कर्तुं हि शक्यं भुवि मानवेन ॥&#x9;029c&lt;br&gt;&#xA;एवं ब्रुवत्येव युधिष्ठिरे तु पाञ्चालराजस्य समीपतोऽन्यः ।&#x9;030a&lt;br&gt;&#xA;तत्राजगामाशु नरो द्वितीयो निवेदयिष्यन्निह सिद्धमन्नम् ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/209/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/209/</guid>
      <description>&lt;p&gt;अध्यायः 209&lt;/p&gt;&#xA;&lt;p&gt;कुन्त्या सह पाण्डवानां द्रुपदगृहगमनम् ॥ 1 ॥ परीक्षणार्थं द्रुपदेन अनेकविधवस्तूपहरणम् ॥ 2 ॥ द्रौपद्या सह कुन्त्या अन्तःपुरप्रवेशः ॥ 3 ॥ भोजनानन्तरं पाण्डवानां साङ्ग्रामिकवस्तुपूर्णप्रदेशे प्रवेशः ॥ 4 ॥&lt;/p&gt;&#xA;&lt;p&gt;दूत उवाच ।&#x9;001&lt;/p&gt;&#xA;&lt;p&gt;जन्यार्थमन्नं द्रुपदेन राज्ञाविवाहहेतोरुपसंस्कृतं च ।&#x9;001a&lt;br&gt;&#xA;तदाप्नुवध्वं कृतसर्वकार्याःकृष्णा च तत्रैतु चिरं न कार्यम् ॥&#x9;001a&lt;br&gt;&#xA;इमे रथाः काञ्चनपद्मचित्राःसदश्वयुक्ता वसुधाधिपार्हाः ।&#x9;002c&lt;br&gt;&#xA;एतान्समारुह्य परैत सर्वेपाञ्चालराजस्य निवेशनं तत् ॥&#x9;002c&lt;br&gt;&#xA;वैशम्पायन उवाच ।&#x9;003&lt;br&gt;&#xA;ततः प्रयाताः कुरुपुङ्गवास्ते पुरोहितं तं परियाप्य सर्वे ।&#x9;003a&lt;br&gt;&#xA;आस्थाय यानानि महान्ति तानि कुन्ती च कृष्णा च सहैकयाने ॥&#x9;003c&lt;br&gt;&#xA;&#39;स्त्रीभिः सुगन्धाम्बरमाल्यदानैर्विभूषिता आभरणैर्विचित्रैः ।&#x9;004a&lt;br&gt;&#xA;माङ्गल्यगीतध्वनिवाद्यघोषैर्मनोहरैः पुण्यकृतां वरिष्ठैः ॥&#x9;004c&lt;br&gt;&#xA;सङ्गीयमानाः प्रययुः प्रहृष्टादीपैर्ज्वलद्भिः सहिताश्च विप्रैः ॥&#x9;005ac&lt;br&gt;&#xA;स वै तथोक्तस्तु युधिष्ठिरेण पाञ्चालराजस्य पुरोहितोऽग्र्यः ।&#x9;006a&lt;br&gt;&#xA;सर्वं यथोक्तं कुरुनन्दनेन निवेदयामास नृपाय गत्वा ॥&#39;&#x9;006c&lt;br&gt;&#xA;श्रुत्वा तु वाक्यानि पुरोहितस्य यान्युक्तवान्भारत धर्मराजः ।&#x9;007a&lt;br&gt;&#xA;जिज्ञासयैवाथ कुरूत्तमानां द्रव्याण्यनेकान्युपसञ्जहार ॥&#x9;007c&lt;br&gt;&#xA;फलानि माल्यानि च संस्कृतानि वर्माणि चर्माणि तथाऽऽसनानि ।&#x9;008a&lt;br&gt;&#xA;गाश्चैव राजन्नथ चैव रज्जूर्बीजानि चान्यानि कृषीनिमित्तम् ॥&#x9;008c&lt;br&gt;&#xA;अन्येषु शिल्पेषु च यान्यपि स्युः सर्वाणि कृत्यान्यखिलेन तत्र ।&#x9;009a&lt;br&gt;&#xA;क्रीडानिमित्तान्यपि यानि तत्र सर्वाणि तत्रोपजहार राजा ॥&#x9;009c&lt;br&gt;&#xA;वर्माणि चर्माणि च भानुमन्ति खड्गा महान्तोऽश्वरथाश्च चित्राः ।&#x9;010a&lt;br&gt;&#xA;धनूंषि चाग्र्याणि शराश्च चित्राः शक्त्यृष्टयः काञ्चनभूषणाश्च ॥&#x9;010c&lt;br&gt;&#xA;प्रासा भुशुण्ड्यश्च परश्वधाश्च साङ्ग्रामिकं चैव तथैव सर्वम् ।&#x9;011a&lt;br&gt;&#xA;शय्यासनान्युत्तमवस्तुवन्ति तथैव वासो विविधं च तत्र ॥&#x9;011c&lt;br&gt;&#xA;कुन्ती तु कृष्णां परिगृह्य साध्वीमन्तःपुरं द्रुपदस्याविवेश ।&#x9;012a&lt;br&gt;&#xA;स्त्रियश्च तां कौरवराजपत्नीं प्रत्यर्चयामासुरदीनसत्वाः ॥&#x9;012c&lt;br&gt;&#xA;तान्सिंहविक्रान्तगतीन्निरीक्ष्यमहर्षभाक्षानजिनोत्तरीयान् ।&#x9;013a&lt;br&gt;&#xA;गूढोत्तरांसान्भुजगेन्द्रभोगप्रलम्बबाहून्पुरुषप्रवीरान् ॥&#x9;013c&lt;br&gt;&#xA;राजा च राज्ञः सचिवाश्च सर्वेपुत्राश्च राज्ञः सुहृदस्तथैव ।&#x9;014a&lt;br&gt;&#xA;प्रेष्याश्च सर्वे निखिलेन राजन्हर्षं समापेतुरतीव तत्र ॥&#x9;014c&lt;br&gt;&#xA;ते तत्र वीराः परमासनेषु सपादपीठेष्वविशङ्कमानाः ।&#x9;015a&lt;br&gt;&#xA;यथानुपूर्व्याद्विविशुर्नराग्र्यास्तथा महार्हेषु न विस्मयन्तः ॥&#x9;015c&lt;br&gt;&#xA;उच्चावचं पार्थिवभोजनीयं पात्रीषु जाम्बूनदराजतीषु ।&#x9;016a&lt;br&gt;&#xA;दासाश्च दास्यश्च सुमृष्टवेषाः सम्भोजकाश्चाप्युपजह्रुरन्नम् ॥&#x9;016c&lt;br&gt;&#xA;ते तत्र भुक्त्वा पुरुषप्रवीरा यथात्मकामं सुभृशं प्रतीताः ।&#x9;017a&lt;br&gt;&#xA;उत्क्रम्य सर्वाणि वसूनि राजन्साङ्ग्रामिकं ते विविशुर्नृवीराः ॥&#x9;017c&lt;br&gt;&#xA;तल्लक्षयित्वा द्रुपदस्य पुत्राराजा च सर्वैः सह मन्त्रिमुख्यैः ।&#x9;018a&lt;br&gt;&#xA;समर्थयामासुरुपेत्य हृष्टाः कुन्तीसुतान्पार्थिवराजपुत्रान् ॥ ॥&#x9;018c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/210/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/210/</guid>
      <description>&lt;p&gt;अध्यायः 210&lt;/p&gt;&#xA;&lt;p&gt;द्रुपदप्रश्नानन्तरं युधिष्ठिरेण स्वेषां पाण्डवत्वकथनम् ॥ 1 ॥ द्रौपद्याः पञ्चपत्नीत्वे द्रुपदस्य विवादः ॥ 2 ॥ व्यासागमनम् ॥ 3 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;तत आहूय पाञ्चाल्यो राजपुत्रं युधिष्ठिरम् ।&#x9;001a&lt;br&gt;&#xA;परिग्रहेण ब्राह्मेण परिगृह्य महाद्युतिः ॥&#x9;001c&lt;br&gt;&#xA;पर्यपृच्छददीनात्मा कुन्तीपुत्रं सुवर्चसम् ।&#x9;002a&lt;br&gt;&#xA;कथं जानीम भवतः क्षत्रियान्ब्राह्मणानुत ॥&#x9;002c&lt;br&gt;&#xA;वैश्यान्वा गुणसम्पन्नानथ वा शूद्रयोनिजान् ।&#x9;003a&lt;br&gt;&#xA;मायामास्थाय वा सिद्धांश्चरतः सर्वतोदिशम् ॥&#x9;003c&lt;br&gt;&#xA;कृष्णाहेतोरनुप्राप्ता देवाः सन्दर्शनार्थिनः ।&#x9;004a&lt;br&gt;&#xA;ब्रवीतु नो भवान्सत्यं सन्देहो ह्यत्र नो महान् ॥&#x9;004c&lt;br&gt;&#xA;अपि नः संशयस्यान्ते मनः सन्तुष्टिमावहेत् ।&#x9;005a&lt;br&gt;&#xA;अपि नो भागधेयानि शुभानि स्युः परन्तप ॥&#x9;005c&lt;br&gt;&#xA;इच्छया ब्रूहि तत्सत्यं सत्यं राजसु शोभते ।&#x9;006a&lt;br&gt;&#xA;इष्टापूर्तेन च तथा वक्तव्यमनृतं न तु ॥&#x9;006c&lt;br&gt;&#xA;श्रुत्वा ह्यमरसङ्काश तव वाक्यमरिन्दम ।&#x9;007a&lt;br&gt;&#xA;ध्रुवं विवाहकरणमास्थास्यामि विधानतः ॥&#x9;007c&lt;br&gt;&#xA;युधिष्ठिर उवाच ।&#x9;008&lt;br&gt;&#xA;मा राजन्विमना भूस्त्वं पाञ्चाल्य प्रीतिरस्तु ते ।&#x9;008a&lt;br&gt;&#xA;ईप्सितस्ते ध्रुवः कामः संवृत्तोऽयमसंशयम् ॥&#x9;008c&lt;br&gt;&#xA;वयं हि क्षत्रिया राजन्पाण्डोः पुत्रा महात्मनः ।&#x9;009a&lt;br&gt;&#xA;ज्येष्ठं मां विद्धि कौन्तेयं भीमसेनार्जुनाविमौ ॥&#x9;009c&lt;br&gt;&#xA;आभ्यां तव सुता राजन्निर्जिता राजसंसदि ।&#x9;010a&lt;br&gt;&#xA;यमौ च तत्र कुन्ती च यत्र कृष्णा व्यवस्थिता ॥&#x9;010c&lt;br&gt;&#xA;व्येतु ते मानसं दुःखं क्षत्रियाः स्मो नरर्षभ ।&#x9;011a&lt;br&gt;&#xA;पद्मिनीव सुतेयं ते ह्रदादन्यह्रदं गता ॥&#x9;011c&lt;br&gt;&#xA;इति तथ्यं महाराज सर्वमेतद्ब्रवीमि ते ।&#x9;012a&lt;br&gt;&#xA;भवान्हि गुरुरस्माकं परमं च परायणम् ॥&#x9;012c&lt;br&gt;&#xA;वैशम्पायन उवाच ।&#x9;013&lt;br&gt;&#xA;ततः स द्रुपदो राजा हर्षव्याकुललोचनः ।&#x9;013a&lt;br&gt;&#xA;प्रतिवक्तुं मुदा युक्तो नाशकत्तं युधिष्टिरम् ॥&#x9;013c&lt;br&gt;&#xA;यत्नेन तु स तं हर्षं सन्निगृह्य परम्तपः ।&#x9;014a&lt;br&gt;&#xA;अनुरूपं तदा वाचा प्रत्युवाच युधिष्ठिरम् ॥&#x9;014c&lt;br&gt;&#xA;पप्रच्छ चैनं धर्मात्मा यथा ते प्रद्रुताः पुरात् ।&#x9;015a&lt;br&gt;&#xA;स तस्मै सर्वमाचख्यावानुपूर्व्येण पाण्डवः ॥&#x9;015c&lt;br&gt;&#xA;तच्छ्रुत्वा द्रुपदो राजा कुन्तीपुत्रस्य भाषितम् ।&#x9;016a&lt;br&gt;&#xA;विगर्हयामास तदा धृतराष्ट्रं नरेश्वरम् ॥&#x9;016c&lt;br&gt;&#xA;आश्वासयामास च तं कुन्तीपुत्रं युधिष्ठिरम् ।&#x9;017a&lt;br&gt;&#xA;प्रतिजज्ञे च राज्याय द्रुपदो वदतां वरः ॥&#x9;017c&lt;br&gt;&#xA;ततः कुन्ती च कृष्णा च भीमसेनार्जुनावपि ।&#x9;018a&lt;br&gt;&#xA;यमौ च राज्ञा सन्दिष्टं विविशुर्भवनं महत् ॥&#x9;018c&lt;br&gt;&#xA;तत्र ते न्यवसन्राजन्यज्ञसेनेन पूजिताः ।&#x9;019a&lt;br&gt;&#xA;प्रत्याश्वस्तस्ततो राजा सह पुत्रैरुवाच तम् ॥&#x9;019c&lt;br&gt;&#xA;गृह्णातु विधिवत्पाणिमद्यायं कुरुनन्दनः ।&#x9;020a&lt;br&gt;&#xA;पुण्येऽहनि महाबाहुरर्जुनः कुरुतां क्षणम् ॥&#x9;020c&lt;br&gt;&#xA;वैशम्पायन उवाच ।&#x9;021&lt;br&gt;&#xA;तमब्रवीत्ततो राजा धर्मात्मा च युधिष्ठिरः ।&#x9;021a&lt;br&gt;&#xA;&#39;ममापि दारसम्बन्धः कार्यस्तावद्विशाम्पते ॥&#x9;021c&lt;br&gt;&#xA;तस्मात्पूर्वं मया कार्यं तद्भवाननुमन्यताम् ।&#39;&#x9;022a&lt;br&gt;&#xA;द्रुपद उवाच ।&#x9;022&lt;br&gt;&#xA;भवान्वा विधिवत्पाणिं गृह्णातु दुहितुर्मम ।&#x9;022c&lt;br&gt;&#xA;यस्य वा मन्यसे वीर तस्य कृष्णामुपादिश ॥&#x9;022e&lt;br&gt;&#xA;युधिष्ठिर उवाच ।&#x9;023&lt;br&gt;&#xA;सर्वेषां महिषी राजन्द्रौपदी नो भविष्यति ।&#x9;023a&lt;br&gt;&#xA;एवं प्रव्याहृतं पूर्वं मम मात्रा विशाम्पते ॥&#x9;023c&lt;br&gt;&#xA;अहं चाप्यनिविष्टो वै भीमसेनश्च पाण्डवः ।&#x9;024a&lt;br&gt;&#xA;पार्थेन विजिता चैषा रत्नभूता सुता तव ॥&#x9;024c&lt;br&gt;&#xA;एष नः समयो राजल्ँलब्धस्य सह भोजनम् ।&#x9;025a&lt;br&gt;&#xA;न च तं हातुमिच्छामः समयं राजसत्तम ॥&#x9;025c&lt;br&gt;&#xA;&#39;अक्रमेण निवेशे च धर्मलोपो महान्भवेत् ।&#x9;026a&lt;br&gt;&#xA;&#39;सर्वेषां धर्मतः कृष्णा महिषी नो भविष्यति ।&#x9;026c&lt;br&gt;&#xA;आनुपूर्व्येण सर्वेषां गृह्णातु ज्वलने करान् ॥&#x9;026e&lt;br&gt;&#xA;द्रुपद उवाच ।&#x9;027&lt;br&gt;&#xA;एकस्य बह्व्यो विहिता महिष्यः कुरुनन्दन ।&#x9;027a&lt;br&gt;&#xA;नैकस्या बहवः पुंसः श्रूयन्ते पतयः क्वचित् ॥&#x9;027c&lt;br&gt;&#xA;&#39;सोऽयं न लोके वेदे वा जातु धर्मः प्रशस्ते ।&#x9;028a&lt;br&gt;&#xA;&#39;लोकवेदविरुद्धं त्वं नाधर्मं धर्मविच्छुचिः ।&#x9;028c&lt;br&gt;&#xA;कर्तुमर्हसि कौन्तेय कस्मात्ते बुद्धिरीदृशी ॥&#x9;028e&lt;br&gt;&#xA;युधिष्ठिर उवाच ।&#x9;029&lt;br&gt;&#xA;सूक्ष्मो धर्मो महाराज नास्य विद्मो वयं गतिम् ।&#x9;029a&lt;br&gt;&#xA;पूर्वेषामानुपूर्व्येण यातं वर्त्माऽनुयामहे ॥&#x9;029c&lt;br&gt;&#xA;न मे वागनृतं प्राह नाधर्मे धीयते मतिः ।&#x9;030a&lt;br&gt;&#xA;एवं चैव वदत्यम्बा मम चैतन्मनोगतम् ॥&#x9;030c&lt;br&gt;&#xA;&#39;आश्रमे रुद्रनिर्दिष्टाद्व्यासादेतन्मया श्रुतम् ।&#x9;031a&lt;br&gt;&#xA;&#39;एष धर्मो ध्रुवो राजंश्चरैनमविचारयन् ।&#x9;031c&lt;br&gt;&#xA;मा च शङ्का तत्र ते स्यात्कथञ्चिदपि पार्थिव ॥&#x9;031e&lt;br&gt;&#xA;द्रुपद उवाच ।&#x9;032&lt;br&gt;&#xA;त्वं च कुन्ती च कौन्तय धृष्टद्युम्नश्च मे सुतः ।&#x9;032a&lt;br&gt;&#xA;कथयन्त्विति कर्तव्यं श्वः काल्ये करवामहे ॥&#x9;032c&lt;br&gt;&#xA;वैशम्पायन उवाच ।&#x9;033&lt;br&gt;&#xA;ते समेत्य ततः सर्वे कथयन्ति स्म भारत ।&#x9;033a&lt;br&gt;&#xA;अथ द्वैपायनो राजन्नभ्यागच्छद्यदृच्छया ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/211/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/211/</guid>
      <description>&lt;p&gt;अध्यायः 211&lt;/p&gt;&#xA;&lt;p&gt;एकस्याः बहुभार्यात्वे शङ्कमानान्द्रुपदादीन्प्रति व्यासेन स्वस्वाभिप्रायकथनानुज्ञा ॥ 1 ॥ द्रुपदादिभिः स्वस्वमते कथिते व्यासेनास्य विवाहस्य धर्म्यत्वकथनम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;ततस्ते पाण्डवाः सर्वे पाञ्चाल्यश्च महायशाः ।&#x9;001a&lt;br&gt;&#xA;प्रत्युथाय महात्मानं कृष्णं सर्वेऽभ्यवादयन् ॥&#x9;001c&lt;br&gt;&#xA;प्रतिनन्द्य स तां पूजां पृष्ट्वा कुशलमन्ततः ।&#x9;002a&lt;br&gt;&#xA;आसने काञ्चने शुद्धे निषसाद महामनाः ॥&#x9;002c&lt;br&gt;&#xA;अनुज्ञातास्तु ते सर्वे कृष्णेनामिततेजसा ।&#x9;003a&lt;br&gt;&#xA;आसनेषु महार्हेषु निषेदुर्द्विपदां वराः ॥&#x9;003c&lt;br&gt;&#xA;ततो मुहूर्तान्मधुरां वाणीमुच्चार्य पार्षतः ।&#x9;004a&lt;br&gt;&#xA;पप्रच्छ तं महात्मानं द्रौपद्यर्थं विशाम्पते ॥&#x9;004c&lt;br&gt;&#xA;कथमेका बहूनां स्यान्न च स्याद्धर्मसङ्करः ।&#x9;005a&lt;br&gt;&#xA;एतन्मे भगवान्सर्वं प्रब्रवीतु यथातथम् ॥&#x9;005c&lt;br&gt;&#xA;व्यास उवाच ।&#x9;006&lt;br&gt;&#xA;अस्मिन्धर्मे विप्रलब्धे लोकवेदविरोधके ।&#x9;006a&lt;br&gt;&#xA;यस्य यस्य मतं यद्यच्छ्रोतुमिच्छामि तस्य तत् ॥&#x9;006c&lt;br&gt;&#xA;द्रुपद उवाच ।&#x9;007&lt;br&gt;&#xA;अधर्मोऽयं मम मतो विरुद्धो लोकवेदयोः ।&#x9;007a&lt;br&gt;&#xA;न ह्येका विद्यते पत्नी बहूनां द्विजसत्तम ॥&#x9;007c&lt;br&gt;&#xA;न चाप्याचरितः पूर्वैरयं धर्मो महात्मभिः ।&#x9;008a&lt;br&gt;&#xA;न चाप्यधर्मो विद्वद्भिश्चरितव्यः कथञ्चन ॥&#x9;008c&lt;br&gt;&#xA;ततोऽहं न करोम्येनं व्यवसायं क्रियां प्रति ।&#x9;009a&lt;br&gt;&#xA;धर्मः सदैव सन्दिग्धः प्रतिभाति हि मे त्वयम् ॥&#x9;009c&lt;br&gt;&#xA;धृष्टद्युम्न उवाच ।&#x9;010&lt;br&gt;&#xA;यवीयसः कथं भार्यां ज्येष्ठो भ्राता द्विजर्षभ ।&#x9;010a&lt;br&gt;&#xA;ब्रह्मन्समभिवर्तेत सद्वृत्तः संस्तपोधन ॥&#x9;010c&lt;br&gt;&#xA;न तु धर्मस्य सूक्ष्मत्वाद्गतिं विद्मः कथञ्चन ।&#x9;011a&lt;br&gt;&#xA;अधर्मो धर्म इति वा व्यवसायो न शक्यते ॥&#x9;011c&lt;br&gt;&#xA;कर्तुमस्मद्विधैर्ब्रह्मंस्ततोऽयं न व्यवस्यते ।&#x9;012a&lt;br&gt;&#xA;पञ्चानां महिषी कृष्णा भवत्विति कथञ्चन ॥&#x9;012c&lt;br&gt;&#xA;युधिष्ठिर उवाच ।&#x9;013&lt;br&gt;&#xA;न मे वागनृतं प्राह नाधर्मे धीयते मतिः ।&#x9;013a&lt;br&gt;&#xA;वर्तते हि मनो मेऽत्र नैषोऽधर्मः कथञ्चन ॥&#x9;013c&lt;br&gt;&#xA;श्रूयते हि पुराणेऽपि जटिला नाम गौतमी ।&#x9;014a&lt;br&gt;&#xA;ऋषीनध्यासितवती सप्त धर्मभृतां वरा ॥&#x9;014c&lt;br&gt;&#xA;तथैव मुनिजा वार्क्षी तपोभिर्भावितात्मनः ।&#x9;015a&lt;br&gt;&#xA;सङ्गताभूद्दश भ्रातॄनकेन्म्नः प्रचेतसः ॥&#x9;015c&lt;br&gt;&#xA;गुरोर्हि वचनं प्राहुर्धर्म्यं धर्मज्ञसत्तम ।&#x9;016a&lt;br&gt;&#xA;गुरूणां चैव सर्वेषां माता परमको गुरुः ॥&#x9;016c&lt;br&gt;&#xA;सा चाप्युक्तवती वाचं भैक्षवद्भुज्यतामिति ।&#x9;017a&lt;br&gt;&#xA;तस्मादेतदहं मन्ये परं धर्मं द्विजोत्तम ॥&#x9;017c&lt;br&gt;&#xA;कुन्त्युवाच ।&#x9;018&lt;br&gt;&#xA;एतमेतद्यथा प्राह धर्मचारी युधिष्ठिरः ।&#x9;018a&lt;br&gt;&#xA;भुज्यतां भ्रातृभिः सार्धमित्यर्जुनमचोदयम् ।&#x9;018c&lt;br&gt;&#xA;अनृतान्मे भयं तीव्रं मुच्येऽहमनृतात्कथम् ॥&#x9;018e&lt;br&gt;&#xA;व्यास उवाच ।&#x9;019&lt;br&gt;&#xA;अनृतान्मोक्ष्यसे भद्रे धर्मश्चैव सनातनः ।&#x9;019a&lt;br&gt;&#xA;ननु वक्ष्यामि सर्वेषां पाञ्चाल शृमु मे स्वयम् ॥&#x9;019c&lt;br&gt;&#xA;यथाऽयं विहितो धर्मो यतश्चायं सनातनः ।&#x9;020a&lt;br&gt;&#xA;यथा च प्राह कौन्तेयस्तथा धर्मो न संशयः ॥&#x9;020c&lt;br&gt;&#xA;वैशम्पायन उवाच ।&#x9;021&lt;br&gt;&#xA;तत उत्थाय भगवान्व्यासो द्वैपायनः प्रभुः ।&#x9;021a&lt;br&gt;&#xA;करे गृहीत्वा राजानं राजवेश्म समाविशत् ॥&#x9;021c&lt;br&gt;&#xA;पाण्डवाश्चापि कुन्ती च धृष्टद्युम्नश्च पार्षतः ।&#x9;022a&lt;br&gt;&#xA;विविशुस्तेऽपि तत्रैव प्रतीक्षन्ते स्म तावुभौ ॥&#x9;022c&lt;br&gt;&#xA;ततो द्वैपायनस्त्समै नरेन्द्राय महात्मने ।&#x9;023a&lt;br&gt;&#xA;आचख्यौ तद्यथा धर्मो बहूनामेकपत्निता ॥&#x9;023c&lt;br&gt;&#xA;&#39;यथा च ते ददुश्चैव राजपुत्र्याः पुरा वरम् ।&#x9;024a&lt;br&gt;&#xA;धर्माद्यास्तपसा तुष्टाः पञ्चपत्नीत्वमीश्वराः ॥&#39; ॥&#x9;024c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/212/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/212/</guid>
      <description>&lt;p&gt;अध्यायः 212&lt;/p&gt;&#xA;&lt;p&gt;इन्द्रसेनापरनाम्न्या नालायन्या उपाख्यानारम्भः-नालायन्या स्थविरस्य पत्युर्मौद्गल्यस्य आराधनम् ॥ 1 ॥ तुष्टेन मौद्गल्येन न नालायनीप्रार्थनयाऽऽत्मनः पञ्चरूपस्वीकारेण तस्यां रमणम् ॥ 2 ॥ तयोः स्वर्गादिलोकेषु नानारूपेण रमणम् ॥ 3 ॥ सैव नालायनी तव दुहिता जातेति द्रुपदं प्रति व्यासस्योक्तिः ॥ 4 ॥&lt;/p&gt;&#xA;&lt;p&gt;व्यास उवाच ।&#x9;001&lt;/p&gt;&#xA;&lt;p&gt;मा भूद्राजंस्तव तापो मनस्थःपञ्चानां भार्या दुहिता ममेति ।&#x9;001a&lt;br&gt;&#xA;मातुरेषा प्रार्थिता स्यात्तदानीं पञ्चानां भार्या दुहिता ममेति ॥&#x9;001c&lt;br&gt;&#xA;याजोपयाजौ धर्मरतौ तपोभ्यां तौ चक्रतुः पञ्चपतित्वमस्याः ।&#x9;002a&lt;br&gt;&#xA;तत्पञ्चभिः पाण्डुसुतैरवाप्ताभार्या कृष्णा मोदतां वै कुलं ते ॥&#x9;002c&lt;br&gt;&#xA;लोके नान्यो विद्यते त्वद्विशिष्टः सर्वारीणामप्रधृष्योऽसि राजन् ।&#x9;003a&lt;br&gt;&#xA;भूयस्त्विदं शृणु मे त्वं विशोकोयथाऽऽगतं पञ्चपत्नीत्वमस्याः ॥&#x9;003c&lt;br&gt;&#xA;एषा नालायनी पूर्वं मौद्गल्यं स्थविरं पतिम् ।&#x9;004a&lt;br&gt;&#xA;आराधयामास तदा कुष्ठिनं तमनिन्दिता ॥&#x9;004c&lt;br&gt;&#xA;त्वगस्थिभूतं कटुकं लोलमीर्ष्युं सुकोपनम् ।&#x9;005a&lt;br&gt;&#xA;सुगन्धेतरगन्धाढ्यं वलीपलितमूर्धजम् ॥&#x9;005c&lt;br&gt;&#xA;स्थविरं विकृताकारं शीर्यमाणनखत्वचम् ।&#x9;006a&lt;br&gt;&#xA;उच्छिष्टमुपभुञ्जाना पर्युपास्ते महामुनिम् ॥&#x9;006c&lt;br&gt;&#xA;ततः कदाचिदङ्गुष्ठो भुञ्जानस्य व्यशीर्यत ।&#x9;007a&lt;br&gt;&#xA;अन्नादुद्धृत्य तच्चान्नमुपभुङ्क्तेऽविशङ्किता ॥&#x9;007c&lt;br&gt;&#xA;तेन तस्याः प्रसन्नेन कामव्याहारिणा तदा ।&#x9;008a&lt;br&gt;&#xA;वरं वृणीष्वेत्यसकृदुक्ता वव्रे वरं तदा ॥&#x9;008c&lt;br&gt;&#xA;मौद्गल्य उवाच ।&#x9;009&lt;br&gt;&#xA;नाहं वृद्धो न कटुको नेर्व्यावान्नैव कोपनः ।&#x9;009a&lt;br&gt;&#xA;न च दुर्गन्धवदनो न कृशो न च लोलुपः ॥&#x9;009c&lt;br&gt;&#xA;कथं त्वां रमयामीह कथं त्वां वासयाम्यहम् ।&#x9;010a&lt;br&gt;&#xA;वद कल्याणि भद्रं ते यथा त्वं मनसेच्छसि ॥&#x9;010c&lt;br&gt;&#xA;व्यास उवाच ।&#x9;011&lt;br&gt;&#xA;सा तमक्लिष्टकर्माणं वरदं सर्वकामदम् ।&#x9;011a&lt;br&gt;&#xA;भर्तारमनवद्याङ्गी प्रसन्नं प्रत्युवाच ह ॥&#x9;011c&lt;br&gt;&#xA;नालायन्युवाच ।&#x9;012&lt;br&gt;&#xA;पञ्चधा प्रविभक्तात्मा भगवांल्लोकविश्रुतः ।&#x9;012a&lt;br&gt;&#xA;रमय त्वमचिन्त्यात्मन्पुनश्चैकत्वमागतः ॥&#x9;012c&lt;br&gt;&#xA;तां तथेत्यब्रवीद्धीमान्महर्षिर्वै महातपाः ।&#x9;013a&lt;br&gt;&#xA;स पञ्चधा तु भूत्वा तां रमयामास सर्वतः ॥&#x9;013c&lt;br&gt;&#xA;नालायनीं सुकेशान्तां मौद्गल्यश्चारुहासिनीम् ।&#x9;014a&lt;br&gt;&#xA;आश्रमेष्वधिकं चापि पूज्यमानो महर्षिभिः ॥&#x9;014c&lt;br&gt;&#xA;स चचार यथाकामं कामरूपवपुः पुनः ।&#x9;015a&lt;br&gt;&#xA;यदा ययौ दिवं चापि तत्र देवर्षिभिः सह ॥&#x9;015c&lt;br&gt;&#xA;चचार सोऽमृताहारः सुरलोके चचार ह ।&#x9;016a&lt;br&gt;&#xA;पूज्यमानस्तथा शच्या शक्रस्य भवनेष्वपि ॥&#x9;016c&lt;br&gt;&#xA;महेन्द्रसेनया सार्धं पर्यधावद्रिरंसया ।&#x9;017a&lt;br&gt;&#xA;सूर्यस्य च रथं दिव्यमारुह्य भगवान्प्रभुः ॥&#x9;017c&lt;br&gt;&#xA;पर्युपेत्य पुनर्मेरु मेरौ वासमरोचयत् ।&#x9;018a&lt;br&gt;&#xA;आकाशगङ्गामाप्लुत्य तया सह तपोधनः ॥&#x9;018c&lt;br&gt;&#xA;रश्मिजालेषु चन्द्रस्य उवाच च यथाऽनिलः ।&#x9;019a&lt;br&gt;&#xA;गिरिरूपधरो योगी स महर्षिस्तदा पुनः ॥&#x9;019c&lt;br&gt;&#xA;तत्प्रभावेन सा तस्य मध्ये जज्ञे महानदी ।&#x9;020a&lt;br&gt;&#xA;यदा पुष्पाकुलः सालः सञ्जज्ञे भगवानृषिः ॥&#x9;020c&lt;br&gt;&#xA;लतात्वमनुसम्पेदे तमेवाभ्यनुवेष्टती ।&#x9;021a&lt;br&gt;&#xA;पुपोष च वपुर्यस्य तस्य तस्यानुगं पुनः ॥&#x9;021c&lt;br&gt;&#xA;सा पुपोष समं भर्त्रा स्कन्धेनापि चचार ह ।&#x9;022a&lt;br&gt;&#xA;ततस्तस्य च तस्याश्च तुल्या प्रीतिरवर्धत ॥&#x9;022c&lt;br&gt;&#xA;तथा सा भगवांस्तस्याः प्रसादादृषिसत्तमः ।&#x9;023a&lt;br&gt;&#xA;विरराम च सा चैव दैवयोगेन भामिनी ॥&#x9;023c&lt;br&gt;&#xA;स च तां तपसा देवीं रमयामास योगतः ।&#x9;024a&lt;br&gt;&#xA;एकपत्नी तथा भूत्वा सदैवाग्रे यशस्विनी ॥&#x9;024c&lt;br&gt;&#xA;अरुन्धतीव सीतेव बभूवातिपतिव्रता ।&#x9;025a&lt;br&gt;&#xA;दमयन्त्याश्च मातुः स विशेषमधिकं ययौ ॥&#x9;025c&lt;br&gt;&#xA;एतत्तथ्यं महाराज मा ते भूद्बुद्धिरन्यथा ।&#x9;026a&lt;br&gt;&#xA;सा वै नालायनी जज्ञे दैवयोगेन केनचित् ॥&#x9;026c&lt;br&gt;&#xA;राजंस्तवात्मजा कृष्णा वेद्यां तेजस्विनी शुभा ।&#x9;027a&lt;br&gt;&#xA;तस्मिंस्तस्या मनः सक्तं न चचाल कदाचन ॥&#x9;027c&lt;br&gt;&#xA;तथा प्रणिहितो ह्यात्मा तस्यास्तस्मिन्द्विजोत्तमे ॥ ॥&#x9;028a&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/213/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/213/</guid>
      <description>&lt;p&gt;अध्यायः 213&lt;/p&gt;&#xA;&lt;p&gt;कथं नालायनी मत्पुत्री जातेति व्यासं प्रति द्रुपदस्य प्रश्नः ॥ 1 ॥ पुनर्नालायनीकथाकथनं ॥ 2 ॥ कामोपभोगविरक्तेन मौद्गल्येन कामातृप्तायाः नालादन्याः पञ्चपतित्वशापः ॥ 3 ॥ नालायन्या रुद्रमुद्दिश्य तपःकरणम् ॥ 4 ॥ नालयन्या पतिं देहीति पञ्चकृत्वः प्रार्थितेन रुद्रेण अन्यजन्मनि पञ्च ते पतयो भविष्यन्तीति वरदानम् ॥ 5 ॥ पुनः रुद्रात् नित्यकौमारप्राप्तिः ॥ 6 ॥ त्वयि गङ्गाजलस्थायां तत्रागमिष्यन्तमिन्द्रमानयेति नालायनीम्प्रति रुद्रस्याज्ञापनम् ॥ 7 ॥&lt;/p&gt;&#xA;&lt;p&gt;द्रुपद उवाच ।&#x9;001&lt;/p&gt;&#xA;&lt;p&gt;ब्रूहि तत्कारणं येन ब्रह्मन्नालायनी शुभा ।&#x9;001a&lt;br&gt;&#xA;जाता ममाध्वरे कृष्णा सर्ववेदविदां वर ॥&#x9;001c&lt;br&gt;&#xA;व्यास उवाच ।&#x9;002&lt;br&gt;&#xA;शृणु राजन्यथा ह्यस्या दत्तो रुद्रेण वै वरः ।&#x9;002a&lt;br&gt;&#xA;यदर्थं चैव सम्भूता तव गेहे यशस्विनी ॥&#x9;002c&lt;br&gt;&#xA;हन्त त कथयिष्यामि कृष्मायाः पौर्वदेहिकम् ।&#x9;003a&lt;br&gt;&#xA;इन्द्रसेनेति विख्याता पुरा नालायनी शुभा ॥&#x9;003c&lt;br&gt;&#xA;मौद्गल्यस्य पतिमासाद्य चचार विगतज्वरा ।&#x9;004a&lt;br&gt;&#xA;मौद्गल्यस्य महर्षेश्च रममाणस्य वै तया ॥&#x9;004c&lt;br&gt;&#xA;संवत्सरगणा राजन्व्यतीयुः क्षणवत्तदा ।&#x9;005a&lt;br&gt;&#xA;ततः कदाचिद्धर्मात्मा तृप्तः कामैर्व्यरज्यत ॥&#x9;005c&lt;br&gt;&#xA;अन्विच्छन्परमं धर्मं ब्रह्मयोगपरोऽभवत् ।&#x9;006a&lt;br&gt;&#xA;उत्ससर्ज स तां विप्रः सा तदा चापतद्भुवि ।&#x9;006c&lt;br&gt;&#xA;मौद्गल्यो राजशार्दूल तपोभिर्भावितः सदा ॥&#x9;006e&lt;br&gt;&#xA;नालायन्युवाच ।&#x9;007&lt;br&gt;&#xA;प्रसीद भगवन्मह्यं न मामुत्स्रष्टुमर्हसि ।&#x9;007a&lt;br&gt;&#xA;अवितृप्तास्मि ब्रह्मर्षे कामानां कामसेवनात् ॥&#x9;007c&lt;br&gt;&#xA;मौद्गल्य उवाच ।&#x9;008&lt;br&gt;&#xA;यस्मात्त्वं मामनिःशङ्का ह्यवक्तव्यं भाषसे ।&#x9;008a&lt;br&gt;&#xA;आचरन्ती तपोविघ्नं तस्माच्छृणु वचो मम ॥&#x9;008c&lt;br&gt;&#xA;भविष्यसि नृलोके त्वं राजपुत्री यशस्वि ।&#x9;009a&lt;br&gt;&#xA;पाञ्चालराजस्य सुता द्रुपदस्य महात्मनः ॥&#x9;009c&lt;br&gt;&#xA;भवितारस्तत्र तव पतयः पञ्च विप्लुताः ।&#x9;010a&lt;br&gt;&#xA;तैः सार्धं मधुराकारैश्चिरं रतिमवाप्स्यसि ॥&#x9;010c&lt;br&gt;&#xA;वैशम्पायन उवाच ।&#x9;011&lt;br&gt;&#xA;सैवं शप्ता तु विमना वनं प्रागाद्यशस्विनी ।&#x9;011a&lt;br&gt;&#xA;भोगैरतृप्ता देवेशं तपसाऽऽराधयत्तदा ॥&#x9;011c&lt;br&gt;&#xA;निराशीर्मारुताहारा निराहारा तथैव च ।&#x9;012a&lt;br&gt;&#xA;अनुवर्तमाना त्वादित्यं तथा पञ्चतपाभवत् ॥&#x9;012c&lt;br&gt;&#xA;तीव्रेण तपसा तस्यास्तुष्टः पशुपतिः स्वयम् ।&#x9;013a&lt;br&gt;&#xA;वरं प्रादात्तदा रुद्रः सर्वलोकेश्वरः प्रभुः ॥&#x9;013c&lt;br&gt;&#xA;भविष्यति परं जन्म भविष्यति वराङ्गना ।&#x9;014a&lt;br&gt;&#xA;भविष्यन्ति परं भद्रे पतयः पञ्च विश्रुताः ॥&#x9;014c&lt;br&gt;&#xA;महेन्द्रवपुषः सर्वे महेन्द्रसमविक्रमाः ।&#x9;015a&lt;br&gt;&#xA;तत्रस्था च महत्कर्म सुराणां त्वं करिष्यसि ॥&#x9;015c&lt;br&gt;&#xA;स्त्र्युवाच ।&#x9;016&lt;br&gt;&#xA;एकः खलु मया भर्ता वृतः पञ्च त्विमे कथम् ।&#x9;016a&lt;br&gt;&#xA;एको भवति नैकस्या बहवस्तद्ब्रवीहि मे ॥&#x9;016c&lt;br&gt;&#xA;महेश्वर उवाच ।&#x9;017&lt;br&gt;&#xA;पञ्चकृत्वस्त्वया चोक्तः पतिं देहीत्यहं पुनः ।&#x9;017a&lt;br&gt;&#xA;पञ्चते पतयो भद्रे भविष्यन्ति सुखावहाः ॥&#x9;017c&lt;br&gt;&#xA;स्त्र्युवाच ।&#x9;018&lt;br&gt;&#xA;धर्म एकः पतिः स्त्रीणां पूर्वमे प्रकल्पितः ।&#x9;018a&lt;br&gt;&#xA;बहुपत्नीकता पुंसो धर्मश्च बहुभिः कृतः ॥&#x9;018c&lt;br&gt;&#xA;स्त्रीधर्मः पूर्वमेवायं निर्मितो मुनिभिः सदा ।&#x9;019a&lt;br&gt;&#xA;सहधर्मचरी भर्तुरेका एकस्य चोच्यते ॥&#x9;019c&lt;br&gt;&#xA;एको हि भर्ता नारीणां कौमार इति लौकिकः ।&#x9;020a&lt;br&gt;&#xA;आपत्सु च नियोगेन भर्तुर्नार्याः परः स्मृतः ॥&#x9;020c&lt;br&gt;&#xA;गच्छेत न तृतीयं तु तस्या निष्कृतिरुच्यते ।&#x9;021a&lt;br&gt;&#xA;चतुर्थे पतिता नारी पञ्चमे वर्धकी भवेत् ॥&#x9;021c&lt;br&gt;&#xA;एवं गते धर्मपथे न वृणे बहुपुंस्कताम् ।&#x9;022a&lt;br&gt;&#xA;अलोकाचरितात्त्समात्कथं मुच्येय सङ्करात् ॥&#x9;022c&lt;br&gt;&#xA;महेश्वर उवाच ।&#x9;023&lt;br&gt;&#xA;अनावृताः पुरा नार्यो ह्यासञ्शुध्यन्ति चार्तवे ।&#x9;023a&lt;br&gt;&#xA;सकृदुक्तं त्वया नैतन्नाधर्मस्ते भविष्यति ॥&#x9;023c&lt;br&gt;&#xA;स्त्र्युवाच ।&#x9;024&lt;br&gt;&#xA;यदि मे पतयः पञ्च रतिमिच्छामि तैर्मिथः ।&#x9;024a&lt;br&gt;&#xA;कौमारं च भवेत्सर्वैः सङ्गमे सङ्गमे च मे ॥&#x9;024c&lt;br&gt;&#xA;पतिशुश्रूषया चैव सिद्धिः प्राप्ता मया पुरा ।&#x9;025a&lt;br&gt;&#xA;भोगेच्छा च मया प्राप्ता स च भोगश्च मे भवेत् ॥&#x9;025c&lt;br&gt;&#xA;रुद्र उवाच ।&#x9;026&lt;br&gt;&#xA;रतिश्च भद्रे सिद्धिश्च न भजेते परस्परम् ।&#x9;026a&lt;br&gt;&#xA;भोगानाप्स्यसि सिद्धिं च योगेन च महत्त्वताम् ॥&#x9;026c&lt;br&gt;&#xA;अन्यदेहान्तरे चैव रूपभाग्यगुणान्विता ।&#x9;027a&lt;br&gt;&#xA;पञ्चभिः प्राप्य कौमारं महाभागा भविष्यसि ॥&#x9;027c&lt;br&gt;&#xA;गच्छ गङ्गाजलस्था च नरं पश्यसि यं शुभे ।&#x9;028a&lt;br&gt;&#xA;तमानय ममाभ्याशं सुरराजं शुचिस्मिते ॥&#x9;028c&lt;br&gt;&#xA;इत्युक्ता विश्वरूपेण रुद्रं कृत्वा प्रदक्षिणम् ।&#x9;029a&lt;br&gt;&#xA;जगाम गङ्गामुद्दिश्य पुण्यां त्रिपथगां नदीम् ॥ ॥&#x9;029c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/214/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/214/</guid>
      <description>&lt;p&gt;अध्यायः 214&lt;/p&gt;&#xA;&lt;p&gt;पञ्चेन्द्रोपाख्यानप्रारम्भः ॥ 1 ॥ नैमिशारण्ये देवैरारब्धे सत्रे यमस्य शामित्रकर्मणि व्यापृतत्वात् लोके प्रजाबाहुल्यं दृष्ट्वा तत्परिजिहीर्षया देवैर्ब्रह्मसमीपगमनम् ॥ 2 ॥ ब्रह्माज्ञया पुनर्नैमिशारण्यं गतस्य गङ्गायां पुण्डरीकं दृष्ट्वा तज्जिहीर्षया गतस्य इन्द्रस्य तत्र रुदन्त्याः स्त्रियाः दर्शनम् ॥ 3 ॥ तामनुगच्छतेन्द्रेण पर्वतविवरे पूर्वेषां चतुर्णां इन्द्राणां दर्शनम् ॥ 4 ॥ बलरामकेशवद्रौपद्यादीनामुत्पत्तिकथा ॥ 5 ॥ व्यासदत्तदिव्यदृष्टेर्द्रुपदस्य पाण्डवद्रौपदीपूर्वरूपदर्शनं ॥ 6 ॥ द्रौपद्या अव्यवहितपूर्वजन्मवृत्तान्तकथनम् ॥ 7 ॥&lt;/p&gt;&#xA;&lt;p&gt;व्यास उवाच ।&#x9;001&lt;/p&gt;&#xA;&lt;p&gt;पुरा वै नैमिशारण्ये देवाः सत्रमुपासते ।&#x9;001a&lt;br&gt;&#xA;तत्र वैवस्वतो राजञ्शामित्रमकरोत्तदा ॥&#x9;001c&lt;br&gt;&#xA;ततो यमो दीक्षितस्तत्र राजन्नामारयत्कञ्चिदपि प्रजानाम् ।&#x9;002a&lt;br&gt;&#xA;ततः प्रजास्ता बहुला बभूवुः कालातिपातान्मरणप्रहीणाः ॥&#x9;002c&lt;br&gt;&#xA;सोमश्च शक्रो वरुणः कुबेरः साध्या रुद्रा वसवोऽथाश्विनौ च ।&#x9;003a&lt;br&gt;&#xA;प्रजापतिर्भुवनस्य प्रणेता समाजग्मुस्तत्र देवास्तथाऽन्ये ॥&#x9;003c&lt;br&gt;&#xA;ततोऽब्रुवल्ँलोकगुरुं समेता भयात्तीव्रान्मानुषाणां विवृद्ध्या ।&#x9;004a&lt;br&gt;&#xA;तस्माद्भयादुद्विजन्तः सुखेप्सवःप्रयाम सर्वे शरणं भवन्तम् ॥&#x9;004c&lt;br&gt;&#xA;पितामह उवाच ।&#x9;005&lt;br&gt;&#xA;किं वो भयं मानुषेभ्यो यूयं सर्वे यदाऽमराः ।&#x9;005a&lt;br&gt;&#xA;मा वो मर्त्यसकाशाद्वै भयं भवितुमर्हति ॥&#x9;005c&lt;br&gt;&#xA;देवा ऊचुः ।&#x9;006&lt;br&gt;&#xA;मर्त्या अमर्त्याः संवृत्ता न विशेषोऽस्ति कश्चन ।&#x9;006a&lt;br&gt;&#xA;अविशेषादुद्विजन्तो विशेषार्थमिहागताः ॥&#x9;006c&lt;br&gt;&#xA;श्रीभगवानुवाच ।&#x9;007&lt;br&gt;&#xA;वैवस्वतो व्यापृतः सत्रहेतोस्तेन त्विमे न म्रियन्ते मनुष्याः ।&#x9;007a&lt;br&gt;&#xA;तस्मिन्नेकाग्रे कृतसर्वकार्ये तत एषां भवितैवान्तकालः ॥&#x9;007c&lt;br&gt;&#xA;वैवस्वतस्यैव तनुर्विभक्तावीर्येण युष्माकमुत प्रवृद्धा ।&#x9;008a&lt;br&gt;&#xA;सैषामन्तो भविता ह्यन्तकाले न तत्र वीर्यं भविता नरेषु ॥&#x9;008c&lt;br&gt;&#xA;व्यास उवाच ।&#x9;009&lt;br&gt;&#xA;ततस्तु ते पूर्वजदेववाक्यं श्रुत्वा जग्मुर्यत्र देवा यजन्ते ।&#x9;009a&lt;br&gt;&#xA;समासीनास्ते समेता महाबला भागीरथ्यां ददृशुः पुण्डरीकम् ॥&#x9;009c&lt;br&gt;&#xA;दृष्ट्वा च तद्विस्मितास्ते बभूवुस्तेषामिन्द्रस्तत्र शूरो जगाम ।&#x9;010a&lt;br&gt;&#xA;सोऽपश्यद्योषामथ पावकप्रभांयत्र देवी गङ्गा सततं प्रसूता ॥&#x9;010c&lt;br&gt;&#xA;सा तत्र योषा रुदती जलार्थिनी गङ्गां देवीं व्यवगाह्य व्यतिष्ठत् ।&#x9;011a&lt;br&gt;&#xA;तस्याश्रुबिन्दुः पतितो जले यस्तत्पद्ममासीदथ तत्र काञ्चनम् ॥&#x9;011c&lt;br&gt;&#xA;तदद्भुतं प्रेक्ष्य वज्री तदानीमपृच्छत्तां योषितमन्तिकाद्वै ।&#x9;012a&lt;br&gt;&#xA;का त्वं भद्रे रोदिषि कस्य हेतोर्वाक्यं तथ्यं कामयेऽहं ब्रवीहि ॥&#x9;012c&lt;br&gt;&#xA;स्त्र्युवाच ।&#x9;013&lt;br&gt;&#xA;त्वं वेत्स्यसे मामिह याऽस्मि शक्र यदर्थं चाहं रोदिमि मन्दभाग्या ।&#x9;013a&lt;br&gt;&#xA;आगच्छ राजन्पुरतो गमिष्येद्रष्टाऽसि तद्रोदिमि यत्कृतेऽहम् ॥&#x9;013c&lt;br&gt;&#xA;व्यास उवाच ।&#x9;014&lt;br&gt;&#xA;तां गच्छन्तीमन्वगच्छत्तदानीं सोऽपश्यदारात्तरुणं दर्शनीयम् ।&#x9;014a&lt;br&gt;&#xA;सिद्धासनस्थं युवतीसहायं क्रीडन्तमक्षैर्गिरिराजमूर्ध्नि ॥&#x9;014c&lt;br&gt;&#xA;तमब्रवीद्देवराजो ममेदं त्वं विद्धि विद्वन्भुवनं वशे स्थितम् ।&#x9;015a&lt;br&gt;&#xA;ईशोऽहस्मीति समन्युरब्रवीद्दृष्ट्वा तमक्षैः सुभृशं प्रमत्तम् ॥&#x9;015c&lt;br&gt;&#xA;क्रुद्धं च शक्रं प्रसमीक्ष्य देवो जहाय शक्रं च शैरुदैक्षत ।&#x9;016a&lt;br&gt;&#xA;संस्तम्भितोऽभूदथ देवराजस्तेनेक्षितः स्थाणुरिवावतस्थे ॥&#x9;016c&lt;br&gt;&#xA;यदा तु पर्याप्तमिहास्य क्रीडया तदा देवीं रुदतीं तामुवाच ।&#x9;017a&lt;br&gt;&#xA;आनीयतामेष यतोऽहमारान्नैनं दर्पः पुनरप्याविशेत ॥&#x9;017c&lt;br&gt;&#xA;ततः शक्रः स्पृष्टमात्रस्तया तुस्रस्तैरङ्गैः पतितोऽभूद्धरण्याम् ।&#x9;018a&lt;br&gt;&#xA;तमब्रवीद्भगवानुग्रतेजा मैवं पुनः शक्र कृथाः कथञ्चित् ॥&#x9;018c&lt;br&gt;&#xA;निवर्तयैनं च महाद्रिराजं बलं च वीर्यं च तवाप्रमेयम् ।&#x9;019a&lt;br&gt;&#xA;छिद्रस्य चैवाविश मध्यमस्य यत्रासते त्वद्विधाः सूर्यभासः ॥&#x9;019c&lt;br&gt;&#xA;स तद्विवृत्य विवरं महागिरेस्तुल्यद्युतींश्चतुरोऽन्यान्ददर्श ।&#x9;020a&lt;br&gt;&#xA;स तानभिप्रेक्ष्य बभूव दुःखितःकच्चिन्नाहं भविता वै यथेमे ॥&#x9;020c&lt;br&gt;&#xA;ततो देवो गिरिशो वज्रपाणिं विवृत्य नेत्रे कुपितोऽभ्युवाच ।&#x9;021a&lt;br&gt;&#xA;दरीमेतां प्रविश त्वं शतक्रतो यन्मां बाल्यादवमंस्थाः पुरस्तात् ॥&#x9;021c&lt;br&gt;&#xA;उक्तस्त्वेवं विभुना देवराजःप्रावेपताऽऽर्तो भृशमेवाभिषङ्गात् ।&#x9;022a&lt;br&gt;&#xA;स्रस्तैरङ्गैरनिलेनेव नुन्नमश्वत्थपत्रं गिरिराजमूर्ध्नि ॥&#x9;022c&lt;br&gt;&#xA;स प्राञ्जलिर्वै वृषवाहनेन प्रवेपमानः सहसैवमुक्तः ।&#x9;023a&lt;br&gt;&#xA;उवाच देवं बहुरूपमुग्रमद्याशेषस्य भुवनस्य त्वं भवाद्यः ॥&#x9;023c&lt;br&gt;&#xA;तमब्रवीदुग्रवर्चाः प्रहस्य नैवंशीलाः शेषमिहाप्नुवन्ति ।&#x9;024a&lt;br&gt;&#xA;एतेऽप्येवं भवितारः पुरस्तात्तस्मादेतां दरीमाविश्य शेष्य ॥&#x9;024c&lt;br&gt;&#xA;एषा भार्या भविता वो न संशयो योनिं सर्वे मानुषीमाविशध्वम् ।&#x9;025a&lt;br&gt;&#xA;तत्र यूयं कर्म कृत्वाऽविषह्यं बहूनन्यान्निधनं प्रापयित्वा ॥&#x9;025c&lt;br&gt;&#xA;&#39;अस्त्रैर्दिव्यैर्मानुषान्योधयित्वा शूरान्सर्वानाहवे संविजित्य ।&#39;&#x9;026a&lt;br&gt;&#xA;आगन्तारः पुनरेवेन्द्रवलोकं स्वकर्मणा पूर्वचितं महार्हम् ।&#x9;026c&lt;br&gt;&#xA;सर्वं मया भाषितमेतदेवं कर्तव्यमन्यद्विविधार्थयुक्तम् ॥&#x9;026e&lt;br&gt;&#xA;पूर्वेन्द्रा ऊचुः ।&#x9;027&lt;br&gt;&#xA;गमिष्यामो मानुषं देवलोकाद्दुराधरो विहितो यत्र मोक्षः ।&#x9;027a&lt;br&gt;&#xA;देवास्त्वस्मानादधीरञ्जनन्यां धर्मो वायुर्मघवानश्विनौ च ॥&#x9;027c&lt;br&gt;&#xA;व्यास उवाच ।&#x9;028&lt;br&gt;&#xA;एतच्छ्रुत्वा वज्रपाणिर्वचस्तु देवश्रेष्ठं पुनरेवेदमाह ।&#x9;028a&lt;br&gt;&#xA;वीर्येणाहं पुरुषं कार्यहेतोर्दद्यामेषां पञ्चमं मत्प्रसूतम् ॥&#x9;028c&lt;br&gt;&#xA;विश्वभुग्भूतधामा च शिबिरिन्द्रः प्रतापवान् ।&#x9;029a&lt;br&gt;&#xA;शान्तिश्चतुर्थस्तेषां वै तेजस्वी पञ्चमः स्मृतः ॥&#x9;029c&lt;br&gt;&#xA;तेषां कामं भगवानुग्रधन्वा प्रादादिष्टं सन्निसर्गाद्यथोक्तम् ।&#x9;030a&lt;br&gt;&#xA;तां चाप्येषां योषितं लोककान्तां श्रियं भार्यां व्यदधान्मानुषेषु ॥&#x9;030c&lt;br&gt;&#xA;तैरेव सार्धं तु ततः स देवो जगाम नारायणमप्रमेयम् ।&#x9;031a&lt;br&gt;&#xA;अनन्तमव्यक्तमजं पुराणं सनातनं विश्वमनन्तरूपम् ॥&#x9;031c&lt;br&gt;&#xA;स चापि तद्व्यदधात्सर्वमेव ततः सर्वे सम्बभूवुर्धरण्यमाम् ।&#x9;032a&lt;br&gt;&#xA;&#39;नरं तु देवं विबुधप्रधानमिन्द्राज्जिष्णुं पञ्चमं कल्पयित्वा ।&#x9;032c&lt;br&gt;&#xA;&#39;स चापि केशौ हरिरुद्बबर्हशुक्लमेकमपरं चापि कृष्णम् ॥&#x9;032e&lt;br&gt;&#xA;तौ चापि केशौ विशतां यदूनाङ्कुले स्त्रियौ देवकीं रोहिणीं च ।&#x9;033a&lt;br&gt;&#xA;तयोरेको बलदेवो बभूव योऽसौ श्वेतस्य देवस्य केशः ।&#x9;033c&lt;br&gt;&#xA;कृष्णो द्वितीयः केशवः सम्बभूव केशो योऽसौ वर्णतः कृष्ण उक्तः ॥&#x9;033e&lt;br&gt;&#xA;ये ते पूर्वं शक्ररूपा निबद्धास्तस्यां दर्यां पर्वतस्योत्तरस्य ।&#x9;034a&lt;br&gt;&#xA;इहैव ते पाण्डवा वीर्यवन्तः शक्रस्यांशः पाण्डवः सव्यसाची ॥&#x9;034c&lt;br&gt;&#xA;एवमेते पाण्डवाः सम्बभूवुर्ये ते राजन्पूर्वमिन्द्रा बभूवुः ।&#x9;035a&lt;br&gt;&#xA;लक्ष्मीश्चैषां पूर्वमेवोपदिष्टा भार्या यैषा द्रौपदी दिव्यरूपा ॥&#x9;035c&lt;br&gt;&#xA;कथं हि स्त्री कर्मणा ते महीतलात्समुत्तिष्ठेदन्यतो दैवयोगात् ।&#x9;036a&lt;br&gt;&#xA;यस्या रूपं सोमसूर्यप्रकाशं गन्धश्चास्याः कोशमात्रात्प्रवाति ॥&#x9;036c&lt;br&gt;&#xA;इदं चान्यत्प्रीतिपूर्वं नरेन्द्र ददानि ते वरमत्यद्भुतं च ।&#x9;037a&lt;br&gt;&#xA;दिव्यं चक्षुः पश्य कुन्तीसुतांस्त्वं पुण्यैर्दिव्यैः पूर्वदेहैरुपेतान् ॥&#x9;037c&lt;br&gt;&#xA;वैशम्पायन उवाच ।&#x9;038&lt;br&gt;&#xA;ततो व्यासः परमोदारकर्मा शुचिर्विप्रस्तपसा तस्य राज्ञः ।&#x9;038a&lt;br&gt;&#xA;चक्षुर्दिव्यं प्रददौ तांश्च सर्वान्राजाऽपश्यत्पूर्वदेहैर्यथावत् ॥&#x9;038c&lt;br&gt;&#xA;ततो दिव्यान्हेमकिरीटमालिनः शक्रप्रख्यान्पावकादित्यवर्णान् ।&#x9;039a&lt;br&gt;&#xA;बद्धापीडांश्चारुरूपांश्च यूनो व्यूढोरस्कांस्तालमात्रान्ददर्श ॥&#x9;039c&lt;br&gt;&#xA;दिव्यैर्वस्त्रैररजोभिः सुगन्धैर्माल्यैश्चाग्र्यैः शोभमानानतीव ।&#x9;040a&lt;br&gt;&#xA;साक्षात्त्र्यक्षान्वा वसूंश्चापि रुद्रा-नादित्यान्वा सर्वगुणोपपन्नान् ॥&#x9;040c&lt;br&gt;&#xA;तान्पूर्वेन्द्रानभिवीक्ष्याभिरूपाञ्शक्रात्मजं चेन्द्ररूपं निशम्य ।&#x9;041a&lt;br&gt;&#xA;प्रीतो राजा द्रुपदो विस्मितश्च दिव्यां मायां तामवेक्ष्याप्रमेयाम् ॥&#x9;041c&lt;br&gt;&#xA;तां चैवाग्र्यां स्त्रियमतिरूपयुक्तां दिव्यां साक्षात्सोमवह्निप्रकाशाम् ।&#x9;042a&lt;br&gt;&#xA;योग्यां तेषां रूपतेजोयशोभिःपत्नी मत्वा हृष्टवान्पार्थिवेन्द्रः ॥&#x9;042c&lt;br&gt;&#xA;स तद्दृष्ट्वा महदाश्चर्यरूपं जग्राह पादौ सत्यवत्याः सुतस्य ।&#x9;043a&lt;br&gt;&#xA;नैतच्चित्रं परमर्षे त्वयीति प्रसन्नचेताः स उवाच चैनम् ॥&#x9;043c&lt;br&gt;&#xA;&#39;व्यास उवाच ।&#x9;044&lt;br&gt;&#xA;इदं चापि पुरावृत्तं तन्निबोध च भूमिप ।&#x9;044a&lt;br&gt;&#xA;कीर्त्यमानं नृपर्षीणां पूर्वेषां दारकर्मणि ॥&#x9;044c&lt;br&gt;&#xA;नितन्तुर्नाम राजर्षिर्बभूव भुवि विश्रुतः ।&#x9;045a&lt;br&gt;&#xA;तस्य पुत्रा महेष्वासा बभूवुः पञ्च भूमिपाः ॥&#x9;045c&lt;br&gt;&#xA;साल्वेयः शूरसेनश्च श्रुतसेनश्च वीर्यवान् ।&#x9;046a&lt;br&gt;&#xA;तिन्दुसारोऽतिसारश्च क्षत्रियाः क्रतुयाजिनः ॥&#x9;046c&lt;br&gt;&#xA;नातिचक्रमुरन्योन्यमन्योन्यस्य प्रियंवदाः ।&#x9;047a&lt;br&gt;&#xA;अनीर्ष्यवो धर्मविदः सौम्याश्चैव प्रियङ्कराः ॥&#x9;047c&lt;br&gt;&#xA;एतान्नैतन्तवान्पञ्च शिबिपुत्री स्वयंवरे ।&#x9;048a&lt;br&gt;&#xA;अवाप स्वपतीन्वीरान्भौमाश्वी मनुजाधिपान् ॥&#x9;048c&lt;br&gt;&#xA;वीणेव मधुरारावा गान्धर्वस्वरमूर्च्छिता ।&#x9;049a&lt;br&gt;&#xA;उत्तमा सर्वनारीणां भौमाश्वी ह्यभवत्तदा ॥&#x9;049c&lt;br&gt;&#xA;यस्या नैतन्तवाः पञ्च पतयः क्षत्रियर्षभाः ।&#x9;050a&lt;br&gt;&#xA;बभूवुः पृथिवीपालाः सर्वैः समुदिता गुणैः ॥&#x9;050c&lt;br&gt;&#xA;तेषामेकाभवद्भार्या राज्ञामौशीनरी शुभा ।&#x9;051a&lt;br&gt;&#xA;भौमाश्वी नाम भद्रं ते तथारूपगुणान्विता ॥&#x9;051c&lt;br&gt;&#xA;पञ्चभ्यः पञ्चधा पञ्च दायादान्सा व्यजायत ।&#x9;052a&lt;br&gt;&#xA;तेभ्यो नैतन्तवेभ्यस्तु राजशार्दूल वै तदा ॥&#x9;052c&lt;br&gt;&#xA;पृथगाख्याऽभवत्तेषां भ्रातॄणां पञ्चधा भुवि ।&#x9;053a&lt;br&gt;&#xA;यथावत्कीर्त्यमानांस्ताञ्छृणु मे राजसत्तम ॥&#x9;053c&lt;br&gt;&#xA;साल्वेयाः शूरसेनाश्च श्रुतसेनाश्च पार्थिवाः ।&#x9;054a&lt;br&gt;&#xA;तिन्दुसारातिसाराश्च वंशा एषां नृपोत्तम ॥&#x9;054c&lt;br&gt;&#xA;एवमेकाऽभवद्भार्या भौमाश्वी भुवि विश्रुता ।&#x9;055a&lt;br&gt;&#xA;तथैव द्रुपदैषा ते सुता वै देवरूपिणी ।&#x9;055c&lt;br&gt;&#xA;पञ्चानां विहिता पत्नी कृष्णा पार्षत्यनिन्दिता&#39; ॥&#x9;055e&lt;br&gt;&#xA;व्यास उवाच ।&#x9;056&lt;br&gt;&#xA;आसीत्तपोवन्ने काचिदृषेः कन्या महात्मनः ।&#x9;056a&lt;br&gt;&#xA;नाध्यगच्छत्पतिं सा तु कन्या रूपवती सती ॥&#x9;056c&lt;br&gt;&#xA;तोषयामास तपसा सा किलोग्रेण शङ्करम् ।&#x9;057a&lt;br&gt;&#xA;तामुवाचेश्वरः प्रीतो वृणु काममिति स्वयम् ॥&#x9;057c&lt;br&gt;&#xA;सैवमुक्ताऽब्रवीत्कन्या देवं वरदमीश्वरम् ।&#x9;058a&lt;br&gt;&#xA;पतिं सर्वगुणोपेतमिच्छामीति पुनःपुनः ॥&#x9;058c&lt;br&gt;&#xA;ददौ तस्यै स देवेशस्तं वरं प्रीतमानसः ।&#x9;059a&lt;br&gt;&#xA;पञ्च ते पतयो भद्रे भविष्यन्तीति शङ्करः ॥&#x9;059c&lt;br&gt;&#xA;सा प्रसादयती देवमिदं भूयोऽभ्यभाषत ।&#x9;060a&lt;br&gt;&#xA;एकं पतिं गुणोपेतं त्वत्तोऽर्हामीति शङ्कर ॥&#x9;060c&lt;br&gt;&#xA;तां देवदेवः प्रीतात्मा पुनः प्राह शुभं वचः ।&#x9;061a&lt;br&gt;&#xA;पञ्चकृत्वस्त्वयोक्तोऽहं पतिं देहीति वै पुनः ॥&#x9;061c&lt;br&gt;&#xA;तत्तथा भविता भद्रे वचस्तद्भद्रमस्तु ते ।&#x9;062a&lt;br&gt;&#xA;देहमन्यं गतायास्ते सर्वमेतद्भविष्यति ॥&#x9;062c&lt;br&gt;&#xA;द्रुपदैषा हि सा जज्ञे सुता वै देवरूपिणी ।&#x9;063a&lt;br&gt;&#xA;पञ्चानां विहिता पत्नी कृष्णा पार्षत्यनिन्दिता ॥&#x9;063c&lt;br&gt;&#xA;&#39;सैव नालायनी भूत्वा रूपेणाप्रतिमा भुवि ।&#x9;064a&lt;br&gt;&#xA;मौद्गल्यं पतिमास्थाय शिवाद्वरमभीप्सती ॥&#x9;064c&lt;br&gt;&#xA;एतद्देवरहस्यं ते श्रावितं राजसत्तम ।&#x9;065a&lt;br&gt;&#xA;नाख्यातव्यं कस्यचिद्वै देवगुह्यमिदं यतः ॥&#39;&#x9;065c&lt;br&gt;&#xA;स्वर्गश्रीः पाण्डवार्थं तु समुत्पन्ना महामखे ।&#x9;066a&lt;br&gt;&#xA;सेह तप्त्वा तपो घोरं दुहितृत्वं तवागता ॥&#x9;066c&lt;br&gt;&#xA;सैषा देवी रुचिरा देवजुष्टापञ्चानामेका स्वकृतेनेह कर्मणा ।&#x9;067a&lt;br&gt;&#xA;सृष्टा स्वयं देवपत्नी स्वयम्भुवा श्रुत्वा राजन्द्रुपदेष्टं कुरुष्व ॥ ॥&#x9;067c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/215/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/215/</guid>
      <description>&lt;p&gt;अध्यायः 215&lt;/p&gt;&#xA;&lt;p&gt;युधिष्ठिरादीनां क्रमेण द्रौपद्याः पाणिग्रहणम् ॥ 1 ॥&#xA;द्रुपद उवाच ।&#x9;001&lt;br&gt;&#xA;अश्रुत्वैवं वचनं ते महर्षे मया पूर्वं यतितं संविधातुम् ।&#x9;001a&lt;br&gt;&#xA;न वै शक्यं विहितस्यापयानं तदेवेदमुपपन्नं विधानम् ॥&#x9;001c&lt;br&gt;&#xA;दिष्टस्य ग्रन्थिरनिवर्तनीयः स्वकर्मणा विहितं तेन किञ्चित् ।&#x9;002a&lt;br&gt;&#xA;कृतं निमित्तमिह नैकहेतोस्तदेवेदमुपपन्नं विधानम् ॥&#x9;002c&lt;br&gt;&#xA;यथैव कृष्णोक्तवती पुरस्तान्नैकान्पतीन्मे भगवान्ददातु ।&#x9;003a&lt;br&gt;&#xA;स चाप्येवं वरमित्यब्रवीत्तां देवो हि वेत्ता परमं यदत्र ॥&#x9;003c&lt;br&gt;&#xA;यदि चैवं विहितः शङ्करेण धर्मोऽधर्मो वा नात्र ममापराधः ।&#x9;004a&lt;br&gt;&#xA;गृह्णन्त्विमे विधितत्पाणिमस्या यथोपजोषं विहितैषां हि कृष्णा ॥&#x9;004c&lt;br&gt;&#xA;व्यास उवाच ।&#x9;005&lt;br&gt;&#xA;नायं विधिर्मानुषाणां विवाहे देवा ह्येते द्रौपदी चापि लक्ष्मीः ।&#x9;005a&lt;br&gt;&#xA;प्राक्कर्मणः सुकृतात्पाण्डवानां पञ्चानां भार्या देवदेवप्रसादात् ॥&#x9;005c&lt;br&gt;&#xA;तेषामेवायं विहितः स्याद्विवाहो यथा ह्येष द्रौपदीपाण्डवानाम् ।&#x9;006a&lt;br&gt;&#xA;अन्येषां नृणां योषितां च न धर्मः स्यान्मानवोक्तो नरेन्द्र ॥&#x9;006c&lt;br&gt;&#xA;वैशम्पायन उवाच ।&#x9;007&lt;br&gt;&#xA;तत आजग्मतुस्तत्र तौ व्यासद्रुपदावुभौ ।&#x9;007a&lt;br&gt;&#xA;कुन्ती सपुत्रा यत्रास्ते धृष्टद्युम्नश्च पार्षतः ।&#x9;007c&lt;br&gt;&#xA;ततो द्वैपायनः कृष्णो युधिष्ठिरमथागमत् ॥&#39;&#x9;008a&lt;br&gt;&#xA;ततोऽब्रवीद्भगवान्धर्मराजमद्यैव पुण्येऽहनि पाण्डवेय ।&#x9;008c&lt;br&gt;&#xA;पुण्ये पुष्ये योगमुपैति चन्द्रमाःपाणिं कृष्णायास्त्वं गृहाणाद्य पूर्वं ॥&#x9;009a&lt;br&gt;&#xA;&#39;एवमुक्त्वा धर्मराजं भीमादीनप्यभाषत ॥&#x9;009c&lt;br&gt;&#xA;क्रमेण पुरुषव्याघ्राः पाणिं गृह्णन्तु पाणिभिः ।&#x9;010a&lt;br&gt;&#xA;एवमेव मया सर्वं दृष्टमेतत्पुराऽनघाः ॥&#x9;010c&lt;br&gt;&#xA;वैशम्पायन उवाच ।&#x9;011&lt;br&gt;&#xA;ततो राजा यज्ञसेनः सपुत्रो जन्यार्थमुक्तं बहु तत्तदग्र्यम् ।&#x9;011a&lt;br&gt;&#xA;&#39;समर्थयामास महानुभावो हृष्टः सपुत्रः सहबन्धुवर्गः ।&#x9;011c&lt;br&gt;&#xA;&#39;समानयामास सुतां च कृष्णामाप्लाव्य रत्नैर्बहुभिर्विभूष्य ॥&#x9;011e&lt;br&gt;&#xA;ततस्तु सर्वे सुहृदो नृपस्यसमाजग्मुः सहिता मन्त्रिणश्च ।&#x9;012a&lt;br&gt;&#xA;द्रष्टुं विवाहं परमप्रतीताद्विजाश्च पौराश्च यथाप्रधानाः ॥&#x9;012c&lt;br&gt;&#xA;ततोऽस्य वेश्माग्र्यजनोपशोभितं विस्तीर्णपद्मोत्पलभूषिताजिरम् ।&#x9;013a&lt;br&gt;&#xA;बलौघरत्नौघविचित्रमाबभौ नभो यथा निर्मलतारकान्वितम् ॥&#x9;013c&lt;br&gt;&#xA;ततस्तु ते कौरवराजपुत्रा विभूषिताः कुण्डलिनो युवानः ।&#x9;014a&lt;br&gt;&#xA;महार्हवस्त्राम्बरचन्दनोक्षिताः कृताभिषेकाः कृतमङ्गलक्रियाः ॥&#x9;014c&lt;br&gt;&#xA;पुरोहितेनाग्निसमानवर्चसा सहैव धौम्येन यताविधि प्रभो ।&#x9;015a&lt;br&gt;&#xA;क्रमेण सर्वे विविशुस्ततः सदो महर्षभा गोष्ठमिवाभिनन्दिनः ॥&#x9;015c&lt;br&gt;&#xA;ततः समाधाय स वेदपरागो जुहाव मन्त्रैर्ज्वलितं हुताशनम् ।&#x9;016a&lt;br&gt;&#xA;युधिष्ठिरं चाप्युपनीय मन्त्रविन्नियोजयामास सहैव कृष्णया ॥&#x9;016c&lt;br&gt;&#xA;प्रदक्षिणं तौ प्रगृहीतपाणी समानयामास स वेदपरागः ।&#x9;017a&lt;br&gt;&#xA;&#39;विप्रांश्च सन्तर्प्य युधिष्ठिरो धनैर्गोभिश्च रत्नैर्विविधैश्च पूर्वम् ॥&#x9;017c&lt;br&gt;&#xA;तदा स राजा द्रुपदस्य पुत्रिकापाणिं प्रजग्राह हुताशनाग्रतः ।&#x9;018a&lt;br&gt;&#xA;धौम्येन मन्त्रैर्विधिवद्धुतेऽग्नौ सहाग्निकल्पैर्ऋषिभिः समेत्य ॥&#x9;018c&lt;br&gt;&#xA;ततोऽन्तरिक्षात्कुसुमानि पेतुर्ववौ च वायुः सुमनोज्ञगन्धः ।&#x9;019a&lt;br&gt;&#xA;ततोऽभ्यनुज्ञाप्य समाजशोभितं युधिष्ठिरं राजपुरोहितस्तदा ॥&#x9;019c&lt;br&gt;&#xA;विप्रांश्च सर्वान्सुहृदश्च राज्ञः समेत्य राजानमदीनसत्वम् ।&#x9;020a&lt;br&gt;&#xA;जगाद भूयोऽपि महानुभावो वचोऽर्थयुक्तं मनुजेश्वरं तम् ॥&#x9;020c&lt;br&gt;&#xA;गृह्णन्त्वथान्ये नरदेवकन्यापाणिं यथावन्नरदेवपुत्राः ।&#x9;021a&lt;br&gt;&#xA;तमभ्यनन्दद्द्रुपदस्तथा द्विजं तथा कुरुष्वेति तमादिदेश ॥&#x9;021c&lt;br&gt;&#xA;पुरोहितस्यानुमतेन राज्ञस्ते राजपुत्रा मुदिता बभूवुः ।&#x9;022a&lt;br&gt;&#xA;क्रमेण चान्ये च नराधिपात्मजा वरस्त्रियास्ते जगृहुः करं तदा ॥&#39;&#x9;022c&lt;br&gt;&#xA;अहन्यहन्युत्तमरूपधारिणो महारथाः कौरववंशवर्धनाः ॥&#x9;023ac&lt;br&gt;&#xA;इदं च तत्राद्भुतरूपमुत्तमं जगाद देवर्षिरतीतमानुषम् ।&#x9;023a&lt;br&gt;&#xA;महानुभावा किल सा सुमध्यमा बभूव कन्यैव गते गतेऽहनि ॥&#x9;023c&lt;br&gt;&#xA;&#39;पतिश्वशुरता ज्येष्ठे पतिदेवरताऽनुजे ।&#x9;024a&lt;br&gt;&#xA;मध्यमेषु च पाञ्चाल्यास्त्रितयं त्रितयं त्रिषु ॥&#39;&#x9;024c&lt;br&gt;&#xA;कृते विवाहे द्रुपदो धनं ददौमहारथेभ्यो बहुरूपमुत्तमम् ।&#x9;025a&lt;br&gt;&#xA;शतं रथानां वरहेममालिनां चतुर्युजां हेमखलीनमालिनाम् ॥&#x9;025c&lt;br&gt;&#xA;शतं गजानामपि पद्मिनां तथाशतं गिरिणामिव हेमशृङ्गिणाम् ।&#x9;026a&lt;br&gt;&#xA;तथैव दासीशतमग्र्ययौवनं महार्हवेषाभरणाम्बरस्रजम् ॥&#x9;026c&lt;br&gt;&#xA;पृथक्पृथग्दिव्यदृशां पुनर्ददौ तदा धनं सौमकिरग्निसाक्षिकम् ।&#x9;027a&lt;br&gt;&#xA;तथैव वस्त्राणि विभूषणानि प्रभावयुक्तानि महानुभावः ॥&#x9;027c&lt;br&gt;&#xA;कृते विवाहे च ततस्तु पाण्डवाःप्रभूतरत्नामुपलभ्य तां श्रियम् ।&#x9;028a&lt;br&gt;&#xA;विजह्रुरिन्द्रप्रतिमा महाबलाः पुरे तु पाञ्चालनृपस्य तस्य ह ॥ ॥&#x9;028c&lt;br&gt;&#xA;इति श्रीमन्महाभारते आदिपर्वणि वैवाहिकपर्वणि पञ्चदशाधिकद्विशततमोऽध्यायः ॥ 215 ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/216/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/216/</guid>
      <description>&lt;p&gt;अध्यायः 216&lt;/p&gt;&#xA;&lt;p&gt;द्रौपदीम्प्रति कुन्त्या आशीर्वादः ॥ 1 ॥ श्रीकृष्णप्रेषितालङ्कारादीनां पाण्डवैः स्वीकारः ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;पाण्डवैः सह संयोगं गतस्य द्रुपदस्य ह ।&#x9;001a&lt;br&gt;&#xA;न बभूव भयं किञ्चिद्देवेभ्योऽपि कथञ्चन ॥&#x9;001c&lt;br&gt;&#xA;कुन्तीमासाद्य ता नार्यो द्रुपदस्य महात्मनः ।&#x9;002a&lt;br&gt;&#xA;नाम सङ्कीर्तयन्त्योऽस्या जग्मुः पादौ स्वमूर्धभिः ॥&#x9;002c&lt;br&gt;&#xA;कृष्णा च क्षौमसंवीता कृतकौतुकमङ्गला ।&#x9;003a&lt;br&gt;&#xA;कृताभिवादना श्वश्र्वास्तस्थौ प्रह्वा कृताञ्जलिः ॥&#x9;003c&lt;br&gt;&#xA;रूपलक्षणसम्पन्नां शीलाचारसमन्विताम् ।&#x9;004a&lt;br&gt;&#xA;द्रौपदीमवदत्प्रेम्णा पृथाशीर्वचनं स्नुषाम् ॥&#x9;004c&lt;br&gt;&#xA;यथेन्द्राणी हरिहये स्वाहा चैव विभावसौ ।&#x9;005a&lt;br&gt;&#xA;रोहिणी च यथा सोमे दमयन्ती यथा नले ॥&#x9;005c&lt;br&gt;&#xA;यथा वैश्रवणे भद्रा वसिष्ठे चाप्यरुन्धती ।&#x9;006a&lt;br&gt;&#xA;यथा नारायणे लक्ष्मीस्तथा त्वं भव भर्तृषु ॥&#x9;006c&lt;br&gt;&#xA;जीवसूर्वीरसूर्भद्रे बहुसौख्यसमन्विता ।&#x9;007a&lt;br&gt;&#xA;सुभगा भोगसम्पन्ना यज्ञपत्नी पतिव्रता ॥&#x9;007c&lt;br&gt;&#xA;अतिथीनागतान्साधून्वृद्दान्बालांस्तथा गुरून् ।&#x9;008a&lt;br&gt;&#xA;पूजयन्त्या यथान्यायं शश्वद्गच्छन्तु ते समाः ॥&#x9;008c&lt;br&gt;&#xA;कुरुजाङ्गलमुख्येषु राष्ट्रेषु नगरेषु च ।&#x9;009a&lt;br&gt;&#xA;अनु त्वमभिषिच्यस्व नृपतिं धर्मवत्सला ॥&#x9;009c&lt;br&gt;&#xA;पतिभिर्निर्जितामुर्वीं विक्रमेण महाबलैः ।&#x9;010a&lt;br&gt;&#xA;कुरु ब्राह्मणसात्सर्वामश्वमेधे महाक्रतौ ॥&#x9;010c&lt;br&gt;&#xA;पृथिव्यां यानि रत्नानि गुणवन्ति गुणान्विते ।&#x9;011a&lt;br&gt;&#xA;तान्याप्नुहि त्वं कल्याणि सुखिनी शरदां शतं ॥&#x9;011c&lt;br&gt;&#xA;यथा च त्वाऽभिनन्दामि वध्वद्य क्षौमसंवृताम् ।&#x9;012a&lt;br&gt;&#xA;तथा भूयोऽभिनन्दिष्ये जातपुत्रां गुणान्वितां ॥&#x9;012c&lt;br&gt;&#xA;वैशम्पायन उवाच ।&#x9;013&lt;br&gt;&#xA;ततस्तु कृतदारेभ्यः पाण्डुभ्यः प्राहिणोद्धरिः ।&#x9;013a&lt;br&gt;&#xA;वैदूर्यमणिचित्राणि हैमान्याभरणानि च ॥&#x9;013c&lt;br&gt;&#xA;वासांसि च महार्हाणि नानादेश्यानि माधवः ।&#x9;014a&lt;br&gt;&#xA;कम्बलाजिनरत्नानि स्पर्शवन्ति शुभानि च ॥&#x9;014c&lt;br&gt;&#xA;शयनासनयानानि विविधानि महान्ति च ।&#x9;015a&lt;br&gt;&#xA;वैदूर्यवज्रचित्राणि शतशो भाजनानि च ॥&#x9;015c&lt;br&gt;&#xA;रूपयौवनदाक्षिण्यैरुपेताश्च स्वलङ्कृताः ।&#x9;016a&lt;br&gt;&#xA;प्रेष्याः सम्प्रददौ कृष्णो नानादेश्याः स्वलङ्कृताः ॥&#x9;016c&lt;br&gt;&#xA;गजान्विनीतान्भद्रांश्च सदश्वांश्च स्वलङ्कृतान् ।&#x9;017a&lt;br&gt;&#xA;रथांश्च दान्तान्सौवर्णैः शुभ्रैः पट्टैरलङ्कृतान् ॥&#x9;017c&lt;br&gt;&#xA;कोटिशश्च सुवर्णं च तेषामकृतकं तथा ।&#x9;018a&lt;br&gt;&#xA;वीथीकृतममेयात्मा प्राहिणोन्मधुसूदनः ॥&#x9;018c&lt;br&gt;&#xA;तत्सर्वं प्रतिजग्राह धर्मराजो युधिष्ठिरः ।&#x9;019a&lt;br&gt;&#xA;मुदा परमया युक्तो गोविन्दप्रियकाम्यया ॥ ॥&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/217/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/217/</guid>
      <description>&lt;p&gt;अध्यायः 217&lt;/p&gt;&#xA;&lt;p&gt;(अथ विदुरागमनराज्यलाभपर्व ॥ 14 ॥)&lt;/p&gt;&#xA;&lt;p&gt;चारद्वारा पाण्डवविवाहादिवृत्तान्तश्रवणेन अन्यैः राजभिः भीष्मधृतराष्ट्रादीनां धिक्कारः ॥ 1 ॥ धार्तराष्ट्रैः पाण्डवान्प्रति मन्त्रालोचनं ॥ 2 ॥ पाण्डवा हन्तव्या इति शकुनेरुक्तिः ॥ 3 ॥ पाण्डवानां हन्तुमशक्यत्वात्तैः सह सन्धिः कर्तव्य इति सौमदत्तेरुक्तिः ॥ 4 ॥&#xA;वैशम्पायन उवाच ।&#x9;001&lt;br&gt;&#xA;ततो राज्ञां चैरराप्तैः प्रवृत्तिरुपनीयत ।&#x9;001a&lt;br&gt;&#xA;पाण्डवैरुपसम्पन्ना द्रौपदी पतिभिः शुभा ॥&#x9;001c&lt;br&gt;&#xA;येन तद्धनुरादाय लक्ष्यं विद्धं महात्मना ।&#x9;002a&lt;br&gt;&#xA;सोऽर्जुनो जयतां श्रेष्ठो महाबाणधनुर्धरः ॥&#x9;002c&lt;br&gt;&#xA;यः शल्यं मद्रराजं वै प्रोत्क्षिप्यापातयद्बली ।&#x9;003a&lt;br&gt;&#xA;त्रासयामास सङ्क्रुद्धो वृक्षेण पुरुषान्रणे ॥&#x9;003c&lt;br&gt;&#xA;न चास्य सम्भ्रमः कश्चिदासीत्तत्र महात्मनः ।&#x9;004a&lt;br&gt;&#xA;स भीमो भीमसंस्पर्शः शत्रुसेनाङ्गपातनः ॥&#x9;004c&lt;br&gt;&#xA;&#39;योऽसावत्यक्रमीद्युध्यन्युद्धे दुर्योधनं तथा ।&#x9;005a&lt;br&gt;&#xA;स राजा पाण्डवश्रेष्ठः पुण्यभाग्बुद्धिवर्धनः ॥&#x9;005c&lt;br&gt;&#xA;दुर्योधनस्यावरजैर्यौ युध्येतां प्रतीपवत् ।&#x9;006a&lt;br&gt;&#xA;तौ यमौ वृत्तसम्पन्नौ सम्पन्नबलविक्रमौ ॥&#39;&#x9;006c&lt;br&gt;&#xA;ब्रह्मरूपधराञ्श्रुत्वा प्रशान्तान्पाण्डुनन्दनान् ।&#x9;007a&lt;br&gt;&#xA;कौन्तेयान्मनुजेन्द्राणां विस्मयः समजायत ॥&#x9;007c&lt;br&gt;&#xA;&#39;पौरा हि सर्वे राजन्याः समपद्यन्त विस्मिताः ।&#39;&#x9;008a&lt;br&gt;&#xA;सपुत्रा हि पुरा कुन्ती दग्धा जतुगृहे श्रुता ॥&#x9;008c&lt;br&gt;&#xA;&#39;सर्वभूमिपतीनां च राष्ट्राणां च यशस्विनी ।&#39;&#x9;009a&lt;br&gt;&#xA;पुनर्जातानिव च तांस्तेऽमन्यन्त नराधिपाः ॥&#x9;009c&lt;br&gt;&#xA;धिगकुर्वंस्तदा भीष्मं धृतराष्ट्रं च कौरवम् ।&#x9;010a&lt;br&gt;&#xA;कर्मणाऽतिनृशंसेन पुरोचनकृतेन वै ॥&#x9;010c&lt;br&gt;&#xA;धार्मिकान्वृत्तसम्पन्नान्मातुः प्रियहिते रतान् ।&#x9;011a&lt;br&gt;&#xA;यदा तानीदृशान्पार्थानुत्सादयितुमिच्छति ॥&#x9;011c&lt;br&gt;&#xA;ततः स्वयंवरे वृत्ते धार्तराष्ट्राश्च भारत ।&#x9;012a&lt;br&gt;&#xA;मन्त्रयन्ति ततः सर्वे कर्णसौबलदूषिताः ॥&#x9;012c&lt;br&gt;&#xA;शकुनिरुवाच ।&#x9;013&lt;br&gt;&#xA;कश्चिच्छत्रुः कर्शनीयः पीडनीयस्तथाऽपरः ।&#x9;013a&lt;br&gt;&#xA;उत्सादनीयाः कौन्तेयाः सर्वक्षत्रस्य मे मताः ॥&#x9;013c&lt;br&gt;&#xA;एवं पराजिताः सर्वे यदि यूयं गमिष्यथ ।&#x9;014a&lt;br&gt;&#xA;अकृत्वा संविदं काञ्चिन्मनस्तप्स्यत्यसंशयम् ॥&#x9;014c&lt;br&gt;&#xA;अयं देशश्च कालश्च पाण्डवाहरणाय नः ।&#x9;015a&lt;br&gt;&#xA;न चेदेवं करिष्यध्वं लोके हास्या भविष्यथ ॥&#x9;015c&lt;br&gt;&#xA;यमेते संश्रिता वस्तुं कामयन्ते च भूमिपम् ।&#x9;016a&lt;br&gt;&#xA;सोऽल्पवीर्यबलो राजा द्रुपदो वै मतो मम ॥&#x9;016c&lt;br&gt;&#xA;यावदेतान्न जानन्ति जीवतो वृष्णिपुङ्गवाः ।&#x9;017a&lt;br&gt;&#xA;चैद्यश्च पुरुषव्याघ्रः शिशुपालः प्रतापवान् ॥&#x9;017c&lt;br&gt;&#xA;एकीभावं गतो राज्ञा द्रुपदेन महात्मना ।&#x9;018a&lt;br&gt;&#xA;दुराधर्षतरा राजन्भविष्यन्ति न संशयः ॥&#x9;018c&lt;br&gt;&#xA;यावच्चञ्चलतां सर्वे प्राप्नुवन्ति नराधिपाः ।&#x9;019a&lt;br&gt;&#xA;तावदेव व्यवस्यामः पाण्डवानां वधं प्रति ॥&#x9;019c&lt;br&gt;&#xA;मुक्ता जतुगृहाद्भीमादाशीविषमुखादिव ।&#x9;020a&lt;br&gt;&#xA;पुनस्ते यदि मुच्यन्ते महन्नो भयमागतम् ॥&#x9;020c&lt;br&gt;&#xA;तेषामिहोपयातानामेषां तु चिरवासिनाम् ।&#x9;021a&lt;br&gt;&#xA;अन्तरे दुष्करं स्थातुं गजयोर्महतोरिव ॥&#x9;021c&lt;br&gt;&#xA;हनध्वं प्रगृहीतानि बलानि बलिनां वराः ।&#x9;022a&lt;br&gt;&#xA;यावन्नः कुरुसेनायां पतन्ति पतगा इव ॥&#x9;022c&lt;br&gt;&#xA;तावत्सर्वाभिसारेण पुरमेतद्विहन्यताम् ।&#x9;023a&lt;br&gt;&#xA;एतन्मम मतं चैव प्राप्तकालं नरर्षभ ॥&#x9;023c&lt;br&gt;&#xA;वैशम्पायन उवाच ।&#x9;024&lt;br&gt;&#xA;शकुनेर्वचनं श्रुत्वा भाषमाणस्य दुर्मतेः ।&#x9;024a&lt;br&gt;&#xA;सोमदत्तिरिदं वाक्यं जगाद परमं ततः ॥&#x9;024c&lt;br&gt;&#xA;प्रकृतीः सप्त वै ज्ञात्वा आत्मनश्च परस्य च ।&#x9;025a&lt;br&gt;&#xA;तथा देशं च कालं च षड्विधान्स नयोद्गुणान् ॥&#x9;025c&lt;br&gt;&#xA;स्थानं वृद्धिं क्षयं चैव भूमिं मित्राणि विक्रमम् ।&#x9;026a&lt;br&gt;&#xA;प्रसमीक्ष्याभियुञ्जीत परं व्यसनपीडितम् ॥&#x9;026c&lt;br&gt;&#xA;ततोऽहं पाण्डवान्मन्ये मित्रकोशसमन्वितान् ।&#x9;027a&lt;br&gt;&#xA;बलस्थान्विक्रमस्थांश्च स्वकृतैः प्रकृतिप्रियान् ॥&#x9;027c&lt;br&gt;&#xA;वपुषा हि तु भूतानां नेत्राणि हृदयानि च ।&#x9;028a&lt;br&gt;&#xA;श्रोत्रं मधुरया वाचा रमयत्यर्जुनो नृणाम् ॥&#x9;028c&lt;br&gt;&#xA;न तु केवलदैवेन प्रजा भावेन भेजिरे ।&#x9;029a&lt;br&gt;&#xA;यद्बभूव मनःकान्तं कर्मणा स चकार तत् ॥&#x9;029c&lt;br&gt;&#xA;न ह्ययुक्तं न चासक्तं नानृतं न च विप्रियम् ।&#x9;030a&lt;br&gt;&#xA;भाषितं चारुभाषस्य जज्ञे पार्थस्य भारती ॥&#x9;030c&lt;br&gt;&#xA;तानेवङ्गुणसम्पन्नान्सम्पन्नान्राजलक्षणैः ।&#x9;031a&lt;br&gt;&#xA;न तान्पश्यामि ये शक्ताः समुच्छेत्तुं यथा बलात् ॥&#x9;031c&lt;br&gt;&#xA;प्रभावशक्तिर्विपुला मन्त्रशक्तिश्च पुष्कला ।&#x9;032a&lt;br&gt;&#xA;तथैवोत्साहशक्तिश्च पार्थेष्वप्यधितिष्ठति ॥&#x9;032c&lt;br&gt;&#xA;मौलमित्रबलानां च कालज्ञो वै युधिष्टिरः ।&#x9;033a&lt;br&gt;&#xA;साम्ना दानेन भेदेन दण्डेनेति युधिष्ठिरः ॥&#x9;033c&lt;br&gt;&#xA;अमित्रांश्च ततो जेतुं न रोषेणेति मे मतिः ।&#x9;034a&lt;br&gt;&#xA;परिक्रीय धनैः शत्रुं मित्राणि च बलानि च ॥&#x9;034c&lt;br&gt;&#xA;मूलं च सुकृतं कृत्वा भुङ्क्ते भूमिं च पाण्डवः ।&#x9;035a&lt;br&gt;&#xA;अशक्यान्पाण्डवान्मन्ये देवैरपि सवासवैः ॥&#x9;035c&lt;br&gt;&#xA;येषामर्थे सदा युक्तौ कृष्णसङ्कर्षणावुभौ ।&#x9;036a&lt;br&gt;&#xA;श्रेयश्च यदि मन्यद्वं मन्मतं यदि वा मतम् ॥&#x9;036c&lt;br&gt;&#xA;संविदं पाण्डवैः सर्वैः कृत्वा याम यथागतम् ।&#x9;037a&lt;br&gt;&#xA;गोपुराट्टालकैरुच्चैरुपतल्पशतैरपि ॥&#x9;037c&lt;br&gt;&#xA;गुप्तं पुरवरश्रेष्ठमेतदद्भिश्च संवृतम् ।&#x9;038a&lt;br&gt;&#xA;तृणधान्येन्धरसैस्तथा यन्त्रायुधौषधैः ॥&#x9;038c&lt;br&gt;&#xA;युक्तं बहुकवाटैश्च द्रव्यागारसुवेदिकैः ।&#x9;039a&lt;br&gt;&#xA;भीमोच्छ्रितमहाचक्रं बृहदट्टालसंवृतम् ॥&#x9;039c&lt;br&gt;&#xA;दृढप्राकारनिर्यूहं शतघ्नीशतसङ्कुलम् ।&#x9;040a&lt;br&gt;&#xA;ऐष्टको दारवो वप्रो मानुषश्चेति यः स्मृतः ॥&#x9;040c&lt;br&gt;&#xA;प्राकारकर्तृभिर्वीरैर्नृगर्भस्तत्र पूजितः ।&#x9;041a&lt;br&gt;&#xA;तदेतन्नरगर्भेण पाण्डरेण विराजते ॥&#x9;041c&lt;br&gt;&#xA;सालेनानेकतालेन सर्वतः संवृतं पुरम् ।&#x9;042a&lt;br&gt;&#xA;अनुरक्ताः प्रकृतयो द्रुपदस्य महात्मनः ॥&#x9;042c&lt;br&gt;&#xA;दानमानार्जिताः सर्वे बाह्याभ्यन्तरगाश्च ये ।&#x9;043a&lt;br&gt;&#xA;प्रतिरुद्धानिमाञ्ज्ञात्वा राजभिर्भीमविक्रमैः ॥&#x9;043c&lt;br&gt;&#xA;उपयास्यन्ति दाशार्हाः समुदग्रोच्छ्रितायुधाः ।&#x9;044a&lt;br&gt;&#xA;तस्मात्सन्न्धिं वयं कृत्वा धार्तराष्ट्रस्य पाण्डवैः ॥&#x9;044c&lt;br&gt;&#xA;स्वराष्ट्रमेव गच्छामो यद्याप्तं वचनं मम ।&#x9;045a&lt;br&gt;&#xA;एतन्मम मतं सर्वैः क्रियतां यदि रोचते ।&#x9;045c&lt;br&gt;&#xA;एतद्धि सुकृतं मन्ये क्षेमं चापि महीक्षिताम् ॥ ॥&#x9;045e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/218/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/218/</guid>
      <description>&lt;p&gt;अध्यायः 218&lt;/p&gt;&#xA;&lt;p&gt;पाण्डवा हन्तव्या एवेति कर्णस्योक्तिः ॥ 1 ॥ पाञ्चालनगरम्प्रति युद्धार्थं दुर्योधनादीनां गमनम् ॥ 2 ॥ तैः सह योद्धुं सपाण्डवस्य द्रुपदस्यागमनम् ॥ 3 ॥ कर्णजयद्रथाभ्यां सुमित्रप्रियदर्शनयोर्वधः ॥ 4 ॥ अर्जुनेन कर्णजयद्रथपुत्रयोर्वधः ॥ 5 ॥ कर्णदुर्योधनादीनां पराजयः ॥ 6 ॥ पराजितानां तेषां हास्तिनपुरगमनम् ॥ 7 ॥ कृष्णबलरामयोः पाञ्चालपुरे वासः ॥ 8 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;सौमदत्तेर्वचः श्रुत्वा कर्णो वैकर्तनो वृषा ।&#x9;001a&lt;br&gt;&#xA;उवाच वचनं काले कालज्ञः सर्वकर्मणाम् ॥&#x9;001c&lt;br&gt;&#xA;नीतिपूर्वमिदं सर्वमुक्तं वचनमर्थवत् ।&#x9;002a&lt;br&gt;&#xA;वचनं नाभ्यसूयामि श्रूयतां यद्वचस्त्विति ॥&#x9;002c&lt;br&gt;&#xA;द्वैधीभावो न गन्तव्यः सर्वकर्मसु मानवैः ।&#x9;003a&lt;br&gt;&#xA;द्विधाभूतेन मनसा अन्यत्कर्म न सिध्यति ॥&#x9;003c&lt;br&gt;&#xA;सम्प्रयाणासनाभ्यां तु कर्शनेन तथैव च ।&#x9;004a&lt;br&gt;&#xA;नैतच्छक्यं पुरं हर्तुमाक्रन्दश्चाप्यशोभनः ॥&#x9;004c&lt;br&gt;&#xA;अवमर्दनकालोऽत्र मतश्चिन्तयतो मम ।&#x9;005a&lt;br&gt;&#xA;यावन्नो वृष्णयः पार्ष्णिं न गृह्णन्तिरणप्रियाः ॥&#x9;005c&lt;br&gt;&#xA;भवन्तश्च तथा हृष्टाः स्वबाहुबलशालिनः ।&#x9;006a&lt;br&gt;&#xA;प्राकारमवमृद्नन्तु परिघाः पूरयन्त्वपि ॥&#x9;006c&lt;br&gt;&#xA;प्रस्रावयन्तु सलिलं क्रियतां विषमं समम् ।&#x9;007a&lt;br&gt;&#xA;तृणकाष्ठेन महता खातमस्य प्रपूर्यताम् ॥&#x9;007c&lt;br&gt;&#xA;घुष्यतां राजमार्गेषु परेषां यो हनिष्यति ।&#x9;008a&lt;br&gt;&#xA;नागमश्वं पदातिं वा दानमानं स लप्स्यति ॥&#x9;008c&lt;br&gt;&#xA;नागे दशसहस्राणि पञ्च चाश्वपदातिषु ।&#x9;KKK0114218009a&lt;br&gt;&#xA;रथे वै द्विगुणं नागाद्वसु दास्यन्ति पार्थिवाः ॥&#x9;009c&lt;br&gt;&#xA;यश्च कामसुखे सक्तो बालश्च स्थविरश्च यः ।&#x9;010a&lt;br&gt;&#xA;अयुद्धमनसो ये च ते तु तिष्ठन्तु भीरवः ॥&#x9;010c&lt;br&gt;&#xA;प्रदरश्च न दातव्यो न गन्तव्यमचोदितैः ।&#x9;011a&lt;br&gt;&#xA;यशो रक्षत भद्रं वो जेष्यामो वै रिपून्वयम् ॥&#x9;011c&lt;br&gt;&#xA;अनुलोमाश्च नो वाताः सततं मृगपक्षिणः ।&#x9;012a&lt;br&gt;&#xA;अग्नयश्च विराजन्ते शस्त्राणि कवचानि च ॥&#x9;012c&lt;br&gt;&#xA;वैशम्पायन उवाच ।&#x9;013&lt;br&gt;&#xA;ततः कर्णवचः श्रुत्वा धार्तराष्ट्रप्रियैषिणः ।&#x9;013a&lt;br&gt;&#xA;निर्ययुः पृथिवीपालाश्चालयन्तः परान्रणे ॥&#x9;013c&lt;br&gt;&#xA;न हि तेषां मनःसक्तिरिन्द्रियार्थेषु सर्वशः ।&#x9;014a&lt;br&gt;&#xA;यथा पररिपुघ्नानां प्रसभं युद्ध एव च ॥&#x9;014c&lt;br&gt;&#xA;वैकर्तनपुरोव्रातः सैन्धवोर्मिमहास्वनः ।&#x9;015a&lt;br&gt;&#xA;दुःशासनमहामत्स्यो दुर्योधनमहाग्रहः ॥&#x9;015c&lt;br&gt;&#xA;स राजसागरो भीमो भीमघोषप्रदर्शनः ।&#x9;016a&lt;br&gt;&#xA;अभिदुद्राव वेगेन पुरं तदपसव्यतः ॥&#x9;016c&lt;br&gt;&#xA;तदनीकमनाधृष्यं शस्त्राग्निव्यालदीपितम् ।&#x9;017a&lt;br&gt;&#xA;समुत्कम्पितमाज्ञाय चुक्रुशुर्द्रुपदात्मजाः ॥&#x9;017c&lt;br&gt;&#xA;ते मेघसमनिर्घोषैर्बलिनः स्यन्दनोत्तमैः ।&#x9;018a&lt;br&gt;&#xA;निर्ययुर्नगरद्वारात्त्रासयन्तः परान्रणे ||&#x9;018c&lt;br&gt;&#xA;धृष्टद्युम्नः शिखण्डी च सुमित्रः प्रियदर्शनः ।&#x9;019a&lt;br&gt;&#xA;चित्रकेतुः सुकेतुश्च ध्वजकेतुश्च वीर्यवान् ॥&#x9;019c&lt;br&gt;&#xA;पुत्रा द्रुपदराजस्य बलवन्तो जयैषिणः ।&#x9;020a&lt;br&gt;&#xA;द्रुपदस्य महावीर्यः पाण्डरोष्णीषकेतनः ॥&#x9;020c&lt;br&gt;&#xA;पाण्डरव्यजनच्छत्रः पाण्डरध्वजवाहनः ।&#x9;021a&lt;br&gt;&#xA;स पुत्रगणमध्यस्थः शुशुभे राजसत्तमः ॥&#x9;021c&lt;br&gt;&#xA;चन्द्रमा ज्योतिषां मध्ये पौर्णमास्यामिवोदितः ।&#x9;022a&lt;br&gt;&#xA;अथोद्धूतपताकाग्रमजिह्मगतिमव्ययम् ॥&#x9;022c&lt;br&gt;&#xA;द्रुपदानीकमायान्तं कुरुसैन्यमभिद्रवत् ।&#x9;023a&lt;br&gt;&#xA;तयोरुभयतो जज्ञे तेषां तु तुमुलः स्वनः ॥&#x9;023c&lt;br&gt;&#xA;बलयोः सम्प्रसरतोः सरितां स्रोतसोरिव ।&#x9;024a&lt;br&gt;&#xA;प्रकीर्णरथनागाश्वैस्तान्यनीकानि सर्वशः ॥&#x9;024c&lt;br&gt;&#xA;ज्योतींषीव प्रकीर्णानि सर्वतः प्रचकाशिरे ।&#x9;025a&lt;br&gt;&#xA;उत्कृष्टभेरीनिनदे सम्प्रवृत्ते महारवे ॥&#x9;025c&lt;br&gt;&#xA;अमर्षिता महात्मानः पाण्डवा निर्ययुस्ततः ।&#x9;026a&lt;br&gt;&#xA;रथांश्च मेघनिर्घोषान्युक्तान्परमवाजिभिः ॥&#x9;026c&lt;br&gt;&#xA;धून्वन्तो ध्वजिनः शुभ्रानास्थाय भरतर्षभाः ।&#x9;027a&lt;br&gt;&#xA;ततः पाण्डुसुतान्दृष्ट्वा रथस्थानात्तकार्मुकान् ॥&#x9;027c&lt;br&gt;&#xA;नृपाणामभवत्कम्पो वेपथुर्हृदयेषु च ।&#x9;028a&lt;br&gt;&#xA;निर्यातेष्वथ पार्थेषु द्रौपदं तद्बलं रणे ॥&#x9;028c&lt;br&gt;&#xA;आविशत्परमो हर्षः प्रमोदश्च जयं प्रति ।&#x9;029a&lt;br&gt;&#xA;सुमुहूर्तं व्यतिकरः सैन्यानामभवद्भृशम् ॥&#x9;039c&lt;br&gt;&#xA;ततो द्वन्द्वमयुध्यन्त मृत्युं कृत्वा पुरस्कृतम् ।&#x9;030a&lt;br&gt;&#xA;जघ्नतुः समरे तस्मिन्सुमित्रप्रियदर्शनौ ॥&#x9;030c&lt;br&gt;&#xA;जयद्रथश्च कर्णश्च पश्यतः सव्यसाचिनः ।&#x9;031a&lt;br&gt;&#xA;अर्जुनः प्रेक्ष्य निहतौ सौमित्रप्रियदर्शनौ ॥&#x9;031c&lt;br&gt;&#xA;जयद्रथसुतं तत्र जघान पितुरन्तिके ।&#x9;032a&lt;br&gt;&#xA;वृषसेनादवरजं सुदामानं धनञ्जयः ॥&#x9;032c&lt;br&gt;&#xA;कर्णपुत्रं महेष्वासं रथनीडादपातयत् ।&#x9;033a&lt;br&gt;&#xA;तौ सुतौ निहतौ दृष्ट्वा राजसिंहौ तरस्विनौ ॥&#x9;033c&lt;br&gt;&#xA;नामृष्येतां महाबाहू प्रहारमिव सद्गजौ ।&#x9;034a&lt;br&gt;&#xA;तौ जग्मतुरसम्भ्रान्तौ फल्गुनस्य रथम्प्रति ॥&#x9;034c&lt;br&gt;&#xA;प्रतिमुक्ततलत्राणौ शपमानौ परस्परम् ।&#x9;035a&lt;br&gt;&#xA;सन्निपातस्तयोरासीदतिघोरो महामृधे ॥&#x9;035c&lt;br&gt;&#xA;वृत्रशम्बरयोः सङ्ख्ये वज्रिणेव महारणे ।&#x9;036a&lt;br&gt;&#xA;त्रीनश्वाञ्जघ्नतुस्तस्य फल्गुनस्य नर्षभौ ॥&#x9;036c&lt;br&gt;&#xA;ततः किलिकिलाशब्दः कुरूणामभवत्तदा ।&#x9;037a&lt;br&gt;&#xA;तान्हयान्निहतान्दृष्ट्वा भीमसेनः प्रतापवान् ॥&#x9;037c&lt;br&gt;&#xA;निमेषान्तरमात्रेण रथमश्वैरयोजयत् ।&#x9;038a&lt;br&gt;&#xA;उपयातं रथं दृष्ट्वा दुर्योधनपुरःसरौ ॥&#x9;038c&lt;br&gt;&#xA;सौबलः सौमदत्तिश्च समेयातां परन्तपौ ।&#x9;039a&lt;br&gt;&#xA;तैः पञ्चभिरदीनात्मा भीमसेनो महाबलः ॥&#x9;039c&lt;br&gt;&#xA;अयुध्यत तदा वीरैरिन्द्रियार्थैरिवेश्वरः ।&#x9;040a&lt;br&gt;&#xA;तैर्निरुद्धो न सन्त्रासं जगाम समितिञ्जयः ॥&#x9;040c&lt;br&gt;&#xA;पञ्चभिर्द्विरदैर्मत्तैर्निरुद्ध इव केसरी ।&#x9;041a&lt;br&gt;&#xA;तस्यैते युगपत्पञ्च पञ्चभिर्निशितैः शरैः ॥&#x9;041c&lt;br&gt;&#xA;सारथिं वाजिनश्चैव निन्युर्वैवस्वतक्षयम् ।&#x9;042a&lt;br&gt;&#xA;हताश्वात्स्यन्दनश्रेष्ठादवरुह्य महारथः ॥&#x9;042c&lt;br&gt;&#xA;चचार विविधान्मार्गानसिमुद्यम्य पाण्डवः ।&#x9;043a&lt;br&gt;&#xA;अश्वस्कन्धेषु चक्रेषु युगेष्वीषासु चैव हि ॥&#x9;043c&lt;br&gt;&#xA;व्यचरत्पातयञ्शत्रून्सुपर्ण इव भोगिनः ।&#x9;044a&lt;br&gt;&#xA;विधनुष्कं विकवचं विरथं च समीक्ष्य तम् ॥&#x9;044c&lt;br&gt;&#xA;अभिपेतुर्नव्याघ्रा अर्जुनप्रमुखा रथाः ।&#x9;045a&lt;br&gt;&#xA;धृष्टद्युम्नः शिखण्डी च यमौ च युधि दुर्जयौ ॥&#x9;045c&lt;br&gt;&#xA;तस्मिन्महारथे युद्धे प्रवृत्ते शरवृष्टिभिः ।&#x9;046a&lt;br&gt;&#xA;रथध्वजपताकाश्च सवर्मन्तरधीयत ॥&#x9;046c&lt;br&gt;&#xA;तत्प्रवृत्तं चिरं कालं युद्धं सममिवाभवत् ।&#x9;047a&lt;br&gt;&#xA;रथेन तान्महाबाहुरर्जुनो व्यधमत्पुनः ॥&#x9;047c&lt;br&gt;&#xA;तमापतन्तं दृष्ट्वेव महाबाहुर्धनुर्धरः ।&#x9;048a&lt;br&gt;&#xA;कर्णोऽस्त्रविदुषां श्रेष्ठो वारयामास सायकैः ॥&#x9;048c&lt;br&gt;&#xA;स तेनाभिहतः पार्थो वासविर्वज्रसन्निभान् ।&#x9;049a&lt;br&gt;&#xA;त्रीञ्शरान्सन्दधे क्रुद्धो वधात्क्रुद्धस्य पाण्डवः ॥&#x9;049c&lt;br&gt;&#xA;तैः शरैराहतं कर्णं ध्वजयष्टिमुपाश्रितम् ।&#x9;050a&lt;br&gt;&#xA;अपोवाह रथाच्चाशु सूतः परपुरञ्जयम् ॥&#x9;050c&lt;br&gt;&#xA;ततः पराजिते कर्णे धार्तराष्ट्रान्महाभयम् ।&#x9;051a&lt;br&gt;&#xA;विवेश समुदग्रांश्च पाण्डवान्प्रसमीक्ष्य तु ॥&#x9;051c&lt;br&gt;&#xA;तत्प्रकम्पितमत्यर्थं तद्दृष्ट्वा सौबलो बलम् ।&#x9;052a&lt;br&gt;&#xA;गिरा मधुरया चापि समाश्वासयतासकृत् ॥&#x9;052c&lt;br&gt;&#xA;धार्तराष्ट्रैस्ततः सर्वैर्दुर्योधनपुरःसरैः ।&#x9;053a&lt;br&gt;&#xA;धृतं तत्पुनरेवासीद्बलं पार्थप्रपीडितम् ॥&#x9;053c&lt;br&gt;&#xA;ततो दुर्योधनं दृष्ट्वा भीमो भीमपराक्रमः ।&#x9;054a&lt;br&gt;&#xA;अक्रुध्यत्स महाबाहुरगारं जातुषं स्मरन् ॥&#x9;054c&lt;br&gt;&#xA;ततः सङ्ग्रामशिरसि ददर्श विपुलद्रुमम् ।&#x9;055a&lt;br&gt;&#xA;आयामभूतं तिष्ठन्तं स्कन्धपञ्चाशदुन्नतम् ॥&#x9;055c&lt;br&gt;&#xA;महास्कन्धं महोत्सेधं शक्रध्वजमिवोच्छ्रितम् ।&#x9;056a&lt;br&gt;&#xA;तमुत्पाठ्य च पाणिभ्यामुद्यम्य चरणावपि ॥&#x9;056c&lt;br&gt;&#xA;अभिपेदे परान्सङ्ख्ये वज्रपाणिरिवासुरान् ।&#x9;057a&lt;br&gt;&#xA;भीमसेनभयार्तानि फल्गुनाभिहतानि च ॥&#x9;057c&lt;br&gt;&#xA;न शेकुस्तान्यनीकानि धार्तराष्ट्राण्युदीक्षितुम् ।&#x9;058a&lt;br&gt;&#xA;तानि सम्भ्रान्तयोधानि श्रान्तवाजिगजानि च ॥&#x9;058c&lt;br&gt;&#xA;दिशः प्राकालयद्भीमो दिवीवाभ्राणि मारुतः ।&#x9;059a&lt;br&gt;&#xA;तान्निवृत्तान्निरानन्दान्नरवारणवाजिनः ॥&#x9;059c&lt;br&gt;&#xA;नानुसस्रुर्न चाजघ्नुर्नोचुः किञ्चिच्च दारुणम् ।&#x9;060a&lt;br&gt;&#xA;स्वमेव शिबिरं जग्मुः क्षत्रियाः शरविक्षताः ॥&#x9;060c&lt;br&gt;&#xA;परेऽप्यभिययुर्हृष्टाः पुरं पौरसुखावहाः ।&#x9;061a&lt;br&gt;&#xA;मुहूर्तमभवद्युद्धं तेषां वै पाण्डवैः सह ॥&#x9;061c&lt;br&gt;&#xA;यावत्तद्युद्धमभवन्महद्देवासुरोपमम् ।&#x9;062a&lt;br&gt;&#xA;तावदेवाभवच्छान्तं निवृत्ता वै महारथाः ॥&#x9;062c&lt;br&gt;&#xA;सुव्रतं चक्रिरे सर्वे सुवृतामब्रुवन्वधूम् ।&#x9;063a&lt;br&gt;&#xA;कृतार्थं द्रुपदं चोचुर्धृष्टद्युम्नं च पार्षतम् ॥&#x9;063c&lt;br&gt;&#xA;शकुनिः सिन्धुराजश्च कर्णदुर्योधनावपि ।&#x9;064a&lt;br&gt;&#xA;तेषां तदाभवद्दुःखं हृदि वाचा तु नाब्रुवन् ॥&#x9;064c&lt;br&gt;&#xA;ततः प्रयाता राजानः सर्व एव यथागतम् ।&#x9;065a&lt;br&gt;&#xA;धार्तराष्ट्रा हि ते सर्वे गता नागपुरं तदा ॥&#x9;065c&lt;br&gt;&#xA;प्रागेव पूर्निरोधात्तु पाण्डवैरश्वसादिनः ।&#x9;066a&lt;br&gt;&#xA;प्रेषिता गच्छतारिष्टानस्मानाख्यात शौरये ॥&#x9;066c&lt;br&gt;&#xA;तेऽचिरेणैव कालेन सम्प्राप्ता यादवीं पुरीम् ।&#x9;067a&lt;br&gt;&#xA;ऊचुः सङ्कर्षणोपेन्द्रौ वचनं वचनक्षमौ ॥&#x9;067c&lt;br&gt;&#xA;कुशलं पाण्डवाः सर्वानाहुः स्मान्धकवृष्णयः ।&#x9;068a&lt;br&gt;&#xA;आत्मनश्चाहतानाहुर्विमुक्ताञ्जातुषाद्गृहात् ॥&#x9;068c&lt;br&gt;&#xA;समाजे द्रौपदीं लब्धामाहू राजीवलोचनाम् ।&#x9;069a&lt;br&gt;&#xA;आत्मनः सदृशीं सर्वैः शीलवृत्तसमाधिभिः ॥&#x9;069c&lt;br&gt;&#xA;तच्छ्रुत्वा वचनं कृष्णस्तानुवाचोत्तरं वचः ।&#x9;070a&lt;br&gt;&#xA;सर्वमेतदहं जाने वधात्तस्य तु रक्षसः ॥&#x9;070c&lt;br&gt;&#xA;तत उद्योजयामास माधवश्चतुरङ्गिणीम् ।&#x9;071a&lt;br&gt;&#xA;सेनामुपानयत्तूर्णं पाञ्चालनगरीं प्रति ॥&#x9;071c&lt;br&gt;&#xA;ततः सङ्कर्षणश्चैव केशवश्च महाबलः ।&#x9;072a&lt;br&gt;&#xA;यादवैः सह सर्वैश्च पाण्डवानभिजग्मतुः ॥&#x9;072c&lt;br&gt;&#xA;पितृष्वसारं सम्पूज्य नत्वा चैव तु यादवीम् ।&#x9;073a&lt;br&gt;&#xA;द्रौपदीं भूषणैः शुभ्रैर्भूषयित्वा यथाविधि ॥&#x9;073c&lt;br&gt;&#xA;पाण्डवान्हर्षयित्वा तु पूजयामासतुश्च तान् ।&#x9;074a&lt;br&gt;&#xA;न्यायतः पूजितौ राज्ञा द्रुपदेन महात्मना ॥&#x9;074c&lt;br&gt;&#xA;यादवाः पूजिताः सर्वे पाण्डवैश्च महात्मभिः ।&#x9;075a&lt;br&gt;&#xA;रेमिरे पाण्डवैः सार्धं ते पाञ्चालपुरे तदा ॥ ॥&#x9;075c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/219/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/219/</guid>
      <description>&lt;p&gt;अध्यायः 219&lt;/p&gt;&#xA;&lt;p&gt;विदुरात् ज्ञातपाण्डववृत्तान्तेन धृतराष्ट्रेण द्रौपद्यानयनार्थमाज्ञापनम् ॥ 1 ॥ धृतराष्ट्रसमीपे कर्णदुर्योधनयोर्भाषणम् ॥ 2 ॥&#xA;वैशम्पायन उवाच ।&#x9;0&lt;br&gt;&#xA;वृत्ते स्वयंवरे चैव राजानः सर्व एव ते ।&#x9;001a&lt;br&gt;&#xA;यथागतं विप्रजग्मुर्विदित्वा पाण्डवान्वृतान् ॥&#x9;001c&lt;br&gt;&#xA;अथ दुर्योधनो राजा विमना भ्रातृभिः सह ।&#x9;002a&lt;br&gt;&#xA;अश्वत्थाम्ना मातुलेन कर्णेन च कृपेण च ॥&#x9;002c&lt;br&gt;&#xA;विनिवृत्तो वृतं दृष्ट्वा द्रौपद्या श्वेतवाहनम् ।&#x9;003a&lt;br&gt;&#xA;तं तु दुःशासनोऽव्रीडो मन्दम्मन्दमिवाब्रवीत् ॥&#x9;003c&lt;br&gt;&#xA;यद्यसौ ब्राह्मणो न स्याद्विन्देत द्रौपदीं न सः ।&#x9;004a&lt;br&gt;&#xA;न हि तं तत्त्वतो राजन्वेद कश्चिद्धनञ्जयम् ॥&#x9;004c&lt;br&gt;&#xA;दैवं च परमं मन्ये पौरुषं चाप्यनर्थकम् ।&#x9;005a&lt;br&gt;&#xA;धिगस्तु पौरुषं मन्त्रं यद्धरन्तीह पाण्डवाः ॥&#x9;005c&lt;br&gt;&#xA;&#39;बध्वा चक्षूंषि नः पार्था राज्ञां च द्रुपदात्मजाम् ।&#x9;006a&lt;br&gt;&#xA;उद्वाह्य राज्ञां तैर्न्यस्तो वामः पादः पृथासुतैः ॥&#x9;006c&lt;br&gt;&#xA;विमुक्ताः कथमेतेन जतुवेश्मविर्भुजः ।&#x9;007a&lt;br&gt;&#xA;अस्माकं पौरुषं सत्वं बुद्धिश्चापि गता ततः ॥&#x9;007c&lt;br&gt;&#xA;वयं हता मातुलाद्य विश्वस्य च पुरोचनम् ।&#x9;008a&lt;br&gt;&#xA;अदग्ध्वा पाण्डवानेतान्स्वयं दग्धो हुताशने ॥&#x9;008c&lt;br&gt;&#xA;मत्तो मातुल मन्येऽहं पाण्डवा बुद्धिमत्तराः ।&#x9;009a&lt;br&gt;&#xA;तेषां नास्ति भयं मृत्योर्मुक्तानां जतुवेश्मनः ॥&#x9;009c&lt;br&gt;&#xA;वैशम्पावयन उवाच ।&#x9;010a&lt;br&gt;&#xA;एवं सम्भाषमाणास्ते निन्दन्तश्च पुरोचनम् ।&#x9;010c&lt;br&gt;&#xA;पञ्चपुत्रां किरातीं च विदुरं च महामतिम् ॥&#39;&#x9;011a&lt;br&gt;&#xA;विविशुर्हास्तिनपुरं दीना विगतचेतसः ॥&#x9;011c&lt;br&gt;&#xA;त्रस्ता विगतसङ्कल्पा दृष्ट्वा पार्थान्महौजसः ।&#x9;012a&lt;br&gt;&#xA;मुक्तान्हव्यभुजश्चैव संयुक्तान्द्रुपदेन च ॥&#x9;012c&lt;br&gt;&#xA;धृष्टद्युम्नं तु सञ्चिन्त्य तथैव च शिखण्डिनम् ।&#x9;013a&lt;br&gt;&#xA;द्रुपदस्यात्मजांश्चान्यान्सर्वयुद्धविशारदान् ॥&#x9;013c&lt;br&gt;&#xA;विदुरस्त्वथ ताञ्श्रुत्वा द्रौपद्या पाण्डवान्वृतान् ।&#x9;014a&lt;br&gt;&#xA;व्रीडितान्धार्तराष्ट्रांश्च भग्नदर्पानुपागतान् ॥&#x9;014c&lt;br&gt;&#xA;ततः प्रीतमनाः क्षत्ता धृतराष्ट्रं विशाम्पते ।&#x9;015a&lt;br&gt;&#xA;उवाच दिष्ट्या कुरवो वर्धन्त इति विस्मितः ॥&#x9;015c&lt;br&gt;&#xA;वैचित्रवीर्यस्तु नृपो निशम्य विदुरस्य तत् ।&#x9;016a&lt;br&gt;&#xA;अब्रवीत्परमप्रीतो दिष्ट्या दिष्ट्येति भारत ॥&#x9;016c&lt;br&gt;&#xA;मन्यते स वृतं पुत्रं ज्येष्ठं द्रुपदकन्यया ।&#x9;017a&lt;br&gt;&#xA;दुर्योधनमविज्ञानात्प्रज्ञाचक्षुर्नरेश्वरः ॥&#x9;017c&lt;br&gt;&#xA;अथ त्वाज्ञापयामास द्रौपद्या भूषणं बहु ।&#x9;018a&lt;br&gt;&#xA;आनीयतां वै कृष्णेति पुत्रं दुर्योधनं तदा ॥&#x9;018c&lt;br&gt;&#xA;&#39;अथ स्म पश्चाद्विदुर आचख्यावम्बिकात्मजम् ।&#x9;019a&lt;br&gt;&#xA;कौरव्या इति सामान्यान्न मन्येथास्तवात्मजान् ॥&#x9;019c&lt;br&gt;&#xA;वर्धन्त इति मद्वाक्याद्वर्धिताः पाण्डुनन्दनाः ।&#x9;020a&lt;br&gt;&#xA;कृष्णया संवृताः पार्था विमुक्ता राजसङ्गरात् ॥&#x9;020c&lt;br&gt;&#xA;दिष्ट्या कुशलिनो राजन्पूजिता द्रुपदेन च ॥&#x9;021ac&lt;br&gt;&#xA;वैशम्पायन उवाच ।&#x9;023&lt;br&gt;&#xA;एतच्छ्रुत्वा तु वचनं विदुरस्य नराधिपः ।&#x9;022a&lt;br&gt;&#xA;आकारच्छादनार्थाय दिष्ट्यादिष्ट्येति चाब्रवीत् ॥&#x9;022c&lt;br&gt;&#xA;धृतराष्ट्र उवाच ।&#x9;023&lt;br&gt;&#xA;एवं विदुर भद्रं ते यदि जीवन्ति पाण्डवाः ।&#x9;023a&lt;br&gt;&#xA;न ममौ मे तनौ प्रीतिस्त्वद्वाक्यामृतसम्भवा ॥&#x9;023c&lt;br&gt;&#xA;साध्वाचारतया तेषां सम्बन्धो द्रुपदेन च ।&#x9;024a&lt;br&gt;&#xA;बभूव परमश्लाघ्यो दिष्ट्यादिष्ट्येति चाब्रवीत् ॥&#x9;024c&lt;br&gt;&#xA;अन्ववाये वसोर्जातः प्रवरे मात्स्यके कुले ।&#x9;025a&lt;br&gt;&#xA;वृत्तविद्यातपोवृद्धः पार्थिवानां च सम्मतः ॥&#x9;025c&lt;br&gt;&#xA;पुत्राश्चास्य तथा पौत्राः सर्वे सुचरितव्रताः ।&#x9;026a&lt;br&gt;&#xA;तेषां सम्बन्धिनश्चान्ये बहवः सुमहाबलाः ॥&#x9;026c&lt;br&gt;&#xA;यथैव पाण्डोः पुत्रास्ते ततोऽप्यभ्यधिका मम ।&#x9;027a&lt;br&gt;&#xA;सेयमभ्यधिकान्येभ्यो वृत्तिर्विदुर मे मता ॥&#x9;027c&lt;br&gt;&#xA;या प्रीतिः पाण्डुपुत्रेषु न साऽन्यत्र ममाभिभो ।&#x9;028a&lt;br&gt;&#xA;नित्योऽयं चिन्तितः क्षत्तः सत्यं सत्येन शपे ॥&#x9;028c&lt;br&gt;&#xA;यत्ते कुशलिनो वीराः पाण्डुपुत्रा महारथाः ।&#x9;029a&lt;br&gt;&#xA;मित्रवन्तोऽभवन्पुत्रा दुर्योधनमुखास्तथा ॥&#x9;029c&lt;br&gt;&#xA;मया श्रुतं यदा वह्नेर्दग्धाः पाण्डुसुता इति ।&#x9;030a&lt;br&gt;&#xA;तदाऽदह्यं दिवारात्रं न भोक्ष्ये न स्वपामि च ॥&#x9;030c&lt;br&gt;&#xA;असहायाश्चं मे पुत्रा लूनपक्षा इव द्विजाः ।&#x9;031a&lt;br&gt;&#xA;तत्त्वतः शृणु मे क्षत्तः सुसहायाः सुता मम ।&#x9;031c&lt;br&gt;&#xA;अद्य वै स्थिरसाम्राज्यमाचन्द्रार्कं ममाभवत् ॥&#39;&#x9;032a&lt;br&gt;&#xA;को हि द्रुपदमासाद्य मित्रं क्षत्तः सबान्धवम् ।&#x9;032c&lt;br&gt;&#xA;न बुभूषेद्भवेनार्थी गतश्रीरपि पार्थिवः ॥&#x9;032e&lt;br&gt;&#xA;वैशम्पायन उवाच ।&#x9;033&lt;br&gt;&#xA;तं तथा भाषमाणं तु विदुरः प्रत्यभाषत ।&#x9;033a&lt;br&gt;&#xA;नित्यं भवतु ते बुद्धिरेषा राजञ्छतं समाः ।&#x9;033c&lt;br&gt;&#xA;इत्युक्त्वा प्रययौ राजन्विदुरः स्वं निवेशनम् ॥&#x9;033e&lt;br&gt;&#xA;ततो दुर्योधनश्चापि राधेयश्च विशाम्पते ।&#x9;034a&lt;br&gt;&#xA;धृतराष्ट्रमुपागम्य वचोऽब्रूतामिदं तदा ॥&#x9;034c&lt;br&gt;&#xA;सन्निधौ विदुरस्य त्वां दोषं वक्तुं न शक्नुवः ।&#x9;035a&lt;br&gt;&#xA;विविक्तमिति वक्ष्यावः किं तवेदं चिकीर्षितम् ॥&#x9;035c&lt;br&gt;&#xA;सपत्नवृद्धिं यत्तात मन्यसे वृद्धिमात्मनः ।&#x9;036a&lt;br&gt;&#xA;अभिष्टौषि च यत्क्षत्तुः समीपे द्विपदांवर ॥&#x9;036c&lt;br&gt;&#xA;अन्यस्मिन्नृप कर्तव्ये त्वमन्यत्कुरुषेऽनघ ।&#x9;037a&lt;br&gt;&#xA;तेषां बलविघातो हि कर्तव्यस्तात नित्यशः ॥&#x9;037c&lt;br&gt;&#xA;ते वयं प्राप्तकालस्य चिकीर्षां मन्त्रयामहे ।&#x9;038a&lt;br&gt;&#xA;यथा नो न ग्रसेयुस्ते सपुत्रबलबान्धवान् ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/220/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/220/</guid>
      <description>&lt;p&gt;अध्यायः 220&lt;/p&gt;&#xA;&lt;p&gt;धृतराष्ट्रदुर्योधनसंवादः ॥ 1 ॥&lt;/p&gt;&#xA;&lt;p&gt;&#39;वैशम्पायन उवाच ।&#x9;001&lt;br&gt;&#xA;दुर्योधनेनैवमुक्तः कर्णेन च विशाम्पते ।&#x9;001a&lt;br&gt;&#xA;पुत्रं च सूतपुत्रं च धृतराष्ट्रोऽब्रवीदिदम् ॥ &#39;&#x9;001c&lt;br&gt;&#xA;धृतराष्ट्र उवाच ।&#x9;002&lt;br&gt;&#xA;अहमप्येवमेवैतच्चिकीर्षामि यथा युवाम् ।&#x9;002a&lt;br&gt;&#xA;विवेक्तुं नाहमिच्छामि त्वाकारं विदुरं प्रति ॥&#x9;002c&lt;br&gt;&#xA;ततस्तेषां गुणानेव कीर्तयामि विशेषतः ।&#x9;003a&lt;br&gt;&#xA;नावबुध्येत विदुरो ममाभिप्रायमिङ्गितैः ॥&#x9;003c&lt;br&gt;&#xA;यच्च त्वं मन्यसे प्राप्तं तद्ब्रवीहि सुयोधन ।&#x9;004a&lt;br&gt;&#xA;राधेय मन्यसे यच्च प्राप्तकालं वदाशु मे ॥&#x9;004c&lt;br&gt;&#xA;दुर्योधन उवाच ।&#x9;005&lt;br&gt;&#xA;अद्य तान्कुशलैर्विप्रैः सुगुप्तैराप्तकारिभिः ।&#x9;005a&lt;br&gt;&#xA;कुन्तीपुत्रान्भेदयामो माद्रीपुत्रौ च पाण्डवौ ॥&#x9;005c&lt;br&gt;&#xA;अथवा द्रुपदो राजा महद्भिर्वित्तसञ्चयैः ।&#x9;006a&lt;br&gt;&#xA;पुत्राश्चास्य प्रलोभ्यन्ताममात्याश्चैव सर्वशः ॥&#x9;006c&lt;br&gt;&#xA;परित्यजेद्यथा राजा कुन्तीपुत्रं युधिष्ठिरम् ।&#x9;007a&lt;br&gt;&#xA;अथ तत्रैव वा तेषां निवासं रोचयन्तु ते ॥&#x9;007c&lt;br&gt;&#xA;इहैषां दोषवद्वासं वर्णयन्तु पृथक्पृथक् ।&#x9;008a&lt;br&gt;&#xA;ते भिद्यमानास्तत्रैव मनः कुर्वन्तु पाण्डवाः ॥&#x9;008c&lt;br&gt;&#xA;अथवा कुशळाः केचिदुपायनिपुणा नराः ।&#x9;009a&lt;br&gt;&#xA;इतरेतरतः पार्थान्भेदयन्त्वनुरागतः ॥&#x9;009c&lt;br&gt;&#xA;व्युत्थापयन्तु वा कृष्णां बहुत्वात्सुकरं हि तत् ।&#x9;010a&lt;br&gt;&#xA;अथवा पाण्डवांस्तस्यां भेदयन्तु ततश्च ताम् ॥&#x9;010c&lt;br&gt;&#xA;भीमसेनस्य वा राजन्नुपायकुशलैर्नरैः ।&#x9;011a&lt;br&gt;&#xA;मृत्युर्विधीयतां छन्नैः स हि तेषां बलाधिकः ॥&#x9;011c&lt;br&gt;&#xA;तमाश्रित्य हि कौन्तेयः पुरा चास्मान्न मन्यते ।&#x9;012a&lt;br&gt;&#xA;सहि तीक्ष्णश्च शूरश्च तेषां चैव परायणम् ॥&#x9;012c&lt;br&gt;&#xA;तस्मिंस्त्वभिहते राजन्हतोत्साहा हतौजसः ।&#x9;013a&lt;br&gt;&#xA;यतिष्यन्ते न राज्याय स हि तेषां व्यपाश्रयः ॥&#x9;013c&lt;br&gt;&#xA;अजेयो ह्यर्जुनः सङ्ख्ये पृष्ठगोपे वृकोदरे ।&#x9;014a&lt;br&gt;&#xA;तमृते फाल्गुनो युद्धे राधेयस्य न पादभाक् ॥&#x9;014c&lt;br&gt;&#xA;ते जानानास्तु दौर्बल्यं भीमसेनमृते महत् ।&#x9;015a&lt;br&gt;&#xA;अस्मान्बलवतो ज्ञात्वा न यतिष्यन्ति दुर्बलाः ॥&#x9;015c&lt;br&gt;&#xA;इहागतेषु वा तेषु निदेशवशवर्तिषु ।&#x9;016a&lt;br&gt;&#xA;प्रवर्तिष्यामहे राजन्यथाशास्त्रं निबर्हणम् ॥&#x9;016c&lt;br&gt;&#xA;&#39;दर्पं वा वदतां तेषां केचिदत्र मनस्विनः ।&#x9;017a&lt;br&gt;&#xA;द्रुपदस्यात्मजा राजन्प्रभिद्यन्ते ततः परैः ॥&#39;&#x9;017c&lt;br&gt;&#xA;अथवा दर्शनीयाभिः प्रमदाभिर्विलोभ्यताम् ।&#x9;018a&lt;br&gt;&#xA;एकैकस्तत्र कौन्तेयस्ततः कृष्णा विरज्यताम् ॥&#x9;018c&lt;br&gt;&#xA;प्रेष्यतां चैव राधेयस्तेषामागमनाय वै ।&#x9;019a&lt;br&gt;&#xA;तैस्तैः प्रकारैः सन्नीय पात्यन्तामाप्तकारिभिः ॥&#x9;019c&lt;br&gt;&#xA;एतेषामप्युपायानां यस्ते निर्दोषवान्मतः ।&#x9;020a&lt;br&gt;&#xA;तस्य प्रयोगमातिष्ठ पुरा कालोऽतिवर्तते ॥&#x9;020c&lt;br&gt;&#xA;यावद्ध्यकृतविश्वासा द्रुपदे पार्थिवर्षभे ।&#x9;021a&lt;br&gt;&#xA;तावदेव हि ते शक्या न शक्यास्तु ततः परम् ॥&#x9;021c&lt;br&gt;&#xA;एषा मम मतिस्तात निग्रहाय प्रवर्तते ।&#x9;022a&lt;br&gt;&#xA;साध्वी वा यदि वाऽसाध्वी किं वा राधेय मन्यसे ॥ ॥&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/221/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/221/</guid>
      <description>&lt;p&gt;अध्यायः 221&lt;/p&gt;&#xA;&lt;p&gt;दुर्योधनं प्रति कर्णोनोक्तं श्रुतवतो धृतराष्ट्रस्य भीष्मादिभिः सह मन्त्रणम् ॥ 1 ॥&#xA;कर्ण उवाच ।&#x9;001&lt;br&gt;&#xA;दुर्योधन तव प्रज्ञा न सम्यगिति मे मतिः ।&#x9;001a&lt;br&gt;&#xA;न ह्युपायेन ते शक्याः पाण्डवाः कुरुवर्धन ॥&#x9;001c&lt;br&gt;&#xA;पूर्वमेव हि ते सूक्ष्मैरुपायैर्यतितास्त्वया ।&#x9;002a&lt;br&gt;&#xA;निग्रहीतुं तदा वीर न चैव शकितास्त्वया ॥&#x9;002c&lt;br&gt;&#xA;इहैव वर्तमानास्ते समीपे तव पार्थिव ।&#x9;003a&lt;br&gt;&#xA;अजातपक्षाः शिशवः शकिता नैव बाधितुम् ॥&#x9;003c&lt;br&gt;&#xA;जातपक्षा विदेशस्था विवृद्धाः सर्वशोऽद्य ते ।&#x9;004a&lt;br&gt;&#xA;नोपायसाध्याः कौन्तेया ममैषा मतिरच्युता ॥&#x9;004c&lt;br&gt;&#xA;न च ते व्यसनैर्योक्तुं शक्या दिष्टकृतेन च ।&#x9;005a&lt;br&gt;&#xA;शकिताश्चेप्सवश्चैव पितृपैतामहं पदम् ॥&#x9;005c&lt;br&gt;&#xA;परस्परेण भेदश्च नाधातुं तेषु शक्यते ।&#x9;006a&lt;br&gt;&#xA;एकस्यां ये रताः पत्न्यां न भिद्यन्ते परस्परम् ॥&#x9;006c&lt;br&gt;&#xA;न चापि कृष्णा शक्येत तेभ्यो भेदयितुं परैः ।&#x9;007a&lt;br&gt;&#xA;परिद्यूनान्वृतवती किमुताद्य मृजावतः ॥&#x9;007c&lt;br&gt;&#xA;ईप्सितश्च गुणः स्त्रीणामेकस्या बहुभर्तृता ।&#x9;008a&lt;br&gt;&#xA;तं च प्राप्तवती कृष्णा न सा भेदयितुं क्षमा ॥&#x9;008c&lt;br&gt;&#xA;आर्यव्रतश्च पाञ्चाल्यो न स राजा धनप्रियः ।&#x9;009a&lt;br&gt;&#xA;न सन्त्यक्ष्यति कौन्तेयान्राज्यदानैरपि ध्रुवम् ॥&#x9;009c&lt;br&gt;&#xA;तथाऽस्म पुत्रो गुणवाननुरक्तश्च पाण्डवान् ।&#x9;010a&lt;br&gt;&#xA;तस्मान्नोपायसाध्यांस्तानहं मन्ये कथञ्चन ॥&#x9;010c&lt;br&gt;&#xA;इदं त्वद्य क्षमं कर्तुमस्माकं पुरुषर्षभ ।&#x9;011a&lt;br&gt;&#xA;यावन्न कृतमूलास्ते पाण्डवेया विशाम्पते ॥&#x9;011c&lt;br&gt;&#xA;तावत्प्रहरणीयास्ते तत्तुभ्यं तात रोचताम् ।&#x9;012a&lt;br&gt;&#xA;अस्मत्पक्षो महान्यावद्यावत्पाञ्चालको लघुः ।&#x9;012c&lt;br&gt;&#xA;तावत्प्रहरणं तेषां क्रियतां मा विचारय ॥&#x9;012e&lt;br&gt;&#xA;वाहनानि प्रभूतानि मित्राणि च कुलानि च ।&#x9;013a&lt;br&gt;&#xA;यावन्न तेषां गान्धारे तावद्विक्रम पार्थिव ॥&#x9;013c&lt;br&gt;&#xA;यावच्च राजा पाञ्चाल्यो नोद्यमे कुरुते मनः ।&#x9;014a&lt;br&gt;&#xA;सह पुत्रैर्महावीर्यैस्तावद्विक्रम पार्थिव ॥&#x9;014c&lt;br&gt;&#xA;यावन्नायाति वार्ष्णेयः कर्षन्यादववाहिनीम् ।&#x9;015a&lt;br&gt;&#xA;राज्यार्थे पाण्डवेयानां पाञ्चाल्यसदनं प्रति ॥&#x9;015c&lt;br&gt;&#xA;वसूनि विविधान्भोगान्राज्यमेव च केवलम् ।&#x9;016a&lt;br&gt;&#xA;नात्याज्यमस्ति कृष्णस्य पाण्डवार्थे कथञ्चन ॥&#x9;016c&lt;br&gt;&#xA;विक्रमेण मही प्राप्ता भरतेन महात्मना ।&#x9;017a&lt;br&gt;&#xA;विक्रमेण च लोकांस्त्रीञ्जितवान्पाकशासनः ॥&#x9;017c&lt;br&gt;&#xA;विक्रमं च प्रशंसन्ति क्षत्रियस्य विशाम्पते ।&#x9;018a&lt;br&gt;&#xA;स्वको हि धर्मः शूराणां विक्रमः पार्थिवर्षभ ॥&#x9;018c&lt;br&gt;&#xA;ते बलेन वयं राजन्महता चतुरङ्गिणा ।&#x9;019a&lt;br&gt;&#xA;प्रमथ्य द्रुपदं शीघ्रमानयामेह पाण्डवान् ॥&#x9;019c&lt;br&gt;&#xA;न हि साम्ना न दानेन न भदेन च पाण्डवाः ।&#x9;020a&lt;br&gt;&#xA;शक्याः साधयितुं तस्माद्विक्रमेणैव ताञ्जहि ॥&#x9;020c&lt;br&gt;&#xA;तान्विक्रमेण जित्वेमामखिलां भुङ्क्ष्व मेदिनीम् ।&#x9;021a&lt;br&gt;&#xA;अतो नान्यं प्रपश्यामि कार्योपायं जनाधिप ॥&#x9;021c&lt;br&gt;&#xA;वैशम्पायन उवाच ।&#x9;022&lt;br&gt;&#xA;श्रुत्वा तु राधेयवचो धृतराष्ट्रः प्रतापवान् ।&#x9;022a&lt;br&gt;&#xA;अभिपूज्य ततः पश्चादिदं वचनमब्रवीत् ॥&#x9;022c&lt;br&gt;&#xA;उपपन्नं महाप्राज्ञे कृतास्त्रे सूतनन्दने ।&#x9;023a&lt;br&gt;&#xA;त्वयि विक्रमसम्पन्नमिदं वचनमीदृशम् ॥&#x9;023c&lt;br&gt;&#xA;भूय एव तु भीष्मश्च द्रोणो विदुर एव च ।&#x9;024a&lt;br&gt;&#xA;युवां च कुरुतं बुद्धिं भवेद्या नः सुखोदया ॥&#x9;024c&lt;br&gt;&#xA;तत आनाय्य तान्सर्वान्मन्त्रिणः सुमहायशाः ।&#x9;025a&lt;br&gt;&#xA;धृतराष्ट्रो महाराज मन्त्रयामास वै तदा ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/222/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/222/</guid>
      <description>&lt;p&gt;अध्यायः 222&lt;/p&gt;&#xA;&lt;p&gt;भीष्मेण दुर्योधनादिसमीपे पाण्डवेभ्योऽर्धराज्यं दातव्यमिति स्वाभिप्रायकथनम् ॥ 1 ॥&#xA;001  &#x9;भीष्म उवाच ।&lt;br&gt;&#xA;001a  &#x9;न रोचते विग्रहो मे पाण्डुपुत्रैः कथञ्चन ।&lt;br&gt;&#xA;001c  &#x9;यथैव धृतराष्ट्रो मे तथा पाण्डुरसंशयम् ॥&lt;br&gt;&#xA;002a  &#x9;गान्धार्याश्च यथा पुत्रास्तथा कुन्तीसुता मम ।&lt;br&gt;&#xA;002a  &#x9;यथा च मम ते रक्ष्या धृतराष्ट्र तथा तव ॥&lt;br&gt;&#xA;003a  &#x9;यथा च मम राज्ञश्च तथा दुर्योधनस्य ते ।&lt;br&gt;&#xA;003c  &#x9;तथा कुरूणां सर्वेषामन्येषामपि पार्थिव ॥&lt;br&gt;&#xA;004a  &#x9;एवं गते विग्रहं तैर्न रोचे सन्धाय वीरैर्दीयतामर्धभूमिः ।&lt;br&gt;&#xA;004c  &#x9;तेषामपीदं प्रपितामहानां राज्यं पितुश्चैव कुरूत्तमानाम् ॥&lt;br&gt;&#xA;005a  &#x9;दुर्योधन यथा राज्यं त्वमिदं तात पश्यसि ।&lt;br&gt;&#xA;005c  &#x9;मम पैतृकमित्येवं तेऽपि पश्यन्ति पाण्डवाः ॥&lt;br&gt;&#xA;006a  &#x9;यदि राज्यं न ते प्राप्ताः पाण्डवेया यशस्विनः ।&lt;br&gt;&#xA;006c  &#x9;कुत एव तवापीदं भारतस्यापि कस्यचित् ॥&lt;br&gt;&#xA;007a  &#x9;अधर्मेण च राज्यं त्वं प्राप्तवान्भरतर्षभ ।&lt;br&gt;&#xA;007c  &#x9;तेऽपि राज्यमनुप्राप्ताः पूर्वमेवेति मे मतिः ॥&lt;br&gt;&#xA;008a  &#x9;मधुरेणैव राज्यस्य तेषामर्धं प्रदीयताम् ।&lt;br&gt;&#xA;008c  &#x9;एतद्धि पुरुषव्याघ्र हितं सर्वजनस्य च ॥&lt;br&gt;&#xA;009a  &#x9;अतोऽन्यथा चेत्क्रियते न हितं नो भविष्यति ।&lt;br&gt;&#xA;009c  &#x9;तवाप्यकीर्तिः सकला भविष्यति न संशयः ॥&lt;br&gt;&#xA;कीर्तिरक्षणमातिष्ठ कीर्तिर्हि परमं बलम् ।&#x9;010a&lt;br&gt;&#xA;नष्टकीर्तेर्मनुष्यस्य जीवितं ह्यफलं स्मृतम् ॥&#x9;010c&lt;br&gt;&#xA;यावत्कीर्तिर्मनुष्यस्य न प्रणश्यति कौरव ।&#x9;011a&lt;br&gt;&#xA;तावज्जीवति गान्धरे नष्टकीर्तिस्तु नश्यति ॥&#x9;011c&lt;br&gt;&#xA;तमिमं समुपातिष्ठ धर्मं कुरुकुलोचितम् ।&#x9;012a&lt;br&gt;&#xA;अनुरूपं महाबाहो पूर्वेषामात्मनः कुरु ॥&#x9;012a&lt;br&gt;&#xA;दिष्ट्या ध्रियन्ते पार्था हि दिष्ट्या जीवति सा पृथा ।&#x9;013a&lt;br&gt;&#xA;दिष्ट्या पुरोचनः पापो न सकामोऽत्ययं गतः ॥&#x9;013c&lt;br&gt;&#xA;यदाप्रभृति दग्धास्ते कुन्तिभोजसुतासुताः ।&#x9;014a&lt;br&gt;&#xA;तदाप्रभृति गान्धारे न शक्नोम्यभिवीक्षितुम् ॥&#x9;014c&lt;br&gt;&#xA;लोके प्राणभृतां किञ्चिच्छ्रुत्वा कुन्तीं तथागताम् ।&#x9;015a&lt;br&gt;&#xA;न चापि दोषेण तथा लोको मन्येत्पुरोचनम् ।&#x9;015c&lt;br&gt;&#xA;यथा त्वां पुरुषव्याघ्र लोको दोषेण गच्छति ॥&#x9;015e&lt;br&gt;&#xA;तदिदं जीवितं तेषां तव किल्बिषनाशनम् ।&#x9;016a&lt;br&gt;&#xA;सम्मन्तव्यं महाराज पाण्डवानां च दर्शनम् ॥&#x9;016c&lt;br&gt;&#xA;न चापि तेषां वीराणां जीवतां कुरुनन्दन ।&#x9;017a&lt;br&gt;&#xA;पित्र्योंशः शक्य आदातुमपि वज्रभृता स्वयं ॥&#x9;017c&lt;br&gt;&#xA;ते सर्वेऽवस्थिता धर्मे सर्वे चैवैकचेतसः ।&#x9;018a&lt;br&gt;&#xA;अधर्मेण निरस्ताश्च तुल्ये राज्ये विशेषतः ॥&#x9;018c&lt;br&gt;&#xA;यदि धर्मस्त्वया कार्यो यदि कार्यं प्रियं च मे ।&#x9;019a&lt;br&gt;&#xA;क्षेमं च यदि कर्तव्यं तेषामर्धं प्रदीयताम् ॥ ॥&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/223/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/223/</guid>
      <description>&lt;p&gt;अध्यायः 223&lt;/p&gt;&#xA;&lt;p&gt;पाण्डवाः संविभाज्या इति द्रोणवचनम् ॥ 1 ॥ तद्विरोधितया कर्णेन अम्बुवीचवृत्तान्तकथनम् ॥ 2 ॥ मदुक्तं न क्रियते चेत्कुरवो विनङ्क्ष्यन्तीति द्रोणेनोक्तिः ॥ 3 ॥&#xA;द्रोण उवाच ।&#x9;001&lt;br&gt;&#xA;मन्त्राय समुपानीतैर्धृतराष्ट्र हितैर्नृप ।&#x9;001a&lt;br&gt;&#xA;धर्म्यमर्थ्यं यशस्यं च वाच्यमित्यनुशुश्रुम ॥&#x9;001c&lt;br&gt;&#xA;ममाप्येषा मतिस्तात या भीष्मस्य महात्मनः ।&#x9;002a&lt;br&gt;&#xA;संविभज्यास्तु कौन्तेया धर्म एष सनातनः ॥&#x9;002c&lt;br&gt;&#xA;प्रेष्यतां द्रुपदायाशु नऱः कश्चित्प्रियंवदः ।&#x9;003a&lt;br&gt;&#xA;बहुलं रत्नमादाय तेषामर्थाय भारत ॥&#x9;003c&lt;br&gt;&#xA;मिथः कृत्यं च तस्मै स आदाय वसु गच्छतु ।&#x9;004a&lt;br&gt;&#xA;वृद्धिं च परमां ब्रूयात्तत्संयोगोद्भवां तथा ॥&#x9;004c&lt;br&gt;&#xA;सम्प्रीयमाणं त्वां ब्रूयाद्राजन्दुर्योधनं तथा ।&#x9;005a&lt;br&gt;&#xA;असकृद्द्रुपदे चैव धृष्टद्युम्ने च भारत ॥&#x9;005c&lt;br&gt;&#xA;उचितत्वं प्रियत्वं च योगस्यापि च वर्णयेत् ।&#x9;006a&lt;br&gt;&#xA;पुनःपुनश्च कौन्येयान्माद्रीपुत्रौ च सान्त्वयन् ॥&#x9;006c&lt;br&gt;&#xA;हिरण्मयानि शुभ्राणि बहून्याभरणानि च ।&#x9;007a&lt;br&gt;&#xA;वचनात्तव राजेन्द्र द्रौपद्याः सम्प्रयच्छतु ॥&#x9;007c&lt;br&gt;&#xA;तथा द्रुपदपुत्राणां सर्वेषां भरतर्षभ ।&#x9;008a&lt;br&gt;&#xA;पाण्डवानां च सर्वेषां कुन्त्या युक्तानि यानि च ॥&#x9;008c&lt;br&gt;&#xA;&#39;दत्त्वा तानि महार्हाणि पाण्डवान्सम्प्रहर्षय ।&#x9;009a&lt;br&gt;&#xA;&#39;एवं सान्त्वसमायुक्तं द्रुपदं पाण्डवैः सह ।&#x9;009c&lt;br&gt;&#xA;उक्त्वा सोऽनन्तरं ब्रूयात्तेषामागमनं प्रति ॥&#x9;009e&lt;br&gt;&#xA;अनुज्ञातेषु वीरेषु बलं गच्छतु शोभनम् ।&#x9;010a&lt;br&gt;&#xA;दुःशासनो विकर्णश्चाप्यानेतुं पाण्डवानिह ॥&#x9;010c&lt;br&gt;&#xA;ततस्ते पाण्डवाः श्रेष्ठाः पूज्यमानाः सदा त्वया ।&#x9;011a&lt;br&gt;&#xA;प्रकृतीनामनुमते पदे स्थास्यन्ति पैतृके ॥&#x9;011c&lt;br&gt;&#xA;एतत्तव महाराज तेषु पुत्रेषु चैव हि ।&#x9;012a&lt;br&gt;&#xA;वृत्तमौपयिकं मन्ये भीष्मेण सह भारत ॥&#x9;012c&lt;br&gt;&#xA;कर्ण उवाच ।&#x9;013&lt;br&gt;&#xA;योजितावर्थमानाभ्यां सर्वकार्येष्वनन्तरौ ।&#x9;013a&lt;br&gt;&#xA;न मन्त्रयेतां त्वच्छ्रेयः किमद्भुततरं ततः ॥&#x9;013c&lt;br&gt;&#xA;दुष्टेन मनसा यो वै प्रच्छन्नेनान्तरात्मना ।&#x9;014a&lt;br&gt;&#xA;ब्रूयान्निःश्रेयसं नाम कथं कुर्यात्सतां मतम् ॥&#x9;014c&lt;br&gt;&#xA;न मित्राण्यर्थकृच्छ्रेषु श्रेयसे चेतराय वा ।&#x9;015a&lt;br&gt;&#xA;विधिपूर्वं हि सर्वस्य दुःखं वा यदि वा सुखम् ॥&#x9;015c&lt;br&gt;&#xA;कृतप्रज्ञोऽकृतप्रज्ञो बालो वृद्धश्च मानवः ।&#x9;016a&lt;br&gt;&#xA;ससहायोऽसहायश्च सर्वं सर्वत्र विन्दति ॥&#x9;016c&lt;br&gt;&#xA;श्रूयते हि पुरा कश्चिदम्बुवीच इतीश्वरः ।&#x9;017a&lt;br&gt;&#xA;आसीद्राजगृहे राजा मागधानां महीक्षिताम् ॥&#x9;017c&lt;br&gt;&#xA;स हीनः करणैः सर्वैरुच्छ्वासपरमो नृपः ।&#x9;018a&lt;br&gt;&#xA;अमात्यसंस्थः सर्वेषु कार्येष्वेवाभवत्तदा ॥&#x9;018c&lt;br&gt;&#xA;तस्यामात्यो महाकर्णिर्बभूवैकेश्वरस्तदा ।&#x9;019a&lt;br&gt;&#xA;स लब्धबलमात्मानं मन्यमानोऽवमन्यते ॥&#x9;019c&lt;br&gt;&#xA;स राज्ञ उपभोग्यानि स्त्रियो रत्नधनानि च ।&#x9;020a&lt;br&gt;&#xA;आददे सर्वशो मूढ ऐश्वर्यं च स्वयं तदा ॥&#x9;020c&lt;br&gt;&#xA;तदादाय च लुब्धस्य लोभाल्लोभोऽभ्यवर्धत ।&#x9;021a&lt;br&gt;&#xA;तथाहि सर्वमादाय राज्यमस्य जिहीर्षति ॥&#x9;021c&lt;br&gt;&#xA;हीनस्य करणैः सर्वैरुच्छ्वासपरमस्य च ।&#x9;022a&lt;br&gt;&#xA;यतमानोऽपि तद्राज्यं न शशाकेति नः श्रुतं ॥&#x9;022c&lt;br&gt;&#xA;किमन्यद्विहिता नूनं तस्य सा पुरुषेन्द्रता ।&#x9;023a&lt;br&gt;&#xA;यदि ते विहितं राज्यं भविष्यति विशाम्पते ॥&#x9;023c&lt;br&gt;&#xA;मिषतः सर्वलोकस्य स्थास्यते त्वयि तद्धुवम् ।&#x9;024a&lt;br&gt;&#xA;अतोऽन्यथा चेद्विहितं यतमानो न लप्स्यसे ॥&#x9;024c&lt;br&gt;&#xA;एवं विद्वन्नुपादत्स्व मन्त्रिणां साध्वसाधुताम् ।&#x9;025a&lt;br&gt;&#xA;दुष्टानां चैव बोद्धव्यमदुष्टानां च भाषितम् ॥&#x9;025c&lt;br&gt;&#xA;द्रोण उवाच ।&#x9;026&lt;br&gt;&#xA;विद्म ते भावदोषेण यदर्थमिदमुच्यते ।&#x9;026a&lt;br&gt;&#xA;दुष्ट पाण्डवहेतोस्त्वं दोषमाख्यापयस्युत ॥&#x9;026c&lt;br&gt;&#xA;हितं तु परमं कर्ण ब्रवीमि कुलवर्धनम् ।&#x9;027a&lt;br&gt;&#xA;अथ त्वं मन्यसे दुष्टं ब्रूहि यत्परमं हितम् ॥&#x9;027c&lt;br&gt;&#xA;अतोऽन्यथा चेत्क्रियते यद्ब्रवीमि परं हितम् ।&#x9;028a&lt;br&gt;&#xA;कुरवो वै विनङ्क्ष्यन्ति नचिरेणैव मे मतिः ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/224/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/224/</guid>
      <description>&lt;p&gt;अध्यायः 224&lt;/p&gt;&#xA;&lt;p&gt;भीष्मद्रोणाभ्यामुक्तमेवावश्यं करणीयं पाण्डवा जेतुं न शक्याः दुर्योधनादीनां वचनं मा कुरु इति धृतराष्ट्रं प्रति विदुरस्योक्तिः ॥ 1 ॥&lt;/p&gt;&#xA;&lt;p&gt;विदुर उवाच ।&#x9;001&lt;/p&gt;&#xA;&lt;p&gt;राजन्निःसंशयं श्रेयो वाच्यस्त्वमसि बान्धवैः ।&#x9;001a&lt;br&gt;&#xA;न त्वशुश्रूषमाणे वै वाक्यं सम्प्रति तिष्ठति ॥&#x9;001c&lt;br&gt;&#xA;प्रियं हितं च तद्वाक्यमुक्तवान्कुरुसत्तमः ।&#x9;002a&lt;br&gt;&#xA;भीष्मः शान्तनवो राजन्प्रतिगृह्णासि तन्न च ॥&#x9;002c&lt;br&gt;&#xA;तथा द्रोणेन बहुधा भाषितं हितमुत्तमम् ।&#x9;003a&lt;br&gt;&#xA;तच्च राधासुतः कर्णो मन्यते न हितं तव ॥&#x9;003c&lt;br&gt;&#xA;चिन्तयंश्च न पश्यामि राजंस्तव सुहृत्तमम् ।&#x9;004a&lt;br&gt;&#xA;आभ्यां पुरुषसिंहाभ्यां यो वा स्यात्प्रज्ञयाधिकः ॥&#x9;004c&lt;br&gt;&#xA;इमौ हि वृद्धौ वयसा प्रज्ञया च श्रुतेन च ।&#x9;005a&lt;br&gt;&#xA;समौ च त्वयि राजेन्त्र तथा पाण्डुसुतेषु च ॥&#x9;005c&lt;br&gt;&#xA;धर्मे चानवरौ राजन्सत्यतायां च भारत ।&#x9;006a&lt;br&gt;&#xA;रामाद्दाशरथेश्चैव गयाच्चैव न संशयः ॥&#x9;006c&lt;br&gt;&#xA;न चोक्तवन्तावश्रेयः पुरस्तादपि किञ्चन ।&#x9;007a&lt;br&gt;&#xA;न चाप्यपकृतं किञ्चिदनयोर्लक्ष्यते त्वयि ॥&#x9;007c&lt;br&gt;&#xA;तावुभौ पुरुषव्याघ्रावनागसि नृपे त्वयि ।&#x9;008a&lt;br&gt;&#xA;न मन्त्रयेतां त्वच्छ्रेयः कथं सत्यपराक्रमौ ॥&#x9;008c&lt;br&gt;&#xA;प्रज्ञावन्तौ नरश्रेष्ठावस्मिल्ँलोके नराधिप ।&#x9;009a&lt;br&gt;&#xA;त्वन्निमित्तमतो नेमौ किञ्चिज्जिह्मं वदिष्यतः ॥&#x9;009c&lt;br&gt;&#xA;इति मे नैष्ठिकी बुद्धिर्वर्तते कुरुनन्दन ।&#x9;010a&lt;br&gt;&#xA;न चार्थहेतोर्धर्मज्ञौ वक्ष्यतः पक्षसंश्रितम् ॥&#x9;010c&lt;br&gt;&#xA;एतद्धि परमं श्रेयो मन्येऽहं तव भारत ।&#x9;011a&lt;br&gt;&#xA;दुर्योधनप्रभृतयः पुत्रा राजन्यथा तव ॥&#x9;011c&lt;br&gt;&#xA;तथैव पाण्डवेयास्ते पुत्रा राजन्न संशयः ।&#x9;012a&lt;br&gt;&#xA;तेषु चेदहितं किञ्चिन्मन्त्रयेयुरतद्विदः ॥&#x9;012c&lt;br&gt;&#xA;मन्त्रिणस्ते न च श्रेयः प्रपश्यन्ति विशेषतः ।&#x9;013a&lt;br&gt;&#xA;अथ ते हृदये राजन्विशेषः स्वेषु वर्तते ।&#x9;013c&lt;br&gt;&#xA;अन्तरस्थं विवृण्वानाः श्रेयः कुर्युर्न ते ध्रुवम् ॥&#x9;013e&lt;br&gt;&#xA;एतदर्थमिमौ राजन्महात्मानौ महाद्युती ।&#x9;014a&lt;br&gt;&#xA;नोचतुर्विवृतं किञ्चिन्न ह्येष तव निश्चयः ॥&#x9;014c&lt;br&gt;&#xA;यच्चाप्यशक्यतां तेषामाहतुः पुरुषर्षभौ ।&#x9;015a&lt;br&gt;&#xA;तत्तथा पुरुषव्याघ्र तव तद्भद्रमस्तु ते ॥&#x9;015c&lt;br&gt;&#xA;कथं हि पाण्डवः श्रीमान्सव्यसाची धनञ्जयः ।&#x9;016a&lt;br&gt;&#xA;शक्यो विजेतुं सङ्ग्रामे राजन्मघवतापि हि ॥&#x9;016c&lt;br&gt;&#xA;&#39;भीमसेनो महाबाहुर्नागायुतबलो महान् ।&#x9;017a&lt;br&gt;&#xA;राक्षसानां भयकरो बाहुशाली महाबलः ॥&#x9;017c&lt;br&gt;&#xA;हिडिम्बो निहतो येन बाहुयुद्धेन भारत ।&#x9;018a&lt;br&gt;&#xA;यो रावणसमो युद्धे तथा च बकराक्षसः ॥&#x9;018c&lt;br&gt;&#xA;स युध्यमानो राजेन्द्र भीमो भीमपराक्रमः ।&#x9;019a&lt;br&gt;&#xA;&#39;कथं स्म युधि शक्येत विजेतुममरैरपि ॥&#x9;019c&lt;br&gt;&#xA;तथैव कृतिनौ युद्धे यमौ यमसुताविव ।&#x9;020a&lt;br&gt;&#xA;कथं विजेतुं शक्यौ तौ रणे जीवितुमिच्छता ॥&#x9;020c&lt;br&gt;&#xA;यस्मिन्धृतिरनुक्रोशः क्षमा सत्यं पराक्रमः ।&#x9;021a&lt;br&gt;&#xA;नित्यानि पाण्डवे ज्येष्ठे स जीयेत रणे कथम् ॥&#x9;021c&lt;br&gt;&#xA;येषां पक्षधरो रामो येषां मन्त्री जनार्दनः ।&#x9;022a&lt;br&gt;&#xA;किं नु तैरजितं सङ्ख्ये येषां पक्षे च सात्यकिः ॥&#x9;022c&lt;br&gt;&#xA;द्रुपदः श्वशुरो येषां येषां स्यालाश्च पार्षताः ।&#x9;023a&lt;br&gt;&#xA;धृष्टद्युम्नमुखा वीरा भ्रातरो द्रुपदात्मजाः ॥&#x9;023c&lt;br&gt;&#xA;&#39;चैद्यश्च येषां भ्राता च शिशुपालो महारथः ।&#39;सोऽशक्यतां च विज्ञाय तेषामग्रे च भारत ।&#x9;024a&lt;br&gt;&#xA;दायाद्यतां च धर्मेण सम्यक्तेषु समाचर ॥&#x9;024c&lt;br&gt;&#xA;इदं निर्दिष्टमयशः पुरोचनकृतं महत् ।&#x9;025a&lt;br&gt;&#xA;तेषामनुग्रहेणाद्य राजन्प्रक्षालयात्मनः ॥&#x9;025c&lt;br&gt;&#xA;तेषामनुग्रहश्चायं सर्वेषां चैव नः कुले ।&#x9;026a&lt;br&gt;&#xA;जीवितं च परं श्रेयः क्षत्रस्य च विवर्धनम् ॥&#x9;026c&lt;br&gt;&#xA;द्रुपदोऽपि महान्राजा कृतवैरश्च नः पुरा ।&#x9;027a&lt;br&gt;&#xA;तस्य सङ्ग्रहणं राजन्स्वपक्षस्य विवर्धनम् ॥&#x9;027c&lt;br&gt;&#xA;बलवन्तश्च दाशार्हा बहवश्च विशाम्पते ।&#x9;028a&lt;br&gt;&#xA;यतः कृष्णस्ततः सर्वे यतः कृष्णस्ततो जयः ॥&#x9;028c&lt;br&gt;&#xA;यच्च साम्नैव शक्येत कार्यं साधयितुं नृप ।&#x9;029a&lt;br&gt;&#xA;को दैवशप्तस्तत्कार्यं विग्रहेण समाचरेत् ॥&#x9;029c&lt;br&gt;&#xA;श्रुत्वा च जीवतः पार्थान्पौरजानपदा जनाः ।&#x9;030a&lt;br&gt;&#xA;बलवद्दर्शने हृष्टास्तेषां राजन्प्रियं कुरु ॥&#x9;030c&lt;br&gt;&#xA;दुर्योधनश्च कर्णश्च शकुनिश्चापि सौबलः ।&#x9;031a&lt;br&gt;&#xA;अधर्मयुक्ता दुष्प्रज्ञा बाला मैषां वचः कृथाः ॥&#x9;031c&lt;br&gt;&#xA;उक्तमेतत्पुरा राजन्मया गुणवतस्तव ।&#x9;032a&lt;br&gt;&#xA;दुर्योधनापराधेन प्रजेयं वै विनङ्क्ष्यति ॥ ॥&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/225/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/225/</guid>
      <description>&lt;p&gt;अध्यायः 225&lt;/p&gt;&#xA;&lt;p&gt;धृतराष्ट्राज्ञया विदुरस्य द्रुपदनगरगमनम् ॥ 1 ॥ तत्र श्रीकृष्णादीनां समीपे धृतराष्ट्रसन्देशकथनम् ॥ 2 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;/p&gt;&#xA;&lt;p&gt;भीष्मः शान्तनवो विद्वान्द्रोणश्च भगवानृषिः ।&#x9;001a&lt;br&gt;&#xA;&#39;हितं च परमं सत्यमब्रूतां वाक्यमुत्तमम् ।&#39;&#x9;001c&lt;br&gt;&#xA;हितं च परमं वाक्यं त्वं च सत्यं ब्रवीषि माम् ॥&#x9;001e&lt;br&gt;&#xA;यथैव पाण्डोस्ते वीराः कुन्तीपुत्रा महारथाः ।&#x9;002a&lt;br&gt;&#xA;तथैव धर्मतः सर्वे मम पुत्रा न संशयः ॥&#x9;002c&lt;br&gt;&#xA;यथैव मम पुत्राणामिदं राज्यं विधीयते ।&#x9;003a&lt;br&gt;&#xA;तथैव पाण्डुपुत्राणामिदं राज्यं न संशयः ॥&#x9;003c&lt;br&gt;&#xA;क्षत्तरानय गच्छैतान्सह मात्रा सुसत्कृतान् ।&#x9;004a&lt;br&gt;&#xA;तया च देवरूपिण्या कृष्णया सह भारत ॥&#x9;004c&lt;br&gt;&#xA;दिष्ट्या जीवन्ति ते पार्था दिष्ट्या जीवति सा पृथा ।&#x9;005a&lt;br&gt;&#xA;दिष्ट्या द्रुपदकन्यां च लब्धवन्तो महारथाः ॥&#x9;005c&lt;br&gt;&#xA;दिष्ट्या वर्धामहे सर्वे दिष्ट्या शान्तः पुरोचनः ।&#x9;006a&lt;br&gt;&#xA;दिष्ट्या मम परं दुःखमपनीतं महाद्युते ॥&#x9;006c&lt;br&gt;&#xA;&#39;त्वमेव गत्वा विदुर तानिहानय मा चिरम् ।&#x9;007a&lt;br&gt;&#xA;वैशम्पायन उवाच ।&#x9;007&lt;br&gt;&#xA;एवमुक्तस्ततः क्षत्ता रथमारुह्य शीघ्रगम् ।&#x9;007c&lt;br&gt;&#xA;आगात्कतिपयाहोभिः पाञ्चालान्राजधर्मवित्&#39; ॥&#x9;007e&lt;br&gt;&#xA;ततो जगाम विदुरो धृतराष्ट्रस्य शासनात् ।&#x9;008a&lt;br&gt;&#xA;सकाशं यज्ञसेनस्य पाण्डवानां च भारत ॥&#x9;008c&lt;br&gt;&#xA;समुपादाय रत्नानि वसूनि विविधानि च ।&#x9;009a&lt;br&gt;&#xA;द्रौपद्याः पाण्डवानां च यज्ञसेनस्य चैव ह ॥&#x9;009c&lt;br&gt;&#xA;तत्र गत्वा स धर्मज्ञः सर्वशास्त्रविशारदः ।&#x9;010a&lt;br&gt;&#xA;द्रुपदं न्यायतो राजन्संयुक्तमुपतस्थिवान् ॥&#x9;010c&lt;br&gt;&#xA;स चापि प्रतिजग्राह धर्मेण विदुरं ततः ।&#x9;011a&lt;br&gt;&#xA;चक्रतुश्च यथान्यायं कुशलप्रश्नसंविदम् ॥&#x9;011c&lt;br&gt;&#xA;ददर्श पाण्डवांस्तत्र वासुदेवं च भारत ।&#x9;012a&lt;br&gt;&#xA;स्नेहात्परिष्वज्य स तान्पप्रच्छानामयं ततः ॥&#x9;012c&lt;br&gt;&#xA;तैश्चाप्यमितबुद्दिः स पूजितो हि यथाक्रमम् ।&#x9;013a&lt;br&gt;&#xA;वचनाद्धृतराष्ट्रस्य स्नेहयुक्तं पुनःपुनः ॥&#x9;013c&lt;br&gt;&#xA;पप्रच्छानामयं राजंस्ततस्तान्पाण्डुनन्दनान् ।&#x9;014a&lt;br&gt;&#xA;प्रददौ चापि रत्नानि विविधानि वसूनि च ॥&#x9;014c&lt;br&gt;&#xA;पाण्डवानां च कुन्त्याश्च द्रौपद्याश्च विशाम्पते ।&#x9;015a&lt;br&gt;&#xA;द्रुपदस्य च पुत्राणां यथा दत्तानि कौरवैः ॥&#x9;015c&lt;br&gt;&#xA;प्रोवाच चामितमतिः प्रश्रितं विनयान्वितः ।&#x9;016a&lt;br&gt;&#xA;द्रुपदं पाण्डुपुत्राणां सन्निधौ केशवस्य च ॥&#x9;016c&lt;br&gt;&#xA;विदुर उवाच ।&#x9;017&lt;br&gt;&#xA;राजञ्छृणु सहामात्यः सपुत्रश्च वचो मम ।&#x9;017a&lt;br&gt;&#xA;धृतराष्ट्रः सपुत्रस्त्वां सहामात्यः सबान्धवः ॥&#x9;017c&lt;br&gt;&#xA;अब्रवीत्कुशलं राजन्प्रीयमाणः पुनःपुनः ।&#x9;018a&lt;br&gt;&#xA;प्रीतिमांस्ते दृढं चापि सम्बन्धेन नराधिप ॥&#x9;018c&lt;br&gt;&#xA;तथा भीष्मः शान्तनवः कौरवैः सह सर्वशः ।&#x9;019a&lt;br&gt;&#xA;कुशलं त्वां महाप्राज्ञः सर्वतः परिपृच्छति ॥&#x9;019c&lt;br&gt;&#xA;भारद्वाजो महाप्राज्ञो द्रोणः प्रियसखस्तव ।&#x9;020a&lt;br&gt;&#xA;समाश्लेषमुपेत्य त्वां कुशलं परिपृच्छति ॥&#x9;020c&lt;br&gt;&#xA;धृतराष्ट्रश्च पाञ्चाल्य त्वया सम्बन्धमेयिवान् ।&#x9;021a&lt;br&gt;&#xA;कृतार्थं मन्यतेत्मानं तथा सर्वेऽपि कौरवाः ॥&#x9;021c&lt;br&gt;&#xA;न तथा राज्यसम्प्राप्तिस्तेषां प्रीतिकरी मता ।&#x9;022a&lt;br&gt;&#xA;यथा सम्बन्धकं प्राप्य यज्ञसेन त्वया सह ॥&#x9;022c&lt;br&gt;&#xA;एतद्विदित्वा तु भवान्प्रस्थापयतु पाण्डवान् ।&#x9;023a&lt;br&gt;&#xA;द्रष्टुं हि पाण्डुपुत्रांश्च त्वरन्ति कुरवो भृशम् ॥&#x9;023c&lt;br&gt;&#xA;विप्रोषिता दीर्घकालमेते चापि नरर्षभाः ।&#x9;024a&lt;br&gt;&#xA;उत्सुका नगरं द्रष्टुं भविष्यन्ति तथा पृथा ॥&#x9;024c&lt;br&gt;&#xA;कृष्णामपि च पाञ्चालीं सर्वाः कुरुवरस्त्रियः ।&#x9;025a&lt;br&gt;&#xA;द्रष्टुकामाः प्रतीक्षन्ते पुरं च विषयाश्च नः ॥&#x9;025c&lt;br&gt;&#xA;स भवान्पाण्डुपुत्राणामाज्ञापयतु मा चिरम् ।&#x9;026a&lt;br&gt;&#xA;गमनं सहदाराणामेतदत्र मतं मम ॥&#x9;026c&lt;br&gt;&#xA;निसृष्टेषु त्वया राजन्पाण्डवेषु महात्मसु ।&#x9;027a&lt;br&gt;&#xA;ततोऽहं प्रेषयिष्यामि धृतराष्ट्रस्य शीघ्रगान् ।&#x9;027c&lt;br&gt;&#xA;आगमिष्यन्ति कौन्तेयाः कुन्ती च सह कृष्णया ॥ ॥&#x9;027e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/226/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/226/</guid>
      <description>&lt;p&gt;अध्यायः 226&lt;/p&gt;&#xA;&lt;p&gt;पाण्डवानां हास्तिनपुरगमनं प्रति श्रीकृष्णद्रुपदयोरभ्यनुज्ञा ॥ 1 ॥ पृथाविदुरसंवादः ॥ 2 ॥ प्रस्थितानां पाण्डवानां द्रुपदेन पारिबर्हदानम् ॥ 3 ॥ प्रत्युद्गमनायागतैः कौरवैः सह पाण्डवानां भीष्मादिवन्दनपुरःसरं गृहप्रवेशः ॥ 4 ॥&lt;/p&gt;&#xA;&lt;p&gt;द्रुपद उवाच ।&#x9;001&lt;/p&gt;&#xA;&lt;p&gt;एवमेतन्महाप्राज्ञ यथात्थ विदुराद्य माम् ।&#x9;001a&lt;br&gt;&#xA;ममापि परमो हर्षः सम्बन्धेऽस्मिन्कृते प्रभो ॥&#x9;001c&lt;br&gt;&#xA;गमनं चापि युक्तं स्याद्दृढमेषां महात्मनाम् ।&#x9;002a&lt;br&gt;&#xA;न तु तावन्मया युक्तमेतद्वक्तुं स्वयं गिरा ॥&#x9;002c&lt;br&gt;&#xA;यदा तु मन्यते वीरः कुन्तीपुत्रो युधिष्ठिरः ।&#x9;003a&lt;br&gt;&#xA;भीमसेनार्जुनौ चैव यमौ च पुरुषर्षभौ ॥&#x9;003c&lt;br&gt;&#xA;रामकृष्णौ च धर्मज्ञौ तदा गच्छन्तु पाण्डवाः ।&#x9;004a&lt;br&gt;&#xA;एतौ हि पुरुषव्याघ्रावेषां प्रियहिते रतौ ॥&#x9;004c&lt;br&gt;&#xA;युधिष्ठिर उवाच ।&#x9;005&lt;br&gt;&#xA;परवन्तो वयं राजंस्त्वयि सर्वे सहानुगाः ।&#x9;005a&lt;br&gt;&#xA;यथा वक्ष्यसि नः प्रीत्या तत्करिष्यामहे वयम् ॥&#x9;005c&lt;br&gt;&#xA;वैशम्पायन उवाच ।&#x9;006&lt;br&gt;&#xA;ततोऽब्रवीद्वासुदेवो गमनं रोचते मम ।&#x9;006a&lt;br&gt;&#xA;यथा वा मन्यते राजा द्रुपदः सर्वधर्मवित् ॥&#x9;006c&lt;br&gt;&#xA;द्रुपद उवाच ।&#x9;007&lt;br&gt;&#xA;यथैव मन्यते वीरो दाशार्हः पुरुषोत्तमः ।&#x9;007a&lt;br&gt;&#xA;प्राप्तकालं महाबाहुः सा बुद्धिर्निश्चिता मम ॥&#x9;007c&lt;br&gt;&#xA;यथैव हि महाभागाः कौन्तेया मम साम्प्रतम् ।&#x9;008a&lt;br&gt;&#xA;तथैव वासुदेवस्य पाण्डुपुत्रा न संशयः ॥&#x9;008c&lt;br&gt;&#xA;न तद्ध्यायति कौन्तेयः पाण्डुपुत्रो युधिष्ठिरः ।&#x9;009a&lt;br&gt;&#xA;यथैषां पुरुषव्याघ्रः श्रेयो ध्यायति केशवः ॥&#x9;009c&lt;br&gt;&#xA;वैशम्पायन उवाच ।&#x9;010&lt;br&gt;&#xA;&#39;पृथायास्तु ततो वेश्म प्रविवेश महामतिः ।&#x9;010a&lt;br&gt;&#xA;पादौ स्पृष्ट्वा पृथायास्तु शिरसा च महीं गतः ॥&#x9;010c&lt;br&gt;&#xA;दृष्ट्वा तु देवरं कुन्ती शुशोच च मुहुर्मुहुः ।&#x9;011a&lt;br&gt;&#xA;कुन्त्युवाच ।&#x9;011&lt;br&gt;&#xA;वैचित्रवीर्य ते पुत्राः कथञ्चिज्जीवितास्त्वया ॥&#x9;011c&lt;br&gt;&#xA;त्वत्प्रसादाज्जतुगृहे मृताः प्रत्यागतास्तथा ।&#x9;012a&lt;br&gt;&#xA;कूर्मी चिन्तयते पुत्रान्यत्र वा तत्र सम्मता ॥&#x9;012c&lt;br&gt;&#xA;चिन्तया वर्धिताः पुत्रा यथा कुशलिनस्तथा ।&#x9;013a&lt;br&gt;&#xA;तव पुत्रास्तु जीवन्ति त्वद्भक्त्या भरतर्षभ ॥&#x9;013c&lt;br&gt;&#xA;यथा परभृतः पुत्रानरिष्टा वर्धयेत्सदा ।&#x9;014a&lt;br&gt;&#xA;तथैव पुत्रास्तु मम त्वया तात सुरक्षिताः ॥&#x9;014c&lt;br&gt;&#xA;क्लेशास्तु बहवः प्राप्तास्तथा प्राणान्तिका मया ।&#x9;015a&lt;br&gt;&#xA;अतः परं न जानामि कर्तव्यं ज्ञातुमर्हसि ॥&#x9;015c&lt;br&gt;&#xA;विदुर उवाच ।&#x9;016&lt;br&gt;&#xA;न विनश्यन्ति लोकेषु तव पुत्रा महाबलाः ।&#x9;016a&lt;br&gt;&#xA;अचिरेणैव कालेन स्वराज्यस्था भवन्ति ते ॥&#x9;016c&lt;br&gt;&#xA;बान्धवैः सहिताः सर्वे न शोकं कुरु माधवि ।&#x9;017a&lt;br&gt;&#xA;वैशम्पायन उवाच ।&#39;&#x9;017&lt;br&gt;&#xA;ततस्ते समनुज्ञाता द्रुपदेन महात्मना ॥&#x9;017c&lt;br&gt;&#xA;पाण्डवाश्चैव कृष्णश्च विदुरश्च महामतिः ।&#x9;018a&lt;br&gt;&#xA;आदाय द्रौपदीं कृष्णां कुन्तीं चैव यशस्विनीम् ॥&#x9;018c&lt;br&gt;&#xA;सविहारं सुखं जग्मुर्नगरं नागसाह्वयम् ।&#x9;019a&lt;br&gt;&#xA;&#39;सुवर्णकक्ष्याग्रैवेयान्सुवर्णाङ्कुशभूषितान् ॥&#x9;019c&lt;br&gt;&#xA;जाम्बूनदपरिष्कारान्प्रभिन्नकरटामुखान् ।&#x9;020a&lt;br&gt;&#xA;अधिष्ठितान्महामात्रैः सर्वशस्त्रसमन्वितान् ॥&#x9;020c&lt;br&gt;&#xA;सहस्रं प्रददौ राजा गजानां वरवर्मिणाम् ।&#x9;021a&lt;br&gt;&#xA;रथानां च सहस्रं वै सुवर्णमणिचित्रितम् ॥&#x9;021c&lt;br&gt;&#xA;चतुर्युजां भानुमच्च पञ्चानां प्रददौ तदा ।&#x9;022a&lt;br&gt;&#xA;सुवर्णपरिबर्हाणां वरचामरमालिनाम् ॥&#x9;022c&lt;br&gt;&#xA;जात्यश्वानां च पञ्चाशत्सहस्रं प्रददौ नृपः ।&#x9;023a&lt;br&gt;&#xA;दासीनामयुतं राजा प्रददौ वरभूषणम् ।&#x9;023c&lt;br&gt;&#xA;ततः सहस्रं दासानां प्रददौ वरधन्वनाम् ॥&#x9;024a&lt;br&gt;&#xA;हैमानि शय्यासनभाजनानिद्रव्याणि चान्यानि च गोधनानि ।&#x9;024c&lt;br&gt;&#xA;पृथक्पृथक्चैव ददौ स कोटिम्पाञ्चालराजः परमप्रहृष्टः ॥&#x9;025a&lt;br&gt;&#xA;शिबिकानां शतं पूर्णं वाहान्पञ्चशतं नरान् ॥&#x9;025c&lt;br&gt;&#xA;एवमेतानि पाञ्चालो जन्यार्थे प्रददौ धनम् ।&#x9;026a&lt;br&gt;&#xA;हरणं चापि पाञ्चाल्या ज्ञातिदेयं च सोमकः ॥&#x9;026c&lt;br&gt;&#xA;धृष्टद्युम्नो ययौ तत्र भगिनीं गृह्य भारत ।&#x9;027a&lt;br&gt;&#xA;नानद्यमानो बहुशस्तूर्यघोषैः सहस्रशः ॥&#39;&#x9;027c&lt;br&gt;&#xA;श्रुत्वा चोपस्थितान्वीरान्धृतराष्ट्रोऽम्बिकासुतः ।&#x9;028a&lt;br&gt;&#xA;प्रतिग्रहाय पाण्डूनां प्रेषयामास कौरवान् ॥&#x9;028c&lt;br&gt;&#xA;विकर्णं च महेष्वासं चित्रसेनं च भारत ।&#x9;029a&lt;br&gt;&#xA;द्रोणं च परमेष्वासं गौतमं कृपमेव च ॥&#x9;029c&lt;br&gt;&#xA;तैस्तैः परिवृताः शूरैः शोभमाना महारथाः ।&#x9;030a&lt;br&gt;&#xA;नगरं हास्तिनपुरं शनैः प्रविविशुस्तदा ॥&#x9;030c&lt;br&gt;&#xA;&#39;पाण्डवानागताञ्छ्रुत्वा नागरास्तु कुतूहलात् ।&#x9;031a&lt;br&gt;&#xA;मण्डयाञ्चक्रिरे तत्र नगरं नागसाह्वयम् ॥&#x9;031c&lt;br&gt;&#xA;मुक्तपुष्पावकीर्णं तु जलसिक्तं तु सर्वतः ।&#x9;032a&lt;br&gt;&#xA;धूपितं दिव्यधूपेन मङ्गलैश्चाभिसंवृतम् ॥&#x9;032c&lt;br&gt;&#xA;पताकोच्छ्रितमाल्यं च पुरमप्रतिमं बभौ ।&#x9;033a&lt;br&gt;&#xA;शङ्खभेरीनिनादैश्च नानावादित्रनिस्वनैः ॥&#39;&#x9;033c&lt;br&gt;&#xA;कौतूहलेन नगरं पूर्यमाणमिवाभवत् ।&#x9;034a&lt;br&gt;&#xA;यत्र ते पुरुषव्याघ्राः शोकदुःखसमन्विताः ॥&#x9;034c&lt;br&gt;&#xA;&#39;निर्गताश्च पुरात्पूर्वं धृतराष्ट्रप्रबाधिताः ।&#x9;035a&lt;br&gt;&#xA;पुनर्निवृत्ता दिष्ट्या वै सह मात्रा परन्तपाः ॥&#x9;035c&lt;br&gt;&#xA;इत्येवमीरिता वाचो जनैः प्रियचिकीर्षुभिः ।&#x9;036a&lt;br&gt;&#xA;&#39;तत उच्चावचा वाचः प्रियाः सर्वत्र भारत ॥&#x9;036c&lt;br&gt;&#xA;उदीरितास्तदाऽशृण्वन्पाण्डवा हृदयङ्गमाः ।&#x9;037a&lt;br&gt;&#xA;पौरा ऊचुः&#x9;037&lt;br&gt;&#xA;अयं स पुरुषव्याघ्रः पुनरायाति धर्मवित् ॥&#x9;037c&lt;br&gt;&#xA;यो नः स्वानिव दायादान्धर्मेण परिरक्षति ।&#x9;038a&lt;br&gt;&#xA;अद्य पाण्डुर्महाराजो वनादिव मनःप्रियम् ॥&#x9;038c&lt;br&gt;&#xA;आगतश्चैवमस्माकं चिकीर्षन्नात्र संशयः ।&#x9;039a&lt;br&gt;&#xA;किं न्वद्य सुकृतं कर्म सर्वेषां नः प्रियं परम् ॥&#x9;039c&lt;br&gt;&#xA;यन्नः कुन्तीसुता वीरा भर्तारः पुनरागताः ।&#x9;040a&lt;br&gt;&#xA;यदि दत्तं यदि हुतं यदि वाप्यस्ति नस्तपः ।&#x9;040c&lt;br&gt;&#xA;तेन तिष्ठन्तु नगरे पाण्डवाः शरदां शतम् ॥&#x9;041a&lt;br&gt;&#xA;ततस्ते धृतराष्ट्रस्य भीष्मस्य च महात्मनः ।&#x9;041c&lt;br&gt;&#xA;अन्येषां च तदर्हाणां चक्रुः पादाभिवन्दनम् ॥&#x9;042a&lt;br&gt;&#xA;पृष्टास्तु कुशलप्रश्नं सर्वेण नगरेण ते ।&#x9;042c&lt;br&gt;&#xA;समाविशन्त वेश्मानि धृतराष्ट्रस्य शासनात् ॥ ॥&#x9;042e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/227/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/227/</guid>
      <description>&lt;p&gt;अध्यायः 227&lt;/p&gt;&#xA;&lt;p&gt;द्रौपद्या नमस्कृतया गान्धार्या तद्रूपदर्शनेन तस्याः स्वपुत्रमृत्युत्ववितर्कः ॥ 1 ॥ धृतराष्ट्रेण युधिष्ठिरस्य धर्मराज्येऽभिषेकः ॥ 2 ॥ पाण्डवानां खाण्डवप्रस्थगमनम् ॥ 3 ॥ श्रीकृष्णचिन्तितेनेन्द्रेण विश्वकर्मणः प्रेषणम् ॥ 4 ॥ विश्वकर्मणा इन्द्रप्रस्थपुरनिर्माणम् ॥ 5 ॥ तत्रागतानां सर्वेषां विसर्जनम् ॥ 6 ॥&lt;/p&gt;&#xA;&lt;p&gt;&#39;वैशम्पायन उवाच ।&#x9;001&lt;/p&gt;&#xA;&lt;p&gt;दुर्योधनस्य महिषी काशिराजसुता तदा ।&#x9;001a&lt;br&gt;&#xA;धृतराष्ट्रस्य पुत्राणां वधूभिः सहिता तदा ॥&#x9;001c&lt;br&gt;&#xA;पाञ्चालीं प्रतिजग्राह साध्वीं श्रियमिवापराम् ।&#x9;002a&lt;br&gt;&#xA;पूजयामास पूजार्हां शचीदेवीमिवागताम् ॥&#x9;002c&lt;br&gt;&#xA;ववन्दे तत्र गान्धारीं कृष्णया सह माधवी ।&#x9;003a&lt;br&gt;&#xA;आशिषश्च प्रयुक्त्वा तु पाञ्चालीं परिषस्वजे ॥&#x9;003c&lt;br&gt;&#xA;परिष्वज्यैव गान्धारी कृष्णां कमललोचनाम् ।&#x9;004a&lt;br&gt;&#xA;पुत्राणां मम पाञ्चाली मृत्युरेवेत्यमन्यत ॥&#x9;004c&lt;br&gt;&#xA;सञ्चिन्त्य विदुरं प्राह युक्तितः सुबलात्मजा ।&#x9;005a&lt;br&gt;&#xA;कुन्तीं राजसुतां क्षत्तः सवधूं सपरिच्छदाम् ॥&#x9;005c&lt;br&gt;&#xA;पाण्डोर्निवेशनं शीघ्रं नीयतां यदि रोचते ।&#x9;006a&lt;br&gt;&#xA;करणेन मुहूर्तेन नक्षत्रेण शुभे तिथौ ॥&#x9;006c&lt;br&gt;&#xA;यथा सुखं तथा कुन्ती रंस्यते स्वगृहे सुतैः ।&#x9;007a&lt;br&gt;&#xA;तथेत्येव तदा क्षत्ता कारयामास तत्तथा ॥&#x9;007c&lt;br&gt;&#xA;पूजयामासुरत्यर्थं बान्धवाः पाण्डवांस्तदा ।&#x9;008a&lt;br&gt;&#xA;नागराः श्रेणिमुख्याश्च पूजयन्ति स्म पाण्डवान् ॥&#x9;008c&lt;br&gt;&#xA;भीष्मो द्रोणः कृपः कर्णो बाह्लीकः ससुतस्तदा ।&#x9;009a&lt;br&gt;&#xA;शासनाद्धृतराष्ट्रस्य अकुर्वन्नतिथिक्रियाम् ॥&#x9;009c&lt;br&gt;&#xA;एवं विहरतां तेषां पाण्डवानां महात्मनाम् ।&#x9;010a&lt;br&gt;&#xA;नेता सर्वस्य कार्यस्य विदुरो राजशासनात् ॥&#39;&#x9;010c&lt;br&gt;&#xA;विश्रान्तास्ते महात्मानः कञ्चित्कालं सकेशवाः ।&#x9;011a&lt;br&gt;&#xA;आहूता धृतराष्ट्रेण राज्ञा शान्तनवेन च ॥&#x9;011c&lt;br&gt;&#xA;धृतराष्ट्र उवाच ।&#x9;012&lt;br&gt;&#xA;भ्रातृभिः सह कौन्तेय निबोधेदं वचो मम ।&#x9;012a&lt;br&gt;&#xA;&#39;पाण्डुना वर्धितं राज्यं पाण्डुना पालितं जगत् ॥&#x9;012c&lt;br&gt;&#xA;शासनान्मम कौन्तेय मम भ्राता महाबलः ।&#x9;013a&lt;br&gt;&#xA;कृतवान्दुष्करं कर्म नित्यमेव विशाम्पते ॥&#x9;013c&lt;br&gt;&#xA;तस्मात्त्वमपि कौन्तेय शासनं कुरु मा चिरम् ।&#x9;014a&lt;br&gt;&#xA;मम पुत्रा दुरात्मानः सर्वेऽहङ्कारसंयुताः ॥&#x9;014c&lt;br&gt;&#xA;शासनं न करिष्यन्ति मम नित्यं युधिष्ठिर ।&#x9;015a&lt;br&gt;&#xA;स्वकार्यनिरतैर्नित्यमवलिप्तैर्दुरात्मभिः ॥&#39;&#x9;015c&lt;br&gt;&#xA;पुनर्वै विग्रहो मा भूत्खाण्डवप्रस्थमाविश ।&#x9;016a&lt;br&gt;&#xA;न हि वो वसतस्तत्र कश्चिच्छक्तः प्रबाधितुम् ॥&#x9;016c&lt;br&gt;&#xA;संरक्ष्यमाणान्पार्थेन त्रिदशानिव वज्रिणा ।&#x9;017a&lt;br&gt;&#xA;अर्धराज्यं तु सम्प्राप्य खाण्डवप्रस्थणाविश ॥&#x9;017c&lt;br&gt;&#xA;&#39;केशवो यदि मन्यते तत्कर्तव्यमसंशयम् ॥&#39;&#x9;018ac&lt;br&gt;&#xA;वैशम्पायन उवाच ।&#x9;019&lt;br&gt;&#xA;प्रतिगृह्य तु तद्वाक्यं नृपं सर्वे प्रणम्य च ।&#x9;019a&lt;br&gt;&#xA;&#39;वासुदेवेन सम्मन्त्र्य पाण्डवाः समुपाविशन् ॥&#x9;019c&lt;br&gt;&#xA;धृतराष्ट्र उवाच ।&#x9;020&lt;br&gt;&#xA;अभिषेकस्य सम्भारान्क्षत्तरानय मा चिरम् ।&#x9;020a&lt;br&gt;&#xA;अभिषिक्तं करिष्यामि ह्यद्य वै कुरुनन्दनम् ॥&#x9;020c&lt;br&gt;&#xA;ब्राह्मणा नैगमश्रेष्ठाः श्रेणीमुख्याश्च सर्वतः ।&#x9;021a&lt;br&gt;&#xA;आहूयन्तां प्रकृतयो बान्धवाश्च विशेषतः ॥&#x9;021c&lt;br&gt;&#xA;पुण्याहं वाच्यतां तात गोसहस्रं प्रदीयताम् ।&#x9;022a&lt;br&gt;&#xA;ग्राममुख्याश्च विप्रेभ्यो दीयन्तां बहुदक्षिणाः ॥&#x9;022c&lt;br&gt;&#xA;अङ्गदे मकुटं क्षत्तर्हस्ताभरणमानय ।&#x9;023a&lt;br&gt;&#xA;मुक्तावलीश्च हारं च निष्काणि कटकानि च ॥&#x9;023c&lt;br&gt;&#xA;कटिबन्धश्च सूत्रं च तथोदरनिबन्धनम् ।&#x9;024a&lt;br&gt;&#xA;अष्टोत्तरसहस्रं तु ब्राह्मणाधिष्ठिता गजाः ॥&#x9;024c&lt;br&gt;&#xA;जाह्नवीसलिलं शीघ्रमानीयन्तां पुरोहितैः ।&#x9;025a&lt;br&gt;&#xA;अभिषेकोदकक्लिन्नं सर्वाभरणभूषितम् ॥&#x9;025c&lt;br&gt;&#xA;औपवाह्योपरिगतं दिव्यचारमरवीजितम् ।&#x9;026a&lt;br&gt;&#xA;सुवर्णमणिचित्रेण श्वेतच्छत्रेण शोभितम् ॥&#x9;026c&lt;br&gt;&#xA;जयेति द्विजवाक्येनु स्तूयमानं नृपैस्तथा ।&#x9;027a&lt;br&gt;&#xA;दृष्ट्वा कुन्तीसुतं ज्येष्ठमाजमीढं युधिष्ठिरम् ॥&#x9;027c&lt;br&gt;&#xA;प्रीताः प्रीतेन मनसा प्रशंसन्तु परे जनाः ।&#x9;028a&lt;br&gt;&#xA;पाण्डोः कृतोपकारस्य राज्यं दत्वा ममैव च ॥&#x9;028c&lt;br&gt;&#xA;प्रतिक्रिया कृतमिदं भविष्यति न संशयः ।&#x9;029a&lt;br&gt;&#xA;भीष्मो द्रोणः कृपः क्षत्ता साधुसाध्वित्यथाब्रुवन् ॥&#x9;029c&lt;br&gt;&#xA;श्रीवासुदेव उवाच ।&#x9;030&lt;br&gt;&#xA;युक्तमेतन्महाभाग कौरवाणां यशस्करम् ।&#x9;030a&lt;br&gt;&#xA;शीघ्रमद्यैव राजेन्द्र त्वयोक्तं कर्तुमर्हसि ॥&#x9;030c&lt;br&gt;&#xA;इत्येवमुक्तो वार्ष्णेयस्त्वरयामास तत्तदा ।&#x9;031a&lt;br&gt;&#xA;तथोक्तं धृतराष्ट्रेण कारयामास केशवः ॥&#x9;031c&lt;br&gt;&#xA;तस्मिन्क्षणे महाराज कृष्णद्वैपायनस्तदा ।&#x9;032a&lt;br&gt;&#xA;आगत्य कुरुभिः सर्वैः पूजितः ससुहृद्गणैः ॥&#x9;032c&lt;br&gt;&#xA;मूर्धाभिषिक्तैः सहितो ब्राह्मणैर्वेदपारगैः ।&#x9;033a&lt;br&gt;&#xA;कारयामास विधिवत्केशवानुमते तदा ॥&#x9;033c&lt;br&gt;&#xA;कृपो द्रोणश्च भीष्मश्च धौम्यश्च व्यासकेशवौ ।&#x9;034a&lt;br&gt;&#xA;बाह्लीकः सोमदत्तश्च चातुर्वेद्यपुरस्कृताः ॥&#x9;034c&lt;br&gt;&#xA;अभिषेकं तदा चक्रुर्भद्रपीठे सुसंस्कृतम् ॥&#x9;035ac&lt;br&gt;&#xA;व्यास उवाच ।&#x9;036&lt;br&gt;&#xA;जित्वा तु पृथिवीं कृत्स्नां वशे कृत्वा नृपान्भवान् ।&#x9;036a&lt;br&gt;&#xA;राजसूयादिभिर्यज्ञैः क्रतुभिर्वरदक्षिणैः ॥&#x9;036c&lt;br&gt;&#xA;स्नात्वा ह्यवभृथस्नानं मोदतां बान्धवैः सह ।&#x9;037a&lt;br&gt;&#xA;एवमुक्त्वा तु ते सर्वे आशीर्भिरभिपूजयन् ॥&#x9;037c&lt;br&gt;&#xA;मूर्धाभिषिक्तः कौरव्यः सर्वाभरणभूषितः ।&#x9;038a&lt;br&gt;&#xA;जयेति संस्तुतो राजा प्रददौ धनमक्षयम् ॥&#x9;038c&lt;br&gt;&#xA;सर्वमूर्धाभिषिक्तैश्च पूजितः कुरनन्दनः ।&#x9;039a&lt;br&gt;&#xA;औपवाह्यमथारुह्य श्वेतच्छत्रेण शोभितः ॥&#x9;039c&lt;br&gt;&#xA;रराज राजाभिमतो महेन्द्र इव दैवतैः ।&#x9;040a&lt;br&gt;&#xA;ततः प्रदक्षिणीकृत्य नगरं नागसाह्वयम् ॥&#x9;040c&lt;br&gt;&#xA;प्रविवेश तदा राजा नागरैः पूजितो गृहम् ।&#x9;041a&lt;br&gt;&#xA;मूर्धाभिषिक्तं कौन्तेयमभ्यगच्छन्त कौरवाः ॥&#x9;041c&lt;br&gt;&#xA;गान्धारिपुत्राः शोचन्तः सर्वे ते सह बान्धवैः ।&#x9;042a&lt;br&gt;&#xA;ज्ञात्वा शोकं च पुत्राणां धृतराष्ट्रोऽब्रवीदिदं ॥&#x9;042c&lt;br&gt;&#xA;समक्षं वासुदेवस्य कुरूणां च समक्षतः ।&#x9;043a&lt;br&gt;&#xA;अभिषेकस्त्वया प्राप्तो दुष्प्रापो ह्यकृतात्मभिः ॥&#x9;043c&lt;br&gt;&#xA;गच्छ त्वमद्यैव नृप कृतकृत्योऽसि कौरव ।&#x9;044a&lt;br&gt;&#xA;आयुः पुरूरवा राजन्नहुषेण ययातिना ॥&#x9;044c&lt;br&gt;&#xA;तत्रैव निवसन्ति स्म खाण्डवे तु नृपोत्तम ।&#x9;045a&lt;br&gt;&#xA;राजधानी तु सर्वेषां पौरवाणां महाभुज ॥&#x9;045c&lt;br&gt;&#xA;विनाशितं मुनिगणैर्लोभाद्बुधसुतस्य वै ।&#x9;046a&lt;br&gt;&#xA;तस्मात्त्वं खाण्डवप्रस्थं पुरं राष्ट्रं च वर्धय ॥&#x9;046c&lt;br&gt;&#xA;ब्राह्मणाः क्षत्रिया वैश्याः शूद्राश्च कृतलक्षणाः ।&#x9;047a&lt;br&gt;&#xA;त्वद्भक्त्या जन्तवश्चान्ये भजन्त्येव पुरं शुभम् ॥&#x9;047c&lt;br&gt;&#xA;पुरं राष्ट्रं समृद्धं वै धनधान्यसमाकुलम् ।&#x9;048a&lt;br&gt;&#xA;तस्माद्गच्छस्व कौन्तेय भ्रातृभिः सहितोऽनघ ॥&#x9;048c&lt;br&gt;&#xA;वैशम्पायन उवाच ।&#x9;049&lt;br&gt;&#xA;प्रतिगृह्य तु तद्वाक्यं तस्मै सर्वे प्रणम्य च ।&#x9;049a&lt;br&gt;&#xA;रथैर्नागैर्हयैश्चापि सहितास्तु पदातिभिः ॥&#x9;049c&lt;br&gt;&#xA;प्रतस्थिरे ततो घोषसंयुक्तैः स्यन्दनैर्वरैः ।&#x9;050a&lt;br&gt;&#xA;तान्दृष्ट्वा नागराः सर्वे भक्त्या चैव प्रतस्थिरे ॥&#x9;050c&lt;br&gt;&#xA;गच्छतः पाण्डवैः सार्धं दृष्ट्वा नागपुरालयात् ।&#x9;051a&lt;br&gt;&#xA;पाण्डवैः सहिता गन्तुं नार्हतेति च नागरान् ॥&#x9;051c&lt;br&gt;&#xA;घोषयामास नगरे धार्तराष्ट्रः ससौबलः ।&#x9;052a&lt;br&gt;&#xA;&#39;ततस्ते पाण्डवास्तत्र गत्वा कृष्णपुरोगमाः ॥&#x9;052c&lt;br&gt;&#xA;मण्डयाञ्चक्रिरे तद्वै पुरं स्वर्गादिव च्युतम् ।&#x9;053a&lt;br&gt;&#xA;&#39;वासुदेवो जगन्नाथश्चिन्तयामास वासवम् ॥&#x9;053c&lt;br&gt;&#xA;महेन्द्रश्चिन्तितो राजन्विश्वकर्माणमादिशत् ।&#x9;054a&lt;br&gt;&#xA;विश्वकर्मन्महाप्राज्ञ अद्यप्रभृति तत्पुरम् ॥&#x9;054c&lt;br&gt;&#xA;इन्द्रप्रस्थमिति ख्यातं दिव्यं भूम्यां भविष्यति ।&#x9;055a&lt;br&gt;&#xA;महेन्द्रशासनाद्गत्वा विश्वकर्मा तु केशवम् ॥&#x9;055c&lt;br&gt;&#xA;प्रणम्य प्रणिपातार्हं किं करोमीत्यभाषत ।&#x9;056a&lt;br&gt;&#xA;वासुदेवस्तु तच्छ्रुत्वा विश्वकर्माणमूचिवान् ॥&#x9;056c&lt;br&gt;&#xA;कुरुष्व कुरुराजस्य महेन्द्रपुरसन्निभम् ।&#x9;057a&lt;br&gt;&#xA;इन्द्रेण कृतनामानमिन्द्रप्रस्थं महापुरम् ॥&#x9;057c&lt;br&gt;&#xA;वैशम्पायन उवाच ।&#x9;058&lt;br&gt;&#xA;ततः पुण्ये शिवे देशे शान्तिं कृत्वा महारथाः ।&#x9;058a&lt;br&gt;&#xA;स्वस्तिवाच्य यथान्यायमिन्द्रप्रस्थं भवत्विति ॥&#x9;058c&lt;br&gt;&#xA;तत्पुरं मापयामासुर्द्वैपायनपुरोगमाः ।&#x9;059a&lt;br&gt;&#xA;&#39;ततः स विश्वकर्मा तु चकार पुरमुत्तमम् ॥&#39;&#x9;059c&lt;br&gt;&#xA;सागरप्रतिरूपाभिः परिखाभिरलङ्कृतम् ।&#x9;060a&lt;br&gt;&#xA;प्राकारेण च सम्पन्नं दिवमावृत्य तिष्ठता ॥&#x9;060c&lt;br&gt;&#xA;पाण्डुराभ्रप्रकाशेन हिमरश्मिनिभेन च ।&#x9;061a&lt;br&gt;&#xA;शुशुभे तत्पुरश्रेष्ठं नागैर्भोगवती यथा ॥&#x9;061c&lt;br&gt;&#xA;द्विपक्षगरुडप्रख्यैर्द्वारैः सौधैश्च शोभितम् ।&#x9;062a&lt;br&gt;&#xA;गुप्तमभ्रचयप्रख्यैर्गोपुरैर्मन्दरोपमैः ॥&#x9;062c&lt;br&gt;&#xA;विविधैरपि निर्विद्धैः शस्त्रोपेतैः सुसंवृतैः ।&#x9;063a&lt;br&gt;&#xA;शक्तिभिश्चावृतं तद्धि द्विजिह्वैरिव पन्नगैः ॥&#x9;063c&lt;br&gt;&#xA;तल्पैश्चाभ्यासिकैर्युक्तं शुशुभे योधरक्षितम् ।&#x9;064a&lt;br&gt;&#xA;तीक्ष्णाङ्कुशशतघ्नीभिर्यन्त्रजालैश्च शोभितम् ॥&#x9;064c&lt;br&gt;&#xA;आयसैश्च महाचक्रैः शुशुभे तत्पुरोत्तमम् ।&#x9;065a&lt;br&gt;&#xA;सुविभक्तमहारथ्यं देवताबाधवर्जितम् ॥&#x9;065c&lt;br&gt;&#xA;विरोचमानं विविधैः पाण्डुरैर्भवनोत्तमैः ।&#x9;066a&lt;br&gt;&#xA;तत्त्रिविष्टपसङ्काशमिन्द्रप्रस्थं व्यरोचत ॥&#x9;066c&lt;br&gt;&#xA;मेघवृन्दमिवाकाशे विद्धं विद्युत्समावृतम् ।&#x9;067a&lt;br&gt;&#xA;तत्र रम्ये शिवे देशे कौरव्यस्य निवेशनम् ॥&#x9;067c&lt;br&gt;&#xA;शुशुभे धनसम्पूर्णं धनाध्यक्षक्षयोपमम् ।&#x9;068a&lt;br&gt;&#xA;तत्रागच्छन्द्विजा राजन्सर्ववेदविदां वराः ॥&#x9;068c&lt;br&gt;&#xA;निवासं रोचयन्ति स्म सर्वभाषाविदस्तथा ।&#x9;069a&lt;br&gt;&#xA;वणिजश्चाययुस्तत्र नानादिग्भ्यो धनार्थिनः ॥&#x9;069c&lt;br&gt;&#xA;सर्वशिल्पविदस्तत्र वासायाभ्यागमंस्तदा ।&#x9;070a&lt;br&gt;&#xA;उद्यानानि च रम्याणि नगरस्य समन्ततः ॥&#x9;070c&lt;br&gt;&#xA;आम्रैराम्रातकैर्नीपैरशोकैश्चम्पकैस्तथा ।&#x9;071a&lt;br&gt;&#xA;पुन्नागैर्नागपुष्पैश्च लकुचैः पनसैस्तथा ॥&#x9;071c&lt;br&gt;&#xA;शालतालतमालैश्च बकुलैश्च सकेतकैः ।&#x9;072a&lt;br&gt;&#xA;मनोहरैः सुपुष्पैश्च फलभारावनामितैः ॥&#x9;072c&lt;br&gt;&#xA;प्राचीनामलकैर्लोध्रैरङ्कोलैश्च सुपिष्पितैः ।&#x9;073a&lt;br&gt;&#xA;जम्बूभिः पाटलाभिश्च कुब्जकैरतिमुक्तकैः ॥&#x9;073c&lt;br&gt;&#xA;करवीरैः पारिजातैरन्यैश्च विविधैर्द्रुमैः ।&#x9;074a&lt;br&gt;&#xA;नित्यपुष्पफलोपेतैर्नानाद्विजगणायुतैः ॥&#x9;074c&lt;br&gt;&#xA;मत्तबर्हिणसङ्घुष्टकोकिलैश्च सदामदैः ।&#x9;075a&lt;br&gt;&#xA;गृहैरादर्शविमलैर्विविधैश्च लतागृहैः ॥&#x9;075c&lt;br&gt;&#xA;मनोहरैश्चित्रगृहैस्तथाऽजगतिप्रवतैः ।&#x9;076a&lt;br&gt;&#xA;वापीभिर्विविधाभिश्च पूर्णाभिः परमाम्भसा ॥&#x9;076c&lt;br&gt;&#xA;सरोभिरतिरम्यैश्च पद्मोत्पलसुगन्धिभिः ।&#x9;077a&lt;br&gt;&#xA;हंसकारण्डवयुतैश्चक्रवाकोपशोभितैः ॥&#x9;077c&lt;br&gt;&#xA;रम्याश्च विविधास्तत्र पुष्करिण्यो वनावृताः ।&#x9;078a&lt;br&gt;&#xA;तडागानि च रम्याणि बृहन्ति सुबहूनि च ॥&#x9;078c&lt;br&gt;&#xA;&#39;नदी च नन्दिनी नाम सा पुरीमुपगूहति ।&#x9;079a&lt;br&gt;&#xA;चातुर्वर्ण्यसमाकीर्णमन्यैः शिल्पिभिरावृतम् ॥&#x9;079c&lt;br&gt;&#xA;सर्वदाभिसृतं सद्भिः कारितं विश्वकर्मणा ।&#x9;080a&lt;br&gt;&#xA;उपभोगसमृद्धैश्च सर्वद्रव्यसमावृतम् ॥&#x9;080c&lt;br&gt;&#xA;नित्यमार्यजनोपेतं नरनारीगणैर्युतम् ।&#x9;081a&lt;br&gt;&#xA;वाजिवारणसम्पूर्णं गोभिरुष्ट्रैः खरैरजैः ॥&#x9;081c&lt;br&gt;&#xA;तत्त्रिविष्टपसङ्काशमिन्द्रप्रस्थं व्यरोचत ।&#x9;082a&lt;br&gt;&#xA;पुरीं सर्वगुणोपेतां निर्मितां विश्वकर्मणा ॥&#x9;082c&lt;br&gt;&#xA;पौरवाणामधिपतिः कुन्तीपुत्रो युधिष्ठिरः ।&#x9;083a&lt;br&gt;&#xA;कृतमङ्गलसत्कारैर्ब्राह्मणैर्वेदपारगैः ॥&#x9;083c&lt;br&gt;&#xA;द्वैपायनं पुरस्कृत्य धौम्यस्याभिमते स्थितः ।&#x9;084a&lt;br&gt;&#xA;भ्रातृभिः सहितो राजा राजमार्गमतीत्य च ॥&#x9;084c&lt;br&gt;&#xA;औपवाह्यगतो राजा केशवेन सहाभिभूः ।&#x9;085a&lt;br&gt;&#xA;तोरणद्वारसुमुखं द्वात्रिंशद्द्वारसंयुतम् ॥&#x9;085c&lt;br&gt;&#xA;वर्धमानपुरद्वारात्प्रविवेश महाद्युतिः ।&#x9;086a&lt;br&gt;&#xA;शङ्खदुन्दुभिनिर्घोषाः श्रूयन्ते बहवो भृशम् ॥&#x9;086c&lt;br&gt;&#xA;जयेति ब्राह्मणगिरः श्रूयन्ते च सहस्रशः ।&#x9;087a&lt;br&gt;&#xA;संस्तूयमानो मुनिभिः सूतमागधबन्दिभिः ॥&#x9;087c&lt;br&gt;&#xA;औपवाह्यगतो राजा राजमार्गमतीत्य च ।&#x9;088a&lt;br&gt;&#xA;कृतमङ्गलसत्कारं प्रविवेश गृहोत्तमम् ॥&#x9;088c&lt;br&gt;&#xA;प्रविश्य भवनं राजा नागरैरभिसंवृतः ।&#x9;089a&lt;br&gt;&#xA;प्रहृष्टमुदितैरासीत्सत्कारैरभिपूजितः ॥&#x9;089c&lt;br&gt;&#xA;पूजयामास विप्रेन्द्रान्केशेन महात्मना ।&#x9;090a&lt;br&gt;&#xA;ततस्तु राष्ट्रं नगरं नरनारीगणायुतम् ॥&#x9;090c&lt;br&gt;&#xA;गोधनैश्च समाकीर्णं सस्यैर्वृद्धिं तदागमत् ॥&#39;&#x9;091ac&lt;br&gt;&#xA;तेषां पुण्यजनोपेतं राष्ट्रमाविशतां महत् ।&#x9;092a&lt;br&gt;&#xA;पाण्डवानां महाराज शश्वत्प्रीतिरवर्धत ॥&#x9;092c&lt;br&gt;&#xA;&#39;सौबलेन च कर्णेन धार्तराष्ट्रैः कृपेण च ।&#x9;093a&lt;br&gt;&#xA;&#39;तथा भीष्मेण राज्ञा च धर्मप्रणयिना सदा ॥&#x9;093c&lt;br&gt;&#xA;पाण्डवाः समपद्यन्त खाण्डवप्रस्थवासिनः ।&#x9;094a&lt;br&gt;&#xA;पञ्चभिस्तैर्महेष्वासैरिन्द्रकल्पैः समावृतम् ॥&#x9;094c&lt;br&gt;&#xA;शुशुभे तत्पुरश्रेष्ठं नागैर्भोगवती यथा ।&#x9;095a&lt;br&gt;&#xA;&#39;ततस्तु विश्वकर्माणं पूजयित्वा विसृज्य च ॥&#x9;095c&lt;br&gt;&#xA;द्वैपायनं च सम्पूज्य विसृज्य च नराधिपः ।&#x9;096a&lt;br&gt;&#xA;वार्ष्णेयमब्रवीद्राजा गन्तुकामं कृतक्षणम् ॥&#x9;096c&lt;br&gt;&#xA;तव प्रसादाद्वार्ष्णेय राज्यं प्राप्तं मयाऽनघ ।&#x9;097a&lt;br&gt;&#xA;प्रसादादेव ते वीर शून्यं राष्ट्रं सुदुर्गमम् ॥&#x9;097c&lt;br&gt;&#xA;तवैव तु प्रसादेन राज्यस्थाश्च भवामहे ।&#x9;098a&lt;br&gt;&#xA;गतिस्त्वमापत्कालेऽपि पाण्डवानां च माधव ॥&#x9;098c&lt;br&gt;&#xA;ज्ञात्वा तु कृत्यं कर्तव्यं कारयस्व भवान्हि नः ।&#x9;099a&lt;br&gt;&#xA;यदिष्टमनुमन्तव्यं पाण्डवानां त्वयाऽनघ ॥&#x9;099c&lt;br&gt;&#xA;श्रीवासुदेव उवाच ।&#x9;100&lt;br&gt;&#xA;त्वत्प्रभावान्महाराज्यं सम्प्राप्तं हि स्वधर्मतः ।&#x9;100a&lt;br&gt;&#xA;पितृपैतामहं राज्यं कथं न स्यात्तव प्रभो ॥&#x9;100c&lt;br&gt;&#xA;धार्तराष्ट्रा दुराचाराः किं करिष्यन्ति पाण्डवान् ।&#x9;101a&lt;br&gt;&#xA;यथेष्टं पालय जगच्छश्वद्धर्मधुरं वह ॥&#x9;101c&lt;br&gt;&#xA;पुनः पुनश्च संहर्षाद्ब्राह्मणान्भर पौरव ।&#x9;102a&lt;br&gt;&#xA;अद्यैव नारदः श्रीमानागमिष्यति सत्वरः ॥&#x9;102c&lt;br&gt;&#xA;आदत्स्व तस्य वाक्यानि शासनं कुरु तस्य वै ।&#x9;103a&lt;br&gt;&#xA;एवमुक्त्वा ततः कुन्तीमभिवाद्य जनार्दनः ॥&#x9;103c&lt;br&gt;&#xA;उवाच श्लक्ष्णया वाचा गमिष्यामि नमोस्तु ते ।&#x9;104a&lt;br&gt;&#xA;कुन्त्युवाच ।&#x9;104&lt;br&gt;&#xA;जातुषं गृहमासाद्य मया प्राप्तं यदानघ ॥&#x9;104c&lt;br&gt;&#xA;आर्येण समभिज्ञातं त्वया वै यदुपुङ्गव ।&#x9;105a&lt;br&gt;&#xA;त्वया नाथेन गोविन्द दुःखं तीर्णं महत्तरम् ॥&#x9;105c&lt;br&gt;&#xA;त्वं हि नाथस्त्वनाथानां दरिद्राणां विशेषतः ।&#x9;106a&lt;br&gt;&#xA;सर्वदुःखानि शाम्यन्ति तव सन्दर्शनान्मम ॥&#x9;106c&lt;br&gt;&#xA;स्मरस्वैनान्महाप्राज्ञ तेन जीवन्ति पाण्डवाः ॥&#x9;107ac&lt;br&gt;&#xA;वैशम्पायन उवाच ।&#x9;108&lt;br&gt;&#xA;करिष्यामीति चामन्त्र्य अभिवाद्य पितृष्वसाम् ।&#x9;108a&lt;br&gt;&#xA;गमनाय मतिं चक्रे वासुदेवः सहानुगः ॥&#39;&#x9;108c&lt;br&gt;&#xA;तान्निवेश्य ततो वीरः सह रामेण कौरवान् ।&#x9;109a&lt;br&gt;&#xA;ययौ द्वारवतीं राजन्पाण्डवानुमते तदा ॥ ॥&#x9;109c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/228/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/228/</guid>
      <description>&lt;p&gt;अध्यायः 228&lt;/p&gt;&#xA;&lt;p&gt;पाण्डवानां समीपे नारदागमनम् ॥ 1 ॥&#xA;जनमेजय उवाच ।&#x9;001&lt;br&gt;&#xA;एवं सम्प्राप्य राज्यं तदिन्द्रप्रस्थे तपोधन ।&#x9;001a&lt;br&gt;&#xA;अत ऊर्ध्वं नरव्याघ्राः किमकुर्वत पाण्डवाः ॥&#x9;001c&lt;br&gt;&#xA;सर्व एव महात्मानः सर्वे मम पितामहाः ।&#x9;002a&lt;br&gt;&#xA;द्रौपदी धर्मपत्नी च कथं तानन्ववर्तत ॥&#x9;002c&lt;br&gt;&#xA;कथमासुश्च कृष्णायामेकस्यां ते नरर्षभाः ।&#x9;003a&lt;br&gt;&#xA;वर्तमाना महाभागा नाभिद्यन्त परस्परम् ॥&#x9;003c&lt;br&gt;&#xA;श्रोतुमिच्छाम्यहं तत्र विस्तरेण यथातथम् ।&#x9;004a&lt;br&gt;&#xA;तेषां चेष्टितमन्योन्यं युक्तानां कृष्णया सह ॥&#x9;004c&lt;br&gt;&#xA;वैशम्पायन उवाच ।&#x9;005&lt;br&gt;&#xA;धृतराष्ट्राभ्यनुज्ञाता इन्द्रप्रस्थं प्रविश्य तत् ।&#x9;005a&lt;br&gt;&#xA;रेमिरे पुरुषव्याघ्राः कृष्णया सह पाण्डवाः ॥&#x9;005c&lt;br&gt;&#xA;प्राप्य राज्यं महातेजाः सत्यसन्धो युधिष्ठिरः ।&#x9;006a&lt;br&gt;&#xA;पालयामास धर्मेण पृथिवीं भ्रातृभिः सह ॥&#x9;006c&lt;br&gt;&#xA;जितारयो महात्मानः सत्यधर्मपरायणाः ।&#x9;007a&lt;br&gt;&#xA;एवं पुरमिदं प्राप्य तत्रोषुः पाण्डुनन्दनाः ॥&#x9;007c&lt;br&gt;&#xA;कुर्वाणाः पौरकार्याणि सर्वाणि भरतर्षभाः ।&#x9;008a&lt;br&gt;&#xA;आसाञ्चक्रुर्महार्हेषु पार्थिवेष्वासनेषु च ॥&#x9;008c&lt;br&gt;&#xA;तेषु तत्रोपविष्टेषु पाण्डवेषु महात्मसु ।&#x9;009a&lt;br&gt;&#xA;आययौ धर्मराजं तु द्रष्टुकामोऽथ नारदः ॥&#x9;009c&lt;br&gt;&#xA;&#39;पथा नक्षत्रजुष्टेन सुपर्णाचरितेन च ।&#x9;010a&lt;br&gt;&#xA;चन्द्रसूर्यप्रकाशेन सेवितेन महर्षिभिः ॥&#x9;010c&lt;br&gt;&#xA;नभस्स्थलेन दिव्येन दुर्लभेनातपस्विनाम् ।&#x9;011a&lt;br&gt;&#xA;भूतार्चितो भूतधरां राष्ट्रमन्दिरभूषिताम् ॥&#x9;011c&lt;br&gt;&#xA;अवेक्षमाणो द्युतिमानाजगाम महातपाः ।&#x9;012a&lt;br&gt;&#xA;सर्ववेदान्तगो विप्रः सर्ववेदाङ्गपारगः ॥&#x9;012c&lt;br&gt;&#xA;परेण तपसा युक्तो ब्राह्मेण तपसा वृतः ।&#x9;013a&lt;br&gt;&#xA;नये नीतौ च निरतो विश्रुतश्च महामुनिः ॥&#x9;013c&lt;br&gt;&#xA;परात्परतरं प्राप्तो धर्मान्समभिजग्मिवान् ।&#x9;014a&lt;br&gt;&#xA;भावितात्मा गतरजाः शान्तो मृदुर्ऋजुर्द्विजः ॥&#x9;014c&lt;br&gt;&#xA;धर्मेणाधिगतः सर्वैर्देवदानवमानुषैः ।.&#x9;015a&lt;br&gt;&#xA;क्षीणकर्मसु पापेषु भूतेषु विविधेषु च ॥&#x9;015c&lt;br&gt;&#xA;सर्वथा कृतमर्यादो वेदेषु विविधेषु च ।&#x9;016a&lt;br&gt;&#xA;शतशः सोमपा यज्ञे पुण्ये पुण्यकृदग्निचित् ॥&#x9;016c&lt;br&gt;&#xA;ऋक्सामयजुषां वेत्ता न्यायदृग्धर्मकोविदः ।&#x9;017a&lt;br&gt;&#xA;ऋजुरारोहबान्वृद्धो भूयिष्ठपथिकोऽनघः ॥&#x9;017c&lt;br&gt;&#xA;श्लक्ष्णया शिखयोपेतः सम्पन्नः परमत्विषा ।&#x9;018a&lt;br&gt;&#xA;अवदाते च सूक्ष्मे च दिव्ये च रचिते शुभे ॥&#x9;018c&lt;br&gt;&#xA;महेन्द्रदत्ते महती बिभ्रत्परमवाससी ।&#x9;019a&lt;br&gt;&#xA;जाम्बूनदमये दिव्ये गण्डूपदमुखे नवे ॥&#x9;019c&lt;br&gt;&#xA;अग्न्यर्कसदृशे दिव्ये धारयन्कुण्डले शुभे ।&#x9;020a&lt;br&gt;&#xA;राजतच्छत्रमुच्छ्रित्य चित्रं परमवर्चसम् ॥&#x9;020c&lt;br&gt;&#xA;प्राप्य दुष्प्रापमन्येन ब्रह्मवर्चसमुत्तमम् ।&#x9;021a&lt;br&gt;&#xA;भवने भूमिपालस्य बृहस्पतिरिवाप्लुतः ॥&#x9;021c&lt;br&gt;&#xA;संहितायां च सर्वेषां स्थितस्योपस्थितस्य च ।&#x9;022a&lt;br&gt;&#xA;द्विपदस्य च धर्मस्य क्रमधर्मस्य पारगः ॥&#x9;022c&lt;br&gt;&#xA;गाधा सामानुसामज्ञः साम्नां परमवल्गुनाम् ।&#x9;023a&lt;br&gt;&#xA;आत्मनः सर्वमोक्षिभ्यः कृतिमान्कृत्यवित्सदा ॥&#x9;023c&lt;br&gt;&#xA;यजुर्धर्मैर्बहुविधैर्मतो मतिमतां वरः ।&#x9;024a&lt;br&gt;&#xA;विदितार्थः समश्चैव च्छेत्ता निगमसंशयान् ॥&#x9;024c&lt;br&gt;&#xA;अर्थनिर्वचने नित्यं संशयच्छिदसंशयः ।&#x9;025a&lt;br&gt;&#xA;प्रकृत्या धर्मकुशलो दाता धर्मविशारदः ॥&#x9;025c&lt;br&gt;&#xA;लोपेनागमधर्मेण सङ्क्रमेण च वृत्तिषु ।&#x9;026a&lt;br&gt;&#xA;एकशब्दांश्च नानार्थानेकार्थांश्च पृथक्कृतान् ॥&#x9;026c&lt;br&gt;&#xA;पृथगर्थाभिधानांश्च प्रयोगानन्ववेक्षिता ।&#x9;027a&lt;br&gt;&#xA;प्रमाणभूतो लोकेषु सर्वाधिकरणेषु च ॥&#x9;027c&lt;br&gt;&#xA;सर्ववर्णविकारेषु नित्यं कुशलपूजितः ।&#x9;028a&lt;br&gt;&#xA;स्वरेऽस्वरे च विविधे वृत्तेषु विविधेषु च ॥&#x9;028c&lt;br&gt;&#xA;समस्थानेषु सर्वेषु समाम्नायेषु धातुषु ।&#x9;029a&lt;br&gt;&#xA;उद्देश्यानां समाख्याता सर्वमाख्यातमुद्दिशन् ॥&#x9;029c&lt;br&gt;&#xA;अभिसन्धिषु तत्त्वज्ञः पदान्यङ्गान्यनुस्मरन् ।&#x9;030a&lt;br&gt;&#xA;कालधर्मेण निर्दिष्टं यथार्थं च विचारयन् ॥&#x9;030c&lt;br&gt;&#xA;चिकीर्षितं च यो वेत्ता यथा लोकेन संवृतम् ।&#x9;031a&lt;br&gt;&#xA;विभाषितं च समयं भाषितं हृदयङ्गमम् ॥&#x9;031c&lt;br&gt;&#xA;आत्मने च परस्मै च स्वरसंस्कारयोगवित् ।&#x9;032a&lt;br&gt;&#xA;एषां स्वराणां ज्ञाता च बोद्धा प्रवचनः स्वराट् ॥&#x9;032c&lt;br&gt;&#xA;विज्ञाता चोक्तवाक्यानामेकतां बहुतां तथा ।&#x9;033a&lt;br&gt;&#xA;बोद्धा हि परमार्थांश्च विविधांश्च व्यतिक्रमान् ॥&#x9;033c&lt;br&gt;&#xA;अभेदतश्च बहुशो बहुशश्चापि भेदतः ।&#x9;034a&lt;br&gt;&#xA;वक्ता विविधवाक्यानां नानादेशसमीक्षिता ॥&#x9;034c&lt;br&gt;&#xA;पञ्चागमांश्च विविधानादेशांश्च समीक्षिता ।&#x9;035a&lt;br&gt;&#xA;नानार्थकुशलस्तत्र तद्धितेषु च कृत्स्नशः ॥&#x9;035c&lt;br&gt;&#xA;परिभूषयिता वाचां वर्णतः स्वरतोऽर्थतः ।&#x9;036a&lt;br&gt;&#xA;प्रत्ययं च समाख्याता नियतं प्रतिधातुकम् ॥&#x9;036c&lt;br&gt;&#xA;पञ्च चाक्षरजातानि स्वरसञ्ज्ञानि यानि च ।&#x9;037a&lt;br&gt;&#xA;तमागतमृषिं दृष्ट्वा प्रत्युद्गम्याभिवाद्य च ॥&#39;&#x9;037c&lt;br&gt;&#xA;आसनं रुचिरं तस्मै प्रददौ स युधिष्ठिरः ।&#x9;038a&lt;br&gt;&#xA;&#39;कृष्णाजिनोत्तरे तस्मिन्नुपविष्टो महानृषिः ॥&#39;&#x9;038c&lt;br&gt;&#xA;देवर्षेरुपविष्टस्य स्वयमर्घ्यं यथाविधि ।&#x9;039a&lt;br&gt;&#xA;प्रादाद्युधिष्ठिरो धीमान्राज्यं तस्मै न्यवेदयत् ।&#x9;039c&lt;br&gt;&#xA;प्रतिगृह्य तु तां पूजामृषिः प्रीतमनास्तदा ॥&#x9;039e&lt;br&gt;&#xA;आशीर्भिर्वर्धयित्वा च तमुवाचास्यतामिति ।&#x9;040a&lt;br&gt;&#xA;निषसादाभ्यनुज्ञातस्ततो राजा युधिष्ठिरः ॥&#x9;040c&lt;br&gt;&#xA;प्रेषयामास कृष्णायै भगवन्तमुपस्थितम् ।&#x9;041a&lt;br&gt;&#xA;श्रुत्वैतद्द्रौपदी चापि शुचिर्भूत्वा समाहिता ॥&#x9;041c&lt;br&gt;&#xA;जगाम तत्र यत्रास्ते नारदः पाण्डवैः सह ।&#x9;042a&lt;br&gt;&#xA;तस्याभिवाद्य चरणौ देवर्षेर्धर्मचारिणी ॥&#x9;042c&lt;br&gt;&#xA;कृताञ्जलिः सुसंवीता स्थिताऽथ द्रुपदात्मजा ।&#x9;043a&lt;br&gt;&#xA;तस्याश्चापि स धर्मात्मा सत्यवागृषिसत्तमः ॥&#x9;043c&lt;br&gt;&#xA;आशिषो विविधाः प्रोच्य राजपुत्र्यास्तु नारदः ।&#x9;044a&lt;br&gt;&#xA;गम्यतामिति होवाच भगवांस्तामनिन्दिताम् ॥&#x9;044c&lt;br&gt;&#xA;गतायामथ कृष्णायां युधिष्ठिरपुरोगमान् ।&#x9;045a&lt;br&gt;&#xA;विविक्ते पाण्डवान्सर्वानुवाच भगवानृषिः ॥&#x9;045c&lt;br&gt;&#xA;पाञ्चाली भवतामेका धर्मपत्नी यशस्विनी ।&#x9;046a&lt;br&gt;&#xA;यथा वो नात्र भेदः स्यात्तथा नीतिर्विधीयतां ॥&#x9;046c&lt;br&gt;&#xA;सुन्दोपसुन्दौ हि पुरा भ्रातरौ सहितावुभौ ।&#x9;047a&lt;br&gt;&#xA;आस्तामवध्यावन्येषां त्रिषु लोकेषु विश्रुतौ ॥&#x9;047c&lt;br&gt;&#xA;एकराज्यावेकगृहावेकशय्यासनाशनौ ।&#x9;048a&lt;br&gt;&#xA;तिलोत्तमायास्तौ हेतोरन्योन्यमभिजघ्नतुः ॥&#x9;048c&lt;br&gt;&#xA;रक्ष्यतां सौहृदं तस्मादन्योन्यप्रीतिभावकम् ।&#x9;049a&lt;br&gt;&#xA;यथा वो नात्र भेदः स्यात्तत्कुरुष्व युधिष्ठिर ॥&#x9;049c&lt;br&gt;&#xA;युधिष्ठिर उवाच ।&#x9;050&lt;br&gt;&#xA;सुन्दोपसुन्दावसुरौ कस्य पुत्रौ महामुने ।&#x9;050a&lt;br&gt;&#xA;उत्पन्नश्च कथं भेदः कथं चान्योन्यमघ्नताम् ॥&#x9;050c&lt;br&gt;&#xA;अप्सरा देवकन्या वै कस्य चैषा तिलोत्तमा ।&#x9;051a&lt;br&gt;&#xA;यस्याः कामेन सम्मत्तौ जघ्नतुस्तौ परस्परम् ॥&#x9;051c&lt;br&gt;&#xA;एतत्सर्वं यथा वृत्तं विस्तरेण तपोधन ।&#x9;052a&lt;br&gt;&#xA;श्रोतुमिच्छामहे ब्रह्मन्परं कौतूहलं हि मे ॥ ॥&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/229/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/229/</guid>
      <description>&lt;p&gt;अध्यायः 229&lt;/p&gt;&#xA;&lt;p&gt;सुन्दोपसुन्दकथा&amp;ndash;सुन्दोपसुन्दयोर्ब्रह्मणो वरलाभः ॥ 1 ॥&#xA;नारद उवाच ।&#x9;001&lt;br&gt;&#xA;शणु मे विस्तरेणेममितिहासं पुरातनम् ।&#x9;001a&lt;br&gt;&#xA;भ्रातृभिः सहितः पार्थ यथा वृत्तं युधिष्ठिर ॥&#x9;001c&lt;br&gt;&#xA;महासुरस्यान्ववाये हिरण्यकशिपोः पुरा ।&#x9;002a&lt;br&gt;&#xA;निकुम्भो नाम दैत्येन्द्रस्तेजस्वी बलवानभूत् ॥&#x9;002c&lt;br&gt;&#xA;तस्य पुत्रौ महावीर्यौ जातौ भीमपराक्रमौ ।&#x9;003a&lt;br&gt;&#xA;सुन्दोपसुन्दौ दैत्येन्द्रौ दारुणौ क्रूरमानसौ ॥&#x9;003c&lt;br&gt;&#xA;तावेकनिश्चयौ दैत्यावेककार्यार्थसम्मतौ ।&#x9;004a&lt;br&gt;&#xA;निरन्तरमवर्तेतां समदुःखसुखावुभौ ॥&#x9;004c&lt;br&gt;&#xA;विनाऽन्योन्यं न भुञ्जाते विनाऽन्योन्यं न जल्पतः ।&#x9;005a&lt;br&gt;&#xA;अन्योन्यस्य प्रियकरावन्योन्यस्य प्रियंवदौ ॥&#x9;005c&lt;br&gt;&#xA;एकशीलसमाचारौ द्विधैवैकोऽभवत्कृतः ।&#x9;006a&lt;br&gt;&#xA;तौ विवृद्धौ महावीर्यौ कार्येष्वप्येकनिश्चयौ ॥&#x9;006c&lt;br&gt;&#xA;त्रैलोक्यविजयार्थाय समाधायैकनिश्चयम् ।&#x9;007a&lt;br&gt;&#xA;दीक्षां कृत्वा गतौ विन्ध्यं तावुग्रं तेपतुस्तपः ॥&#x9;007c&lt;br&gt;&#xA;तौ तु दीर्घेण कालेन तपोयुक्तौ बभूवतुः ।&#x9;008a&lt;br&gt;&#xA;क्षुत्पिपासापरिश्रान्तौ जटावल्कलधारिणौ ॥&#x9;008c&lt;br&gt;&#xA;मलोपचितसर्वाङ्गौ वायुभक्षौ बभूवतुः ।&#x9;009a&lt;br&gt;&#xA;आत्ममांसानि जुह्वान्तौ पादाङ्गुष्ठाग्रधिष्ठितौ ।&#x9;009c&lt;br&gt;&#xA;ऊर्ध्वबाहू चानिमिषौ दीर्घकालं धृतव्रतौ ॥&#x9;019e&lt;br&gt;&#xA;तयोस्तपःप्रभावेण दीर्घकालं प्रतापितः ।&#x9;010a&lt;br&gt;&#xA;धूमं प्रमुमुचे विन्ध्यस्तद्भुतमिवाभवत् ॥&#x9;010c&lt;br&gt;&#xA;ततो देवा भयं जग्मुरुग्रं दृष्ट्वा तयोस्तपः ।&#x9;011a&lt;br&gt;&#xA;तपोविघातार्थमथो देवा विघ्नानि चक्रिरे ॥&#x9;011c&lt;br&gt;&#xA;रत्नैः प्रलोभयामासुः स्त्रीभिश्चोभौ पुनःपुनः ।&#x9;012a&lt;br&gt;&#xA;न च तौ चक्रतुर्भङ्गं व्रतस्य सुमहाव्रतौ ॥&#x9;012c&lt;br&gt;&#xA;अथ मायां पुनर्देवास्तयोश्चक्रुर्महात्मनोः ।&#x9;013a&lt;br&gt;&#xA;भगिन्यो मातरो भार्यास्तयोश्चात्मजनस्तथा ॥&#x9;013c&lt;br&gt;&#xA;प्रपात्यमाना विस्रस्ताः शूलहस्तेन रक्षसा ।&#x9;014a&lt;br&gt;&#xA;भ्रष्टाभरणकेशान्ता भ्रष्टाभरणवाससः ॥&#x9;014c&lt;br&gt;&#xA;अभिभाष्य ततः सर्वास्तौ त्राहीति विचुक्रुशुः ।&#x9;015a&lt;br&gt;&#xA;न च तौ चक्रतुर्भङ्गं व्रतस्य सुमहाव्रतौ ॥&#x9;015c&lt;br&gt;&#xA;यदा क्षोभं नोपयाति नार्तिमन्यतरस्तयोः ।&#x9;016a&lt;br&gt;&#xA;ततः स्त्रियस्ता भूतं च सर्वमन्तरधीयत ॥&#x9;016c&lt;br&gt;&#xA;ततः पितामहः साक्षादभिगम्य महासुरौ ।&#x9;017a&lt;br&gt;&#xA;वरेण च्छ्दयामास क्वलोकहितः प्रभुः ॥&#x9;017c&lt;br&gt;&#xA;ततः सुन्दोपसुन्दौ तौ भ्रातरौ दृढविक्रमौ ।&#x9;018a&lt;br&gt;&#xA;दृष्ट्वा पितामहं देवं तस्थतुः प्राञ्जली तदा ॥&#x9;018c&lt;br&gt;&#xA;ऊचतुश्च प्रभुं देवं तस्तौ सहितौ तदा ।&#x9;019a&lt;br&gt;&#xA;आवयोस्तपसाऽनेन यदि प्रीतः पितामहः ॥&#x9;019c&lt;br&gt;&#xA;मायाविदावस्त्रविदौ बलिनौ कामरूपिणौ ।&#x9;020a&lt;br&gt;&#xA;उभावप्यमरौ स्यावः प्रसन्नो यदि नौ प्रभुः ॥&#x9;020c&lt;br&gt;&#xA;ब्रह्मोवाच ।&#x9;021&lt;br&gt;&#xA;ऋतेऽमरत्वं युवयोः सर्वमुक्तं भविष्यति ।&#x9;021a&lt;br&gt;&#xA;अन्यद्वृणीतं मृत्योश्च विधानममरैः सम् ॥&#x9;021c&lt;br&gt;&#xA;प्रभविष्याव इति यन्महदभ्युद्यतं तपः ।&#x9;022a&lt;br&gt;&#xA;युवयोर्हेतुनानेन नामरत्वं विधीयते ॥&#x9;022c&lt;br&gt;&#xA;त्रैलोक्यविजयार्थाय भवद्भ्यामास्थितं तपः ।&#x9;023a&lt;br&gt;&#xA;हेतुनाऽनेन दैत्येन्द्रौ न वां कामं करोम्यहम् ॥&#x9;023c&lt;br&gt;&#xA;सुन्दोपसुन्दावूचतुः ।&#x9;024&lt;br&gt;&#xA;त्रिषु लोकेषु यद्भूतं किञ्चित्स्थावरजङ्गमम् ।&#x9;024a&lt;br&gt;&#xA;सर्वस्मान्नौ भयं न स्यादृतेऽन्योन्यं पितामह ॥&#x9;024c&lt;br&gt;&#xA;पितामह उवाच ।&#x9;025&lt;br&gt;&#xA;यत्प्रार्थितं यथोक्तं च काममेतद्ददानि वाम् ।&#x9;025a&lt;br&gt;&#xA;मृत्योर्विधानमेतच्च यथावद्वा भविष्यति ॥&#x9;025c&lt;br&gt;&#xA;नारद उवाच ।&#x9;026&lt;br&gt;&#xA;ततः पितामहो दत्त्वा वरमेतत्तदा तयोः ।&#x9;026a&lt;br&gt;&#xA;निवर्त्य तपसस्तौ च ब्रह्मलोकं जगाम ह ॥&#x9;026c&lt;br&gt;&#xA;लब्ध्वा वराणि दैत्येन्द्रावथ तौ भ्रातरावुभौ ।&#x9;027a&lt;br&gt;&#xA;अवध्यौ सर्वलोकस्य स्वमेव भवनं गतौ ॥&#x9;027c&lt;br&gt;&#xA;तौ तु लब्धवरौ दृष्ट्वा कृतकामौ मनस्विनौ ।&#x9;028a&lt;br&gt;&#xA;सर्वः सुहृञ्जनस्ताभ्यां प्रहर्षमुपजग्मिवान् ॥&#x9;028c&lt;br&gt;&#xA;ततस्तौ तु जटा भित्त्वा मौलिनौ सम्बभूवतुः ।&#x9;029a&lt;br&gt;&#xA;महार्हाभरणोपेतौ विरजोम्बरधारिणौ ॥&#x9;029c&lt;br&gt;&#xA;अकालकौमुदीं चैव चक्रतुः सार्वकालिकीम् ।&#x9;030a&lt;br&gt;&#xA;नित्यः प्रमुदितः सर्वस्तयोश्चैव सुहृञ्जनः ॥&#x9;030c&lt;br&gt;&#xA;भक्ष्यतां भुज्यतां नित्यं दीयतां रम्यतामिति ।&#x9;031a&lt;br&gt;&#xA;गीयेतां पीयतां चेति शब्दश्चासीद्गृहे गृहे ॥&#x9;031c&lt;br&gt;&#xA;तत्रतत्र महानादैरुत्कृष्टतलनादितैः ।&#x9;032a&lt;br&gt;&#xA;हृष्टं प्रमुदितं सर्वं दैत्यानामभवत्पुरम् ॥&#x9;032c&lt;br&gt;&#xA;तैस्तैर्विहारैर्बहुभिर्दैत्यानां कामरूपिणाम् ।&#x9;033a&lt;br&gt;&#xA;समाः सङ्क्रीडतां तेषामहरेकमिवाभवत् ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/230/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/230/</guid>
      <description>&lt;p&gt;अध्यायः 230&lt;/p&gt;&#xA;&lt;p&gt;सुन्दोपसुन्दयोः दिग्विजयः कुरुक्षेत्रे निवासश्च ॥ 1 ॥&lt;/p&gt;&#xA;&lt;p&gt;नारद उवाच ।&#x9;001&lt;/p&gt;&#xA;&lt;p&gt;उत्सवे वृत्तमात्रे तु त्रैलोक्याकाङ्क्षिणावुभौ ।&#x9;001a&lt;br&gt;&#xA;मन्त्रयित्वा ततः सेनां तावज्ञापयतां तदा ॥&#x9;001c&lt;br&gt;&#xA;सुहृद्भिरप्यनुज्ञातौ दैत्यैर्वृद्धैश्च मन्त्रिभिः ।&#x9;002a&lt;br&gt;&#xA;कृत्वा प्रास्थानिकं रात्रौ मघासु ययतुस्तदा ॥&#x9;002c&lt;br&gt;&#xA;गदापिट्टशधारिण्या शूलमुद्गरहस्तया ।&#x9;003a&lt;br&gt;&#xA;प्रस्थितौ सह वर्मिण्या महत्या दैत्यसेनया ॥&#x9;003c&lt;br&gt;&#xA;मङ्गलैः स्तुतिभिश्चापि विजयप्रतिसंहितैः ।&#x9;004a&lt;br&gt;&#xA;चारणैः स्तूयमानौ तौ जग्मतुः परया मुदा ॥&#x9;004c&lt;br&gt;&#xA;तावन्तरिक्षमुत्प्लुत्य दैत्यौ कामगमावुभौ ।&#x9;005a&lt;br&gt;&#xA;देवानामेव भवनं जग्मतुर्युद्दुर्मदौ ॥&#x9;005c&lt;br&gt;&#xA;तयोरागमनं ज्ञात्वा वरदानं च तत्प्रभोः ।&#x9;006a&lt;br&gt;&#xA;हित्वा त्रिविष्टपं जग्मुर्ब्रह्मलोकं ततः सुराः ॥&#x9;006c&lt;br&gt;&#xA;ताविन्द्रलोकं निर्जित्य यक्षरक्षोगणांस्तदा ।&#x9;007a&lt;br&gt;&#xA;खेचराण्यपि भूतानि जघ्नतुस्तीव्रविक्रमौ ॥&#x9;007c&lt;br&gt;&#xA;अन्तर्भूमिगतान्नागाञ्जित्वा तौ च महारथौ ।&#x9;008a&lt;br&gt;&#xA;समुद्रवासिनीः सर्वा म्लेच्छजातीर्विजिग्यतुः ॥&#x9;008c&lt;br&gt;&#xA;ततः सर्वां महीं जेतुमारब्धावुग्रशासनौ ।&#x9;009a&lt;br&gt;&#xA;सैनिकांश्च समाहूय सुतीक्ष्णं वाक्यमूचतुः ॥&#x9;009c&lt;br&gt;&#xA;राजर्षयो महायज्ञैर्हव्यकव्यैर्द्विजातयः ।&#x9;010a&lt;br&gt;&#xA;तेजो बलं च देवानां वर्धन्ति श्रियं तथा ॥&#x9;010c&lt;br&gt;&#xA;तेषामेवं प्रवृत्तानां सर्वेषामसुरद्विषाम् ।&#x9;011a&lt;br&gt;&#xA;सम्भूय सर्वैरस्माभिः कार्यः सर्वात्मना वधः ॥&#x9;011c&lt;br&gt;&#xA;एवं सर्वान्समादिश्य पूर्वतीरे महोदधेः ।&#x9;012a&lt;br&gt;&#xA;क्रूरां मतिं समास्थाय जग्मतुः सर्वतोमुखौ ॥&#x9;012c&lt;br&gt;&#xA;यज्ञैर्यजन्ति ये केचिद्याजयन्ति च ये द्विजाः ।&#x9;013a&lt;br&gt;&#xA;तान्सर्वान्प्रसभं हत्वा बलिनौ जग्मतुस्ततः ॥&#x9;013c&lt;br&gt;&#xA;आश्रमेष्वग्निहोत्राणि मुनीनां भावितात्मनाम् ।&#x9;014a&lt;br&gt;&#xA;गृहीत्वा प्रक्षिपन्त्यप्सु विश्रब्धं सैनिकास्तयोः ॥&#x9;014c&lt;br&gt;&#xA;तपोधनैश्च ये क्रुद्धैः शापा उक्ता महात्मभिः ।&#x9;015a&lt;br&gt;&#xA;नाक्रामन्त तयोस्तेऽपि वरदाननिराकृताः ॥&#x9;015c&lt;br&gt;&#xA;नाक्रामन्त यदा शापा बाणा मुक्ताः शिलास्विव ।&#x9;016a&lt;br&gt;&#xA;नियमान्सम्परित्यज्य व्यद्रवन्त द्विजातयः ॥&#x9;016c&lt;br&gt;&#xA;पृथिव्यां ये तपःसिद्धा दान्ताः शमपरायणाः ।&#x9;017a&lt;br&gt;&#xA;तयोर्भयाद्दुद्रुवुस्ते वैनतेयादिवोरगाः ॥&#x9;017c&lt;br&gt;&#xA;मथितैराश्रमैर्भग्नैर्विकीर्णकलशस्रुवैः ।&#x9;018a&lt;br&gt;&#xA;शून्यमासीज्जगत्सर्वं कालेनेव हतं तदा ॥&#x9;018c&lt;br&gt;&#xA;ततो राजन्नदृश्यद्भिर्ऋषिभिश्च महासुरौ ।&#x9;019a&lt;br&gt;&#xA;उभौ विनिश्चयं कृत्वा विकुर्वाते वधैषिणौ ॥&#x9;019c&lt;br&gt;&#xA;प्रभिन्नकरटौ मत्तौ भूत्वा कुञ्जररूपिणौ ।&#x9;020a&lt;br&gt;&#xA;संलीनमपि दुर्गेषु निन्यतुर्यमसादनम् ॥&#x9;020c&lt;br&gt;&#xA;सिंहौ भूत्वा पुनर्व्याघ्रौ पुनश्चान्तर्हितावुभौ ।&#x9;021a&lt;br&gt;&#xA;तैस्तैरुपायैस्तौ क्रूरावृषीन्दृष्ट्वा निजघ्नतुः ॥&#x9;021c&lt;br&gt;&#xA;निवृत्तयज्ञस्वाध्याया प्रनष्टनृपतिद्विजा ।&#x9;022a&lt;br&gt;&#xA;उत्सन्नोत्सवयज्ञा च बभूव वसुधा तदा ॥&#x9;022c&lt;br&gt;&#xA;हाहाभूता भयार्ता च निवृत्तविपणापणा ।&#x9;023a&lt;br&gt;&#xA;निवृत्तदेवकार्या च पुण्योद्वाहविवर्जिता ॥&#x9;023c&lt;br&gt;&#xA;निवृत्तकृषिगोरक्षा विध्वस्तनगराश्रमा ।&#x9;024a&lt;br&gt;&#xA;अस्थिकङ्कालसङ्कीर्णा भूर्बभूवोग्रदर्शना ॥&#x9;024c&lt;br&gt;&#xA;निवृत्तपितृकार्यं च निर्वषट्कारमङ्गलम् ।&#x9;025a&lt;br&gt;&#xA;जगत्प्रतिभयाकारं दुष्प्रेक्ष्यमभवत्तदा ॥&#x9;025c&lt;br&gt;&#xA;चन्द्रादित्यौ ग्रहास्तारा नक्षत्राणि दिवौकसः ।&#x9;026a&lt;br&gt;&#xA;जग्मुर्विषादं तत्कर्म दृष्ट्वा सुन्दोपसुन्दयोः ॥&#x9;026c&lt;br&gt;&#xA;एवं सर्वा दिशो दैत्यौ जित्वा क्रूरेण कर्मणा ।&#x9;027a&lt;br&gt;&#xA;निःसपत्नौ कुरुक्षेत्रे निवेशमभिचक्रतुः ॥ ॥&#x9;027c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/231/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/231/</guid>
      <description>&lt;p&gt;अध्यायः 231&lt;/p&gt;&#xA;&lt;p&gt;सुन्दोपसुन्दकृतोपद्रवं निवेद्य देवादिभिः प्रार्थितेन ब्रह्मणा आज्ञप्तेन विश्वकर्मणा तिलोत्तमासृष्टिः ॥ 1 ॥ तिलोत्तमया ब्रह्माज्ञास्वीकारः ॥ 2 ॥&lt;/p&gt;&#xA;&lt;p&gt;नारद उवाच ।&#x9;001&lt;/p&gt;&#xA;&lt;p&gt;ततो देवर्षयः सर्वे सिद्धाश्च परमर्षयः ।&#x9;001a&lt;br&gt;&#xA;जग्मुस्तदा परमार्तिं दृष्ट्वा तत्कदनं महत् ॥&#x9;001c&lt;br&gt;&#xA;तेऽभिजग्मुर्जितक्रोधा जितात्मानो जितेन्द्रियाः ।&#x9;002a&lt;br&gt;&#xA;पितामहस्य भवनं जगतः कृपया तदा ॥&#x9;002c&lt;br&gt;&#xA;ततो ददृशुरासीनं सह देवैः पितामहम् ।&#x9;003a&lt;br&gt;&#xA;सिद्धैर्ब्रह्मर्षिभिश्चैव समन्तात्परिवारितम् ॥&#x9;003c&lt;br&gt;&#xA;तत्र देवो महादेवस्तत्राग्निर्वायुना सह ।&#x9;004a&lt;br&gt;&#xA;चन्द्रादित्यौ च शक्रश्च पारमेष्ठ्यास्तथर्षयः ॥&#x9;004c&lt;br&gt;&#xA;वैखानसा वालखिल्या वानप्रस्था मरीचिपाः ।&#x9;005a&lt;br&gt;&#xA;अजाश्चैवाविमूढाश्च तेजोगर्भास्तपस्विनः ॥&#x9;005c&lt;br&gt;&#xA;ऋषयः सर्व एवैते पितामहमुपागमन् ।&#x9;006a&lt;br&gt;&#xA;ततोऽभिगम्य ते दीनाः सर्व एव महर्षयः ॥&#x9;006c&lt;br&gt;&#xA;सुन्दोपसुन्दयौः कर्म सर्वमेव शशंसिरे ।&#x9;007a&lt;br&gt;&#xA;यथा हृतं यथा चैव कृतं येन क्रमेण च ॥&#x9;007c&lt;br&gt;&#xA;न्यवेदयंस्ततः सर्वमखिलेन पितामहे ।&#x9;008a&lt;br&gt;&#xA;ततो देवगणाः सर्वे ते चैव परमर्षयः ॥&#x9;008c&lt;br&gt;&#xA;तमेवार्थं पुरस्कृत्य पितामहमचोदयन् ।&#x9;009a&lt;br&gt;&#xA;ततः पितामहः श्रुत्वा सर्वेषां तद्वचस्तदा ॥&#x9;009c&lt;br&gt;&#xA;मुहूर्तमिव सञ्चिन्त्य कर्तव्यस्य च निश्चयम् ।&#x9;010a&lt;br&gt;&#xA;तयोर्वधं समुद्दिश्य विश्वकर्माणमाह्वयत् ॥&#x9;010c&lt;br&gt;&#xA;दृष्ट्वा च विश्वकर्माणं व्यादिदेश पितामहः ।&#x9;011a&lt;br&gt;&#xA;सृज्यतां प्रार्थनीयैका प्रमदेति महातपाः ॥&#x9;011c&lt;br&gt;&#xA;पितामहं नमस्कृत्य तद्वाक्यमभिनन्द्य च ।&#x9;012a&lt;br&gt;&#xA;निर्ममे योषितं दिव्यां चिन्तयित्वा पुनःपुनः ॥&#x9;012c&lt;br&gt;&#xA;त्रिषु लोकेषु यत्किञ्चिद्भूतं स्थावरजङ्गमम् ।&#x9;013a&lt;br&gt;&#xA;समानयद्दर्शनीयं तत्तदत्र स विश्ववित् ॥&#x9;013c&lt;br&gt;&#xA;कोटिशश्चैव रत्नानि तस्या गात्रे न्यवेशयत् ।&#x9;014a&lt;br&gt;&#xA;तां रत्नसङ्घातमयीमसृजद्देवरूपिणीम् ॥&#x9;014c&lt;br&gt;&#xA;सा प्रयत्नेन महता निर्मिता विश्वकर्मणा ।&#x9;015a&lt;br&gt;&#xA;त्रिषु लोकेषु नारीणां रूपेणाप्रतिमाभवत् ॥&#x9;015c&lt;br&gt;&#xA;न तस्याः सूक्ष्ममप्यस्ति यद्गात्रे रूपसम्पदा ।&#x9;016a&lt;br&gt;&#xA;नियुक्ता यत्र वा दृष्टिर्न सज्जति निरीक्षताम् ॥&#x9;016c&lt;br&gt;&#xA;सा विग्रहवतीव श्रीः कामरूपा वपुष्मती ।&#x9;017a&lt;br&gt;&#xA;&#39;पितामहमुपातिष्ठत्किं करोमीति चाब्रवीत् ॥&#x9;017c&lt;br&gt;&#xA;प्रीतो भूत्वा स दृष्ट्वैव प्रीत्या चास्यै वरं ददौ ।&#x9;018a&lt;br&gt;&#xA;कान्तत्वं सर्वभूतानां साश्रियानुत्तमं वपुः ॥&#x9;018c&lt;br&gt;&#xA;सा तेन वरदानेन कर्तुश्च क्रियया तदा ।&#x9;019a&lt;br&gt;&#xA;&#39;जहार सर्वभूतानां चक्षूंषि च मनांसि च ॥&#x9;019c&lt;br&gt;&#xA;तिलं तिलं समानीय रत्नानां यद्विनिर्मिता ।&#x9;020a&lt;br&gt;&#xA;तिलोत्तमेति तत्तस्या नाम चक्रे पितामहः ॥&#x9;020c&lt;br&gt;&#xA;ब्रह्माणं सा नमस्कृत्य प्राञ्जलिर्वाक्यमब्रवीत् ।&#x9;021a&lt;br&gt;&#xA;किं कार्यं मयि भूतेश येनास्म्यद्येह निर्मिता ॥&#x9;021c&lt;br&gt;&#xA;पितामह उवाच ।&#x9;022&lt;br&gt;&#xA;गच्छ सुन्दोपसुन्दाभ्यामसुराभ्यां तिलोत्तमे ।&#x9;022a&lt;br&gt;&#xA;प्रार्थनीयेन रूपेण कुरु भद्रे प्रलोभनम् ॥&#x9;022c&lt;br&gt;&#xA;त्वत्कृते दर्शादेव रूपसम्पत्कृतेन वै ।&#x9;023a&lt;br&gt;&#xA;विरोधः स्याद्यथा ताभ्यामन्योन्येन तथा कुरु ॥&#x9;023c&lt;br&gt;&#xA;नारद उवाच ।&#x9;024&lt;br&gt;&#xA;सा तथेति प्रतिज्ञाय नमस्कृत्य पितामहम् ।&#x9;024a&lt;br&gt;&#xA;चकार मण्डलं तत्र विबुधानां प्रदक्षिणम् ॥&#x9;024c&lt;br&gt;&#xA;प्राङ्मुखो भगवानास्ते दक्षिणेन महेश्वरः ।&#x9;025a&lt;br&gt;&#xA;देवाश्चैवोत्तरेणासन्सर्वतस्त्वृषयोऽभवन् ॥&#x9;025c&lt;br&gt;&#xA;कुर्वन्त्यां तु तदा तत्र मण्डलं तत्प्रदक्षिणम् ।&#x9;026a&lt;br&gt;&#xA;इन्द्रः स्थाणुश्च भगवान्धैर्येण तु परिच्युतौ ॥&#x9;026c&lt;br&gt;&#xA;द्रष्टुकामस्य चात्यर्थं गतायां पार्श्वतस्तथा ।&#x9;027a&lt;br&gt;&#xA;अन्यदञ्चितपद्माक्षं दक्षिणं निःसृतं मुखम् ॥&#x9;027c&lt;br&gt;&#xA;पृष्ठतः परिवर्तन्त्यां पश्चिमं निःसृतं मुखम् ।&#x9;028a&lt;br&gt;&#xA;गतायां चोत्तरं पार्श्वमुत्तरं निःसृतं मुखम् ॥&#x9;028c&lt;br&gt;&#xA;महेन्द्रस्यापि नेत्राणां पृष्ठतः पार्श्वतोग्रतः ।&#x9;029a&lt;br&gt;&#xA;रक्तान्तानां विशालानां सहस्रं सर्वतोऽभवत् ॥&#x9;029c&lt;br&gt;&#xA;एवं चतुर्मुखः स्थाणुर्महादेवोऽभवत्पुरा ।&#x9;030a&lt;br&gt;&#xA;तथा सहस्रनेत्रश्च बभूव बलसूदनः ॥&#x9;030c&lt;br&gt;&#xA;तथा देवनिकायानां महर्षीणां च सर्वशः ।&#x9;031a&lt;br&gt;&#xA;मुखानि चाभ्यवर्तन्त येन याति तिलोत्तमा ॥&#x9;031c&lt;br&gt;&#xA;तस्या गात्रे निपतिता दृष्टिस्तेषां महात्मनाम् ।&#x9;032a&lt;br&gt;&#xA;सर्वेषामेव भूयिष्ठमृते देवं पितामहम् ॥&#x9;032c&lt;br&gt;&#xA;गच्छन्त्यां तु तया सर्वे देवाश्च परमर्षयः ।&#x9;033a&lt;br&gt;&#xA;कृतमित्येव तत्कार्यं मेनिरे रूपसम्पदा ॥&#x9;033c&lt;br&gt;&#xA;तिलोत्तमायां तस्यां तु गतायां लोकभावनः ।&#x9;034a&lt;br&gt;&#xA;&#39;कृतं कार्यमिति श्रीमानब्रवीच्च पितामहः ।&#x9;034c&lt;br&gt;&#xA;सर्वान्विसर्जयामास देवानृषिगणांश्च तान् ॥ ॥&#x9;034e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/232/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/232/</guid>
      <description>&lt;p&gt;अध्यायः 232&lt;/p&gt;&#xA;&lt;p&gt;सुन्दोपसुन्दलमीपे तिलोत्तमाया आगमनम् ॥ 1 ॥ तस्यां सकामयोस्तयोः परस्परं गदाप्रहारेण मरणम् ॥ 2 ॥ तिलोत्तमाया ब्रह्मणा वरदानम् ॥ 3 ॥ नारदोक्तामिमां कथां श्रुतवद्भिः पाण्डवैः तत्समक्षं द्रौपदीविषये समयकरणम् ॥ 4 ॥&lt;/p&gt;&#xA;&lt;p&gt;नारद उवाच ।&#x9;001&lt;/p&gt;&#xA;&lt;p&gt;जित्वा तु पृथिवीं दैत्यौ निःसपत्नौ गतव्यथौ ।&#x9;001a&lt;br&gt;&#xA;कृत्वा त्रैलोक्यमव्यग्रं कृतकृत्यौ बभूवतुः ॥&#x9;001c&lt;br&gt;&#xA;देवगन्धर्वयक्षाणां नागपार्थिवरक्षसाम् ।&#x9;002a&lt;br&gt;&#xA;आदाय सर्वरत्नानि परां तुष्टिमुपागतौ ॥&#x9;002c&lt;br&gt;&#xA;यदा न प्रतिषेद्धारस्तयोः सन्तीह केचन |&#x9;003a&lt;br&gt;&#xA;निरुद्योगौ तदा भूत्वा विजह्रातेऽमराविव ॥&#x9;003c&lt;br&gt;&#xA;स्त्रीभिर्माल्यैश्च गन्धैश्च भक्ष्यभोज्यैः सुपुष्कलैः ।&#x9;004a&lt;br&gt;&#xA;पानैश्च विविधैर्हृद्यैः परां प्रीतिमवापतुः ॥&#x9;004c&lt;br&gt;&#xA;अन्तःपुरवनोद्याने पर्वतेषु वनेषु च ।&#x9;005a&lt;br&gt;&#xA;यथेप्सितेषु देशेषु विजह्रातेऽमराविव ॥&#x9;005c&lt;br&gt;&#xA;ततः कदाचिद्विन्ध्यस्य प्रस्थे समशिलातले ।&#x9;006a&lt;br&gt;&#xA;पुष्पिताग्रेषु सालेषु विहारमभिजग्मतुः ॥&#x9;006c&lt;br&gt;&#xA;दिव्येषु सर्वकामेषु समानीतेषु तावुभौ ।&#x9;007a&lt;br&gt;&#xA;वरासनेषु संहृष्टौ सह स्त्रीभिर्निषीदतुः ॥&#x9;007c&lt;br&gt;&#xA;ततो वादित्रनृत्ताभ्यामुपातिष्ठन्त तौ स्त्रियः ।&#x9;008a&lt;br&gt;&#xA;गीतैश्च स्तुतिसंयुक्तैः प्रीत्या समुपजग्मिरे ॥&#x9;008c&lt;br&gt;&#xA;ततस्तिलोत्तमा तत्र वने पुष्पाणि चिन्वती ।&#x9;009a&lt;br&gt;&#xA;वेषं सा क्षिप्तमाधाय रक्तेनैकेन वाससा ॥&#x9;009c&lt;br&gt;&#xA;नदीतीरेषु जातान्सा कर्णिकारान्प्रचिन्वती ।&#x9;010a&lt;br&gt;&#xA;शनैर्जगाम तं देशं यत्रास्तां तौ महासुरौ ॥&#x9;010c&lt;br&gt;&#xA;तौ तु पीत्वा वरं पानं मदरक्तान्तलोचनौ ।&#x9;011a&lt;br&gt;&#xA;दृष्ट्वैव तां वरारोहां व्यथितौ सम्बभूवतुः ॥&#x9;011c&lt;br&gt;&#xA;तावुत्थायासनं हित्वा जग्मतुर्यत्र सा स्थिता ।&#x9;012a&lt;br&gt;&#xA;उभौ च कामसम्मत्तावुभौ प्रार्थयतश्च ताम् ॥&#x9;012c&lt;br&gt;&#xA;दक्षिणे तां करे सुभ्रूं सुन्दो जग्राह पाणिना ।&#x9;013a&lt;br&gt;&#xA;उपसुन्दोपि जग्राह वामे पाणौ तिलोत्तमाम् ॥&#x9;013c&lt;br&gt;&#xA;वरप्रदानमत्तौ तावौरसेन बलेन च ।&#x9;014a&lt;br&gt;&#xA;धनरत्नमदाभ्यां च सुरापानमदेन च ॥&#x9;014c&lt;br&gt;&#xA;सर्वैरेतैर्मदैर्मत्तावन्योन्यं भ्रुकुटीकृतौ ।&#x9;015a&lt;br&gt;&#xA;मदकामसमाविष्टौ परस्परमथोचतुः ॥&#x9;015c&lt;br&gt;&#xA;मम भार्या तव गुरुरिति सुन्दोऽभ्यभाषत ।&#x9;016a&lt;br&gt;&#xA;मम भार्या तव वधूरुपसुन्दोऽभ्यभाषत ॥&#x9;016c&lt;br&gt;&#xA;नैषा तव ममैषेति ततस्तौ मन्युराविशत् ।&#x9;017a&lt;br&gt;&#xA;तस्या रूपेण सम्मत्तौ विगतस्नेहसौहृदौ ॥&#x9;017c&lt;br&gt;&#xA;तस्या हेतोर्गदे भीमे सङ्गृह्णीतामुभौ तदा ।&#x9;018a&lt;br&gt;&#xA;प्रगृह्य च गदे भीमे तस्यां तौ काममोहितौ ॥&#x9;018c&lt;br&gt;&#xA;अहम्पूर्वमहम्पूर्वमित्यन्योन्यं निजघ्नतुः ।&#x9;019a&lt;br&gt;&#xA;तौ गदाभिहतौ भीमौ पेततुर्धरणीतले ॥&#x9;019c&lt;br&gt;&#xA;रुधिरेणावसिक्ताङ्गौ द्वाविवार्कौ नभश्च्युतौ ।&#x9;020a&lt;br&gt;&#xA;ततस्ता विद्रुता नार्यः स च दैत्यगणस्तथा ॥&#x9;020c&lt;br&gt;&#xA;पातालमगमत्सर्वो विषादभयकम्पितः ।&#x9;021a&lt;br&gt;&#xA;ततः पितामहस्तत्र सहदेवैर्महर्षिभिः ॥&#x9;021c&lt;br&gt;&#xA;आजगाम विशुद्धात्मा पूजयंश्च तिलोत्तमाम् ।&#x9;022a&lt;br&gt;&#xA;वरेण च्छन्दयामास भगवान्प्रपितामहः ॥&#x9;022c&lt;br&gt;&#xA;वरं दित्सुः स तत्रैनां प्रीतः प्राह पितामहः ।&#x9;023a&lt;br&gt;&#xA;आदित्यचरिताल्ँलोकान्विचरिष्यसि भामिनि ॥&#x9;023c&lt;br&gt;&#xA;तेजसा च सुदृष्टां त्वां न करिष्यति कश्चन ।&#x9;024a&lt;br&gt;&#xA;एवं तस्यै वरं दत्वा सर्वलोकपितामहः ॥&#x9;024c&lt;br&gt;&#xA;इन्द्रे त्रैलोक्यमाधाय ब्रह्मलोकं गतः प्रभुः ।&#x9;025a&lt;br&gt;&#xA;एवं तौ सहितौ भूत्वा सर्वार्थेष्वेकनिश्चयौ ॥&#x9;025c&lt;br&gt;&#xA;तिलोत्तमार्थं सङ्क्रुद्धावन्योन्यमभिजघ्नतुः ।&#x9;026a&lt;br&gt;&#xA;तस्माद्ब्रवीमि वः स्नेहात्सर्वाभरतसत्तमाः ॥&#x9;026c&lt;br&gt;&#xA;यथा वो नात्र भेदः स्यात्सर्वेषां द्रौपदीकृते ।&#x9;027a&lt;br&gt;&#xA;तथा कुरुत भद्रं वो मम चेत्प्रियमिच्छथ ॥&#x9;027c&lt;br&gt;&#xA;वैशम्पायन उवाच ।&#x9;028&lt;br&gt;&#xA;एवमुक्ता महात्मानो नारदेन महर्षिणा ।&#x9;028a&lt;br&gt;&#xA;समयं चक्रिरे राजंस्तेऽन्योन्यवशमागताः ।&#x9;028c&lt;br&gt;&#xA;समक्षं तस्य देवर्षेर्नारदस्यामितौजसः ॥&#x9;029a&lt;br&gt;&#xA;&#39;एकैकस्य गृहे कृष्णा वसेद्वर्षमकल्मषा&#39;&#x9;029c&lt;br&gt;&#xA;द्रौपद्या नः सहासीनानन्योन्यं योऽभिदर्शयेत् ।&#x9;030a&lt;br&gt;&#xA;स नो द्वादश मासानि ब्रह्मचारी वने वसेत् ॥&#x9;030c&lt;br&gt;&#xA;कृते तु समये तस्मिन्पाण्डवैर्धर्मचारिभिः ।&#x9;031a&lt;br&gt;&#xA;नारदोऽप्यगमत्प्रीत इष्टं देशं महामुनिः ॥&#x9;031c&lt;br&gt;&#xA;एवं तैः समयः पूर्वं कृतो नारदचोदितैः ।&#x9;032a&lt;br&gt;&#xA;न चाभिद्यन्त ते सर्वे तदान्योन्येन भारत ॥&#x9;032c&lt;br&gt;&#xA;&#39;अभ्यनन्दन्त ते सर्वे तदान्योन्यं च पाण्डवाः ।&#x9;033a&lt;br&gt;&#xA;एतद्विस्तरशः सर्वमाख्यातं ते नराधिप ॥&#x9;033c&lt;br&gt;&#xA;काले च तस्मिन्सम्पन्ने यथावज्जनमेजय ॥&#39; ॥&#x9;034ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/233/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/233/</guid>
      <description>&lt;p&gt;अध्यायः 233&lt;/p&gt;&#xA;&lt;p&gt;(अर्थार्जुनवनवासपर्व ॥ 15 ॥)&lt;/p&gt;&#xA;&lt;p&gt;तस्करैः कस्यचिद्ब्राह्मणस्य गोहरणम् ॥ 1 ॥ चोरितानां गवां प्रत्याजिहीर्षया धनुर्ग्रहणार्थं द्रौपदीयुधिष्ठिराधिष्ठिते आयुधागारे अर्जुनस्य प्रवेशः ॥ 2 ॥ चोरेभ्यः प्रत्याहृता गाः ब्राह्मणाय दत्त्वा यथासमयं अर्जुनस्य तीर्थयात्रा ॥ 3 ॥&#xA;वैशम्पायन उवाच ।&#xA;एवं ते समयं कृत्वा न्यवसंस्तत्र पाण्डवाः ।&#x9;001a&lt;br&gt;&#xA;वशे शस्त्रप्रतापेन कुर्वन्तोऽन्यान्महीक्षितः ॥&#x9;001c&lt;br&gt;&#xA;तेषां मनुजसिंहानां पञ्चानाममितौजसाम् ।&#x9;002a&lt;br&gt;&#xA;बभूव कृष्णा सर्वेषां पार्थानां वशवर्तिनी ॥&#x9;002c&lt;br&gt;&#xA;ते तया तैश्च सा वीरैः पतिभिः सह पञ्चभिः ।&#x9;003a&lt;br&gt;&#xA;बभूव परमप्रीता नागैरिव सरस्वती ॥&#x9;003c&lt;br&gt;&#xA;वर्तमानेषु धर्मेण पाण्डवेषु महात्मसु ।&#x9;004a&lt;br&gt;&#xA;व्यवर्धन्कुरवः सर्वे हीनदोषाः सुखान्विताः ॥&#x9;004c&lt;br&gt;&#xA;अथ दीर्घेण कालेन ब्राह्मणस्य विशाम्पते ।&#x9;005a&lt;br&gt;&#xA;कस्यचित्तस्करा जह्रुः केचिद्गा नृपसत्तम ॥&#x9;005c&lt;br&gt;&#xA;ह्रियमाणे धने तस्मिन्ब्राह्मणः क्रोधमूर्च्छितः ।&#x9;006a&lt;br&gt;&#xA;आगम्य खाण्डवप्रस्थमुदक्रोशत्स पाण्डवान् ॥&#x9;006c&lt;br&gt;&#xA;ह्रियते गोधनं क्षुद्रैर्नृशंसैरकृतात्मभिः ।&#x9;007a&lt;br&gt;&#xA;प्रसह्य चास्मद्विषयादभ्यधावत पाण्डवाः ॥&#x9;007c&lt;br&gt;&#xA;ब्राह्मणस्य प्रशान्तस्य हविर्ध्वाङ्क्षैः प्रलुप्यते ।&#x9;008a&lt;br&gt;&#xA;शार्दूलस्य गुहां शून्यां नीचः क्रोष्टाभिमर्दति ॥&#x9;008c&lt;br&gt;&#xA;अरक्षितारं राजानं बलिषद्भागहारिणम् ।&#x9;009a&lt;br&gt;&#xA;तमाहुः सर्वलोकस्य समग्रं पापचारिणम् ॥&#x9;009c&lt;br&gt;&#xA;ब्राह्मणस्वे हृते चोरैर्धर्मार्थे च विलोपिते ।&#x9;010a&lt;br&gt;&#xA;रोरूयमाणे च मयि क्रियतां हस्तधारणा ॥&#x9;010c&lt;br&gt;&#xA;वैशम्पायन उवाच ।&#x9;011&lt;br&gt;&#xA;रोरूयमाणस्याभ्याशे भृशं विप्रस्य पाण्डवः ।&#x9;011a&lt;br&gt;&#xA;तानि वाक्यानि शुश्राव कुन्तीपुत्रो धनञ्जयः ॥&#x9;011c&lt;br&gt;&#xA;श्रुत्वैव च महाबाहुर्मा भैरित्याह तं द्विजम् ।&#x9;012a&lt;br&gt;&#xA;आयुधानि च यत्रासन्पाण्डवानां महात्मनां ॥&#x9;012c&lt;br&gt;&#xA;कृष्णया सह तत्रास्ते धर्मराजो युधिष्ठिरः ।&#x9;013a&lt;br&gt;&#xA;सम्प्रवेशाय चाशक्तो गमनाय च पाण्डवः ॥&#x9;013c&lt;br&gt;&#xA;तस्य चार्तस्य तैर्वाक्यैश्चोद्यमानः पुनःपुनः ।&#x9;014a&lt;br&gt;&#xA;आक्रन्दे तत्र कौन्तेयश्चिन्तयामास दुःखितः ॥&#x9;014c&lt;br&gt;&#xA;ह्रियमाणे धने तस्मिन्ब्राह्मणस्य तपस्विनः ।&#x9;015a&lt;br&gt;&#xA;अश्रुप्रमार्जनं तस्य कर्तव्यमिति निश्चयः ॥&#x9;015c&lt;br&gt;&#xA;उपर्रेक्षणजोऽधर्मः सुमहान्स्यान्महीपतेः ।&#x9;016a&lt;br&gt;&#xA;यद्यस्य रुदतो द्वारि न करोम्यद्य रक्षणम् ॥&#x9;016c&lt;br&gt;&#xA;अनास्तिक्यं च सर्वेषामस्माकमपि रक्षणे ।&#x9;017a&lt;br&gt;&#xA;प्रतितिष्ठेत लोकेऽस्मिन्नधर्मश्चैव नो भवेत् ॥&#x9;017c&lt;br&gt;&#xA;अनापृच्छय तु राजानं गते मयि न संशयः ।&#x9;018a&lt;br&gt;&#xA;अजातशत्रोर्नृपतेर्मयि चैवानृतं भवेत् ॥&#x9;018c&lt;br&gt;&#xA;अनुप्रवेशे राज्ञस्तु वनवासो भवेन्मम ।&#x9;019a&lt;br&gt;&#xA;सर्वमन्यत्परिहृतं धर्षणात्तु महीपतेः ॥&#x9;019c&lt;br&gt;&#xA;अधर्मो वै महानस्तु वने वा मरणं मम ।&#x9;020a&lt;br&gt;&#xA;शरीरस्य विनाशेन धर्म एव विशिष्यते ॥&#x9;020c&lt;br&gt;&#xA;एवं विनिश्चित्य ततः कुन्तीपुत्रो धनञ्जयः ।&#x9;021a&lt;br&gt;&#xA;अनुप्रविश्य राजानमापृच्छय च विशाम्पते ॥&#x9;021c&lt;br&gt;&#xA;&#39;मुखमाच्छाद्य निबिडमुत्तरीयेण वाससा ।&#x9;022a&lt;br&gt;&#xA;अग्रजं चार्जुनो गेहादभिवाद्याशु निःसृतः ॥&#39;&#x9;022c&lt;br&gt;&#xA;धनुरादाय संहृष्टो ब्राह्मणं प्रत्यभाषत ।&#x9;023a&lt;br&gt;&#xA;ब्राह्मणा गम्यतां शीघ्रं यावत्परधनैर्षिणः ॥&#x9;023c&lt;br&gt;&#xA;न दूरे ते गताः क्षुद्रास्तावद्गच्छावहे सह ।&#x9;024a&lt;br&gt;&#xA;यावन्निवर्तयाम्यद्य चोरहस्ताद्धनं तव ॥&#x9;024c&lt;br&gt;&#xA;सोऽनुसृत्य महाबाहुर्धन्वी वर्मी रथी ध्वजी ।&#x9;025a&lt;br&gt;&#xA;शरैर्विध्वस्य तांश्चोरानवजित्य च तद्धनम् ॥&#x9;025c&lt;br&gt;&#xA;ब्राह्मणं समुपाकृत्य यशः प्राप्य च पाण्डवः ।&#x9;026a&lt;br&gt;&#xA;ततस्तद्गेधनं पार्थो दत्त्वा तस्मै द्विजातये ॥&#x9;026c&lt;br&gt;&#xA;आजगाम पुरं वीरः सव्यसाची धनञ्जयः ।&#x9;027a&lt;br&gt;&#xA;सोऽभिवाद्य गुरून्सर्वान्सर्वैश्चाप्यभिनन्दितः ॥&#x9;027c&lt;br&gt;&#xA;धर्मराजमुवाचेदं व्रतमादिश मे प्रभो ।&#x9;028a&lt;br&gt;&#xA;समयः समतिक्रान्तो भवत्सन्दर्शने मया ॥&#x9;028c&lt;br&gt;&#xA;वनवासं गमिष्यामि समयो ह्येष नः कृतः ।&#x9;029a&lt;br&gt;&#xA;इत्युक्तो धर्मरास्तु सहसा वाक्यमप्रियम् ॥&#x9;029c&lt;br&gt;&#xA;कथमित्यब्रवीद्वाचा शोकार्तः सज्जमानया ।&#x9;030a&lt;br&gt;&#xA;युधिष्ठिरो गुडाकेशं भ्राता भ्रातरमच्युतम् ॥&#x9;030c&lt;br&gt;&#xA;उवाच दीनो राजा च धनञ्जयमिदं वचः ।&#x9;031a&lt;br&gt;&#xA;प्रमाणमस्मि यदि ते मत्तः शृणु वचोऽनघ ॥&#x9;031c&lt;br&gt;&#xA;अनुप्रवेशे यद्वीर कृतवांस्त्वं ममाप्रियम् ।&#x9;032a&lt;br&gt;&#xA;सर्वं तदनुजानामि व्यलीकं न च मे हृदि ॥&#x9;032c&lt;br&gt;&#xA;गुरोरनुप्रवेशो हि नोपघातो यवीयसः ।&#x9;033a&lt;br&gt;&#xA;यवीयसोऽनुप्रवेशो ज्येष्ठस्य विधिलोपकः ॥&#x9;033c&lt;br&gt;&#xA;निवर्तस्व महाबाहो कुरुष्व वचनं मम ।&#x9;034a&lt;br&gt;&#xA;न हि ते धर्मलोपोऽस्ति न च ते धर्षणा कृता ॥&#x9;034c&lt;br&gt;&#xA;अर्जुन उवाच ।&#x9;035&lt;br&gt;&#xA;न व्याजेन चरेद्धर्ममिति मे भवतः श्रुतम् ।&#x9;035a&lt;br&gt;&#xA;न सत्याद्विचलिष्यामि सत्येनायुधमालभे ॥&#x9;035c&lt;br&gt;&#xA;वैशम्पायन उवाच ।&#x9;036&lt;br&gt;&#xA;सोऽभ्यनुज्ञाय राजानं वनचर्याय दीक्षितः ।&#x9;036a&lt;br&gt;&#xA;वने द्वादश मासांस्तु वासायानुजगाम ह ॥ ॥&#x9;036c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/234/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/234/</guid>
      <description>&lt;p&gt;अध्यायः 234&lt;/p&gt;&#xA;&lt;p&gt;ब्राह्मणैः सह तीर्थान्यटतोऽर्जुनस्य स्नानार्थं गङ्गायामवतरणम् ॥ 1 ॥ तत्र उलूप्या नागकन्यया गृहीतस्यार्जुनस्य नागलोकगमनम् ॥ 2 ॥ संवादपूर्वकमुलूप्याः परिग्रहः ॥ 3 ॥ इरावत उत्पत्तिः ॥ 4 ॥ अर्जुनं पुनर्गङ्गाद्वारमुपनीय उलूप्या स्वलोकगमनम् ॥ 5 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;तं प्रयान्तं महाबाहुं कौरवाणां यशस्करम् ।&#x9;001a&lt;br&gt;&#xA;अनुजग्मुर्महात्मानो ब्राह्मणा वेदपारगाः ॥&#x9;001c&lt;br&gt;&#xA;वेदवेदाङ्गविद्वासस्तथैवाध्यात्मचिन्तकाः ।&#x9;002a&lt;br&gt;&#xA;भैक्षाश्च भगवद्भक्ताः सूताः पौराणिकाश्च ये ॥&#x9;002c&lt;br&gt;&#xA;कथकाश्चापरे राजञ्श्रमणाश्च वनौकसः ।&#x9;003a&lt;br&gt;&#xA;दिव्याख्यानानि ये चापि पठन्ति मधुरं द्विजाः ॥&#x9;003c&lt;br&gt;&#xA;एतैश्चान्यैश्च बहुभिः सहायैः पाण्डुनन्दनः ।&#x9;004a&lt;br&gt;&#xA;वृतः श्लक्ष्णकथैः प्रायान्मरुद्भिरिव वासवः ॥&#x9;004c&lt;br&gt;&#xA;रमणीयानि चित्राणि वनानि च सरांसि च ।&#x9;005a&lt;br&gt;&#xA;सरितः सागरांश्चैव देशानपि च भारत ॥&#x9;005c&lt;br&gt;&#xA;पुण्यान्यपि च तीर्थानि ददर्श भरतर्षभः ।&#x9;006a&lt;br&gt;&#xA;स गङ्गाद्वारमाश्रित्य निवेशमकरोत्प्रभुः ॥&#x9;006c&lt;br&gt;&#xA;तत्र तस्याद्भुतं कर्म शृणु त्वं जनमेजय ।&#x9;007a&lt;br&gt;&#xA;कृतवान्यद्विशुद्धात्मा पाण्डूनां प्रवरो हि सः ॥&#x9;007c&lt;br&gt;&#xA;निविष्टे तत्र कौन्तेये ब्राह्मणेषु च भारत ।&#x9;008a&lt;br&gt;&#xA;अग्निहोत्राणि विप्रास्ते प्रादुश्चक्रुरनेकशः ॥&#x9;008c&lt;br&gt;&#xA;तेषु प्रबोध्यमानेषु ज्वलितेषु हुतेषु च ।&#x9;009a&lt;br&gt;&#xA;कृतपुष्पोपहारेषु तीरान्तरगतेषु च ॥&#x9;009c&lt;br&gt;&#xA;कृताभिषेकैर्विद्वद्भिर्नियतैः सत्पथे स्थितैः ।&#x9;010a&lt;br&gt;&#xA;शुशुभेऽतीव तद्राजन्गङ्गाद्वारं महात्मभिः ॥&#x9;010c&lt;br&gt;&#xA;तथा पर्याकुले तस्मिन्निवेशे पाण्डवर्षभः ।&#x9;011a&lt;br&gt;&#xA;अभिषेकाय कौन्तेयो गङ्गामवततार ह ॥&#x9;011c&lt;br&gt;&#xA;तत्राभिषेकं कृत्वा स तर्पयित्वा पितामहान् ।&#x9;012a&lt;br&gt;&#xA;उत्तितीर्षुर्जलाद्राजन्नग्निकार्यचिकीर्षया ॥&#x9;012c&lt;br&gt;&#xA;अपकृष्टो महाबाहुर्नागराजस्य कन्यया ।&#x9;013a&lt;br&gt;&#xA;अन्तर्जले महाराज उलूप्या कामयानया ॥&#x9;013c&lt;br&gt;&#xA;ददर्श पाण्डवस्तत्र पावकं सुसमाहितः ।&#x9;014a&lt;br&gt;&#xA;कौरव्यस्याथ नागस्य भवने परमार्चिते ॥&#x9;014c&lt;br&gt;&#xA;तत्राग्निकार्यं कृतवान्कुन्तीपुत्रो धनञ्जयः ।&#x9;015a&lt;br&gt;&#xA;अशङ्कमानेन हुतस्तेनातुष्यद्धुताशनः ॥&#x9;015c&lt;br&gt;&#xA;अग्निकार्यं स कृत्वा तु नागराजसुतां तदा ।&#x9;016a&lt;br&gt;&#xA;प्रसहन्निव कौन्तेय इदं वचनमब्रवीत् ॥&#x9;016c&lt;br&gt;&#xA;किमिदं साहसं भीरु कृतवत्यसि भामिनि ।&#x9;017a&lt;br&gt;&#xA;कश्चायं सुभगे देशः का च त्वं कस्य वात्मजा ॥&#x9;017c&lt;br&gt;&#xA;उलूप्युवाच ।&#x9;018&lt;br&gt;&#xA;ऐरावतकुले जातः कौरव्यो नाम पन्नगः ।&#x9;018a&lt;br&gt;&#xA;तस्यास्मि दुहिता राजन्नुलूपी नाम पन्नगी ॥&#x9;018c&lt;br&gt;&#xA;साऽहं त्वामभिषेकार्थमवतीर्णं समुद्गाम् ।&#x9;019a&lt;br&gt;&#xA;दृष्ट्वैव पुरुषव्याघ्र कन्दर्पेणाभिमूर्च्छिता ॥&#x9;019c&lt;br&gt;&#xA;तां मामनङ्गग्लपितां त्वत्कृते कुरुनन्दन ।&#x9;020a&lt;br&gt;&#xA;अनन्यां नन्दयस्वाद्य प्रदानेनात्मनोऽनघ ॥&#x9;020c&lt;br&gt;&#xA;अर्जुन उवाच ।&#x9;021&lt;br&gt;&#xA;ब्रह्मचर्यमिदं भद्रे मम द्वादशमासिकम् ।&#x9;021a&lt;br&gt;&#xA;धर्मराजेन चादिष्टं नाहमस्मि स्वयं वशः ॥&#x9;021c&lt;br&gt;&#xA;तव चापि प्रियं कर्तुमिच्छामि जलचारिणि ।&#x9;022a&lt;br&gt;&#xA;अनृतं नोक्तपूर्वं च मया किञ्चन कर्हिचित् ॥&#x9;022c&lt;br&gt;&#xA;कथं च नानृतं मे स्यात्तव चापि प्रियं भवेत् ।&#x9;023a&lt;br&gt;&#xA;न च पीड्येत मे धर्मस्तथा कुर्या भुजङ्गमे ॥&#x9;023c&lt;br&gt;&#xA;उलूप्युवाच ।&#x9;024&lt;br&gt;&#xA;जानाम्यहं पाण्डवेय यथा चरसि मेदिनीम् ।&#x9;024a&lt;br&gt;&#xA;यथा च ते ब्रह्मचर्यमिदमादिष्टवान्गुरुः ॥&#x9;024c&lt;br&gt;&#xA;परस्परं वर्तमानान्द्रुपदस्यात्मजां प्रति ।&#x9;025a&lt;br&gt;&#xA;यो नोऽनुप्रविशेन्मोहात्स वै द्वादशमासिकम् ॥&#x9;025c&lt;br&gt;&#xA;वने चरेद्ब्रह्मचर्यमिति वः समयः कृतः ।&#x9;026a&lt;br&gt;&#xA;तदिदं दौपदीहेतोरन्योन्यस्य प्रवासनम् ॥&#x9;026c&lt;br&gt;&#xA;कृतवांस्तत्र धर्मार्थमत्र धर्मो न दुष्यति ।&#x9;027a&lt;br&gt;&#xA;परित्राणं च कर्तव्यमार्तानां पृथुलोचन ॥&#x9;027c&lt;br&gt;&#xA;कृत्वा मम परित्राणं तव धर्मो न लुप्यते ।&#x9;028a&lt;br&gt;&#xA;यदि वाप्यस्य धर्मस्य सूक्ष्मोऽपि स्याद्व्यतिक्रमः ॥&#x9;028c&lt;br&gt;&#xA;स च ते धर्म एव स्याद्दत्वा प्राणान्ममार्जुन ।&#x9;029a&lt;br&gt;&#xA;भक्तां च भज मां पार्थ सतामेतन्मतं प्रभो ॥&#x9;029c&lt;br&gt;&#xA;न करिष्यसि चेदेवं मृतां मामुपधारय ।&#x9;030a&lt;br&gt;&#xA;प्राणदानान्महाबाहो चर धर्ममनुत्तमम् ॥&#x9;030c&lt;br&gt;&#xA;शरणं च प्रपन्नास्मि त्वामद्य पुरुषोत्तम ।&#x9;031a&lt;br&gt;&#xA;दीनाननाथान्कौन्तेय परिरक्षसि नित्यशः ॥&#x9;031c&lt;br&gt;&#xA;साऽहं शऱणमभ्येमि रोरवीमि च दुःखिता ।&#x9;032a&lt;br&gt;&#xA;याचे त्वां चाभिकामाहं तस्मात्कुरु मम प्रियम् ।&#x9;032c&lt;br&gt;&#xA;स त्वमात्मप्रदानेन सकामां कर्तुमर्हसि ॥&#x9;032e&lt;br&gt;&#xA;वैशम्पायन उवाच ।&#x9;033&lt;br&gt;&#xA;एवमुक्तस्तु कौन्तेयः पन्नगेश्वरकन्यया ।&#x9;033a&lt;br&gt;&#xA;कृतवांस्तत्तथा सर्वं धर्ममुद्दिश्य कारणम् ॥&#x9;033c&lt;br&gt;&#xA;स नागभवने रात्रिं तामुषित्वा प्रतापवान् ।&#x9;034a&lt;br&gt;&#xA;&#39;पुत्रमुत्पादयामास स तस्यां सुमनोहरम् ॥&#x9;034c&lt;br&gt;&#xA;इरावन्तं महाभागं महाबलपराक्रमम् ।&#x9;035a&lt;br&gt;&#xA;&#39;उदितेऽभ्युत्थितः सूर्ये कौरव्यस्य निवेशनात् ॥&#x9;035c&lt;br&gt;&#xA;आगतस्तु पुनस्तत्र गङ्गाद्वारं तया सह ।&#x9;036a&lt;br&gt;&#xA;परित्यज्य गता साध्वी उलूपी निजमन्दिरं ॥&#x9;036c&lt;br&gt;&#xA;दत्त्वा वरमजेयत्वं जले सर्वत्र भारत ।&#x9;037a&lt;br&gt;&#xA;साध्या जलचराः सर्वे भविष्यन्ति न संशयः ॥ ॥&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/235/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/235/</guid>
      <description>&lt;p&gt;अध्यायः 235&lt;/p&gt;&#xA;&lt;p&gt;अर्जुनस्य मणलूरग्रामगमनम् ॥ 1 ॥ पुत्रिकापुत्रकधर्मेण चित्राङ्गदापरिग्रहः ॥ 2 ॥&#xA;वैशम्पायन उवाच ।&#x9;001&lt;br&gt;&#xA;कथयित्वा च तत्सर्वं ब्राह्मणेभ्यः स भारत ।&#x9;001a&lt;br&gt;&#xA;प्रययौ हिमवत्पार्श्वं ततो वज्रधरात्मजः ॥&#x9;001c&lt;br&gt;&#xA;अगस्त्यवटमासाद्य वसिष्ठस्य च पर्वतम् ।&#x9;002a&lt;br&gt;&#xA;भृगुतुङ्गे च कौन्तेयः कृतवाञ्शौचमात्मनः ॥&#x9;002c&lt;br&gt;&#xA;प्रददौ गोसहस्राणि सुबहूनि च भारत ।&#x9;003a&lt;br&gt;&#xA;निवेशांश्च द्विजातिभ्यः सोऽददत्कुरुसत्तमः ॥&#x9;003c&lt;br&gt;&#xA;हिरण्यबिन्दोस्तीर्थे च स्नात्वा पुरुषसत्तमः ।&#x9;004a&lt;br&gt;&#xA;दृष्टवान्पाण्डवश्रेष्ठः पुण्यान्यायतनानि च ॥&#x9;004c&lt;br&gt;&#xA;अवतीर्य नरश्रेष्ठो ब्राह्मणैः सह भारत ।&#x9;005a&lt;br&gt;&#xA;प्राचीं दिशमभिप्रेप्सुर्जगाम भरतर्षभः ॥&#x9;005c&lt;br&gt;&#xA;आनुपूर्व्येण तीर्थानि दृष्टवान्कुरुसत्तमः ।&#x9;006a&lt;br&gt;&#xA;नदीं चोत्पलिनीं रम्यामरण्यं नैमिषं प्रति ॥&#x9;006c&lt;br&gt;&#xA;नन्दामपरनन्दां च कौशिकीं च यशस्विनीम् ।&#x9;007a&lt;br&gt;&#xA;महानदीं गयां चैव गङ्गामपि च भारत ॥&#x9;007c&lt;br&gt;&#xA;एवं तीर्थानि सर्वाणि पश्यमानस्तथाश्रमान् ।&#x9;008a&lt;br&gt;&#xA;आत्मनः पावनं कुर्वन्ब्राह्मणेभ्यो ददौ च गाः ॥&#x9;008c&lt;br&gt;&#xA;अङ्गवङ्गकलिङ्गेषु यानि तीर्थानि कानिचित् ।&#x9;009a&lt;br&gt;&#xA;जगाम तानि सर्वाणि पुण्यान्यायतनानि च ॥&#x9;009c&lt;br&gt;&#xA;दृष्ट्वा च विधिवत्तानि धनं चापि ददौ ततः ।&#x9;010a&lt;br&gt;&#xA;कलिङ्गराष्ट्रद्वारेषु ब्राह्मणाः पाण्डवानुगाः ।&#x9;010c&lt;br&gt;&#xA;अभ्यनुज्ञाय कौन्तेयमुपावर्तन्त भारत ॥&#x9;010e&lt;br&gt;&#xA;स तु तैरभ्यनुज्ञातः कुन्तीपुत्रो धनञ्जयः ।&#x9;011a&lt;br&gt;&#xA;सहायैरल्पकैः शूरः प्रययौ यत्र सागरः ॥&#x9;011c&lt;br&gt;&#xA;स कलिङ्गानतिक्रम्य देशानायतनानि च ।&#x9;012a&lt;br&gt;&#xA;हर्म्याणि रमणीयानि प्रेक्षणाणो ययौ प्रभुः ॥&#x9;012c&lt;br&gt;&#xA;महेन्द्रपर्वतं दृष्ट्वा तापसैरुपशोभितम् ।&#x9;013a&lt;br&gt;&#xA;&#39;गोदावर्यां ततः स्नात्वा तामतीत्य महाबलः ॥&#x9;013c&lt;br&gt;&#xA;कावेरीं तां समासाद्य सङ्गमे सागरस्य च ।&#x9;014a&lt;br&gt;&#xA;स्नात्वा सम्पूज्य देवांश्च पितॄंश्च मुनिभिः सह&#39; ॥&#x9;014c&lt;br&gt;&#xA;समुद्रतीरेण शनैर्मणलूरं जगाम ह ॥&#x9;015ac&lt;br&gt;&#xA;तत्र सर्वाणि तीर्थानि पुण्यान्यायतनानि च ।&#x9;016a&lt;br&gt;&#xA;अभिगम्य महाबाहुरभ्यगच्छन्महीपतिम् ॥&#x9;016c&lt;br&gt;&#xA;मणलूरेश्वरं राजन्धर्मज्ञं चित्रवाहनम् ।&#x9;017a&lt;br&gt;&#xA;तस्य चित्राङ्गदा नाम दुहिता चारुदर्शना ॥&#x9;017c&lt;br&gt;&#xA;तां ददर्श पुरे तस्मिन्विचरन्तीं यदृच्छया ।&#x9;018a&lt;br&gt;&#xA;दृष्ट्वा च तां वरारोहां चकमे चैत्रवाहनीम् ॥&#x9;018c&lt;br&gt;&#xA;अभिगम्य च राजानमवदत्स्वं प्रयोजनम् ।&#x9;019a&lt;br&gt;&#xA;देहि मे खल्विमां राजन्क्षत्रियाय महात्मने ॥&#x9;019c&lt;br&gt;&#xA;तच्छ्रुत्वा त्वब्रवीद्राजा कस्य पुत्रोऽसि नाम किम् ।&#x9;020a&lt;br&gt;&#xA;उवाच तं पाण्डवोऽहं कुन्तीपुत्रो धनञ्जयः ॥&#x9;020c&lt;br&gt;&#xA;तमुवाचाथ राजा स सान्त्वपूर्वमिदं वचः ।&#x9;021a&lt;br&gt;&#xA;राजा प्रभञ्जनो नाम कुलेऽस्मिन्सम्बभूव ह ॥&#x9;021c&lt;br&gt;&#xA;अपुत्रः प्रसवेनार्थी तपस्तेपे स उत्तमम् ।&#x9;022a&lt;br&gt;&#xA;उग्रेण तपसा तेन देवदेवः पिनाकधृक् ॥&#x9;022c&lt;br&gt;&#xA;ईश्वरस्तोषितः पार्थ देवदेवः उमापतिः ।&#x9;023a&lt;br&gt;&#xA;स तस्मै भघवान्प्रादादेकैकं प्रसवं कुले ॥&#x9;023c&lt;br&gt;&#xA;एकैकः प्रसवस्तस्माद्भवत्यस्मिन्कुले सदा ।&#x9;024a&lt;br&gt;&#xA;तेषां कुमाराः सर्वेषां पूर्वेषां मम जज्ञिरे ॥&#x9;024c&lt;br&gt;&#xA;एका च मम कन्येयं कुलस्योत्पादनी भृशम् ।&#x9;025a&lt;br&gt;&#xA;पुत्रो ममायमिति मे भावना पुरुषर्षभ ॥&#x9;025c&lt;br&gt;&#xA;पुत्रिकाहेतुविधिना सञ्ज्ञिता भरतर्षभ ।&#x9;026a&lt;br&gt;&#xA;तस्मादेकः सुतो योऽस्यां जायते भारत त्वया ॥&#x9;026c&lt;br&gt;&#xA;एतच्छुल्कं भवत्वस्याः कुलकृज्जायतामिह ।&#x9;027a&lt;br&gt;&#xA;एतेन समयेनेमां प्रतिगृह्णीष्व पाण्डव ॥&#x9;027c&lt;br&gt;&#xA;स तथेति प्रतिज्ञाय तां कन्यां प्रतिगृह्य च ।&#x9;028a&lt;br&gt;&#xA;&#39;मासे त्रयोदशे पार्थः कृत्वा वैवाहिकीं क्रियाम् ।&#39;&#x9;028c&lt;br&gt;&#xA;उवास नगरे तस्मिन्मासांस्त्रीन्स तया सह ॥ ॥&#x9;028e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/236/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/236/</guid>
      <description>&lt;p&gt;अध्यायः 236&lt;/p&gt;&#xA;&lt;p&gt;सौभद्रतीर्थे स्नानार्थमवतीर्णस्यार्जुनस्य ग्राहेण ग्रहणम् ॥ 1 ॥ जलादुद्धरणेन ग्राहरूपं परित्यज्य नारीरूपं प्राप्तया वर्गानाम्नया स्वप्रभृतीनां ब्राह्मणेन शापदानकथनम् ॥ 2 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;ततः समुद्रे तीर्थानि दक्षिणे भरतर्षभः ।&#x9;001a&lt;br&gt;&#xA;अभ्यगच्छत्सुपुण्यानि शोभितानि तपस्विभिः ॥&#x9;001c&lt;br&gt;&#xA;वर्जयन्ति स्म तीर्तानि तत्र पञ्च सम तापसाः ।&#x9;002a&lt;br&gt;&#xA;अवकीर्णानि यान्यासन्पुरस्तात्तु तपस्विभिः ॥&#x9;002c&lt;br&gt;&#xA;अगस्त्यतीर्थं सौभद्रं पौलोमं च सुपावनम् ।&#x9;003a&lt;br&gt;&#xA;कारन्धमं प्रसन्नं च हयमेधफलं च तत् ॥&#x9;003c&lt;br&gt;&#xA;भारद्वाजस्य तीर्थं तु पापप्रशमनं महत् ।&#x9;004a&lt;br&gt;&#xA;एतानि पञ्च तीर्थानि ददर्श कुरुसत्तमः ॥&#x9;004c&lt;br&gt;&#xA;विविक्तान्युपलक्ष्याथ तानि तीर्थानि पाण्डवः ।&#x9;005a&lt;br&gt;&#xA;दृष्ट्वा च वर्ज्यमानानि मुनिभिर्धर्मबुद्धिभिः ॥&#x9;005c&lt;br&gt;&#xA;तपस्विनस्ततोऽपृच्छत्प्राञ्जलिः कुरुनन्दनः ।&#x9;006a&lt;br&gt;&#xA;तीर्थानीमानि वर्ज्यन्ते किमर्थं ब्रह्मवादिभिः ॥&#x9;006c&lt;br&gt;&#xA;तापसा ऊचुः ।&#x9;007&lt;br&gt;&#xA;ग्राहाः पञ्च वसन्त्येषु हरन्ति च तपोधनान् ।&#x9;007a&lt;br&gt;&#xA;तत एतानि वर्ज्यन्ते तीर्थानि कुरुनन्दन ॥&#x9;007c&lt;br&gt;&#xA;वैशम्पायन उवाच ।&#x9;008&lt;br&gt;&#xA;तेषां श्रुत्वा महाबाहुर्वार्यमाणस्तपोधनैः ।&#x9;008a&lt;br&gt;&#xA;जगाम तानि तीर्थानि द्रष्टुं पुरुषसत्तमः ॥&#x9;008c&lt;br&gt;&#xA;ततः सौभद्रमासाद्य महर्षेस्तीर्थमुत्तमम् ।&#x9;009a&lt;br&gt;&#xA;विगाह्य सहसा शूरः स्नानं चक्रे परन्तपः ॥&#x9;009c&lt;br&gt;&#xA;अथ तं पुरुषव्याघ्रमन्तर्जलचरो महान् ।&#x9;010a&lt;br&gt;&#xA;जग्राह चरणे ग्राहः कुन्तीपुत्रं धनञ्जयम् ॥&#x9;010c&lt;br&gt;&#xA;स तमादाय कौन्तेयो विस्फुरन्तं जलेचरम् ।&#x9;011a&lt;br&gt;&#xA;उदतिष्ठन्महाबाहुर्बलेन बलिनां वरः ॥&#x9;011c&lt;br&gt;&#xA;उत्कृष्ट एव ग्राहस्तु सोऽर्जुनेन यशस्विना ।&#x9;012a&lt;br&gt;&#xA;बभूव नारी कल्याणी सर्वाभरणभूषिता ॥&#x9;012c&lt;br&gt;&#xA;दीप्यमाना श्रिया राजन्दिव्यरूपा मनोरमा ।&#x9;013a&lt;br&gt;&#xA;तदद्भुतं महद्दृष्ट्वा कुन्तीपुत्रो धनञ्जयः ॥&#x9;013c&lt;br&gt;&#xA;तां स्त्रियं परमप्रीत इदं वचनमब्रवीत् ।&#x9;014a&lt;br&gt;&#xA;का वै त्वमसि कल्याणि कुतो वाऽसि जलेचरी ॥&#x9;014c&lt;br&gt;&#xA;किमर्थं च महत्पापमिदं कृतवती पुरा ।&#x9;015a&lt;br&gt;&#xA;वर्गोवाच ।&#x9;015&lt;br&gt;&#xA;अप्सराऽस्मि महाबाहो देवारण्यविहारिणी ॥&#x9;015c&lt;br&gt;&#xA;इष्टा धनपतेर्नित्यं वर्गा नाम महाबल ।&#x9;016a&lt;br&gt;&#xA;मम सख्यश्चतस्रोऽन्याः सर्वाः कामगमाः शुभाः ॥&#x9;016c&lt;br&gt;&#xA;ताभिः सार्धं प्रयाताऽस्मि लोकपालनिवेशनम् ।&#x9;017a&lt;br&gt;&#xA;ततः पश्यामहे सर्वा ब्राह्मणं संशितव्रतम् ॥&#x9;017c&lt;br&gt;&#xA;रूपवन्तमधीयानमेकमेकान्तचारिणम् ।&#x9;018a&lt;br&gt;&#xA;तस्यैव तपसा राजंस्तद्वयं तेजसा वृतम् ॥&#x9;018c&lt;br&gt;&#xA;आदित्य इव तं देशं कृत्स्नं सर्वं व्यकाशयत् ।&#x9;019a&lt;br&gt;&#xA;तस्य दृष्ट्वा तपस्तादृग्रूपचाद्भुतमुत्तमम् ॥&#x9;019c&lt;br&gt;&#xA;अवतीर्णाः स्म तं देशं तपोविघ्नचिकीर्षया ।&#x9;020a&lt;br&gt;&#xA;अहं च सौरभेयी च समीची बुद्बुदा लता ॥&#x9;020c&lt;br&gt;&#xA;यौगपद्येन तं विप्रमभ्यगच्छाम भारत ।&#x9;021a&lt;br&gt;&#xA;गायन्त्योऽथहसन्त्यश्च लोभयित्वा च तं द्विजं ॥&#x9;021c&lt;br&gt;&#xA;स च नास्मासु कृतवान्मनो वीर कथञ्चन ।&#x9;022a&lt;br&gt;&#xA;नाकम्पत महातेजाः स्थितस्तपसि निर्मले ॥&#x9;022c&lt;br&gt;&#xA;सोऽशपत्कुपितोऽस्मांस्तु ब्राह्मणः क्षत्रियर्षभ ।&#x9;023a&lt;br&gt;&#xA;ग्राहभूता जले यूयं चरिष्यथ शतं समाः ॥ ॥&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/237/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/237/</guid>
      <description>&lt;p&gt;अध्यायः 237&lt;/p&gt;&#xA;&lt;p&gt;प्रसादितेन ब्राह्मणेन कृतस्य शापमोचनप्रकारस्य, नारदनिदेशेनैतत्तीर्थागमनस्य च अर्जुनं प्रति वर्गया कथनम् ॥ 1 ॥ एतत्कथां श्रुतवता अर्जुनेन ग्राहरूपाणामवशिष्टानां चतसृणामप्यप्सरसां तत्तत्तीर्थेभ्य उद्धरणेन तासां स्वस्वरूपप्राप्तिः ॥ 2 ॥ पुनर्मणलूरमागत्य तत्र चित्राङ्गदायां जातं बभ्रुवाहननामानं स्वपुत्रं च स्वश्वशुरे समर्प्य अर्जुनस्य गोकर्णक्षेत्रगमनम् ॥ 3 ॥&#xA;वर्गोवाच ।&#x9;001&lt;br&gt;&#xA;ततो वयं प्रव्यथिताः सर्वा भारतसत्तम ।&#x9;001a&lt;br&gt;&#xA;अयाम शरणं विप्रं तं तपोधनमच्युतम् ॥&#x9;001c&lt;br&gt;&#xA;रूपेण वयसा चैव कन्दर्पेण च दर्पिताः ।&#x9;002a&lt;br&gt;&#xA;अयुक्तं कृतवत्यः स्म क्षन्तुमर्हसि नो द्विज ॥&#x9;002c&lt;br&gt;&#xA;एष एव वधोऽस्माकं स्वयं प्राप्तस्तपोधन ।&#x9;003a&lt;br&gt;&#xA;यद्वयं संशितात्मानं प्रलोब्धुं त्वामिहागताः ॥&#x9;003c&lt;br&gt;&#xA;अवध्यास्तु स्त्रियः सृष्टा मन्यन्ते धर्मचारिणः ।&#x9;004a&lt;br&gt;&#xA;तस्माद्धर्मेण वर्ध त्वं नास्मन्हिंसितुमर्हसि ॥&#x9;004c&lt;br&gt;&#xA;सर्वभूतेषु धर्मज्ञ मैत्रो ब्राह्मण उच्यते ।&#x9;005a&lt;br&gt;&#xA;सत्यो भवतु कल्याण एष वादो मनीषिणाम् ॥&#x9;005c&lt;br&gt;&#xA;शरणं च प्रपन्नानां शिष्टाः कुर्वन्ति पालनम् ।&#x9;006a&lt;br&gt;&#xA;शरणं त्वां प्रपन्नाः स्म तस्मात्त्वं क्षन्तुमर्हसि ॥&#x9;006c&lt;br&gt;&#xA;वैशम्पायन उवाच ।&#x9;007&lt;br&gt;&#xA;एवमुक्तः स धर्मात्मा ब्राह्मणः शुभकर्मकृत् ।&#x9;007a&lt;br&gt;&#xA;प्रसादं कृतवान्वीर रविसोमसमप्रभः ॥&#x9;007c&lt;br&gt;&#xA;ब्राह्मण उवाच ।&#x9;008&lt;br&gt;&#xA;शतं शतसहस्रं तु सर्वमक्षय्यवाचकम् ।&#x9;008a&lt;br&gt;&#xA;परिमाणं शतं त्वेतन्नेदमक्षय्यवाचकम् ॥&#x9;008c&lt;br&gt;&#xA;यदा च वो ग्राहभूता गृह्णन्तीः पुरुषाञ्जले ।&#x9;009a&lt;br&gt;&#xA;उत्कर्षति जलात्तस्मात्स्थलं पुरुषसत्तमः ॥&#x9;009c&lt;br&gt;&#xA;तदा यूयं पुनः सर्वाः स्वं रूपं प्रतिपत्स्यथ ।&#x9;010a&lt;br&gt;&#xA;अनृतं नोक्तपूर्वं मे हसतापि कदाचन ॥&#x9;010c&lt;br&gt;&#xA;तानि सर्वाणि तीर्थानि ततः प्रभृति चैव ह ।&#x9;011a&lt;br&gt;&#xA;नारीतीर्थानि नाम्नेह ख्यातिं यास्यन्ति सर्वशः ।&#x9;011c&lt;br&gt;&#xA;पुण्यानि च भविष्यन्ति पावनानि मनीषिणां ॥&#x9;011e&lt;br&gt;&#xA;वर्गोवाच ।&#x9;012&lt;br&gt;&#xA;ततोऽभिवाद्य तं विप्रं कृत्वा चापि प्रदक्षिणम् ।&#x9;012a&lt;br&gt;&#xA;अचिन्तयामोऽपसृत्य तस्माद्देशात्सुदुःखिताः ॥&#x9;012c&lt;br&gt;&#xA;क्व नु नाम वयं सर्वाः कालेनाल्पेन तं नरम् ।&#x9;013a&lt;br&gt;&#xA;समागच्छेम यो नस्तद्रूपमापादयेत्पुनः ॥&#x9;013c&lt;br&gt;&#xA;ता वयं चिन्तयित्वैव मुहूर्तादिव भारत ।&#x9;014a&lt;br&gt;&#xA;दृष्टवत्यो महाभागं देवर्षिमुत नारदम् ॥&#x9;014c&lt;br&gt;&#xA;सम्प्रहृष्टाः स्म तं दृष्ट्वा देवर्षिममितद्युतिम् ।&#x9;015a&lt;br&gt;&#xA;अभिवाद्य च तं पार्थ स्थिताः स्म व्रीडिताननाः ॥&#x9;015c&lt;br&gt;&#xA;स नोऽपृच्छद्दुःखमूलमुक्तवत्यो वयं च तम् ।&#x9;016a&lt;br&gt;&#xA;श्रुत्वा तत्र यथावृत्तमिदं वचनमब्रवीत् ॥&#x9;016c&lt;br&gt;&#xA;दक्षिणे सागरानूपे पञ्च तीर्थानि सन्ति वै ।&#x9;017a&lt;br&gt;&#xA;पुण्यानि रमणीयानि तानि गच्छत मा चिरं ॥&#x9;017c&lt;br&gt;&#xA;तत्राशु पुरुषव्याघ्रः पाण्डवेयो धनञ्जयः ।&#x9;018a&lt;br&gt;&#xA;मोक्षयिष्यति शुद्धात्मा दुःखादस्मान्न संशयः ॥&#x9;018c&lt;br&gt;&#xA;&#39;इत्युक्त्वा नारदः सर्वास्तत्रैवान्तरधीयत ।&#x9;019a&lt;br&gt;&#xA;&#39;तस्य सर्वा वयं वीर श्रुत्वा वाक्यमितो गताः ।&#x9;019c&lt;br&gt;&#xA;तदिदं सत्यमेवाद्य मोक्षिताहं त्वयाऽनघ ॥&#x9;019e&lt;br&gt;&#xA;एतास्तु मम ताः सख्यश्चतस्रोऽन्या जले श्रिताः ।&#x9;020a&lt;br&gt;&#xA;कुरु कर्म शुभं वीर एताः सर्वा विमोक्षय ॥&#x9;020c&lt;br&gt;&#xA;वैशम्पायन उवाच ।&#x9;021&lt;br&gt;&#xA;ततस्ताः पाण्डवश्रेष्ठः सर्वा एव विशाम्पते ।&#x9;021a&lt;br&gt;&#xA;&#39;अवगाह्य च तत्तीर्थं गृहीतो ग्राहिभिस्तदा ॥&#x9;021c&lt;br&gt;&#xA;ग्राहीभिश्चोत्तताराशु तरयामास तत्क्षणात् ।&#x9;022a&lt;br&gt;&#xA;सा चाप्सरा बभूवाशु सर्वाभरणभूषिता ॥&#x9;022c&lt;br&gt;&#xA;एवं क्रमेण ताः सर्वा मोक्षयामास वीर्यवान् ॥&#39;&#x9;023ac&lt;br&gt;&#xA;उत्थाय च जलात्तस्मात्प्रतिलभ्य वपुः स्वकम् ।&#x9;024a&lt;br&gt;&#xA;तास्तदाऽप्सरसो राजन्नदृश्यन्त यथा पुरा ॥&#x9;024c&lt;br&gt;&#xA;तीर्थानि शोधयित्वा तु तथानुज्ञाय ताः प्रभुः ।&#x9;025a&lt;br&gt;&#xA;चित्राङ्गदां पुनर्द्रष्टुं मणलूरं पुनर्ययौ ॥&#x9;025c&lt;br&gt;&#xA;तस्यामजनयत्पुत्रं राजानं बभ्रुवाहनम् ।&#x9;026a&lt;br&gt;&#xA;तं दृष्ट्वा पाण्डवो राजंश्चित्रवाहनमब्रवीत् ॥&#x9;026c&lt;br&gt;&#xA;चित्राङ्गदायाः शुल्कं त्वं गृहाण बभ्रुवाहनम् ।&#x9;027a&lt;br&gt;&#xA;अनेन च भविष्यामि ऋणान्मुक्तो नराधिप ॥&#x9;027c&lt;br&gt;&#xA;चित्राङ्गदां पुनर्वाक्यमब्रवीत्पाण्डुनन्दनः ।&#x9;028a&lt;br&gt;&#xA;इहैव भव भद्रं ते वर्धेथा बभ्रुवाहनम् ॥&#x9;028c&lt;br&gt;&#xA;इन्द्रपस्थनिवासं मे त्वं तत्रागत्य रंस्यसि ।&#x9;029a&lt;br&gt;&#xA;कुन्ती युधिष्ठिरं भीमं भ्रातरौ मे कनीयसौ ॥&#x9;029c&lt;br&gt;&#xA;आगत्य तत्र पश्येथा अन्यानपि च बान्धवान् ।&#x9;030a&lt;br&gt;&#xA;बान्धवैः सहिताः सर्वैर्नन्दसे त्वमनिन्दिते ॥&#x9;030c&lt;br&gt;&#xA;धर्मे स्थितः सत्यधृतिः कौन्तेयोऽथ युधिष्ठिरः ।&#x9;031a&lt;br&gt;&#xA;जित्वा तु पृथिवीं सर्वां राजसूयं करिष्यति ॥&#x9;031c&lt;br&gt;&#xA;तत्रागच्छन्ति राजानः पृथिव्यां नृपसञ्ज्ञिताः ।&#x9;032a&lt;br&gt;&#xA;बहूनि रत्नान्यादाय आगमिष्यति ते पिता ॥&#x9;032c&lt;br&gt;&#xA;एकसार्थं प्रयातासि चित्रवाहनसेवया ।&#x9;033a&lt;br&gt;&#xA;द्रक्ष्यामि राजसूये त्वां पुत्रं पालय मा शुचः ॥&#x9;033c&lt;br&gt;&#xA;बभ्रुवाहननाम्ना तु मम प्राणो बहिश्चरः ।&#x9;034a&lt;br&gt;&#xA;तस्माद्भरस्व पुत्रं वै पुरुषं वंशवर्धनम् ॥&#x9;034c&lt;br&gt;&#xA;चित्रवाहनदायादं धर्मात्पौरवनन्दनम् ।&#x9;035a&lt;br&gt;&#xA;पाण्डवानां प्रियं पुत्रं तस्मात्पालय सर्वदा ॥&#x9;035c&lt;br&gt;&#xA;विप्रयोगेण सन्तापं मा कृथास्त्वमनिन्दिते ।&#x9;036a&lt;br&gt;&#xA;चित्राङ्गदामेवमुक्त्वा &#39;सागरानूपमाश्रितः ॥&#x9;036c&lt;br&gt;&#xA;स्थानं दूरं समाप्लुत्य दत्त्वा बहुधनं तदा ।&#x9;037a&lt;br&gt;&#xA;केरलान्समतिक्रम्य&#39; गोकर्णमभितोऽगमत् ॥&#x9;037c&lt;br&gt;&#xA;आद्यं पशुपतेः स्थानं दर्शनादेव मुक्तिदम् ।&#x9;038a&lt;br&gt;&#xA;यत्र पापोऽपि मनुजः प्राप्नोत्यभयदं पदम् ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/238/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/238/</guid>
      <description>&lt;p&gt;अध्यायः 238&lt;/p&gt;&#xA;&lt;p&gt;अर्जुनस्य प्रभासतीर्थगमनम् ॥ 1 ॥ तत्र स्मृतिपथागतसुभद्रारूपलावण्यादिकं चिन्तयतोऽर्जुनस्य परिव्राजकवेषस्वीकारेण तस्या हरणे निश्चयः ॥ 2 ॥ अर्जुनस्य चिन्तितज्ञानेन हसता श्रीकृष्णेन सह शायिन्या सत्यभामया हासकारणे पृष्टे तां प्रति अर्जुनवृत्तान्तकथनम् ॥ 3 ॥ सत्यभामां शयने विहाय एकाकिना श्रीकृष्णेन प्रभासतीर्थम्प्रति प्रस्थानम् ॥ 4 ॥ चारमुखेन अर्जुनस्य तत्रागमनं श्रुत्वा कृष्णस्य तत्रागमनम् ॥ 5 ॥ अर्जुनेन सम्भाष्य कृष्णस्य द्वारकाम्प्रति पुनरागमनम् ॥ 6 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;br&gt;&#xA;सोऽपरान्तेषु तीर्थानि पुण्यान्यायतनानि च ।&#x9;001a&lt;br&gt;&#xA;सर्वाण्येवानुपूर्व्येण जगामामितविक्रमः ॥&#x9;001c&lt;br&gt;&#xA;समुद्रे पश्चिमे यानि तीर्थान्यायतनानि च ।&#x9;002a&lt;br&gt;&#xA;तानि सर्वाणि गत्वा स प्रभासमुपजग्मिवान् ॥&#x9;002c&lt;br&gt;&#xA;&#39;चिन्तयामास रात्रौ तु गदेन कथितं पुरा ।&#x9;003a&lt;br&gt;&#xA;सुभद्रायाश्च माधुर्यरूपसम्पद्गुणानि च ॥&#x9;003c&lt;br&gt;&#xA;प्राप्तुं तां चिन्तयामास कोऽत्रोपायो भवेदिति ।&#x9;004a&lt;br&gt;&#xA;वेषवैकृत्यमापन्नः परिव्राजकरूपधृत् ॥&#x9;004c&lt;br&gt;&#xA;कुकुरान्धकवृष्णीनामज्ञातो वेषधारणात् ।&#x9;005a&lt;br&gt;&#xA;भ्रममाणश्चरन्भैक्षं परिव्राजकवेषवान् ॥&#x9;005c&lt;br&gt;&#xA;येनकेनाप्युपायेन प्रविश्य च गृहं महत् ।&#x9;006a&lt;br&gt;&#xA;दृष्ट्वा सुभद्रां कृष्णस्य भगिनीमेकसुन्दरीम् ॥&#x9;006c&lt;br&gt;&#xA;वासुदेवमतं ज्ञात्वा करिष्यामि हितं शुभम् ।&#x9;007a&lt;br&gt;&#xA;एवं विनिश्चयं कृत्वा दीक्षितो वै तदाऽभवत् ॥&#x9;007c&lt;br&gt;&#xA;त्रिदण्डी मुण्डितः कुण्डी अक्षमालाङ्गुलीयकः ।&#x9;008a&lt;br&gt;&#xA;योगभारं वहन्पार्थो वटवृक्षस्य कोटरम् ॥&#x9;008c&lt;br&gt;&#xA;प्रविशंश्चैव बीभत्सुर्वृष्टिं वर्षति वासवे ।&#x9;009a&lt;br&gt;&#xA;चिन्तयामास देवेशं केशवं क्लेशनाशनम् ॥&#x9;009c&lt;br&gt;&#xA;केशवश्चिन्तितं ज्ञात्वा दिव्यज्ञानेन दृष्टवान् ।&#x9;010a&lt;br&gt;&#xA;शयानः शयने दिव्ये सत्यभामासहायवान् ॥&#x9;010c&lt;br&gt;&#xA;केशवः सहसा राजञ्जहास च ननन्द च ।&#x9;011a&lt;br&gt;&#xA;पुनः पुनः सत्यभामा चाब्रवीत्पुरुषोत्तमम् ॥&#x9;011c&lt;br&gt;&#xA;भगवंश्चिन्तयाविष्टः शयने शयितः सुखम् ।&#x9;012a&lt;br&gt;&#xA;भवान्बहुप्रकारेण जहास च पुनः पुनः ॥&#x9;012c&lt;br&gt;&#xA;श्रोतव्यं यदि वा कृष्ण प्रसादो यदि ते मयि ।&#x9;013a&lt;br&gt;&#xA;वक्तुमर्हसि देवेश तच्छ्रोतुं कामयाम्यहम् ॥&#x9;013c&lt;br&gt;&#xA;श्रीभगवानुवाच ।&#x9;014&lt;br&gt;&#xA;पितृष्वसुर्यः पुत्रो मे भीमसेनानुजोऽर्जुनः ।&#x9;014a&lt;br&gt;&#xA;तीर्थयात्रां गतः पार्थः कारणात्समयात्तदा ॥&#x9;014c&lt;br&gt;&#xA;तीर्थयात्रासमाप्तौ तु निवृत्तो निशि भारतः ।&#x9;015a&lt;br&gt;&#xA;सुभध्रां चिन्तयामास रूपेणाप्रतिमां भुवि ॥&#x9;015c&lt;br&gt;&#xA;चिन्तयेन्नेव तां भद्रां यतिरूपधरोऽर्जुनः ।&#x9;016a&lt;br&gt;&#xA;यतिरूपप्रतिच्छन्नो द्वारकां प्राप्य माधवीम् ॥&#x9;016c&lt;br&gt;&#xA;येनकेनाप्युपायेन दृष्ट्वा तु वरवर्णिनीम् ।&#x9;017a&lt;br&gt;&#xA;वासुदेवमतं ज्ञात्वा प्रयतिष्ये मनोरथम् ॥&#x9;017c&lt;br&gt;&#xA;एवं व्यवसितः पार्थो यतिलिङ्गेन पाण्डवः ।&#x9;018a&lt;br&gt;&#xA;छायायां वटवृक्षस्य वृष्टिं वर्षति वासवे ॥&#x9;018c&lt;br&gt;&#xA;योगभारं वहन्नेव मानसं दुःखमाप्तवान् ।&#x9;019a&lt;br&gt;&#xA;एतदर्थं विजानीहि हसन्तं मां मुदा प्रिये ॥&#x9;019c&lt;br&gt;&#xA;भ्रातरं तव पश्येति सत्यभामां व्यसर्जयत् ।&#x9;020a&lt;br&gt;&#xA;तत उत्थाय शयनात्प्रस्थितो मधुसूदनः ॥&#39;&#x9;020c&lt;br&gt;&#xA;प्रभासदेशं सम्प्राप्तं बीभत्सुमपराजितम् ।&#x9;021a&lt;br&gt;&#xA;तीर्थान्यनुचरन्तं तं शुश्राव मधुसूदनः ॥&#x9;021c&lt;br&gt;&#xA;चाराणां चैव वचनादेकाकी स जनार्दनः ।&#x9;022a&lt;br&gt;&#xA;तत्राभ्यगच्छत्कौन्तेयं महात्मानं स माधवः ॥&#x9;022c&lt;br&gt;&#xA;ददृशाते तदान्योन्यं प्रभासे कृष्णपाण्डवौ ॥&#x9;023ac&lt;br&gt;&#xA;तावन्योन्यं समाश्लिष्य पृष्ट्वा च कुशलं वने ।&#x9;024a&lt;br&gt;&#xA;आस्तां प्रियसखायौ तौ नरनारायणावृषी ॥&#x9;024c&lt;br&gt;&#xA;ततोऽर्जुनं वासुदेवस्तां चर्यां पर्यपृच्छत ।&#x9;025a&lt;br&gt;&#xA;किमर्थं पाण्डवैतानि तीर्थान्यनुचरस्युत ॥&#x9;025c&lt;br&gt;&#xA;ततोऽर्जनो यथावृत्तं सर्वमाख्यातवांस्तदा ।&#x9;026a&lt;br&gt;&#xA;श्रुत्वोवाच च वार्ष्णेय एवमेतदिति प्रभुः ॥&#x9;026c&lt;br&gt;&#xA;तौ विहृत्य यथाकामं प्रभासे कृष्णपाण्डवौ ।&#x9;027a&lt;br&gt;&#xA;महीधरं रैवतकं वासायैवाभिजग्मतुः ॥&#x9;027c&lt;br&gt;&#xA;पूर्वमेव तु कृष्णस्य वचनात्तं महीधरम् ।&#x9;028a&lt;br&gt;&#xA;पुरुषा मण्डयाञ्चक्रुरुपजह्रश्च भोजनम् ॥&#x9;028c&lt;br&gt;&#xA;प्रतिगृह्यार्जुनः सर्वमुपभुज्य च पाण्डवः ।&#x9;029a&lt;br&gt;&#xA;सहैव वासुदेवेन दृष्टवान्नटनर्तकान् ॥&#x9;029c&lt;br&gt;&#xA;अभ्यनुज्ञाय तान्सर्वानर्चयित्वा च पाण्डवः ।&#x9;030a&lt;br&gt;&#xA;सत्कृतं शयनं दिव्यमभ्यगच्छन्महामतिः ॥&#x9;030c&lt;br&gt;&#xA;ततस्तत्र महाबाहुः शयानः शयने शुभे ।&#x9;031a&lt;br&gt;&#xA;तीर्थानां पल्वलानां च पर्वतानां च दर्शनम् ।&#x9;031c&lt;br&gt;&#xA;आपगानां वनानां च कथयामास सात्वते ॥&#x9;031e&lt;br&gt;&#xA;एवं स कथयन्नेव निद्रया जनमेजय ।&#x9;032a&lt;br&gt;&#xA;कौन्तेयोऽपि हृतस्तस्मिञ्शयने स्वर्गसन्निभे ॥&#x9;032c&lt;br&gt;&#xA;मधुरेणैव गीतेन वीणाशब्देन चैव ह ।&#x9;033a&lt;br&gt;&#xA;प्रबोध्यमानो बुबुधे स्तुतिभिर्मङ्गलैस्तता ॥&#x9;033c&lt;br&gt;&#xA;स कृत्वाऽवश्यकार्याणि वार्ष्णेयेनाभिनन्दितः ।&#x9;034a&lt;br&gt;&#xA;&#39;वार्ष्णेयं समनुज्ञाप्य तत्र वासमरोचयत् ॥&#x9;034c&lt;br&gt;&#xA;तथेत्युक्त्वा वासुदेवो भोजनं वै शशास ह ।&#x9;035a&lt;br&gt;&#xA;यतिरूपधरं पार्थं विसृज्य सहसा हरिः ।&#39;&#x9;035c&lt;br&gt;&#xA;रथेन काञ्चनाङ्गेन द्वारकामभिजग्मिवान् ॥&#x9;035e&lt;br&gt;&#xA;अलङ्कृता द्वारका तु बभूव जनमेजय ॥&#x9;036a&lt;br&gt;&#xA;दिदृक्षन्तश्च गोविन्दं द्वारकावासिनो जनाः ।&#x9;037a&lt;br&gt;&#xA;नरेन्द्रमार्गमाजग्मुस्तूर्णं शतसहस्रशः ॥&#x9;037c&lt;br&gt;&#xA;&#39;क्षणार्धमपि वार्ष्णेया गोविन्दविरहाक्षमाः ।&#x9;038a&lt;br&gt;&#xA;कौतूहलसमाविष्टा भृशमुत्प्रेक्ष्य संस्थिताः ॥&#39;&#x9;038c&lt;br&gt;&#xA;अवलोकेषु नारीणां सहस्राणि शतानि च ।&#x9;039a&lt;br&gt;&#xA;भोजवृष्ण्यन्धकानां च समवायो महानभूत् ॥&#x9;039c&lt;br&gt;&#xA;स तथा सत्कृतः सर्वैर्भोजवृष्ण्यन्धकात्मजैः ।&#x9;040a&lt;br&gt;&#xA;अभिवाद्याभिवाद्यांश्च सर्वैश्च प्रतिनन्दितः ॥&#x9;040c&lt;br&gt;&#xA;कुमारैः सर्वशो वीरः सत्कारेणाभिचोदितः ।&#x9;041a&lt;br&gt;&#xA;समानवयसः सर्वानाश्लिष्य स पुनःपुनः ॥&#x9;041c&lt;br&gt;&#xA;कृष्णः स्वभवनं रम्यं प्रविवेश महाबलः ।&#x9;042a&lt;br&gt;&#xA;प्रभासादागतं देव्यः सर्वाः कृष्णमपूजयन् ॥ ॥&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/239/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/239/</guid>
      <description>&lt;p&gt;अध्यायः 239&lt;/p&gt;&#xA;&lt;p&gt;(अथ सुभद्राहरणपर्व ॥ 16 ॥)&lt;/p&gt;&#xA;&lt;p&gt;रवैतकपर्वतम्प्रति उत्सवार्थं कृष्णादीनां गमनम् ॥ 1 ॥ तत्र कृष्णस्य परिव्राजकरूपार्जुनदर्शनम् ॥ 2 ॥ सुभद्रादर्शनेन तस्यां सञ्जातहृच्छयस्यार्जुनस्य यतिरूपेण सुभद्राहरणे कुष्णानुज्ञालाभः ॥ 3 ॥ दूतैनिवेदितैतद्वृत्तान्तेन सपरिवारेण युधिष्ठिरेणाभ्यनुज्ञानम् ॥ 4 ॥&#xA;वैशम्पायन उवाच ।&#x9;001&lt;br&gt;&#xA;ततः कतिपयाहस्य तस्मिन्रैवतके गिरौ ।&#x9;001a&lt;br&gt;&#xA;वृष्ण्यन्धकानामभवदुत्सवो नृपसत्तम ॥&#x9;001c&lt;br&gt;&#xA;तत्र दानं ददुर्वीरा ब्राह्मणेभ्यः सहस्रशः ।&#x9;002a&lt;br&gt;&#xA;भोजवृष्ण्यन्धकाश्चैव महे तस्य गिरेस्तदा ॥&#x9;002c&lt;br&gt;&#xA;प्रसादै रत्नचित्रैश्च गिरेस्तस्य समन्ततः ।&#x9;003a&lt;br&gt;&#xA;स देशः शोभितो राजन्कल्पवृक्षैश्च सर्वशः ॥&#x9;003c&lt;br&gt;&#xA;वादित्राणि च तत्रान्ये वादकाः समवादयन् ।&#x9;004a&lt;br&gt;&#xA;ननृतुर्नर्तकाश्चैव जगुर्गेयानि गायनाः ॥&#x9;004c&lt;br&gt;&#xA;अलङ्कृताः कुमाराश्च वृष्णीनां सुमहौजसाम् ।&#x9;005a&lt;br&gt;&#xA;यानैर्हाटकचित्रैश्च चञ्चूर्यन्ते स्म सर्वशः ॥&#x9;005c&lt;br&gt;&#xA;पौराश्च पादचारेण यानैरुच्चावचैस्तथा ।&#x9;006a&lt;br&gt;&#xA;सदाराः सानुयात्राश्च शतशोऽथ सहस्रशः ॥&#x9;006c&lt;br&gt;&#xA;ततो हलधरः क्षीबो रेवतीसहितः प्रभुः ।&#x9;007a&lt;br&gt;&#xA;अनुगम्यमानो गन्धर्वैरचरत्तत्र भारत ॥&#x9;007c&lt;br&gt;&#xA;तथैव राजा वृष्णीनामुग्रसेनः प्रतापवान् ।&#x9;008a&lt;br&gt;&#xA;अनुगीयमानो गन्धर्वैः स्त्रीसहस्रसहायवान् ॥&#x9;008c&lt;br&gt;&#xA;रौक्मिणेयश्च साम्बश्च क्षीबौ समरदुर्मदौ ।&#x9;009a&lt;br&gt;&#xA;दिव्यमाल्याम्बरधरौ विजह्वातेऽमराविव ॥&#x9;009c&lt;br&gt;&#xA;अक्रूरः सारणश्चैव गदो बभ्रुर्विदूरथः ।&#x9;010a&lt;br&gt;&#xA;निशठश्चारुदेष्णश्च पृथुर्विपृथुरेव च ॥&#x9;010c&lt;br&gt;&#xA;सत्यकः सात्यकिश्चैव भङ्गकारमहारवौ ।&#x9;011a&lt;br&gt;&#xA;हार्दिक्य उद्धवश्चैव ये चान्ये नानुकीर्तिताः ॥&#x9;011c&lt;br&gt;&#xA;एते परिवृताः स्त्रीभिर्गन्धर्वैश्च पृथक्पृथक् ।&#x9;012a&lt;br&gt;&#xA;तमुत्सवं रैवतके शोभयाञ्चक्रिरे तदा ॥&#x9;012c&lt;br&gt;&#xA;&#39;वासदेवो ययौ तत्र सह स्त्रीभिर्मुदान्वितः ।&#x9;013a&lt;br&gt;&#xA;दत्त्वा दानं द्विजातिभ्यः परिव्राजमपश्यत ॥&#39;&#x9;013c&lt;br&gt;&#xA;चित्रकौतूहले तस्मिन्वर्तमाने महाद्भुते ।&#x9;014a&lt;br&gt;&#xA;वासुदेवश्च पार्थश्च सहितौ परिजग्मतुः ॥&#x9;014c&lt;br&gt;&#xA;तत्र चङ्क्रममाणौ तौ वसुदेवसुतां शुभाम् ।&#x9;015a&lt;br&gt;&#xA;अलङ्कृतां सखीमध्ये भद्रां ददृशतुस्तदा ॥&#x9;015c&lt;br&gt;&#xA;दृष्ट्वैव तामर्जुनस्य कन्दर्पः समजायत ।&#x9;016a&lt;br&gt;&#xA;तं तदैकाग्रमनसं कृष्णः पार्थमलक्षयत् ॥&#x9;016c&lt;br&gt;&#xA;अब्रवीत्पुरुषव्याघ्रः प्रसहन्निव भारत ।&#x9;017a&lt;br&gt;&#xA;वनेचरस्य किमिदं कामेनालोड्यते मनः ॥&#x9;017c&lt;br&gt;&#xA;ममैषा भगिनी पार्थ सारणस्य सहोदरी ।&#x9;018a&lt;br&gt;&#xA;सुभद्रा नाम भद्रं ते पितुर्मे दयिता सुता ।&#x9;018c&lt;br&gt;&#xA;यदि ते वर्तते बुद्धिर्वक्ष्यामि पितरं स्वयम् ॥&#x9;018e&lt;br&gt;&#xA;अर्जुन उवाच ।&#x9;019&lt;br&gt;&#xA;दुहिता वसुदेवस्य वासुदेवस्य च स्वसा ।&#x9;019a&lt;br&gt;&#xA;रूपेण चैषा सम्पन्ना कमिवैषा न मोहयेत् ॥&#x9;019c&lt;br&gt;&#xA;कृतमेव तु कल्याणं सर्वं मम भवेद्ध्रुवम् ।&#x9;020a&lt;br&gt;&#xA;यदि स्यान्मम वार्ष्णेयी महिषीयं स्वसा तव ॥&#x9;020c&lt;br&gt;&#xA;प्राप्तौ तु क उपायः स्यात्तं ब्रवीहि जनार्दन ।&#x9;021a&lt;br&gt;&#xA;आस्थास्यामि तदा सर्वं यदि शक्यं नरेण तत् ॥&#x9;021c&lt;br&gt;&#xA;वासुदेव उवाच ।&#x9;022&lt;br&gt;&#xA;स्वयं वरः क्षत्रियाणां विवाहः पुरुषर्षभ ।&#x9;022a&lt;br&gt;&#xA;स च संशयितः पार्थ स्वभावस्यानिमित्ततः ॥&#x9;022c&lt;br&gt;&#xA;प्रसह्य हरणं चापि क्षत्रियाणां प्रशस्यते ।&#x9;023a&lt;br&gt;&#xA;विवाहहेतुः शूराणामिति धर्मविदो विदुः ॥&#x9;023c&lt;br&gt;&#xA;स त्वमर्जुन कल्याणीं प्रसह्य भगिनीं मम ।&#x9;024a&lt;br&gt;&#xA;&#39;यतिरूपधरस्तं तु यथा कालविपाकता ।&#39;&#x9;024c&lt;br&gt;&#xA;हर स्वयंवरे ह्यस्याः को वै वेद चिकीर्षितम् ॥&#x9;024e&lt;br&gt;&#xA;वैशम्पायन उवाच ।&#x9;025&lt;br&gt;&#xA;ततोऽर्जुनश्च कृष्णश्च विनिश्चित्येतिकृत्यताम् ।&#x9;025a&lt;br&gt;&#xA;शीघ्रगान्पुरुषानन्प्रेषयामासतुस्तदा ॥&#x9;025c&lt;br&gt;&#xA;धर्मराजाय तत्सर्वमिन्द्रप्रस्थगताय वै ।&#x9;026a&lt;br&gt;&#xA;श्रुत्वैव च महाबाहुरनुजज्ञे समातृकः ॥&#x9;026c&lt;br&gt;&#xA;&#39;भीमसेनस्तु तच्छ्रुत्वा कृतकृत्यं स्म मन्यते ।&#x9;027a&lt;br&gt;&#xA;इत्येवं मनुजैरुक्तं कृष्णः श्रुत्वा महामतिः ॥&#x9;027c&lt;br&gt;&#xA;अनुज्ञाप्य तदा पार्थं हृदि स्थाप्य चिकीर्षितम् ।&#x9;028a&lt;br&gt;&#xA;इत्येवं मनुजैः सार्धं द्वारकां समुपेयिवान् ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/240/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/240/</guid>
      <description>&lt;p&gt;अध्यायः 240&lt;/p&gt;&#xA;&lt;p&gt;द्वारकायां उपवने वसतः यतिरूपस्यार्जुतस्य रैवतकपर्वतात्प्रतिनिवृत्तैर्यादवैर्दर्शनम् ॥ 1 ॥ यतिनिवासविषये यादवैः पृष्टे सुभद्रागृहे वसत्विति रामोक्तिः ॥ 2 ॥&#xA;वैशम्पायन उवाच ।&#x9;001&lt;br&gt;&#xA;चैराः सञ्चारिते तस्मिन्ननुज्ञाते युधिष्ठिरे ।&#x9;001a&lt;br&gt;&#xA;वासुदेवाभ्यनुज्ञातः कथयित्वेतिकृत्यताम् ॥&#x9;001c&lt;br&gt;&#xA;कृष्णस्य मतमास्थाय प्रययौ भरतर्षभः ।&#x9;002a&lt;br&gt;&#xA;द्वारकाया उपवने तस्थौ वै कार्यसाधनः ॥&#x9;002c&lt;br&gt;&#xA;निवृत्ते ह्युत्सवे तस्मिन्गिरौ रैवतके तदा ।&#x9;003a&lt;br&gt;&#xA;वृष्णयोऽप्यगमन्सर्वे पुरीं द्वारवतीमनु ॥&#x9;003c&lt;br&gt;&#xA;चिन्तयानस्ततो भद्रामुपविष्टः शिलातले ।&#x9;004a&lt;br&gt;&#xA;रमणीये वनोद्देशे बहुपादपसंवृते ॥&#x9;004c&lt;br&gt;&#xA;सालतालाश्वकर्णैश्च बकुलैरर्जुनैस्तथा ।&#x9;005a&lt;br&gt;&#xA;चम्पकाशोकपुन्नागैः केतकैः पाटलैस्तथा ॥&#x9;005c&lt;br&gt;&#xA;कर्णिकारैरशोकैश्च अङ्कोलैरतिमुक्तकैः ।&#x9;006a&lt;br&gt;&#xA;एवमादिभिरन्यैश्च संवृते स शिलातले ॥&#x9;006c&lt;br&gt;&#xA;पुनःपुनश्चिन्तयानः सुभद्रां भद्रभाषिणीम् ।&#x9;007a&lt;br&gt;&#xA;यदृच्छया चोपपन्नान्वृष्णिवीरान्ददर्श सः ॥&#x9;007c&lt;br&gt;&#xA;बलदेवं च हार्दिक्यं साम्बं सारणमेव च ।&#x9;008a&lt;br&gt;&#xA;प्रद्युम्नं च गदं चैव चारुदेष्णं विदूरथम् ॥&#x9;008c&lt;br&gt;&#xA;भानुं च हरितं चैव विपृथुं पृथुमेव च ।&#x9;009a&lt;br&gt;&#xA;तथान्यांश्च बहून्पश्यन्हृदि शोकमधारयत् ॥&#x9;009c&lt;br&gt;&#xA;ततस्ते सहिताः सर्वे यतिं दृष्ट्वा समुत्सुकाः ।&#x9;010a&lt;br&gt;&#xA;वृष्णयो विनयोपेताः परिवार्योपतस्थिरे ॥&#x9;010c&lt;br&gt;&#xA;ततोऽर्जुनः प्रीतमनाः स्वागतं व्याजहार सः ।&#x9;011a&lt;br&gt;&#xA;आस्यतामास्यतां सर्वै रमणीये शिलातले ॥&#x9;011c&lt;br&gt;&#xA;इत्येवमुक्ता यतिना प्रीतास्ते यादवर्षभाः ।&#x9;012a&lt;br&gt;&#xA;उपोपविविशुः सर्वे ते स्वागतमिति ब्रुवन् ॥&#x9;012c&lt;br&gt;&#xA;परितः सन्निविष्टेषु वृष्णिवीरेषु पाण्डवः ।&#x9;013a&lt;br&gt;&#xA;आकारं गूहमानस्तु कुशलप्रश्नमब्रवीत् ॥&#x9;013c&lt;br&gt;&#xA;सर्वत्र कुशलं चोक्त्वा बलदेवोऽब्रवीदिदम् ।&#x9;014a&lt;br&gt;&#xA;प्रसादं कुरु मे विप्र कुतस्त्वं चागतो ह्यसि ॥&#x9;014c&lt;br&gt;&#xA;त्वया दृष्टानि पुण्यानि वद त्वं वदतांवर ।&#x9;015a&lt;br&gt;&#xA;पर्वतांश्चैव तीर्थानि वनान्यायतनानि च ॥&#x9;015c&lt;br&gt;&#xA;वैशम्पायन उवाच ।&#x9;016&lt;br&gt;&#xA;तीर्थानां दर्शनं चैव पर्वतानां च भारत ।&#x9;016a&lt;br&gt;&#xA;आपगानां वनानां च कथयामास ताः कथाः ॥&#x9;016c&lt;br&gt;&#xA;श्रुत्वा धर्मकथाः पुण्या वृष्णिवीरा मुदान्विताः ।&#x9;017a&lt;br&gt;&#xA;अपूजयंस्तदा भिक्षुं कथान्ते जनमेजय ॥&#x9;017c&lt;br&gt;&#xA;ततस्तु यादवाः सर्वे मन्त्रयन्ति स्म भारत ।&#x9;018a&lt;br&gt;&#xA;अयं देशातिथिः श्रीमान्यतिलिङ्गधरो द्विजः ॥&#x9;018c&lt;br&gt;&#xA;आवासं कमुपाश्रित्य वसेत निरुपद्रवः ।&#x9;019a&lt;br&gt;&#xA;इत्येवं प्रब्रुवन्तस्तु रौहिणेयं च यादवाः ॥&#x9;019c&lt;br&gt;&#xA;ददृशुः कृष्णमायान्तं सर्वे यादवनन्दनम् ।&#x9;020a&lt;br&gt;&#xA;एहि केशव तातेति रौहिणेयो वचोऽब्रवीत् ॥&#x9;020c&lt;br&gt;&#xA;यतिलिङ्गधरो विद्वान्देशातिथिरयं द्विजः ।&#x9;021a&lt;br&gt;&#xA;वर्षमासनिवासार्थमागतो नः पुरं प्रति ।&#x9;021c&lt;br&gt;&#xA;स्थाने यस्मिन्निवसतु तन्मे ब्रूहि जनार्दन ॥&#x9;021e&lt;br&gt;&#xA;श्रीकृष्ण उवाच ।&#x9;022&lt;br&gt;&#xA;त्वयि स्थिते महाभाग परवानस्मि धर्मतः ।&#x9;022a&lt;br&gt;&#xA;स्वयं तु रुचिरे स्थाने वासयेर्यदुनन्दन ॥&#x9;022c&lt;br&gt;&#xA;प्रीतः स तेन वाक्येन परिष्वज्य जनार्दनम् ।&#x9;023a&lt;br&gt;&#xA;बलदेवोऽब्रवीद्वाक्यं चिन्तयित्वा महाबलः ॥&#x9;023c&lt;br&gt;&#xA;आरामे तु वसेद्धीमांश्चतुरो वर्षमासकान् ।&#x9;024a&lt;br&gt;&#xA;कन्यागृहे सुभद्राया भुक्त्वा भोजनमिच्छया ॥&#x9;024c&lt;br&gt;&#xA;लतागृहेषु वसतामिति मे धीयते मतिः ।&#x9;025a&lt;br&gt;&#xA;लब्धानुज्ञास्त्वया तात मन्यन्ते सर्वयादवाः ॥&#x9;025c&lt;br&gt;&#xA;श्रीकृष्ण उवाच ।&#x9;026&lt;br&gt;&#xA;बलवान्दर्शनीयश्च वाग्मी श्रीमान्बहुश्रुतः ।&#x9;026a&lt;br&gt;&#xA;कन्यापुरसमीपे तु न युक्तमिति मे मतिः ॥&#x9;026c&lt;br&gt;&#xA;गुरुः शास्ता च नेता च शास्त्रज्ञो धर्मवित्तमः ।&#x9;027a&lt;br&gt;&#xA;त्वयोक्तं न विरुध्येहं करिष्यामि वचस्तव ॥&#x9;027c&lt;br&gt;&#xA;शुभाशुभस्य विज्ञाता नान्योऽस्मि भुवि कश्चन ॥&#x9;028ac&lt;br&gt;&#xA;बलदेव उवाच ।&#x9;028&lt;br&gt;&#xA;अयं देशातिथिः श्रीमान्सर्वधर्मभृतां वरः ।&#x9;029a&lt;br&gt;&#xA;धृतिमान्विनयोपेतः सत्यबादी जितेन्द्रियः ॥&#x9;029c&lt;br&gt;&#xA;यतिलिङ्गधरो ह्येष को विजानाति मानसम् ।&#x9;030a&lt;br&gt;&#xA;त्वमिमं पुण्डरीकाक्ष नीत्वा कन्यापुरं शुभम् ॥&#x9;030c&lt;br&gt;&#xA;निवेदय सुभद्रायै मद्वाक्यपरिचोदितः ।&#x9;031a&lt;br&gt;&#xA;भक्ष्यैर्भोज्यैश्च पानैश्च अन्नैरिष्टैश्च पूजय ॥ ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/241/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/241/</guid>
      <description>&lt;p&gt;अध्यायः 241&lt;/p&gt;&#xA;&lt;p&gt;यतेः सुभद्रागृहे कृष्णेन स्थापनम् ॥ 1 ॥ श्रुतपूर्वपार्थलक्षणदर्शनेन इमं यतिं अर्जुनं शङ्कमानायाः सुभद्रायाः यतिं प्रति अर्जुनादिकुशलप्रश्नः ॥ 2 ॥ अर्जुनेन तत्वे कथिते मोहितायां सुभद्रायां रुक्मिण्या श्वश्रूसमीपे तद्वृत्तकथनम् ॥ 3 ॥ वासुदेवानुमत्या देवक्या सुभद्राश्वासनम् ॥ 4 ॥ गूढं सुभद्राया विवाहचिकीर्षया कृष्णेन महादेवपूजाव्याजेन सर्वयादवैः सह अन्तर्द्वीपगमनम् ॥ 5 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;स तथेति प्रतिज्ञाय सहितो यतिना हरिः ।&#x9;001a&lt;br&gt;&#xA;कृत्वा तु संविदं तेन प्रहृष्टः केशवोऽभवत् ॥&#x9;001c&lt;br&gt;&#xA;पर्वते तौ विहृत्यैव यथेष्टं कृष्णपाण्डवौ ।&#x9;002a&lt;br&gt;&#xA;तां पुरीं प्रविवेशाथ गृह्य हस्तेन पाण्डवम् ।&#x9;002c&lt;br&gt;&#xA;प्रविश्य च गृहं रम्यं सर्वभोगसमन्वितम् ॥&#x9;002e&lt;br&gt;&#xA;पार्थमावेदयामास रुक्मिणीसत्यभामयोः ।&#x9;003a&lt;br&gt;&#xA;हृषीकेशवचः श्रुत्वा ते उभे चोचतुर्भृशम् ॥&#x9;003c&lt;br&gt;&#xA;मनोरथो महानेष हृदि नौ परिवर्तते ।&#x9;004a&lt;br&gt;&#xA;कदा द्रक्षाव बीभत्सुं पाण्डवं पुरमागतम् ॥&#x9;004c&lt;br&gt;&#xA;इत्येवं हर्षमाणे ते वदन्त्यौ सुभृशं प्रियम् ।&#x9;005a&lt;br&gt;&#xA;रुग्मिणीसत्यभामे वै दृष्ट्वा प्रीतोऽभवद्यतिः ॥&#x9;005c&lt;br&gt;&#xA;सर्वेषां हर्षमाणानां पार्थो हर्षमुपागमत् ।&#x9;006a&lt;br&gt;&#xA;प्राप्तमज्ञातरूपेण चागतं चार्जुनं हरिः ॥&#x9;006c&lt;br&gt;&#xA;सत्कृत्य पूज्यमानं तु प्रीत्या चैव ह्यपूजयत् ।&#x9;007a&lt;br&gt;&#xA;स तं प्रियातिथिं श्रेष्ठं समीक्ष्य यतिमागतम् ॥&#x9;007c&lt;br&gt;&#xA;सोदर्यां भगिनीं कृष्णः सुभद्रामिदमब्रवीत् ।&#x9;008a&lt;br&gt;&#xA;अयं देशातिथिर्भद्रे संशितव्रतवानृषिः ॥&#x9;008c&lt;br&gt;&#xA;प्राप्नोतु सततं पूजां तव कन्यापुरे वसन् ।&#x9;009a&lt;br&gt;&#xA;आर्येण च परिज्ञातः पूजनीयो यतिस्त्वया ॥&#x9;009c&lt;br&gt;&#xA;रागाद्भरस्व वार्ष्णेयि भक्ष्यैर्भोज्यैर्यतिं सदा ।&#x9;010a&lt;br&gt;&#xA;एष यद्यदृषिर्ब्रूयात्कार्यमेव न संशयः ॥&#x9;010c&lt;br&gt;&#xA;सखीभिः सहिता भद्रे भवास्य वशवर्तिनी ।&#x9;011a&lt;br&gt;&#xA;पुरा हि यतयो भद्रे ये भैक्षार्थमनुव्रताः ॥&#x9;011c&lt;br&gt;&#xA;ते बभूवुर्दशार्हाणां कन्यापुरनिवासिनः ।&#x9;012a&lt;br&gt;&#xA;तेभ्यो भोज्यानि भक्ष्याणि यथाकालमतन्द्रिताः ।&#x9;012c&lt;br&gt;&#xA;कन्यापुरगताः कन्याः प्रयच्छन्ति यशस्विनि ॥&#x9;012e&lt;br&gt;&#xA;वैशम्पायन उवाच ।&#x9;013&lt;br&gt;&#xA;सा तथेत्यब्रवीत्कृष्णं करिष्यामि यथाऽऽथ माम् ।&#x9;013a&lt;br&gt;&#xA;तोषयिष्यामि वृत्तेन कर्मणा च द्विजर्षभम् ॥&#x9;013c&lt;br&gt;&#xA;एवमेतेन रूपेण कञ्चित्कालं धनञ्जयः ।&#x9;014a&lt;br&gt;&#xA;उवास भक्ष्यैर्भोज्यैश्च भद्रया परमार्चितः ॥&#x9;014c&lt;br&gt;&#xA;तस्य सर्वगुणोपेतां वासुदेवसहोदरीम् ।&#x9;015a&lt;br&gt;&#xA;पश्यतः सततं भद्रां प्रादुरासीन्मनोभवः ॥&#x9;015c&lt;br&gt;&#xA;गूहयन्निव चाकारमालोक्य वरवर्णिनीम् ।&#x9;016a&lt;br&gt;&#xA;दीर्घमुष्णं विनिश्वस्य पार्थः कामवशं गतः ॥&#x9;016c&lt;br&gt;&#xA;स कृष्णां द्रौपदीं मेने न रूपे भद्रया समाम् ।&#x9;017a&lt;br&gt;&#xA;प्राप्तां भूमान्विन्द्रसेनां साक्षाद्वा वरुणात्मजाम् ॥&#x9;017c&lt;br&gt;&#xA;अतीतकाले सम्प्राप्ते सर्वास्तापि सुरस्त्रियः ।&#x9;018a&lt;br&gt;&#xA;न समा भद्रया लोके इत्येवं मन्यतेऽर्जुनः ॥&#x9;018c&lt;br&gt;&#xA;अतीतसमये काले सोदर्याणां धनञ्जयः ।&#x9;019a&lt;br&gt;&#xA;न सस्मार सुभद्रायां कामाङ्कुशनिवारितः ॥&#x9;019c&lt;br&gt;&#xA;क्रीडारतिपरां भद्रां सखीगणसमावृताम् ।&#x9;020a&lt;br&gt;&#xA;प्रीयते स्मार्जुनः पश्यन्स्वाहामिव विभावसुः ॥&#x9;020c&lt;br&gt;&#xA;पाण्डवस्य सुभद्रायाः सकाशे तु यशस्विनः ।&#x9;021a&lt;br&gt;&#xA;समुत्पत्तिः प्रभावश्च गदेन कथितः पुरा ॥&#x9;021c&lt;br&gt;&#xA;श्रुत्वा चाशनिनिर्घोषं केशवेनापि धीमता ।&#x9;022a&lt;br&gt;&#xA;उपमामर्जुनं कृत्वा विस्तरः कथितः पुरा ॥&#x9;022c&lt;br&gt;&#xA;क्रुद्धमानप्रलापश्च वृष्णीनामर्जुनं प्रति ।&#x9;023a&lt;br&gt;&#xA;पौरुषं चोपमां कृत्वा प्रावर्तत धनुष्मताम् ॥&#x9;023c&lt;br&gt;&#xA;अन्योन्यकलहे चापि विवादे चापि वृष्णयः ।&#x9;024a&lt;br&gt;&#xA;अर्जुनोपि न मे तुल्यः कुतस्त्वमिति चाब्रुवन् ॥&#x9;024c&lt;br&gt;&#xA;जातांश्च पुत्रान्गृह्णन्त आशिषो वृष्णयोऽब्रवन् ।&#x9;025a&lt;br&gt;&#xA;अर्जुनस्य समो वीर्ये भव तात धनुर्धरः ॥&#x9;025c&lt;br&gt;&#xA;तस्मात्सुभद्रा चकमे पौरुषाद्भरतर्षभम् ।&#x9;026a&lt;br&gt;&#xA;सत्यसन्धस्य रूपेण चातुर्येण च मोहिता ॥&#x9;026c&lt;br&gt;&#xA;चारणातिथिसङ्घानां गदस्य च निशम्य सा ।&#x9;027a&lt;br&gt;&#xA;अदृष्टे कृतभावाभूत्सुभद्रा भरतर्षभे ॥&#x9;027c&lt;br&gt;&#xA;कीर्तयन्ददृशे यो यः कथञ्चित्कुरुजाङ्गलम् ।&#x9;028a&lt;br&gt;&#xA;तं तमेव तदा भद्रा बीभत्सुं स्म हि पृच्छति ॥&#x9;028c&lt;br&gt;&#xA;अभीक्ष्णश्रवणादेवमभीक्ष्णपरिपृच्छनात् ।&#x9;029a&lt;br&gt;&#xA;प्रत्यक्ष इव भद्रायाः पाण्डवः प्रत्यपद्यत ॥&#x9;029c&lt;br&gt;&#xA;भुजौ भुजगसङ्काशौ ज्याघातेन किणीकृतौ ।&#x9;030a&lt;br&gt;&#xA;पार्थोऽयमिति पश्यन्त्या निःशंसयमजायत ॥&#x9;030c&lt;br&gt;&#xA;यथारूपं हि शुश्राव सुभद्रा भरतर्षभम् ।&#x9;031a&lt;br&gt;&#xA;तथारूपमवेक्ष्यैनं परां प्रीतिमवाप सा ॥&#x9;031c&lt;br&gt;&#xA;सा कदाचिदुपासीनं पप्रच्छ कुरुनन्दनम् ।&#x9;032a&lt;br&gt;&#xA;कथं देशाश्च चरिता नानाजनपदाः कथम् ॥&#x9;032c&lt;br&gt;&#xA;सरांसि सरितश्चैव वनानि च कथं यते ।&#x9;033a&lt;br&gt;&#xA;दिशः काश्च कथं प्राप्ताश्चरता भवता सदा ॥&#x9;033c&lt;br&gt;&#xA;स तथोक्तस्तदा भद्रां बहुनर्मामृतं ब्रुवन् ।&#x9;034a&lt;br&gt;&#xA;उवाच परमप्रीतस्तथा बहुविधाः कथाः ॥&#x9;034c&lt;br&gt;&#xA;$निशम्य विविधं तस्य लोके चरितमात्मनः ।&#x9;035a&lt;br&gt;&#xA;तथा परिगतो भावः कन्यायाः समपद्यत ॥&#x9;035c&lt;br&gt;&#xA;पर्वसन्धौ तु कस्मिंश्चित्सुभद्रा भरतर्षभम् ।&#x9;036a&lt;br&gt;&#xA;रहस्येकान्तमासाद्य हर्षमाणाऽभ्यभाषत ॥&#x9;036c&lt;br&gt;&#xA;यतिना रचता देशान्खाण्डवप्रस्थवासिनी ।&#x9;037a&lt;br&gt;&#xA;कश्चिद्भगवता दृष्टा पृथाऽस्माकं पितृष्वसा ॥&#x9;037c&lt;br&gt;&#xA;भ्रातृभिः प्रीयते सर्वैर्दृष्टः कच्चिद्युधिष्ठिरः ।&#x9;038a&lt;br&gt;&#xA;कच्चिद्धर्मपरो भीमो धर्मराजस्य धीमतः ॥&#x9;038c&lt;br&gt;&#xA;निवृत्तसमयः कच्चिदपराधाद्धनञ्जयः ।&#x9;039a&lt;br&gt;&#xA;नियमे कामभोगानां वर्तमानः प्रिये रतः ॥&#x9;039c&lt;br&gt;&#xA;क्व नु पार्थश्चरत्यद्य बहिः स वसतीर्वसन् ।&#x9;040a&lt;br&gt;&#xA;सुखोचितो ह्यदुःखार्हो दीर्घबाहुररिन्दमः ॥&#x9;040c&lt;br&gt;&#xA;कच्चिच्छ्रुतो वा दृष्टो वा पार्थो भगवताऽर्जुनः ।&#x9;041a&lt;br&gt;&#xA;निशम्य वचनं तस्यास्तामुवाच हसन्निव ॥&#x9;041c&lt;br&gt;&#xA;आर्या कुशलिनी कुन्ती सहपुत्रा सहस्नुषा ।&#x9;042a&lt;br&gt;&#xA;प्रीयते पश्यती पुत्रान्खाण्डवप्रस्थ आसते ॥&#x9;042c&lt;br&gt;&#xA;अनुज्ञातश्च मात्रा च सोदरैश्च धनञ्जयः ।&#x9;043a&lt;br&gt;&#xA;द्वारकामावसत्येको यतिलिङ्गेन पाण्डवः ॥&#x9;043c&lt;br&gt;&#xA;पश्यन्ती सततं कस्मान्नाभिजानासि माधवि ।&#x9;044a&lt;br&gt;&#xA;निशण्य वचनं तस्य वासुदेवसहोदरी ॥&#x9;044c&lt;br&gt;&#xA;निश्वासबहुला तस्थौ क्षितिं विलिखती तदा ।&#x9;045a&lt;br&gt;&#xA;ततः परमसंहृष्टः सर्वशस्त्रभृतां वरः ॥&#x9;045c&lt;br&gt;&#xA;अर्जुनोऽहमिति प्रीतस्तामुवाच धनञ्जयः ।&#x9;046a&lt;br&gt;&#xA;यथा तव गतो भावः श्रवणान्मयि भामिनि ॥&#x9;046c&lt;br&gt;&#xA;त्वद्गतः सततं भावस्तथा तव गुणैर्मम ।&#x9;047a&lt;br&gt;&#xA;प्रशस्तेऽहनि धर्मेण भद्रे स्वयमहं वृतः ॥&#x9;047c&lt;br&gt;&#xA;सत्यवानिव सावित्र्या भविष्यामि पतिस्तव ॥&#x9;048ac&lt;br&gt;&#xA;वैशम्पायन उवाच ।&#x9;049&lt;br&gt;&#xA;एवमुक्त्वा ततः पार्थः प्रविवेश लतागृहम् ।&#x9;049a&lt;br&gt;&#xA;ततः सुभद्रा ललिता लज्जाभावसमन्विता ॥&#x9;049c&lt;br&gt;&#xA;मुमोह शयने दिव्ये शयाना न तथोचिता ।&#x9;050a&lt;br&gt;&#xA;नाकरोद्यतिपूजां सा लज्जाभावमुपेयुषी ॥&#x9;050c&lt;br&gt;&#xA;कन्यापुरे तु यद्वृत्तं ज्ञात्वा दिव्येन चक्षुषा ।&#x9;051a&lt;br&gt;&#xA;शशास रुक्मिणीं कृष्णो भोजनादि तदार्जुने ॥&#x9;051c&lt;br&gt;&#xA;तदाप्रभृति तां भद्रां चिन्तयन्वै धनञ्जयः ।&#x9;052a&lt;br&gt;&#xA;आस्ते स्म स तदाऽऽरामे कामेन भृशपीडितः ॥&#x9;052c&lt;br&gt;&#xA;सुभद्रा चापि न स्वस्था पार्थं प्रति बभूव सा ।&#x9;053a&lt;br&gt;&#xA;कृशा विवर्णवदना चिन्ताशोकपरायणा ॥&#x9;053c&lt;br&gt;&#xA;निश्वासपरमा भद्रा मानसेन मनस्विनी ।&#x9;054a&lt;br&gt;&#xA;न शय्यासनभोगेषु रतिं विन्दति केनचित् ॥&#x9;054c&lt;br&gt;&#xA;न नक्तं न दिवा शेते बभूवोन्मत्तदर्शना ।&#x9;055a&lt;br&gt;&#xA;एवं शोकपरां भद्रां देवी वाक्यमथाब्रवीत् ।&#x9;055c&lt;br&gt;&#xA;मा शोकं कुरु वार्ष्णेयि धृतिमालम्ब्य शोभने ॥&#x9;055e&lt;br&gt;&#xA;रुक्मिण्येवं सुभद्रां तां कृष्णस्यानुमते तदा ।&#x9;056a&lt;br&gt;&#xA;रहोगत्य तदा श्वश्रूं देवकीं वाक्यमब्रवीत् ॥&#x9;056c&lt;br&gt;&#xA;अर्जुनो यतिरूपेण ह्यागतः सुसमाहितः ।&#x9;057a&lt;br&gt;&#xA;कन्यापुरमथाविश्य पूजितो भद्रया मुदा ॥&#x9;057c&lt;br&gt;&#xA;तं विदित्वा सुभद्रापि लज्जया परिमोहिता ।&#x9;058a&lt;br&gt;&#xA;दिवानिशं शयाना सा नाकरोद्भोजनादिकम् ॥&#x9;058c&lt;br&gt;&#xA;एवमुक्ता तया देवी भद्रां शोकपरायणाम् ।&#x9;059a&lt;br&gt;&#xA;तत्समीपं समागत्य श्लक्ष्णं वाक्यमथाब्रवीत् ॥&#x9;059c&lt;br&gt;&#xA;मा शोकं कुरु वार्ष्णेयि धृतिमालम्ब्य शोभने ।&#x9;060a&lt;br&gt;&#xA;राज्ञे निवेदयित्वापि वसुदेवाय धीमते ॥&#x9;060c&lt;br&gt;&#xA;कृष्णायापि तथा भद्रे प्रहर्षं कारयामि ते ।&#x9;061a&lt;br&gt;&#xA;पश्चाज्जानामि ते वार्तां मा शोकं कुरु भामिनि ॥&#x9;061c&lt;br&gt;&#xA;एवमुक्त्वा तु सा माता भद्रायाः प्रियकारिणी ।&#x9;062a&lt;br&gt;&#xA;निवेदयामास तदा भद्रामानकदुन्दुभेः ॥&#x9;062c&lt;br&gt;&#xA;रहस्येकासना तत्र भद्राऽस्वस्थेति चाब्रवीत् ।&#x9;063a&lt;br&gt;&#xA;आरामे तु यतिः श्रीमानर्जुनश्चेति नः श्रुतम् ॥&#x9;063c&lt;br&gt;&#xA;अक्रूराय च कृष्माय आहुकाय च सात्यकेः ।&#x9;064a&lt;br&gt;&#xA;निवेद्यतां महाप्राज्ञ श्रोतव्यं यदि बान्धवैः ॥&#x9;064c&lt;br&gt;&#xA;वैशम्पायन उवाच ।&#x9;065&lt;br&gt;&#xA;वसुदेवस्तु तच्छ्रुत्वा अक्रूराहुकयोस्तथा ।&#x9;065a&lt;br&gt;&#xA;निवेदयित्वा कृष्णेन मन्त्रयामास तैस्तदा ॥&#x9;065c&lt;br&gt;&#xA;इदं कार्यमिदं कृत्यमिदमेवेति निश्चितः ।&#x9;066a&lt;br&gt;&#xA;अक्रूरश्चोग्रसेनश्च सात्यकिश्च गदस्तथा ॥&#x9;066c&lt;br&gt;&#xA;पृथुश्रवाश्च कृष्णश्च सहिताः शिनिना मुहुः ।&#x9;067a&lt;br&gt;&#xA;रुक्मिणी सत्यभामा च देवकी रोहिणी तथा ॥&#x9;067c&lt;br&gt;&#xA;वसुदेवेन सहिताः पुरोहितमते स्थिताः ।&#x9;068a&lt;br&gt;&#xA;विवाहं मन्त्रयामासुर्द्वादशेऽहनि भारत ॥&#x9;068c&lt;br&gt;&#xA;अज्ञातं रौहिणेयस्य उद्धवस्य च भारत ।&#x9;069a&lt;br&gt;&#xA;विवाहं तु सुभद्रायाः कर्तुकामो गदाग्रजः ॥&#x9;069c&lt;br&gt;&#xA;महादेवस्य पूजार्थं महोत्सव इति ब्रुवन् ।&#x9;070a&lt;br&gt;&#xA;चतुस्त्रिंशदहोरात्रं सुभद्रार्तिप्रशान्तये ॥&#x9;070c&lt;br&gt;&#xA;नगरे घोषयास हितार्थं सव्यसाचिनः ।&#x9;071a&lt;br&gt;&#xA;इतश्चतुर्थे त्वहनि अन्तर्द्वीपं तु गम्यताम् ॥&#x9;071c&lt;br&gt;&#xA;सदारैः सानुयात्रैश्च सपुत्रैः सहबाधवैः ।&#x9;072a&lt;br&gt;&#xA;गन्तव्यं सर्ववर्मैश्च गन्तव्यं सर्वयादवैः ॥&#x9;072c&lt;br&gt;&#xA;एवमुक्तास्तु ते सर्वे तथा चक्रुश्च सर्वशः ।&#x9;073a&lt;br&gt;&#xA;ततः सर्वदशार्हाणामन्तर्द्वीपे च भारत ॥&#x9;073c&lt;br&gt;&#xA;चतुस्त्रिंशदहोरात्रं बभूव परमोत्सवः ।&#x9;074a&lt;br&gt;&#xA;कृष्णरामाहुकाक्रूरप्रद्युम्नशिनिसत्यकाः ॥&#x9;074c&lt;br&gt;&#xA;समुद्रं प्रययुर्हृष्टाः कुकुरान्धकवृष्णयः ।&#x9;075a&lt;br&gt;&#xA;युक्तयन्त्रपताकाभिर्वृष्णयो ब्राह्मणैः सह ॥&#x9;075c&lt;br&gt;&#xA;समुद्रं प्रययुर्नौभिः सर्वे पुरनिवासिनः ।&#x9;076a&lt;br&gt;&#xA;ततस्त्वरितमागत्य दाशार्हगणपूजितम् ॥&#x9;076c&lt;br&gt;&#xA;सुभद्रा पुण्डरीकाक्षमब्रवीद्यतिशासनात् ।&#x9;077a&lt;br&gt;&#xA;कृत्यवान्द्वादशाहानि स्थाता स भगवानिह ॥&#x9;077c&lt;br&gt;&#xA;तिष्ठतस्तस्य कः कुर्यादुपस्थानविधिं सदा ।&#x9;078a&lt;br&gt;&#xA;तमुवाच हृषीकेशः कस्त्वदन्यो विशेषतः ॥&#x9;078c&lt;br&gt;&#xA;तमृषिं प्रत्युपस्थातुमितो नार्हति माधवि ।&#x9;079a&lt;br&gt;&#xA;त्वमेवास्मन्मतेनाद्य महर्षेर्वशवर्तिनी ॥&#x9;079c&lt;br&gt;&#xA;कुरु सर्वाणि कार्याणि कीर्तिं धर्ममवेक्ष्य च ।&#x9;080a&lt;br&gt;&#xA;तस्य चातिथिमुख्यस्य सर्वेषां च तपस्विनाम् ॥&#x9;080c&lt;br&gt;&#xA;संविधानपरा भद्रे भव त्वं वशवर्तिनी ॥&#x9;081ac&lt;br&gt;&#xA;वैशम्पायन उवाच ।&#x9;082&lt;br&gt;&#xA;एवमादिश्य भिक्षां च भद्रां च मधुसूदनः ।&#x9;082a&lt;br&gt;&#xA;ययौ शङ्खप्रणादेन भेरीणां निस्वनेन च ॥&#x9;082c&lt;br&gt;&#xA;ततस्तु द्वीपमासाद्य दानधर्मपरायणाः ।&#x9;083a&lt;br&gt;&#xA;उग्रसेनमुखाश्चान्ये विजहुः कुकुरान्धकाः ॥&#x9;083c&lt;br&gt;&#xA;पटहानां प्रणादैश्च भेरीणां निस्वनेन च ।&#x9;084a&lt;br&gt;&#xA;सप्तयोजनविस्तार आयतो दशयोजनम् ॥&#x9;084c&lt;br&gt;&#xA;बभूव स महाद्वीपः सपर्वतमहावनः ।&#x9;085a&lt;br&gt;&#xA;सेतुपुष्करिणीजालैराक्रीडः सर्वसात्वताम् ॥&#x9;085c&lt;br&gt;&#xA;वापीपल्वलसङ्घैश्च काननैश्च मनोरमैः ।&#x9;086a&lt;br&gt;&#xA;वासुदेवस्य क्रीडार्थं योग्यः सर्वप्रहर्षतः ॥&#x9;086c&lt;br&gt;&#xA;कुकुरान्धकवृष्णीनां तथा प्रियकरस्तदा ।&#x9;087a&lt;br&gt;&#xA;बभूव परमोपेतस्त्रिविष्टप इवापरः ॥&#x9;087c&lt;br&gt;&#xA;चतुस्त्रिंशदहोरात्रं दानधर्मपरायणाः ।&#x9;088a&lt;br&gt;&#xA;उग्रसेनमुखाः सर्वे विजहुः कुकुरान्धकाः ॥&#x9;088c&lt;br&gt;&#xA;विचित्रमाल्याभरणाश्चित्रगन्धानुलेपनाः ।&#x9;089a&lt;br&gt;&#xA;विहाराभिगताः सर्वे यादवा हर्षसंयुताः ॥&#x9;089c&lt;br&gt;&#xA;सुनृत्तगीतवादित्रै रममाणास्तदाऽभवन् ।&#x9;090a&lt;br&gt;&#xA;प्रतियाते दशार्हाणामृषभे शार्ङ्गधन्वनि ।&#x9;090c&lt;br&gt;&#xA;सुभध्रोद्वाहनं पार्थः प्राप्तकालममन्यत ॥ ॥&#x9;090e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/242/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/242/</guid>
      <description>&lt;p&gt;अध्यायः 242&lt;/p&gt;&#xA;&lt;p&gt;सुभद्राविवाहः ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;कुकुरान्धकवृष्णीनामपयानं च पाण्डवः ।&#x9;001a&lt;br&gt;&#xA;विनिश्चित्य ततः पार्थः सुभद्रामिदमब्रवीत् ॥&#x9;001c&lt;br&gt;&#xA;शृणु भद्रे यथाशास्त्रं हितार्थं मुनिभिः कृतम् ।&#x9;002a&lt;br&gt;&#xA;विवाहं बहुधा सत्सु वर्णानां धर्मसंयुतम् ॥&#x9;002c&lt;br&gt;&#xA;कन्यायास्तु पिता भ्राता माता मातुल एव वा ।&#x9;003a&lt;br&gt;&#xA;पितुः पिता पितुर्भ्राता दाने तु प्रभुतां गतः ॥&#x9;003c&lt;br&gt;&#xA;महोत्सवं पशुपतेर्द्रष्टुकामः पिता तव ।&#x9;004a&lt;br&gt;&#xA;अन्तर्द्वीपं गतो भद्रे पुत्रैः पौत्रैः सबान्धवैः ॥&#x9;004c&lt;br&gt;&#xA;मम चैव विशालाक्षि विदेशस्था हि बान्धवाः ।&#x9;005a&lt;br&gt;&#xA;तस्मात्सुभद्रे गान्धर्वो विवाहः पञ्चमः स्मृतः ॥&#x9;005c&lt;br&gt;&#xA;समागमे तु कन्यायाः क्रियाः प्रोक्ताश्चतुर्विधाः ।&#x9;006a&lt;br&gt;&#xA;तेषां प्रवृत्तिं साधूनां शृणु माधवि तद्यथा ॥&#x9;006c&lt;br&gt;&#xA;वरमाहूय विधिना पित्रा दत्ता तथार्थिने ।&#x9;007a&lt;br&gt;&#xA;सा पत्नी तु परैरुक्ता सा वश्या तु पतिव्रता ॥&#x9;007c&lt;br&gt;&#xA;भृत्यानां भरणार्थाय आत्मनः पोषणाय च ।&#x9;008a&lt;br&gt;&#xA;दाने गृहीता या नारी सा भार्येति स्मृता बुधैः ॥&#x9;008c&lt;br&gt;&#xA;धर्मतो वरयित्वा तु आनीय स्वं निवेशनम् ।&#x9;009a&lt;br&gt;&#xA;न्यायेन दत्तातारुण्ये दाराः पितृकृताः स्मृताः ॥&#x9;009c&lt;br&gt;&#xA;गान्धर्वेण विवाहेन रागात्पुत्रार्थकारणात् ।&#x9;010a&lt;br&gt;&#xA;आत्मनाऽनुगृहीता या वश्या सा तु प्रजावती ॥&#x9;010c&lt;br&gt;&#xA;जनयेद्या तु भर्तारं जाया इत्येव नामतः ।&#x9;011a&lt;br&gt;&#xA;पत्नी भार्या च दाराश्च जाया चेति चतुर्विधाः ॥&#x9;011c&lt;br&gt;&#xA;चतस्र एवाग्निसाक्ष्याः क्रियायुक्ताश्च धर्मतः ।&#x9;012a&lt;br&gt;&#xA;गान्धर्वस्तु क्रियाहीनो रागादेव प्रवर्तते ॥&#x9;012c&lt;br&gt;&#xA;सकामायाः सकामेन निर्मन्त्रो रहसि स्मृतः ।&#x9;013a&lt;br&gt;&#xA;मयोक्तमक्रियं चापि कर्तव्यं माधवि त्वया ॥&#x9;013c&lt;br&gt;&#xA;अयनं चैव मासश्च ऋतुः पक्षस्तथा तिथिः ।&#x9;014a&lt;br&gt;&#xA;करणं च मुहूर्तं च लग्नसम्पत्तथैव च ॥&#x9;014c&lt;br&gt;&#xA;विवाहस्य विशालाक्षि प्रशस्तं चोत्तरायणम् ।&#x9;015a&lt;br&gt;&#xA;वैशाखश्चैव मासानां पक्षाणां शुक्ल एव च ॥&#x9;015c&lt;br&gt;&#xA;नक्षत्राणां तथा हस्तस्तृतीया च तिथिष्वपि ।&#x9;016a&lt;br&gt;&#xA;लग्नो हि मकरः श्रेष्ठः करणानां बवस्तथा ॥&#x9;016c&lt;br&gt;&#xA;मैत्रो मुहूर्तो वैवाह्य आवयोः शुभकर्मणि ।&#x9;017a&lt;br&gt;&#xA;सर्वसम्पदियं भद्रे अद्य रात्रौ भविष्यति ॥&#x9;017c&lt;br&gt;&#xA;भगवानस्तमभ्येति आदित्यस्तपतां वरः ।&#x9;018a&lt;br&gt;&#xA;रात्रौ विवाहकालोऽयं भविष्यति न संशयः ॥&#x9;018c&lt;br&gt;&#xA;नारायणोऽपि सर्वज्ञो नावबुध्येत विश्वकृत् ।&#x9;019a&lt;br&gt;&#xA;धर्मसङ्कटमापन्ने किं नु कृत्वा सुखं भवेत् ॥&#x9;019c&lt;br&gt;&#xA;मनोभवेन कामेन मोहितं मां प्रलापिनम् ।&#x9;020a&lt;br&gt;&#xA;प्रतिवाक्यं च मे देवि किं न वक्ष्यसि माधवि ॥&#x9;020c&lt;br&gt;&#xA;वैशम्पायन उवाच ।&#x9;021&lt;br&gt;&#xA;अर्जुनस्य वचः श्रुत्वा चिन्तयन्ती जनार्दनम् ।&#x9;021a&lt;br&gt;&#xA;नोवाच किञ्चिद्वचनं बाष्पदूषितलोचना ॥&#x9;021c&lt;br&gt;&#xA;रागोन्मादप्रलापी सन्नर्जुनो जयतां वरः ।&#x9;022a&lt;br&gt;&#xA;चिन्तयामास पितरं प्रविश्य च लतागृहम् ॥&#x9;022c&lt;br&gt;&#xA;चिन्तयानं तु कौन्तेयं मत्वा शच्या शचीपतिः ।&#x9;023a&lt;br&gt;&#xA;सहितो नारदाद्यैश्च मुनिभिश्च महामनाः ॥&#x9;023c&lt;br&gt;&#xA;गन्धर्वैरप्सरोभिश्च चारणैश्चापि गुह्यकैः ।&#x9;024a&lt;br&gt;&#xA;अरुन्धत्या वसिष्ठेन ह्याजगाम कुशस्थलीम् ॥&#x9;024c&lt;br&gt;&#xA;चिन्तितं च सुभद्रायाश्चिन्तयित्वा जनार्दनः ।&#x9;025a&lt;br&gt;&#xA;निद्रयापहृतज्ञानं रौहिणेयं विना तदा ॥&#x9;025c&lt;br&gt;&#xA;सहाक्रूरेण शिनिना सत्यकेन गदेन च ।&#x9;026a&lt;br&gt;&#xA;वसुदेवेन देवक्या आहूकेन च धीमता ॥&#x9;026c&lt;br&gt;&#xA;आजगाम पुरीं रात्रौ द्वारकां स्वजनैर्वृतः ।&#x9;027a&lt;br&gt;&#xA;पूजयित्वा तु देवेशो नारदादीन्महायशाः ॥&#x9;027c&lt;br&gt;&#xA;कुशलप्रश्नमुक्त्वा तु देवेन्द्रेणाभियाचितः ।&#x9;028a&lt;br&gt;&#xA;वैवाहिकीं क्रियां कृष्णः स तथेत्येवमुक्तवान् ॥&#x9;028c&lt;br&gt;&#xA;आहुको वसुदेवश्च सहाक्रूरः ससात्यकिः ।&#x9;029a&lt;br&gt;&#xA;अभिप्रणम्य शिरसा पाकशासनमब्रुवन् ।&#x9;029c&lt;br&gt;&#xA;देवदेव नमस्तेस्तु लोकनाथ जगत्पते ॥&#x9;029e&lt;br&gt;&#xA;वयं धन्याः स्म सहितैर्बान्धवैः सहिताः प्रभो ।&#x9;030a&lt;br&gt;&#xA;कृतप्रसादास्तु वयं तव वाक्येन विश्वजित् ॥&#x9;030c&lt;br&gt;&#xA;वैशम्पायन उवाच ।&#x9;031&lt;br&gt;&#xA;एवमुक्त्वा प्रसाद्यैनं पूजयित्वा प्रयत्नतः ।&#x9;031a&lt;br&gt;&#xA;महेन्द्रशासनात्सर्वे सहिता ऋषिभिस्तदा ॥&#x9;031c&lt;br&gt;&#xA;विवाहं कारयामासुः शक्रपुत्रस्य शास्त्रतः ।&#x9;032a&lt;br&gt;&#xA;अरुन्धती शची देवी रुग्मिणी देवकी तथा ॥&#x9;032c&lt;br&gt;&#xA;दिव्यस्त्रीभिश्च सहिताः सुभद्रायाः शुभाः क्रियाः ।&#x9;033a&lt;br&gt;&#xA;अर्जुनेऽपि तथा सर्वाः क्रिया भद्राः प्रयोजयन् ॥&#x9;033c&lt;br&gt;&#xA;महर्षिः काश्यपो होता सदस्या नारदादयः ।&#x9;034a&lt;br&gt;&#xA;पुण्याशिषः प्रयोक्तारः सर्वे ते हि तदार्जुने ॥&#x9;034c&lt;br&gt;&#xA;अभिषेकं तदा कृत्वा महेन्द्रः पाकशासनिम् ।&#x9;035a&lt;br&gt;&#xA;लोकपालैस्तु सहितः सर्वदेवैरभिष्टुतः ॥&#x9;035c&lt;br&gt;&#xA;किरीटाङ्गदहाराद्यैर्हस्ताभरणकुण्डलैः ।&#x9;036a&lt;br&gt;&#xA;भूषयित्वा तदा पार्थं द्वितीयमिव वासवम् ॥&#x9;036c&lt;br&gt;&#xA;पुत्रं परिष्वज्य तदा प्रीतिमाप पुरन्दरः ।&#x9;037a&lt;br&gt;&#xA;शछी देवी तदा भद्रामरुन्धत्यादिभिस्तथा ॥&#x9;037c&lt;br&gt;&#xA;कारयामास वैवाह्यमङ्गलान्यादवस्त्रियः ।&#x9;038a&lt;br&gt;&#xA;सहाप्सरोभिर्मुदिता भूषयित्वा स्वभूषणैः ॥&#x9;038c&lt;br&gt;&#xA;पौलोमीमिव मन्यन्ते सुभद्रां तत्र योषितः ।&#x9;039a&lt;br&gt;&#xA;ततो विवाहो ववृधे कृतः सर्वगुणान्वितः ॥&#x9;039c&lt;br&gt;&#xA;तस्याः पाणिं गृहीत्वा तु मन्त्रैर्होमपुरस्कृतम् ।&#x9;040a&lt;br&gt;&#xA;सुभद्रया बभौ जिष्णुः शच्या इव शचीपतिः ॥&#x9;040c&lt;br&gt;&#xA;सा जिष्णुमधिकं भेजे सुभद्रा चारुदर्शना ।&#x9;041a&lt;br&gt;&#xA;पार्थस्य सदृशी भद्रा रूपेण वयसा तथा ॥&#x9;041c&lt;br&gt;&#xA;सुभद्रायाश्च पार्थोऽपि सदृशो रूपलक्षणैः ।&#x9;042a&lt;br&gt;&#xA;इत्यूचुश्च तदा देवाः प्रीताः सेन्द्रपुरोगमाः ॥&#x9;042c&lt;br&gt;&#xA;एवं निवेश्य देवास्ते गन्धर्वैः साप्सरोगणैः ।&#x9;043a&lt;br&gt;&#xA;आमन्त्र्य यादवाः सर्वे विप्रजग्मुर्यथागतम् ॥&#x9;043c&lt;br&gt;&#xA;यादवाः पार्थमामन्त्र्य अन्तर्द्वीपं गतास्तदा ।&#x9;044a&lt;br&gt;&#xA;वासुदेवस्तदा पार्थमुवाच यदुनन्दनः ॥&#x9;044c&lt;br&gt;&#xA;द्वाविंशद्दिवसान्पार्थ इहोष्य भरतर्षभ ।&#x9;045a&lt;br&gt;&#xA;मामकं रथमारुह्य शैब्यसुग्रीवयोजितम् ॥&#x9;045c&lt;br&gt;&#xA;सुभद्रया सुखं पार्थ खाण्डवप्रस्थमाविश ।&#x9;046a&lt;br&gt;&#xA;यादवैः सहितः पश्चादागमिष्यामि भारत ।&#x9;046c&lt;br&gt;&#xA;यतिवेषेण नियतो वस त्वं रुक्मिणीगृहे ॥&#x9;046e&lt;br&gt;&#xA;वैशम्पायन उवाच ।&#x9;047&lt;br&gt;&#xA;एवमुक्त्वा प्रचक्राम अन्तर्द्वीपं जनार्दनः ।&#x9;047a&lt;br&gt;&#xA;कृतोद्वाहस्ततः पार्थः कृतकार्योऽभवत्तदा ॥&#x9;047c&lt;br&gt;&#xA;तस्यां चोपगतो भावः पार्थस्य सुमहात्मनः ।&#x9;048a&lt;br&gt;&#xA;तस्मिन्भावः सुभद्राया अन्योन्यं समवर्धत ॥&#x9;048c&lt;br&gt;&#xA;स तथा युयुजे वीरो भद्रया भरतर्षभः ।&#x9;049a&lt;br&gt;&#xA;अभिनिष्पन्नया रामः सीतयेव समन्वितः ॥&#x9;049c&lt;br&gt;&#xA;अपि जिष्णुर्विजज्ञे तां ह्रीं श्रियं सन्नतिक्रियाम् ।&#x9;050a&lt;br&gt;&#xA;देवतानां वरस्त्रीणां रूपेण सदृशीं सतीम् ॥&#x9;050c&lt;br&gt;&#xA;स प्रकृत्या श्रिया दीप्त्या सन्दिदीपे तयाऽधिकम् ।&#x9;051a&lt;br&gt;&#xA;उद्यत्सहस्रदीप्तांशुः शरदीव दिवाकरः ॥&#x9;051c&lt;br&gt;&#xA;सा तु तं मनुजव्याघ्रमनुरक्ता यशस्विनी ।&#x9;052a&lt;br&gt;&#xA;कन्यापुरगता भूत्वा तत्परा समपद्यत ॥ ॥&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/243/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/243/</guid>
      <description>&lt;p&gt;अध्यायः 243&lt;/p&gt;&#xA;&lt;p&gt;कृष्णरथमास्थाय सुभद्रयासह अर्जुनस्य खाण्डवप्रस्थं गन्तुं यत्नः ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;वृष्म्यन्धकपुरात्तस्मादपयातुं धनञ्जयः ।&#x9;001a&lt;br&gt;&#xA;विनिश्चित्य तया सार्धं सुभद्रामिदमब्रवीत् ॥&#x9;001c&lt;br&gt;&#xA;द्विजानां गुणमुख्यानां यथार्हं प्रतिपादय ।&#x9;002a&lt;br&gt;&#xA;भोज्यैर्भक्ष्यैश्च कामैश्च स्वपुरीं प्रतियास्यताम् ॥&#x9;002c&lt;br&gt;&#xA;आत्मनश्च समुद्दिश्य महाव्रतसमापनम् ।&#x9;003a&lt;br&gt;&#xA;गच्छ भद्रे स्वयं तूर्णं महाराजनिवेशनम् ॥&#x9;003c&lt;br&gt;&#xA;तेजोबलजवोपेतैः शुक्लैर्हयवरोत्तमैः ।&#x9;004a&lt;br&gt;&#xA;वाजिभिः शैब्यसुग्रीवमेघपुष्पबलाहकैः ॥&#x9;004c&lt;br&gt;&#xA;युक्तं रथवरं तूर्णमिहानय सुसत्कृतम् ।&#x9;005a&lt;br&gt;&#xA;व्रतार्थमिति भाषित्वा सखीभिः सुभगे सह ॥&#x9;005c&lt;br&gt;&#xA;क्षिप्रमादाय पर्येहि सह सर्वायुधेन च ।&#x9;006a&lt;br&gt;&#xA;अनुकर्षान्तपताकाश्च तूणीरांश्च धनूंषि च ॥&#x9;006c&lt;br&gt;&#xA;सर्वान्रथवरे स्थाप्य सोत्सेधाश्च महागदाः ॥&#x9;007ac&lt;br&gt;&#xA;वैशम्पायन उवाच ।&#x9;008&lt;br&gt;&#xA;अर्जुनेनैवमुक्ता सा सुभद्रा भद्रभाषिणी ।&#x9;008a&lt;br&gt;&#xA;जगाम नृपतेर्वेश्म सखीभिः सहिता तदा ॥&#x9;008c&lt;br&gt;&#xA;व्रतार्थमिति तत्रस्थान्रक्षिणो वाक्यमब्रवीत् ।&#x9;009a&lt;br&gt;&#xA;रथेनानेन यास्यामि महाव्रतसमापनम् ॥&#x9;009c&lt;br&gt;&#xA;शैब्यसुग्रीवयुक्तेन सायुधेनैव शार्ङ्गिणः ।&#x9;010a&lt;br&gt;&#xA;रथेन रमणीयेन प्रयास्यामि व्रतार्थिनी ॥&#x9;010c&lt;br&gt;&#xA;सुभद्रयैवमुक्ते तु जनाः प्राञ्जलयोऽभवन् ।&#x9;011a&lt;br&gt;&#xA;योजयित्वा रथवरं कल्याणैरभिभाष्य ताम् ॥&#x9;011c&lt;br&gt;&#xA;यथोक्तं सर्वमारोप्य आयुधानि च भामिनी ।&#x9;012a&lt;br&gt;&#xA;क्षिप्रमादाय कल्याणी सुभद्राऽर्जुनमब्रवीत् ॥&#x9;012c&lt;br&gt;&#xA;रथोऽयं रथिनां श्रेष्ठ आनीतस्तव शासनात् ।&#x9;013a&lt;br&gt;&#xA;स त्वं याहि यथाकामं कुरून्कौरवनन्दन ॥&#x9;013c&lt;br&gt;&#xA;वैशम्पायन उवाच ।&#x9;014&lt;br&gt;&#xA;निवेद्य तु रथं भर्तुः सुभद्रा भद्रसम्मता ।&#x9;014a&lt;br&gt;&#xA;ब्राह्मणानां तदा हृष्टा ददौ सा विविधं वसु ॥&#x9;014c&lt;br&gt;&#xA;स्नेहवन्ति च भोज्यानि प्रददावीप्सितानि च ।&#x9;015a&lt;br&gt;&#xA;यथाकामं यथाश्रद्धं वस्त्राणि विविधानि च ॥&#x9;015c&lt;br&gt;&#xA;तर्पिता विविधैर्भोज्यैस्तान्यवाप्य वसूनि च ।&#x9;016a&lt;br&gt;&#xA;ब्राह्मणाः स्वगृहं जग्मुः प्रयुज्य परमाशिषः ॥&#x9;016c&lt;br&gt;&#xA;सुभद्रया तु विज्ञप्तः पूर्वमेव धनञ्जयः ।&#x9;017a&lt;br&gt;&#xA;अभीशुग्रहणे पार्थ न मेऽस्ति सदृशो भुवि ॥&#x9;017c&lt;br&gt;&#xA;तस्मात्सा पूर्वमारुह्य रश्मीञ्जग्राह माधवी ।&#x9;018a&lt;br&gt;&#xA;सोदरा वासुदेवस्य कृतस्वस्त्ययना हयान् ॥&#x9;018c&lt;br&gt;&#xA;व्यत्ययित्वा तु तल्लिङ्गं यतिवेषं धनञ्जयः ।&#x9;019a&lt;br&gt;&#xA;आमुच्य कवचं वीरः समुच्छ्रितमहद्धनुः ॥&#x9;019c&lt;br&gt;&#xA;आरुरोह रथश्रेष्ठं शुक्लवासा धनञ्जयः ।&#x9;020a&lt;br&gt;&#xA;महेन्द्रदत्तं मुकुटं तथैवाभरणानि च ॥&#x9;020c&lt;br&gt;&#xA;अलङ्कृत्य तु कौन्तेयः प्रयातुमुपचक्रमे ।&#x9;021a&lt;br&gt;&#xA;ततः कन्यापुरे घोषस्तुमुलः समपद्यत ॥&#x9;021c&lt;br&gt;&#xA;दृष्ट्वा नववरं पार्थं बाणखड्गधनुर्धरम् ।&#x9;022a&lt;br&gt;&#xA;अभीशुहस्तां सुश्रोणीमर्जुनेन रथे स्थिताम् ॥&#x9;022c&lt;br&gt;&#xA;ऊचुः कन्यास्तदा यान्तीं वासुदेवसहोदराम् ।&#x9;023a&lt;br&gt;&#xA;सर्वकामसमृद्धा त्वं सुभद्रे भद्रभाषिणि ॥&#x9;023c&lt;br&gt;&#xA;वासुदेवप्रियं लब्ध्वा भर्तारं वीरमर्जुनम् ।&#x9;024a&lt;br&gt;&#xA;सर्वसीमन्तिनीनां त्वां श्रेष्ठां कृष्णसहोदरीम् ॥&#x9;024c&lt;br&gt;&#xA;मन्यामहे महाभागे सुभद्रे भद्रभाषिणि ।&#x9;025a&lt;br&gt;&#xA;यस्मात्सर्वमनुष्याणां श्रेष्ठो भर्ता तवार्जुनः ॥&#x9;025c&lt;br&gt;&#xA;उपपन्नस्त्वया वीरः सर्वलोकमहारथः ।&#x9;026a&lt;br&gt;&#xA;हे प्रयाहि गृहान्भद्रे सुहृद्भिः सङ्गमोऽस्तु ते ॥&#x9;026c&lt;br&gt;&#xA;वैशम्पायन उवाच ।&#x9;027&lt;br&gt;&#xA;एवमुक्ता प्रहृष्टाभिः सखीभिः प्रतिनन्दिता ।&#x9;027a&lt;br&gt;&#xA;भद्रा भद्रजवोपेतानश्वान्पुनरचोदयत् ॥&#x9;027c&lt;br&gt;&#xA;पार्श्वे चामरहस्ता सा सखी तस्याङ्गनाऽभवत् ।&#x9;028a&lt;br&gt;&#xA;ततः कन्यापुरद्वारात्सघोषादभिनिःसृतम् ॥&#x9;028c&lt;br&gt;&#xA;ददृशुस्तं रथश्रेष्ठं जना जीमूतनिस्वनम् ।&#x9;029a&lt;br&gt;&#xA;सुभद्रासङ्गृहीतस्य रथस्य महतः स्वनम् ॥&#x9;029c&lt;br&gt;&#xA;मेघस्वनमिवाकाशे शुश्रुवुः पुरवासिनः ।&#x9;030a&lt;br&gt;&#xA;सुभद्रया तु सम्पन्ने तिष्ठन्रथवरेऽर्जुनः ॥&#x9;030c&lt;br&gt;&#xA;प्रबभौ च तयोपेतः कैलास इव गङ्गया ।&#x9;031a&lt;br&gt;&#xA;पार्थः सुभद्रासहितो विरराज महारथः ॥&#x9;031c&lt;br&gt;&#xA;विराजते यथा शक्रो राजञ्शच्या समन्वितः ।&#x9;032a&lt;br&gt;&#xA;सुभद्रां प्रेक्ष्य पार्थेन ह्रियमाणां यशस्विनीम् ॥&#x9;032c&lt;br&gt;&#xA;चक्रुः किलकिलाशब्दानासाद्य बहवो जनाः ।&#x9;033a&lt;br&gt;&#xA;दाशार्हाणां कुलस्य श्रीः सुभद्रा मद्रभाषिणी ॥&#x9;033c&lt;br&gt;&#xA;अभिकामा सकामेन पार्थेन सह गच्छति ।&#x9;034c&lt;br&gt;&#xA;अथापरे तु सङ्क्रुद्धा गृह्णीत घ्नत माचिरम् ॥&#x9;035a&lt;br&gt;&#xA;इति संवार्य शस्त्राणि ववर्षुरभितो दिशम् ।&#x9;035c&lt;br&gt;&#xA;इति सम्भाषमाणानां स नादः सुमहानभूत् ॥&#x9;036a&lt;br&gt;&#xA;स तेन जनघोषेण वीरो गज इवार्दितः ।&#x9;036c&lt;br&gt;&#xA;ववर्ष शरवर्षाणि न तु कञ्चन रोषयत् ॥&#x9;037a&lt;br&gt;&#xA;मुमोच निशितान्बाणान्दीप्यमानान्स्वतेजसा ।&#x9;037c&lt;br&gt;&#xA;प्रासादवरसङ्घेषु हर्म्येषु भवनेषु च ॥&#x9;038a&lt;br&gt;&#xA;क्षोभयित्वा पुरश्रेष्ठं गरुत्मानिव सागरम् ।&#x9;038c&lt;br&gt;&#xA;प्रेक्षन्रैवकतद्वारं निर्ययौ भरतर्षभः ॥ ॥&#x9;039a&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/244/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/244/</guid>
      <description>&lt;p&gt;अध्यायः 244&lt;/p&gt;&#xA;&lt;p&gt;द्वारकाया बहिर्निर्गच्छतोऽर्जुनस्य विपृथुना युद्धम् ॥ 1 ॥ विपृथुं जित्वाऽर्जुनस्य खाण्डवप्रस्थं प्रति गमनम् ॥ 2 ॥ युद्धोद्युक्तानां यादवानां बलरामवाक्यान्निवृत्तिः ॥ 3 ॥ बलस्य क्रोधः ॥ 4 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;शासनात्पुरुषेन्द्रस्य बलेन महता बली ।&#x9;001a&lt;br&gt;&#xA;गिरौ रैवतके नित्यं बभूव विपृथुश्रवाः ॥&#x9;001c&lt;br&gt;&#xA;प्रवासे वासुदेवस्य तस्मिन्हलधरोपमः ।&#x9;002a&lt;br&gt;&#xA;सम्बभूव तदा गोप्ता पुरस्य पुरवर्धनः ॥&#x9;002c&lt;br&gt;&#xA;प्राप्य पाण्डवनिर्याणं निर्ययौ विपृथुश्रवाः ।&#x9;003a&lt;br&gt;&#xA;निशम्य पुरनिर्घोषं स्वमनीकमचोदयत् ॥&#x9;003c&lt;br&gt;&#xA;सोऽभिपत्य तदाध्वानं ददर्श पुरुषर्षभम् ।&#x9;004a&lt;br&gt;&#xA;निःसृतं द्वारकाद्वारादंशुमन्तमिवाम्बिरात् ॥&#x9;004c&lt;br&gt;&#xA;सविद्युतमिवाम्भोदं प्रेक्षतां तं धनुर्धरम् ।&#x9;005a&lt;br&gt;&#xA;पार्थमानर्तयोधानां विस्मयः समपद्यत ॥&#x9;005c&lt;br&gt;&#xA;उदीर्णरथनागाश्वमनीकमभिवीक्ष्य तत् ।&#x9;006a&lt;br&gt;&#xA;उवाच परमप्रीता सुभद्रा भद्रभाषिणी ॥&#x9;006c&lt;br&gt;&#xA;सङ्ग्रहीतुमभिप्रायो दीर्घकालकृतो मम ।&#x9;007a&lt;br&gt;&#xA;युध्यमानस्य सङ्ग्रामे रथं तव नरर्षभ ॥&#x9;007c&lt;br&gt;&#xA;ओजस्तेजोद्युतिबलैरन्वितस्य महात्मनः ।&#x9;008a&lt;br&gt;&#xA;पार्थ ते सारथित्वेन भविता शिक्षितास्म्यहम् ॥&#x9;008c&lt;br&gt;&#xA;एवमुक्तः प्रियां प्रीतः प्रत्युवाच नरर्षभः ।&#x9;009a&lt;br&gt;&#xA;चोदयाश्वानसंसक्तान्विश्न्तु विपृथोर्बलम् ॥&#x9;009c&lt;br&gt;&#xA;बहुभिर्युध्यमानस्य तावकान्विजिघांसतः ।&#x9;010a&lt;br&gt;&#xA;पश्य बाहुबलं भद्रे शरान्विक्षिपतो मम ॥&#x9;010c&lt;br&gt;&#xA;वैशम्पायन उवाच ।&#x9;011&lt;br&gt;&#xA;एवमुक्ता तदा भद्रा पार्थेन भरतर्षभ ।&#x9;011a&lt;br&gt;&#xA;चुचोद साश्वान्संहृष्टा ते ततो विविशुर्बलम् ॥&#x9;011c&lt;br&gt;&#xA;तदाहतमहावाद्यं समुदग्रध्वजायुतम् ।&#x9;012a&lt;br&gt;&#xA;अनीकं विपृथोर्हृष्टं पार्थमेवान्ववर्तत ॥&#x9;012c&lt;br&gt;&#xA;रथैर्बहुविधाकारैः सदश्वैश्च महाजवैः ।&#x9;013a&lt;br&gt;&#xA;किरन्तः शरवर्षाणि परिवव्रुर्धनञ्जयम् ॥&#x9;013c&lt;br&gt;&#xA;तेषामस्त्राणि संवार्य दिव्यास्त्रेण महास्त्रवित् ।&#x9;014a&lt;br&gt;&#xA;आवृणोन्महदाकाशं शरैः परपुरञ्जयः ॥&#x9;014c&lt;br&gt;&#xA;तेषां बाणान्महाबाहुर्मुकुटान्यङ्गदानि च ।&#x9;015a&lt;br&gt;&#xA;चिच्छेद निशितैर्बाणैः शरांश्चैव धनूंषि च ॥&#x9;015c&lt;br&gt;&#xA;युगानीषान्वरूथानि यन्त्राणि विविधानि च ।&#x9;016a&lt;br&gt;&#xA;अजिघांसन्परान्पार्थश्चिच्छेद निशितैः शरैः ॥&#x9;016c&lt;br&gt;&#xA;विधनुष्कान्विकवचान्विरथांश्च महारथान् ।&#x9;017a&lt;br&gt;&#xA;कृत्वा पार्थः प्रियां प्रीतः प्रेक्ष्यतामित्यदर्शयत् ॥&#x9;017c&lt;br&gt;&#xA;सा दृष्ट्वा महदाश्चर्यं सुभद्रा पार्थमब्रवीत् ।&#x9;018a&lt;br&gt;&#xA;अवाप्तार्थाऽस्मि भद्रं ते याहि पार्थ यथासुखम् ॥&#x9;018c&lt;br&gt;&#xA;स सक्तं पाण्डुपुत्रेण समीक्ष्य विपृथुर्बलम् ।&#x9;019a&lt;br&gt;&#xA;त्वरमाणोऽभिसङ्क्रम्य स्थीयतामित्यभाषत ॥&#x9;019c&lt;br&gt;&#xA;ततः सेनापतेर्वाक्यं नात्यवर्तन्त यादवाः ।&#x9;020a&lt;br&gt;&#xA;सागरे मारुतोद्धूता वेलामिव महोर्मयः ॥&#x9;020c&lt;br&gt;&#xA;ततो रथवरात्तूर्णमवरुह्य नरर्षभः ।&#x9;021a&lt;br&gt;&#xA;अभिगम्य नरव्याघ्रं प्रहृष्टः परिषस्वजे ॥&#x9;021c&lt;br&gt;&#xA;सोऽब्रवीत्पार्थमासाद्य दीर्घकालमिदं तव ।&#x9;022a&lt;br&gt;&#xA;निवासमभिजानामि शङ्खचक्रगदाधरात् ॥&#x9;022c&lt;br&gt;&#xA;न मेऽस्त्यविदितं किञ्चिद्यद्यदाचितं त्वया ।&#x9;023a&lt;br&gt;&#xA;सुभद्रार्थं प्रलोभेन प्रीतस्तव जनार्दनः ॥&#x9;023c&lt;br&gt;&#xA;प्राप्तस्य यतिलिङ्गेन वासितस्य धनञ्जय ।&#x9;024a&lt;br&gt;&#xA;बन्धुमानसि रामेण महेन्द्रावरजेन च ॥&#x9;024c&lt;br&gt;&#xA;मामेव च सदाकाङ्क्षी मन्त्रिणं मधुसूदनः ।&#x9;025a&lt;br&gt;&#xA;अन्तरेण सुभद्रां च त्वां च तात धनञ्जय ॥&#x9;025c&lt;br&gt;&#xA;इमं रथवरं दिव्यं सर्वशस्त्रसमन्वितम् ।&#x9;026a&lt;br&gt;&#xA;इदमेवानुयात्रं च निर्दिश्य गदपूर्वजः ॥&#x9;026c&lt;br&gt;&#xA;अन्तर्द्वीपं तदा वीर गतो वृष्णिसुखावहः ।&#x9;027a&lt;br&gt;&#xA;दीर्घकालावरुद्धं त्वां सम्प्राप्तं प्रियया सह ॥&#x9;027c&lt;br&gt;&#xA;पश्यन्तु भ्रातरः सर्वे वज्रपाणिमिवामराः ।&#x9;028a&lt;br&gt;&#xA;आयाते तु दशार्हाणामृषभे शार्ङ्गधन्वनि ॥&#x9;028c&lt;br&gt;&#xA;भद्रामनुगमिष्यन्ति रत्नानि च वसूनि च ।&#x9;029a&lt;br&gt;&#xA;अरिष्टं याहि पन्थानं सुखी भव धनञ्जय ॥&#x9;029c&lt;br&gt;&#xA;नष्टशोकैर्विशोकस्य सुहृद्भिः सङ्गमोऽस्तु ते ॥&#x9;030ac&lt;br&gt;&#xA;वैशम्पायन उवाच ।&#x9;031&lt;br&gt;&#xA;ततो विपृथुमामन्त्र्य पार्थः प्रीतोऽभिवाद्य च ।&#x9;031a&lt;br&gt;&#xA;कृष्णस्य मतमास्थाय कृष्णस्य रथमास्थितः ॥&#x9;031c&lt;br&gt;&#xA;पूर्वमेव तु पार्थाय कृष्णेन विनियोजितम् ।&#x9;032a&lt;br&gt;&#xA;सर्वरत्नसुसम्पूर्णं सर्वभोगसमन्वितम् ॥&#x9;032c&lt;br&gt;&#xA;रथेन काञ्चनाङ्गेन कल्पितेन यथाविधि ।&#x9;033a&lt;br&gt;&#xA;शैब्यसुग्रीवयुक्तेन किङ्किणीजालमालिना ॥&#x9;033c&lt;br&gt;&#xA;सर्वशस्त्रोपपन्नेन जीमूतरवनादिना ।&#x9;034a&lt;br&gt;&#xA;ज्वलनार्चिःप्रकाशेन द्विषतां हर्षनाशिना ॥&#x9;034c&lt;br&gt;&#xA;सन्नद्धः कवची खड्गी बद्धगोधाङ्गुलित्रवान् ।&#x9;035a&lt;br&gt;&#xA;युक्तः सेनानुयात्रेण रथणारोप्य माधवीम् ।&#x9;035c&lt;br&gt;&#xA;रथेनाकाशगेनैव पययौ *स्वपुरं प्रति ॥&#x9;035e&lt;br&gt;&#xA;ह्रियमाणां तु तां दृष्ट्वा सुभद्रां सैनिका जनाः ।&#x9;036a&lt;br&gt;&#xA;विक्रोशन्तोऽद्रवन्सर्वे द्वारकामभितः पुरीम् ॥&#x9;036c&lt;br&gt;&#xA;ते समासाद्य सहिताः सुधर्मामभितः सभाम् ।&#x9;037a&lt;br&gt;&#xA;सभापालस्य तत्सर्वमाचख्युः पार्थविक्रमम् ॥&#x9;037c&lt;br&gt;&#xA;तेषां श्रुत्वा सभापालो भेरीं सान्नाहिकीं ततः ।&#x9;038a&lt;br&gt;&#xA;समाजघ्ने महाघोषां जाम्बूनदपरिष्कृताम् ॥&#x9;038c&lt;br&gt;&#xA;क्षुब्धास्तेनाथ शब्देन भोजवृष्ण्यन्धकास्तदा ।&#x9;039a&lt;br&gt;&#xA;&#39;अन्तर्द्वीपात्समुत्पेतुः सहसा सहितास्तदा ।&#39;&#x9;039c&lt;br&gt;&#xA;अन्नपानमपास्याथ समापेतुः समन्ततः ॥&#x9;039e&lt;br&gt;&#xA;तत्र जाम्बूनदाङ्गानि स्पर्ध्यास्तरणवन्ति च ।&#x9;040a&lt;br&gt;&#xA;मणिविद्रुमचित्राणि ज्वलिताग्निप्रभाणि च ॥&#x9;040c&lt;br&gt;&#xA;भेजिरे पुरुषव्याघ्रा वृष्ण्यन्धकमहारथाः ।&#x9;041a&lt;br&gt;&#xA;सिंहासनानि शतशो धिष्ण्यानीव हुताशनाः ॥&#x9;041c&lt;br&gt;&#xA;तेषां समुपविष्टानां देवानामिव सन्नये ।&#x9;042a&lt;br&gt;&#xA;आचख्यौ चेष्टितं जिष्णोः सभापालः सहानुगः ॥&#x9;042c&lt;br&gt;&#xA;तच्छ्रुत्वा वृष्णिवीरास्ते मदसंरक्तलोचनाः ।&#x9;043a&lt;br&gt;&#xA;अमृष्यमाणाः पार्थस्य समुत्पेतुरहङ्कृताः ॥&#x9;043c&lt;br&gt;&#xA;योजयध्वं रथानाशु प्रासानाहरतेति च ।&#x9;044a&lt;br&gt;&#xA;धनूंषि च महार्हाणि कवचानि बृहन्ति च ॥&#x9;044c&lt;br&gt;&#xA;सूतानुच्चुक्रुशुः केचिद्रथान्योजयतेति च ।&#x9;045a&lt;br&gt;&#xA;स्वयं च तुरगान्केचिदयुञ्जन्हेमभूषितान् ॥&#x9;045c&lt;br&gt;&#xA;रथेष्वानीयमानेषु कवचेषु ध्वजेषु च ।&#x9;046a&lt;br&gt;&#xA;अभिक्रन्दे नृवीराणां तदासीत्तुमुलं महत् ॥&#x9;046c&lt;br&gt;&#xA;वनमाली ततः क्षीबः कैलासशिखरोपमः ।&#x9;047a&lt;br&gt;&#xA;नीलवासा मदोत्सिक्त इदं वचनमब्रवीत् ॥&#x9;047c&lt;br&gt;&#xA;किमिदं कुरुथाप्रज्ञास्तूष्णीम्भूते जनार्दने ।&#x9;048a&lt;br&gt;&#xA;अस्य भावमविज्ञाय सङ्क्रुद्धा मोघगर्जिताः ॥&#x9;048c&lt;br&gt;&#xA;एष तावदभिप्रायमाख्यातु स्वं महामतिः ।&#x9;049a&lt;br&gt;&#xA;यदस्य रुचिरं कर्तुं तत्कुरुध्वमतन्द्रिताः ॥&#x9;049c&lt;br&gt;&#xA;ततस्ते तद्वचः श्रुत्वा ग्राह्यरूपं हलायुधात् ।&#x9;050a&lt;br&gt;&#xA;तूष्णीम्भूतास्ततः सर्वे साधुसाध्विति चाब्रुवन् ॥&#x9;050c&lt;br&gt;&#xA;समं वचो निशम्यैव बलदेवस्य धीमतः ।&#x9;051a&lt;br&gt;&#xA;पुनरेवसभामध्ये सर्वे ते समुपाविशन् ॥&#x9;051c&lt;br&gt;&#xA;ततोऽब्रवीद्वासुदेवं वचो रामः परन्तपः ।&#x9;052a&lt;br&gt;&#xA;&#39;त्रैलोक्यनाथ हे कृष्ण भूतभव्यभविष्यकृत् ।&#39;&#x9;052c&lt;br&gt;&#xA;किमवागुपविष्टोऽसि प्रेक्षमाणो जनार्दन ॥&#x9;052e&lt;br&gt;&#xA;सत्कृतस्त्वत्कृते पार्थः सर्वैरस्माभिरच्युत ।&#x9;053a&lt;br&gt;&#xA;न च सोऽर्हति तां पूजां दुर्बुद्धिः कुलपांसनः ॥&#x9;053c&lt;br&gt;&#xA;को हि तत्रैव भुक्तावान्नं भाजनं भेत्तुमर्हति ।&#x9;054a&lt;br&gt;&#xA;मन्यमानः कुले जातमात्मानं पुरुषः क्वचित् ॥&#x9;054c&lt;br&gt;&#xA;इच्छन्नेव हि सम्बन्धं कृतं पूर्वं च मानयन् ।&#x9;055a&lt;br&gt;&#xA;को हि नाम भवेनार्थी साहसेन समाचरेत् ॥&#x9;055c&lt;br&gt;&#xA;सोऽवमन्य तथाऽस्माकमनादृत्य च केशवम् ।&#x9;056a&lt;br&gt;&#xA;प्रसह्य हृतवानद्य सुभद्रां मृत्युमात्मनः ॥&#x9;056c&lt;br&gt;&#xA;कथं हि शिरसो मध्ये कृतं तेन पदं मम ।&#x9;057a&lt;br&gt;&#xA;मर्षयिष्यामि गोविन्द पादस्पर्शमिवोरगः ॥&#x9;057c&lt;br&gt;&#xA;अद्य निष्कौरवामेकः करिष्यामि वसुन्धराम् ।&#x9;058a&lt;br&gt;&#xA;न हि मे मर्षणीयोऽयमर्जुनस्य व्यतिक्रमः ॥&#x9;058c&lt;br&gt;&#xA;तं तथा गर्जमानं तु मेघदुन्दुभिनिःस्वनम् ।&#x9;059a&lt;br&gt;&#xA;अन्वपद्यन्त ते सर्वे भोजवृष्ण्यन्धकास्तदा ॥ ॥&#x9;059c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/245/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/245/</guid>
      <description>&lt;p&gt;अध्यायः 245&lt;/p&gt;&#xA;&lt;p&gt;(अथ हरणाहरणपर्व ॥ 17 ॥)&lt;/p&gt;&#xA;&lt;p&gt;कृष्णेन बलरामसान्त्वनम् ॥ 1 ॥ अर्जुनम्प्रत्यानेतुं यादवानां गमनम् ॥ 2 ॥ विपृथुवाक्यादुर्जनं दूरगतं ज्ञात्वा तेषां प्रतिनिवर्तनम् ॥ 3 ॥ सुभद्रया सह अर्जुनस्य खाण्डवप्रस्थगमनम् ॥ 4 ॥&#x9;001a&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;उक्तवन्तो यथावीर्यमसकृत्सर्ववृष्णयः ।&#x9;001a&lt;br&gt;&#xA;ततोऽब्रवीद्वासुदेवो वाक्यं धर्मार्थसंयुतम् ॥&#x9;001c&lt;br&gt;&#xA;&#39;मयोक्तं न श्रुतं पूर्वं सहितैः सर्वयादवैः ।&#x9;002a&lt;br&gt;&#xA;अतिक्रान्तमतिक्रान्तं न निवर्तेत कर्हिचित् ।&#x9;002c&lt;br&gt;&#xA;शृणुध्वं सहिताः सर्वे मम वाक्यं सहेतुकम् ॥&#39;&#x9;002e&lt;br&gt;&#xA;नावमानं कुलस्यास्य गुडाकेशः प्रयुक्तवान् ।&#x9;003a&lt;br&gt;&#xA;सम्मानोऽभ्यधिकस्तेन प्रयुक्तोऽयं न संशयः ॥&#x9;003c&lt;br&gt;&#xA;अर्थलुब्धान्न वः पार्थो मन्यते सात्वतान्सदा ।&#x9;004a&lt;br&gt;&#xA;स्वयंवरमनाधृष्यं मन्यते चापि पाण्डवः ॥&#x9;004c&lt;br&gt;&#xA;प्रदानमपि कन्यायाः पशुवत्को नु मन्यते ।&#x9;005a&lt;br&gt;&#xA;विक्रयं चाप्यपत्यस्य कः कुर्यात्पुरुषो भुवि ॥&#x9;005c&lt;br&gt;&#xA;एतान्दोषांस्तु कौन्तेयो दृष्टवानिति मे मतिः ।&#x9;006a&lt;br&gt;&#xA;&#39;क्षत्रियाणां तु वीर्येण प्रशस्तं हरणं बलात् ।&#39;&#x9;006c&lt;br&gt;&#xA;अतः प्रसह्य हृतवान्कन्यां धर्मेण पाण्डवः ॥&#x9;006e&lt;br&gt;&#xA;उचितश्चैव सम्बन्धः सुभद्रा च शयस्विनी ।&#x9;007a&lt;br&gt;&#xA;एष चापीदृशः पार्थः प्रसह्य हृतवानतः ॥&#x9;007c&lt;br&gt;&#xA;भरतस्यान्वये जातं शान्तनोश्च यशस्विनः ।&#x9;008a&lt;br&gt;&#xA;कुन्तिभोजात्माजापुत्रं का बुभूषेत नार्जुनम् ॥&#x9;008c&lt;br&gt;&#xA;न तं पश्यामि यः पार्थं विजयेत रणे बलात् ।&#x9;009a&lt;br&gt;&#xA;वर्जयित्वा विरूपाक्षं भगनेत्रहरं हरम् ॥&#x9;009c&lt;br&gt;&#xA;अपि सर्वेषु लोकेषु सेन्द्ररुद्रेषु मारिष ।&#x9;010a&lt;br&gt;&#xA;स च नाम रथस्तादृङ्मदीयास्ते च वाजिनः ॥&#x9;010c&lt;br&gt;&#xA;&#39;मम शस्त्रं विशेषेण तूणौ चाक्षयसायकौ ।&#x9;011a&lt;br&gt;&#xA;&#39;योद्धा पार्थश्च शीघ्रास्त्रः को नु तेन समो भवेत् ।&#x9;011c&lt;br&gt;&#xA;तमभिद्रुत्य सान्त्वेन परमेण धनञ्जयम् ॥&#x9;011e&lt;br&gt;&#xA;निवर्तयत संहृष्टा ममैषा परमा मतिः ।&#x9;012a&lt;br&gt;&#xA;यदि निर्जित्य वः पार्थो बलाद्गच्छेत्स्वकं पुरं ॥&#x9;012c&lt;br&gt;&#xA;प्रणश्येद्वो यशः सद्यो न तु सान्त्वे पराजयः ।&#x9;013a&lt;br&gt;&#xA;&#39;पितृष्वसायाः पुत्रो मे सम्बन्धं नार्हति द्विषाम् ।&#39;&#x9;013c&lt;br&gt;&#xA;तच्छ्रुत्वा वासुदेवस्य तथा कर्तुं जनाधिप ॥&#x9;013e&lt;br&gt;&#xA;&#39;उद्योगं कृतवन्तस्ते भेरीं सन्नाद्य यादवाः ।&#x9;014a&lt;br&gt;&#xA;अर्जुनस्तु तदा श्रुत्वा भेरीसन्नादनं महत् ॥&#x9;014c&lt;br&gt;&#xA;कौन्तेयस्त्वरमाणस्तु सुभद्रामभ्यभाषत ।&#x9;015a&lt;br&gt;&#xA;आयान्ति वृष्णयः सर्वे ससुहृज्जनबान्धवाः ॥&#x9;015c&lt;br&gt;&#xA;त्वदर्थं योद्धुकामास्ते मदरक्तान्तलोचनाः ।&#x9;016a&lt;br&gt;&#xA;प्रमत्तानशुचीन्मूढान्सुरामत्तान्नराधमान् ॥&#x9;016c&lt;br&gt;&#xA;वमनं पानशीलांस्तान्करिष्यामि शरोत्तमैः ।&#x9;017a&lt;br&gt;&#xA;उताहो वा मदोन्मत्तान्नयिष्यामि यमक्षयम् ॥&#x9;017c&lt;br&gt;&#xA;एवमुक्त्वा प्रियां पार्थो न्यवर्तत महाबलः ।&#x9;018a&lt;br&gt;&#xA;निवर्तमानं दृष्ट्वैव सुभद्रा त्रस्ततां गता ॥&#x9;018c&lt;br&gt;&#xA;एवं मा वद पार्थेति पादयोः पतिता तदा ।&#x9;019a&lt;br&gt;&#xA;सुभद्रा तु कलिर्जाता वृष्णीनां निधाय च ॥&#x9;019c&lt;br&gt;&#xA;एवं ब्रुवन्तः पौरास्ते ह्यपवादरताः प्रभो ।&#x9;020a&lt;br&gt;&#xA;मम शोकं वर्धयन्ति तस्मान्नाशं न चिन्तये ।&#x9;020c&lt;br&gt;&#xA;परिवादभयान्मुक्ता त्वत्प्रसादाद्भवाम्यहम् ॥&#x9;020e&lt;br&gt;&#xA;वैशम्पायन उवाच ।&#x9;021&lt;br&gt;&#xA;एवमुक्तस्ततः पार्थः प्रियया भद्रया तदा ।&#x9;021a&lt;br&gt;&#xA;गमनाय मतिं चक्रे पार्थः सत्यपराक्रमः ॥&#x9;021c&lt;br&gt;&#xA;स्मितपूर्वं तदाऽऽभाष्य परिष्वज्य प्रियां तदा ।&#x9;022a&lt;br&gt;&#xA;उत्थाप्य च पुनः पार्थो याहि याहीति चाब्रवीत् ॥&#x9;022c&lt;br&gt;&#xA;ततः सुभद्रा त्वरिता रश्मीन्सङ्गृह्य पाणिना ।&#x9;023a&lt;br&gt;&#xA;चोदयामास जवनाञ्शीग्रमश्वान्कृतत्वरा ॥&#x9;023c&lt;br&gt;&#xA;ततस्तु कृतसन्नाहा वृष्णिवीराः समाहिताः ।&#x9;024a&lt;br&gt;&#xA;प्रत्यानयार्थं पार्थस्य जवनैस्तुरगोत्तमैः ॥&#x9;024c&lt;br&gt;&#xA;राजमार्गमनुप्राप्ता दृष्ट्वा पार्थस्य विक्रमम् ।&#x9;025a&lt;br&gt;&#xA;प्रासादपङ्क्तिस्तम्भेषु वेदिकासु ध्वजेषु च ॥&#x9;025c&lt;br&gt;&#xA;अर्जुनस्य शरान्दृष्ट्वा विस्मयं परमं गताः ।&#x9;026a&lt;br&gt;&#xA;केशवस्य वचस्तथ्यं मन्यमानास्तु यादवाः ॥&#x9;026c&lt;br&gt;&#xA;अतीत्य तं रैवतकं श्रुत्वा तु विपृथोर्वचः ।&#x9;027a&lt;br&gt;&#xA;अर्जुनेन कृतं श्रुत्वा गन्तुकामास्तु वृष्णयः ॥&#x9;027c&lt;br&gt;&#xA;श्रुत्वा दीर्घं गतं पार्थं न्यवर्तन्त महारथाः ।&#x9;028a&lt;br&gt;&#xA;पुरोद्यानमतिक्रम्य विशालं च गिरिव्रजम् ॥&#x9;028c&lt;br&gt;&#xA;सानुमुज्जयिनीं चैव वनान्युपवनानि च ।&#x9;029a&lt;br&gt;&#xA;पुण्येष्वानर्तराष्ट्रेषु वापीपद्मसरांसि च ॥&#x9;029c&lt;br&gt;&#xA;प्राप्य धेनुमतीतीर्थमश्वरोधसरः प्रति ।&#x9;030a&lt;br&gt;&#xA;प्रेक्षावर्तं ततः शैलमम्बुदं च नगोत्तमम् ॥&#x9;030c&lt;br&gt;&#xA;आराच्छृङ्गमथासाद्य तीर्णः करवतीं नदीम् ।&#x9;031a&lt;br&gt;&#xA;प्राप्य साल्वेयराष्ट्राणि निषधानप्यतीत्य च ॥&#x9;031c&lt;br&gt;&#xA;देवापृथुपुरं पश्यन् सर्वतः सुसमाहितः ।&#x9;032a&lt;br&gt;&#xA;तमतीत्य महाबाहुर्देवारण्यमपश्यत ॥&#x9;032c&lt;br&gt;&#xA;पूजयामासुरायान्तं देवारण्ये महर्षयः ।&#x9;033a&lt;br&gt;&#xA;स वनानि नदीः शैलान् गिरिप्रस्रवणानि च ॥&#x9;033c&lt;br&gt;&#xA;अतीत्य च तदा पार्थः सुभद्रासारथिस्तदा ।&#x9;034a&lt;br&gt;&#xA;कौरवं विषयं प्राप्य विशोकः समपद्यत ॥&#x9;034c&lt;br&gt;&#xA;सोदर्याणां महाबाहुः सिंहाशयमिवाशयम् ।&#x9;035a&lt;br&gt;&#xA;दूरादुपवनोपेतं समन्तात्सलिलावृतम् ॥&#x9;035c&lt;br&gt;&#xA;भद्रया मुदितो जिष्णुर्ददर्श वृजिनं पुरम् ॥ ॥&#x9;036ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/246/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/246/</guid>
      <description>&lt;p&gt;अध्यायः 246&lt;/p&gt;&#xA;&lt;p&gt;अर्जुनेन सुभद्रायाः गोपीवेषेण द्रौपदीसमीपप्रेषणम् ॥ 1 ॥ कृतनतिं सुभद्रां प्रति पृथाद्रौपदीभ्यां आशीर्वादः ॥ 2 ॥ स्वपुरं प्रविष्टेनार्जुनेन भ्रातृभ्यः स्वकृततीर्थयात्रावृत्तान्तकथनम् ॥ 3 ॥&#xA;वैशम्पायन उवाच ।&#x9;001&lt;br&gt;&#xA;क्रोशणात्रे पुरस्यासीद्गोष्ठं पार्थस्य शोभनम् ।&#x9;001a&lt;br&gt;&#xA;तत्रापि यात्वा बीभत्सुर्निविष्टो यदुकन्यया ॥&#x9;001c&lt;br&gt;&#xA;ततः सुभद्रां सत्कृत्य पार्थो वचनमब्रवीत् ।&#x9;002a&lt;br&gt;&#xA;गोपिकानां तु वेषेण गच्छ त्वं वृजिनं पुरम् ॥&#x9;002c&lt;br&gt;&#xA;कामव्याहारिणी कृष्णा रोचतां ते वचो मम ।&#x9;003a&lt;br&gt;&#xA;दृष्ट्वा तु परुषं ब्रूयात्सह तत्र मयागताम् ॥&#x9;003c&lt;br&gt;&#xA;अन्यवेषेण तु गतां दृष्ट्वा सा त्वां प्रियं वदेत् ।&#x9;004a&lt;br&gt;&#xA;यत्तु सा प्रथमं ब्रूयान्न तस्यास्ति निवर्तनम् ॥&#x9;004c&lt;br&gt;&#xA;तस्मान्मानं च दर्पं च व्यपनीय स्वयं व्रज ।&#x9;005a&lt;br&gt;&#xA;तस्य तद्वचनं श्रुत्वा सुभद्रा प्रत्यभाषत ॥&#x9;005c&lt;br&gt;&#xA;एवमेतत्करिष्यामि यथा त्वं पार्थ भाषसे ।&#x9;006a&lt;br&gt;&#xA;सुभद्रावचनं श्रुत्वा सुप्रीतः पाकशासनिः ॥&#x9;006c&lt;br&gt;&#xA;गोपालान्स समानीय त्वरितो वाक्यमब्रवीत् ।&#x9;007a&lt;br&gt;&#xA;तरुण्यः सन्ति यावन्त्यस्ताः सर्वा व्रजयोषितः ॥&#x9;007c&lt;br&gt;&#xA;आगच्छन्तु गमिष्यन्त्या भद्रया सह सङ्गताः ।&#x9;008a&lt;br&gt;&#xA;इन्द्रप्रस्थं पुरवरं कृष्णां द्रष्टुं यशस्विनीम् ॥&#x9;008c&lt;br&gt;&#xA;एतच्छ्रुत्वा तु गोपालैरानीता व्रजयोषितः ।&#x9;009a&lt;br&gt;&#xA;ततस्ताभिः परिवृतां व्रजस्त्रीभिः समन्ततः ॥&#39;&#x9;009c&lt;br&gt;&#xA;सुभद्रां त्वरमाणश्च रक्तकौशेयवासिनीम् ।&#x9;010a&lt;br&gt;&#xA;पार्थः प्रस्थापयामास कृत्वा गोपालिकावपुः ॥&#x9;010c&lt;br&gt;&#xA;साऽधिकं तेन रूपेण शोभमाना यशस्विनी ।&#x9;011a&lt;br&gt;&#xA;&#39;गोपालिकामध्यगता प्रययौ वृजिनं पुरम् ॥&#x9;011c&lt;br&gt;&#xA;त्वरिता खाण्डवप्रस्थमाससाद विवेश च ।&#x9;012a&lt;br&gt;&#xA;&#39;भवनं श्रेष्ठमासाद्य वीरपत्नी वराङ्गना ॥&#x9;012c&lt;br&gt;&#xA;ववन्दे पृथुताम्राक्षी पृथां भद्रा पितृष्वसाम् ।&#x9;013a&lt;br&gt;&#xA;तां कुन्ती चारुसर्वाङ्गीमुपाजिघ्रत मूर्धनि ॥&#x9;013c&lt;br&gt;&#xA;प्रीत्या परमया युक्ता आशीर्भिर्युञ्जताऽतुलाम् ।&#x9;014a&lt;br&gt;&#xA;ततोऽभिगम्य त्वरिता पूर्णेन्दुसदृशानना ॥&#x9;014c&lt;br&gt;&#xA;ववन्दे द्रौपदीं भद्रा प्रेष्याऽहमिति चाब्रवीत् ।&#x9;015a&lt;br&gt;&#xA;प्रत्युत्थाय तदा कृष्णा स्वसारं माधवस्य च ॥&#x9;015c&lt;br&gt;&#xA;परिष्वज्यावदत्प्रीत्या निःसपत्नोस्तु ते पतिः ।&#x9;016a&lt;br&gt;&#xA;&#39;वीरसूर्भव भद्रे त्वं भव भर्तृप्रिया तथा ॥&#x9;016c&lt;br&gt;&#xA;ओजसा निर्मिता बह्वीरुवाच परमाशिषः ।&#x9;017a&lt;br&gt;&#xA;&#39;तथैव मुदिता भद्रा तामुवाच तथास्त्विति ॥&#x9;017c&lt;br&gt;&#xA;&#39;ततः सुभद्रां वार्ष्णेयी परिष्वज्य शुभाननाम् ।&#x9;018a&lt;br&gt;&#xA;अङ्के निवेश्य मुदिता वसुदेवं प्रशस्य च ॥&#x9;018c&lt;br&gt;&#xA;ततः किलकिलाशब्दः क्षणेन समपद्यत ।&#x9;019a&lt;br&gt;&#xA;हर्षादानर्तयोधानामासाद्य वृजिनं पुरम् ॥&#x9;019c&lt;br&gt;&#xA;देवपुत्रप्रकाशास्ते जाम्बूनदमयध्वजाः ।&#x9;020a&lt;br&gt;&#xA;पृष्ठतोऽनुययुः पार्थं पुरुहूतमिवामराः ॥&#x9;020c&lt;br&gt;&#xA;गोभिरुष्ट्रैः सदश्वैश्च युक्तानि बहुला जनाः ।&#x9;021a&lt;br&gt;&#xA;ददृशुर्यानमुख्यानि दाशार्हपुरवासिनाम् ॥&#x9;021c&lt;br&gt;&#xA;ततः पुरवरे यूनां पुंसां वाच उदीरिताः ।&#x9;022a&lt;br&gt;&#xA;अर्जुने प्रतियाति स्म अश्रूयन्त समन्ततः ॥&#x9;022c&lt;br&gt;&#xA;प्रवासादागतं पार्थं दृष्ट्वा स्वमिव बान्धवम् ।&#x9;023a&lt;br&gt;&#xA;सोऽभिगम्य नरश्रेष्ठो दाशार्हशतसंवृतः ।|&#x9;023c&lt;br&gt;&#xA;पौरैः पुरवरं प्रीत्या परया चाभिनन्दितः ।&#x9;024a&lt;br&gt;&#xA;प्राप्य चान्तःपुरद्वारमवरुह्य नरर्षभः ॥&#x9;024c&lt;br&gt;&#xA;ववन्दे धौम्यमासाद्य मातरं च धनञ्जयः ।&#x9;025a&lt;br&gt;&#xA;स्पृष्ट्वा च चरणौ राज्ञो भीमस्य च धनञ्जयः ॥&#x9;025c&lt;br&gt;&#xA;यमाभ्यां वन्दितो हृष्टः सस्वजे तौ ननन्द च ।&#x9;026a&lt;br&gt;&#xA;ब्राह्मणप्रमुखान्सर्वान्भ्रातृभिः सह सङ्गतः ॥&#x9;026c&lt;br&gt;&#xA;यथार्हं मानयामास पौरजानपदानपि ।&#x9;027a&lt;br&gt;&#xA;तत्रस्थान्यनुयातानि तीर्थान्यायतनानि च ॥&#x9;027c&lt;br&gt;&#xA;निवेदयामास तदा राज्ञे सर्वं स्वनुष्ठितम् ।&#x9;028a&lt;br&gt;&#xA;भ्रातृभ्यश्चैव सर्वेभ्यः कथयामास भारत ॥&#x9;028c&lt;br&gt;&#xA;श्रुत्वा सर्वं महाप्राज्ञो धर्मराजो युधिष्ठिरः ।&#x9;029a&lt;br&gt;&#xA;पुरस्तादेव तेषां तु पूजयामास चार्जुनम् ॥&#x9;029c&lt;br&gt;&#xA;पाण्डवेन यथार्हं तु पूजार्हेण सुपूजितः ।&#x9;030a&lt;br&gt;&#xA;न्यविशच्चाभ्यनुज्ञातो राज्ञा तुष्टो यशस्विना ॥&#x9;030c&lt;br&gt;&#xA;तामदीनां सुपूजार्हां सुभद्रां प्रीतिवर्धिनीम् ।&#x9;031a&lt;br&gt;&#xA;साक्षाच्छ्रियममन्यन्त पार्थाः कृष्णसहोदराम् ॥&#x9;031c&lt;br&gt;&#xA;गुरूणां श्वशुराणां च देवराणां तथैव च ।&#x9;032a&lt;br&gt;&#xA;सुभद्रा स्वेन वृत्तेन बभूव परमप्रिया ॥&#39;&#x9;032c&lt;br&gt;&#xA;ततस्ते हृष्टमनसः पाण्डवेया महारथाः ।&#x9;033a&lt;br&gt;&#xA;कुन्ती च परमप्रीता कृष्णा च सततं तथा ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/247/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/247/</guid>
      <description>&lt;p&gt;अध्यायः 247&lt;/p&gt;&#xA;&lt;p&gt;कृष्णानुमत्याऽर्जुनः सुभद्रां जहारेति पौराणामूहः ॥ 1 ॥ अर्जुने इन्द्रप्रस्थं प्राप्तं ज्ञात्वा यादवैः सह श्रीकृष्णस्य इन्द्रप्रस्थं प्रत्यागमनम् ॥ 2 ॥ आगताञ्श्रीकृष्णादीञ्श्रुत्वा युधिष्ठिरस्य प्रत्युद्गमनं तेषां सत्कारश्च ॥ 3 ॥ वैवाहिकमहोत्सवकरणम् ॥ 4 ॥ पारिबर्हदानम् ॥ 5 ॥ कञ्चित्कालं तत्रोषितानां कुरुभिः पूजितानां बलरामादीनां द्वारकां प्रति गमनम् ॥ 6 ॥ अभिमन्यूत्पत्तिः ॥ 7 ॥ द्रौपद्याः युधिष्ठिरादिभ्यः पञ्चपुत्रोत्पत्तिः तेषां विद्याभ्यासश्च ॥ 8 ॥&#xA;वैशम्पायन उवाच ।&#x9;001&lt;br&gt;&#xA;अथ शुश्राव निर्वृत्ते वृष्णीनां परमोत्सवे ।&#x9;001a&lt;br&gt;&#xA;अर्जुनेन हृतां भद्रां शङ्खचक्रगदाधरः ॥&#x9;001c&lt;br&gt;&#xA;पुरस्तादेव पौराणां संशयः समजायत ।&#x9;002a&lt;br&gt;&#xA;जानता वासुदेवेन वासितो भरतर्षभः ॥&#x9;002c&lt;br&gt;&#xA;लोकस्य विदितं ह्यद्य पूर्वं विपृथुना यथा ।&#x9;003a&lt;br&gt;&#xA;सान्त्वयित्वाभ्यनुज्ञातो भद्रया सह सङ्गतः ॥&#x9;003c&lt;br&gt;&#xA;दित्सता सोदरां तस्मै पतत्त्रिवरकेतुना ।&#x9;004a&lt;br&gt;&#xA;अर्हते पार्थिवेन्द्राय पार्थायायतलोचनाम् ॥&#x9;004c&lt;br&gt;&#xA;सत्कृत्य पाण्डवश्रेष्ठं प्रेषयामास चार्जुनम् ।&#x9;005a&lt;br&gt;&#xA;भद्रया सह बीभत्सुः प्रापितो वृजिनं पुरम् ॥&#x9;005c&lt;br&gt;&#xA;इति पौरजनाः सर्वे वदन्ति च समन्ततः ।&#x9;006a&lt;br&gt;&#xA;&#39;श्रुत्वा तु पुण्डरीकाक्षः सम्प्राप्तं स्वपुरोत्तमम् ॥&#x9;006c&lt;br&gt;&#xA;अर्जुनं पाण्डवश्रेष्ठमिन्द्रप्रस्थगतं तथा ।&#x9;007a&lt;br&gt;&#xA;&#39;यियासुः खाण्डवप्रस्थममन्त्रयत केशवः ॥&#x9;007c&lt;br&gt;&#xA;पूर्वं सत्कृत्य राजानमाहुकं मधुसूदनः ।&#x9;008a&lt;br&gt;&#xA;तथा विपृथुमक्रूरं सङ्कर्षणविडूरथौ ॥&#x9;008c&lt;br&gt;&#xA;मन्त्रयामास तैः सार्धं पुरस्तादभिमानितैः ।&#x9;009a&lt;br&gt;&#xA;सङ्कर्षणेन सम्मन्त्र्य ह्यनुज्ञातो महामनाः ॥&#x9;009c&lt;br&gt;&#xA;सम्प्रीतः प्रीयमाणेन वृष्णिराज्ञा जनार्दनः ।&#x9;010a&lt;br&gt;&#xA;अभिमन्त्र्याभ्यनुज्ञातो योजयामास वाहिनीम् ॥&#x9;010c&lt;br&gt;&#xA;ततस्तु यानान्यासाद्य दाशार्हाणां यशस्विनाम् ।&#x9;011a&lt;br&gt;&#xA;सिंहनादः प्रहृष्टानां क्षणेन समपद्यत ॥&#x9;011c&lt;br&gt;&#xA;योजयन्तः सदश्वांस्तु यानयुग्यं रथांस्तथा ।&#x9;012a&lt;br&gt;&#xA;गजांश्च परमप्रीतः समपद्यन्त वृष्णयः ॥&#39;&#x9;012c&lt;br&gt;&#xA;वृष्ण्यन्धकमहामात्रैः सह वीरैर्महारथैः ।&#x9;013a&lt;br&gt;&#xA;भ्रातृभिश्च कुमारैश्च योधैश्च शतशो वृतः ॥&#x9;013c&lt;br&gt;&#xA;सैन्येन महता शौरिरभिगुप्तः समन्ततः ।&#x9;014a&lt;br&gt;&#xA;तत्र दानपतिः श्रीमाञ्जगाम स महायशाः ॥&#x9;014c&lt;br&gt;&#xA;अक्रूरो वृष्णिवीराणां सेनापतिररिन्दमः ।&#x9;015a&lt;br&gt;&#xA;अनाधृष्टिर्महातेजा उद्धवश्च महायशाः ॥&#x9;015c&lt;br&gt;&#xA;साक्षाद्बृहस्पतेः शिष्यो महाबुद्धिर्महामनाः ।&#x9;016a&lt;br&gt;&#xA;सत्यकः सात्यकिश्चैव कृतवर्मा च सात्वतः ॥&#x9;016c&lt;br&gt;&#xA;प्रद्युम्नश्चैव साम्बश्च निशङ्कुः शङ्कुरेव च ।&#x9;017a&lt;br&gt;&#xA;चारुदेष्णश्च विक्रान्तो झिल्ली विपृथुरेव च ॥&#x9;017c&lt;br&gt;&#xA;सारणश्च महाबाहुर्गदश्च विदुषां वरः ।&#x9;018a&lt;br&gt;&#xA;एते चान्ये च बहवो वृष्णिभोजान्धकास्तथा ॥&#x9;018c&lt;br&gt;&#xA;आजग्मुः खाण्डवप्रस्थमादाय हरणं बहु ।&#x9;019a&lt;br&gt;&#xA;&#39;उपहारं समादाय पृथुवृष्णिपुरोगमाः ॥&#x9;019c&lt;br&gt;&#xA;प्रययुः सिंहनादेन सुभद्रामवलोककाः ।&#x9;020a&lt;br&gt;&#xA;ते त्वदीर्घेण कालेन कृष्णेन सह यादवाः ।&#x9;020c&lt;br&gt;&#xA;पुरमासाद्य पार्थानां परां प्रीतिमवाप्नुवन् ॥&#39;&#x9;020e&lt;br&gt;&#xA;ततो युधिष्ठिरो राजा श्रुत्वा माधवमागतम् ।&#x9;021a&lt;br&gt;&#xA;प्रतिग्रहार्थं कृष्णस्य यमौ प्रास्थापयत्तदा ॥&#x9;021c&lt;br&gt;&#xA;ताभ्यां प्रतिगृहीतं तु वृष्णिचक्रं महर्द्धिमत् ।&#x9;022a&lt;br&gt;&#xA;विवेश खाण्डवप्रस्थं पताकाध्वजशोभितम् ॥&#x9;022c&lt;br&gt;&#xA;सम्मृष्टसिक्तपन्थानं पुष्पप्रकरशोभितम् ।&#x9;023a&lt;br&gt;&#xA;चन्दनस्य रसैः शीतैः पुण्यगन्धैर्निषेवितम् ॥&#x9;023c&lt;br&gt;&#xA;दह्यताऽगुरुणा चैव देशे देशे सुगन्धिना ।&#x9;024a&lt;br&gt;&#xA;हृष्टपुष्टजनाकीर्णं वणिग्भिरुपशोभितम् ॥&#x9;024c&lt;br&gt;&#xA;प्रतिपेदे महाबाहुः सह रामेण केशवः ।&#x9;025a&lt;br&gt;&#xA;वृष्ण्यन्धकैस्तथा भोजैः समेतः पुरुषोत्तमः ॥&#x9;025c&lt;br&gt;&#xA;सम्पूज्यमानः पौरैश्च ब्राह्मणैश्च सहस्रशः ।&#x9;026a&lt;br&gt;&#xA;विवेश भवनं राज्ञः पुरन्दरगृहोपमम् ॥&#x9;026c&lt;br&gt;&#xA;युधिष्ठिरस्तु रामेण समागच्छद्यथाविधि ।&#x9;027a&lt;br&gt;&#xA;मूर्ध्नि केशवमाघ्राय बाहुभ्यां परिषस्वजे ॥&#x9;027c&lt;br&gt;&#xA;तं प्रीयमाणो गोविन्दो विनयेनाभिपूजयन् ।&#x9;028a&lt;br&gt;&#xA;भीमं च पुरुषव्याघ्रं विधिवत्प्रत्यपूजयत् ॥&#x9;028c&lt;br&gt;&#xA;तांश्च वृष्ण्यन्धकश्रेष्ठान्कुन्तीपुत्रो युधिष्ठिरः ।&#x9;029a&lt;br&gt;&#xA;प्रतिजग्राह सत्कारैर्यथाविधि यथागतम् ॥&#x9;029c&lt;br&gt;&#xA;गुरुवत्पूजयामास कांश्चित्कांश्चिद्वयस्यवत् ।&#x9;030a&lt;br&gt;&#xA;कांश्चिदभ्यवदत्प्रेम्णा कैश्चिदप्यभिवादितः ॥&#x9;030c&lt;br&gt;&#xA;&#39;ततः पृथा च पार्थाश्च मुदिताः कृष्णया सह ।&#x9;031a&lt;br&gt;&#xA;पुण्डरीकाक्षमासाद्य बभूवुर्मुदितेन्द्रियाः ॥&#x9;031c&lt;br&gt;&#xA;हर्षादभिगतौ दृष्ट्वा सङ्कर्षणजनार्दनौ ।&#x9;032a&lt;br&gt;&#xA;बन्धुमन्तं पृथा पार्थं युधिष्ठिरममन्यत ॥&#x9;032c&lt;br&gt;&#xA;ततः सङ्कर्षणाक्रूरावप्रमेयावदीनवत् ।&#x9;033a&lt;br&gt;&#xA;भद्रवत्यै सुभद्रायै धनौघमुपजह्रतुः ॥&#x9;033c&lt;br&gt;&#xA;प्रवालानि च हाराणि भूषणानि सहस्रशः ।&#x9;034a&lt;br&gt;&#xA;कुथास्तरपरिस्तोमान्व्याघ्राजिनपुरस्कृतान् ॥&#x9;034c&lt;br&gt;&#xA;विविधैश्चैव रत्नौघैर्दीप्तप्रभमजायत ।&#x9;035a&lt;br&gt;&#xA;शयनासनयानैश्च युधिष्ठिरनिवेशनम् ॥&#x9;035c&lt;br&gt;&#xA;ततः प्रीतिकरो यूनां विवाहपरमोत्सवः ।&#x9;036a&lt;br&gt;&#xA;भद्रवत्यै सुभद्रायै सप्तरात्रमवर्तत ॥&#39;&#x9;036c&lt;br&gt;&#xA;तेषां ददौ हृषीकेशो जन्यार्थे धनमुत्तमम् ।&#x9;037a&lt;br&gt;&#xA;हरणं वै सुभद्राया ज्ञातिदेयं महायशाः ॥&#x9;037c&lt;br&gt;&#xA;रथानां काञ्चनाङ्गानां किङ्किणीजालमालिनाम् ।&#x9;038a&lt;br&gt;&#xA;चतुर्युजामुपेतानां सूतैः कुशलशिक्षितैः ॥&#x9;038c&lt;br&gt;&#xA;सहस्रं प्रददौ कृष्णो गवामयुतमेव च ।&#x9;039a&lt;br&gt;&#xA;श्रीमान्माथुरदेश्यानां दोग्ध्रीणां पुण्यवर्चसाम् ॥&#x9;039c&lt;br&gt;&#xA;बडवानां च शुद्धानां चन्द्रांशुसमवर्चसाम् ।&#x9;040a&lt;br&gt;&#xA;ददौ जनार्दनः प्रीत्या सहस्रं हेमभूषितम् ॥&#x9;040c&lt;br&gt;&#xA;तथैवाश्वतरीणां च दान्तानां वातरंहसाम् ।&#x9;041a&lt;br&gt;&#xA;शतान्यञ्जनकेशीनां श्वेतानां पञ्चपञ्च च ॥&#x9;041c&lt;br&gt;&#xA;स्नानपानोत्सवे चैव प्रयुक्तं वयसान्वितम् ।&#x9;042a&lt;br&gt;&#xA;स्त्रीणां सहस्रं गौरीणां सुवेषाणां सुवर्चसाम् ॥&#x9;042c&lt;br&gt;&#xA;सुवर्णशतकण्ठीनामरोमाणां स्वलङ्कृताम् ।&#x9;043a&lt;br&gt;&#xA;परिचर्यासु दक्षाणां प्रददौ पुष्करेक्षणः ॥&#x9;043c&lt;br&gt;&#xA;पृष्ठ्यानामपि चाश्वानां बाह्लिकानां जनार्दनः ।&#x9;044a&lt;br&gt;&#xA;ददौ शतसहस्राख्यं कन्याधनमनुत्तमम् ॥&#x9;044c&lt;br&gt;&#xA;कृताकृतस्य मुख्यस्य कनकस्याग्निवर्चसः ।&#x9;045a&lt;br&gt;&#xA;मनुष्यभारान्दाशार्हो ददौ दश जनार्दनः ॥&#x9;045c&lt;br&gt;&#xA;गजानां तु प्रभिन्नानां त्रिधा प्रस्रवतां मदम् ।&#x9;046a&lt;br&gt;&#xA;गिरिकूटनिकाशानां समरेष्वनिवर्तिनाम् ॥&#x9;046c&lt;br&gt;&#xA;क्लृप्तानां पटुघण्टानां चारूणां हेममालिनाम् ।&#x9;047a&lt;br&gt;&#xA;हस्त्यारोहैरुपेतानां सहस्रं साहसप्रियः ॥&#x9;047c&lt;br&gt;&#xA;रामः पाणिग्रहणिकं ददौ पार्थाय लाङ्गली ।&#x9;048a&lt;br&gt;&#xA;प्रीयमाणो हलधरः सम्बन्धं प्रति मानयन् ॥&#x9;048c&lt;br&gt;&#xA;स महाधनरत्नौघो वस्त्रकम्बलफेनवान् ।&#x9;049a&lt;br&gt;&#xA;महागजमहाग्राहः पताकाशैवलाकुलः ॥&#x9;049c&lt;br&gt;&#xA;पाण्डुसागरमाविद्धः प्रविवेश महाधनः ।&#x9;050a&lt;br&gt;&#xA;पूर्णमापूरयंस्तेषां द्विषच्छोकावहोऽभवत् ॥&#x9;050c&lt;br&gt;&#xA;प्रतिजग्राह तत्सर्वं धर्मराजो युधिष्टिरः ।&#x9;051a&lt;br&gt;&#xA;पूजयामास तांश्चैव वृष्ण्यन्धकमहारथान् ॥&#x9;051c&lt;br&gt;&#xA;ते समेता महात्मानः कुरुवृष्ण्यन्धकोत्तमाः ।&#x9;052a&lt;br&gt;&#xA;विजह्रुरमरावासे नराः सुकृतिनो यथा ॥&#x9;052c&lt;br&gt;&#xA;तत्रतत्र महानादैरुत्कृष्टतलनादितैः ।&#x9;053a&lt;br&gt;&#xA;यथायोगं यथाप्रीति विजह्रुः कुरुवृष्णयः ॥&#x9;053c&lt;br&gt;&#xA;एवमुत्तमवीर्यास्ते विहृत्य दिवसान्बहून् ।&#x9;054a&lt;br&gt;&#xA;पूजिताः कुरुभिर्जग्मुः पुनर्द्वारवतीं प्रति ॥&#x9;054c&lt;br&gt;&#xA;रामं पुरुस्कृत्य ययुर्वृष्म्यन्धकमहारथाः ।&#x9;055a&lt;br&gt;&#xA;रत्नान्यादाय शुभ्राणि दत्तानि कुरुसत्तमैः ॥&#x9;055c&lt;br&gt;&#xA;&#39;रामः सुभद्रां सम्पूज्य परिष्वज्य स्वसां तदा ।&#x9;056a&lt;br&gt;&#xA;न्यासेति द्रौपदीमुक्त्वा परिधाय महाबलः ॥&#x9;056c&lt;br&gt;&#xA;पितृष्वसायाश्चरणावभिवाद्य ययौ तदा ।&#x9;057a&lt;br&gt;&#xA;तस्मिन्काले पृथा प्रीता पूजयामास तं तथा ॥&#x9;057c&lt;br&gt;&#xA;स वृष्णिवीरः पार्थैश्च पौरैश्च परमार्चितः ।&#x9;058a&lt;br&gt;&#xA;ययौ द्वारवतीं रामो वृष्णिभिः सह संयुतः ॥&#x9;058c&lt;br&gt;&#xA;वासुदेवस्तु पार्थेन तत्रैव सह भारत ।&#x9;059a&lt;br&gt;&#xA;&#39;चतुस्त्रिंशदहोरात्रं रममाणो महाबलः ।&#39;&#x9;059c&lt;br&gt;&#xA;उवास नगरे रम्ये शक्रप्रस्थे महात्मना ॥&#x9;059e&lt;br&gt;&#xA;व्यचरद्यमुनातीरे मृगयां स महायशाः ।&#x9;060a&lt;br&gt;&#xA;मृगान्विध्यन्वराहांश्च रेमे सार्धं किरीटिना ॥&#x9;060c&lt;br&gt;&#xA;ततः सुभद्रा सौभद्रं केशवस्य प्रिया स्वसा ।&#x9;061a&lt;br&gt;&#xA;जयन्तमिव पौलोमी ख्यातिमन्तमजीजनत् ॥&#x9;061c&lt;br&gt;&#xA;दीर्घबाहुं महोरस्कं वृषभाक्षमरिन्दमम् ।&#x9;062a&lt;br&gt;&#xA;सुभद्रा सुषुवे वीरमभिमन्युं नरर्षभम् ॥&#x9;062c&lt;br&gt;&#xA;अभीश्च मन्युमांश्चैव ततस्तमरिमर्दनम् ।&#x9;063a&lt;br&gt;&#xA;अभिमन्युरिति प्राहुरार्जुनिं पुरुषर्षभम् ॥&#x9;063c&lt;br&gt;&#xA;स सात्वत्यामतिरथः सम्बभूव घनञ्जयात् ।&#x9;064a&lt;br&gt;&#xA;मखे निर्मथनेनेव शमीगर्भाद्धुताशनः ॥&#x9;064c&lt;br&gt;&#xA;यस्मिञ्जाते महातेजाः कुन्तीपुत्रो युधिष्ठिरः ।&#x9;065a&lt;br&gt;&#xA;अयुतं गा द्विजातिभ्यः प्रादान्निष्कांश्च भारत ॥&#x9;065c&lt;br&gt;&#xA;दयितो वासुदेवस्य वाल्यात्प्रभृति चाभवत् ।&#x9;066a&lt;br&gt;&#xA;पितॄणां चैव सर्वेषां प्रजानामिव चन्द्रमाः ॥&#x9;066c&lt;br&gt;&#xA;जन्मप्रभृति कृष्णश्च चक्रे तस्य क्रियाः शुभाः ।&#x9;067a&lt;br&gt;&#xA;स चापि ववृधे बालः शुक्लपक्षे यथा शशी ॥&#x9;067c&lt;br&gt;&#xA;चतुष्पादं दशविधं धनुर्वेदमरिन्दमः ।&#x9;068a&lt;br&gt;&#xA;अर्जुनाद्वेद वेदज्ञः सकलं दिव्यमानुषम् ॥&#x9;068c&lt;br&gt;&#xA;विज्ञानेष्वपि चास्त्राणां सौष्ठवे च महाबलः ।&#x9;069a&lt;br&gt;&#xA;क्रियास्वपि च सर्वासु विशेषानभ्यशिक्षयत् ॥&#x9;069c&lt;br&gt;&#xA;आगमे च प्रयोगे च चक्रे तुल्यमिवात्मना ।&#x9;070a&lt;br&gt;&#xA;तुतोष पुत्रं सौभद्रं प्रेक्षमाणो धनञ्जयः ॥&#x9;070c&lt;br&gt;&#xA;सर्वसंहननोपेतं सर्वलक्षणलक्षितम् ।&#x9;071a&lt;br&gt;&#xA;दुर्धर्षमृषभस्कन्धं व्यात्ताननमिवोरगम् ॥&#x9;071c&lt;br&gt;&#xA;सिंहदर्पं महेष्वासं मत्तमातङ्गविक्रमम् ।&#x9;072a&lt;br&gt;&#xA;मेघदुन्दुभिनिर्घोषं पूर्णचन्द्रनिभाननम् ॥&#x9;072c&lt;br&gt;&#xA;कृष्णस्य सदृशं शौर्ये वीर्ये रूपे तथाऽऽकृतौ ।&#x9;073a&lt;br&gt;&#xA;ददर्श पुत्रं बीभत्सुर्मघवानिव तं यथा ॥&#x9;073c&lt;br&gt;&#xA;पाञ्चाल्यपि तु पञ्चभ्यः पतिभ्यः शुभलक्षणा ।&#x9;074a&lt;br&gt;&#xA;लेभे पञ्च सुतान्वीराञ्श्रेष्ठान्पञ्चाचलानिव ॥&#x9;074c&lt;br&gt;&#xA;युधिष्ठिरात्प्रतिविन्ध्यं सुतसोमं वृकोदरात् ।&#x9;075a&lt;br&gt;&#xA;अर्जुनाच्छ्रुतकर्माणं शतानीकं च नाकुलिम् ॥&#x9;075c&lt;br&gt;&#xA;सहदेवाच्छ्रुतसेनमेतान्पञ्च महारथान् ।&#x9;076a&lt;br&gt;&#xA;पाञ्चाली सुषुवे वीरानादित्यानदितिर्यथा ॥&#x9;076c&lt;br&gt;&#xA;शास्त्रतः प्रतिविन्ध्यन्तमूचुर्विप्रायुधिष्ठिरम् ।&#x9;077a&lt;br&gt;&#xA;परप्रहरणज्ञाने प्रतिविन्ध्यो भवत्वयम् ॥&#x9;077c&lt;br&gt;&#xA;सुते सोमसहस्रे तु सोमार्कसमतेजसम् ।&#x9;078a&lt;br&gt;&#xA;सुतसोमं महेष्वासं सुषुवे भीमसेनतः ॥&#x9;078c&lt;br&gt;&#xA;श्रुतं कर्म महत्कृत्वा निवृत्तेन किरीटिना ।&#x9;079a&lt;br&gt;&#xA;जातः पुत्रस्तथेत्येवं श्रुतकर्मा ततोऽभवत् ॥&#x9;079c&lt;br&gt;&#xA;शतानीकस्य राजर्षेः कौरव्यस्य महात्मनः ।&#x9;080a&lt;br&gt;&#xA;चक्रे पुत्रं सनामानं नकुलः कीर्तिवर्धनम् ॥&#x9;080c&lt;br&gt;&#xA;ततस्त्वजीजनत्कृष्णा नक्षत्रे वह्निदैवते ।&#x9;081a&lt;br&gt;&#xA;सहदेवात्सुतं तस्माच्छ्रुतसेनेति तं विदुः ॥&#x9;081c&lt;br&gt;&#xA;एकवर्षान्तरास्त्वेते द्रौपदेया यशस्विनः ।&#x9;082a&lt;br&gt;&#xA;अन्वजायन्त राजेन्द्र परस्परहितैषिणः ॥&#x9;082c&lt;br&gt;&#xA;जातकर्माण्यानुपूर्व्याच्चूडोपनयनानि च ।&#x9;083a&lt;br&gt;&#xA;चकार विधिवद्धौम्यस्तेषां भरतसत्तम ॥&#x9;083c&lt;br&gt;&#xA;कृत्वा च वेदाध्ययनं ततः सुचरितव्रताः ।&#x9;084a&lt;br&gt;&#xA;जगृहुः सर्वमिष्वस्त्रमर्जुनाद्दिव्यमानुषम् ॥&#x9;084c&lt;br&gt;&#xA;दिव्यगर्भोपमैः पुत्रैर्व्यूढोरस्कैर्महारथैः ।&#x9;085a&lt;br&gt;&#xA;अन्विता राजशार्दूल पाण्डवा मुदमाप्नुवन् ॥ ॥&#x9;085c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/248/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/248/</guid>
      <description>&lt;p&gt;अध्यायः 248&lt;/p&gt;&#xA;&lt;p&gt;(अथ खाण्डवदाहपर्व ॥ 18 ॥)&lt;/p&gt;&#xA;&lt;p&gt;युधिष्ठिरस्य राज्यपरिपालनप्रकारवर्णनम् ॥ 1 ॥ तत्रैव निवसता श्रीकृष्णेन सहार्जुनस्य जलक्रीडार्थं यमुनां प्रति गमनम् ॥ 2 ॥ सस्त्रीकयोस्तयोर्जलक्रीडावर्णनम् ॥ 3 ॥ ब्राह्मणरूपस्याग्नेस्तत्रागमनम् ॥ 4 ॥&#xA;वैशम्पायन उवाच ।&#x9;001&lt;br&gt;&#xA;इन्द्रप्रस्थे वसन्तस्ते जघ्रुरन्यान्नराधिपान् ।&#x9;001a&lt;br&gt;&#xA;शासनाद्धृतराष्ट्रस्य राज्ञः शान्तनवस्य च ॥&#x9;001c&lt;br&gt;&#xA;आश्रित्य धर्मराजानं सर्वलोकोऽवसत्सुखम् ।&#x9;002a&lt;br&gt;&#xA;पुण्यलक्षणकर्माणं स्वदेहमिव देहिनः ॥&#x9;002c&lt;br&gt;&#xA;स समं धर्मकामार्थान्सिषेवे भरतर्षभ ।&#x9;003a&lt;br&gt;&#xA;त्रीनिवात्मसमान्बन्धून्नीतिमानिव मानयन् ॥&#x9;003c&lt;br&gt;&#xA;तेषां समविभक्तानां क्षितौ देहवतामिव ।&#x9;004a&lt;br&gt;&#xA;बभौ धर्मार्थकामानां चतुर्थ इव पार्थिवः ॥&#x9;004c&lt;br&gt;&#xA;अध्येतारं परं वेदान्प्रयोक्तारं महाध्वरे ।&#x9;005a&lt;br&gt;&#xA;रक्षितारं शुभाल्ँलोकाल्ँलोभिरे तं जनाधिपम् ॥&#x9;005c&lt;br&gt;&#xA;अधिष्ठानवती लक्ष्मीः परायणवती मतिः ।&#x9;006a&lt;br&gt;&#xA;वर्धमानोऽखिलो धर्मस्तेनासीत्पृथिवीक्षिताम् ॥&#x9;006c&lt;br&gt;&#xA;भ्रातृभिः सहितौ राजा चतुर्भिरधिकं बभौ ।&#x9;007a&lt;br&gt;&#xA;प्रयुज्यमानैर्विततो वेदैरिव महाध्वरः ॥&#x9;007c&lt;br&gt;&#xA;तं तु धौम्यादयो विप्राः परिवार्योपतस्थिरे ।&#x9;008a&lt;br&gt;&#xA;बृहस्पतिसमा मुख्याः प्रजापतिमिवामराः ॥&#x9;008c&lt;br&gt;&#xA;धर्मराजे ह्यतिप्रीत्या पूर्णचन्द्र इवामले ।&#x9;009a&lt;br&gt;&#xA;प्रजानां रेमिरे तुल्यं नेत्राणि हृदयानि च ॥&#x9;009c&lt;br&gt;&#xA;न तु केवलदैवेन प्रजा भावेन रेमिरे ।&#x9;010a&lt;br&gt;&#xA;यद्बभूव मनःकान्तं कर्मणा स चकार तत् ॥&#x9;010c&lt;br&gt;&#xA;न ह्ययुक्तं न चासत्यं नासह्यं न च वाऽप्रियम् ।&#x9;011a&lt;br&gt;&#xA;भाषितं चारुभाषस्य जज्ञे पार्थस्य धीमतः ॥&#x9;011c&lt;br&gt;&#xA;स हि सर्वस्य लोकस्य हितमात्मन एव च ।&#x9;012a&lt;br&gt;&#xA;चिकीर्षन्सुमहातेजा रेमे भरतसत्तम ॥&#x9;012c&lt;br&gt;&#xA;तथा तु मुदिताः सर्वे पाण्डवा विगतज्वराः ।&#x9;013a&lt;br&gt;&#xA;अवसन्पृथिवीपालाँस्तापयन्तः स्वतेजसा ॥&#x9;013c&lt;br&gt;&#xA;ततः कतिपयाहस्य बीभत्सुः कृष्णमब्रवीत् ।&#x9;014a&lt;br&gt;&#xA;उष्णानि कृष्ण वर्तन्ते गच्छावो यमुनां प्रति ॥&#x9;014c&lt;br&gt;&#xA;सुहृज्जनवृतौ तत्र विहृत्य मधुसूदन ।&#x9;015a&lt;br&gt;&#xA;सायाह्ने पुनरेष्यावो रोचतां ते जनार्दन ॥&#x9;015c&lt;br&gt;&#xA;वासुदेव उवाच ।&#x9;016&lt;br&gt;&#xA;कुन्तीमातर्ममाप्येतद्रोचते यद्वयं जले ।&#x9;016a&lt;br&gt;&#xA;सुहृज्जनवृताः पार्थ विहरेम यथासुखम् ॥&#x9;016c&lt;br&gt;&#xA;वैशम्पायन उवाच ।&#x9;017&lt;br&gt;&#xA;आमन्त्र्य तौ धर्मराजमनुज्ञाप्य च भारत ।&#x9;017a&lt;br&gt;&#xA;जग्मतुः पार्थगोविन्दौ सुहृज्जनवृतौ ततः ॥&#x9;017c&lt;br&gt;&#xA;&#39;विहरन्खाण्डवप्रस्थे काननेषु च माधवः ।&#x9;018a&lt;br&gt;&#xA;पुष्पितोपवनां दिव्यां ददर्श यमुनां नदीम् ॥&#x9;018c&lt;br&gt;&#xA;तस्यास्तीरे वनं दिव्यं सर्वर्तुसुमनोहरम् ।&#x9;019a&lt;br&gt;&#xA;आलयं सर्वभूतानां खाण्डवं खड्गचर्मभृत् ॥&#x9;019c&lt;br&gt;&#xA;ददर्श कृत्स्नं तं देशं सहितः सव्यसाचिना ।&#x9;020a&lt;br&gt;&#xA;ऋक्षगोमायुशार्दूलवृककृष्णमृगान्वितम् ॥&#x9;020c&lt;br&gt;&#xA;शाखामृगगणैर्जुष्टं गजद्वीपिनिषेवितम् ।&#x9;021a&lt;br&gt;&#xA;शुकबर्हिणदात्यूहहंससारसनादितम् ॥&#x9;021c&lt;br&gt;&#xA;नानामृगसहस्रैश्च पक्षिभिश्च समावृतम् ।&#x9;022a&lt;br&gt;&#xA;मानार्हं तच्च सर्वेषां देवदानवरक्षसाम् ॥&#x9;022c&lt;br&gt;&#xA;आलयं पन्नगेन्द्रस्य तक्षकस्य महात्मनः ।&#x9;023a&lt;br&gt;&#xA;वेणुशाल्मलिबिल्वातिमुक्तजम्ब्वाम्रचम्पकैः ॥&#x9;023c&lt;br&gt;&#xA;अङ्कोलपनसाश्वत्थतालजम्बीरवञ्जुलैः ।&#x9;024a&lt;br&gt;&#xA;एकपद्मकतालैश्च शतशश्चैव रौहिणैः ॥&#x9;024c&lt;br&gt;&#xA;नानावृक्षैः समायुक्तं नानागुल्मसमावृतम् ।&#x9;025a&lt;br&gt;&#xA;वेत्रकीचकसंयुक्तमाशीविषनिषेवितम् ॥&#x9;025c&lt;br&gt;&#xA;विगतार्कं महाभोगविततद्रुमसङ्कटम् ।&#x9;026a&lt;br&gt;&#xA;व्यालदंष्ट्रिगणाकीर्णं वर्जितं सर्वमानुषैः ॥&#x9;026c&lt;br&gt;&#xA;रक्षसां भुजगेन्द्राणां पक्षिणां च महालयम् ।&#x9;027a&lt;br&gt;&#xA;खाण्डवं सुमहाप्राज्ञः सर्वलोकविभागवित् ॥&#x9;027c&lt;br&gt;&#xA;दृष्टवान्सर्वलोकेश अर्जुनेन समन्वितः ।&#x9;028a&lt;br&gt;&#xA;पीताम्बरधरो देवस्तद्वनं बहुधा चरन् ॥&#x9;028c&lt;br&gt;&#xA;सद्रुमस्य सयक्षस्य सभूतगणपक्षिणः ।&#x9;029a&lt;br&gt;&#xA;खाण्डवस्य विनाशं तं ददर्श मधुसूदनः ॥&#39;&#x9;029c&lt;br&gt;&#xA;विहारदेशं सम्प्राप्य नानाद्रुममनुत्तमम् ।&#x9;030a&lt;br&gt;&#xA;गृहैरुच्चावचैर्युक्तं पुरन्दरपुरोपमम् ॥&#x9;030c&lt;br&gt;&#xA;भक्ष्यैर्भोज्यैश्च पेयैश्च रसवद्बिर्महाधनैः ।&#x9;031a&lt;br&gt;&#xA;माल्यैश्च विविधैर्गन्धैस्तथा वार्ष्णेयपाण्डवौ ॥&#x9;031c&lt;br&gt;&#xA;तदा विविशतुः पूर्णं रत्नैरुच्चावचैः शुभैः ।&#x9;032a&lt;br&gt;&#xA;यथोपजोषं सर्वश्च जनश्चिक्रीड भारत ॥&#x9;032c&lt;br&gt;&#xA;स्त्रियश्च विपुलश्रोष्ण्यश्चारुपीनपयोधराः ।&#x9;033a&lt;br&gt;&#xA;मदस्खलितगामिन्यश्चिक्रीडुर्वामलोचनाः ॥&#x9;033c&lt;br&gt;&#xA;वने काश्चिज्जले काश्चित्काश्चिद्वेश्मसु चाङ्गनाः ।&#x9;034a&lt;br&gt;&#xA;यथादेशं यथाप्रीति चिक्रीडुः पार्थकृष्णयोः ॥&#x9;034c&lt;br&gt;&#xA;वासुदेवप्रिया नित्यं सत्यभामा च भामिनी ।&#x9;035a&lt;br&gt;&#xA;द्रौपदी च सुभद्रा च वासांस्याभरणानि च ।&#x9;035c&lt;br&gt;&#xA;प्रायच्छन्त महाराज स्त्रीणां ताः स्म मदोत्कटाः ॥&#x9;035e&lt;br&gt;&#xA;काश्चित्प्रहृष्टा ननृतुश्चुक्रुशुश्च तथा पराः ।&#x9;036a&lt;br&gt;&#xA;जहसुश्च परा नार्यः पपुश्चान्या वरासवम् ॥&#x9;036c&lt;br&gt;&#xA;रुरुधुश्चापरास्तत्र प्रजघ्नुश्च परस्परम् ।&#x9;037a&lt;br&gt;&#xA;मन्त्रयामासुरन्याश्च रहस्यानि परस्परम् ॥&#x9;037c&lt;br&gt;&#xA;वेणुवीणामृदङ्गानां मनोज्ञानां च सर्वशः ।&#x9;038a&lt;br&gt;&#xA;शब्देन पूर्यते हर्म्यं तद्वनं सुमहर्द्धिमत् ॥&#x9;038c&lt;br&gt;&#xA;तस्मिंस्तदा वर्तमानो कुरुदाशार्हनन्दनौ ।&#x9;039a&lt;br&gt;&#xA;समीपं जग्मतुः कञ्चिदुद्देशं सुमनोहरम् ॥&#x9;039c&lt;br&gt;&#xA;तत्र गत्वा महात्मानौ कृष्णौ परपुरञ्जयौ ।&#x9;040a&lt;br&gt;&#xA;महार्हासनयो राजंस्ततस्तौ सन्निषीदतुः ॥&#x9;040c&lt;br&gt;&#xA;तत्र पूर्वव्यतीतानि विक्रान्तानीतराणि च ।&#x9;041a&lt;br&gt;&#xA;बहूनि कथयित्वा तौ रेमाते पार्थमाधवौ ॥&#x9;041c&lt;br&gt;&#xA;तत्रोपविष्टौ मुदितौ नाकपृष्ठेऽश्विनाविव ।&#x9;042a&lt;br&gt;&#xA;अभ्यागच्छत्तदा विप्रो वासुदेवधनञ्जयौ ॥&#x9;042c&lt;br&gt;&#xA;बृहच्छालप्रतीकाशः प्रतप्तकनकप्रभः ।&#x9;043a&lt;br&gt;&#xA;हरिपिङ्गोज्ज्वलश्मश्रुः प्रमाणायामतः समः ॥&#x9;043c&lt;br&gt;&#xA;तरुणादित्यसङ्काशश्चीरवासा जटाधरः ।&#x9;044a&lt;br&gt;&#xA;पद्मपत्राननः पिङ्गस्तेजसा प्रज्वलन्निव ॥&#x9;044c&lt;br&gt;&#xA;जगाम तौ कृष्णपार्थौ दिधक्षुः खाण्डवं वनम् ।&#x9;045a&lt;br&gt;&#xA;उपसृष्टं तु तं कृष्णो भ्राजमानं द्विजोत्तमम् ।&#x9;045c&lt;br&gt;&#xA;अर्जनो वासुदेवश्च तूर्णमुत्पत्य तस्थतुः ॥ ॥&#x9;046a&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/249/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/249/</guid>
      <description>&lt;p&gt;अध्यायः 249&lt;/p&gt;&#xA;&lt;p&gt;खाण्डववनदहनार्थं कृष्णार्जुनौप्रति अग्नेः प्रार्थना ॥ 1 ॥ जनमेजयस्य अग्निकृतखाण्डवदाहप्रार्थनाकारणप्रश्नानुरोधेनवैशम्पायनेन श्वेतकिराजोपाख्यानकथनम् ॥ 2 ॥ बहूनि वर्षाण्यविच्छिन्नं यजतः श्वेतकेर्यागेन श्रान्तैर्ऋत्विग्भिः पुनर्याजना नङ्गीकरणम् ॥ 3 ॥ आराधितस्य शङ्करस्याज्ञया द्वादशवर्षपर्यन्तं सन्तताज्यधारयाऽग्नेस्तोषणम् ॥ 4 ॥ पुनराराधितस्य शङ्करस्याज्ञया दुर्वाससः साहाय्येन यजतो राज्ञो मखे बहुहविर्भोजनेनाग्नेर्ग्लानिः ॥ 5 ॥ तत्परिहारार्थं प्रार्थितेन ब्रह्मणा खाण्डवभक्षणविधानम् ॥ 6 ॥ खाण्डवं दग्धुं सप्तकृत्वो यतितवतोऽप्यग्नेः&#xA;तत्रत्यैर्गजादिसत्वैर्जलसेकेन निर्वापणम् ॥ 7 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;सोऽब्रवीदर्जुनं चैव वासुदेवं च सात्वतम् ।&#x9;001a&lt;br&gt;&#xA;लोकप्रवीरौ तिष्ठन्तौ काण्डवस्य समीपतः ॥&#x9;001c&lt;br&gt;&#xA;ब्राह्मणो बहुभोक्ताऽस्मि बुञ्जेऽपरिमितं सदा ।&#x9;002a&lt;br&gt;&#xA;भिक्षे वार्ष्णेयपार्थौ वामेकां तृप्तिं प्रयच्छतम् ॥&#x9;002c&lt;br&gt;&#xA;एवमुक्तो तमब्रूतां ततस्तौ कृष्णपाण्डवौ ।&#x9;003a&lt;br&gt;&#xA;केनान्नेन भवांस्तृप्येत्तस्यान्नस्य यतावहे ॥&#x9;003c&lt;br&gt;&#xA;एवमुक्तः स भगवानब्रवीत्तावुभौ ततः ।&#x9;004a&lt;br&gt;&#xA;भाषमाणौ तदा वीरौ किमन्नं क्रियतामिति ॥&#x9;004c&lt;br&gt;&#xA;ब्राह्मण उवाच ।&#x9;005&lt;br&gt;&#xA;नाहमन्नं बुभुक्षे वै पावकं मां निबोधतम् ।&#x9;005a&lt;br&gt;&#xA;यदन्नमनुरूपं मे तद्युवां सम्प्रयच्छतम् ॥&#x9;005c&lt;br&gt;&#xA;इदमिन्द्रः सदा दावं खाण्डवं परिरक्षति ।&#x9;006a&lt;br&gt;&#xA;न च शक्नोम्यहं दग्धुं रक्ष्यमाणं महात्मना ॥&#x9;006c&lt;br&gt;&#xA;वसत्यत्र सखा तस्य तक्षकः पन्नगः सदा ।&#x9;007a&lt;br&gt;&#xA;सगणस्तत्कृते दावं परिरक्षति वज्रभृत् ॥&#x9;007c&lt;br&gt;&#xA;तत्र भूतान्यनेकानि रक्ष्यन्तेऽस्य प्रसङ्गतः ।&#x9;008a&lt;br&gt;&#xA;तं दिधक्षुर्न शक्नोमि दग्धुं शक्रस्य तेजसा ॥&#x9;008c&lt;br&gt;&#xA;स मां प्रज्वलितं दृष्ट्वा मेघाम्भोभिः प्रवर्षति ।&#x9;009a&lt;br&gt;&#xA;ततो दग्धुं न शक्नोमि दिधक्षुर्दावमीप्सितम् ॥&#x9;009c&lt;br&gt;&#xA;स युवाभ्यां सहायाभ्यामस्त्रविद्भ्यां समागतः ।&#x9;010a&lt;br&gt;&#xA;दहेयं खाण्डवं दावमेतदन्नं वृतं मया ॥&#x9;010c&lt;br&gt;&#xA;युवां ह्युदकधारास्ता भूतानि च समन्ततः ।&#x9;011a&lt;br&gt;&#xA;उत्तमास्त्रविदौ सम्यक्सर्वतो वारयिष्यथः ॥&#x9;011c&lt;br&gt;&#xA;जनमेजय उवाच ।&#x9;012&lt;br&gt;&#xA;किमर्थं भगवानग्निः खाण्डवं दग्धुमिच्छति ।&#x9;012a&lt;br&gt;&#xA;रक्ष्यमाणं महेन्द्रेण नानासत्वसमायुतम् ॥&#x9;012c&lt;br&gt;&#xA;न ह्येतत्कारणं ब्रह्मन्नल्पं सम्प्रतिभाति मे ।&#x9;013a&lt;br&gt;&#xA;यद्ददाह सुसङ्क्रुद्धः खाण्डवं हव्यवाहनः ॥&#x9;013c&lt;br&gt;&#xA;एतद्विस्तरशो ब्रह्मन्श्रोतुमिच्छामि तत्त्वतः ।&#x9;014a&lt;br&gt;&#xA;खाण्डवस्य पुरा दाहो यथा समभवन्मुने ॥&#x9;014c&lt;br&gt;&#xA;वैशम्पायन उवाच ।&#x9;015&lt;br&gt;&#xA;शृणु मे ब्रुवतो राजन्सर्वमेतद्यथातथम् ।&#x9;015a&lt;br&gt;&#xA;यन्निमित्तं ददाहाग्निः खाण्डवं पृथिवीपते ॥&#x9;015c&lt;br&gt;&#xA;हन्त ते कथयिष्यामि पौराणीमृषिसंस्तुताम् ।&#x9;016a&lt;br&gt;&#xA;कथामिमां नरश्रेष्ठ खाण्डवस्य विनाशिनीम् ॥&#x9;016c&lt;br&gt;&#xA;पौराणः श्रूयते राजन्राजा हरिहयोपमः ।&#x9;017a&lt;br&gt;&#xA;श्वेतकिर्नाम विख्यातो बलविक्रमसंयुतः ॥&#x9;017c&lt;br&gt;&#xA;यज्वा दानपतिर्धीमान्यथा नान्योऽस्ति कश्चन ।&#x9;018a&lt;br&gt;&#xA;&#39;जग्राह दीक्षां स नृपः तदा द्वादशवार्षिकीम् ॥&#x9;018c&lt;br&gt;&#xA;तस्य सत्रे सदा तस्मिन्समागच्छन्महर्षयः ।&#x9;019a&lt;br&gt;&#xA;वेदवेदाङ्गविद्वांसो ब्राह्मणाश्च सहस्रशः ॥&#39;&#x9;019c&lt;br&gt;&#xA;ईजे च स महायज्ञैः क्रतुभिश्चाप्तदक्षिणैः ॥&#x9;020ac&lt;br&gt;&#xA;तस्य नान्याऽभवद्बुद्धिर्दिवसे दिवसे नृप ।&#x9;021a&lt;br&gt;&#xA;सत्रे क्रियासमारम्भे दानेषु विविधेषु च ॥&#x9;021c&lt;br&gt;&#xA;ऋत्विग्भिः सहितो धीमानेवमीजे स भूमिपः ।&#x9;022a&lt;br&gt;&#xA;ततस्तु ऋत्विजश्चास्य धूमव्याकुललोचनाः ॥&#x9;022c&lt;br&gt;&#xA;कालेन महता खिन्नास्तत्यजुस्ते नराधिपम् ।&#x9;023a&lt;br&gt;&#xA;ततः प्रसादयामास ऋत्विजस्तान्महीपतिः ॥&#x9;023c&lt;br&gt;&#xA;चक्षुर्विकलतां प्राप्ता न प्रपेदुश्च ते क्रतुम् ।&#x9;024a&lt;br&gt;&#xA;ततस्तेषामनुमते तद्विप्रैस्तु नराधिपः ॥&#x9;024c&lt;br&gt;&#xA;सत्रं समापयामास ऋत्विग्भिरपरैः सह ।&#x9;025a&lt;br&gt;&#xA;तस्यैवंवर्तमानस्य कदाचित्कालपर्यये ॥&#x9;025c&lt;br&gt;&#xA;सत्रमहार्तुकामस्य संवत्सरशतं किल ।&#x9;026a&lt;br&gt;&#xA;ऋत्विजो नाभ्यपद्यन्त समाहर्तुं महात्मनः ॥&#x9;026c&lt;br&gt;&#xA;स च राजाऽकरोद्यत्नं महान्तं ससुहृज्जनः ।&#x9;027a&lt;br&gt;&#xA;प्रणिपातेन सान्त्वेन दानेन च महायशाः ॥&#x9;027c&lt;br&gt;&#xA;ऋत्विजोऽनुनयामास भूयो भूयस्त्वतन्द्रितः ।&#x9;028a&lt;br&gt;&#xA;ते चास्य तमभिप्रायं न चक्रुरमितौजसः ॥&#x9;028c&lt;br&gt;&#xA;स चाश्रमस्थान्राजर्षिस्तानुवाच रुषान्वितः ।&#x9;029a&lt;br&gt;&#xA;यद्यहं पतितो विप्राः शुश्रूषायां न च स्थितः ॥&#x9;029c&lt;br&gt;&#xA;आशु त्याज्योऽस्मि युष्माभिर्ब्राह्मणैश्च जुगुप्सितः ।&#x9;030a&lt;br&gt;&#xA;तन्नार्हथ क्रतुश्रद्धां व्याघातयितुमद्य ताम् ॥&#x9;030c&lt;br&gt;&#xA;अस्थाने वा परित्यागं कर्तुं मे द्विजसत्तमाः ।&#x9;031a&lt;br&gt;&#xA;प्रपन्न एव वो विप्राः प्रसादं कर्तुमर्हथ ॥&#x9;031c&lt;br&gt;&#xA;सान्त्वदानादिभिर्वाक्यैस्तत्त्वतः कार्यवत्तया ।&#x9;032a&lt;br&gt;&#xA;प्रसादयित्वा वक्ष्यामि यन्नः कार्यं द्विजोत्तमाः ॥&#x9;032c&lt;br&gt;&#xA;अथवाऽहं परित्यक्तो भवद्भिर्द्वेषकारणात् ।&#x9;033a&lt;br&gt;&#xA;ऋत्विजोऽन्यान्गमिष्यामि याजनार्थं द्विजोत्तमाः ॥&#x9;033c&lt;br&gt;&#xA;एतावदुक्त्वा वचनं विरराम स पार्थिवः ।&#x9;034a&lt;br&gt;&#xA;यदा न शेकू राजानं याजनार्थं परन्तप ॥&#x9;034c&lt;br&gt;&#xA;ततस्ते याजकाः क्रुद्धास्तमूचुर्नृपसत्तमम् ।&#x9;035a&lt;br&gt;&#xA;तव कर्माण्यजस्रं वै वर्तन्ते पार्थिवोत्तम ॥&#x9;035c&lt;br&gt;&#xA;ततो वयं परिश्रान्ताः सततं कर्मवाहिनः ।&#x9;036a&lt;br&gt;&#xA;श्रमादस्मात्परिश्रान्तान्स त्वं नस्त्यक्तुमर्हसि ॥&#x9;036c&lt;br&gt;&#xA;बुद्धिमोहं समास्थाय त्वरासम्भावितोऽनघ ।&#x9;037a&lt;br&gt;&#xA;गच्छ रुद्रसकाशं त्वं सहि त्वां याजयिष्यति ॥&#x9;037c&lt;br&gt;&#xA;साधिक्षेपं वचः श्रुत्वा सङ्क्रुद्धः श्वेतकिर्नृपः ।&#x9;038a&lt;br&gt;&#xA;कैलासं पर्वतं गत्वा तप उग्रं समास्थितः ॥&#x9;038c&lt;br&gt;&#xA;आराधयन्महादेवं नियतः संशितव्रतः ।&#x9;039a&lt;br&gt;&#xA;उपवासपरो राजन्दीर्घकालमतिष्ठत ॥&#x9;039c&lt;br&gt;&#xA;कदाचिद्द्वादशे काले कदाचिदपि षोडशे ।&#x9;040a&lt;br&gt;&#xA;आहारमकरोद्राजा मूलानि च फलानि च ॥&#x9;040c&lt;br&gt;&#xA;ऊर्ध्वबाहुस्त्वनिमिषस्तिष्ठन्स्थाणुरिवाचलः ।&#x9;041a&lt;br&gt;&#xA;षण्मासानभवद्राजा श्वेतकिः सुसमाहितः ॥&#x9;041c&lt;br&gt;&#xA;तं तथा नृपशार्दूलं तप्यमानं महत्तपः ।&#x9;042a&lt;br&gt;&#xA;शङ्करः परमप्रीत्या दर्शयामास भारत ॥&#x9;042c&lt;br&gt;&#xA;उवाच चैनं भगवान्स्निग्धगम्भीरया गिरा ।&#x9;043a&lt;br&gt;&#xA;प्रीतोऽस्मि नरशार्दूल तपसा ते परन्तप ॥&#x9;043c&lt;br&gt;&#xA;वरं वृणीष्व भद्रं ते यं त्वमिच्छसि पार्थिव ।&#x9;044a&lt;br&gt;&#xA;एतच्छ्रुत्वा तु वचनं रुद्रस्यामिततेजसः ॥&#x9;044c&lt;br&gt;&#xA;प्रणिपत्य महात्मानं राजर्षिः प्रत्यभाषत ।&#x9;045a&lt;br&gt;&#xA;यदि मे भगवान्प्रीतः सर्वलोकनमस्कृतः ॥&#x9;045c&lt;br&gt;&#xA;स्वयं मां देवदेवेश याजयस्व सुरेश्वर ।&#x9;046a&lt;br&gt;&#xA;एतच्छ्रुत्वा तु वचनं राज्ञा तेन प्रभाषितम् ॥&#x9;046c&lt;br&gt;&#xA;उवाच भगवान्प्रीतः स्मितपूर्वमिदं वचः ।&#x9;047a&lt;br&gt;&#xA;नास्माकमेतद्विषये वर्तते याजनं प्रति ॥&#x9;047c&lt;br&gt;&#xA;त्वया च सुमहत्तप्तं तपो राजन्वरार्थिना ।&#x9;048a&lt;br&gt;&#xA;याजयिष्यामि राजंस्त्वां समयेन परन्तप ॥&#x9;048c&lt;br&gt;&#xA;समा द्वादश राजेन्द्र ब्रह्मचारी समाहितः ।&#x9;049a&lt;br&gt;&#xA;सततं त्वाज्यधाराभिर्यदि तर्पयसेऽनलम् ॥&#x9;049c&lt;br&gt;&#xA;कामं प्रार्थयसे यं त्वं मत्तः प्राप्स्यसि तं नृप ।&#x9;050a&lt;br&gt;&#xA;एवमुक्तश्च रुद्रेण श्वेतकिर्मनुजाधिपः ॥&#x9;050c&lt;br&gt;&#xA;तथा चकार तत्सर्वं यथोक्तं शूलपाणिना ।&#x9;051a&lt;br&gt;&#xA;पूर्णे तु द्वादशे वर्षे पुनरायान्महेश्वरः ॥&#x9;051c&lt;br&gt;&#xA;दृष्टैव च स राजानं शङ्करो लोकभावनः ।&#x9;052a&lt;br&gt;&#xA;उवाच परमप्रीतः श्वेतकिं नृपसत्तमम् ॥&#x9;052c&lt;br&gt;&#xA;तोषितोऽहं नृपश्रेष्ठ त्वयेहाद्येन कर्मणा ॥&#x9;053a&lt;br&gt;&#xA;याजनं ब्राह्मणानां तु विधिदृष्टं परन्तप ॥&#x9;053c&lt;br&gt;&#xA;अतोऽहं त्वां स्वयं नाद्य याजयामि परन्तप ।&#x9;054a&lt;br&gt;&#xA;ममांशस्तु क्षितितले महाभागो द्विजोत्तमः ॥&#x9;054c&lt;br&gt;&#xA;दुर्वासा इति विख्यातः स हि त्वां याजयिष्यति ।&#x9;055a&lt;br&gt;&#xA;मन्नियोगान्महातेजाः सम्भाराः सम्भ्रियन्तु ते ॥&#x9;055c&lt;br&gt;&#xA;एतच्छ्रुत्वा तु वचनं रुद्रेण समुदाहृतम् ।&#x9;056a&lt;br&gt;&#xA;स्वपुरं पुनरागम्य सम्भारान्पुनरार्जयत् ॥&#x9;056c&lt;br&gt;&#xA;ततः सम्भृतसम्भारो भूयो रुद्रमुपागमत् ।&#x9;057a&lt;br&gt;&#xA;&#39;उवाच च महिपालः प्राञ्जलिः प्रणतः स्थितः ।&#39;&#x9;057c&lt;br&gt;&#xA;सम्भृता मम सम्भाराः सर्वोपकरणानि च ॥&#x9;057e&lt;br&gt;&#xA;त्वत्प्रसादानमहादेव श्वो मे दीक्षा भवेदिति ।&#x9;058a&lt;br&gt;&#xA;एतच्छ्रुत्वा तु वचनं तस्य राज्ञो महात्मनः ॥&#x9;058c&lt;br&gt;&#xA;दुर्वाससं समाहूय रुद्रो वचनमब्रवीत् ।&#x9;059a&lt;br&gt;&#xA;एष राजा महाभागः श्वेतकिर्द्विजसत्तम ॥&#x9;059c&lt;br&gt;&#xA;एनं याजय विप्रेन्द्र मन्नियोगेन भूमिपम् ।&#x9;060a&lt;br&gt;&#xA;बाढमित्येव वचनं रुद्रं त्वृषिरुवाच ह ॥&#x9;060c&lt;br&gt;&#xA;ततः सत्रं समभवत्तस्य राज्ञो महात्मनः ।&#x9;061a&lt;br&gt;&#xA;यथाविधि यथाकालं यथोक्तं बहुदक्षिणम् ॥&#x9;061c&lt;br&gt;&#xA;तस्मिन्परिसमाप्ते तु राज्ञः सत्रे महात्मनः ।&#x9;062a&lt;br&gt;&#xA;दुर्वाससाऽभ्यनुज्ञाता विप्रतस्थुः स्म याजकाः ॥&#x9;062c&lt;br&gt;&#xA;ये तत्र दीक्षिताः सर्वे सदस्याश्च महौजसः ।&#x9;063a&lt;br&gt;&#xA;सोऽपि राजन्महाभागः स्वपुरं प्राविशत्तदा ॥&#x9;063c&lt;br&gt;&#xA;पूज्यमानो महाभागैर्ब्राह्मणैर्वेदपारगैः ।&#x9;064a&lt;br&gt;&#xA;बन्दिभिः स्तूयमानश्च नागरैश्चाभिनन्दितः ॥&#x9;064c&lt;br&gt;&#xA;एवंवृत्तः स राजर्षिः श्वेतकिर्नृपसत्तमः ।&#x9;065a&lt;br&gt;&#xA;कालेन महता चापि ययौ स्वर्गमभिष्टुतः ॥&#x9;065c&lt;br&gt;&#xA;ऋत्विग्भिः सहितः सर्वैः सदस्यैश्च समन्वितः ।&#x9;066a&lt;br&gt;&#xA;तस्य सत्रे पपौ वह्निर्हविद्वार्दशवत्सरान् ॥&#x9;066c&lt;br&gt;&#xA;सततं चाज्यधाराभिरैकात्म्ये तत्र कर्मणि ।&#x9;067a&lt;br&gt;&#xA;हविषा च ततो वह्निः परां तृप्तिमगच्छत ॥&#x9;067c&lt;br&gt;&#xA;न चैच्छत्पुनरादातुं हविरन्यस्य कस्यचित् ।&#x9;068a&lt;br&gt;&#xA;पाण्डुवर्णो विवर्णश्च न यतावत्प्रकाशते ॥&#x9;068c&lt;br&gt;&#xA;ततो भगवतो वह्नेर्विकारः समजायत ।&#x9;069a&lt;br&gt;&#xA;तेजसा विप्रहीणश्च ग्लानिश्चैनं समाविशत् ॥&#x9;069c&lt;br&gt;&#xA;स लक्षयित्वा चात्मानं तेजोहीनं हुताशनः ।&#x9;070a&lt;br&gt;&#xA;जगाम सदनं पुण्यं ब्रह्मणो लोकपूजितम् ॥&#x9;070c&lt;br&gt;&#xA;तत्र ब्रह्माणमासीनमिदं वचनमब्रवीत् ।&#x9;071a&lt;br&gt;&#xA;भगवन्परमा प्रीतिः कृता श्वेतकिना मम ॥&#x9;071c&lt;br&gt;&#xA;अरुचिश्चाभवत्तीव्रा तां न शक्नोम्यपोहितुम् ।&#x9;072a&lt;br&gt;&#xA;तेजसा विप्रहीणोऽस्मि बलेन च जगत्पते ॥&#x9;072c&lt;br&gt;&#xA;इच्छेयं त्वत्प्रसादेन स्वात्मनः प्रकृतिं स्थिराम् ।&#x9;073a&lt;br&gt;&#xA;एतच्छ्रुत्वा हुतवहाद्भगवान्सर्वलोककृत् ॥&#x9;073c&lt;br&gt;&#xA;हव्यवाहमिदं वाक्यमुवाच प्रहसन्निव ।&#x9;074a&lt;br&gt;&#xA;त्वया द्वादश वर्षाणि वसोर्धाराहुतं हविः ॥&#x9;074c&lt;br&gt;&#xA;उपयुक्तं महाभाग तेन त्वां ग्लानिराविशत् ।&#x9;075a&lt;br&gt;&#xA;तेजसा विप्रहीणत्वात्सहसा हव्यवाहन ॥&#x9;075c&lt;br&gt;&#xA;मागमस्त्वं व्यथां वह्ने प्रकृतिस्थो भविष्यसि ।&#x9;076a&lt;br&gt;&#xA;अरुचिं नाशयिष्येऽहं समयं प्रतिपद्य ते ॥&#x9;076c&lt;br&gt;&#xA;पुरा देवनियोगेन यत्त्वया भस्मसात्कृतम् ।&#x9;077a&lt;br&gt;&#xA;आलयं देवशत्रूणां सुघोरं खाण्डवं वनम् ॥&#x9;077c&lt;br&gt;&#xA;तत्र सर्वाणि सत्वानि निवसन्ति विभावसो ।&#x9;078a&lt;br&gt;&#xA;तेषां त्वं मेदसा तृप्तः प्रकृतिस्थो भविष्यसि ॥&#x9;078c&lt;br&gt;&#xA;गच्छ शीघ्रं प्रदग्धुं त्वं ततो मोक्ष्यसि किल्विषात् ।&#x9;079a&lt;br&gt;&#xA;एतच्छुत्वा तु वचनं परमेष्ठिमुखाच्च्युतम् ॥&#x9;079c&lt;br&gt;&#xA;उत्तमं जवमास्थाय प्रदुद्राव हुताशनः ।&#x9;080a&lt;br&gt;&#xA;आगम्य खाण्डवं दावमुत्तमं वीर्यमास्थितः ।&#x9;080c&lt;br&gt;&#xA;सहसा प्राज्वलच्चाग्निः क्रुद्धो वायुसमीरितः ॥&#x9;080e&lt;br&gt;&#xA;प्रदीप्तं खाण्डवं दृष्ट्वा ये स्युस्तत्र निवासिनः ।&#x9;081a&lt;br&gt;&#xA;परमं यत्नेमातिष्ठन्पावकस्य प्रशान्तये ॥&#x9;081c&lt;br&gt;&#xA;करैस्तु करिणः शीघ्रं जलमादाय सत्वराः ।&#x9;082a&lt;br&gt;&#xA;सिषिचुः पावकं क्रुद्धाः शतशोऽथ सहस्रशः ॥&#x9;082c&lt;br&gt;&#xA;बहुशीर्षास्ततो नागाः शिरोभिर्जलसन्ततिम् ।&#x9;083a&lt;br&gt;&#xA;मुमुचुः पावकाभ्याशे सत्वराः क्रोधमूर्च्छिताः ॥&#x9;083c&lt;br&gt;&#xA;तथैवान्यानि सत्वानि नानाप्रहरणोद्यमैः ।&#x9;084a&lt;br&gt;&#xA;विलयं पावकं शीघ्रमनयन्भरतर्षभ ॥&#x9;084c&lt;br&gt;&#xA;अनेन तु प्रकारेण भूयोभूयश्च प्रज्वलन् ।&#x9;085a&lt;br&gt;&#xA;सप्तकृत्वः प्रशमितः खाण्डवे हव्यवाहनः ॥ ॥&#x9;085c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/250/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/250/</guid>
      <description>&lt;p&gt;अध्यायः 250&lt;/p&gt;&#xA;&lt;p&gt;पुनर्निवेदितविघ्नवृत्तान्तेन ब्रह्मणा आज्ञप्तस्याग्नेः कृष्णार्जुनौप्रति आगमनम् ॥ 1 ॥ वैशम्पायनेन जनमेजयं प्रति खाण्डवदाहकारणकथनसमापनम् ॥ 2 ॥ अर्जुनेन दिव्यानां रथाश्वधनुरादीनां याचनम् ॥ 3 ॥&#xA;वैशम्पायन उवाच ।&#x9;001&lt;br&gt;&#xA;स तु नैराश्यमापन्नः सदा ग्लानिसमन्वितः ।&#x9;001a&lt;br&gt;&#xA;पितामहमुपागच्छत्सङ्क्रुद्धो हव्यवाहनः ॥&#x9;001c&lt;br&gt;&#xA;तच्च सर्वं यथान्यायं ब्रह्मणे सन्न्यवेदयत् ।&#x9;002a&lt;br&gt;&#xA;उवाच चैवनं भगवान्मुहूर्तं स विचिन्त्य तु ॥&#x9;002c&lt;br&gt;&#xA;उपायः परिदृष्टो मे यथा त्वं धक्ष्यसेऽनघ ।&#x9;003a&lt;br&gt;&#xA;कालं च कङ्चित्क्षमतां ततस्तद्धक्ष्यते भवान् ॥&#x9;003c&lt;br&gt;&#xA;भविष्यतः सहायौ ते नरनारायणौ तदा ।&#x9;004a&lt;br&gt;&#xA;ताभ्यां त्वं सहितो दावं धक्ष्यसे हव्यवाहन ॥&#x9;004c&lt;br&gt;&#xA;एवमस्त्विति तं वह्निर्ब्रह्माणं प्रत्यभाषत ।&#x9;005a&lt;br&gt;&#xA;सम्भूतौ तौ विदित्वा तु नरनारायणावृषी ॥&#x9;005c&lt;br&gt;&#xA;कालस्य महतो राजंस्तस्य वाक्यं स्वयम्भुवः ।&#x9;006a&lt;br&gt;&#xA;अनुस्मृत्य जगामाथ पुनरेव पितामहम् ॥&#x9;006c&lt;br&gt;&#xA;अब्रवीच्च तदा ब्रह्मा यथा त्वं धक्ष्यसेऽनल ।&#x9;007a&lt;br&gt;&#xA;खाण्डवं दावमद्यैव मिषतोऽस्य शचीपतेः ॥&#x9;007c&lt;br&gt;&#xA;नरनारायणौ यौ तौ पूर्वदेवौ विभावसो ।&#x9;008a&lt;br&gt;&#xA;सम्प्राप्तौ मानुषे लोके कार्यार्थं हि दिवौकसाम् ॥&#x9;008c&lt;br&gt;&#xA;अर्जुनं वासुदेवं च यौ तौ लोकोऽभिमन्यते ।&#x9;009a&lt;br&gt;&#xA;तावेतौ सहितावेहि खाण्डवस्य समीपतः ॥&#x9;009c&lt;br&gt;&#xA;तौ त्वं याचस्व साहाय्ये दाहार्थं खाण्डवस्य च ।&#x9;010a&lt;br&gt;&#xA;ततो धक्ष्यसि तं दावं रक्षितं त्रिदशैरपि ॥&#x9;010c&lt;br&gt;&#xA;तौ तु सत्वानि सर्वाणि यत्नतो वारयिष्यतः ।&#x9;011a&lt;br&gt;&#xA;देवराजं च सहितौ तत्र मे नास्ति संशयः ॥&#x9;011c&lt;br&gt;&#xA;एतच्छ्रुत्वा तु वचनं त्वरितो हव्यवाहनः ।&#x9;012a&lt;br&gt;&#xA;कृष्णपार्थावुपागम्य यमर्थं त्वभ्यभाषत ॥&#x9;012c&lt;br&gt;&#xA;तं ते कथितवानस्मि पूर्वमेव नृपोत्तम ।&#x9;013a&lt;br&gt;&#xA;तच्छ्रुत्वा वचनं त्वग्नेर्बीभत्सुर्जातवेदसम् ॥&#x9;013c&lt;br&gt;&#xA;अब्रवीन्नृपशार्दूल तत्कालसदृशं वचः ।&#x9;014a&lt;br&gt;&#xA;दिधक्षुं खाण्डवं दावमकामस्य शतक्रतोः ॥&#x9;014c&lt;br&gt;&#xA;अर्जुन उवाच ।&#x9;015&lt;br&gt;&#xA;उत्तमास्त्राणि मे सन्ति दिव्यानि च बहूनि च ।&#x9;015a&lt;br&gt;&#xA;यैरहं शक्नुयां योद्धुमपि वज्रधरान्बहून् ॥&#x9;015c&lt;br&gt;&#xA;धनुर्मे नास्ति भगवन्बाहुवीर्येण सम्मितम् ।&#x9;016a&lt;br&gt;&#xA;कुर्वतः समरे यत्नं वेगं यद्विषहेन्मम ॥&#x9;016c&lt;br&gt;&#xA;शरैश्च मेऽर्थो बहुभिरक्षयैः क्षिप्रमस्यतः ।&#x9;017a&lt;br&gt;&#xA;न हि वोढुं रथः शक्तः शरान्मम यथेप्सितान् ॥&#x9;017c&lt;br&gt;&#xA;अश्वांश्च दिव्यानिच्छेयं पाण्डुरान्वातरंहसः ।&#x9;018a&lt;br&gt;&#xA;रथं च मेघनिर्घोषं सूर्यप्रतिमतेजसम् ॥&#x9;018c&lt;br&gt;&#xA;तथा कृष्णस्य वीर्येण नायुधं विद्यते समम् ।&#x9;019a&lt;br&gt;&#xA;येन नागान्पिशाचांश्च निहन्यान्माधवो रणे ॥&#x9;019c&lt;br&gt;&#xA;उपायं कर्मसिद्धौ च भघवन्वक्तुमर्हसि ।&#x9;020a&lt;br&gt;&#xA;निवारयेयं येनेन्द्रं वर्षमाणं महावने ॥&#x9;020c&lt;br&gt;&#xA;पौरुषेण तु यत्कार्यं तत्कर्ताऽहं स्म पावक ।&#x9;021a&lt;br&gt;&#xA;करणानि समर्थानि भगवन्दातुमर्हसि ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/251/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/251/</guid>
      <description>&lt;p&gt;अध्यायः 251&lt;/p&gt;&#xA;&lt;p&gt;अग्निना वरुणात् आहृतानां रथादीनां अर्जुनाय दानम् ॥ 1 ॥ अग्नेः खाण्डवदाहारम्भः ॥ 2 ॥&#xA;वैशम्पायन उवाच ।&#x9;001&lt;br&gt;&#xA;एवमुक्तः स भगवान्धूमकेतुर्हुताशनः ।&#x9;001a&lt;br&gt;&#xA;चिन्तयामास वरुणं लोकपालं दिदृक्षया ॥&#x9;001c&lt;br&gt;&#xA;आदित्यमुदके देवं निवसन्तं जलेश्वरम् ।&#x9;002a&lt;br&gt;&#xA;स च तच्चिन्तितं ज्ञात्वा दर्शयामास पावकम् ॥&#x9;002c&lt;br&gt;&#xA;तमब्रवीद्भमकेतुः प्रतिगृह्य जलेश्वरम् ।&#x9;003a&lt;br&gt;&#xA;चतुर्थं लोकपालानां देवदेवं सनातनम् ॥&#x9;003c&lt;br&gt;&#xA;सोमेन राज्ञा यद्दत्तं धनुश्चैवेषुधी च ते ।&#x9;004a&lt;br&gt;&#xA;तत्प्रयच्छोभयं शीघ्रं रथं च कपिलक्षणम् ॥&#x9;004c&lt;br&gt;&#xA;कार्यं च सुमहत्पार्थो गाण्डीवेन करिष्यति ।&#x9;005a&lt;br&gt;&#xA;चक्रेण वासुदेवश्च तन्ममाद्य प्रदीयताम् ॥&#x9;005c&lt;br&gt;&#xA;ददानीत्येव वरुणः पावकं प्रत्यभाषत ।&#x9;006a&lt;br&gt;&#xA;तदद्भुतं महावीर्यं यशःकीर्तिविवर्धनम् ॥&#x9;006c&lt;br&gt;&#xA;सर्वशस्त्रैरनाधृष्यं सर्वशस्त्रप्रमाथि च ।&#x9;007a&lt;br&gt;&#xA;सर्वायुधमहामात्रं परसैन्यप्रधर्षणम् ॥&#x9;007c&lt;br&gt;&#xA;एकं शतसहस्रेण सम्मितं राष्ट्रवर्धनम् ।&#x9;008a&lt;br&gt;&#xA;चित्रमुच्चावचैर्वर्णैः शोभितं श्लक्ष्णमव्रणम् ॥&#x9;008c&lt;br&gt;&#xA;देवदानवगन्धर्वैः पूजितं शाश्वतीः समाः ।&#x9;009a&lt;br&gt;&#xA;प्रादाच्चैव धनूरत्नमक्षय्यौ च महेषुधी ॥&#x9;009c&lt;br&gt;&#xA;रथं च दिव्याश्वयुजं कपिप्रवरकेतनम् ।&#x9;010a&lt;br&gt;&#xA;उपेतं राजतैरश्वैर्गान्धर्वैर्हेममालिभिः ॥&#x9;010c&lt;br&gt;&#xA;पाण्डुराभ्रप्रतीकाशैर्मनोवायुसमैर्जवे ।&#x9;011a&lt;br&gt;&#xA;सर्वोपकरणैर्युक्तमजय्यं देवदानवैः ॥&#x9;011c&lt;br&gt;&#xA;भानुमन्तं महाघोषं सर्वरत्नमनोरमम् ।&#x9;012a&lt;br&gt;&#xA;ससर्ज यं सुतपसा भौमनो भुवनप्रभुः ॥&#x9;012c&lt;br&gt;&#xA;प्रजापतिरनिर्देश्यं यस्य रूपं रवेरिव ।&#x9;013a&lt;br&gt;&#xA;यं स्म सोमः समारुह्य दानवानजयत्प्रभुः ॥&#x9;013c&lt;br&gt;&#xA;नवमेघप्रतीकाशं ज्ललन्तमिव च श्रिया ।&#x9;014a&lt;br&gt;&#xA;आश्रितौ तं रथश्रेष्ठं शक्रायुधसमावुभौ ॥&#x9;014c&lt;br&gt;&#xA;तापनीया सुरुचिरा ध्वजयष्टिरनुत्तमा ।&#x9;015a&lt;br&gt;&#xA;तस्यां तु वानरो दिव्यः सिंहशार्दूलकेतनः ॥&#x9;015c&lt;br&gt;&#xA;&#39;हनूमान्नाम तेजस्वी कामरूपी महाबलः ।&#x9;016a&lt;br&gt;&#xA;&#39;दिधक्षन्निव तत्र स्म संस्थितो मूर्ध्न्यशोभत ।&#x9;016c&lt;br&gt;&#xA;ध्वजे भूतानि तत्रासन्विविधानि महान्ति च ॥&#x9;016e&lt;br&gt;&#xA;नादेन रिपुसैन्यानां येषां सञ्ज्ञा प्रणश्यति ।&#x9;017a&lt;br&gt;&#xA;स तं नानापताकाभिः शोभितं रथसत्तमम् ॥&#x9;017c&lt;br&gt;&#xA;प्रदक्षिणमुपावृत्य दैवतेभ्यः प्रणम्य च ।&#x9;018a&lt;br&gt;&#xA;सन्नद्धः कवची खड्गी बद्धगोधाङ्गुलित्रकः ॥&#x9;018c&lt;br&gt;&#xA;आरुरोह तदा पार्थो विमानं सुकृती यथा ।&#x9;019a&lt;br&gt;&#xA;तच्च दिव्यं धनुः श्रेष्ठं ब्रह्मणा निर्मितं पुरा ॥&#x9;019c&lt;br&gt;&#xA;गाण्डीवमुपसङ्गृह्य बभूव मुदितोऽर्जुनः ।&#x9;020a&lt;br&gt;&#xA;हुताशनं पुरस्कृत्य ततस्तदपि वीर्यवान् ॥&#x9;020c&lt;br&gt;&#xA;जग्राह बलमास्थाय ज्यया च युयुजे धनुः ।&#x9;021a&lt;br&gt;&#xA;मौर्व्यां तु योज्यमानायां बलिना पाण्डवेन ह ॥&#x9;021c&lt;br&gt;&#xA;येऽशृष्वन्कूजितं यत्र तेषां वै व्यथितं मनः ।&#x9;022a&lt;br&gt;&#xA;लब्ध्वा रथं धनुश्चैव तथाऽक्षय्ये महेषुधी ॥&#x9;022c&lt;br&gt;&#xA;बभूव कल्यः कौन्तेयः प्रहृष्टः साह्यकर्मणि ।&#x9;023a&lt;br&gt;&#xA;वज्रनाभं ततश्चक्रं ददौ कृष्णाय पावकः ॥&#x9;023c&lt;br&gt;&#xA;आग्नेयमस्त्रं दयितं स च कल्योऽभवत्तदा ।&#x9;024a&lt;br&gt;&#xA;अब्रवीत्पावकश्चैवमेतेन मधुसूदन ॥&#x9;024c&lt;br&gt;&#xA;अमानुषानपि रणे जेष्यसि त्वमसंशयम् ।&#x9;025a&lt;br&gt;&#xA;अनेन तु मनुष्याणां देवानामपि चाहवे ॥&#x9;025c&lt;br&gt;&#xA;रक्षःपिशाचदैत्यानां नागानां चाधिकस्तथा ।&#x9;026a&lt;br&gt;&#xA;भविष्यसि न सन्देहः प्रवरोऽपि निबर्हणे ॥&#x9;026c&lt;br&gt;&#xA;क्षिप्तं क्षिप्तं रणे चैतत्त्वया माधव शत्रुषु ।&#x9;027a&lt;br&gt;&#xA;हत्वाऽप्रतिहतं सङ्ख्ये पाणिमेष्यति ते पुनः ॥&#x9;027c&lt;br&gt;&#xA;वैशम्पायन उवाच ।&#x9;028&lt;br&gt;&#xA;वरुणश्च ददौ तस्मै गदामशनिनिःस्वनाम् ।&#x9;028a&lt;br&gt;&#xA;दैत्यान्तकरणीं घोरां नाम्ना कौमोदकीं प्रभुः ॥&#x9;028c&lt;br&gt;&#xA;ततः पावकमब्रूतां प्रहृष्टावर्जुनाच्युतौ ।&#x9;029a&lt;br&gt;&#xA;कृतास्त्रौ शस्त्रसम्पन्नौ रथिनौ ध्वजिनावपि ॥&#x9;029c&lt;br&gt;&#xA;कल्यौ स्वो भगवन्योद्धुमपि सर्वैः सुरासुरैः ।&#x9;030a&lt;br&gt;&#xA;किं पुनर्वज्रिणैकेन पन्नगार्थे युयुत्सता ॥&#x9;030c&lt;br&gt;&#xA;अर्जुन उवाच ।&#x9;031&lt;br&gt;&#xA;चक्रपाणिर्हृषीकेशो विचरन्युधि वीर्यवान् ।&#x9;031a&lt;br&gt;&#xA;चक्रेण भस्मसात्सर्वं विसृष्टेन तु वीर्यवान् ।&#x9;031c&lt;br&gt;&#xA;त्रिषु लोकेषु तन्नास्ति यन्न कुर्याज्जनार्दनः ॥&#x9;031e&lt;br&gt;&#xA;गाण्डीवं धनुरादाय तथाऽक्षय्ये महेषुधी ।&#x9;032a&lt;br&gt;&#xA;अहमप्युत्सहे लोकान्विजेतुं युधि पावक ॥&#x9;032c&lt;br&gt;&#xA;सर्वतः परिवार्यैवं दावमेतं महाप्रभो ।&#x9;033a&lt;br&gt;&#xA;कामं सम्प्रज्वलाद्यैव कल्यौ स्वः साह्यकर्मणि ॥&#x9;033c&lt;br&gt;&#xA;&#39;यदि खाण्डवमेष्यति प्रमादात्सगणो वा परिरक्षितुं महेन्द्रः ।&#x9;034a&lt;br&gt;&#xA;शरताडितगात्रकुण्डलानां कदनं द्रक्ष्यति देववाहिनीनाम् ॥&#39;&#x9;034c&lt;br&gt;&#xA;वैशम्पायन उवाच ।&#x9;035&lt;br&gt;&#xA;एवमुक्तः स भगवान्दाशार्हेणार्जुनेन च ।&#x9;035a&lt;br&gt;&#xA;तैजसं रूपमास्थाय दावं दग्धुं प्रचक्रमे ॥&#x9;035c&lt;br&gt;&#xA;सर्वतः परिवार्याथ सप्तार्चिर्ज्वलनस्तथा ।&#x9;036a&lt;br&gt;&#xA;ददाह खाण्डवं दावं युगान्तमिव दर्शयन् ॥&#x9;036c&lt;br&gt;&#xA;प्रतिगृह्य समाविश्य तद्वनं भरतर्षभ ।&#x9;037a&lt;br&gt;&#xA;मेघस्तनितनिर्घोषः सर्वभूतान्यकम्पयत् ॥&#x9;037c&lt;br&gt;&#xA;दह्यतस्तस्य च बभौ रूपं दावस्य भारत ।&#x9;038a&lt;br&gt;&#xA;मेरोरिव नगेन्द्रस्य कीर्णस्यांशुमतोंशुभिः ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/252/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/252/</guid>
      <description>&lt;p&gt;अध्यायः 252&lt;/p&gt;&#xA;&lt;p&gt;खाण्डवदाहं दृष्ट्वा त्रस्तैर्देवैः प्रार्थितेनेन्द्रेण जलवर्षणम् ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;तौ रथाभ्यां रथश्रेष्ठौ दावस्योभयतः स्थितौ ।&#x9;001a&lt;br&gt;&#xA;दिक्षु सर्वासु भूतानां चक्राते कदनं महत् ॥&#x9;001c&lt;br&gt;&#xA;यत्र यत्र च दृश्यन्ते प्राणिनः खाण्डवालयाः ।&#x9;002a&lt;br&gt;&#xA;पलायन्तः प्रवीरौ तौ तत्रतत्राभ्यधावताम् ॥&#x9;002c&lt;br&gt;&#xA;छिद्रं न स्म प्रपश्यन्ति रथयोराशुचारिणोः ।&#x9;003a&lt;br&gt;&#xA;आविद्धावेव दृश्येते रथिनौ तौ रथोत्तमौ ॥&#x9;003c&lt;br&gt;&#xA;खाण्डवे दह्यमाने तु भूतान्यथ सहस्रशः ।&#x9;004a&lt;br&gt;&#xA;उत्पेतुर्भैरवान्नादान्विनदन्तः समन्ततः ॥&#x9;004c&lt;br&gt;&#xA;दग्धैकदेशा बहवो निष्टप्ताश्च तथाऽपरे ।&#x9;005a&lt;br&gt;&#xA;स्फुटिताक्षा विशीर्णाश्च विप्लुताश्च तथाऽपरे ॥&#x9;005c&lt;br&gt;&#xA;समालिङ्ग्य सुतानन्ये पितॄन्भ्रातॄनथाऽपरे ।&#x9;006a&lt;br&gt;&#xA;त्यक्तुं न शेकुः स्नेहेन तत्रैव निधनं गताः ॥&#x9;006c&lt;br&gt;&#xA;सन्दष्टदशनाश्चान्ये समुत्पेतुरनेकशः ।&#x9;007a&lt;br&gt;&#xA;ततस्तेऽतीव घूर्णन्तः पुनरग्नौ प्रपेदिरे ॥&#x9;007c&lt;br&gt;&#xA;दग्धपक्षाक्षिचरणा विचेष्टन्तो महीतले ।&#x9;008a&lt;br&gt;&#xA;तत्रतत्र स्म दृश्यन्ते विनश्यन्तः शरीरिणः ॥&#x9;008c&lt;br&gt;&#xA;जलाशयेषु तप्तेषु क्वाथ्यमानेषु वह्निना ।&#x9;009a&lt;br&gt;&#xA;गतसत्वाः स्म दृश्यन्ते कूर्ममत्स्याः समन्ततः ॥&#x9;009c&lt;br&gt;&#xA;शरीरैरपरे दीप्तैर्देहवन्त इवाग्नयः ।&#x9;010a&lt;br&gt;&#xA;अदृश्यन्त वने तत्र प्राणिनः प्राणिसङ्क्षये ॥&#x9;010c&lt;br&gt;&#xA;कांश्चिदुत्पततः पार्थः शरैः सञ्छिद्य खण्डशः ।&#x9;011a&lt;br&gt;&#xA;पातयामास विहगान्प्रदीप्ते वसुरेतसि ॥&#x9;011c&lt;br&gt;&#xA;ते शराचितसर्वाङ्गा निनदन्तो महारवान् ।&#x9;012a&lt;br&gt;&#xA;ऊर्ध्वमुत्पत्य वेगेन निपेतुः खाण्डवे पुनः ॥&#x9;012c&lt;br&gt;&#xA;शरैरभ्याहतानां च सङ्घशः स्म वनौकसाम् ।&#x9;013a&lt;br&gt;&#xA;विरावः शुश्रुवे घोरः समुद्रस्येव मथ्यतः ॥&#x9;013c&lt;br&gt;&#xA;वह्नेश्चापि प्रदीप्तस्य खमुत्पेतुर्महार्चिषः ।&#x9;014a&lt;br&gt;&#xA;जनयामासुरुद्वेगं सुमहान्तं दिवौकसाम् ॥&#x9;014c&lt;br&gt;&#xA;तेनार्चिषा सुसन्तप्ता देवाः सर्षिपुरोगमाः ।&#x9;015a&lt;br&gt;&#xA;ततो जग्मुर्महात्मानः सर्व एव दिवौकसः ।&#x9;015c&lt;br&gt;&#xA;शतक्रतुं सहस्राक्षं देवेशमसुरार्दनम् ॥&#x9;015e&lt;br&gt;&#xA;देवा ऊचुः ।&#x9;016&lt;br&gt;&#xA;किं न्विमे मानवाः सर्वे दह्यन्ते चित्रभानुना ।&#x9;016a&lt;br&gt;&#xA;कच्चिन्न सङ्क्षयः प्राप्तो लोकानाममरेश्वर ॥&#x9;016c&lt;br&gt;&#xA;वैशम्पायन उवाच ।&#x9;017&lt;br&gt;&#xA;तच्छ्रुत्वा वृत्रहा तेभ्यः स्वयमेवान्ववेक्ष्य च ।&#x9;017a&lt;br&gt;&#xA;खाण्डवस्य विमोक्षार्थं प्रययौ हरिवाहनः ॥&#x9;017c&lt;br&gt;&#xA;महता रथबृन्देन नानारूपेण वासवः ।&#x9;018a&lt;br&gt;&#xA;आकाशं समवाकीर्य प्रववर्ष सुरेश्वरः ॥&#x9;018c&lt;br&gt;&#xA;ततोऽक्षमात्रा व्यसृजन्धाराः शतसहस्रशः ।&#x9;019a&lt;br&gt;&#xA;चोदिता देवराजेन जलदाः खाण्डवं प्रति ॥&#x9;019c&lt;br&gt;&#xA;असम्प्राप्तास्तु ता धारास्तेजसा जातवेदसः ।&#x9;020a&lt;br&gt;&#xA;ख एव समशुष्यन्त नकाश्चित्पावकं गताः ॥&#x9;020c&lt;br&gt;&#xA;ततो नमुचिहा क्रुद्धो भृशमर्चिष्मतस्तदा ।&#x9;021a&lt;br&gt;&#xA;पुनरेव महामेघैरम्भांसि व्यसृजद्बहु ॥&#x9;021c&lt;br&gt;&#xA;अर्चिर्धाराभिसम्बद्धं धूमविद्युत्समाकुलम् ।&#x9;022a&lt;br&gt;&#xA;बभूव तद्वनं घोरं स्तनयित्नुसमाकुलम् ॥ ॥&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/253/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/253/</guid>
      <description>&lt;p&gt;अध्यायः 253&lt;/p&gt;&#xA;&lt;p&gt;इन्द्राभिवृष्टस्य जलस्यार्जुनेन निवारणम् ॥ 1 ॥ पुत्रं निगीर्याकाशमुत्पतन्त्याः तक्षकभार्यायाः अर्जुनेन शिरश्छेदः ॥ 2 ॥ इन्द्रेण स्वकृतवायुवर्षमोहितादर्जुनात्तक्षकपुत्रस्याश्वसेनस्य मोचनम् ॥ 3 ॥ पावकान्मुमुक्षूणां नागादीनां मारणम् ॥ 4 ॥ इन्द्रस्य कृष्णार्जुनाभ्यां युद्धम् ॥ 5 ॥&#xA;वैशम्पायन उवाच ।&#x9;001&lt;br&gt;&#xA;तस्याथ वर्षतो वारि पाण्डवः प्रत्यवारयत् ।&#x9;001a&lt;br&gt;&#xA;शरवर्षेण बीभत्सुरुत्तमास्त्राणि दर्शयन् ॥&#x9;001c&lt;br&gt;&#xA;खाण्डवं च वनं सर्वं पाण्डवो बहुभिः शरैः ।&#x9;002a&lt;br&gt;&#xA;प्राच्छादयदमेयात्मा नीहारेणेव चन्द्रमाः ॥&#x9;002c&lt;br&gt;&#xA;न च स्म किञ्चिच्छक्नोति भूतं निश्चरितुं ततः ।&#x9;003a&lt;br&gt;&#xA;सञ्छाद्यमाने खे बाणैरस्यता सव्यसाचिना ॥&#x9;003c&lt;br&gt;&#xA;तक्षकस्तु न तत्रासीन्नागराजो महाबलः ।&#x9;004a&lt;br&gt;&#xA;दह्यमाने वने तस्मिन्कुरुक्षेत्रं गतो हि सः ॥&#x9;004c&lt;br&gt;&#xA;अश्वसेनोऽभवत्तत्र तक्षकस्य सुतो बली ।&#x9;005a&lt;br&gt;&#xA;स यत्नमकरोत्तीव्रं मोक्षार्थं जातवेदसः ॥&#x9;005c&lt;br&gt;&#xA;न शशाक स निर्गन्तुं निरुद्धोऽर्जुनपत्रिभिः ।&#x9;006a&lt;br&gt;&#xA;मोक्षयामास तं माता निगीर्य भुजगात्मजा ॥&#x9;006c&lt;br&gt;&#xA;तस्य पूर्वं शिरो ग्रस्तं पुच्छमस्य निगीर्यते ।&#x9;007a&lt;br&gt;&#xA;निगीर्य सोर्ध्वमक्रामत्सुतं नागी मुमुक्षया ॥&#x9;007c&lt;br&gt;&#xA;तस्याः शरेण तीक्ष्णेन पृथुधारेण पाण्डवः ।&#x9;008a&lt;br&gt;&#xA;शिरश्चिच्छेद गच्छन्त्यास्तामपश्यच्छचीपतिः ॥&#x9;008c&lt;br&gt;&#xA;तं मुमोचयिषुर्वज्री वातवर्षेण पाण्डवम् ।&#x9;009a&lt;br&gt;&#xA;मोहयामास तत्कालमश्वसेनस्त्वमुच्यत ॥&#x9;009c&lt;br&gt;&#xA;तां च मायां तदा दृष्टा घोरां नागेन वञ्चितः ।&#x9;010a&lt;br&gt;&#xA;द्विधा त्रिधा च खगतान्प्राणिनः पाण्डवोच्छिनत् ॥&#x9;010c&lt;br&gt;&#xA;शशाप तं च सङ्क्रुद्धो बीभत्सुर्जिह्मगामिनम् ।&#x9;011a&lt;br&gt;&#xA;पावको वासुदेवश्चाप्यप्रतिष्ठो भविष्यसि ॥&#x9;011c&lt;br&gt;&#xA;ततो जिष्णुः सहस्राक्षं खं वितत्याशुगैः शरैः ।&#x9;012a&lt;br&gt;&#xA;योधयामास सङ्क्रुद्धो वञ्चनां तामनुस्मरन् ॥&#x9;012c&lt;br&gt;&#xA;देवराजोऽपि तं दृष्ट्वा संरब्धं समरेऽर्जुनम् ।&#x9;013a&lt;br&gt;&#xA;स्वमस्त्रमसृजत्तीव्रं छादयित्वाऽखिलं नभः ॥&#x9;013c&lt;br&gt;&#xA;ततो वायुर्महाघोषः क्षोभयन्सर्वसागरान् ।&#x9;014a&lt;br&gt;&#xA;वियत्स्थो जनयन्मेघाञ्जलधारासमाकुलान् ॥&#x9;014c&lt;br&gt;&#xA;ततोऽशनिमुचो घोरांस्तडित्स्तनितनिःस्वनान् ।&#x9;015a&lt;br&gt;&#xA;तद्विघातार्थमसृजदर्जुनोऽप्यस्त्रमुत्तमम् ॥&#x9;015c&lt;br&gt;&#xA;वायव्यमभिमन्त्र्याथ प्रतिपत्तिविशारदः ।&#x9;016a&lt;br&gt;&#xA;तेनेन्द्राशनिमेघानां वीर्यौजस्तद्विनाशितम् ॥&#x9;016c&lt;br&gt;&#xA;जलधाराश्च ताः शोषं जग्मुर्नेशुश्च विद्युतः ।&#x9;017a&lt;br&gt;&#xA;क्षणेन चाभवद्व्योम सम्प्रशान्तरजस्तमः ॥&#x9;017c&lt;br&gt;&#xA;सुखशीतानिलवहं प्रकृतिस्थार्कमण्डलम् ।&#x9;018a&lt;br&gt;&#xA;निष्प्रतीकारहृष्टश्च हुतभुग्विविधाकृतिः ॥&#x9;018c&lt;br&gt;&#xA;सिच्यमानो वसौघैस्तैः प्राणिनां देहनिःसृतैः ।&#x9;019a&lt;br&gt;&#xA;प्रजज्वालाथ सोऽर्चिष्मान्स्वनादैः पूरयञ्जगत् ॥&#x9;019c&lt;br&gt;&#xA;कृष्णाभ्यां रक्षितं दृष्ट्वा तं च दावमहङ्कृताः ।&#x9;020a&lt;br&gt;&#xA;खमुत्पेतुर्महाराज सुपर्णाद्याः पतत्त्रिणः ॥&#x9;020c&lt;br&gt;&#xA;गरुत्मान्वज्रसदृशैः पक्षतुण्डनखैस्तथा ।&#x9;021a&lt;br&gt;&#xA;प्रहर्तुकामो न्यपतदाकाशात्कृष्णपाण्डवौ ॥&#x9;021c&lt;br&gt;&#xA;तथैवोरगसङ्घाताः पाण्डवस्य समीपतः ।&#x9;022a&lt;br&gt;&#xA;उत्सृजन्तो विषं घोरं निपेतुर्ज्वलिताननाः ॥&#x9;022c&lt;br&gt;&#xA;तांश्चकर्त शरैः पार्थः सरोषाग्निसमुक्षितैः ।&#x9;023a&lt;br&gt;&#xA;विविशुश्चापि तं दीप्तं देहाभावाय पावकम् ॥&#x9;023c&lt;br&gt;&#xA;ततः सुराः सगन्धर्वा यक्षराक्षसपन्नगाः ।&#x9;024a&lt;br&gt;&#xA;उत्पेतुर्नादमतुलमुत्सृजन्तो रणार्थिनः ॥&#x9;024c&lt;br&gt;&#xA;अयःकणपचक्राश्मभुशुण्ड्युद्यतबाहवः ।&#x9;025a&lt;br&gt;&#xA;कृष्णपार्थौ जिघांसन्तः क्रोधसम्मूर्च्छितौजसः ॥&#x9;025c&lt;br&gt;&#xA;तेषामतिव्याहरतां शस्त्रवर्षं प्रमुञ्चताम् ।&#x9;026a&lt;br&gt;&#xA;प्रममाथोत्तमाङ्गानि बीभत्सुर्निशितैः शरैः ॥&#x9;026c&lt;br&gt;&#xA;कृष्णश्च सुमहातेजाश्चक्रेणारिविनाशनः ।&#x9;027a&lt;br&gt;&#xA;दैत्यदानवसङ्घानां चकार कदनं महत् ॥&#x9;027c&lt;br&gt;&#xA;अथापरे शरैर्विद्धाश्चक्रवेगेरितास्तथा ।&#x9;028a&lt;br&gt;&#xA;वेलामिव समासाद्य व्यतिष्ठन्नमितौजसः ॥&#x9;028c&lt;br&gt;&#xA;ततः शक्रोऽतिसङ्क्रुद्धस्त्रिदशानां महेश्वरः ।&#x9;029a&lt;br&gt;&#xA;पाण्डुरं गजमास्थाय तावुभौ समुपाद्रवत् ॥&#x9;029c&lt;br&gt;&#xA;वेगेनाशनिमादाय वज्रमस्त्रं च सोऽसृजत् ।&#x9;030a&lt;br&gt;&#xA;हतावेताविति प्राह सुरानसुरसूदनः ॥&#x9;030c&lt;br&gt;&#xA;ततः समुद्यतां दृष्ट्वा देवेन्द्रेण महाशनिम् ।&#x9;031a&lt;br&gt;&#xA;जगृहुः सर्वशस्त्राणि स्वानि स्वानि सुरास्तथा ॥&#x9;031c&lt;br&gt;&#xA;कालदण्डं यमो राजन् गदां चैव धनेश्वरः ।&#x9;032a&lt;br&gt;&#xA;पाशांश्च तत्र वरुणो विचित्रां च तथाऽशनिम् ॥&#x9;032c&lt;br&gt;&#xA;स्कन्दः शक्तिं समादाय तस्थौ मेरुरिवाचलः ।&#x9;033a&lt;br&gt;&#xA;ओषधीर्दीप्यमानाश्च जगृहातेऽस्विनावपि ॥&#x9;033c&lt;br&gt;&#xA;जगृहे च धनुर्धाता मुसलं तु जयस्तथा ।&#x9;034a&lt;br&gt;&#xA;पर्वतं चापि जग्राह क्रूद्धस्त्वष्टा महाबलः ॥&#x9;034c&lt;br&gt;&#xA;अंशस्तु शक्तिं जग्राह मृत्युर्देवः परश्वधम् ।&#x9;035a&lt;br&gt;&#xA;प्रगृह्य परिघं घोरं विचचारार्यमा अपि ॥&#x9;035c&lt;br&gt;&#xA;मित्रश्च क्षुरपर्यन्तं चक्रमादाय तस्थिवान् ।&#x9;036a&lt;br&gt;&#xA;पूषा भगश्च सङ्क्रुद्धः सविता च विशाम्पते ॥&#x9;036c&lt;br&gt;&#xA;आत्तकार्मुकनिस्त्रिंशाः कृष्णापार्थौ प्रदुद्रुवुः ।&#x9;037a&lt;br&gt;&#xA;रुद्राश्च वसवश्चैव मरुतश्च महाबलाः ॥&#x9;037c&lt;br&gt;&#xA;विश्वेदेवास्तथा साध्या दीप्यमानाः स्वतेजसा ।&#x9;038a&lt;br&gt;&#xA;एते चान्ये च बहवो देवास्तौ पुरुषोत्तमौ ॥&#x9;038c&lt;br&gt;&#xA;कृष्णपार्थौ जिघांसन्तः प्रतीयुर्विविधायुधाः ।&#x9;039a&lt;br&gt;&#xA;तत्राद्भुतान्यदृश्यन्त निमित्तानि महाहवे ॥&#x9;039c&lt;br&gt;&#xA;युगान्तसमरूपाणि भूतसम्मोहनानि च ।&#x9;040a&lt;br&gt;&#xA;तथा दृष्ट्वा सुसंरब्धं शक्रं देवैः सहाच्युतौ ॥&#x9;040c&lt;br&gt;&#xA;अभीतौ युधि दुर्धर्षौ तस्थतुः सज्जकार्मुकौ ।&#x9;041a&lt;br&gt;&#xA;आगच्छतस्ततो देवानुभौ युद्धविशारदौ ॥&#x9;041c&lt;br&gt;&#xA;व्यताडयेतां सङ्क्रुद्धौ शरैर्वज्रोपमैस्तदा ।&#x9;042a&lt;br&gt;&#xA;असकृद्भग्नसङ्कल्पाः सुराश्च बहुशः कृताः ॥&#x9;042c&lt;br&gt;&#xA;भयाद्रणं परित्यज्य शक्रमेवाभिशिश्रियुः ।&#x9;043a&lt;br&gt;&#xA;दृष्ट्वा निवारितान्देवान्माधवेनार्जुनेन च ॥&#x9;043c&lt;br&gt;&#xA;आश्चर्यमगमंस्तत्र मुनयो नभसि स्थिताः ।&#x9;044a&lt;br&gt;&#xA;शक्रश्चापि तयोर्वीर्यमुपलभ्यासकृद्रणे ॥&#x9;044c&lt;br&gt;&#xA;बभूव परमप्रीतो भूयश्चैतावयोधयत् ।&#x9;045a&lt;br&gt;&#xA;ततोऽश्मवर्षं सुमहद्व्यसृजत्पाकशासनः ॥&#x9;045c&lt;br&gt;&#xA;भूय एव तदा वीर्यं जिज्ञासुः सव्यसाचिनः ।&#x9;046a&lt;br&gt;&#xA;तच्छैरर्जुनो वर्षं प्रतिजघ्नेऽत्यमर्षितः ॥&#x9;046c&lt;br&gt;&#xA;विफलं क्रियमाणं तत्समवेक्ष्य शतक्रतुः ।&#x9;047a&lt;br&gt;&#xA;भूयः संवर्धयामास तद्वर्षं पाकशासनः ॥&#x9;047c&lt;br&gt;&#xA;सोश्मवर्षं महावेगैरिषुभिः पाकशासनिः ।&#x9;048a&lt;br&gt;&#xA;विलयं गमयामास हर्षयन्पितरं तथा ॥&#x9;048c&lt;br&gt;&#xA;तत उत्पाट्य पाणिभ्यां मन्दराच्छिखरं महत् ।&#x9;049a&lt;br&gt;&#xA;सद्रुमं व्यसृजच्छक्रो जिघांसुः पाण्डुनन्दनम् ॥&#x9;049c&lt;br&gt;&#xA;ततोऽर्जुनो वेगवद्भिर्ज्वलिताग्रैरजिह्मगैः ।&#x9;050a&lt;br&gt;&#xA;शरैर्विध्वंसयामास गिरेः शृङ्गं सहस्रधा ॥&#x9;050c&lt;br&gt;&#xA;गिरेर्विशीर्यमाणस्य तस्य रूपं तदा बभौ ।&#x9;051a&lt;br&gt;&#xA;सार्कचन्द्रग्रहस्येव नभसः परिशीर्यतः ॥&#x9;051c&lt;br&gt;&#xA;तेनाभिपतता दावं शैलेन महता भृशम् ।&#x9;052a&lt;br&gt;&#xA;शृङ्गेण निहतास्तत्र प्राणिनः खाण्डवालयाः ॥ ॥&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/254/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/254/</guid>
      <description>&lt;p&gt;अध्यायः 254&lt;/p&gt;&#xA;&lt;p&gt;(अथ मयदर्शनपर्व ॥ 19 ॥)&lt;/p&gt;&#xA;&lt;p&gt;देवेषु पराजितेषु अशरीरवाणीश्रवणेन इन्द्रस्य निवृत्तिः ॥ 1 ॥ पलायमानं मयं हन्तुमुद्युक्ते श्रीकृष्णे आत्मानं शरणागतस्य मयस्य अर्जुनेनाभयदानम् ॥ 2 ॥ खाण्डवदाहेऽपि अश्वसेनादीनामदाहस्य वैशम्पायनेन कथनम् ॥ 3 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;तथा शैलनिपातेन भीषिताः खाण्डवालयाः ।&#x9;001a&lt;br&gt;&#xA;दानवा राक्षसा नागास्तरक्ष्वृक्षवनौकसः ॥&#x9;001c&lt;br&gt;&#xA;द्विपाः प्रभिन्नाः शार्दूलाः सिंहाः केसरिणस्तथा ।&#x9;002a&lt;br&gt;&#xA;मृगाश्च महिषाश्चैव शतशः पक्षिणस्तथा ॥&#x9;002c&lt;br&gt;&#xA;समुद्विग्ना विससृपुस्तथान्या भूतजातयः ।&#x9;003a&lt;br&gt;&#xA;तं दावं समुदैक्षन्त कृष्णौ चाभ्युद्यतायुधौ ॥&#x9;003c&lt;br&gt;&#xA;उत्पातनादशब्देन त्रासिता इव चाभवन् ।&#x9;004a&lt;br&gt;&#xA;ते वनं प्रसमीक्ष्याथ दह्यमानमनेकधा ॥&#x9;004c&lt;br&gt;&#xA;कृष्णमभ्युद्यतास्त्रं च नादं मुमुचुरुल्बणम् ।&#x9;005a&lt;br&gt;&#xA;तेन नादेन रौद्रेण नादेन च विभावसोः ॥&#x9;005c&lt;br&gt;&#xA;ररास गगनं कृत्स्नमुत्पातजलदैरिव ।&#x9;006a&lt;br&gt;&#xA;ततः कृष्णो महाबाहुः स्वतेजोभास्वरं महत् ॥&#x9;006c&lt;br&gt;&#xA;चक्रं व्यसृजदत्युग्रं तेषां नाशाय केशवः ।&#x9;007a&lt;br&gt;&#xA;तेनार्ता जातयः क्षुद्राः सदानवनिशाचराः ॥&#x9;007c&lt;br&gt;&#xA;निकृत्ताः शतशः सर्वा निपेतुरनलं क्षणात् ।&#x9;008a&lt;br&gt;&#xA;तत्रादृश्यन्त ते दैत्याः कृष्णचक्रविदारिताः ॥&#x9;008c&lt;br&gt;&#xA;वसारुधिरसम्पृक्ताः सन्ध्यायामिव तोयदाः ।&#x9;009a&lt;br&gt;&#xA;पिशाचान्पक्षिणो नागान्पशूंश्चैव सहस्रशः ॥&#x9;009c&lt;br&gt;&#xA;निघ्नंश्चरति वार्ष्णेयः कालवत्तत्र भारत ।&#x9;010a&lt;br&gt;&#xA;क्षिप्तं क्षिप्तं पुनश्चक्रं कृष्णस्यामित्रघातिनः ॥&#x9;010c&lt;br&gt;&#xA;छित्त्वानेकानि सत्वानि पाणिमेति पुनः पुनः ।&#x9;011a&lt;br&gt;&#xA;तथा तु निघ्नतस्तस्य पिशाचोरगराक्षसान् ॥&#x9;011c&lt;br&gt;&#xA;बभूव रूपमत्युग्रं सर्वभूतात्मनस्तदा ।&#x9;012a&lt;br&gt;&#xA;समेतानां च सर्वेषां दानवानां च सर्वशः ॥&#x9;012c&lt;br&gt;&#xA;विजेता नाभवत्कश्चित्कृष्णपाण्डवयोर्मृधे ।&#x9;013a&lt;br&gt;&#xA;तयोर्बलात्परित्रातुं तं च दावं यदा सुराः ॥&#x9;013c&lt;br&gt;&#xA;नाशक्नुवञ्शमयितुं तदाऽभूवन्पराङ्मुखाः ।&#x9;014a&lt;br&gt;&#xA;शतक्रतुस्तु सम्प्रेक्ष्य विमुखानमरांस्तथा ॥&#x9;014c&lt;br&gt;&#xA;बभूव मुदितो राजन्प्रशंसन्केशवार्जुनौ ।&#x9;015a&lt;br&gt;&#xA;निवृत्तेष्वथ देवेषु वागुवाचाशरीरिणी ॥&#x9;015c&lt;br&gt;&#xA;शतक्रतुं समाभाष्य महागम्भीरनिःस्वना ।&#x9;016a&lt;br&gt;&#xA;न ते सखा सन्निहितस्तक्षको भुजगोत्तमः ॥&#x9;016c&lt;br&gt;&#xA;दाहकाले खाण्डवस्य कुरुक्षेत्रं गतो ह्यसौ ।&#x9;017a&lt;br&gt;&#xA;न च शक्यौ युधा जेतुं कथञ्चिदपि वासव ॥&#x9;017c&lt;br&gt;&#xA;वासुदेवार्जुनावेतौ निबोध वचनान्मम ।&#x9;018a&lt;br&gt;&#xA;नरनारायणावेतौ पूर्वदेवौ दिवि श्रुतौ ॥&#x9;018c&lt;br&gt;&#xA;भवानप्यभिजानाति यद्वीर्यौ यत्पराक्रमौ ।&#x9;019a&lt;br&gt;&#xA;नैतौ शक्यौ दुराधर्षौ विजेतुमजितौ युधि ॥&#x9;019c&lt;br&gt;&#xA;अपि सर्वेषु लोकेषु पुराणावृषिसत्तमौ ।&#x9;020a&lt;br&gt;&#xA;पूजनीयतमावेतावपि सर्वैः सुरासुरैः ॥&#x9;020c&lt;br&gt;&#xA;यक्षराक्षसगन्धर्वनरकिन्नरपन्नगैः ।&#x9;021a&lt;br&gt;&#xA;तस्मादितः सुरैः सार्धं गन्तुमर्हसि वासव ॥&#x9;021c&lt;br&gt;&#xA;दिष्टं चाप्यनुपश्यैतत्खाण्डवस्य विनाशनम् ।&#x9;022a&lt;br&gt;&#xA;इति वाक्यमुपश्रुत्य तथ्यमित्यमरेश्वरः ॥&#x9;022c&lt;br&gt;&#xA;क्रोधामर्षौ समुत्सृज्य सम्प्रतस्थे दिवं तदा ।&#x9;023a&lt;br&gt;&#xA;तं प्रस्थितं महात्मानं समवेक्ष्य दिवौकसः ॥&#x9;023c&lt;br&gt;&#xA;सहिताः सेनया राजन्ननुजग्मुः पुरन्दरम् ।&#x9;024a&lt;br&gt;&#xA;देवराजं तदा यान्तं सह देवैरवेक्ष्य तु ॥&#x9;024c&lt;br&gt;&#xA;वासुदेवार्जुनौ वीरौ सिंहनादं विनेदतुः ।&#x9;025a&lt;br&gt;&#xA;देवराजे गते राजन्प्रहृष्टौ केशवार्जुनौ ॥&#x9;025c&lt;br&gt;&#xA;निर्विशङ्कं वनं वीरौ दाहयामासतुस्तदा ।&#x9;026a&lt;br&gt;&#xA;स मारुत इवाभ्राणि नाशयित्वाऽर्जुनः सुरान् ॥&#x9;026c&lt;br&gt;&#xA;व्यधमच्छरसङ्घातैर्देहिनः खाण्डवालयान् ।&#x9;027a&lt;br&gt;&#xA;न च स्म किञ्चिच्छक्नोति भूतं निश्चरितुं ततः ॥&#x9;027c&lt;br&gt;&#xA;सञ्सछिद्यमानमिषुभिरस्यता सव्यसाचिना ।&#x9;028a&lt;br&gt;&#xA;नाशक्नुवंश्च भूतानि महान्त्यपि रणेऽर्जुनम् ॥&#x9;028c&lt;br&gt;&#xA;निरीक्षितुममोघास्त्रं योद्धुं चापि कुतो रणे ।&#x9;029a&lt;br&gt;&#xA;शतं चैकेन विव्याध शतेनैकं पतत्रिणाम् ॥&#x9;029c&lt;br&gt;&#xA;व्यसवस्तेऽपतन्नग्नौ साक्षात्कालहता इव ।&#x9;030a&lt;br&gt;&#xA;न चालभन्त ते शर्म रोधःसु विषमेषु च ॥&#x9;030c&lt;br&gt;&#xA;पितृदेवनिवासेषु सन्तापश्चाप्यजायत ।&#x9;031a&lt;br&gt;&#xA;भूतसङ्घाश्च बहवो दीनाश्चक्रुर्महास्वनम् ॥&#x9;031c&lt;br&gt;&#xA;रुरुदुर्वारणाश्चैव तथा मृगतरक्षवः ।&#x9;032a&lt;br&gt;&#xA;तेन शब्देन वित्रेसुर्गङ्गोदधिचरा झषाः ॥&#x9;032c&lt;br&gt;&#xA;विद्याधरगणाश्चैव ये च तत्र वनौकसः ।&#x9;033a&lt;br&gt;&#xA;न त्वर्जुनं महाबाहो नापि कृष्णं जनार्दनम् ॥&#x9;033c&lt;br&gt;&#xA;निरीक्षितुं वै शक्नोति कश्चिद्योद्धुं कुतः पुनः ।&#x9;034a&lt;br&gt;&#xA;एकायनगता येऽपि निष्पेतुस्तत्र केचन ॥&#x9;034c&lt;br&gt;&#xA;राक्षसा दानवा नागा जघ्ने चक्रेण तान्हरिः ।&#x9;035a&lt;br&gt;&#xA;ते तु भिन्नशिरोदेहाश्चक्रवेगाद्गतासवः ॥&#x9;035c&lt;br&gt;&#xA;पेतुरन्ये महाकायाः प्रदीप्ते वसुरेतसि ।&#x9;036a&lt;br&gt;&#xA;समांसरुधिरौधैश्च वसाभिश्चापि तर्पितः ॥&#x9;036c&lt;br&gt;&#xA;उपर्याकाशगो भूत्वा विधूमः समपद्यत ।&#x9;037a&lt;br&gt;&#xA;दीप्ताक्षो दीप्तजिह्वश्च सम्प्रदीप्तमहाननः ॥&#x9;037c&lt;br&gt;&#xA;दीप्तोर्ध्वकेशः पिङ्गाक्षः पिबन्प्राणभृतां वसाम् ।&#x9;038a&lt;br&gt;&#xA;तां स कृष्णार्जुनकृतां सुधां प्राप्य हुताशनः ॥&#x9;038c&lt;br&gt;&#xA;बभूव मुदितस्तृप्तः परां निर्वृतिमागतः ।&#x9;039a&lt;br&gt;&#xA;तथाऽसुरं मयं नाम तक्षकस्य निवेशनात् ॥&#x9;039c&lt;br&gt;&#xA;विप्रद्रवन्तं सहसा ददर्श मधुसूदनः ।&#x9;040a&lt;br&gt;&#xA;तमग्निः प्रार्थयामास दिधक्षुर्वातसारथिः ॥&#x9;040c&lt;br&gt;&#xA;शरीरवाञ्जटी भूत्वा नदन्निव बलाहकः ।&#x9;041a&lt;br&gt;&#xA;विज्ञाय दानवेन्द्राणां मयं वै शिल्पिनां वरम् ॥&#x9;041c&lt;br&gt;&#xA;जिघांसुर्वासुदेवस्तं चक्रमुद्यम्य धिष्ठितः ।&#x9;042a&lt;br&gt;&#xA;स चक्रमुद्यतं दृष्ट्वा दिधक्षन्तं च पावकम् ॥&#x9;042c&lt;br&gt;&#xA;अभिधावार्जुनेत्येवं मयस्त्राहीति चाब्रवीत् ।&#x9;043a&lt;br&gt;&#xA;तस्य भीतस्वनं श्रुत्वा मा भैरिति धनञ्जयः ॥&#x9;043c&lt;br&gt;&#xA;प्रत्युवाच मयं पार्थो जीवयन्निव भारत ।&#x9;044a&lt;br&gt;&#xA;तं न भेतव्यमित्याह मयं पार्थो दयापरः ॥&#x9;044c&lt;br&gt;&#xA;तं पार्थेनाभये दत्ते नमुचेर्भ्रातरं मयम् ।&#x9;045a&lt;br&gt;&#xA;न हन्तुमैच्छद्दाशार्हः पावको न ददाह च ॥&#x9;045c&lt;br&gt;&#xA;तद्वनं पावको धीमान्दिनानि दश पञ्च च ।&#x9;046a&lt;br&gt;&#xA;ददाह कृष्णपार्थाभ्यां रक्षितः पाकशासनात् ॥&#x9;046c&lt;br&gt;&#xA;तस्मिन्वने दह्यमाने षडग्निर्न ददाह च ।&#x9;047a&lt;br&gt;&#xA;अश्वसेनं मयं चैव चतुरः शार्ङ्गकांस्तथा ॥ ॥&#x9;047c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/255/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/255/</guid>
      <description>&lt;p&gt;अध्यायः 255&lt;/p&gt;&#xA;&lt;p&gt;शार्ङ्गकाणां मोचनकारणे जनमेजयेन पृष्टे वैशम्पायनेन मन्दपालोपाख्यानकथनारम्भः ॥ 1 ॥ तपसा पितृलोकं गतस्याप्यनवाप्ततपःफलस्य मन्दपालस्य देवाज्ञया प्रजोत्पादनार्थं पुनर्भूमावागमनम् ॥ 2 ॥ तत्र शार्ङ्ग्यां जरितायां पुत्रचतुष्टयोत्पादनम् ॥ 3 ॥ सपुत्रां जरितां खाण्डवे विसृज्य लपितानाम्न्याऽन्यया शार्ङ्ग्या सङ्गतस्य मन्दपालस्य विप्ररूपाग्निदर्शनम् ॥ 4 ॥ तस्य खाण्डवदिधक्षां ज्ञात्वा पुत्ररक्षणार्थं स्तुतादग्नेर्वरलाभः ॥ 5 ॥&lt;/p&gt;&#xA;&lt;p&gt;जनमेजय उवाच ।&#x9;001&lt;/p&gt;&#xA;&lt;p&gt;किमर्थं शार्ङ्गकानग्निर्न ददाह तथा गते ।&#x9;001a&lt;br&gt;&#xA;तस्मिन्वने दह्यमाने ब्रह्मन्नेतत्प्रचक्ष्व मे ॥&#x9;001c&lt;br&gt;&#xA;अदाहे ह्यश्वसेनस्य दानवस्य मयस्य च ।&#x9;002a&lt;br&gt;&#xA;कारणं कीर्तितं ब्रह्मञ्शार्ङ्गकाणां न कीर्तितम् ॥&#x9;002c&lt;br&gt;&#xA;तदेतदद्भुतं ब्रह्मञ्शार्ङ्गकाणामनामयम् ।&#x9;003a&lt;br&gt;&#xA;कीर्तयस्वाग्निसम्मर्दे कथं ते न विनाशिताः ॥&#x9;003c&lt;br&gt;&#xA;वैशम्पायन उवाच ।&#x9;004&lt;br&gt;&#xA;यदर्थं शार्ङ्गकानग्निर्न ददाह तथा गते ।&#x9;004a&lt;br&gt;&#xA;तत्ते सर्वं प्रवक्ष्यामि यथा भूतमरिन्दम ॥&#x9;004c&lt;br&gt;&#xA;धर्मज्ञानां मुख्यतमस्तपस्वी संशितव्रतः ।&#x9;005a&lt;br&gt;&#xA;आसीन्महर्षिः श्रुतवान्मन्दपाल इति श्रुतः ॥&#x9;005c&lt;br&gt;&#xA;स मार्गमाश्रितो राजन्नृषीणामूर्ध्वरेतसाम् ।&#x9;006a&lt;br&gt;&#xA;स्वाध्यायवान्धर्मरतस्तपस्वी विजितेन्द्रियः ॥&#x9;006c&lt;br&gt;&#xA;स गत्वा तपसः पारं देहमुत्सृज्य भारत ।&#x9;007a&lt;br&gt;&#xA;जगाम पितृलोकाय न लेभे तत्र तत्फलम् ॥&#x9;007c&lt;br&gt;&#xA;स लोकानफलान्दृष्ट्वा तपसा निर्जितानपि ।&#x9;008a&lt;br&gt;&#xA;पप्रच्छ धर्मराजस्य समीपस्थान्दिवौकसः ॥&#x9;008c&lt;br&gt;&#xA;मन्दपाल उवाच ।&#x9;009&lt;br&gt;&#xA;किमर्थमावृता लोका ममैते तपसाऽर्जिताः ।&#x9;009a&lt;br&gt;&#xA;किं मया न कृतं तत्र यस्यैतत्कर्मणः फलम् ॥&#x9;009c&lt;br&gt;&#xA;तत्राहं तत्करिष्यामि यदर्थमिदमावृतम् ।&#x9;010a&lt;br&gt;&#xA;फलमेतस्य तपसः कथयध्वं दिवौकसः ॥&#x9;010c&lt;br&gt;&#xA;देवा ऊचुः ।&#x9;011&lt;br&gt;&#xA;ऋणिनो मानवा ब्रह्मञ्जायन्ते येन तच्छृणु ।&#x9;011a&lt;br&gt;&#xA;क्रियाभिर्ब्रह्मचर्येण प्रजया च न संशयः ॥&#x9;011c&lt;br&gt;&#xA;तदपाक्रियते सर्वं यज्ञेन तपसा सुतैः ।&#x9;012a&lt;br&gt;&#xA;तपस्वी यज्ञकृच्चासि न च ते विद्यते प्रजा ॥&#x9;012c&lt;br&gt;&#xA;त इमे प्रसवस्यार्थे तव लोकाः समावृताः ।&#x9;013a&lt;br&gt;&#xA;प्रजायस्व ततो लोकानुपभोक्ष्यसि पुष्कलान् ॥&#x9;013c&lt;br&gt;&#xA;पुन्नाम्नो नरकात्पुत्रस्त्रायते पितरं श्रुतिः ।&#x9;014a&lt;br&gt;&#xA;तस्मादपत्यसन्ताने यतस्व ब्रह्मसत्तम ॥&#x9;014c&lt;br&gt;&#xA;वैशम्पायन उवाच ।&#x9;015&lt;br&gt;&#xA;तच्छ्रुत्वा मन्दपालस्तु वचस्तेषां दिवौकसाम् ।&#x9;015a&lt;br&gt;&#xA;क्व नु शीघ्रमपत्यं स्याद्बहुलं चेत्यचिन्तयत् ॥&#x9;015c&lt;br&gt;&#xA;स चिन्तयन्नभ्यगच्छत्सुबहुप्रसवान्खगान् ।&#x9;016a&lt;br&gt;&#xA;शार्ङ्गिकां शार्ङ्गको भूत्वा जरितां समुपेयिवान् ॥&#x9;016c&lt;br&gt;&#xA;तस्यां पुत्रानजनयच्चतुरो ब्रह्मवादिनः ।&#x9;017a&lt;br&gt;&#xA;तानपास्य स तत्रैव जगाम लपितां प्रति ॥&#x9;017c&lt;br&gt;&#xA;बालान्स तानण्डगतान्सह मात्रा मुनिर्वने ।&#x9;018a&lt;br&gt;&#xA;तस्मिन्गते महाभागे लपितां प्रति भारत ॥&#x9;018c&lt;br&gt;&#xA;अपत्यस्नेहसंयुक्ता जरिता बह्वचिन्तयत् ।&#x9;019a&lt;br&gt;&#xA;तेन त्यक्तानसन्त्याज्यानृषीनण्डगतान्वने ॥&#x9;019c&lt;br&gt;&#xA;न जहौ पुत्रशोकार्ता जरिता खाण्डवे सुतान् ।&#x9;020a&lt;br&gt;&#xA;बभार चैतान्सञ्जातान्स्ववृत्त्या स्नेहविक्लवा ॥&#x9;020c&lt;br&gt;&#xA;ततोऽग्निं खाण्डवं दग्धुमायान्तं दृष्टवानृषिः ।&#x9;021a&lt;br&gt;&#xA;मन्दपालश्चरंस्तस्मिन्वने लपितया सह ॥&#x9;021c&lt;br&gt;&#xA;तं सङ्कल्पं विदित्वाग्नेर्ज्ञात्वा पुत्रांश्च बालकान् ।&#x9;022a&lt;br&gt;&#xA;सोऽभितुष्टाव विप्रर्षिब्रार्ह्मणो जातवेदसम् ॥&#x9;022c&lt;br&gt;&#xA;पुत्रान्प्रतिवदन्भीतो लोकपालं महौजसम् ।&#x9;023a&lt;br&gt;&#xA;मन्दपाल उवाच ।&#x9;023&lt;br&gt;&#xA;त्वमग्ने सर्वलोकानां मुखं त्वमसि हव्यवाट् ॥&#x9;023c&lt;br&gt;&#xA;त्वमन्तः सर्वभूतानां गूढश्चरसि पावक ।&#x9;024a&lt;br&gt;&#xA;त्वामेकमाहुः कवयस्त्वामाहुस्त्रिविधं पुनः ॥&#x9;024c&lt;br&gt;&#xA;त्वामष्टधा कल्पयित्वा यज्ञवाहमकल्पयन् ।&#x9;025a&lt;br&gt;&#xA;त्वया विश्वमिदं सृष्टं वदन्ति परमर्षयः ॥&#x9;025c&lt;br&gt;&#xA;त्वदृते हि जगत्कृत्स्नं सद्यो नश्येद्धुताशन ।&#x9;026a&lt;br&gt;&#xA;तुभ्यं कृत्वा नमो विप्राः स्वकर्मविजितां गतिम् ॥&#x9;026c&lt;br&gt;&#xA;गच्छन्ति सह पत्नीभिः सुतैरपि च शाश्वतीम् ।&#x9;027a&lt;br&gt;&#xA;त्वामग्ने जलदानाहुः खेविषक्तान्सविद्युतः ॥&#x9;027c&lt;br&gt;&#xA;दहन्ति सर्वभूतानि त्वत्तो निष्क्रम्य हेतयः ।&#x9;028a&lt;br&gt;&#xA;जातवेदस्त्वयैवेदं विश्वं सृष्टं महाद्युते ॥&#x9;028c&lt;br&gt;&#xA;तवैव कर्मविहितं भूतं सर्वं चराचरम् ।&#x9;029a&lt;br&gt;&#xA;त्वयापो विहिताः पूर्वं त्वयि सर्वमिदं जगत् ॥&#x9;029c&lt;br&gt;&#xA;त्वयि हव्यं च कव्यं च यथावत्सम्प्रतिष्ठितम् ।&#x9;030a&lt;br&gt;&#xA;त्वमेव दहनो देव त्वं धाता त्वं बृहस्पतिः ॥&#x9;030c&lt;br&gt;&#xA;त्वमश्विनौ यमौ मित्रः सोमस्त्वमसि चानिलः ।&#x9;031a&lt;br&gt;&#xA;वैशम्पायन उवाच ।&#x9;031&lt;br&gt;&#xA;एवं स्तुतस्तदा तेन मन्दपालेन पावकः ॥&#x9;031c&lt;br&gt;&#xA;तुतोष तस्य नृपते मुनेरमिततेजसः ।&#x9;032a&lt;br&gt;&#xA;उवाच चैनं प्रीतात्मा किमिष्टं करवाणि ते ॥&#x9;032c&lt;br&gt;&#xA;तमब्रवीन्मन्दपालः प्राञ्जलिर्हव्यवाहनम् ।&#x9;033a&lt;br&gt;&#xA;प्रदहन्खाण्डवं दावं मम पुत्रान्विसर्जय ॥&#x9;033c&lt;br&gt;&#xA;तथेति तत्प्रतिश्रुत्य भगवान्हव्यवाहनः ।&#x9;034a&lt;br&gt;&#xA;खाण्डवे तेन काले न प्रजज्वाल दिदक्षया ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/256/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/256/</guid>
      <description>&lt;p&gt;अध्यायः 256&lt;/p&gt;&#xA;&lt;p&gt;प्रज्वलदग्निदर्शनेन जरितायाः स्वपुत्रैः संवादः ॥ 1 ॥&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;ततः प्रज्वलिते वह्नौ शार्ङ्गकास्ते सुदुःखिताः ।&#x9;001a&lt;br&gt;&#xA;व्यथिताः परमोद्विग्ना नाधिजग्मुः परायणम् ॥&#x9;001c&lt;br&gt;&#xA;निशाम्य पुत्रकान्बालान्माता तेषां तपस्विनी ।&#x9;002a&lt;br&gt;&#xA;जरिता शोकदुःखार्ता विललाप सुदुःखिता ॥&#x9;002c&lt;br&gt;&#xA;जरितोवाच ।&#x9;003&lt;br&gt;&#xA;अयमग्निर्दहन्कक्षमित आयाति भीषणः ।&#x9;003a&lt;br&gt;&#xA;जगत्सन्दीपयन्भीमो मम दुःखविवर्धनः ॥&#x9;003c&lt;br&gt;&#xA;इमे च मां कर्षयन्ति शिशवो मन्दचेतसः ।&#x9;004a&lt;br&gt;&#xA;अबर्हाश्चरणैर्हीनाः पूर्वेषां नः परायणाः ॥&#x9;004c&lt;br&gt;&#xA;त्रासयंश्चायमायाति लेलिहानो महीरुहान् ।&#x9;005a&lt;br&gt;&#xA;अजातपक्षाश्च सुता न शक्ताः सरणे मम ॥&#x9;005c&lt;br&gt;&#xA;आदाय च न शक्नोमि पुत्रांस्तरितुमात्मना ।&#x9;006a&lt;br&gt;&#xA;न च त्यक्तुमहं शक्ता हृदयं दूयतीव मे ॥&#x9;006c&lt;br&gt;&#xA;कं तु जह्यामहं पुत्रं कमादाय व्रजाम्यहम् ।&#x9;007a&lt;br&gt;&#xA;किं नु मे स्यात्कृतं कृत्वा मन्यध्वं पुत्रकाः कथम् ॥&#x9;007c&lt;br&gt;&#xA;चिन्तयाना विमोक्षं वो नाधिगच्छामि किञ्चन ।&#x9;008a&lt;br&gt;&#xA;छादयिष्यामि वो गात्रैः करिष्ये मरणं सह ॥&#x9;008c&lt;br&gt;&#xA;जरितारौ कुलं ह्येतज्ज्येष्ठत्वेन प्रतिष्ठितम् ।&#x9;009a&lt;br&gt;&#xA;सारिसृक्कः प्रजायेत पितॄणां कुलवर्धनः ॥&#x9;009c&lt;br&gt;&#xA;स्तम्बमित्रस्तपः कुर्याद्द्रोणो ब्रह्मविदां वरः ।&#x9;010a&lt;br&gt;&#xA;इत्येवमुक्त्वा प्रययौ पिता वो निर्घृणः पुरा ॥&#x9;010c&lt;br&gt;&#xA;कमुपादाय शक्येयं गन्तुं कष्टाऽऽपदुत्तमा ।&#x9;011a&lt;br&gt;&#xA;किं नु कृत्वा कृतं कार्यं भवेदिति च विह्वला ।&#x9;011c&lt;br&gt;&#xA;नापश्यत्स्वधिया मोक्षं स्वसुतानां तदानलात् ॥&#x9;011e&lt;br&gt;&#xA;वैशम्पायन उवाच ।&#x9;012&lt;br&gt;&#xA;एवं ब्रुवाणां शार्ङ्गास्ते प्रत्यूचुरथ मातरम् ।&#x9;012a&lt;br&gt;&#xA;स्नेहमुत्सृज्य मातस्त्वं पत यत्र न हव्यवाट् ॥&#x9;012c&lt;br&gt;&#xA;अस्मास्विह विनष्टेषु भवितारः सुतास्तव ।&#x9;013a&lt;br&gt;&#xA;त्वयि मातर्विनष्टायां न नः स्यात्कुलसन्ततिः ॥&#x9;013c&lt;br&gt;&#xA;अन्ववेक्ष्यैतदुभयं क्षेमं स्याद्यत्कुलस्य नः ।&#x9;014a&lt;br&gt;&#xA;तद्वै कर्तुं परः कालो मातरेष भवेत्तव ॥&#x9;014c&lt;br&gt;&#xA;मा त्वं सर्वविनाशाय स्नेहं कार्षीः सुतेषु नः ।&#x9;015a&lt;br&gt;&#xA;न हीदं कर्म मोघं स्याल्लोककामस्य नः पितुः ॥&#x9;015c&lt;br&gt;&#xA;जरितोवाच ।&#x9;016&lt;br&gt;&#xA;इदमाखोर्बिलं भूमौ वृक्षस्यास्य समीपतः ।&#x9;016a&lt;br&gt;&#xA;तदाविशध्वं त्वरिता वह्नेरत्र न वो भयम् ॥&#x9;016c&lt;br&gt;&#xA;ततोऽहं पांसुना छिद्रमपिधास्यामि पुत्रकाः ।&#x9;017a&lt;br&gt;&#xA;एवं प्रतिकृतं मन्ये ज्वलतः कृष्णवर्त्मनः ॥&#x9;017c&lt;br&gt;&#xA;तत एष्याम्यतीतेऽग्नौ विहन्तुं पांसुसञ्चयम् ।&#x9;018a&lt;br&gt;&#xA;रोचतामेष वो वादो मोक्षार्थं च हुताशनात् ॥&#x9;018c&lt;br&gt;&#xA;शार्ङ्गका ऊचुः ।&#x9;019&lt;br&gt;&#xA;अबर्हान्मांसभूतान्नः क्रव्यादाखुर्विनाशयेत् ।&#x9;019a&lt;br&gt;&#xA;पश्यमाना भयमिदं प्रवेष्टुं नात्र शक्नुमः ॥&#x9;019c&lt;br&gt;&#xA;कथमग्निर्न नो धक्ष्येत्कथमाखुर्न नाशयेत् ।&#x9;020a&lt;br&gt;&#xA;कथं न स्यात्पिता मोघः कथं माता ध्रियेत नः ॥&#x9;020c&lt;br&gt;&#xA;बिल आखोर्विनाशः स्यादग्नेराकाशचारिणाम् ।&#x9;021a&lt;br&gt;&#xA;अन्ववेक्ष्यैतदुभयं श्रेयान्दाहो न भक्षणम् ॥&#x9;021c&lt;br&gt;&#xA;गर्हितं मरणं नः स्यादाखुना भक्षिते बिले ।&#x9;022a&lt;br&gt;&#xA;शिष्टादिष्टः परित्यागः शरीरस्य हुताशनात् ॥&#x9;022c&lt;br&gt;&#xA;&#39;अग्निदाहे तु नियतं ब्रह्मलोके ध्रुवा गतिः ॥&#39; ॥&#x9;023ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/257/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/257/</guid>
      <description>&lt;p&gt;अध्यायः 257&lt;/p&gt;&#xA;&lt;p&gt;पुत्रैः सह संवादानन्तरं जरितायाः स्थानान्तरगमनम् ॥ 1 ॥&lt;/p&gt;&#xA;&lt;p&gt;जरितोवाच ।&#x9;001&lt;/p&gt;&#xA;&lt;p&gt;अस्माद्बिलान्निष्पतितमाखुं श्येनो जहार तम् ।&#x9;001a&lt;br&gt;&#xA;क्षुद्रं पद्भ्यां गृहीत्वा च यातो नात्र भयं हि वः ॥&#x9;001c&lt;br&gt;&#xA;शार्ङ्गका ऊचुः ।&#x9;002&lt;br&gt;&#xA;न हृतं तं वयं विद्मः श्येनेनाखुं कथञ्चन ।&#x9;002a&lt;br&gt;&#xA;अन्येऽपि भितारोऽत्र तेभ्योऽपि भमेव नः ॥&#x9;002c&lt;br&gt;&#xA;संशयो वह्निरागच्छेद्दृष्टं वायोर्निवर्तनम् ।&#x9;003a&lt;br&gt;&#xA;मृत्युर्नो बिलवासिभ्यो बिले स्यान्नात्र संशयः ॥&#x9;003c&lt;br&gt;&#xA;निःसंशयात्संशयितो मृत्युर्मातर्विशिष्यते ।&#x9;004a&lt;br&gt;&#xA;चर खे त्वं यथान्यायं पुत्रानाप्स्यसि शोभनान् ॥&#x9;004c&lt;br&gt;&#xA;जरितोवाच ।&#x9;005&lt;br&gt;&#xA;अहं वेगेन तं यान्तमद्राक्षं पततां वरम् ।&#x9;005a&lt;br&gt;&#xA;बिलादाखुं समादाय श्येनं पुत्रा महाबलम् ॥&#x9;005c&lt;br&gt;&#xA;तं पतन्तं महावेगा त्वरिता पृष्ठतोऽन्वगाम् ।&#x9;006a&lt;br&gt;&#xA;आशिषोऽस्य प्रयुञ्जाना हरतो मूषिकं बिलात् ॥&#x9;006c&lt;br&gt;&#xA;यो नो द्वेष्टारमादाय श्येनराज प्रधावसि ।&#x9;007a&lt;br&gt;&#xA;भव त्वं दिवमास्थाय निरमित्रो हिरण्मयः ॥&#x9;007c&lt;br&gt;&#xA;स यदा भक्षितस्तेन श्येनेनाखुः पतत्रिणा ।&#x9;008a&lt;br&gt;&#xA;तदाहं तमनुज्ञाप्य प्रत्युपायां पुनर्गृहम् ॥&#x9;008c&lt;br&gt;&#xA;प्रविशध्वं बिलं पुत्रा विश्रब्धा नास्ति वो भयम् ।&#x9;009a&lt;br&gt;&#xA;श्येनेन मम पश्यन्त्या हृत आखुर्महात्मना ॥&#x9;009c&lt;br&gt;&#xA;शार्ङ्गका ऊचुः ।&#x9;010&lt;br&gt;&#xA;न विद्महे हृतं मातः श्येनैनाखुं कथञ्चन ।&#x9;010a&lt;br&gt;&#xA;अविज्ञाय न शक्यामः प्रवेष्टं विवरं भुवः ॥&#x9;010c&lt;br&gt;&#xA;जरितोवाच ।&#x9;011&lt;br&gt;&#xA;अहं तमभिजानामि हृतं श्येनेन मूषिकम् ।&#x9;011a&lt;br&gt;&#xA;नास्ति वोऽत्र भयं पुत्राः क्रियतां वचनं मम ॥&#x9;011c&lt;br&gt;&#xA;शार्ङ्गका ऊचुः ।&#x9;012&lt;br&gt;&#xA;न त्वं मिथ्योपचारेण मोक्षयेथा भयाद्धि नः ।&#x9;012a&lt;br&gt;&#xA;समाकुलेषु ज्ञानेषु न बुद्धिकृतमेव तत् ॥&#x9;012c&lt;br&gt;&#xA;न चोपकृतमस्माभिर्न चास्मान्वेत्थ ये वयम् ।&#x9;013a&lt;br&gt;&#xA;पीड्यमाना बिभर्ष्यस्मान्का सती के वयं तव ॥&#x9;013c&lt;br&gt;&#xA;तरुणी दर्शीयाऽसि समर्था भर्तुरेषणे ।&#x9;014a&lt;br&gt;&#xA;अनुगच्छ पतिं मातुः पुत्रानाप्स्यसि शोमनान् ॥&#x9;014c&lt;br&gt;&#xA;वयमग्निं समाविश्य लोकानाप्स्याम शोभनान् ।&#x9;015a&lt;br&gt;&#xA;अथास्मान्न दहेदग्निरायास्त्वं पुनरेव नः ॥&#x9;015c&lt;br&gt;&#xA;वैशम्पायन उवाच ।&#x9;016&lt;br&gt;&#xA;एवमुक्ता ततः शार्ङ्गी पुत्रानुत्सृज्य खाण्डवे ।&#x9;016a&lt;br&gt;&#xA;जगाम त्वरिता देशं क्षेममग्नेरनामयम् ॥&#x9;016c&lt;br&gt;&#xA;ततस्तीक्ष्णार्चिरभ्यागात्त्वरितो हव्यवाहनः ।&#x9;017a&lt;br&gt;&#xA;यत्र शार्ङ्गा वभूवुस्ते मन्दपालस्य पुत्रकाः ॥&#x9;017c&lt;br&gt;&#xA;ततस्तं ज्वलितं दृष्ट्वा ज्वलनं ते विहङ्गमाः ।&#x9;018a&lt;br&gt;&#xA;&#39;व्यथिताः करुणा वाचः श्रावयामासुरन्तिकात् ।&#39;&#x9;018c&lt;br&gt;&#xA;जरितारिस्ततो वाक्यं श्रावयामास पावकम् ॥ ॥&#x9;019ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/258/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/258/</guid>
      <description>&lt;p&gt;अध्यायः 258&lt;/p&gt;&#xA;&lt;p&gt;जरितार्यादीनां चतुर्णां शार्ङ्गकाणां परस्परं संवादः ॥ 1 ॥ स्तुत्या प्रसन्नेनाग्निना तेभ्योऽभयदानम् ॥ 2 ॥ शार्ङ्गकाणां प्रार्थनया अग्निना मार्जाराणां दाहः ॥ 3 ॥&lt;/p&gt;&#xA;&lt;p&gt;जरितारिरुवाच ।&#x9;001&lt;/p&gt;&#xA;&lt;p&gt;पुरतः कृच्छ्रकालस्य धीमाञ्जागर्ति पुरुषः ।&#x9;001a&lt;br&gt;&#xA;स कृच्छ्रकालं सम्प्राप्य व्यथां नैवैति कर्हिचित् ॥&#x9;001c&lt;br&gt;&#xA;यस्तु कृच्छ्रमनुप्राप्तं विचेता नावबुध्यते ।&#x9;002a&lt;br&gt;&#xA;स कृच्छ्रकाले व्यथितो न श्रेयो विन्दते महत् ॥&#x9;002c&lt;br&gt;&#xA;सारिसृक्व उवाच ।&#x9;003&lt;br&gt;&#xA;धीरस्त्वमसि मेधावी प्राणकृच्छ्रमिदं च नः ।&#x9;003a&lt;br&gt;&#xA;प्राज्ञः शूरो बहूनां हि भवत्येको न संशयः ॥&#x9;003c&lt;br&gt;&#xA;स्तम्बमित्र उवाच ।&#x9;004&lt;br&gt;&#xA;ज्येष्ठस्तातो भवति वै ज्येष्ठो मुञ्चति कृच्छ्रतः ।&#x9;004a&lt;br&gt;&#xA;ज्येष्ठश्चेन्न प्रजानाति कनीयान्किं करिष्यति ॥&#x9;004c&lt;br&gt;&#xA;द्रोण उवाच ।&#x9;005&lt;br&gt;&#xA;हिरण्यरेतास्त्वरितो जलन्नायाति नः क्षयम् ।&#x9;005a&lt;br&gt;&#xA;सप्तजिह्वाननः क्रूरो लिहानो विसर्पति ॥&#x9;005c&lt;br&gt;&#xA;वैशम्पायन उवाच ।&#x9;006&lt;br&gt;&#xA;एवं सम्भाष्य तेऽन्योन्यं मन्दपालस्य पुत्रकाः ।&#x9;006a&lt;br&gt;&#xA;तुष्टुवुः प्रयता भूत्वा यथाऽग्निं शृणु पार्थिव ॥&#x9;006c&lt;br&gt;&#xA;जरितारिरुवाच ।&#x9;007&lt;br&gt;&#xA;आत्माऽसि वायोर्ज्वलन शरीरमसि वीरुधाम् ।&#x9;007a&lt;br&gt;&#xA;योनिरापश्च ते शुक्रं योनिस्त्वमसि चाम्भसः ॥&#x9;007c&lt;br&gt;&#xA;ऊर्ध्वं चाधश्च सर्पन्ति पृष्ठतः पार्श्वतस्तथा ।&#x9;008a&lt;br&gt;&#xA;अर्चिषस्ते महावीर्य रश्यमः सवितुर्यथा ॥&#x9;008c&lt;br&gt;&#xA;सारिसृक्क उवाच ।&#x9;009&lt;br&gt;&#xA;माता प्रणष्टा पितरं न विद्मः पक्षा जाता नै नो धूमकेतो ।&#x9;009a&lt;br&gt;&#xA;न नस्त्राता विद्यते वै त्वदन्यस्तस्मादस्मांस्त्राहि बालांस्त्वमग्ने ॥&#x9;009c&lt;br&gt;&#xA;यदग्ने ते शिवं रूपं ये च ते सप्त हेतयः ।&#x9;010a&lt;br&gt;&#xA;तेन नः परिपाहि त्वमार्तान्नः शरणैषिणः ॥&#x9;010c&lt;br&gt;&#xA;त्वमेवैकस्तपसे जप्तवेदोनान्यस्तप्ता विद्यते गोषु देव ।&#x9;011a&lt;br&gt;&#xA;ऋषीनस्मान्बालकान्पालयस्वपरेणास्मान्प्रेहि वै हव्यवाह ॥&#x9;011c&lt;br&gt;&#xA;स्तम्बमित्र उवाच ।&#x9;012&lt;br&gt;&#xA;सर्वमग्ने त्वमेवैकस्त्वयि सर्वमिदं जगत् ।&#x9;012a&lt;br&gt;&#xA;त्वं धारयसि भूतानि भुवनं त्वं बिभर्षि च ॥&#x9;012c&lt;br&gt;&#xA;त्वमग्निर्हव्यवाहस्त्वं त्वमेव परमं हविः ।&#x9;013a&lt;br&gt;&#xA;मनीषिणस्त्वां जानन्ति बहुधा चैकधापि च ॥&#x9;013c&lt;br&gt;&#xA;सृष्ट्वा लोकांस्त्रीनिमान्हव्यवाहकाले प्राप्ते पचसि पुनः समिद्धः ।&#x9;014a&lt;br&gt;&#xA;त्वं सर्वस्य भुवनस्य प्रसूतिस्त्वमेवाग्ने भवसि पुनः प्रतिष्ठा ॥&#x9;014c&lt;br&gt;&#xA;द्रोण उवाच ।&#x9;015&lt;br&gt;&#xA;त्वमन्नं प्राणिभिर्भुक्तमन्तर्भूतो जगत्पते ।&#x9;015a&lt;br&gt;&#xA;नित्यप्रवृद्धः पचसि त्वयि सर्वं प्रतिष्ठितम् ॥&#x9;015c&lt;br&gt;&#xA;सूर्यो भूत्वा रश्मिभिर्जातवेदोभूमेरम्भो भूमिजातान्रसांश्च ।&#x9;016a&lt;br&gt;&#xA;विश्वानादाय पुनरुत्सृज्य कालेदृष्ट्वा वृष्ट्या भावयसीह शुक्र ॥&#x9;016c&lt;br&gt;&#xA;त्वत्त एताः पुनः शुक्र वीरुधो हरितच्छदाः ।&#x9;017a&lt;br&gt;&#xA;जायन्ते पुष्करिण्यश्च सुभद्रश्च महोदधिः ॥&#x9;017c&lt;br&gt;&#xA;इदं वै सद्म तिग्मांशो वरुणस्य परायणम् ।&#x9;018a&lt;br&gt;&#xA;शिवस्त्राता भवास्माकं माऽस्मानद्य विनाशय ॥&#x9;018c&lt;br&gt;&#xA;पिङ्गाक्ष लोहितग्रीव कृष्णवर्त्मन्हुताशन ।&#x9;019a&lt;br&gt;&#xA;परेण प्रेहि मुञ्चास्मान्सागरस्य गृहानिव ॥&#x9;019c&lt;br&gt;&#xA;वैशम्पायन उवाच ।&#x9;020&lt;br&gt;&#xA;एवमुक्तो जातवेदा द्रोणेन ब्रह्मवादिना ।&#x9;020a&lt;br&gt;&#xA;द्रोणमाह प्रतीतात्मा मन्दपालप्रतिज्ञया ॥&#x9;020c&lt;br&gt;&#xA;अग्निरुवाच ।&#x9;021&lt;br&gt;&#xA;ऋषिर्द्रोणस्त्वमसि वै ब्रह्मैतद्व्याहृतं त्वया |&#x9;021a&lt;br&gt;&#xA;ईप्सितं ते करिष्यामि न च ते विद्यते भयम् ||&#x9;021c&lt;br&gt;&#xA;मन्दपालेन वै यूयं मम पूर्वं निवेदिताः ।&#x9;022a&lt;br&gt;&#xA;वर्जयेः पुत्रकान्मह्यं दहन्दावमिति स्म ह ॥&#x9;022c&lt;br&gt;&#xA;तस्य तद्वचनं द्रोण त्वया यच्चेह भाषितम् ।&#x9;023a&lt;br&gt;&#xA;उभयं मे गरीयस्तु ब्रूहि किं करवाणि ते ।&#x9;023c&lt;br&gt;&#xA;भृशं प्रीतोऽस्मि भद्रं ते ब्रह्मंस्तोत्रेण सत्तम ॥&#x9;023e&lt;br&gt;&#xA;द्रोण उवाच ।&#x9;024&lt;br&gt;&#xA;इमे मार्जारकाः शुक्र नित्यमुद्वेजयन्ति नः ।&#x9;024a&lt;br&gt;&#xA;एतान्कुरुष्व दग्धांस्त्वं हुताशन सबान्धवान् ॥&#x9;024c&lt;br&gt;&#xA;वैशम्पायन उवाच ।&#x9;025&lt;br&gt;&#xA;तथा तत्कृतवानग्निरभ्यनुज्ञाय शार्ङ्गकान् ।&#x9;025a&lt;br&gt;&#xA;ददाह खाण्डवं दावं समिद्धो जनमेजय ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/259/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/259/</guid>
      <description>&lt;p&gt;अध्यायः 259&lt;/p&gt;&#xA;&lt;p&gt;पुत्रांश्चन्तयन्तं मन्दपालं प्रति लपितायाः सासूयवचनम् ॥ 1 ॥ अग्निशान्त्यनन्तरं आत्मदिदृक्षयाऽऽगतं मन्दपालं प्रति भार्यया पुत्रैश्च उपालम्भः ॥ 2 ॥ ।&lt;/p&gt;&#xA;&lt;p&gt;वैशम्पायन उवाच ।&#x9;001&lt;/p&gt;&#xA;&lt;p&gt;मन्दपालोऽपि कौरव्यं चिन्तयामास पुत्रकान् ।&#x9;001a&lt;br&gt;&#xA;उक्त्वाऽपि च स तिग्मांशुं नैव शर्माधिगच्छति ॥&#x9;001c&lt;br&gt;&#xA;स तप्यमानः पुत्रार्थे लपितामिदमब्रवीत् ।&#x9;002a&lt;br&gt;&#xA;कथं नु शक्ताः शरणे लपिते मम पुत्रकाः ॥&#x9;002c&lt;br&gt;&#xA;वर्धमाने हुतवहे वाते चाशु प्रवायति ।&#x9;003a&lt;br&gt;&#xA;असमर्था विमोक्षाय भविष्यन्ति ममात्मजाः ॥&#x9;003c&lt;br&gt;&#xA;कथं त्वशक्ता त्राणाय माता तेषां तपस्विनी ।&#x9;004a&lt;br&gt;&#xA;भविष्यति हि शोकार्ता पुत्रत्राणमपश्यती ॥&#x9;004c&lt;br&gt;&#xA;कथमुड्डीयनेऽशक्तान्पतने च ममात्मजान् ।&#x9;005a&lt;br&gt;&#xA;सन्तप्यमाना बहुधा वाशमाना प्रधावती ॥&#x9;005c&lt;br&gt;&#xA;जरितारिः कथं पुत्रः सारिसृक्कः कथं च मे ।&#x9;006a&lt;br&gt;&#xA;स्तम्बमित्रः कथं द्रोणः कथं सा च तपस्विनी ॥&#x9;006c&lt;br&gt;&#xA;लालप्यमानं तमृषिं मन्दपालं तथा वने ।&#x9;007a&lt;br&gt;&#xA;लपिता प्रत्युवाचेदं सासूयमिव भारत ॥&#x9;007c&lt;br&gt;&#xA;न ते पुत्रेष्ववेक्षाऽस्ति यानृषीनुक्तवानसि ।&#x9;008a&lt;br&gt;&#xA;तेजस्विनो वीर्यवन्तो न तेषां ज्वलनाद्भयम् ॥&#x9;008c&lt;br&gt;&#xA;त्वयाऽग्नौ ते परीताश्च स्वयं हि मम सन्निधौ ।&#x9;009a&lt;br&gt;&#xA;प्रतिश्रुतं तथा चेति ज्वलनेन महात्मना ॥&#x9;009c&lt;br&gt;&#xA;लोकपालो न तां वाचमुक्त्वा मिथ्या करिष्यति ।&#x9;010a&lt;br&gt;&#xA;समक्षं बन्धुकृत्ये न तेन ते स्वस्थ मानसम् ॥&#x9;010c&lt;br&gt;&#xA;तामेव तु ममामित्रां चिन्तयन्परितप्यसे ।&#x9;011a&lt;br&gt;&#xA;ध्रुवं मयि न ते स्नेहो यथा तस्यां पुराऽभवत् ॥&#x9;011c&lt;br&gt;&#xA;नहि पक्षवता न्याय्यं निःस्नेहेन सुहृज्जने ।&#x9;012a&lt;br&gt;&#xA;पीड्यमान उपद्रष्टुं शक्तेनामा कथञ्चन ॥&#x9;012c&lt;br&gt;&#xA;गच्छ त्वं जरितामेव यदर्थं परितप्यसे ।&#x9;013a&lt;br&gt;&#xA;चरिष्याम्यहमप्येका यथा कुपुरुषाश्रिता ॥&#x9;013c&lt;br&gt;&#xA;मन्दपाल उवाच ।&#x9;014&lt;br&gt;&#xA;नाहमेवं चरे लोके यथा त्वमभिमन्यसे ।&#x9;014a&lt;br&gt;&#xA;अपत्यहेतोर्विचरे तच्च कृच्छ्रगतं मम ॥&#x9;014c&lt;br&gt;&#xA;भूतं हित्वा च भाव्यर्थे योऽवलम्बेत्स मन्दधीः ।&#x9;015a&lt;br&gt;&#xA;अवमन्येत तं लोको यथेच्छसि तथा कुरु ॥&#x9;015c&lt;br&gt;&#xA;एष हि प्रज्वलन्नग्निर्लेलिहानो महीरुहान् ।&#x9;016a&lt;br&gt;&#xA;आविग्ने हृदि सन्तापं जनयत्यशिवं मम ॥&#x9;016c&lt;br&gt;&#xA;वैशम्पायन उवाच ।&#x9;017&lt;br&gt;&#xA;&#39;भर्तुर्हि वाक्यं सा श्रुत्वा लपिता दुःखिताऽभवत् ।&#x9;017a&lt;br&gt;&#xA;सान्त्वयामास च पुनः पतिं पतिपरायणा ॥&#39;&#x9;017c&lt;br&gt;&#xA;तस्माद्देशादतिक्रान्ते ज्वलने जरिता पुनः ।&#x9;018a&lt;br&gt;&#xA;जगाम पुत्रकानेन जरिता पुत्रगृद्धिनी ॥&#x9;018c&lt;br&gt;&#xA;सा तान्कुशलिनः सर्वान्विमुक्ताञ्जातवेदसः ।&#x9;019a&lt;br&gt;&#xA;रोरूयमाणान्ददृशे वने पुत्रान्निरामयान् ॥&#x9;019c&lt;br&gt;&#xA;अश्रूणि मुमुचे तेषां दर्शनात्सा पुनःपुनः ।&#x9;020a&lt;br&gt;&#xA;&#39;न श्रद्धेयं ततस्तेषां दर्शनं वै पुनःपुनः ॥&#x9;020c&lt;br&gt;&#xA;इति मत्वाऽब्रवीद्वाक्यं जरिता पुत्रगृद्धिनी ।&#x9;021a&lt;br&gt;&#xA;&#39;एकाकशश्च पुत्रांस्तन्क्रोशमानान्वपद्यत ॥&#x9;021c&lt;br&gt;&#xA;&#39;जरिता तु परिष्वज्य पुत्रस्नेहाच्चुचुम्ब ह ॥&#39;&#x9;022ac&lt;br&gt;&#xA;ततोऽभ्यगच्छत्सहसा मन्दपालोऽपि भारत ।&#x9;023a&lt;br&gt;&#xA;अथ ते सर्व एवैनं नाभ्यनन्दंस्तदा सुताः ॥&#x9;023c&lt;br&gt;&#xA;&#39;गुरुत्वान्मन्दपालस्य तपसश्च विशेषतः ।&#x9;024a&lt;br&gt;&#xA;अभिवादामहे सर्वे जातपक्षाः प्रसादतः ॥&#x9;024c&lt;br&gt;&#xA;एवमुक्तवतां तेषां प्रतिनन्द्य महातपाः ।&#x9;025a&lt;br&gt;&#xA;परिष्वज्य ततो मूर्ध्नि उपाघ्राय च बलकान् ।&#x9;025c&lt;br&gt;&#xA;पुत्रान्स्वयं समाहूय प्रीतः प्रोवाच गौतमः ॥&#39;&#x9;025e&lt;br&gt;&#xA;लालप्यमानमेकैकं जरितां च पुनःपुनः ।&#x9;026a&lt;br&gt;&#xA;न चैवोचुस्तदा किञ्चित्तमृषिं साध्वसाधु वा ॥&#x9;026c&lt;br&gt;&#xA;मन्दपाल उवाच ।&#x9;027&lt;br&gt;&#xA;ज्येष्ठः सुतस्ते कतमः कतमस्तस्य चानुजः ।&#x9;027a&lt;br&gt;&#xA;मध्यमः कतमश्चैव कनीयान्कतमश्च ते ॥&#x9;027c&lt;br&gt;&#xA;एवं ब्रुवन्तं दुःखार्तं किं मा न प्रतिभाषसे ।&#x9;028a&lt;br&gt;&#xA;कृतवानस्मि हव्याशे नैव शान्तिमितो लभे ।&#x9;028c&lt;br&gt;&#xA;&#39;एवमुक्त्वा तु तां पत्नीं मन्दपालस्तदाऽस्पृशत् ॥&#39;&#x9;028e&lt;br&gt;&#xA;जरितोवाच ।&#x9;029&lt;br&gt;&#xA;किं नु ज्येष्ठेन ते कार्यं किमनन्तरजेन ते ।&#x9;029a&lt;br&gt;&#xA;किं वा मध्यमजातेन किं कनिष्ठेन वा पुनः ॥&#x9;029c&lt;br&gt;&#xA;यां त्वं मां सर्वतो हीनामुत्सृज्यासि गतः पुरा ।&#x9;030a&lt;br&gt;&#xA;तामेव लपितां गच्छ तरुणीं चारुहासिनीम् ॥&#x9;030c&lt;br&gt;&#xA;मन्दपाल उवाच ।&#x9;031&lt;br&gt;&#xA;न स्त्रीणां विद्यते किञ्चिदमुत्र पुरुषान्तरात् ।&#x9;031a&lt;br&gt;&#xA;सापत्नकमृते लोके नान्यदर्थविनाशनम् ॥&#x9;031c&lt;br&gt;&#xA;वैराग्निदीपनं चैव भृशमुद्वेगकारि च ।&#x9;032a&lt;br&gt;&#xA;सुव्रता चापि कल्याणी सर्वभूतेषु विश्रुता ॥&#x9;032c&lt;br&gt;&#xA;अरुन्धती महात्मानं वसिष्ठं पर्यशङ्कत ।&#x9;033a&lt;br&gt;&#xA;विशुद्धभावमत्यन्तं सदा प्रियहिते रतम् ॥&#x9;033c&lt;br&gt;&#xA;सप्तर्षिमध्यगं वीरमवमेने च तं मुनिम् ।&#x9;034a&lt;br&gt;&#xA;अपध्यानेन सा तेन धूमारुणसमप्रभा ।&#x9;034c&lt;br&gt;&#xA;लक्ष्याऽलक्ष्या नाभिरूपा निमित्तमिव पश्यति ॥&#x9;034e&lt;br&gt;&#xA;अपत्यहेतोः सम्प्राप्तं तथा त्वमपि मामिह ।&#x9;035a&lt;br&gt;&#xA;इष्टमेवं गते हि त्वं सा तथैवाद्य वर्तते ॥&#x9;035c&lt;br&gt;&#xA;न हि भार्येति विश्वासः कार्यः पुंसा कथञ्चन ।&#x9;036a&lt;br&gt;&#xA;न हि कार्यमनुध्याति नारी पुत्रवती सती ॥&#x9;036c&lt;br&gt;&#xA;वैशम्पायन उवाच ।&#x9;037&lt;br&gt;&#xA;ततस्ते सर्व एवैनं पुत्राः सम्यगुपासते ।&#x9;037a&lt;br&gt;&#xA;स च तानात्मजान्सर्वानाश्वासयितुमुद्यतः ॥ ॥&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/01/260/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/01/260/</guid>
      <description>&lt;p&gt;अध्यायः 260&lt;/p&gt;&#xA;&lt;p&gt;मन्दपालस्य पुत्राश्वासनपूर्वकं सर्वैः सहान्यत्र गमनम् ॥ 1 ॥ देवगणैः सहागतस्येन्द्रस्य कृष्णार्जुनवरदानपूर्वकं स्वलोकगमनम् ॥ 2 ॥ अग्नेस्थानगमनानन्तरं कृष्णार्जुनमयानां नदीकूल उपवेशनम् ॥ 3 ॥&lt;/p&gt;&#xA;&lt;p&gt;मन्दपाल उवाच ।&#x9;001&lt;/p&gt;&#xA;&lt;p&gt;युष्माकमपवर्गार्थं विज्ञप्तो ज्वलनो मया ।&#x9;001a&lt;br&gt;&#xA;अग्निना च तथेत्येतिज्ञातं महात्मना ॥&#x9;001c&lt;br&gt;&#xA;अग्नेर्वचनमाज्ञाय मातुर्धर्मज्ञतां च वः ।&#x9;002a&lt;br&gt;&#xA;भवतां च परं वीर्यं पूर्वं नाहमिहागतः ॥&#x9;002c&lt;br&gt;&#xA;न सन्तापो हि वः कार्यः पुत्रका हृदि मां प्रति ।&#x9;003a&lt;br&gt;&#xA;ऋषीन्वेद हुताशोपि ब्रह्म तद्विदितं च वः ॥&#x9;003c&lt;br&gt;&#xA;वैशम्पायन उवाच ।&#x9;004&lt;br&gt;&#xA;एवमाश्वासितान्पुत्रान्भार्यामादाय स द्विजः ।&#x9;004a&lt;br&gt;&#xA;मन्दपालस्ततो देशादन्यं देशं जगाम ह ॥&#x9;004c&lt;br&gt;&#xA;भगवानापि तिग्मांशुः समिद्धः खाण्डवं ततः ।&#x9;005a&lt;br&gt;&#xA;ददाह सह कृष्णाभ्यां जनयञ्जगतो हितम् ॥&#x9;005c&lt;br&gt;&#xA;वसामेदोवहाः कुल्यास्तत्र पीत्वा च पावकः ।&#x9;006a&lt;br&gt;&#xA;जगाम परमां तृप्तिं दर्शयामास चार्जुनम् ॥&#x9;006c&lt;br&gt;&#xA;ततोऽञन्तरिक्षाद्भगवानवतीर्य पुरन्दरः ।&#x9;007a&lt;br&gt;&#xA;मरुद्गणैर्वृतः पार्थं केशवं चेदमब्रवीत् ॥&#x9;007c&lt;br&gt;&#xA;कृतं युवाभ्यां कर्मेदममरैरपि दुष्करम् ।&#x9;008a&lt;br&gt;&#xA;वरं वृणीतं तुष्टोऽस्मि दुर्लभं पुरुषेष्विह ॥&#x9;008c&lt;br&gt;&#xA;पार्थस्तु वरयामास शक्रादस्त्राणि सर्वशः ।&#x9;009a&lt;br&gt;&#xA;प्रदातुं तच्च शक्रस्तु कालं चक्रे महाद्युतिः ॥&#x9;009c&lt;br&gt;&#xA;यदा प्रसन्नो भगवान्महादेवो भविष्यति ।&#x9;010a&lt;br&gt;&#xA;तदा तुभ्यं प्रदास्यामि पाण्डवास्त्राणि सर्वशः ॥&#x9;010c&lt;br&gt;&#xA;अहमेव च तं कालं वेत्स्यामि कुरुनन्दन ।&#x9;011a&lt;br&gt;&#xA;तपसा महता चापि दास्यामि भवतोऽप्यहम् ॥&#x9;011c&lt;br&gt;&#xA;आग्नेयानि च सर्वाणि वायव्यानि च सर्वशः ।&#x9;012a&lt;br&gt;&#xA;मदीयानि च सर्वाणि ग्रहीष्यसि धनञ्जय ॥&#x9;012c&lt;br&gt;&#xA;वासुदेवोऽपि जग्राह प्रीतिं पार्थेन शाश्वतीम् ।&#x9;013a&lt;br&gt;&#xA;ददौ सुरपतिश्चैव वरं कृष्णाय धीमते ॥&#x9;013c&lt;br&gt;&#xA;एवं दत्त्वा वरं ताभ्यां सह देवैर्मरुत्पतिः ।&#x9;014a&lt;br&gt;&#xA;हुताशनमनुज्ञाप्य जगाम त्रिदिवं प्रभुः ॥&#x9;014c&lt;br&gt;&#xA;पावकश्च तदा दावं दग्ध्वा समृगपक्षिणम् ।&#x9;015a&lt;br&gt;&#xA;अहोभिरेकविंशद्भिर्विरराम सुतर्पितः ॥&#x9;015c&lt;br&gt;&#xA;जग्ध्वा मांसानि पीत्वा मेदांसि रुधिराणि च ।&#x9;016a&lt;br&gt;&#xA;युक्तः परमया प्रीत्या तावुवाचाच्युतार्जुनौ ॥&#x9;016c&lt;br&gt;&#xA;युवाभ्यां पुरुषाग्र्याभ्यां तार्पितोऽस्मि यथासुखम् ।&#x9;017a&lt;br&gt;&#xA;अनुजानामि वां वीरौ चरतं यत्र वाञ्छितम् ॥&#x9;017c&lt;br&gt;&#xA;&#39;गाण्डिवं च धनुर्दिव्यमक्षय्यौ च महेषुधी ।&#x9;018a&lt;br&gt;&#xA;कपिध्वजो रथश्चायं तव दत्तो महामते ॥&#x9;018c&lt;br&gt;&#xA;अनेन धनुषा चैव रथेनानेन भारत ।&#x9;019a&lt;br&gt;&#xA;विजेष्यसि रणे शत्रून्सदेवासुरमानुषान् ॥&#39;&#x9;019c&lt;br&gt;&#xA;एवं तौ समनुज्ञातौ पावकेन महात्मना ।&#x9;020a&lt;br&gt;&#xA;अर्जुनो वासुदेवश्च दानवश्च मयस्तथा ॥&#x9;020c&lt;br&gt;&#xA;परिक्रम्य ततः सर्वे त्रयोऽपि भरतर्षभ ।&#x9;021a&lt;br&gt;&#xA;रमणीये नदीकूले सहिताः समुपाविशन् ॥&#x9;021c&lt;/p&gt;</description>
    </item>
  </channel>
</rss>
