<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०८ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/kumbhakoNam/08/</link>
    <description>Recent content in &#43;०८ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/kumbhakoNam/08/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/001/</guid>
      <description>&lt;p&gt;कर्णपर्व&lt;/p&gt;&#xA;&lt;p&gt;अध्यायः 001&lt;/p&gt;&#xA;&lt;p&gt;शिबिराद्धास्तिनपुरमुपगतवता सञ्जयेन धृतराष्ट्रम्प्रति कर्णादिनिधनकथनम् ॥ 1 ॥ तच्छ्रवणेन मूर्च्छामुपगतवतो धृतराष्ट्रस्य सञ्जयादिभिराश्वासनम् ॥ 2 ॥&lt;/p&gt;&#xA;&lt;p&gt;श्रीवेदव्यासाय नमः ।&#x9;000 &lt;br&gt;&#xA;नारायणं नमस्कृत्य नरं चैव नरोत्तमम् ।&#x9;001a&lt;br&gt;&#xA;देवीं सरस्वतीं व्यासं ततो जयमुदीरयेत् ॥&#x9;001c&lt;br&gt;&#xA;&#39;वैशम्पायन उवाच ।&#x9;001 &lt;br&gt;&#xA;शिबिराद्धास्तिनपुरं प्राप्य भारत सञ्जयः ।&#x9;001a&lt;br&gt;&#xA;प्रविवेश महाबाहुर्धृतराष्ट्रनिवेशनम् ॥&#x9;001c&lt;br&gt;&#xA;शोकेनापहतः सूतो विलपन्भृशदुःखितः ।&#x9;002a&lt;br&gt;&#xA;चिन्तयन्निधनं घोरं सूतपुत्रस्य पाण्डवैः ॥&#x9;002c&lt;br&gt;&#xA;अन्तःपुरं प्रविश्यैव सञ्जयो राजसत्तमम् ।&#x9;003a&lt;br&gt;&#xA;अश्रुपूर्णो भृशं त्रस्तो राजानमुपजग्मिवान् ॥&#x9;003c&lt;br&gt;&#xA;उपस्थाय च राजानं विनिश्वस्य च सूतजः ।&#x9;004a&lt;br&gt;&#xA;नातिहृष्टमना राजन्निदं वचनमब्रवीत् ॥&#x9;004c&lt;br&gt;&#xA;सञ्जय उवाच ।&#x9;005 &lt;br&gt;&#xA;सञ्जयोऽहं महाराज नमस्ते भरतर्षभ ।&#x9;005a&lt;br&gt;&#xA;हतो वैकर्तनः कर्णः कृत्वा कर्म सुदुष्करम् ॥&#x9;005c&lt;br&gt;&#xA;चेदिकाशिकरूशानां मत्स्यानां सोमकैः सह ।&#x9;006a&lt;br&gt;&#xA;कृत्वाऽसौ कदनं शेते वातनुन्न इव द्रुमः ॥&#x9;006c&lt;br&gt;&#xA;गोष्ठमध्येव ऋषभो गोव्रजैः परिवारितः ।&#x9;007a&lt;br&gt;&#xA;व्यालेन निहतो यद्वत्तथाऽसौ निहतः परैः ॥&#x9;007c&lt;br&gt;&#xA;निराशान्पाण्डवान्कृत्वा दृढं राजन्ससात्यकान् ।&#x9;008a&lt;br&gt;&#xA;पाञ्चालानां रथांश्चैव विनिहत्य सहस्रशः ॥&#x9;008c&lt;br&gt;&#xA;जित्वा शूरान्महेष्वासान्विद्राव्य च दिशोदश ।&#x9;009a&lt;br&gt;&#xA;हतो वैकर्तनः कर्णः पाण्डवेन किरीटिना ॥&#x9;009c&lt;br&gt;&#xA;वैरस्य गत आनृण्यं दुर्गमस्य दुरात्मभिः ।&#x9;010a&lt;br&gt;&#xA;हत्वा कर्णं महाराज विशल्यः पाण्डवोऽभवत् ॥&#x9;010c&lt;br&gt;&#xA;शोषणं सागराणां वा पतनं वा विवस्वतः ।&#x9;011a&lt;br&gt;&#xA;विशीर्णत्वं यथा मेरोस्तथा कर्णस्य पातनम् ॥&#x9;011a&lt;br&gt;&#xA;योधाश्च बहवो राजन्हतास्तत्र जयैषिणः ।&#x9;012a&lt;br&gt;&#xA;राजानो राजपुत्राश्च शूराः परिघबाहवः ॥&#x9;012c&lt;br&gt;&#xA;रथौघाश्च नरौघाश्च हता राजन्सहस्रशः ।&#x9;013a&lt;br&gt;&#xA;वारणा निहतास्तत्र वाजिनश्च महाहवे ॥&#x9;013c&lt;br&gt;&#xA;क्षत्रियाश्च महाराज सेनयोरुभयोर्हताः ।&#x9;014a&lt;br&gt;&#xA;परस्परं वै वीक्ष्यात्र परस्परकृतागसः ॥&#x9;014c&lt;br&gt;&#xA;किञ्चिच्छेषान्परान्कृत्वा तीर्त्वा पाण्डववाहिनीम् ।&#x9;015a&lt;br&gt;&#xA;पार्थवेलां समासाद्य हतो वैकर्तनो वृषा ॥&#x9;015c&lt;br&gt;&#xA;जयाशा धार्तराष्ट्राणां वैरस्य च मुखं नृप ।&#x9;016a&lt;br&gt;&#xA;तीर्णं तत्पाण्डवै राजन्यत्पुरा नावबुध्यसे ॥&#x9;016c&lt;br&gt;&#xA;प्रोच्यमानं महाराज बन्धुभिर्हितबुद्धिभिः ।&#x9;017a&lt;br&gt;&#xA;तदिदं समनुप्राप्तं व्यसनं त्वां महाभयम् ॥&#x9;017c&lt;br&gt;&#xA;पुत्राणां राज्यकामेन त्वया राजन्हितैषिणा ।&#x9;018a&lt;br&gt;&#xA;चरितान्यहितान्येव तेषां ते फलमागतम् ॥&#x9;018c&lt;br&gt;&#xA;हतो दुःशासनो राजन्यथोक्तं पाण्डवेन तु ।&#x9;019a&lt;br&gt;&#xA;प्रतिज्ञा भीमसेनेन निस्तीर्णा सा चमूमुखे ॥&#x9;019c&lt;br&gt;&#xA;पीतं च क्षतजं तस्य धार्तराष्ट्रस्य संयुगे ।&#x9;020a&lt;br&gt;&#xA;पाण्डवेन महाराज कर्म कृत्वा सुदुष्करम्&#39; ॥&#x9;020c&lt;br&gt;&#xA;वैशम्पायन उवाच ।&#x9;021 &lt;br&gt;&#xA;एतच्छ्रुत्वा महाराज धृतराष्ट्रोऽम्बिकासुतः ।&#x9;021a&lt;br&gt;&#xA;शोकस्यान्तमपश्यन्वै हतं मत्वा सुयोधनम् ।&#x9;021c&lt;br&gt;&#xA;विह्वलः पतितो भूमौ नष्टचेता इव द्विपः ॥&#x9;021e&lt;br&gt;&#xA;तस्मिन्निपतिते भूमौ विह्वले राजसत्तमे ।&#x9;022a&lt;br&gt;&#xA;आर्तनादो महानासीत्स्त्रीणां भरतसत्तम ॥&#x9;022c&lt;br&gt;&#xA;श शब्दः पृथिवीं कृत्स्नां पूरयामास सर्वशः ॥&#x9;023ac&lt;br&gt;&#xA;शोकार्णवे महाघोरे निमग्ना भरतस्त्रियः ।&#x9;024a&lt;br&gt;&#xA;रुरुदुर्दुःखशोकार्ता भृशमुद्विग्नचेतसः ॥&#x9;024c&lt;br&gt;&#xA;राजानं च समासाद्य गान्धारी भरतर्षभ ।&#x9;025a&lt;br&gt;&#xA;निःसञ्ज्ञा पतिता भूमौ सर्वाण्यन्तः पुराणि च ॥&#x9;025c&lt;br&gt;&#xA;ततस्ताः सञ्जयो राजन्समाश्वासयदातुराः ।&#x9;026a&lt;br&gt;&#xA;मुह्यमानाः सुबहुशो मुञ्चन्तीर्वारि नेत्रजम् ॥&#x9;026c&lt;br&gt;&#xA;समाश्वस्ताः स्त्रियस्तास्तु वेपमाना मुहुर्मुहुः ।&#x9;027a&lt;br&gt;&#xA;कदल्य इव वातेन धूयमानाः समन्ततः ॥&#x9;027c&lt;br&gt;&#xA;राजानं विदुरश्चापि प्रज्ञाचक्षुषमीश्वरम् ।&#x9;028a&lt;br&gt;&#xA;आश्वासयामास तदा सिञ्चंस्तोयेन कौरवम् ॥&#x9;028c&lt;br&gt;&#xA;स लब्ध्वा सनकैः सञ्ज्ञां ताश्च दृष्ट्वा स्त्रियो नृपः ।&#x9;029a&lt;br&gt;&#xA;उन्मत्त इव राजेन्द्र स्थितस्तूष्णीं विशाम्पते ॥&#x9;029c&lt;br&gt;&#xA;ततो ध्यात्वा चिरं कालं निःश्वस्य च पुनःपुनः ।&#x9;030a&lt;br&gt;&#xA;स्वान्पुत्रान्गर्हयामास बहुमेने च पाण्डवान् ॥&#x9;030c&lt;br&gt;&#xA;गर्हयंश्चात्मनो बुद्धिं शकुनेः सौबलस्य च ।&#x9;031a&lt;br&gt;&#xA;ध्यात्वा तु सुचिरं कालं वेपमानो मुहुर्मुहुः ॥&#x9;031c&lt;br&gt;&#xA;संस्तभ्य च मनो भूयो राजा धैर्यसमन्वितः ।&#x9;032a&lt;br&gt;&#xA;पुनर्गावल्गणिं सूतं पर्यपृच्छत सञ्जयम् ॥&#x9;032c&lt;br&gt;&#xA;न त्वया कथितं वाक्यं श्रुतं सञ्जय तन्मया ॥&#x9;033ac&lt;br&gt;&#xA;कच्चिद्दुर्योधनः सूत न गतो वै यमक्षयम् ।&#x9;034a&lt;br&gt;&#xA;जये निराशः पुत्रो मे सततं जयकामुकः ।&#x9;034c&lt;br&gt;&#xA;ब्रूहि सञ्जय तत्त्वेन पुनरुक्तां कथामिमाम् ॥&#x9;034e&lt;br&gt;&#xA;वैशम्पायन उवाच ।&#x9;035 &lt;br&gt;&#xA;एवमुक्तोऽब्रवीत्सूतो राजानं जनमेजय ।&#x9;035a&lt;br&gt;&#xA;हतो वैकर्तनो राजन्सहपुत्रैर्महारथः ।&#x9;035c&lt;br&gt;&#xA;भ्रातृभिश्च महेष्वासैः सूतपुत्रैस्तनुत्यजैः ॥&#x9;035e&lt;br&gt;&#xA;दुःशासनश्च निहतः पाण्डवेन यशस्विना ।&#x9;036a&lt;br&gt;&#xA;पीतं च रुधिरं कोपाद्भीमसेनेन संयुगे ॥&#x9;036c&lt;br&gt;&#xA;&#39;वैशम्पायन उवाच ।&#x9;037 &lt;br&gt;&#xA;एतच्छ्रुत्वा महाराज धृतराष्ट्रोऽम्बिकासुतः ।&#x9;037a&lt;br&gt;&#xA;दह्यमानोऽब्रवीत्सूतं मुहूर्तं तिष्ठ सञ्जय ।&#x9;037c&lt;br&gt;&#xA;व्याकुलं मे मनस्तात मा तावत्किञ्चिदुच्यताम् ॥&#x9;037e&lt;br&gt;&#xA;राजापि नाब्रवीत्किञ्चित्सञ्जयो विदुरस्तथा ।&#x9;038a&lt;br&gt;&#xA;तूष्णीम्भूतस्तदा सोऽथ बभूव जगतीपतिः ॥ ॥&#39;&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/002/</guid>
      <description>&lt;p&gt;श्रीः&#xA;अध्यायः 002&lt;/p&gt;&#xA;&lt;p&gt;धृतराष्ट्रेण निजसेनायां निहतानां नामनिवेदनं चोदितेन सञ्जयेन तत्कथनम् ॥ 1 ॥&lt;/p&gt;&#xA;&lt;p&gt;&#39;जनमेजय उवाच ।&#x9;001 &lt;br&gt;&#xA;तच्छ्रुत्वा कर्णहननं पुत्रांश्चैव पलायितान् ।&#x9;001a&lt;br&gt;&#xA;धृतराष्ट्रो नृपश्चैव द्विजश्रेष्ठ किमब्रवीत्  ॥&#x9;001c&lt;br&gt;&#xA;प्राप्तवान्व्यसनं घोरं पुत्रव्यसनजं महत् ।&#x9;002a&lt;br&gt;&#xA;काले यदुक्तवांस्तस्मिंस्तन्ममाचक्ष्व तत्त्वतः&#39; ॥&#x9;002c&lt;br&gt;&#xA;वैशम्पायन उवाच ।&#x9;003&lt;br&gt;&#xA;एतच्छ्रुत्वा महाराज धृतराष्ट्रोऽम्बिकासुतः ।&#x9;003a&lt;br&gt;&#xA;अब्रवीत्सञ्जयं सूतं शोकसंविग्नमानसः ॥&#x9;003c&lt;br&gt;&#xA;दुष्प्रणीतेन मे तात पुत्रस्यादीर्घजीविनः ।&#x9;004a&lt;br&gt;&#xA;हतं वैकर्तनं श्रुत्वा शोको मर्माणि कृन्तति ॥&#x9;004c&lt;br&gt;&#xA;तस्य मे संशयं छिन्धि दुःखपारं तितीर्षतः ।&#x9;005a&lt;br&gt;&#xA;कुरूणां सृञ्जयानां च के च जीवन्ति के मृताः ॥&#x9;005c&lt;br&gt;&#xA;सञ्जय उवाच ।&#x9;006&lt;br&gt;&#xA;हतः शान्तनवो राजन्दुराधर्षः प्रतापवान् ।&#x9;006a&lt;br&gt;&#xA;हत्वा पाण्डवयोधानामर्बुदं दशभिर्दिनैः ॥&#x9;006c&lt;br&gt;&#xA;तथा द्रोणो महेष्वासः पाञ्चालानां रथव्रजान् ।&#x9;007a&lt;br&gt;&#xA;निहत्य युधि दुर्धर्षः पञ्चाद्रुक्मरथो हतः ॥&#x9;007c&lt;br&gt;&#xA;हतशेषस्य भीष्मेण द्रोणेन च महात्मना ।&#x9;008a&lt;br&gt;&#xA;अर्धं निहत्य सैन्यस्य कर्णो वैकर्तनो हतः ॥&#x9;008c&lt;br&gt;&#xA;विविंशतिर्महाराज राजपुत्रो महाबलः ।&#x9;009a&lt;br&gt;&#xA;आनर्तयोधाञ्शतशो निहत्य निहतो रणे ॥&#x9;009c&lt;br&gt;&#xA;तथा पुत्रो विकर्णस्ते क्षत्रव्रतमनुस्मरन् ।&#x9;010a&lt;br&gt;&#xA;क्षीणबाणो हतः शूरः स्थितो ह्यभिमुखः परैः ॥&#x9;010c&lt;br&gt;&#xA;घोररूपान्परिक्लेशान्दुर्योधनकृतान्बहून् ।&#x9;011a&lt;br&gt;&#xA;प्रतिज्ञां स्मरता तेन भीमसेनेन पातितः ॥&#x9;011c&lt;br&gt;&#xA;विन्दानुविन्दावावन्त्यौ राजपुत्रौ महारथौ ।&#x9;012a&lt;br&gt;&#xA;कृत्वा त्वसुकरं कर्म गतौ वैवस्वतक्षयम् ॥&#x9;012c&lt;br&gt;&#xA;सिन्धुराष्ट्रमुखानीह दश राष्ट्राणि यानिह ।&#x9;013a&lt;br&gt;&#xA;यस्य तिष्ठन्ति वचने यः स्थितस्तव शासने ॥&#x9;013c&lt;br&gt;&#xA;अक्षौहिणीर्दशैकां च विनिर्जित्य शितैः शरैः ।&#x9;014a&lt;br&gt;&#xA;सोऽर्जुनेन हतो राजन्महावीर्यो जयद्रथः ॥&#x9;014c&lt;br&gt;&#xA;तथा दुर्योधनसुतस्तरस्वी युद्धदुर्मदः ।&#x9;015a&lt;br&gt;&#xA;वर्तमानः पितुः शास्त्रे सौभद्रेण निपातितः ॥&#x9;015c&lt;br&gt;&#xA;तथा दौःशासनिः शूरो बाहुशाली रणोत्कटः ।&#x9;016a&lt;br&gt;&#xA;द्रौपदेयेन सङ्गम्य गमितो यमसादनम् ॥&#x9;016c&lt;br&gt;&#xA;किरातानामधिपतिः सागरानूपवासिनाम् ।&#x9;017a&lt;br&gt;&#xA;देवराजस्य धर्मात्मा प्रियो बहुमतः सखा ॥&#x9;017c&lt;br&gt;&#xA;भगदत्तो महीपालः क्षत्रधर्मरतः सदा ।&#x9;018a&lt;br&gt;&#xA;धनञ्जयेन विक्रम्य गमितो यमसादनम् ॥&#x9;018c&lt;br&gt;&#xA;तथा कौरवदायादो न्यस्तशस्त्रो महायशाः ।&#x9;019a&lt;br&gt;&#xA;हतो भूरिश्रवा राजञ्शूरः सात्यकिना युधि ॥&#x9;019c&lt;br&gt;&#xA;श्रुतायुरपि चाम्बष्ठः क्षत्रियाणां धुरन्धरः ।&#x9;020a&lt;br&gt;&#xA;चरन्नभीतवत्सङ्ख्ये निहतः सव्यसाचिना ॥&#x9;020c&lt;br&gt;&#xA;तव पुत्रः सदामर्षी कृतास्त्रो युद्धदुर्मदः ।&#x9;021a&lt;br&gt;&#xA;दुःशासनो महाराज भीमसेनेन पातितः ॥&#x9;021c&lt;br&gt;&#xA;यस्य राजन्गजानीकं बहुसाहस्रमद्भुतम् ।&#x9;022a&lt;br&gt;&#xA;सुदक्षिणः स सङ्ग्रामे निहतः सव्यसाचिना ॥&#x9;022c&lt;br&gt;&#xA;कोसलानामधिपतिर्हत्वा बहुमतान्परान् ।&#x9;023a&lt;br&gt;&#xA;सौभद्रेणेह विक्रम्य गमितो यमसादनम् ॥&#x9;023c&lt;br&gt;&#xA;बहुशो योधयित्वा तु भीमसेनं महारथम् ।&#x9;024a&lt;br&gt;&#xA;चित्रसेनस्तव सुतो भीमसेनेन पातितः ॥&#x9;024c&lt;br&gt;&#xA;मद्रराजात्मजः शूरः परेषां भयवर्धनः ।&#x9;025a&lt;br&gt;&#xA;असिचर्मधरः श्रीमान्सौभद्रेण निपातितः ॥&#x9;025c&lt;br&gt;&#xA;समः कर्णस्य समरे यः स कर्णस्य पश्यतः ।&#x9;026a&lt;br&gt;&#xA;वृषसेनो महातेजाः शीघ्रास्त्रो दृढविक्रमः ॥&#x9;026c&lt;br&gt;&#xA;अभिमन्योर्वधं स्मृत्वा प्रतिज्ञामपि चात्मनः ।&#x9;027a&lt;br&gt;&#xA;धनञ्जयेन विक्रम्य गमितो यमसादनम् ॥&#x9;027c&lt;br&gt;&#xA;नित्यं प्रसक्तवैरो यः पाण्डवैः पृथिवीपतिः ।&#x9;028a&lt;br&gt;&#xA;विश्राव्य वैरं पार्थेन श्रुतायुः स निपातितः ॥&#x9;028c&lt;br&gt;&#xA;शल्यपुत्रस्तु विक्रान्तः सहदेवेन मारिष ।&#x9;029a&lt;br&gt;&#xA;हतो रुक्मरथो राजञ्श्यालो मातुलजो युधि ॥&#x9;029c&lt;br&gt;&#xA;राजा भागीरथो वृद्धो बृहत्क्षत्रश्च केकयः ।&#x9;030a&lt;br&gt;&#xA;पराक्रमन्तौ विक्रान्तौ निहतौ वीर्यवत्तरौ ॥&#x9;030c&lt;br&gt;&#xA;भगदत्तसुतो राजन्कृतप्रज्ञो महाबलः ।&#x9;031a&lt;br&gt;&#xA;श्येनवच्चरता सङ्ख्ये नकुलेन निपातितः ॥&#x9;031c&lt;br&gt;&#xA;पितामहस्तव तथा बाह्लीकः सह बाह्लिकैः ।&#x9;032a&lt;br&gt;&#xA;निहतो भीमसेनेन महाबालपराक्रमः ॥&#x9;032c&lt;br&gt;&#xA;जयत्सेनस्तथा राजञ्जारासन्धिर्महाबलः ।&#x9;033a&lt;br&gt;&#xA;मागधो निहतः सङ्ख्ये सौभद्रेण महात्मना ॥&#x9;033c&lt;br&gt;&#xA;पुत्रस्ते दुर्मुखो राजन्दुःसहश्च महारथः ।&#x9;034a&lt;br&gt;&#xA;गदया भीमसेनेन निहतौ शूरमानिनौ ॥&#x9;034c&lt;br&gt;&#xA;दुर्मर्षणो दुर्विषहो दुर्जयश्च महारथः ।&#x9;035a&lt;br&gt;&#xA;कृत्वा त्वसुकरं कर्म गता वैवस्वतक्षयम् ॥&#x9;035c&lt;br&gt;&#xA;उभौ कलिङ्गवृषकौ भ्रातरौ युद्धदुर्मदौ ।&#x9;036a&lt;br&gt;&#xA;कृत्वा चासुकरं कर्म गतौ वैवस्वतक्षयम् ॥&#x9;036c&lt;br&gt;&#xA;सचिवो वृषपर्वा ते शूरः परमवीर्यवान् ।&#x9;037a&lt;br&gt;&#xA;भीमसेनेन विक्रम्य गमितो यमसादनम् ॥&#x9;037c&lt;br&gt;&#xA;तथैव पौरवो राजा नागायुतबलो महान् ।&#x9;038a&lt;br&gt;&#xA;समरे पाण्डुपुत्रेण निहतः सव्यसाचिना ॥&#x9;038c&lt;br&gt;&#xA;वसातयो महाराज द्विसाहस्राः प्रहारिणः ।&#x9;039a&lt;br&gt;&#xA;शूरसेनाश्च विक्रान्ताः सर्वे युधि निपातिताः ॥&#x9;039c&lt;br&gt;&#xA;अभीषाहाः कवचिनः प्रहरन्तो रणोत्कटाः ।&#x9;040a&lt;br&gt;&#xA;शिबयश्च रथोदाराः कालिङ्गसहिता हताः ॥&#x9;040c&lt;br&gt;&#xA;गोकुले नित्यसंवृद्धा युद्धे परमकोपनाः ।&#x9;041a&lt;br&gt;&#xA;गोपालाः कृतवीरास्ते निहताः सव्यसाचिना ॥&#x9;041c&lt;br&gt;&#xA;श्रेणयो बहुसाहस्राः संशप्तकगणाश्च ये ।&#x9;042a&lt;br&gt;&#xA;ते सर्वे पार्थमासाद्य गदा वैवस्वतक्षयम् ॥&#x9;042c&lt;br&gt;&#xA;श्यालौ तव महाराज राजानौ वृषकाचलौ ।&#x9;043a&lt;br&gt;&#xA;त्वदर्थमतिविक्रान्तौ निहतौ सव्यसाचिना ॥&#x9;043c&lt;br&gt;&#xA;उग्रकर्मा महेष्वासो नामतः कर्मतस्तथा ।&#x9;044a&lt;br&gt;&#xA;साल्वराजो महाबाहुर्भीमसेनेन पातितः ॥&#x9;044c&lt;br&gt;&#xA;ओघवांश्च महाराज बृहन्तः सहितौ रणे ।&#x9;045a&lt;br&gt;&#xA;पराक्रमन्तौ मित्रार्थे गतौ वैवस्वतक्षयम् ॥&#x9;045c&lt;br&gt;&#xA;तथैव रथिनां श्रेष्ठः क्षेमधूर्तिर्विशाम्पते ।&#x9;046a&lt;br&gt;&#xA;निहतो गदया राजन्भीमसेनेन संयुगे ॥&#x9;046c&lt;br&gt;&#xA;तथा राजन्महेष्वासो जलसन्धो महाबलः ।&#x9;047a&lt;br&gt;&#xA;सुमहत्कदनं कृत्वा हतः सात्यकिना रणे ॥&#x9;047c&lt;br&gt;&#xA;अलम्बुसो राक्षसेन्द्रः खरबन्धुरयानवान् ।&#x9;048a&lt;br&gt;&#xA;घटोत्कचेन विक्रम्य गमितो यमसादनम् ॥&#x9;048c&lt;br&gt;&#xA;राधेयः सूतपुत्रश्च भ्रातरश्च महारथाः ।&#x9;049a&lt;br&gt;&#xA;केकयाः सर्वशश्चापि निहताः सव्यसाचिना ॥&#x9;049c&lt;br&gt;&#xA;मालवा मद्रकाश्चैव द्राविडाश्चोग्रकर्मिणः ।&#x9;050a&lt;br&gt;&#xA;यौधेयाश्च ललित्थाश्च क्षुद्रकाश्चाप्युशीनराः ॥&#x9;050c&lt;br&gt;&#xA;मावेल्लकास्तुण्डिकेराः सावित्रीपुत्रकाश्च ये ।&#x9;051a&lt;br&gt;&#xA;प्राच्योदीच्याः प्रतीच्याश्च दाक्षिणात्याश्च मारिष ॥&#x9;051c&lt;br&gt;&#xA;पत्तीनां निहताः सङ्घा हयानां प्रयुतानि च ।&#x9;052a&lt;br&gt;&#xA;रथव्रजाश्च निहता हताश्च वरवारणाः ॥&#x9;052c&lt;br&gt;&#xA;सध्वजाः सायुधाः शूराः सवर्माम्बरभूषणाः ।&#x9;053a&lt;br&gt;&#xA;कालेन महताऽऽयस्ताः कुशलैर्ये च वर्धिताः ॥&#x9;053c&lt;br&gt;&#xA;ते हताः समरे राजन्पार्थेनाक्लिष्टकर्मणा ।&#x9;054a&lt;br&gt;&#xA;अन्ये तथाऽमितबलाः परस्परवधैषिणः ॥&#x9;054c&lt;br&gt;&#xA;एते चान्ये च बहवो राजानः सगणा रणे ।&#x9;055a&lt;br&gt;&#xA;हताः सहस्रशो राजन्यन्मां त्वं परिपृच्छसि ॥&#x9;055c&lt;br&gt;&#xA;एवमेष क्षयो वृत्तः कर्णार्जुनसमागमे ।&#x9;056a&lt;br&gt;&#xA;महेन्द्रेण यथा वृत्रो यथा रामेण रावणः ॥&#x9;056c&lt;br&gt;&#xA;यथा कृष्णेन नरको मुरुश्च निहतो रणे ।&#x9;057a&lt;br&gt;&#xA;कार्तवीर्यश्च रामेण भार्गवेण यथा हतः ॥&#x9;057c&lt;br&gt;&#xA;सज्ञातिबान्धवः शूरः समरे युद्धदुर्मदः ।&#x9;058a&lt;br&gt;&#xA;रणे कृत्वा महद्युद्धं घोरं त्रैलोक्यमोहनम् ॥&#x9;058c&lt;br&gt;&#xA;यथा स्कन्देन महिषो यथा रुद्रेण चान्धकः ।&#x9;059a&lt;br&gt;&#xA;तथाऽर्जुनेन स हतो द्वैरथे युद्धदुर्मदः ॥&#x9;059c&lt;br&gt;&#xA;सामात्यबान्धवो राजन्कर्णः प्रहरतां वरः ।&#x9;060a&lt;br&gt;&#xA;जयाशा धार्तराष्ट्राणां वैरस्य च मुखं नृपः ॥&#x9;060c&lt;br&gt;&#xA;तीर्णं तत्पाण्डवै राजन्यत्पुरा नावबुध्यसे ।&#x9;061a&lt;br&gt;&#xA;उच्यमानो महाराज बन्धुभिर्हितकाङ्क्षिभिः ॥&#x9;061c&lt;br&gt;&#xA;&#39;न कृतं च त्वया पूर्वं दैवेन विधिना बलात्&#39; ।&#x9;062a&lt;br&gt;&#xA;तदिदं समनुप्राप्तं व्यसनं सुमहात्ययम् ॥&#x9;062c&lt;br&gt;&#xA;पुत्राणां राज्यकामानां त्वया राजन्हितैषिणा ।&#x9;063a&lt;br&gt;&#xA;अहितान्येव चीर्णानि तेषां ते फलमागतम् ॥ ॥&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/003/</guid>
      <description>&lt;p&gt;अध्यायः 003&lt;/p&gt;&#xA;&lt;p&gt;सञ्जयेन धृतराष्ट्रम्पति युद्धे निहतानां परेषां नामकथनम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001 &lt;br&gt;&#xA;आख्याता मामकास्तात निहता युधि पाण्डवैः ।&#x9;001a&lt;br&gt;&#xA;हतांश्च पाण्डवेयानां मामकैर्ब्रूहि सञ्जय ॥&#x9;001c&lt;br&gt;&#xA;सञ्जय उवाच ।&#x9;002 &lt;br&gt;&#xA;कृतिनो युधि विक्रान्ता महासत्वा महाबलाः ।&#x9;002a&lt;br&gt;&#xA;सानुबन्धाः सहामात्या गाङ्गेयेन निपातिताः ॥&#x9;002c&lt;br&gt;&#xA;नारायणा वल्लवाश्च रामाश्च शतशो परे ।&#x9;003a&lt;br&gt;&#xA;अनुरक्ताश्च वीरेण भीष्मेण युधि पातिताः ॥&#x9;003c&lt;br&gt;&#xA;समः किरीटिना सङ्ख्ये वीर्येण च बलेन च ।&#x9;004a&lt;br&gt;&#xA;सत्यजित्सत्यसन्धेन द्रोणेन निहतो युधि ॥&#x9;004c&lt;br&gt;&#xA;पाञ्चालानां महेष्वासाः सर्वे युद्वविशारदाः ।&#x9;005a&lt;br&gt;&#xA;द्रोणेन सह सङ्गम्य गता वैवस्वतक्षयम् ॥&#x9;005c&lt;br&gt;&#xA;तथा विराटद्रुपदौ वृद्वौ सहसुतौ नृपौ ।&#x9;006a&lt;br&gt;&#xA;पराक्रमन्तौ मित्रार्थे द्रोणेन निहतौ रणे ॥&#x9;006c&lt;br&gt;&#xA;यो बाल एव समरे सम्मितः सव्यसाचिना ।&#x9;007a&lt;br&gt;&#xA;केशवेन च दुर्धर्षो बलदेवेन चाभिभूः ॥&#x9;007c&lt;br&gt;&#xA;परेषां कदनं कृत्वा महद्रणविशारदः ।&#x9;008a&lt;br&gt;&#xA;परिवार्य मदामात्रैः षड्भिः परमकै रथैः ।&#x9;008c&lt;br&gt;&#xA;अशक्नुवद्भिर्बीभत्सुमभिमन्युर्निपातितः ॥&#x9;008e&lt;br&gt;&#xA;कृतं तं विरथं वीरं क्षत्रधर्मे व्यवस्थितम् ।&#x9;009a&lt;br&gt;&#xA;दौःशासनिर्महाराज सौभद्रं हतवान्रणे ॥&#x9;009c&lt;br&gt;&#xA;पटच्चरनिहन्ता च महत्या सेनया वृतः ।&#x9;010a&lt;br&gt;&#xA;अम्बष्ठस्य सुतः श्रीमान्मित्रहेतोः पराक्रमन् ॥&#x9;010c&lt;br&gt;&#xA;आसाद्य लक्ष्मणं वीरं दुर्योधनसुतं रणे ।&#x9;011a&lt;br&gt;&#xA;सुमहत्कदनं कृत्वा गतो वैवस्वतक्षयम् ॥&#x9;011c&lt;br&gt;&#xA;बृहन्तः सुमहेष्वासः कृतास्त्रो युद्वदुर्मदः ।&#x9;012a&lt;br&gt;&#xA;दुःशासनेन विक्रम्य गमितो यमसादनम् ॥&#x9;012c&lt;br&gt;&#xA;मणिमान्दण्डधारश्च राजानौ युद्धदुर्मदौ ।&#x9;013a&lt;br&gt;&#xA;पराक्रमन्तौ मित्रार्थे द्रोणेन युधि पातितौ ॥&#x9;013c&lt;br&gt;&#xA;अंशुमान्भोजराजस्तु सहसैन्यो महारथः ।&#x9;014a&lt;br&gt;&#xA;भारद्वाजेन विक्रम्य गमितो यमसादनम् ॥&#x9;014c&lt;br&gt;&#xA;सामुद्रश्चित्रसेनश्च सह पुत्रेण भारत ।&#x9;015a&lt;br&gt;&#xA;समुद्रसेनेन बलाद्गमितो यमसादनम् ॥&#x9;015c&lt;br&gt;&#xA;अनूपवासी नीलश्च व्याघ्रदत्तश्च वीर्यवान् ।&#x9;016a&lt;br&gt;&#xA;अश्वत्थाम्ना विकर्णेन गमितौ यमसादनम् ॥&#x9;016c&lt;br&gt;&#xA;चित्रायुधश्चित्रयोधी कृत्वा च कदनं महत् ।&#x9;017a&lt;br&gt;&#xA;चित्रमार्गेण विक्रम्य विकर्णेन हतो मृधे ।&#x9;017c&lt;br&gt;&#xA;वृकोदरसमो युद्धे वृतः केकयजो युधि ।&#x9;018a&lt;br&gt;&#xA;केकयेन च विक्रम्य भ्राता भ्रात्रा निपातितः ॥&#x9;018c&lt;br&gt;&#xA;जनमेजयो गदायोधी पार्वतीयः प्रतापवान् ।&#x9;019a&lt;br&gt;&#xA;दुर्मुखेन महाराज तव पुत्रेण पातितः ॥&#x9;019c&lt;br&gt;&#xA;रोचमानौ नरव्याघ्रौ रोचमानौ ग्रहाविव ।&#x9;020a&lt;br&gt;&#xA;द्रोणेन युगपद्राजन्दिवं सम्प्रापितौ शरैः ॥&#x9;020c&lt;br&gt;&#xA;नृपाश्च प्रतियुध्यन्तः पराक्रान्ता विशाम्पते ।&#x9;021a&lt;br&gt;&#xA;कृत्वा नसुकरं कर्म गता वैवस्वतक्षयम् ॥&#x9;021c&lt;br&gt;&#xA;पुरुजित्कुन्तिभोजश्च मातुलौ सव्यसाचिनः ।&#x9;022a&lt;br&gt;&#xA;सङ्ग्रामनिर्जिताल्ँलोकान्गमितौ द्रोणसायकैः ॥&#x9;022c&lt;br&gt;&#xA;अभिभूः काशिराजश्च काशिकैर्बहुभिर्वृतः ।&#x9;023a&lt;br&gt;&#xA;वसुदानस्य पुत्रेण त्याजितो देहमाहवे ॥&#x9;023c&lt;br&gt;&#xA;अमितौजा युधामन्युरुत्तमौजाश्च वीर्यवान् ।&#x9;024a&lt;br&gt;&#xA;निहत्य शतशः शूरानस्मदीयैर्निपातिताः ॥&#x9;024c&lt;br&gt;&#xA;मित्रवर्मा च पाञ्चाल्यः क्षत्रधर्मा च भारत ।&#x9;025a&lt;br&gt;&#xA;द्रोणेन परमेष्वासौ गमितौ यमसादनम् ॥&#x9;025c&lt;br&gt;&#xA;शिखण्डितनयो युद्धे क्षत्रदेवो युधाम्पतिः ।&#x9;026a&lt;br&gt;&#xA;लक्ष्मणेन हतो राजंस्तव पौत्रेण भारत ॥&#x9;026c&lt;br&gt;&#xA;सुचित्रश्चित्रवर्मा च पितापुत्रौ महारथौ ।&#x9;027a&lt;br&gt;&#xA;प्रचरन्तौ महावीरौ द्रोणेन निहतौ रणे ॥&#x9;027c&lt;br&gt;&#xA;वार्धक्षेमिर्महाराज समुद्र इव पर्वणि ।&#x9;028a&lt;br&gt;&#xA;आयुधक्षयमासाद्य प्रशान्तिं परमां गतः ॥&#x9;028c&lt;br&gt;&#xA;सेनाबिन्दुसुतः श्रेष्ठः शास्त्रवान्प्रहरन्युधि ।&#x9;029a&lt;br&gt;&#xA;बाह्लिकेन महाराज कौरवेन्द्रेण पातितः ॥&#x9;029c&lt;br&gt;&#xA;धृष्टकेतुर्महाराज चेदीनां प्रवरो रथः ।&#x9;030a&lt;br&gt;&#xA;कृत्वा नसुकरं कर्म गतो वैवस्वतक्षयम् ॥&#x9;030c&lt;br&gt;&#xA;तथा सत्यधृतिर्वीरः कृत्वा कदनमाहवे ।&#x9;031a&lt;br&gt;&#xA;पाण्डवार्थे पराक्रान्तो गमितो यमसादनम् ॥&#x9;031c&lt;br&gt;&#xA;पुत्रस्तु शिशुपालस्य सुकेतुः पृथिवीपतिः ।&#x9;032a&lt;br&gt;&#xA;निहत्य शात्रवान्सङ्ख्ये द्रोणेन निहतो युधि ॥&#x9;032c&lt;br&gt;&#xA;तथा सत्यधृतिर्वीरो मदिराश्वश्च वीर्यवान् ।&#x9;033a&lt;br&gt;&#xA;सूर्यदत्तश्च विक्रान्तो निहतो द्रोणसायकैः ॥&#x9;033c&lt;br&gt;&#xA;&#39;मात्स्यादवरजः श्रीमाञ्शतानीको निपातितः ।&#x9;034a&lt;br&gt;&#xA;श्रेणिमांश्च महाराज युध्यमानः पराक्रमी ।&#x9;034c&lt;br&gt;&#xA;कृत्वा नसुकरं कर्म गतो वैवस्वतक्षयम् ॥&#x9;034e&lt;br&gt;&#xA;तथैव युधि विक्रान्तो मागधः परमास्त्रवित् ।&#x9;035a&lt;br&gt;&#xA;भीष्मेण निहतो राजञ्शेतेऽद्य परवीरहा ॥&#x9;035c&lt;br&gt;&#xA;विराटपुत्रः शङ्खस्तु उत्तरश्च महारथः ।&#x9;036a&lt;br&gt;&#xA;कुर्वन्तौ सुमहत्कर्म गतौ वैवस्वतक्षयम् ॥&#x9;036c&lt;br&gt;&#xA;वसुदानश्च कदनं कुर्वाणोऽतीव संयुगे ।&#x9;037a&lt;br&gt;&#xA;भारद्वाजेन विक्रम्य गमितो यमसादनम् ॥&#x9;037c&lt;br&gt;&#xA;एते चान्ये च बहवः पाण्डवानां महारथाः ।&#x9;038a&lt;br&gt;&#xA;हता द्रोणेन विक्रम्य यन्मां त्वं परिपृच्छसि ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/004/</guid>
      <description>&lt;p&gt;अध्यायः 004&lt;/p&gt;&#xA;&lt;p&gt;सञ्जयेन धृतराष्ट्रम्प्रति हतावशिष्टानां नामकथनम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच । &#x9;001 &lt;br&gt;&#xA;मामकस्यास्य सैन्यस्य हृतोत्सेकस्य सञ्जय ।&#x9;001a&lt;br&gt;&#xA;अवशेषं न पश्यामि ककुदे मृदिते सति ॥&#x9;001c&lt;br&gt;&#xA;तौ हि वीरौ महेष्वासौ मदर्थे कुरुसत्तमौ ।&#x9;002a&lt;br&gt;&#xA;भीष्मद्रोणौ हतौ श्रुत्वा कोन्वर्थो जीवितेन मे ॥&#x9;002c&lt;br&gt;&#xA;न च मृष्यामि राधेयं हतमाहवशोभिनम् ।&#x9;003a&lt;br&gt;&#xA;यस्य बाह्वोर्बलं तुल्यं कुञ्जराणां शतं शतम् ॥&#x9;003c&lt;br&gt;&#xA;हतप्रवरसैन्यं मे यथा शंससि सञ्जय ।&#x9;004a&lt;br&gt;&#xA;अहतानपि मे शंस येऽत्र जीवन्ति केचन ॥&#x9;004c&lt;br&gt;&#xA;एतेषु हि मृतेष्वद्य ये त्वया परिकीर्तिताः ।&#x9;005a&lt;br&gt;&#xA;येऽपि जीवन्ति ते सर्वे मृता इति मतिर्मम ॥&#x9;005c&lt;br&gt;&#xA;सञ्जय उवाच ।&#x9;006&lt;br&gt;&#xA;यस्मिन्महास्त्राणि समर्पितानि चित्राणि शुभ्राणि चतुर्विधानि ।&#x9;006a&lt;br&gt;&#xA;दिव्यानि राजन्विहितानि चैव द्रोणेन वीरे द्विजसत्तमेन ॥&#x9;006c&lt;br&gt;&#xA;महारथः कृतिमान्क्षिप्रहस्तो दृढायुधो दृढमुष्टिर्दृढेषुः ।&#x9;007a&lt;br&gt;&#xA;स वीर्यवान्द्रोणपुत्रस्तरस्वी व्यवस्थितो योद्वुकामस्त्वदर्थे ॥&#x9;007c&lt;br&gt;&#xA;आनर्तवासी हृदिकात्मजोऽसौ महारथः सात्वतानां वरिष्ठः ।&#x9;008a&lt;br&gt;&#xA;स्वयं भोजः कृतवर्मा कृतास्त्रो व्यवस्थितो योद्वुकामस्त्वदर्थे ॥&#x9;008c&lt;br&gt;&#xA;आर्तायनिः समरे दुष्प्रकम्प्यः सेनाग्रणीः प्रथमस्तावकानाम् ।&#x9;009a&lt;br&gt;&#xA;यः स्वस्रीयान्पाण्डवेयान्विसृज्य सत्यां वाचं स्वां चिकीर्षुस्तरस्वी ॥&#x9;009c&lt;br&gt;&#xA;तजोवधं सूतपुत्रस्य सङ्ख्ये प्रतिश्रुत्याजातशत्रोः पुरस्तात् ।&#x9;010a&lt;br&gt;&#xA;दुराधर्षः शक्रसमानवीर्यः शल्यः स्थितो योद्वुकामस्त्वदर्थे ॥&#x9;010c&lt;br&gt;&#xA;शारद्वतो गौतमश्चापि राजन्महाबाहुर्बहुचित्रास्त्रयोधी ।&#x9;011a&lt;br&gt;&#xA;धनुश्चित्रं सुमहद्भारसाहं व्यवस्थितो योद्वुकामः प्रगृह्य ॥&#x9;011c&lt;br&gt;&#xA;गान्धारराजः ससुतश्च राजन्दुर्द्यूतदेवी कलहप्रियश्च ।&#x9;012a&lt;br&gt;&#xA;गान्धारमुख्यैर्यवनैश्च राजन्व्यवस्थितो योद्वुकामस्त्वदर्थे ॥&#x9;012c&lt;br&gt;&#xA;महारथः केकयराजपुत्रः सदश्वयुक्तं च पताकिनं च ।&#x9;013a&lt;br&gt;&#xA;रथं समारुह्य कुरुप्रवीर व्यवस्थितो योद्वुकामस्त्वदर्थे ॥&#x9;013c&lt;br&gt;&#xA;तथा सुतस्ते ज्वलनार्कवर्णं रथं समास्थाय कुरुप्रवीरः ।&#x9;014a&lt;br&gt;&#xA;व्यवस्थितः पुरुमित्रो नरेन्द्र व्यभ्रे सूर्यो भ्राजमानो यथा खे ॥&#x9;014c&lt;br&gt;&#xA;दुर्योधनो नागकुलस्य मध्ये व्यवस्थितः सिंह इवाबभासे ।&#x9;015a&lt;br&gt;&#xA;रथेन जाम्बूनदभूषणेन व्यवस्थितः समरे योत्स्यमानः ॥&#x9;015c&lt;br&gt;&#xA;स राजमध्ये पुरुषप्रवीरो रराज जाम्बूनदचित्रवर्मा ।&#x9;016a&lt;br&gt;&#xA;पद्मप्रभो वह्निरिवाल्पधूमो मेघान्तरे सूर्य इव प्रकाशः ॥&#x9;016c&lt;br&gt;&#xA;तथा सुषेणोऽप्यसिचर्मपाणिस्तवात्मजः सत्यसेनश्च वीरः ।&#x9;017a&lt;br&gt;&#xA;व्यवस्थितौ चित्रसेनेन सार्धं हृष्टात्मानौ समरे योद्धकामौ ॥&#x9;017c&lt;br&gt;&#xA;ह्रीनिषेवो भारतराजपुत्र उग्रायुधः श्रुतवर्मा जयश्च ।&#x9;018a&lt;br&gt;&#xA;शलश्च सत्यव्रतदुःशलौ च व्यवस्थिताः सहसैन्या नराग्र्याः ॥&#x9;018c&lt;br&gt;&#xA;कैतव्यानामधिपः शूरमानी रणेरणे शत्रुहा राजपुत्रः ।&#x9;019a&lt;br&gt;&#xA;रथी हयी नागपत्तिप्रयायी व्यवस्थितो योद्धुकामस्त्वदर्थे ॥&#x9;019c&lt;br&gt;&#xA;वीरः श्रुतायुश्च धृतायुधश्च चित्राङ्गदश्चित्रसेनश्च वीरः ।&#x9;020a&lt;br&gt;&#xA;व्यवस्थिता योद्धुकामा नराग्र्याः प्रहारिणो मानिनः सत्यसन्धाः ॥&#x9;020c&lt;br&gt;&#xA;कर्णात्मजः सत्यसन्धो महात्मा व्यवस्थितः समरे योद्वुकामः ॥&#x9;021ac&lt;br&gt;&#xA;अथापरौ कर्णसुतौ वरास्त्रौ व्यवस्थितौ लघुहस्तौ नरेन्द्र ।&#x9;022a&lt;br&gt;&#xA;बले महत्युल्बणसत्ववीर्यौ समास्थितौ योद्धुकामौ त्वदर्थे ॥&#x9;022c&lt;br&gt;&#xA;एतैश्च मुख्यैरपरैश्च राजन्योधप्रवीरैरमितप्रभावैः ।&#x9;023a&lt;br&gt;&#xA;व्यवस्थितो नागकुलस्य मध्ये यथा महेन्द्रः कुरुराजो जयाय ॥&#x9;023c&lt;br&gt;&#xA;धृतराष्ट्र उवाच ।&#x9;024&lt;br&gt;&#xA;आख्याता जीवमाना ये परे सैन्या यथायथम् ।&#x9;024a&lt;br&gt;&#xA;इतीदमवगच्छामि व्यक्तमर्थाभिपत्तितः ॥&#x9;024c&lt;br&gt;&#xA;वैशम्पायन उवाच ।&#x9;025&lt;br&gt;&#xA;एवं ब्रुवन्नेव तदा धृतराष्ट्रोऽम्बिकासुतः ।&#x9;025a&lt;br&gt;&#xA;हतप्रवीरं भूयिष्ठं किञ्चिच्छेषं स्वकं बलम् ।&#x9;025c&lt;br&gt;&#xA;श्रुत्वा व्यामोहमागच्छच्छोकव्याकुलितेन्द्रियः ॥&#x9;025e&lt;br&gt;&#xA;मुह्यमानोऽब्रवीच्चापि मुहूर्तं तिष्ठ सञ्जय ।&#x9;026a&lt;br&gt;&#xA;व्याकुलं मे मनस्तात श्रुत्वा सुमहदप्रियम् ॥&#x9;026c&lt;br&gt;&#xA;मनो मुह्यति चाङ्गानि न च शक्नोमि धावितुम् ।&#x9;027a&lt;br&gt;&#xA;इत्येवमुक्त्वा वचनं धृतराष्ट्रोऽम्बिकासुतः ।&#x9;027c&lt;br&gt;&#xA;भ्रान्तचित्तस्ततः सोऽथ बभूव जगतीपतिः ॥ ॥&#x9;027e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/005/</guid>
      <description>&lt;p&gt;अध्यायः 005&lt;/p&gt;&#xA;&lt;p&gt;धृतराष्ट्रेण कर्णगुणानुवर्णनपूर्वकं शोचनम् ॥ 1 ॥&lt;/p&gt;&#xA;&lt;p&gt;जनमेजय उवाच ।&#x9;001 &lt;br&gt;&#xA;श्रुत्वा कर्णं हतं युद्वे पुत्रांश्चैव पलायिनः ।&#x9;001a&lt;br&gt;&#xA;नरेन्द्रः किञ्चिदाश्वस्तो द्विजश्रेष्ठ किमब्रवीत् ॥&#x9;001c&lt;br&gt;&#xA;प्राप्तवान्परमं दुःखं पुत्रव्यसनजं महत् ।&#x9;002a&lt;br&gt;&#xA;तस्मिन्यदुक्तवान्काले तन्ममाचक्ष्व पृच्छतः ॥&#x9;002c&lt;br&gt;&#xA;वैशम्पायन उवाच ।&#x9;003&lt;br&gt;&#xA;श्रुत्वा कर्णस्य निधनमश्रद्धेयमिवाद्भुतम् ।&#x9;003a&lt;br&gt;&#xA;भूतसम्मोहनं भीमं मेरोः संसर्पणं यथा ॥&#x9;003c&lt;br&gt;&#xA;चित्तमोहमिवायुक्तं भार्गवस्य महामतेः ।&#x9;004a&lt;br&gt;&#xA;पराजयमिवेन्द्रस्य द्विषद्भ्यो भीमकर्मणः ॥&#x9;004c&lt;br&gt;&#xA;दिवः प्रपतनं भानोरुर्व्यामिव महाद्युतेः ।&#x9;005a&lt;br&gt;&#xA;संशोषणमिवाचिन्त्यं समुद्रस्याक्षयाम्भसः ॥&#x9;005c&lt;br&gt;&#xA;महीवियद्दिगम्बूनां सर्वनाशमिवाद्भुतम् ।&#x9;006a&lt;br&gt;&#xA;कर्मणोरिव वैफल्यमुभयोः पुण्यपापयोः ॥&#x9;006c&lt;br&gt;&#xA;सञ्चिन्त्य निपुणं बुद्ध्या धृतराष्ट्रो जनेश्वरः ।&#x9;007a&lt;br&gt;&#xA;नेदमस्तीति सञ्चिन्त्य कर्णस्य समरे वधम् ॥&#x9;007c&lt;br&gt;&#xA;प्राणिनामेवमात्मत्वात्स्यादपीति विचार्य च ।&#x9;008a&lt;br&gt;&#xA;शोकाग्निना दह्यमानो धम्यमान इवाशये ॥&#x9;008c&lt;br&gt;&#xA;विस्रस्ताङ्गः श्वसन्दीनो हाहेत्युक्त्वा सुदुःखितः ।&#x9;009a&lt;br&gt;&#xA;विललाप महाराज धृतराष्ट्रोऽम्बिकासुतः ॥&#x9;009c&lt;br&gt;&#xA;धृतराष्ट्र उवाच ।&#x9;010&lt;br&gt;&#xA;सञ्जयाधिरथिर्वीरः सिंहद्विरदविक्रमः ।&#x9;010a&lt;br&gt;&#xA;वृषभप्रतिमस्कन्धो वृषभाक्षगतिस्वरः ॥&#x9;010c&lt;br&gt;&#xA;वृषभो वृषभस्येव यो युद्धे न निवर्तते ।&#x9;011a&lt;br&gt;&#xA;शत्रोरपि महेन्द्रस्य वज्रसंहननो युवा ॥&#x9;011c&lt;br&gt;&#xA;यस्य ज्यातलशब्देन शरवृष्टिरवेण च ।&#x9;012a&lt;br&gt;&#xA;रथाश्वनरमातङ्गा नावतिष्ठन्ति संयुगे ॥&#x9;012c&lt;br&gt;&#xA;यमाश्रित्य महाबाहुं द्विषत्सङ्घघ्नमच्युतम् ।&#x9;013a&lt;br&gt;&#xA;दुर्योधनोऽकरोद्वैरं पाण्डुपुत्रैर्महारथैः ॥&#x9;013c&lt;br&gt;&#xA;स कथं रथिनां श्रेष्ठः कर्णः पार्थेन संयुगे ।&#x9;014a&lt;br&gt;&#xA;निहतः पुरुषव्याघ्रः प्रसह्यासह्यविक्रमः ॥&#x9;014c&lt;br&gt;&#xA;यो नामन्यत वै नित्यमच्युतं च धनञ्जयम् ।&#x9;015a&lt;br&gt;&#xA;न वृष्णीन्सहितानन्यान्स्वबाहुबलदर्पितः ॥&#x9;015c&lt;br&gt;&#xA;शार्ङ्गगाण्डीवधन्वानौ सहितावपराजितौ ।&#x9;016a&lt;br&gt;&#xA;अहं दिव्याद्रथादेकः पातयिष्यामि संयुगे ॥&#x9;016c&lt;br&gt;&#xA;इति यः सततं मन्दमवोचल्लोभमोहितम् ।&#x9;017a&lt;br&gt;&#xA;दुर्योधनमवाचीनं राज्यकामुकमातुरम् ॥&#x9;017c&lt;br&gt;&#xA;योऽजयत्सर्वकाम्भोजानावन्त्यान्केकयैः सह ।&#x9;018a&lt;br&gt;&#xA;गान्धारान्मद्रकान्मात्स्यांस्त्रिगर्तांस्तङ्कणाञ्शकान् ॥&#x9;018c&lt;br&gt;&#xA;पाञ्चालांश्च विदेहांश्च कुलिन्दान्काशिकोसलान् ।&#x9;019a&lt;br&gt;&#xA;सुह्मानङ्गांश्च वङ्गांश्च निषादान्पुण्ड्रकीकटान् ॥&#x9;019c&lt;br&gt;&#xA;वत्सान्कलिङ्गान्दरदानश्मकानृषिकानपि ।&#x9;020a&lt;br&gt;&#xA;&#39;शबरान्हारहूणांश्च प्रघूणान्सरलानपि ॥&#x9;020c&lt;br&gt;&#xA;म्लेच्छराष्ट्राधिपांश्चैव दुर्गानाटविकांस्तथा&#39; ।&#x9;021a&lt;br&gt;&#xA;जित्वैतान्समरे वीरः प्रदीप्तैः कङ्कपत्रिभिः ॥&#x9;021c&lt;br&gt;&#xA;करमाहारयामास जित्वा सर्वानरींस्तथा ।&#x9;022a&lt;br&gt;&#xA;दुर्योधनस्य वृद्ध्यर्थं राधेयो रथिनां वरः ।&#x9;022c&lt;br&gt;&#xA;दिव्यास्त्रविमन्हातेजाः कर्णो वैकर्तनो वृषः ॥&#x9;022e&lt;br&gt;&#xA;सेनागोपश्च स कथं शत्रुभिः परमास्त्रवित् ।&#x9;023a&lt;br&gt;&#xA;घातितः पाण्डवैः शूरैः समरे वीर्यशालिभिः ॥&#x9;023c&lt;br&gt;&#xA;वृषो महेन्द्रो देवेषु वृषः कर्णो नरेष्वपि ।&#x9;024a&lt;br&gt;&#xA;तृतीयमन्यं लोकेषु वृषं नैवानुशुश्रुम ॥&#x9;024c&lt;br&gt;&#xA;उच्चैः श्रवा वरोऽश्वानां राज्ञां वैश्रवणो वरः ।&#x9;025a&lt;br&gt;&#xA;वरो महेन्द्रो देवानां कर्णः प्रहरतां वरः ॥&#x9;025c&lt;br&gt;&#xA;योऽजितः पार्थिवैः शूरैः समर्थैर्वीर्यशालिभिः ।&#x9;026a&lt;br&gt;&#xA;दुर्योधनस्य वृद्ध्यर्थं कृत्स्नामुर्वीमथाजयत् ॥&#x9;026c&lt;br&gt;&#xA;यं लब्ध्वा मागधो राजा सान्त्वमानोऽथ सौहृदैः ।&#x9;027a&lt;br&gt;&#xA;अरौत्सीत्पार्थिवं क्षत्रमृते यादवकौरवान् ॥&#x9;027c&lt;br&gt;&#xA;तं श्रुत्वा निहतं कर्णं द्वैरथे सव्यसाचिना ।&#x9;028a&lt;br&gt;&#xA;शोकार्णवे निमग्नोऽहं भिन्ना नौरिव सागरे ॥&#x9;028c&lt;br&gt;&#xA;तं वृषं निहतं श्रुत्वा द्वैरथे रथिनां वरम् ।&#x9;029a&lt;br&gt;&#xA;शोकार्णवे निमग्नोऽहमप्लवः सागरे यथा ॥&#x9;029c&lt;br&gt;&#xA;ईदृशैर्यद्यहं दुःखैर्न विनश्यामि सञ्जय ।&#x9;030a&lt;br&gt;&#xA;वज्राद्दृढतरं मन्ये हृदयं मम दुर्भिदम् ॥&#x9;030c&lt;br&gt;&#xA;ज्ञातिसम्बन्धिमित्राणामिमं श्रुत्वा पराभवम् ।&#x9;031a&lt;br&gt;&#xA;को मदन्यः पुमाल्ँलोके न जह्यात्सूत जीवितम् ॥&#x9;031c&lt;br&gt;&#xA;विषमग्निं प्रपातं च पर्वताग्रादहं वृणे ।&#x9;032a&lt;br&gt;&#xA;&#39;महाप्रस्थानगमनं जलं प्रायोपवेशनम्&#39; ।&#x9;032c&lt;br&gt;&#xA;न हि शक्ष्यामि दुःखानि सोढुं कष्टानि सञ्जय ॥ ॥&#x9;032e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/006/</guid>
      <description>&lt;p&gt;अध्यायः 006&lt;/p&gt;&#xA;&lt;p&gt;कर्णवधश्रवणानन्तरीयकधृतराष्ट्रप्रवृत्तिं पृष्टेन वैशम्पायनेन कर्णदुर्योधनस्तुतिनिन्दापूर्वकं सञ्जयम्प्रति कर्णार्जुनयुद्धकथनचोदनारूपधृतराष्ट्रप्रवृत्तिकथनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001 &lt;br&gt;&#xA;श्रिया कुलेन यशसा तपसा च श्रुतेन च ।&#x9;001a&lt;br&gt;&#xA;त्वामद्य सन्तो मन्यन्ते ययातिमिव नाहुषम् ॥&#x9;001c&lt;br&gt;&#xA;श्रुते महर्षिप्रतिमः कृतकृत्योऽसि पार्थिव ।&#x9;002a&lt;br&gt;&#xA;पर्यवस्थापयात्मानं मा विषादे मनः कृथाः ॥&#x9;002c&lt;br&gt;&#xA;धृतराष्ट्र उवाच ।&#x9;003 &lt;br&gt;&#xA;दैवमेव परं मन्ये धिक्पौरुषमनर्थकम् ।&#x9;003a&lt;br&gt;&#xA;यत्र सालप्रतीकाशः कर्णोऽहन्यत संयुगे ॥&#x9;003c&lt;br&gt;&#xA;हत्वा युधिष्ठिरानीकं पाञ्चालानां रथव्रजान् ।&#x9;004a&lt;br&gt;&#xA;प्रताप्य शरवर्षेण दिशः सर्वा महारथः ॥&#x9;004c&lt;br&gt;&#xA;मोहयित्वा रणे पार्थान्वज्रहस्त इवासुरान् ।&#x9;005a&lt;br&gt;&#xA;स कथं निहतः शेते वायुरुग्ण इव द्रुमः ॥&#x9;005c&lt;br&gt;&#xA;शोकस्यान्तं न पश्यामि पारं जलनिधेरिव ।&#x9;006a&lt;br&gt;&#xA;चिन्ता मे वर्धतेऽतीव मुमूर्षा चापि जायते ॥&#x9;006c&lt;br&gt;&#xA;कर्णस्य निधनं श्रुत्वा विजयं फल्गुनस्य च ।&#x9;007a&lt;br&gt;&#xA;अश्रद्धेयमहं मन्ये वधं कर्णस्य सञ्जय ॥&#x9;007c&lt;br&gt;&#xA;वज्रसारमिदं नूनं हृदयं दुर्भिदं मम ।&#x9;008a&lt;br&gt;&#xA;यच्छ्रुत्वा पुरुषव्याघ्रं हतं कर्णं न दीर्यते ॥&#x9;008c&lt;br&gt;&#xA;आयुर्नूनं सुदीर्घं मे विहितं दैवतैः पुरा ।&#x9;009a&lt;br&gt;&#xA;यत्र कर्णं हतं श्रुत्वा जीवामीह सुदुःखितः ॥&#x9;009c&lt;br&gt;&#xA;धिग्जीवितमिदं चैव सुहृद्धीनस्य सञ्जय ।&#x9;010a&lt;br&gt;&#xA;अद्य चाहं दशामेतां गतः सञ्जय गर्हिताम् ।&#x9;010c&lt;br&gt;&#xA;कृपणं वर्तयिष्यामि शोच्यः सर्वस्य मन्दधीः ॥&#x9;010e&lt;br&gt;&#xA;अहमेव पुरा भूत्वा सर्वलोकस्य सत्कृतः ।&#x9;011a&lt;br&gt;&#xA;परिभूतः कथं सूत परैः शक्ष्यामि जीवितुम् ॥&#x9;011c&lt;br&gt;&#xA;दुःखाद्दुःखतरं मन्ये प्राप्तवानस्मि सञ्जय ।&#x9;012a&lt;br&gt;&#xA;भीष्मद्रोणवधेनैव कर्णस्य च महात्मनः ॥&#x9;012c&lt;br&gt;&#xA;नावशेषं प्रपश्यामि सूतपुत्रे हते युधि ।&#x9;013a&lt;br&gt;&#xA;सहि पारं महानासीत्पुत्राणां मम सञ्जय ॥&#x9;013c&lt;br&gt;&#xA;युद्धे हि निहतः शूरो विसृजन्सायकान्बहून् ।&#x9;014a&lt;br&gt;&#xA;को हि मे जीवितेनार्थस्तमृते पुरुषर्षभम् ॥&#x9;014c&lt;br&gt;&#xA;रथादाधिरथिर्नूनं न्यपतत्सायकार्दितः ।&#x9;015a&lt;br&gt;&#xA;पर्वतस्येव शिखरं वज्रपाताद्विदारितम् ॥&#x9;015c&lt;br&gt;&#xA;स शेते पृथिवीं नूनं शोभयन्रुधिरोक्षितः ।&#x9;016a&lt;br&gt;&#xA;मातङ्ग इव मत्तेन मातङ्गेन निपातितः ॥&#x9;016c&lt;br&gt;&#xA;यो बलं धार्तराष्ट्राणां पाण्डवानां यतो भयम् ।&#x9;017a&lt;br&gt;&#xA;सोऽर्जुनेन हतः कर्णः प्रतिमानं धनुष्मताम् ॥&#x9;017c&lt;br&gt;&#xA;स हि वीरो महेष्वासो मित्राणामभयङ्करः ।&#x9;018a&lt;br&gt;&#xA;शेते विनिहतो वीरः शक्रेणेव पुरा बलः ॥&#x9;018c&lt;br&gt;&#xA;पङ्गोरिवाध्वगमनं दरिद्रस्येव कामितम् ।&#x9;019a&lt;br&gt;&#xA;दुर्योधनस्य लोभश्च समान्येतानि सञ्जय ॥&#x9;019c&lt;br&gt;&#xA;अन्यथा चिन्तितं कार्यमन्यथा तत्तु जायते ।&#x9;020a&lt;br&gt;&#xA;अहो नु बलवद्दैवं कालश्च दुरतिक्रमः ॥&#x9;020c&lt;br&gt;&#xA;पलायमानः कृपणो दीनात्मा दीनपौरुषः ।&#x9;021a&lt;br&gt;&#xA;कच्चिद्विनिहतः सूत पुत्रो दुःशासनो मम ॥&#x9;021c&lt;br&gt;&#xA;कच्चिन्न दीनाचरितं कृतवांस्तात संयुगे ।&#x9;022a&lt;br&gt;&#xA;कच्चिन्न निहतः शूरा यथाऽन्ये क्षत्रियर्षभाः ॥&#x9;022c&lt;br&gt;&#xA;युधिष्ठिरस्य वचनं मा युद्धमिति सर्वदा ।&#x9;023a&lt;br&gt;&#xA;दुर्योधनो नाभ्यगृह्णान्मूढः पथ्यमिवौषधम् ॥&#x9;023c&lt;br&gt;&#xA;शरतल्पे शयानेन भीष्मेण सुमहात्मना ।&#x9;024a&lt;br&gt;&#xA;पानीयं याचितः पार्थः सोविध्यन्मेदिनीतलम् ॥&#x9;024c&lt;br&gt;&#xA;जलस्य धारां जनितां दृष्ट्वा पाण्डुसुतेन च ।&#x9;025a&lt;br&gt;&#xA;अब्रवीत्स महाबाहुस्तात संशाम्य पाण्डवैः ॥&#x9;025c&lt;br&gt;&#xA;प्रशमाद्वि भवेच्छान्तिर्मदन्तं युद्धमस्तु वः ।&#x9;026a&lt;br&gt;&#xA;भ्रातृभावेन पृथिवीं भुङ्क्ष्व पाण्डुसुतैः सह ॥&#x9;026c&lt;br&gt;&#xA;अकुर्वन्वचनं तस्य नूनं शोचति पुत्रकः ।&#x9;027a&lt;br&gt;&#xA;तदिदं समनुप्राप्त वचनं दीर्घदर्शिनः ॥&#x9;027c&lt;br&gt;&#xA;अहं तु निहतामात्यो हतपुत्रश्च सञ्जय ।&#x9;028a&lt;br&gt;&#xA;द्यूततः कृच्छ्रमापन्नो लूनपक्ष इव द्विजः ॥&#x9;028c&lt;br&gt;&#xA;यथा हि शकुनिं गृह्य छित्त्वा पक्षौ च सञ्जय ।&#x9;029a&lt;br&gt;&#xA;विसर्जयन्ति संहृष्टाः क्रीडमानाः कुमारकाः ॥&#x9;029c&lt;br&gt;&#xA;लूनपक्षतया तस्य गमनं नोपपद्यते ।&#x9;030a&lt;br&gt;&#xA;तथाहमपि सम्प्राप्तो लूनपक्ष इव द्विजः ॥&#x9;030c&lt;br&gt;&#xA;क्षीणः सर्वार्थहीनश्च निर्ज्ञातिर्बन्धुवर्जितः ।&#x9;031a&lt;br&gt;&#xA;कां दिशं प्रतिपत्स्यामि दीनः शत्रुवशं गतः ॥&#x9;031c&lt;br&gt;&#xA;वैशम्पायन उवाच ।&#x9;032 &lt;br&gt;&#xA;इत्येवं धृतराष्ट्रोऽथ विलप्य बहुदुःखितः ।&#x9;032a&lt;br&gt;&#xA;प्रोवाच सञ्जयं भूयः शोकव्याकुलमानसः ॥&#x9;032c&lt;br&gt;&#xA;धृतराष्ट्र उवाच ।&#x9;033 &lt;br&gt;&#xA;योऽजयत्सर्वकाम्भोजानम्बष्ठान्कैकयैः सह ।&#x9;033a&lt;br&gt;&#xA;गान्धारांश्च विदेहांश्च जित्वा कार्यार्थमाहवे ॥&#x9;033c&lt;br&gt;&#xA;दुर्योधनस्य वृद्ध्यर्थं योऽजयत्पृथिवीं प्रभुः ।&#x9;034a&lt;br&gt;&#xA;स जितः पाण्डवैः शूरैः समरे बाहुशालिभिः ॥&#x9;034c&lt;br&gt;&#xA;तस्मिन्हते महेष्वासे कर्णे युधि किरीटिना ।&#x9;035a&lt;br&gt;&#xA;के वीराः पर्यतिष्ठन्त तन्ममाचक्ष्व सञ्जय ॥&#x9;035c&lt;br&gt;&#xA;कच्चिन्नैकः परित्यक्तः पाण्डवैर्निहतो रणे ।&#x9;036a&lt;br&gt;&#xA;उक्तं त्वया पुरा तात यथा वीरो निपातितः ॥&#x9;036c&lt;br&gt;&#xA;भीष्ममप्रतियुध्यन्तं शिखण्डी सायकोत्तमैः ।&#x9;037a&lt;br&gt;&#xA;पातयामास समरे सर्वशस्त्रभृतां वरम् ॥&#x9;037c&lt;br&gt;&#xA;तथा द्रौपदिना द्रोणो न्यस्तसर्वायुधो युधि ।&#x9;038a&lt;br&gt;&#xA;&#39;धर्मराजवचः श्रुत्वा अश्वत्थामा हतस्त्विति&#39; ॥&#x9;038c&lt;br&gt;&#xA;युक्तयोगो महेष्वासः शरैर्बहुभिराचितः ।&#x9;039a&lt;br&gt;&#xA;निहतः खड्गमुद्यम्य धृष्टद्युम्नेन सञ्जय ॥&#x9;039c&lt;br&gt;&#xA;अन्तरेण हतावेतौ छलेन च विशेषतः ।&#x9;040a&lt;br&gt;&#xA;अश्रौषमहमेतद्वै भीष्मद्रोणौ निपातितौ ॥&#x9;040c&lt;br&gt;&#xA;भीष्मद्रोणौ हि समरे न हन्याद्वज्रभृत्स्वयम् ।&#x9;041a&lt;br&gt;&#xA;न्यायेन युध्यन्समरे तद्वै सत्यं ब्रवीमि ते ॥&#x9;041c&lt;br&gt;&#xA;कर्णं त्वस्यन्तमस्त्राणि दिव्यानि च बहूनि च ।&#x9;042a&lt;br&gt;&#xA;कथमिन्द्रोपमं वीरं मृत्युर्युद्धे समस्पृशत् ॥&#x9;042c&lt;br&gt;&#xA;यस्य विद्युत्प्रभां शक्तिं दिव्यां कनकभूषणाम् ।&#x9;043a&lt;br&gt;&#xA;प्रायच्छद्द्विषतां हन्त्रीं कुण्डलाभ्यां पुरन्दरः ॥&#x9;043c&lt;br&gt;&#xA;यस्य सर्पमुखो दिव्यः शरः काञ्चनभूषणः ।&#x9;044a&lt;br&gt;&#xA;अशेत निशितः पत्री समरेष्वरिसूदनः ॥&#x9;044c&lt;br&gt;&#xA;भीष्मद्रोणमुखान्वीरान्योऽवमत्य महारथान् ।&#x9;045a&lt;br&gt;&#xA;जामदग्न्यान्महाघोरं ब्राह्ममस्त्रमशिक्षत ॥&#x9;045c&lt;br&gt;&#xA;यश्च द्रोणमुखान्दृष्ट्वा विमुखानर्दिताञ्शरैः ।&#x9;046a&lt;br&gt;&#xA;सौभद्रस्य महाबाहुर्व्यधमत्कार्मुकं शितैः ॥&#x9;046c&lt;br&gt;&#xA;यश्च नागायुतप्राणं वज्ररंहसमच्युतम् ।&#x9;047a&lt;br&gt;&#xA;विरथं सहसा कृत्वा भीमसेनमपाहसत् ॥&#x9;047c&lt;br&gt;&#xA;सहदेवं च निर्जित्य शरैः सन्नतपर्वभिः ।&#x9;048a&lt;br&gt;&#xA;कृपया विरथं कृत्वा नाहनद्धर्मचिन्तया ॥&#x9;048c&lt;br&gt;&#xA;यश्च मायासहस्राणि विकुर्वाणं जयैषिणम् ।&#x9;049a&lt;br&gt;&#xA;घटोत्कचं राक्षसेन्द्रं शक्रशक्त्या निजघ्निवान् ॥&#x9;049c&lt;br&gt;&#xA;एतांश्च दिवसान्यस्य युद्धे भीतो धनञ्जयः ।&#x9;050a&lt;br&gt;&#xA;नागमद्द्वैरथं वीरः स कथं निहतो रणे ॥&#x9;050c&lt;br&gt;&#xA;[संशप्तकानां योधा ये आह्वयन्त सदाऽन्यतः ।&#x9;051a&lt;br&gt;&#xA;एतान्हत्वा हनिष्यामि पश्चाद्वैकर्तनं रणे ॥&#x9;051c&lt;br&gt;&#xA;इति व्यपदिशन्पार्थो वर्जयन्सूतजं रणे ।&#x9;052a&lt;br&gt;&#xA;स कथं निहतो वीरः पार्थेन परवीरहा ॥]&#x9;052c&lt;br&gt;&#xA;रथभङ्गो न चेत्तस्य धनुर्वा न व्यशीर्यत ।&#x9;053a&lt;br&gt;&#xA;न चेदस्त्राणि नष्टानि स कथं निहतः परैः ॥&#x9;053c&lt;br&gt;&#xA;को हि शक्तो रणे कर्णं विधुन्वानं महद्धनुः ।&#x9;054a&lt;br&gt;&#xA;विमुञ्चन्तं शरान्घोरान्दिव्यान्यस्त्राणि चाहवे ।&#x9;054c&lt;br&gt;&#xA;जेतुं पुरुषशार्दूलं शार्दूलमिव वेगिनम् ॥&#x9;054e&lt;br&gt;&#xA;ध्रुवं तस्य धनुश्छिन्नं रथो वाऽपि महीं गतः ।&#x9;055a&lt;br&gt;&#xA;अस्त्राणि वा प्रनष्टानि यथा शंससि मे हतम् ।&#x9;055c&lt;br&gt;&#xA;न ह्यन्यदपि पश्यामि कारणं तस्य नाशने ॥&#x9;055e&lt;br&gt;&#xA;न हन्मि फल्गुनं यावत्तावत्पादौ न धावये ।&#x9;056a&lt;br&gt;&#xA;इति यस्य महाघोरं व्रतमासीन्महात्मनः ॥&#x9;056c&lt;br&gt;&#xA;यस्य भीतो रणेनिद्रां धर्मराजो युधिष्ठिरः ।&#x9;057a&lt;br&gt;&#xA;त्रयोदशसमा नित्यं नाभजत्पुरुषर्षभः ॥&#x9;057c&lt;br&gt;&#xA;यस्य वीर्यवतो वीर्यमुपाश्रित्य महात्मनः ।&#x9;058a&lt;br&gt;&#xA;मम पुत्रः सभां भार्यां पाण्डूनां नीतवान्बलात् ॥&#x9;058c&lt;br&gt;&#xA;तत्रापि च सभामध्ये पाण्डवानां च पश्यताम् ।&#x9;059a&lt;br&gt;&#xA;दासभार्येति पाञ्चालीमब्रवीत्कुरुसन्निधौ ॥&#x9;059c&lt;br&gt;&#xA;[न सन्ति तपयः कृष्णे सर्वे षण्डतिलैः समाः ।&#x9;060a&lt;br&gt;&#xA;उपतिष्ठस्व भर्तारमन्यं वा वरवर्णिनि ॥&#x9;060c&lt;br&gt;&#xA;इत्येवं यः पुरा वाचो रूक्षाः संश्रावयन्रुषा ।&#x9;061a&lt;br&gt;&#xA;सभायां सूतजः कृष्णां स कथं निहतः परैः ॥&#x9;061c&lt;br&gt;&#xA;यदि भीष्मो रणश्लाघी द्रोणो वा युधि दुर्मदः ।&#x9;062a&lt;br&gt;&#xA;न हनिष्यति कौन्तेयान्पक्षपातात्सुयोधन ।&#x9;062c&lt;br&gt;&#xA;सर्वानेव हनिष्यामि व्येतु ते मानसो ज्वरः ॥&#x9;062e&lt;br&gt;&#xA;किं करिष्यति गाण्डीवमक्षय्यौ च महेषुधी ।&#x9;063a&lt;br&gt;&#xA;स्निग्धचन्दनदिग्धस्य मच्छरस्याभिधावतः ।&#x9;063c&lt;br&gt;&#xA;स नूनमृषभस्कन्धो ह्यर्जुनेन कथं हतः ॥]&#x9;063ec&lt;br&gt;&#xA;यश्च गाण्डीवमुक्तानां स्पर्शमुग्रमचिन्तयन् ।&#x9;064a&lt;br&gt;&#xA;अपतिर्ह्यसि कृष्णेति ब्रुवन्पार्थानवैक्षत ॥&#x9;064c&lt;br&gt;&#xA;यस्य नासीद्भयं पार्थात्सपुत्रात्सजनार्दनात् ।&#x9;065a&lt;br&gt;&#xA;स्वबाहुबलमाश्रित्य मुहूर्तमपि सञ्जय ॥&#x9;065c&lt;br&gt;&#xA;तस्य नाऽहं वधं मन्ये देवैरपि सवासवैः ।&#x9;066a&lt;br&gt;&#xA;प्रतीपमभिधावद्भिः किं पुनस्तात पाण्डवैः ॥&#x9;066c&lt;br&gt;&#xA;न हि ज्यां संस्पृशानस्य तलत्रे वाऽपि गृह्णतः ।&#x9;067a&lt;br&gt;&#xA;पुमानाधिरथेः स्थातुं कश्चित्प्रमुखतोऽर्हति ॥&#x9;067c&lt;br&gt;&#xA;अपि स्यान्मेदिनी हीना सोमसूर्यप्रभांशुभिः ।&#x9;068a&lt;br&gt;&#xA;न वधः पुरुषेन्द्रस्य संयुगेष्वपलायिनः ॥&#x9;068c&lt;br&gt;&#xA;येन मन्दः सहायेन भ्रात्रा दुःशासनेन च ।&#x9;069a&lt;br&gt;&#xA;वासुदेवस्य दुर्बुद्धिः प्रत्याख्यानमरोचत ॥&#x9;069c&lt;br&gt;&#xA;स नूनं वृषभस्कन्धं कर्णं दृष्ट्वा निपातितम् ।&#x9;070a&lt;br&gt;&#xA;दुःशासनं च निहतं मन्ये शोचति पुत्रकः ॥&#x9;070c&lt;br&gt;&#xA;हतं वैकर्तनं दृष्ट्वा द्वैरथे सव्यसाचिना ।&#x9;071a&lt;br&gt;&#xA;जयतः पाण्डवान्दृष्ट्वा किंस्विद्दुर्योधनोऽब्रवीत् ॥&#x9;071c&lt;br&gt;&#xA;[दुर्मर्षणं हतं दृष्ट्वा वृषसेनं च संयुगे ।&#x9;072a&lt;br&gt;&#xA;प्रभग्रं च बलं दृष्ट्वा वध्यमानं महारथैः ॥&#x9;072c&lt;br&gt;&#xA;पराङ्मुखांश्च राज्ञस्तु पलायनपरायणान् ।&#x9;073a&lt;br&gt;&#xA;विद्रुतान्रथिनो दृष्ट्वा मन्ये शोचति पुत्रकः ॥&#x9;073c&lt;br&gt;&#xA;अनेयश्चाभिमानी च दुर्बुद्धिरजितेन्द्रियः ।&#x9;074a&lt;br&gt;&#xA;हतोत्साहं बलं दृष्ट्वा किंस्विदुर्योधनोऽब्रवीत् ॥&#x9;074c&lt;br&gt;&#xA;स्वयं वैरं महत्कृत्वा वार्यमाणः सुहृद्गणैः ।&#x9;075a&lt;br&gt;&#xA;प्रधने हतभूयिष्ठैः किंस्विद्दुर्योधनोऽब्रवीत् ॥&#x9;075c&lt;br&gt;&#xA;भ्रातरं निहतं दृष्ट्वा भीमसेनेन संयुगे ।&#x9;076a&lt;br&gt;&#xA;रुधिरे पीयमाने च किंस्विद्द्रुर्योधनोऽब्रवीत् ॥]&#x9;076c&lt;br&gt;&#xA;सह गान्धारराजेन सभायां यदभाषत ।&#x9;077a&lt;br&gt;&#xA;कर्णोऽर्जुनं रणे हन्ता हते तस्मिन्किमब्रवीत् ॥&#x9;077c&lt;br&gt;&#xA;द्यूतं कृत्वा पुरा हृष्ठो वञ्चयित्वा च पाण्डवान् ।&#x9;078a&lt;br&gt;&#xA;शकुनिः सौबलस्तात हते कर्णे किमब्रवीत् ॥&#x9;078c&lt;br&gt;&#xA;कृतवर्मा महेष्वासः सात्वतानां महारथः ।&#x9;079a&lt;br&gt;&#xA;हतं वैकर्तनं दृष्ट्वा हार्दिक्यः किमभाषत ॥&#x9;079c&lt;br&gt;&#xA;ब्राह्मणाः क्षत्रिया वैश्या यस्य शिक्षामुपासते ।&#x9;080a&lt;br&gt;&#xA;धनुर्वेदं चिकीर्षन्तो द्रोणपुत्रस्य धीमतः ॥&#x9;080c&lt;br&gt;&#xA;युवा रूपेण सम्पन्नो दर्शनीयो महायशाः ।&#x9;081a&lt;br&gt;&#xA;अश्वत्थामा हते कर्णे किमभाषत सञ्जय ॥&#x9;081c&lt;br&gt;&#xA;आचार्यो यो धनुर्वेदे गौतमो रथसत्तमः ।&#x9;082a&lt;br&gt;&#xA;कृपः शारद्वतस्तात हते कर्णे किमब्रवीत् ॥&#x9;082c&lt;br&gt;&#xA;मद्रराजो महेष्वासः शल्यः समितिशोभनः ।&#x9;083a&lt;br&gt;&#xA;दृष्ट्वा विनिहतं कर्णं सारथ्ये रथिनां वरः ।&#x9;083c&lt;br&gt;&#xA;किमभाषत सौवीरो मद्राणामधिपो बली ॥&#x9;083e&lt;br&gt;&#xA;दृष्ट्वा विनिहतं सर्वे योधा वारणदुर्जयाः ।&#x9;084a&lt;br&gt;&#xA;ये च केचन राजानः पृथिव्यां योद्धुमागताः ।&#x9;084c&lt;br&gt;&#xA;वैकर्तनं हतं दृष्टवा कान्यभाषन्त सञ्जय ॥&#x9;084e&lt;br&gt;&#xA;द्रोणे तु निहते वीरे रथव्याघ्रे नरर्षभे ।&#x9;085a&lt;br&gt;&#xA;के वा मुखमनीकानामासन्सञ्जय भागशः ॥&#x9;085c&lt;br&gt;&#xA;मद्रराजः कथं शल्यो नियुक्तो रथिनां वरः ।&#x9;086a&lt;br&gt;&#xA;वैकर्तनस्य सारथ्ये तन्ममाचक्ष्व सञ्जय ॥&#x9;086c&lt;br&gt;&#xA;केऽरक्षन्दक्षिणं चक्रं सूतपुत्रस्य युध्यतः ।&#x9;087a&lt;br&gt;&#xA;वामं चक्रं ररक्षुर्वा के वा वीरस्य पृष्ठतः ॥&#x9;087c&lt;br&gt;&#xA;के कर्णं न जहुः शूराः के क्षुद्राः प्राद्रवंस्ततः ।&#x9;088a&lt;br&gt;&#xA;कथं च वः समेतानां हतः कर्णो महारथः ॥&#x9;088c&lt;br&gt;&#xA;पाण्डवाश्च स्वयं शूराः प्रत्युदीयुर्महारथाः ।&#x9;089a&lt;br&gt;&#xA;सृजन्तः शरवर्षाणि वारिधारा इवाम्बुदाः ॥&#x9;089c&lt;br&gt;&#xA;स च सर्पमुखो दिव्यो महेषुप्रवरस्तदा ।&#x9;090a&lt;br&gt;&#xA;व्यर्थः कथं समभवत्तन्ममाचक्ष्व सञ्जय ॥&#x9;090c&lt;br&gt;&#xA;मामकस्यास्य सैन्यस्य हतोत्सेधस्य सञ्जय ।&#x9;091a&lt;br&gt;&#xA;अवशेषं न पश्यामि ककुदे मृदिते सति ॥&#x9;091c&lt;br&gt;&#xA;तौ हि वीरौ महेष्वासौ मदर्थे त्यक्तजीवितौ ।&#x9;092a&lt;br&gt;&#xA;भीष्मद्रोणौ हतौ श्रुत्वा को न्वर्थो जीवितेन मे ॥&#x9;092c&lt;br&gt;&#xA;पुनः पुनर्न मृष्यामि वधं कर्णस्य पाण्डवैः ।&#x9;093a&lt;br&gt;&#xA;यस्य बाह्वोर्बलं तुल्यं कुञ्जराणां शतं शतम् ॥&#x9;093c&lt;br&gt;&#xA;द्रोणे हते च यद्वृत्तं कौरवाणां परैः सह ।&#x9;094a&lt;br&gt;&#xA;सङ्ग्रामे नरवीराणां तन्ममाचक्ष्व सञ्जय ॥&#x9;094c&lt;br&gt;&#xA;यथा कर्णश्च कौन्तेयैः सह युद्धमयोजयत् ।&#x9;095a&lt;br&gt;&#xA;तथा च द्विषतां हन्ता रणे शान्तस्तदुच्यताम् ॥ ॥&#x9;095c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/007/</guid>
      <description>&lt;p&gt;श्रीः&#xA;अध्यायः 007&lt;/p&gt;&#xA;&lt;p&gt;अश्वत्थामवचनाद्दुर्योधनेन सैनापत्येऽभिषिक्तेन कर्णेन रणाय सेनानियोजनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001 &lt;br&gt;&#xA;हते द्रोणे महेष्वासे तस्मिन्नहनि भारत ।&#x9;001a&lt;br&gt;&#xA;कृते च मोघसङ्कल्पे द्रोणपुत्रे महारथे ॥&#x9;001c&lt;br&gt;&#xA;द्रवमाणे महाराज कौरवाणां बलार्णवे ।&#x9;002a&lt;br&gt;&#xA;व्यूह्य पार्थः स्वकं सैन्यमतिष्ठद्भातृभिर्वृतः ॥&#x9;002c&lt;br&gt;&#xA;तमवस्थितमाज्ञाय पुत्रस्ते भरतर्षभ ।&#x9;003a&lt;br&gt;&#xA;विद्रुतं स्वबलं दृष्ट्वा पौरुषेण न्यवारयत् ॥&#x9;003c&lt;br&gt;&#xA;स्वमनीकमवस्थाप्य बाहुवीर्यमुपाश्रितः ।&#x9;004a&lt;br&gt;&#xA;युद्धा च सुचिरं कालं पाण्डवैः सह भारत ॥&#x9;004c&lt;br&gt;&#xA;लब्धलक्षैः परैर्हष्टैर्व्यायच्छद्भिश्चिरं तदा ।&#x9;005a&lt;br&gt;&#xA;सन्ध्याकालं समासाद्य प्रत्याहारमकारयत् ॥&#x9;005c&lt;br&gt;&#xA;&#39;निवेश्य बलवद्घोरं क्षुत्पिपासाबलैर्युतम् ।&#x9;006a&lt;br&gt;&#xA;श्रमेण महता युक्तं तथा द्रोणवधेन च ॥&#x9;006c&lt;br&gt;&#xA;दीनरूपा रणे कर्म कृत्वा घोरं च शर्वरीम् ।&#x9;007a&lt;br&gt;&#xA;निवेशं प्राप्य सा सेना विश्रम्य मुदिताऽभवत्&#39; ॥&#x9;007c&lt;br&gt;&#xA;कृत्वाऽवहारं सैन्यानां प्रविश्य शिबिरं स्वकम् ।&#x9;008a&lt;br&gt;&#xA;कुरवः सहिता मन्त्रं मन्त्रयाञ्चक्रिरे मिथः ॥&#x9;008c&lt;br&gt;&#xA;पर्यङ्केषु परार्ध्येषु स्पर्ध्यास्तरणवत्सु च ।&#x9;009a&lt;br&gt;&#xA;वरासनेषूपविष्टाः सुखशय्यास्विवामराः ॥&#x9;009c&lt;br&gt;&#xA;ततो दुर्योधनो राजा साम्ना परमवल्गुना ।&#x9;010a&lt;br&gt;&#xA;तानाभाष्य महेष्वासान्प्राप्तकालमभाषत ॥&#x9;010c&lt;br&gt;&#xA;मतं मतिमतां श्रेष्ठाः सर्वे प्रब्रूत मा चिरम् ।&#x9;011a&lt;br&gt;&#xA;एवङ्गतेन यत्कार्यं भवेत्कार्यतरं नृपाः ॥&#x9;011c&lt;br&gt;&#xA;सञ्जय उवाच ।&#x9;012 &lt;br&gt;&#xA;एवमुक्ते नरेन्द्रेण नरसिंहा युयुत्सवः ।&#x9;012a&lt;br&gt;&#xA;चक्रुर्नानाविधाश्चेष्टाः सिंहासनगतास्तदा ॥&#x9;012c&lt;br&gt;&#xA;तेषां निशाम्येङ्गितानि युद्धे प्राणाञ्जुहूषताम् ।&#x9;013a&lt;br&gt;&#xA;समुद्वीक्ष्य मुखं राज्ञो बालार्कसमवर्चसम् ।&#x9;013c&lt;br&gt;&#xA;आचार्यपुत्रो मेधावी वाक्यज्ञो वाक्यमाददे ॥&#x9;013e&lt;br&gt;&#xA;रागो योगस्तथा दाक्ष्यं नयश्चेत्यर्थसाधकाः ।&#x9;014a&lt;br&gt;&#xA;उपायाः पण्डितैः प्रोक्तास्ते तु दैवमुपाश्रिताः ॥&#x9;014c&lt;br&gt;&#xA;लोकप्रवीरा येऽस्माकं देवकल्पा महारथाः ।&#x9;015a&lt;br&gt;&#xA;नीतिमन्तस्तथा युक्ता दक्षा रक्ताश्च ते हताः ॥&#x9;015c&lt;br&gt;&#xA;न त्वेव कार्यं नैराश्यमस्माभिर्विजयं प्रति ।&#x9;016a&lt;br&gt;&#xA;सुनीतैरिह सर्वार्थैर्दैवमप्यनुलोम्यते ॥&#x9;016c&lt;br&gt;&#xA;ते वयं प्रवरं नॄणां सर्वैर्योधगुणैर्युतम् ।&#x9;017a&lt;br&gt;&#xA;कर्णमेवाभिषेभ्यामः सैनापत्येन भारत ॥&#x9;017c&lt;br&gt;&#xA;कर्णं सेनापतिं कृत्वा प्रमथिष्यामहे रिपून् ॥&#x9;018ac&lt;br&gt;&#xA;एष ह्यतिबलः शूरः कृतास्त्रो युद्धदुर्मदः ।&#x9;019a&lt;br&gt;&#xA;वैवस्वत इवासह्यः शक्तो जेतुं रणे निपून् ॥&#x9;019c&lt;br&gt;&#xA;एतदाचार्यतनयाच्छ्रुत्वा राजंस्तवात्मजः ।&#x9;020a&lt;br&gt;&#xA;&#39;दुर्योधनो महाराज भृशं प्रीतमनास्तदा&#39; ॥&#x9;020c&lt;br&gt;&#xA;आशां बहुमतीं चक्रे कर्णं प्रति स वै तदा ।&#x9;021a&lt;br&gt;&#xA;हते भीष्मे च द्रोणे च कर्णो जेष्यति पाण्डवान् ॥&#x9;021c&lt;br&gt;&#xA;तामाशां हृदये कृत्वा समाश्वस्य च भारत ।&#x9;022a&lt;br&gt;&#xA;[ततो दुर्योधनः प्रीतः प्रियं श्रुत्वाऽस्य तद्वचः ।&#x9;022c&lt;br&gt;&#xA;प्रीतिसत्कारसंयुक्तं तथ्यमात्महितं शूभम् ॥]&#x9;022e&lt;br&gt;&#xA;स्वं मनः समवस्थाप्य बाहुवीर्यमुपाश्रितः ॥&#x9;023ac&lt;br&gt;&#xA;&#39;प्रियसत्कारसंयुक्तं तथ्यमात्महिते रतम्&#39; ।&#x9;024a&lt;br&gt;&#xA;दुर्योधनो महाराज राधेयमिदमब्रवीत् ॥&#x9;024c&lt;br&gt;&#xA;कर्ण जानामि ते वीर्यं सौहृदं परमं मयि ।&#x9;025a&lt;br&gt;&#xA;तथाऽपि त्वां महाबाहो प्रवक्ष्यामि हितं वचः ॥&#x9;025c&lt;br&gt;&#xA;श्रुत्वा यथेष्टं च कुरु वीर यत्तव रोचते ।&#x9;026a&lt;br&gt;&#xA;भवान्प्राज्ञतमो नित्यं मम चैव परा गतिः ॥&#x9;026c&lt;br&gt;&#xA;भीष्मद्रोणावतिरथौ हतौ सेनापती मम ।&#x9;027a&lt;br&gt;&#xA;सेनापतिर्भवानस्तु ताभ्यां द्रविणवत्तरः ॥&#x9;027c&lt;br&gt;&#xA;वृद्धौ च तौ महेष्वासौ सापेक्षो च धनञ्जये ।&#x9;028a&lt;br&gt;&#xA;मानितौ च मया वीरौ राधेय वचनात्तव ॥&#x9;028c&lt;br&gt;&#xA;पितामहत्वं सम्प्रेक्ष्य पाण्डुपुत्रा महारणे ।&#x9;029a&lt;br&gt;&#xA;रक्षितास्तात भीष्मेण दिवसानि दशैव तु ॥&#x9;029c&lt;br&gt;&#xA;न्यस्तशस्त्रे तु भवति हतो भीष्मः पितामहः ।&#x9;030a&lt;br&gt;&#xA;शिखण्डिनं पुरुस्कृत्य फल्गुनेन महाहवे ॥&#x9;030c&lt;br&gt;&#xA;हते तस्मिन्महेष्वासे शरतल्पगते तथा ।&#x9;031a&lt;br&gt;&#xA;त्वयोक्ते पुरुषव्याघ्र द्रोणो ह्यासीत्पुरःसरः ॥&#x9;031c&lt;br&gt;&#xA;तेनापि रक्षिताः पार्थाः शिष्यत्वादिति मे मतिः ।&#x9;032a&lt;br&gt;&#xA;स चापि निहतो वृद्धो धृष्टद्युम्नेन सत्वरम् ॥&#x9;032c&lt;br&gt;&#xA;निहताभ्यां प्रधानाभ्यां ताभ्यामतुलविक्रम ।&#x9;033a&lt;br&gt;&#xA;त्वत्समं समरे योधं नान्यं पश्यामि चिन्तयन् ॥&#x9;033c&lt;br&gt;&#xA;भवानेव तु नः शक्तो विजयाय न संशयः ।&#x9;034a&lt;br&gt;&#xA;पूर्वं मध्ये च पश्चाश्च तथैव विहितं हितम् ॥&#x9;034c&lt;br&gt;&#xA;स भवान्धुर्यवत्सङ्ख्ये धुरमुद्वोऽढुमर्हति ।&#x9;035a&lt;br&gt;&#xA;अभिषेचय सैनान्ये स्वयमात्मानमात्मना ॥&#x9;035c&lt;br&gt;&#xA;देवतानां यथा स्कन्दः सेनानीः प्रभुरव्ययः ।&#x9;036a&lt;br&gt;&#xA;तथा भवानिमां सेनां धार्तराष्ट्रीं बिभर्तु वै ॥&#x9;036c&lt;br&gt;&#xA;जहि शत्रुगणान्सर्वान्महेन्द्रो दानवानिव ।&#x9;037a&lt;br&gt;&#xA;अवस्थितं रमे दृष्ट्वा पाण्डवास्त्वां महारथाः ।&#x9;037c&lt;br&gt;&#xA;द्रविष्यन्ति च पाञ्चाला विष्णुं दृष्ट्वेव दानवाः ॥&#x9;037e&lt;br&gt;&#xA;तस्मात्त्वं पुरुषव्याघ्र प्रकर्षैतां महाचमूम् ॥&#x9;038ac&lt;br&gt;&#xA;भवत्यवस्थिते यत्ते पाण्डवा मन्दचेतसः ।&#x9;039a&lt;br&gt;&#xA;द्रविष्यन्ति सहामात्याः पाञ्चालाः सृञ्जयाश्च ह ॥&#x9;039c&lt;br&gt;&#xA;यथा ह्यभ्युदितः सूर्यः प्रतपन्स्वेन तेजसा ।&#x9;040a&lt;br&gt;&#xA;व्यपोहति तमस्तीव्रं तथा शत्रून्प्रतापय ॥&#x9;040c&lt;br&gt;&#xA;सञ्जय उवाच ।&#x9;041 &lt;br&gt;&#xA;एवमुक्तस्तु राधेयो राज्ञा दुर्योधनेन ह ।&#x9;041a&lt;br&gt;&#xA;राज्ञां मध्ये महाबाहुः प्रीतात्मा स महाबलः ।&#x9;041c&lt;br&gt;&#xA;हर्षयन्नब्रवीत्कर्णो दुर्योधनमिदं वचः ॥&#x9;041e&lt;br&gt;&#xA;कर्ण उवाच ।&#x9;042 &lt;br&gt;&#xA;उक्तमेतन्मया पूर्वं गान्धारे तव सन्निधौ ।&#x9;042a&lt;br&gt;&#xA;जेष्यामि पाण्डवान्सर्वान्सपुत्रान्सजनार्दनान् ॥&#x9;042c&lt;br&gt;&#xA;सेनापतिर्भविष्यामि तवाहं नात्र संशयः ।&#x9;043a&lt;br&gt;&#xA;स्थिरो भव महाराज जितान्विद्वि च पाण्डवान् ॥&#x9;043c&lt;br&gt;&#xA;सञ्जय उवाच ।&#x9;044 &lt;br&gt;&#xA;एवमुक्तो महाराज ततो दुर्याधनो नृपः ।&#x9;044a&lt;br&gt;&#xA;उत्तस्थौ राजभिः सार्धं देवैरिव शतक्रतुः ॥&#x9;044c&lt;br&gt;&#xA;सैनापत्येन सत्कर्तुं कर्णं स्कन्दमिवामराः ।&#x9;045a&lt;br&gt;&#xA;ततोऽभिषिषिचुः कर्णं विधिदृष्टेन कर्मणा ॥&#x9;045c&lt;br&gt;&#xA;दुर्योधनमुखा राजन्राजानो विजयैषिणः ।&#x9;046a&lt;br&gt;&#xA;शातकुम्भमयैः कुम्भेर्माहेयैश्चाभिमन्त्रितैः ॥&#x9;046c&lt;br&gt;&#xA;तोयपूर्णैर्विषाणैश्च द्विपखड्गमहर्षभैः ।&#x9;047a&lt;br&gt;&#xA;मणिमुक्तायुतैश्चान्यैः पुण्यगन्धैस्तथौषधैः ॥&#x9;047c&lt;br&gt;&#xA;औदुम्बरे सुखासीनमासने क्षौमसंवृते ।&#x9;048a&lt;br&gt;&#xA;शास्त्रदृष्टेन विधिना सम्भारैश्च सुसम्भृतैः ॥&#x9;048c&lt;br&gt;&#xA;ब्राह्मणाः क्षत्रिया वैश्यास्तथा शूद्राश्च सम्मताः ।&#x9;049a&lt;br&gt;&#xA;तुष्टुवुस्तं महात्मानमभिषिक्तं वरासने ॥&#x9;049c&lt;br&gt;&#xA;ततोऽभिषिक्ते राजेन्द्र निष्कैर्गोभिर्धनेन च ।&#x9;050a&lt;br&gt;&#xA;वाचयामास विप्राग्र्यान्राधेयः परवीरहा ॥&#x9;050c&lt;br&gt;&#xA;&#39;स व्यरोचत राधेयः सूतमागधबन्दिभिः ।&#x9;051a&lt;br&gt;&#xA;स्तूयमानो यथा भानुरुदये ब्रह्मवादिभिः ॥&#x9;051c&lt;br&gt;&#xA;ततः पुण्याहघोषेण वादित्रनिनदेन च ।&#x9;052a&lt;br&gt;&#xA;जयशब्देन शूराणां तुमुलः सर्वतोऽभवत् ॥&#x9;052c&lt;br&gt;&#xA;जयेत्यूचुर्नृपाः सर्वे राधेयं तत्र सङ्गताः&#39; ॥&#x9;053ac&lt;br&gt;&#xA;जय पार्थान्सगोविन्दान्सानुगांस्तान्महामृधे ।&#x9;054a&lt;br&gt;&#xA;इति तं बन्दिनः प्राहुर्द्विजाश्च पुरुषर्षभम् ॥&#x9;054c&lt;br&gt;&#xA;जहि पार्थान्सपाञ्चालान्राधेय विजयाय नः ।&#x9;055a&lt;br&gt;&#xA;उद्यन्निव सदा भानुस्तमांस्युग्रैर्गभस्तिभिः ॥&#x9;055c&lt;br&gt;&#xA;न ह्यलं त्वद्विसृष्टानां शराणां वै सकेशवाः ।&#x9;056a&lt;br&gt;&#xA;उलूकाः सूर्यरश्मीनां ज्वलतामिव दर्शने ॥&#x9;056c&lt;br&gt;&#xA;न हि पार्थाः सपाञ्चालाः स्थातुं शक्तास्तवाग्रतः ।&#x9;057a&lt;br&gt;&#xA;आत्तवज्रस्य समरे महेन्द्रस्येव दानवाः ॥&#x9;057c&lt;br&gt;&#xA;&#39;सञ्जय उवाच ।&#x9;058 &lt;br&gt;&#xA;स सत्कृतः स्तूयमानः सुहृद्गणवृतो रुषा ।&#x9;058a&lt;br&gt;&#xA;कर्णो दुर्योधनं वाक्यमब्रवीत्प्रहसन्प्रियम् ॥&#x9;058c&lt;br&gt;&#xA;दुर्योधनाद्य सगणं पाण्डूनां प्रवरैः सह ।&#x9;059a&lt;br&gt;&#xA;फल्गुनं सूदयिष्यामि त्वत्प्रियार्थं सबान्धवम् ॥&#x9;059c&lt;br&gt;&#xA;सपर्वतार्णवद्वीपां शाधि गां गतपाण्डवाम् ।&#x9;060a&lt;br&gt;&#xA;पुत्रपौत्रप्रपौत्रेषु प्रतिष्ठां गमयिष्यसि ॥&#x9;060c&lt;br&gt;&#xA;नासह्यं विद्यते मह्यं त्वत्प्रियार्थमरिन्दम ।&#x9;061a&lt;br&gt;&#xA;सत्यधर्मानुरक्तस्य सिद्धिरात्मवतो यथा ॥&#x9;061c&lt;br&gt;&#xA;अभिषिक्तस्तु राधेयः प्रभया सोऽमितप्रभः ।&#x9;062a&lt;br&gt;&#xA;अत्यरिच्यत रूपेण दिवाकर इवापरः ॥&#x9;062c&lt;br&gt;&#xA;सैनापत्ये तु राधेयमभिषिच्य सुतस्तव ।&#x9;063a&lt;br&gt;&#xA;अमन्यत तदात्मानं कृतार्थं कालचोदितः ॥&#x9;063c&lt;br&gt;&#xA;कर्णोऽपि राज्ञः सम्प्राप्य सैनापत्यमरिन्दमः ।&#x9;064a&lt;br&gt;&#xA;योगमाज्ञापयामास सूर्यस्योदयनं प्रति ॥&#x9;064c&lt;br&gt;&#xA;तव पुत्रैर्वृतः कर्णः शुशुभे तत्र भारत ।&#x9;065a&lt;br&gt;&#xA;देवैरिव यथा स्कन्दः सङ्ग्रामे तारकामये ॥ ॥&#x9;065c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/008/</guid>
      <description>&lt;p&gt;अध्यायः 008&lt;/p&gt;&#xA;&lt;p&gt;कर्णार्जुनाभ्यां व्यूहरचनापूर्वकं रणाय निर्याणम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;सैनापत्यं तु सम्प्राप्य कर्णो वैकर्तनस्तदा ।&#x9;001a&lt;br&gt;&#xA;तथोक्तश्च स्वयं राज्ञा स्निग्धं भ्रातृसमं वचः ॥&#x9;001c&lt;br&gt;&#xA;हितश्च प्रियकामश्च मम पुत्रस्य नित्यशः ।&#x9;002a&lt;br&gt;&#xA;अकरोत्किं महाप्राज्ञस्तन्ममाचक्ष्व सञ्जय ॥&#x9;002c&lt;br&gt;&#xA;सञ्जय उवाच ।&#x9;003&lt;br&gt;&#xA;कर्णस्य मतमाज्ञाय पुत्रास्ते भरतर्षभ ।&#x9;003a&lt;br&gt;&#xA;योगमाज्ञापयामासुर्नन्दितूर्यपुरःसरम् ॥&#x9;003c&lt;br&gt;&#xA;महत्यपररात्रे च तव सैन्यस्य मारिष ।&#x9;004a&lt;br&gt;&#xA;योगो योग इति ह्याशु प्रादुरासीन्महास्वनः ॥&#x9;004c&lt;br&gt;&#xA;कल्पतां नागमुख्यानां रथानां च वरुथिनाम् ।&#x9;005a&lt;br&gt;&#xA;न्नह्यतां नराणां च वाजिनां च विशाम्पते ॥&#x9;005c&lt;br&gt;&#xA;क्रोशतां चैव योधानां त्वरितानां परस्परम् ।&#x9;006a&lt;br&gt;&#xA;बभूव तुमुलः शब्दो दिवस्पृक्सुमहांस्ततः ॥&#x9;006c&lt;br&gt;&#xA;ततः श्वेतपताकेन बलाकावर्णवाजिना ।&#x9;007a&lt;br&gt;&#xA;हेमपृष्ठेन धनुषा नागकक्षेण केतुना ॥&#x9;007c&lt;br&gt;&#xA;तूणीरशतपूर्णेन सगदेन वरूथिना ।&#x9;008a&lt;br&gt;&#xA;शतघ्नीकिङ्किणीशक्तिशूलतोमरधारिणा ॥&#x9;008c&lt;br&gt;&#xA;कार्मुकैरुपपन्नेन विमलादित्यवर्चसा ।&#x9;009a&lt;br&gt;&#xA;रथेनाभिपताकेन सूतपुत्रो ह्यदृश्यत ॥&#x9;009c&lt;br&gt;&#xA;ध्मापयन्वारिजं राजन्हेमजालविभूषितम् ।&#x9;010a&lt;br&gt;&#xA;विधुन्वानो महच्चापं कार्तस्वरविभूषितम् ॥&#x9;010c&lt;br&gt;&#xA;दृष्ट्वा कर्णं महेष्वासं रथस्थं रथिनां वरम् ।&#x9;011a&lt;br&gt;&#xA;भानुमन्तमिवोद्यन्तं तमो घ्नन्तं दुरासदम् ॥&#x9;011c&lt;br&gt;&#xA;न भीष्मव्यसनं केचिन्नापि द्रोणस्य मारिष ।&#x9;012a&lt;br&gt;&#xA;नान्येषां पुरुषव्याघ्र मेनिरे तत्र कौरवाः ॥&#x9;012c&lt;br&gt;&#xA;ततस्तु त्वरयन्योधाञ्शङ्खशब्देन मारिष ।&#x9;013a&lt;br&gt;&#xA;कर्णो निष्कर्षयामास कौरवाणां महद्बलम् ॥&#x9;013c&lt;br&gt;&#xA;व्यूहं व्यूह्य महेष्वासो मकरं शत्रुतापनः ।&#x9;014a&lt;br&gt;&#xA;प्रत्युद्ययौ तथा कर्णः पाण्डवान्विजिगीषया ॥&#x9;014c&lt;br&gt;&#xA;मकरस्य तु तुण्डे वै कर्णो राजन्व्यवस्थितः ।&#x9;015a&lt;br&gt;&#xA;नेत्राभ्यां शकुनिः शूर उलूकश्च महारथः ॥&#x9;015c&lt;br&gt;&#xA;द्रोणपुत्रस्तु शिरसि ग्रीवायां सर्वसोदराः ।&#x9;016a&lt;br&gt;&#xA;मध्येदुर्योधनो राजा बलेन महता वृतः ॥&#x9;016c&lt;br&gt;&#xA;वामपादे तु राजेन्द्र कृतवर्मा व्यवस्थितः ।&#x9;017a&lt;br&gt;&#xA;नारायणबलैर्युक्तो गोपालैर्युद्धदुर्मदैः ॥&#x9;017c&lt;br&gt;&#xA;पादे तु दक्षिणे राजन्गौतमः सत्यविक्रमः ।&#x9;018a&lt;br&gt;&#xA;त्रिगर्तैः सुमहेष्वासैर्दाक्षिणात्यैश्च संवृतः ॥&#x9;018c&lt;br&gt;&#xA;अनुपादे तु यो वामस्तत्र शल्यो व्यवस्थितः ।&#x9;019a&lt;br&gt;&#xA;महत्या सेनया सार्धं मद्रदेशसमुत्थया ॥&#x9;019c&lt;br&gt;&#xA;दक्षिणे तु महाराज सुषेणः सत्यसङ्गरः ।&#x9;020a&lt;br&gt;&#xA;वृतो रथमहस्रेण दन्तिनां च त्रिभिः शतैः ॥&#x9;020c&lt;br&gt;&#xA;पुच्छे ह्यास्तां महावीर्यौ भ्रातरौ पार्थिवौ तदा ।&#x9;021a&lt;br&gt;&#xA;चित्रश्च चित्रसेनश्च महत्या सेनया वृतौ ॥&#x9;021c&lt;br&gt;&#xA;तथा प्रयाते राजेन्द्र कर्णे नरवरोत्तमे ।&#x9;022a&lt;br&gt;&#xA;धनञ्जयमभिपेक्ष्य धर्मराजोऽब्रवीदिदम् ॥&#x9;022c&lt;br&gt;&#xA;पश्य पार्थ यथा सेना धार्तराष्ट्रीह संयुगे ।&#x9;023a&lt;br&gt;&#xA;कर्णेन विहिता वीर गुप्ता वीरैर्महारथैः ॥&#x9;023c&lt;br&gt;&#xA;हतवीरतमा ह्येषा धार्तराष्ट्री महाचमूः ।&#x9;024&lt;br&gt;&#xA;फल्गुशेषा महाबाहो तृणैस्तुल्या मता मम ॥&#x9;024a&lt;br&gt;&#xA;एको ह्यत्र महेष्वासः सूतपुत्रो विराजते ।&#x9;025c&lt;br&gt;&#xA;सदेवासुरगन्धर्वैः सकिन्नरमहोरगैः ।&#x9;025a&lt;br&gt;&#xA;चराचरैस्त्रिभिर्लोकैरजेयो यो महारथः ॥&#x9;025c&lt;br&gt;&#xA;तं हत्वाऽद्य महाबाहो विजयस्तव फल्गुन ।&#x9;026a&lt;br&gt;&#xA;उद्धृतश्च भवेच्छल्यो मम द्वादशवार्षिकः ॥&#x9;026c&lt;br&gt;&#xA;एवं ज्ञात्वा महाबाहो व्यूहं व्यूह यथेच्छसि ॥&#x9;027ac&lt;br&gt;&#xA;सञ्जय उवाच ।&#x9;028&lt;br&gt;&#xA;भ्रातुरेतद्वचः श्रुत्वा पाण्डवः श्वेतवाहनः ।&#x9;028a&lt;br&gt;&#xA;अर्धचन्द्रेण व्यूहेन प्रत्यव्यूहत तां चमूम् ॥&#x9;028c&lt;br&gt;&#xA;वामपार्श्वे तु तस्याथ भीमसेनो व्यवस्थितः ।&#x9;029a&lt;br&gt;&#xA;दक्षिणे च महेष्वासो धृष्टद्युम्नो व्यवस्थितः ॥&#x9;029c&lt;br&gt;&#xA;मध्ये व्यूहस्य राजा तु पाण्डवश्च धनञ्जयः ।&#x9;030a&lt;br&gt;&#xA;नकुलः सहदेवश्च धर्मराजस्य पृष्ठतः ॥&#x9;030c&lt;br&gt;&#xA;चक्ररक्षौ तु पाञ्चाल्यौ युधामन्यूत्तमौजसौ ।&#x9;031a&lt;br&gt;&#xA;पार्थं न जहतुर्युद्वे पाल्यमानौ किरीटिना ॥&#x9;031c&lt;br&gt;&#xA;शेषा नृपतयो वीराः स्थिता व्यूहस्य दंशिताः ।&#x9;032a&lt;br&gt;&#xA;यथाभागं यथोत्साहं यथायत्नं च भारत ॥&#x9;032c&lt;br&gt;&#xA;एवमेतन्महाव्यूहं व्यूह्य भारत पाण्डवाः ।&#x9;033a&lt;br&gt;&#xA;तावकाश्च महेष्वासा युद्धायैव मनो दधुः ॥&#x9;033c&lt;br&gt;&#xA;दृष्ट्वा व्यूढां तव चमूं सूतपुत्रेण संयुगे ।&#x9;034a&lt;br&gt;&#xA;निहतान्पाण्डवान्मेने धार्तराष्ट्रः सबान्धवः ॥&#x9;034c&lt;br&gt;&#xA;तथैव पाण्डवीं सेनां व्यूढां दृष्ट्वा युधिष्ठिरः ।&#x9;035a&lt;br&gt;&#xA;धार्तराष्ट्रान्हतान्मेने सकर्णान्वै जनाधिपः ॥&#x9;035c&lt;br&gt;&#xA;ततः शङ्खाश्च भेर्यश्च पणवानकगोमुखाः ।&#x9;036a&lt;br&gt;&#xA;डिण्डिमाश्चाप्यहन्यन्त झर्झराश्च समन्ततः ॥&#x9;036c&lt;br&gt;&#xA;सेनयोरुभयो राजन्प्रावाद्यन्त महास्वनाः ।&#x9;037a&lt;br&gt;&#xA;सिंहनादश्च सञ्जज्ञे शूराणां जयगृद्धिनाम् ॥&#x9;037c&lt;br&gt;&#xA;हयहेषितशब्दाश्च वारणानां च बृंहिताः ।&#x9;038a&lt;br&gt;&#xA;रथनेमिस्वनाश्चोग्राः सम्बभूवुर्जनाधिप ॥&#x9;038c&lt;br&gt;&#xA;न द्रोणव्यसनं कश्चिज्जानीते तत्र भारत ।&#x9;039a&lt;br&gt;&#xA;दृष्ट्वा कर्णं महेष्वासं मुखे व्यूहस्य दंशितम् ॥&#x9;039c&lt;br&gt;&#xA;उभे सैन्ये महाराज प्रहृष्टनरसङ्कुले ।&#x9;040a&lt;br&gt;&#xA;योद्वुकामे स्थिते राजन्हन्तुमन्योन्यमोजसा ॥&#x9;040c&lt;br&gt;&#xA;विजये जातसंरम्भे दृष्ट्वाऽन्योन्यं व्यवस्थिते ।&#x9;041a&lt;br&gt;&#xA;अनीकमध्ये राजेन्द्र चेरतुः कर्णपाण्डवौ ॥&#x9;041c&lt;br&gt;&#xA;नृत्यन्त्याविव ते सेने समेयातां परस्परम् ।&#x9;042a&lt;br&gt;&#xA;तयोः पक्षप्रपक्षेभ्यो निर्ययुर्युद्धलिप्सवः ॥&#x9;042c&lt;br&gt;&#xA;ततः प्रववृते युद्धं नरवारणवाजिनाम् ।&#x9;043a&lt;br&gt;&#xA;रथानां च महाराज अन्योन्यमभिनिघ्नताम् ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/009/</guid>
      <description>&lt;p&gt;अध्यायः 009&lt;/p&gt;&#xA;&lt;p&gt;सङ्कुलयुद्धम् ॥ 1 ॥ भीमेन क्षेमधूर्तिवधः ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ते सेनेऽन्योन्यमासाद्य प्रहृष्टाश्वनरद्विपे ।&#x9;001a&lt;br&gt;&#xA;बृहत्यौ सम्प्रजह्राते देवासुरचमूसमे ॥&#x9;001c&lt;br&gt;&#xA;ततो नानारथाश्वेभाः पत्तयश्चोग्रविक्रमाः ।&#x9;002a&lt;br&gt;&#xA;सम्प्रहारान्भृशं चक्रुर्देहपाप्मविनाशनान् ॥&#x9;002c&lt;br&gt;&#xA;पूर्णचन्द्रार्कपद्मानां कान्तित्विड्गन्धतः समैः ।&#x9;003a&lt;br&gt;&#xA;उत्तमाङ्गैर्नृसिंहानां नृसिंहास्तस्तरुर्महीम् ॥&#x9;003c&lt;br&gt;&#xA;अर्धचन्द्रैस्तथा भल्लैः क्षुरप्रैरसिपट्टसैः ।&#x9;004a&lt;br&gt;&#xA;परश्वथैश्चापहृतान्युत्तमाङ्गानि युध्यताम् ॥&#x9;004c&lt;br&gt;&#xA;व्यायतायतबाहूनां व्यायतायतबाहुभिः ।&#x9;005a&lt;br&gt;&#xA;बाहवः पातिता रेजुर्धरण्यां सायुधाङ्गदैः ॥&#x9;005c&lt;br&gt;&#xA;तैः स्फुरद्भिर्मही भाति रक्ताङ्गुलितलैस्तथा ।&#x9;006a&lt;br&gt;&#xA;गरुडप्रहितैरुग्रैः पञ्चास्यैरुरगैरिव ॥&#x9;006c&lt;br&gt;&#xA;द्विरदस्यन्दनाश्वेभ्यः पेतुर्वीरा द्विषद्धताः ।&#x9;007a&lt;br&gt;&#xA;विमानेभ्यो यथा क्षीणे पुण्ये स्वर्गसदस्तथा ॥&#x9;007c&lt;br&gt;&#xA;गदाभिरन्ये गुर्वीभिः परिघैर्मुसलैरपि ।&#x9;008a&lt;br&gt;&#xA;पोथिताः शतशः पेतुर्वीरा वीरतरै रणे ॥&#x9;008c&lt;br&gt;&#xA;रथा रथैर्विमथिता मत्ता मत्तैर्द्विपा द्विपैः ।&#x9;009a&lt;br&gt;&#xA;सादिनः सादिभिश्चैव तस्मिन्परमसङ्कुले ॥&#x9;009c&lt;br&gt;&#xA;रथैर्नरा रथा नागैरश्वारोहाश्च पत्तिभिः ।&#x9;010a&lt;br&gt;&#xA;अश्वारोहैः पदाताश्च निहता युधि शेरते ॥&#x9;010c&lt;br&gt;&#xA;रथाश्वपत्तयो नागै रथाश्वेभाश्च पत्तिभिः ।&#x9;011a&lt;br&gt;&#xA;रथपत्तिद्विपाश्चाश्चै रथैश्चापि नरद्विपाः ॥&#x9;011c&lt;br&gt;&#xA;रथाश्वेभनराणां तु नराश्वेभरथैः कृतम् ।&#x9;012a&lt;br&gt;&#xA;पाणिपादैश्च शस्त्रैश्च रथैश्च कदनं महत् ॥&#x9;012c&lt;br&gt;&#xA;तथा तस्मिन्बले शूरैर्वध्यमाने हतेऽपि च ।&#x9;013a&lt;br&gt;&#xA;अस्मानभ्याययुः पार्था वृकोदरपुरोगमाः ॥&#x9;013c&lt;br&gt;&#xA;धृष्टद्युम्नः शिखण्डी च द्रौपदेयाः प्रभद्रकाः ।&#x9;014a&lt;br&gt;&#xA;सात्यकिश्चेकितानश्च द्राविडैः सैनिकैः सह ॥&#x9;014c&lt;br&gt;&#xA;वृता व्यूहेन महता पाण्ड्याश्चोलाः सकेरलाः ।&#x9;015a&lt;br&gt;&#xA;व्यूढोरस्का दीर्घभुजाः प्रांशवः पृथुलोचनाः ॥&#x9;015c&lt;br&gt;&#xA;आपीडिनो रक्तदन्ता मत्तमातङ्गविक्रमाः ।&#x9;016a&lt;br&gt;&#xA;नानाविरागवसाना गन्धचूर्णावचूर्णिताः ॥&#x9;016c&lt;br&gt;&#xA;बद्धासयः पाशहस्ता वारणप्रतिवारणाः ।&#x9;017a&lt;br&gt;&#xA;समानमृत्यवो राजन्नात्यजन्त परस्परम् ॥&#x9;017c&lt;br&gt;&#xA;कलापिनश्चापहस्ता दीर्घकेशाः प्रियंवदाः ।&#x9;018a&lt;br&gt;&#xA;पत्तयः सायकैर्विद्धा घोररूपपराक्रमाः ॥&#x9;018c&lt;br&gt;&#xA;अथापरे पुनः शूराश्चेदिपाञ्चालकेकयाः ।&#x9;019a&lt;br&gt;&#xA;कारूशाः कोसलाः काञ्च्या मागधाश्चापि दुद्रुवुः ॥&#x9;019c&lt;br&gt;&#xA;तेषां रथाश्वनागाश्च प्रवराश्चोग्रपत्तयः ।&#x9;020a&lt;br&gt;&#xA;नानाबाणरवैर्हृष्टा नृत्यन्ति च हसन्ति च ॥&#x9;020c&lt;br&gt;&#xA;तस्य सैन्यस्य महतो महामात्रवरैर्वृतः ।&#x9;021a&lt;br&gt;&#xA;मध्ये वृकोदरोऽभ्यायात्त्वदीयान्नागधूर्गतः ॥&#x9;021c&lt;br&gt;&#xA;स नागप्रवरोऽत्युग्रो विधिवत्कल्पितो बभौ ।&#x9;022a&lt;br&gt;&#xA;उदयाग्राद्रिभवनं यथाऽभ्युदितभास्करम् ॥&#x9;022c&lt;br&gt;&#xA;तस्यायसं वर्मवरं वररत्नविभूषितम् ।&#x9;023a&lt;br&gt;&#xA;ताराव्याप्तस्य नभसः शारदस्य समं त्विषा ॥&#x9;023c&lt;br&gt;&#xA;स तोमरव्यग्रकरश्चारुमौलिः स्वलङ्कृतः ।&#x9;024a&lt;br&gt;&#xA;शरन्मध्यन्दिनार्काभस्तेजसा प्रादहद्रिपून् ॥&#x9;024c&lt;br&gt;&#xA;तं दृष्ट्वा द्विरदं दूरात्क्षेमधूर्तिर्द्विपस्थितः ।&#x9;025a&lt;br&gt;&#xA;आह्वयन्नभिदुद्राव प्रहसन्पृतनामुखे ॥&#x9;025c&lt;br&gt;&#xA;तयोः समभवद्युद्धं द्विपयोरुग्ररूपयोः ।&#x9;026a&lt;br&gt;&#xA;यदृच्छया द्रुतवतोर्महापर्वतयोरिव ॥&#x9;026c&lt;br&gt;&#xA;संसक्तनागौ तौ वीरौ तोमरैरितरेतरम् ।&#x9;027a&lt;br&gt;&#xA;बलवत्सूर्यरश्म्याभैर्भित्त्वाऽन्योन्यं विनेदतुः ॥&#x9;027c&lt;br&gt;&#xA;व्यपसृत्य तु नागाभ्यां मण्डलानि विचेरतुः ।&#x9;028a&lt;br&gt;&#xA;प्रगृह्य चोभौ धनुषी जघ्नतुर्वै परस्परम् ॥&#x9;028c&lt;br&gt;&#xA;क्ष्वेडितास्फोटितरवैर्बाणशब्दैस्तु सर्वतः ।&#x9;029a&lt;br&gt;&#xA;तौ जनं हर्षयन्तौ च सिंहनादं प्रचक्रतुः ॥&#x9;029c&lt;br&gt;&#xA;समुद्यतकराभ्यां तौ द्विपाभ्यां कृतिनावुभौ ।&#x9;030a&lt;br&gt;&#xA;वातोद्धूतपताकाभ्यां युयुधाते महाबलौ ॥&#x9;030c&lt;br&gt;&#xA;तावन्योन्यस्य धनुषी छित्त्वाऽन्योन्यं विनेदतुः ।&#x9;031a&lt;br&gt;&#xA;शक्तितोमरवर्षेण प्रावृण्मेघाविवाम्बुभिः ॥&#x9;031c&lt;br&gt;&#xA;क्षेमधूर्तिस्तदा भीमं तोमरेण स्तनान्तरे ।&#x9;032a&lt;br&gt;&#xA;निर्बिभेदातिवेगेन षड्भिश्चाप्यपरैर्नदन् ॥&#x9;032c&lt;br&gt;&#xA;स भीमसेनः शुशुभे तोमरैरङ्गमाश्रितैः ।&#x9;033a&lt;br&gt;&#xA;क्रोधदीप्तवपुर्मेघैः सप्तसप्तिरिवांशुमान् ॥&#x9;033c&lt;br&gt;&#xA;ततो भास्करवर्णाभमञ्जोगतिमयस्मयम् ।&#x9;034a&lt;br&gt;&#xA;ससर्ज तोमरं भीमः प्रत्यमित्राय यत्नवान् ॥&#x9;034c&lt;br&gt;&#xA;ततः करूशाधिपतिश्चापमानम्य सायकैः ।&#x9;035a&lt;br&gt;&#xA;दशभिस्तोमरं भित्त्वा षष्ट्या विव्याध पाण्डवम् ॥&#x9;035c&lt;br&gt;&#xA;अथ कार्मुकमादाय भीमो जलदनिः स्वनम् ।&#x9;036a&lt;br&gt;&#xA;रिपोरभ्यर्दयन्नागमुन्नदन्पाण्डवाः शरैः ॥&#x9;036c&lt;br&gt;&#xA;स शरौघार्दितो नागो भीमसेनेन संयुगे ।&#x9;037a&lt;br&gt;&#xA;गृह्यमाणोऽपि नातिष्ठद्वातोद्धूत इवाम्बुदः ॥&#x9;037c&lt;br&gt;&#xA;तमभ्यधावद्द्विरदं भीमो भीमस्य नागराट् ।&#x9;038a&lt;br&gt;&#xA;महावातेरितं मेघं वातोद्धूत इवाम्बुदः ॥&#x9;038c&lt;br&gt;&#xA;सन्निवार्यात्मनो नागं क्षेमधूर्तिः प्रतापवान् ।&#x9;039a&lt;br&gt;&#xA;विव्याधाभिद्रुतं बाणैर्भीमसेनस्य कुञ्जरम् ॥&#x9;039c&lt;br&gt;&#xA;ततः साधुविसृष्टेन क्षुरेणानतपर्वणा ।&#x9;040a&lt;br&gt;&#xA;छित्त्वा शरासनं शत्रोर्नागं चापि प्रमार्दयत् ॥&#x9;040c&lt;br&gt;&#xA;ततः क्रुद्धो रणे भीमं क्षेमधूर्तिः पराभिनत् ।&#x9;041a&lt;br&gt;&#xA;जघान चास्य द्विरदं नाराचैः सर्वमर्मसु ॥&#x9;041c&lt;br&gt;&#xA;स पपात महानागो भीमसेनस्य भारत ।&#x9;042a&lt;br&gt;&#xA;पुरा नागस्य पतनादवप्लुत्य स्थितो महीम् ॥&#x9;042c&lt;br&gt;&#xA;भीमसेनोऽपि तन्नागं गदया समपोथयत् ।&#x9;043a&lt;br&gt;&#xA;तस्मात्प्रमथितान्नागात्क्षेमधूर्तिरवप्लुतः ॥&#x9;043c&lt;br&gt;&#xA;&#39;उद्धृत्य खड्गं निशितमभ्यधावत्स पाण्डवम्&#39; ।&#x9;044a&lt;br&gt;&#xA;उद्यतायुधमायान्तं गदयाऽहन्वृकोदरः ॥&#x9;044c&lt;br&gt;&#xA;स पपात हतः सासिर्व्यसुस्तमभितो द्विपम् ।&#x9;045a&lt;br&gt;&#xA;वज्रप्रभग्नमचलं सिंहो वज्रहतो यथा ॥&#x9;045c&lt;br&gt;&#xA;तं हतं नृपतिं दृष्ट्वा करूशानां यशस्करम् ।&#x9;046a&lt;br&gt;&#xA;प्राद्रावद्व्यथिता सेना त्वदीया भरतर्षभ ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/010/</guid>
      <description>&lt;p&gt;अध्यायः 010&lt;/p&gt;&#xA;&lt;p&gt;द्वन्द्वयुद्धम् ॥ 1 ॥ सात्यकिना विन्दानुविन्दवधः ॥ 2 ॥&lt;/p&gt;&#xA;&lt;p&gt;सञ्चय उवाच ।&#x9;001&lt;br&gt;&#xA;ततः कर्णो महेष्वासः पाण्डवानामनीकिनीम् ।&#x9;001a&lt;br&gt;&#xA;जघान समरे शूरः सन्नतपर्वभिः ॥&#x9;001c&lt;br&gt;&#xA;तथैव पाण्डवा राजंस्तव पुत्रस्य वाहिनीम् ।&#x9;002a&lt;br&gt;&#xA;कर्णस्य प्रमुखे क्रुद्धा निजघ्नुस्ते महारथाः ॥&#x9;002c&lt;br&gt;&#xA;कर्णोऽपि राजन्समरे व्यहनत्पाण्डवीं चमूम् ।&#x9;003a&lt;br&gt;&#xA;नाराचैरर्करश्म्याभैः कर्मारपरिमार्जितैः ॥&#x9;003c&lt;br&gt;&#xA;तत्र भारत कर्णेन नाराचैस्ताडिता गजाः ।&#x9;004a&lt;br&gt;&#xA;नेदुः सेदुश्च मम्लुश्च बभ्रुमुश्च दिशो दश ॥&#x9;004c&lt;br&gt;&#xA;वध्यमाने बले तस्मिन्सूतपुत्रेण मारिष ।&#x9;005a&lt;br&gt;&#xA;नकुलोऽभ्यद्रवत्तूर्णं सूतपुत्रं महारणे ॥&#x9;005c&lt;br&gt;&#xA;भीमसेनस्तथा द्रौणिं कुर्वाणं कर्म दुष्करम् ।&#x9;006a&lt;br&gt;&#xA;विन्दानुविन्दौ कैकेयौ सात्यकिः समवारयत् ॥&#x9;006c&lt;br&gt;&#xA;श्रुतकर्माणमायान्तं चित्रसेनो महीपतिः ।&#x9;007a&lt;br&gt;&#xA;प्रतिविन्ध्यस्तथा चित्रं चित्रकेतनकार्मुकम् ॥&#x9;007c&lt;br&gt;&#xA;दुर्योधनस्तु राजानं धर्मपुत्रं युधिष्ठिरम् ।&#x9;008a&lt;br&gt;&#xA;संशप्तकगणा हृष्टा ह्यभ्यधावन्धनञ्जयम् ॥&#x9;008c&lt;br&gt;&#xA;धृष्टद्युम्नः कृपं चापि तस्मिन्वीरवरक्षये ।&#x9;009a&lt;br&gt;&#xA;शिखण्डी कृतवर्माणं समासादयदच्युतम् ॥&#x9;009c&lt;br&gt;&#xA;श्रुतकीर्तिस्तथा शल्यं माद्रीपुत्रः सुतं तव ।&#x9;010a&lt;br&gt;&#xA;दुःशासनं महाराज सहदेवः प्रतापवान् ॥&#x9;010c&lt;br&gt;&#xA;कैकेयौ सात्यकिं युद्धे शरवर्षेण भास्वता ।&#x9;011a&lt;br&gt;&#xA;सात्यकिः केकयौ चापि च्छादयामास भारत ॥&#x9;011c&lt;br&gt;&#xA;तावेनं भ्रातरौ वीरौ जघ्नतुर्हृदये भृशम् ।&#x9;012a&lt;br&gt;&#xA;विषाणाभ्यां यथा नागौ प्रतिनागं महावने ॥&#x9;012c&lt;br&gt;&#xA;शरसम्बिन्नवर्माणौ तावुभौ भ्रातरौ रणे ।&#x9;013a&lt;br&gt;&#xA;सात्यकिं सत्यकर्माणं राजन्विव्यधतुः शरैः ॥&#x9;013c&lt;br&gt;&#xA;तौ सात्यकिर्महाराज प्रहसन्सर्वतोदिशः ।&#x9;014a&lt;br&gt;&#xA;छादयञ्छरवर्षेण वारयामास भारत ॥&#x9;014c&lt;br&gt;&#xA;वार्यमाणौ ततस्तौ हि शैनेयशरवृष्टिभिः ।&#x9;015a&lt;br&gt;&#xA;शैनेयस्य रथं तूर्णं छादयामासतुः शरैः ॥&#x9;015c&lt;br&gt;&#xA;तयोस्तु धनुषी चित्रे छित्त्वा शौरिर्महायशाः ।&#x9;016a&lt;br&gt;&#xA;अथ तौ सायकैस्तीक्ष्णैर्वारयामास सात्यकिः ॥&#x9;016c&lt;br&gt;&#xA;अथान्ये धनुषी चित्रे प्रगृह्य च महाशरान् ।&#x9;017a&lt;br&gt;&#xA;सात्यकिं छादयन्तौ तौ चेरतुर्लघु सुष्ठु च ॥&#x9;017c&lt;br&gt;&#xA;ताभ्यां मुक्ता महाबाणाः कङ्कबर्हिणवाससः ।&#x9;018a&lt;br&gt;&#xA;द्योतयन्तो दिशः सर्वाः सम्पेतुः स्वर्णभूषणाः ॥&#x9;018c&lt;br&gt;&#xA;बाणान्धकारमभवत्तयो राजन्महामृधे ।&#x9;019a&lt;br&gt;&#xA;अन्योन्यस्य धनुश्चैव चिच्छिदुस्ते महारथाः ॥&#x9;019c&lt;br&gt;&#xA;ततः क्रुद्धो महाराज सात्वतो युद्धदुर्मदः ।&#x9;020a&lt;br&gt;&#xA;धनुरन्यत्समादाय सज्यं कृत्वा च संयुगे ॥&#x9;020c&lt;br&gt;&#xA;क्षुरप्रेण सुतीक्ष्णेन ह्यनुविन्दशिरोऽहरत् ।&#x9;021a&lt;br&gt;&#xA;अपतत्तच्छिरो राजन्कुण्डलोपचितं महत् ॥&#x9;021c&lt;br&gt;&#xA;शम्बरस्य शिरो यद्वन्निहतस्य महारणे ।&#x9;022a&lt;br&gt;&#xA;शोचयन्केकयान्सर्वाञ्जगामाशु वसुन्धराम् ॥&#x9;022c&lt;br&gt;&#xA;तं दृष्ट्वा निहतं शूरं भ्राता तस्य महारथः ।&#x9;023a&lt;br&gt;&#xA;सज्यमन्यद्धनुः कृत्वा शैनेयं पर्यवारयत् ॥&#x9;023c&lt;br&gt;&#xA;स षष्ट्या सात्यकिं विद्व्वा स्वर्णपुङ्खैः शिलाशितैः ।&#x9;024a&lt;br&gt;&#xA;ननाद बलवन्नादं तिष्ठतिष्ठेति चाब्रवीत् ॥&#x9;024c&lt;br&gt;&#xA;सात्यकिं च ततस्तूर्णं केकयानां महारथः ।&#x9;025a&lt;br&gt;&#xA;शरैरनेकसाहस्रैर्बाह्वोरुरसि चार्पयत् ॥&#x9;025c&lt;br&gt;&#xA;स शरैः क्षतसर्वाङ्गः सात्यकिः सत्यविक्रमः ।&#x9;026a&lt;br&gt;&#xA;रराज समरे राजन्सपुष्प इव किंशुकः ॥&#x9;026c&lt;br&gt;&#xA;सात्यकिः समरे विद्धः कैकेयेन महात्मना ।&#x9;027a&lt;br&gt;&#xA;कैकेयं पञ्चविंशत्या विव्याध प्रहसन्निव ॥&#x9;027c&lt;br&gt;&#xA;तावन्योन्यस्य समरे सञ्छिद्य धनुषी शुभे ।&#x9;028a&lt;br&gt;&#xA;हत्वा च सारथी तूर्णं हयांश्च रथिनां वरौ ॥&#x9;028c&lt;br&gt;&#xA;विरथावसियुद्धाय समाजग्मतुराहवे ।&#x9;029a&lt;br&gt;&#xA;शतचन्द्रचिते गृह्य चर्मणी सुभुजौ तथा ॥&#x9;029c&lt;br&gt;&#xA;विरोचेतां महारङ्गे निस्त्रिंशवरधारिणौ ।&#x9;030a&lt;br&gt;&#xA;यथा देवासुरे युद्धे जम्भशक्रौ महाबलौ ॥&#x9;030c&lt;br&gt;&#xA;मण्डलानि ततस्तौ तु विचन्तौ महारणे ।&#x9;031a&lt;br&gt;&#xA;अन्योन्यमभितस्तूर्णं समाजग्मतुराहवे ॥&#x9;031c&lt;br&gt;&#xA;अन्योन्यस्य वधे चैव चक्रतुर्यत्नमुत्तमम् ।&#x9;032a&lt;br&gt;&#xA;कैकेयस्य द्विधा चर्म ततश्चिच्छेद सात्वतः ॥&#x9;032c&lt;br&gt;&#xA;सात्यकेस्तु तथैवासौ चर्म चिच्छेद पार्थिवः ।&#x9;033a&lt;br&gt;&#xA;चर्म च्छित्त्वा तु कैकेयस्तारागणशतैर्वृतम् ।&#x9;033c&lt;br&gt;&#xA;चचार मण्डलान्येव गतप्रत्यागतानि च ॥&#x9;033e&lt;br&gt;&#xA;तं चरन्तं महारङ्गे निस्त्रिंशवरधारिणम् ।&#x9;034a&lt;br&gt;&#xA;अपहस्तेन चिच्छेद शैनेयस्त्वरयाऽन्वितः ॥&#x9;034c&lt;br&gt;&#xA;सवर्मा केकयो राजन्द्विधा च्छिन्नो महारणे ।&#x9;035a&lt;br&gt;&#xA;निपपात महेष्वासो वज्राहत इवाचलः ॥&#x9;035c&lt;br&gt;&#xA;तं निहत्य रणे शूरः शैनेयो रथसत्तमः ।&#x9;036a&lt;br&gt;&#xA;युधामन्युरथं तूर्णमारुरोह परन्तपः ॥&#x9;036c&lt;br&gt;&#xA;ततोऽन्यं रथमास्थाय विधिवत्कल्पितं पुनः ।&#x9;037a&lt;br&gt;&#xA;केकयानां महत्सैन्यं व्यधमत्सात्यकिः शरैः ॥&#x9;037c&lt;br&gt;&#xA;सा वध्यमाना समरे केकयानां महाचमूः ।&#x9;038a&lt;br&gt;&#xA;तमुत्सृज्य रणे शत्रुं प्रदुद्राव दिशो दश ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/011/</guid>
      <description>&lt;p&gt;अध्यायः 011&lt;/p&gt;&#xA;&lt;p&gt;प्रतिविन्ध्यश्रुतकर्मक्ष्यां चित्रचित्रसेनयोः संहारः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;श्रुतकर्मा ततो राजंश्चित्रसेनं महीपतिम् ।&#x9;001a&lt;br&gt;&#xA;आजघ्ने समरे क्रुद्धः पञ्चाशद्भिः शिलीमुखैः ॥&#x9;001c&lt;br&gt;&#xA;चित्रसेनस्तु तं राजन्नवभिर्नतपर्वभिः ।&#x9;002a&lt;br&gt;&#xA;श्रुतकर्माणमाहत्य सूतं विव्याध पञ्चभिः ॥&#x9;002c&lt;br&gt;&#xA;श्रुतकर्मा ततः क्रुद्धश्चित्रसेनं चमूमुखे ।&#x9;003a&lt;br&gt;&#xA;नाराचेन सुतीक्ष्णेन मर्मदेशे समार्पयत् ॥&#x9;003c&lt;br&gt;&#xA;सोऽतिविद्धो महाराज नाराचेन महात्मना ।&#x9;004a&lt;br&gt;&#xA;मूर्च्छामभिययौ वीरः कश्मलं चाविवेश ह ॥&#x9;004c&lt;br&gt;&#xA;एतस्मिन्नन्तरे चैनं श्रुतकीर्तिर्महायशाः ।&#x9;005a&lt;br&gt;&#xA;नवत्या जगतीपालं छादयामास पत्रिभिः ॥&#x9;005c&lt;br&gt;&#xA;प्रतिलभ्य ततः सञ्ज्ञां चित्रसेनो महारथः ।&#x9;006a&lt;br&gt;&#xA;धनुश्चिच्छेद भल्लेन तं च विव्याध सप्तभिः ॥&#x9;006c&lt;br&gt;&#xA;सोऽन्यत्कार्मुकमादाय वेगघ्नं रुक्मभूषितम् ।&#x9;007a&lt;br&gt;&#xA;चित्ररूपधरं चक्रे चित्रसेनं शरोर्मिभिः ॥&#x9;007c&lt;br&gt;&#xA;स शरैश्चित्रितो राजा चित्रमाल्यधरो युवा ।&#x9;008a&lt;br&gt;&#xA;अशोभत महारङ्गे श्वाविच्छललो यथा ॥&#x9;008c&lt;br&gt;&#xA;श्रुतकर्माणमथ वै नाराचेन स्तनान्तरे ।&#x9;009a&lt;br&gt;&#xA;बिभेद तरसा शूरस्तिष्ठतिष्ठेति चाब्रवीत् ॥&#x9;009c&lt;br&gt;&#xA;श्रुतकर्मापि समरे नाराचेन समर्पितः ।&#x9;010a&lt;br&gt;&#xA;सुस्राव रुधिरं तत्र गैरिकाम्बु यथाऽचलः ॥&#x9;010c&lt;br&gt;&#xA;ततः स रुधिराक्ताङ्गो रुधिरेण कृतच्छविः ।&#x9;011a&lt;br&gt;&#xA;रराज समरे वीरः सपुष्प इव किंशुकः ॥&#x9;011c&lt;br&gt;&#xA;श्रुतकर्मा ततो राजञ्शत्रुणा समभिद्रुतः ।&#x9;012a&lt;br&gt;&#xA;शत्रुसंवारणं क्रुद्धो द्विधा चिच्छेद कार्मुकम् ॥&#x9;012c&lt;br&gt;&#xA;अथैनं छिन्नधन्वानं नाराचानां शतैस्त्रिभिः ।&#x9;013a&lt;br&gt;&#xA;छादयन्समरे राजन्विव्याध च सुपत्रिभिः ॥&#x9;013c&lt;br&gt;&#xA;ततोऽपरेण भल्लेन तीक्ष्णेन निशितेन च ।&#x9;014a&lt;br&gt;&#xA;जहार सशिरस्त्राणं शिरस्तस्य महात्मनः ॥&#x9;014c&lt;br&gt;&#xA;तच्छिरो न्यपतद्भूमौ चित्रसेनस्य दीप्तिमत् ।&#x9;015a&lt;br&gt;&#xA;यदृच्छया यथा चन्द्रश्च्युतः स्वर्गान्महीतलम् ॥&#x9;015c&lt;br&gt;&#xA;राजानं निहतं दृष्ट्वा तेऽभिसारं तु मारिष ।&#x9;016a&lt;br&gt;&#xA;अभ्यद्रवन्त वेगेन चित्रसेनस्य सैनिकाः ॥&#x9;016c&lt;br&gt;&#xA;ततः क्रुद्धो महेष्वासस्तत्सैन्यं प्राद्रवच्छरैः ।&#x9;017a&lt;br&gt;&#xA;अन्तकाले यथा क्रुद्धः सर्वभूतानि प्रेतराट् ॥&#x9;017c&lt;br&gt;&#xA;ते वध्यमानाः समरे तव पौत्रेण धन्विना ।&#x9;018a&lt;br&gt;&#xA;व्यद्रवन्त दिशस्तूर्णं दावदग्धा इव द्विपाः ॥&#x9;018c&lt;br&gt;&#xA;तांस्तु विद्रवतो दृष्ट्वा निरुत्साहान्द्विषज्जये ।&#x9;019a&lt;br&gt;&#xA;द्रावयन्निषुभिस्तीक्ष्णैः श्रुतकर्मा व्यरोचत ॥&#x9;019c&lt;br&gt;&#xA;प्रतिविन्ध्यस्ततश्चित्रं भित्त्वा पञ्चभिराशुगैः ।&#x9;020a&lt;br&gt;&#xA;सारथिं च त्रिभिर्विद्व्वा ध्वजमेकेषुणापि च ॥&#x9;020c&lt;br&gt;&#xA;तं चित्रो नवभिर्भल्लैर्बाह्वोरुरसि चार्पयत् ।&#x9;021a&lt;br&gt;&#xA;स्वर्णपुङ्खैः प्रसन्नाग्रैः कङ्कबर्हिणवाजितैः ॥&#x9;021c&lt;br&gt;&#xA;प्रतिविन्ध्यो धनुश्छित्त्वा तस्य भारत सायकैः ।&#x9;022a&lt;br&gt;&#xA;पञ्चभिर्निशितैर्बाणैरथैनं स हि जघ्निवान् ॥&#x9;022c&lt;br&gt;&#xA;ततः शक्तिं महाराज स्वर्णघण्टां दुरासदाम् ।&#x9;023a&lt;br&gt;&#xA;प्राहिणोत्प्रतिविन्ध्याय विचिन्वन्तीमसूनिव ॥&#x9;023c&lt;br&gt;&#xA;तामापतन्तीं सहसा शक्तिमुल्कामिवाम्बरे ।&#x9;024a&lt;br&gt;&#xA;द्विधा चिच्छेद समरे प्रतिविन्ध्यो हसन्निव ॥&#x9;024c&lt;br&gt;&#xA;सा पपात द्विधा छिन्ना प्रतिविन्ध्यशरैः शितैः ।&#x9;025a&lt;br&gt;&#xA;युगान्ते सर्वभूतानि त्रासयन्ती यथाऽशनिः ॥&#x9;025c&lt;br&gt;&#xA;शक्तिं तां प्रहतां दृष्ट्वा चित्रो गृह्य महागदाम् ।&#x9;026a&lt;br&gt;&#xA;प्रतिविन्ध्याय चिक्षेप रुक्मजालविभूषिताम् ॥&#x9;026c&lt;br&gt;&#xA;सा जघान हयांस्तस्य सारथिं च महारणे ।&#x9;027a&lt;br&gt;&#xA;रथं प्रमृद्य वेगेन धरणीमन्वपद्यत ॥&#x9;027c&lt;br&gt;&#xA;एतस्मिन्नेव काले तु रथादाप्लुत्य भारत ।&#x9;028a&lt;br&gt;&#xA;शक्तिं चिक्षेप चित्राय स्वर्णदण्डामलङ्कृताम् ॥&#x9;028c&lt;br&gt;&#xA;तामापतन्तीं जग्राह चित्रो राजन्महामनाः ।&#x9;029a&lt;br&gt;&#xA;ततस्तामेव चिक्षेप प्रतिविन्ध्याय पार्थिवः ॥&#x9;029c&lt;br&gt;&#xA;समासाद्य रणे शूरं प्रतिविन्ध्यं महाप्रभा ।&#x9;030a&lt;br&gt;&#xA;पतिताऽभासयश्चैव तं देशमशनिर्यथा ॥&#x9;030c&lt;br&gt;&#xA;प्रतिविन्ध्यस्ततो राजंस्तोमरं हेमभूषितम् ।&#x9;031a&lt;br&gt;&#xA;प्रेषयामास सङ्क्रुद्धश्चित्रस्य वधकाङ्क्षया ॥&#x9;031c&lt;br&gt;&#xA;स तस्य गात्रावरणं भित्त्वा हृदयमेव च ।&#x9;032a&lt;br&gt;&#xA;जगाम धरणीं तूर्णं महोरग इवाशयम् ॥&#x9;032c&lt;br&gt;&#xA;स पपात तदा राजा तोमरेण समाहतः ।&#x9;033a&lt;br&gt;&#xA;प्रसार्य विपुलौ बाहू पीनौ परिघसन्निभौ ॥&#x9;033c&lt;br&gt;&#xA;चित्रं सम्प्रेक्ष्य निहतं तावका रणशोभिनः ।&#x9;034a&lt;br&gt;&#xA;अभ्यद्रवन्त वेगेन प्रतिविन्ध्यं समन्ततः ॥&#x9;034c&lt;br&gt;&#xA;सृजन्तो विविधान्बाणाञ्शतघ्नीश्च सकिङ्किणीः ।&#x9;035a&lt;br&gt;&#xA;तमवच्छादयामासुः सूर्यमभ्रगणा इव ॥&#x9;035c&lt;br&gt;&#xA;तान्विधम्य महाबाहुः शरजालेन संयुगे ।&#x9;036a&lt;br&gt;&#xA;व्यद्रावयत्तव चमूं वज्रहस्त इवासुरीम् ॥&#x9;036c&lt;br&gt;&#xA;ते वध्यमानाः समरे तावकाः पाण्डवैर्नृप ।&#x9;037a&lt;br&gt;&#xA;विप्रकीर्यन्त सहसा वातनुन्ना घना इव ॥&#x9;037c&lt;br&gt;&#xA;विप्रद्रुते बले तस्मिन्वध्यमाने समन्ततः ।&#x9;038a&lt;br&gt;&#xA;द्रौणिरेकोऽभ्ययात्तूर्णं भीमसेनं महाबलम् ॥&#x9;038c&lt;br&gt;&#xA;तः समागमो घोरो बभूव सहसा तयोः ।&#x9;039a&lt;br&gt;&#xA;यथा दैवासुरे युद्धे वृत्रवासवयोरिव ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/012/</guid>
      <description>&lt;p&gt;श्रीः&#xA;अध्यायः 012&lt;/p&gt;&#xA;&lt;p&gt;भीमाश्वत्थाम्नोर्युद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;भीमसेनं ततो द्रौणी राजन्विव्याध पत्रिणा ।&#x9;001a&lt;br&gt;&#xA;परया त्वरया युक्तो दर्शयन्नस्त्रलाघवम् ॥&#x9;001c&lt;br&gt;&#xA;अथैनं पुनराजघ्ने नवत्या निशितैः शरैः ।&#x9;002a&lt;br&gt;&#xA;सर्वमर्माणि सम्प्रेक्ष्य मर्मज्ञो लघुहस्तवत् ॥&#x9;002c&lt;br&gt;&#xA;भीमसेनः समाकीर्णो द्रौणिना निशितैः शरैः ।&#x9;003a&lt;br&gt;&#xA;रराज समरे राजन्रश्मिवानिव भास्करः ॥&#x9;003c&lt;br&gt;&#xA;ततः शरसहस्रेण सुप्रयुक्तेन पाण्डवः ।&#x9;004a&lt;br&gt;&#xA;द्रोणपुत्रमवच्छाद्य सिंहनादममुञ्चत ॥&#x9;004c&lt;br&gt;&#xA;शरैः शरांस्ततो द्रौणिः संवार्य युधि पाण्डवम् ।&#x9;005a&lt;br&gt;&#xA;ललाटेऽभ्याहनद्राजन्नाराचेन स्मयन्निव ॥&#x9;005c&lt;br&gt;&#xA;ललाटस्थं ततो बाणं धारयामास पाण्डवः ।&#x9;006a&lt;br&gt;&#xA;यथा शृङ्गं वने दृप्तः खड्गो धारयते नृप ॥&#x9;006c&lt;br&gt;&#xA;ततो द्रौणिं रणे भीमो यतमानं पराक्रमी ।&#x9;007a&lt;br&gt;&#xA;त्रिभिर्विव्याध नाराचैर्ललाटे विस्मयन्निव ॥&#x9;007c&lt;br&gt;&#xA;ललाटस्थैस्ततो बाणैर्ब्राह्मणोऽसौ व्यशोभत ।&#x9;008a&lt;br&gt;&#xA;प्रावृषीव यथा सिक्तस्त्रिशृङ्गः पर्वतोत्तमः ॥&#x9;008c&lt;br&gt;&#xA;ततः शरशतैर्द्रौणिरर्दयामास पाण्डवम् ।&#x9;009&lt;br&gt;&#xA;न चैनं कम्पयामास मातरिश्वेव पर्वतम् ॥&#x9;009&lt;br&gt;&#xA;तथैव पाण्डवो युद्धे द्रौणिं शरशतैः शितैः ।&#x9;010&lt;br&gt;&#xA;नाकम्पयत संहृष्टो वार्योध इव पर्वतम् ॥&#x9;010&lt;br&gt;&#xA;तावन्योन्यं शरैर्घोरैश्छादयानौ महारथौ ।&#x9;011&lt;br&gt;&#xA;रथवर्यगतौ वीरौ शुशुभाते बलोत्कटौ ॥&#x9;011&lt;br&gt;&#xA;आदित्याविव सन्दीप्तौ लोकक्षयकरावुभौ ।&#x9;012&lt;br&gt;&#xA;स्वरश्मिभिरिवान्योन्यं तापयन्तौ शरोत्तमैः ॥&#x9;012&lt;br&gt;&#xA;ततः प्रविकृते यत्नं कुर्वाणौ तौ महारणे ।&#x9;013&lt;br&gt;&#xA;कृतप्रतिकृते यत्तौ शरसङ्घैरभीतवत् ॥&#x9;013&lt;br&gt;&#xA;व्याघ्राविव च सङ्ग्रामे चेरतुस्तौ नरोत्तमौ ।&#x9;014&lt;br&gt;&#xA;शरदंष्ट्रौ दुराधर्षौ चापवक्रौ भयङ्करौ ॥&#x9;014&lt;br&gt;&#xA;अभूतां तावदृश्यौ च शरजालैः समन्ततः ।&#x9;015&lt;br&gt;&#xA;मेघजालैरिव च्छनौ गगने चन्द्रभास्करौ ॥&#x9;015&lt;br&gt;&#xA;चकाशेते मुहूर्तेन ततस्तावप्यरिन्दमौ ।&#x9;016&lt;br&gt;&#xA;विमुक्तावभ्रजालेन अङ्गारकबुधाविव ॥&#x9;016&lt;br&gt;&#xA;अथ तत्रैव सङ्ग्रामे वर्तमाने सुदारुणे ।&#x9;017&lt;br&gt;&#xA;अपसव्यं ततश्चक्रे द्रौणिस्तत्र वृकोदरम् ॥&#x9;017&lt;br&gt;&#xA;किरञ्छरशतैरुग्रैर्धाराभिरिव पर्वतम् ।&#x9;018&lt;br&gt;&#xA;न तु तन्ममृषे भीमः शत्रोर्विजयक्षणम् ॥&#x9;018&lt;br&gt;&#xA;प्रतिचक्रे ततो राजन्पाण्डवोऽप्यपसव्यतः ।&#x9;019&lt;br&gt;&#xA;मण्डलानां विभागेन गतप्रत्यागतेन च ॥&#x9;019&lt;br&gt;&#xA;बभूव तुमुलं युद्धं तयोः पुरुषसिंहयोः ।&#x9;020&lt;br&gt;&#xA;चरित्वा विविधान्मार्गान्मण्डलस्थानमेव च ॥&#x9;020&lt;br&gt;&#xA;शरैः पूर्णायतोत्सृष्टैरन्योन्यमभिजघ्नतुः ।&#x9;021&lt;br&gt;&#xA;अन्योन्यस्य वधे चैव चक्रतुर्यत्नमुत्तमम् ॥&#x9;021&lt;br&gt;&#xA;ईषतुर्विरथं चैव कर्तुमन्योन्यमाहवे ।&#x9;022&lt;br&gt;&#xA;ततो द्रौणिर्महास्त्राणि प्रादुश्चक्रे महारथः ॥&#x9;022&lt;br&gt;&#xA;तान्यस्त्रैरेव समरे प्रतिजघ्नेऽथ पाण्डवः ।&#x9;023&lt;br&gt;&#xA;ततो घोरं महाराज अस्त्रयुद्धमवर्तत ॥&#x9;023&lt;br&gt;&#xA;ग्रहयुद्वं यथा घोरं प्रजासंहरणे ह्यभूत् ।&#x9;024&lt;br&gt;&#xA;ते बाणाः समसज्जन्त मुक्तास्ताभ्यां तु भारत ॥&#x9;024&lt;br&gt;&#xA;द्योतयन्तो दिशः सर्वास्तव सैन्यं समन्ततः ।&#x9;025&lt;br&gt;&#xA;बाणसङ्घैर्वृतं घोरमाकाशं समपद्यत ॥&#x9;025&lt;br&gt;&#xA;उल्कापातावृतं युद्धं प्रजानां सङ्क्षये नृप ।&#x9;026&lt;br&gt;&#xA;बाणाभिघातात्सञ्जज्ञे तत्र भारत पावकः ॥&#x9;026&lt;br&gt;&#xA;सविस्फुलिङ्गो दीप्तार्चिर्योऽदहद्वाहिनीद्वयम् ।&#x9;027&lt;br&gt;&#xA;तत्र सिद्धा महाराज सम्पतन्तोऽब्रुवन्वचः ॥&#x9;027&lt;br&gt;&#xA;युद्धानामति सर्वेषां युद्धमेतदिति प्रभो ।&#x9;028&lt;br&gt;&#xA;सर्वयुद्धानि चैतस्य कलां नार्हन्ति षोडशीम् ॥&#x9;028&lt;br&gt;&#xA;नेदृशं च पुनर्युद्धं भविष्यति कदाचन ।&#x9;029&lt;br&gt;&#xA;अहो ज्ञानेन सम्पन्नावुभ ब्राह्मणक्षत्रियौ ॥&#x9;029&lt;br&gt;&#xA;अहो शौर्येण सम्पन्नावुभौ चोग्रपराक्रमौ ।&#x9;030&lt;br&gt;&#xA;अहो भीमबलो भीम एतस्य च कृतास्त्रता ॥&#x9;030&lt;br&gt;&#xA;अहो वीर्यस्य सारत्वमहो सौष्ठवमेतयोः ।&#x9;031&lt;br&gt;&#xA;स्थितावेतौ हि समरे कालान्तकयमोपमौ ॥&#x9;031&lt;br&gt;&#xA;रुद्रौ द्वावि सम्भूतौ यथा द्वाविव भास्करौ ।&#x9;032&lt;br&gt;&#xA;यमौ वा पुरुषव्याघ्रौ घोररूपावुभौ रणे ॥&#x9;032&lt;br&gt;&#xA;इति वाचः स्म श्रूयन्ते सिद्धानां वै मुहुर्मुहुः ।&#x9;033&lt;br&gt;&#xA;सिंहनादश्च सञ्जज्ञे समेतानां दिवौकसाम् ॥&#x9;033&lt;br&gt;&#xA;अद्भुतं चाप्यचिन्त्यं च दृष्ट्वा कर्म तयो रणे ।&#x9;034&lt;br&gt;&#xA;सिद्वचारणसङ्घानां विस्मयः समपद्यत ॥&#x9;034&lt;br&gt;&#xA;प्रशंसन्ति तदा देवाः सिद्धाश्च परमर्षयः ।&#x9;035&lt;br&gt;&#xA;साधु द्रौणे महाबाहो साधु भीमेति चाब्रुवन् ॥&#x9;035&lt;br&gt;&#xA;तौ शूरौ समरे राजन्परस्परकृतागसौ ।&#x9;036&lt;br&gt;&#xA;परस्परमुदीक्षेतां क्रोधादुद्वृत्य चक्षुषी ॥&#x9;036&lt;br&gt;&#xA;क्रोधरक्तेक्षणौ तौ तु क्रोधात्प्रस्फुरिताधरौ ।&#x9;037&lt;br&gt;&#xA;क्रोधात्सन्दष्टदशनौ तथैव दशनच्छदौ ॥&#x9;037&lt;br&gt;&#xA;अन्योन्यं छादयन्तौ स्म शरवृष्ट्या महारथौ ।&#x9;038&lt;br&gt;&#xA;शराम्बुधारो समरे शस्त्रविद्युत्प्रकाशिनौ ॥&#x9;038&lt;br&gt;&#xA;तावन्योन्यं ध्वजं विद्ध्वा सारथिं च महारणे ।&#x9;039&lt;br&gt;&#xA;अन्योन्यस्य हयान्विद्ध्वा बिभिदाते परस्परम् ॥&#x9;039&lt;br&gt;&#xA;ततः क्रुद्धौ महाराज बाणौ गृह्य महाहवे ।&#x9;040&lt;br&gt;&#xA;उभौ चिक्षिपतुस्तूर्ममन्योन्यस्य वधैषिणौ ॥&#x9;040&lt;br&gt;&#xA;तौ सायकौ महाराज द्योतमानौ चमूमुखे ।&#x9;041&lt;br&gt;&#xA;आजघ्नतुः समासाद्य वज्रवेगौ दुरासदौ ॥&#x9;041&lt;br&gt;&#xA;तौ परस्परवेगाच्च शराभ्यां च भृशाहतौ ।&#x9;042&lt;br&gt;&#xA;निपेततुर्महावीर्यौ रथोपस्थे तयोस्तदा ॥&#x9;042&lt;br&gt;&#xA;ततस्तु सारथिर्ज्ञात्वा द्रोणपुत्रमचेतनम् ।&#x9;043&lt;br&gt;&#xA;अपोवाह रणाद्राजन्सर्वसैन्यस्य पश्यतः ॥&#x9;043&lt;br&gt;&#xA;तथैव पाण्डवं राजन्विह्वलन्तं मुहुर्मुहुः ।&#x9;044&lt;br&gt;&#xA;अपोवाह रथेनाजौ विशोकः शत्रुतापनम् ॥ ॥&#x9;044&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/013/</guid>
      <description>&lt;p&gt;अध्यायः 013&lt;/p&gt;&#xA;&lt;p&gt;शल्येन श्रुतकीर्तिपराजयः ॥&lt;/p&gt;&#xA;&lt;p&gt;&#39;सञ्जय उवाच ।&#x9;001&lt;br&gt;&#xA;श्रुतकीर्तिमथायान्तं किरन्तं निशिताञ्शरान् ।&#x9;001a&lt;br&gt;&#xA;मद्रराजो महाराज वारयामास हृष्टवत् ॥&#x9;001c&lt;br&gt;&#xA;मद्रराजं समासाद्य श्रुतकीर्तिर्महारथः ।&#x9;002a&lt;br&gt;&#xA;विव्याध भल्लैर्विंशत्या कार्तस्वरविभूषितैः ॥&#x9;002c&lt;br&gt;&#xA;प्रतिविव्याध तं शल्यं त्रिभिस्तूर्णमजिह्मगैः ।&#x9;003a&lt;br&gt;&#xA;सारथिं चास्य भल्लेन भृशं विव्याध भारत ॥&#x9;003c&lt;br&gt;&#xA;स शल्यं शरवर्षेण च्छादयामास संयुगे ।&#x9;004a&lt;br&gt;&#xA;मुमोच निशितान्बाणान्मद्रराजरथं प्रति ॥&#x9;004c&lt;br&gt;&#xA;ततः शल्यो महाराज श्रुतकीर्तिभुजच्युतान् ।&#x9;005a&lt;br&gt;&#xA;चिच्छेद समरे बाणासन्बणैः सन्नतपर्वभिः ॥&#x9;005c&lt;br&gt;&#xA;श्रुतकीर्तिस्ततः शल्यं भित्त्वा नवभिरायसैः ।&#x9;006a&lt;br&gt;&#xA;सारथिं त्रिभिरानर्च्छत्पुनः शल्यं च पञ्चभिः ॥&#x9;006c&lt;br&gt;&#xA;तस्य शल्यो धनुश्छित्त्वा हस्तावापं निकृत्य च ।&#x9;007a&lt;br&gt;&#xA;विव्याध समरे तूर्णं सप्तभिस्तं शरोत्तमैः ॥&#x9;007c&lt;br&gt;&#xA;अथान्यद्धनुरादाय श्रुतकीर्तिर्महारथः ।&#x9;008a&lt;br&gt;&#xA;भद्रेश्वरं चतुःषष्ट्या बाह्वोरुरसि चार्पयत् ॥&#x9;008c&lt;br&gt;&#xA;ततस्तु समरे राजंस्तेन विद्धः शिलीमुखैः ।&#x9;009a&lt;br&gt;&#xA;प्रतिविव्याध तं चापि नवत्या निशितैः शरैः ॥&#x9;009c&lt;br&gt;&#xA;तस्य मद्रेश्वरश्चापं पुनश्चिच्छेद मारिष ।&#x9;010a&lt;br&gt;&#xA;स च्छिन्नधन्वा समरे गदां चिक्षेप सत्वरः ॥&#x9;010c&lt;br&gt;&#xA;पट्टैर्जाम्बूनदैर्बद्धां रुप्यपट्टैश्च भारत ।&#x9;011a&lt;br&gt;&#xA;भ्राजमानां यथा नारीं दिव्यवस्त्रविभूषिताम् ॥&#x9;011c&lt;br&gt;&#xA;तामापतन्तीं सहसा दीप्यमानाशनिप्रभाम् ।&#x9;012a&lt;br&gt;&#xA;शरैरनेकसाहस्रैर्व्यष्टम्भयत मद्रराट् ॥&#x9;012c&lt;br&gt;&#xA;विष्टभ्य च गदां वीरः पातयित्वा च भूतले ।&#x9;013a&lt;br&gt;&#xA;श्रुतकीर्तिमथायत्तो राजन्विव्याध पञ्चभिः ॥&#x9;013c&lt;br&gt;&#xA;तस्य शक्तिं रणे भूयश्चिक्षेप भुजोपमाम् ।&#x9;014a&lt;br&gt;&#xA;तां द्विधा चाच्छिनच्छल्यो मेदिन्यां सा त्वशीर्यत ॥&#x9;014c&lt;br&gt;&#xA;तस्य शल्यः क्षुरप्रेण यन्तुः कायाच्छिरोऽहरत् ।&#x9;015a&lt;br&gt;&#xA;बालहस्ताद्यथा श्येन आमिषं वै नरोत्तम ॥&#x9;015c&lt;br&gt;&#xA;स पपात रथोपस्थात्सारथिस्तस्य भारत ।&#x9;016a&lt;br&gt;&#xA;ततस्ते प्राद्रवन्सङ्ख्ये हयास्तस्य महात्मनः ॥&#x9;016c&lt;br&gt;&#xA;पलायमानैस्तैरश्वैः सोपनीतो रणाजिरात् ।&#x9;017a&lt;br&gt;&#xA;श्रुतकीर्तिर्महाराज पश्यतां सर्वयोधिनाम् ॥&#x9;017c&lt;br&gt;&#xA;ततो मद्रेश्वरो राजा पाण्डवानामनीकिनीम् ।&#x9;018a&lt;br&gt;&#xA;व्यगाहत मुदा युक्तो नलिनीं द्विरदो यथा ॥&#x9;018c&lt;br&gt;&#xA;लोलयामास स बलं सिंहः पशुगणानिव ।&#x9;019a&lt;br&gt;&#xA;शल्यस्तत्र महारङ्गे पाण्डवानां महात्मनाम् ॥&#x9;019c&lt;br&gt;&#xA;निपात्य पाण्डुपाञ्चालान्पृतनासु व्यवस्थितः ।&#x9;020a&lt;br&gt;&#xA;अशोभत रणे शल्यो विधूमोऽग्निरिव ज्वलन् ॥&#x9;020c&lt;br&gt;&#xA;सेनाकक्षं महद्दग्ध्वा कक्षमग्निरिवोत्थितः ।&#x9;021a&lt;br&gt;&#xA;स्थितो रराज समरे पुरं दग्ध्वेव शङ्करः ॥ ॥&#x9;021c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/014/</guid>
      <description>&lt;p&gt;अध्यायः 014&lt;/p&gt;&#xA;&lt;p&gt;सहदेवेन दुःशासनपराजयः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;सहदेवं तथा क्रुद्धं निघ्नन्तं तव वाहिनीम् ।&#x9;001a&lt;br&gt;&#xA;दुःशासनो महाराज भ्राता भ्रातरमभ्ययात् ॥&#x9;001c&lt;br&gt;&#xA;तौ समेतौ महाराज दृष्ट्वा तत्र महारथाः ।&#x9;002a&lt;br&gt;&#xA;सिंहनादरवांश्चक्रुर्वासांस्यादुधुवुश्च ह ॥&#x9;002c&lt;br&gt;&#xA;ततो भारत रुष्टेन तव पुत्रेण धन्विना ।&#x9;003a&lt;br&gt;&#xA;पाण्डुपुत्रस्त्रिभिर्बाणैर्वक्षस्यभिहतो बली ॥&#x9;003c&lt;br&gt;&#xA;सहदेवस्ततो राजन्नाराचेन तवात्मजम् ।&#x9;004a&lt;br&gt;&#xA;विद्व्वा विव्याध सप्तत्या सारथिं च त्रिभिः शरैः ॥&#x9;004c&lt;br&gt;&#xA;दुःशासनस्ततश्चापं छित्त्वा राजन्महाहवे ।&#x9;005a&lt;br&gt;&#xA;सहदेवं त्रिसप्तत्या बाहोरुरसि चार्पयत् ॥&#x9;005c&lt;br&gt;&#xA;सहदेवस्तु सङ्क्रुद्धः खड्गं गृह्य महाहवे ।&#x9;006a&lt;br&gt;&#xA;आविध्य प्रासृजत्तूर्णं तव पुत्ररथं प्रति ॥&#x9;006c&lt;br&gt;&#xA;समार्गणगुणं चापं छित्त्वा तस्य महानसिः ।&#x9;007a&lt;br&gt;&#xA;निपपात ततो भूमौ च्युतः सर्प इवाम्बरात् ॥&#x9;007c&lt;br&gt;&#xA;अथान्यद्धनुरादाय सहदेवः प्रतापवान् ।&#x9;008a&lt;br&gt;&#xA;दुःशासनाय चिक्षेप बाणमन्तकरं ततः ॥&#x9;008c&lt;br&gt;&#xA;तमापतन्तं विशिखं यमदण्डोपमत्विषम् ।&#x9;009a&lt;br&gt;&#xA;खड्गेन शितधारेण द्विधा चिच्छेद कौरवः ॥&#x9;009c&lt;br&gt;&#xA;ततस्तं निशितं खड्गमाविध्य युधि सत्वरः ।&#x9;010a&lt;br&gt;&#xA;धनुश्चान्यत्समादाय शरं जग्राह वीर्यवान् ॥&#x9;010c&lt;br&gt;&#xA;तमापतन्तं सहसा निस्त्रिंशं निशितैः शरैः ।&#x9;011a&lt;br&gt;&#xA;पातयामास समरे सहदेवो हसन्निव ॥&#x9;011c&lt;br&gt;&#xA;ततो बाणांश्चतुः षष्टिं तव पुत्रो महारणे ।&#x9;012a&lt;br&gt;&#xA;सहदेवरथं तूर्णं प्रेषयामास भारत ॥&#x9;012c&lt;br&gt;&#xA;ताञ्छरान्समरे राजन्वेगेनापततो बहून् ।&#x9;013a&lt;br&gt;&#xA;एकैकं पञ्चभिर्बाणैः सहदेवो न्यकृन्तत ॥&#x9;013c&lt;br&gt;&#xA;सन्निवार्य महाबाणान्सहदेवः प्रतापवान् ।&#x9;014a&lt;br&gt;&#xA;अथास्मै सुबहून्बाणान्प्रेषयामास संयुगे ॥&#x9;014c&lt;br&gt;&#xA;तान्बाणांस्तव पुत्रोऽपि छित्त्वैकैकं त्रिभिः शरैः ।&#x9;015a&lt;br&gt;&#xA;ननाद सुमहानादं नादयानो वसुन्धराम् ॥&#x9;015c&lt;br&gt;&#xA;ततो दुःशासनो राजन्द्वाभ्यां पाण्डुसुतं रणे ।&#x9;016a&lt;br&gt;&#xA;सारथिं नवभिर्बाणैर्माद्रोयस्य समाचिनोत् ॥&#x9;016c&lt;br&gt;&#xA;ततः क्रुद्धो महाराज सदहेवः प्रतापवान् ।&#x9;017a&lt;br&gt;&#xA;समाधत्त शरं घोरं मृत्युकालान्तकोपमम् ॥&#x9;017c&lt;br&gt;&#xA;विकृष्य बलवच्चापं तव पुत्राय सोऽसृजत् ।&#x9;018a&lt;br&gt;&#xA;स तं निर्भिद्य वेगेन भित्त्वा च कवचं महत् ॥&#x9;018c&lt;br&gt;&#xA;प्राविशद्वरणीं राजन्वल्मीकमिव पन्नगः ।&#x9;019a&lt;br&gt;&#xA;ततः सम्मुमुहे राजंस्तव पुत्रो महारथः ॥&#x9;019c&lt;br&gt;&#xA;मूढं चैनं समालोक्य सारथिस्त्वरितो रथम् ।&#x9;020a&lt;br&gt;&#xA;अपोवाह भृशं त्रस्तो वध्यमानं शितैः शरैः ॥&#x9;020c&lt;br&gt;&#xA;पराजित्य रणे तं तु कौरव्यं पाण्डुनन्दनः ।&#x9;021a&lt;br&gt;&#xA;दुर्योधनबलं दृष्ट्वा प्रममाथ समन्ततः ॥&#x9;021c&lt;br&gt;&#xA;पिपीलिकपुटं राजन्यथा मृद्गन्नरो रुषा ।&#x9;022a&lt;br&gt;&#xA;तथा सा कौरवी सेना मृदिता तेन भारत ॥ ॥&#x9;022c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/015/</guid>
      <description>&lt;p&gt;अध्यायः 015&lt;/p&gt;&#xA;&lt;p&gt;कर्णनकुलयोर्युद्धम् ॥ 1 ॥ कर्णेन नकुलस्य पराभावनपूर्वकं सोपहासमधिक्षेपः ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;नकुलं रभसं युद्धे द्रावयन्तं वरूथिनीम् ।&#x9;001a&lt;br&gt;&#xA;कर्णो वैकर्तनो राजन्वारयामास वै रुषा ॥&#x9;001c&lt;br&gt;&#xA;नकुलस्तु ततः कर्णं प्रहसन्निदमब्रवीत् ॥&#x9;002a&lt;br&gt;&#xA;चिरस्य बत दृष्टोऽहं दैवतैः सौम्यचक्षुषा ।&#x9;002c&lt;br&gt;&#xA;यस्य मे त्वं रणे पाप चक्षुर्विषयमागतः ॥&#x9;003a&lt;br&gt;&#xA;त्वं हि मूलमनर्थानां वैरस्य कलहस्य च ।&#x9;003c&lt;br&gt;&#xA;त्वद्दोषात्कुरवः क्षीणाः समासाद्य परस्परम् ।&#x9;004a&lt;br&gt;&#xA;त्वामद्य समरे हत्वा कृतकृत्योऽस्मि विज्वरः ॥&#x9;004c&lt;br&gt;&#xA;एवमुक्तः प्रत्युवाच नकुलं सूतनन्दनः ।&#x9;005a&lt;br&gt;&#xA;सदृशं राजपुत्रस्य धन्विनश्च विशेषतः ॥&#x9;005c&lt;br&gt;&#xA;प्रहरस्व च मे वीर पश्यामस्तव पौरुषम् ।&#x9;006a&lt;br&gt;&#xA;कर्म कृत्वा रणे शूर ततः कत्थितुमर्हसि ॥&#x9;006c&lt;br&gt;&#xA;अनुक्त्वा समरे तात शूरा युध्यन्ति शक्तितः ।&#x9;007a&lt;br&gt;&#xA;प्रयुध्यस्व मया शक्त्या हनिष्ये दर्पमेव ते ॥&#x9;007c&lt;br&gt;&#xA;इत्युक्त्वा प्राहरत्तूर्णं पाण्डुपुत्राय सूतजः ।&#x9;008a&lt;br&gt;&#xA;विव्याध चैनं समरे त्रिसप्तत्या शिलीमुखैः ॥&#x9;008c&lt;br&gt;&#xA;नकुलस्तु ततो विद्धः सूतपुत्रेण भारत ।&#x9;009a&lt;br&gt;&#xA;अशीत्याऽऽशीविषप्रख्यैः सूतपुत्रमविध्यत ॥&#x9;009c&lt;br&gt;&#xA;तस्य कर्णो धनुश्छित्त्वा स्वर्णपुङ्खैः शिलाशितैः ।&#x9;010a&lt;br&gt;&#xA;त्रिंशता परमेष्वासः शरैः पाण्डवमर्दयत् ॥&#x9;010c&lt;br&gt;&#xA;ते तस्य कवचं भित्त्वा पपुः शोणितमाहवे ।&#x9;011a&lt;br&gt;&#xA;आशीविषा यथा नागा भित्त्वा गां सलिलं पपुः ॥&#x9;011c&lt;br&gt;&#xA;अथान्यद्वनुरादाय हेमपृष्ठं दुरासदम् ।&#x9;012a&lt;br&gt;&#xA;कर्णं विव्याध सप्तत्या सारथिञ्च त्रिभिः शरैः ॥&#x9;012c&lt;br&gt;&#xA;ततः क्रुद्धो महाराज नकुलः परवीहा ।&#x9;013a&lt;br&gt;&#xA;क्षुरप्रेण सुतीक्ष्णेन कर्णस्य धनुराच्छिनत् ॥&#x9;013c&lt;br&gt;&#xA;अथैनं छिन्नधन्वानं सायकानां शतैस्त्रिभिः ।&#x9;014a&lt;br&gt;&#xA;आजघ्ने प्रहसन्वीरः सर्वलोकमहारथम् ॥&#x9;014c&lt;br&gt;&#xA;कर्णमभ्यर्दितं दृष्ट्वा पाण्डुपुत्रेण मारिष ।&#x9;015a&lt;br&gt;&#xA;विस्मयं परमं जग्मुर्ऋषयः सह दैवतैः ॥&#x9;015c&lt;br&gt;&#xA;अथान्यद्वनुरादाय कर्णो वैकर्तनस्तदा ।&#x9;016a&lt;br&gt;&#xA;नकुलं पञ्छभिर्बाणैर्जत्रुदेशे समार्पयत् ॥&#x9;016c&lt;br&gt;&#xA;उरस्थैरथ तैर्बाणैर्माद्रीपुत्रो व्यरोचत ।&#x9;017a&lt;br&gt;&#xA;स्वरश्मिभिरिवादित्यो भुवने विसृजन्प्रभाम् ॥&#x9;017c&lt;br&gt;&#xA;नकुलस्तु ततः कर्णं विद्व्वा सप्तभिराशुगैः ।&#x9;018a&lt;br&gt;&#xA;अथास्य धनुषः कोटिं पुनश्चिच्छेद मारिष ॥&#x9;018c&lt;br&gt;&#xA;सोऽन्यत्कार्मुकमादाय समरे वेगवत्तरम् ।&#x9;019a&lt;br&gt;&#xA;नकुलस्य ततो बाणैः समन्ताच्छादयद्दिशः ॥&#x9;019c&lt;br&gt;&#xA;सञ्छाद्यमानः सहसा कर्णचाप्युतैः शरैः ।&#x9;020a&lt;br&gt;&#xA;चिच्छेद स शरांस्तूर्णं शरैरेव महारथः ॥&#x9;020c&lt;br&gt;&#xA;ततो बाणमयं जालं विततं व्योम्न्यदृश्यत ।&#x9;021a&lt;br&gt;&#xA;खद्योतानामिव व्रातैः सम्पतद्भिर्यथा नभः ॥&#x9;021c&lt;br&gt;&#xA;तैर्विमुक्तैः शरशतैश्छादितं गगनं तदा ।&#x9;022a&lt;br&gt;&#xA;शलभानां यथा व्रातैस्तद्वदासीद्विशाम्पते ॥&#x9;022c&lt;br&gt;&#xA;ते शरा हेमविकृताः सम्पन्तौ मुहुर्मुहुः ।&#x9;023a&lt;br&gt;&#xA;श्रेणीकृता व्यकाशान्त क्रौञ्चाः श्रेणीकृता इव ॥&#x9;023c&lt;br&gt;&#xA;बाणजालवृते व्योम्नि च्छादिते च दिवाकरे ।&#x9;024a&lt;br&gt;&#xA;न स्म सम्पतते भूतं किञ्चिदप्यन्तरिक्षगम् ॥&#x9;024c&lt;br&gt;&#xA;निरुद्धे तत्र मार्गे च शरसङ्घैः समन्ततः ।&#x9;025a&lt;br&gt;&#xA;व्यरोचेतां महात्मानौ कालसूर्याविवोदितौ ॥&#x9;025c&lt;br&gt;&#xA;कर्णचापच्युतैर्बाणैर्वध्यमानास्तु सोमकाः ।&#x9;026a&lt;br&gt;&#xA;अवालीयन्त राजेन्द्र वेदनार्ता भृशार्दिताः ॥&#x9;026c&lt;br&gt;&#xA;नकुलस्य तथा बाणैर्हन्यमाना चमूस्तव ।&#x9;027a&lt;br&gt;&#xA;व्यशीर्यत दिशो राजन्वातनुन्ना इवाम्बुदाः ॥&#x9;027c&lt;br&gt;&#xA;ते सेने हन्यमाने तु ताभ्यां दिव्यैर्महाशरैः ।&#x9;028a&lt;br&gt;&#xA;शरपातमपाक्रम्य तस्थतुः प्रेक्षिके तदा ॥&#x9;028c&lt;br&gt;&#xA;प्रोत्सारितजने तस्मिन्कर्णपाण्डवयोः शरैः ।&#x9;029a&lt;br&gt;&#xA;अविध्येतां महात्मानावन्योन्यं शरवृष्टिभिः ॥&#x9;029c&lt;br&gt;&#xA;विदर्शयन्तौ दिव्यानि शस्त्राणि रणमूर्धनि ।&#x9;030a&lt;br&gt;&#xA;छादयन्तौ च सहसा परस्परवधैषिणौ ॥&#x9;030c&lt;br&gt;&#xA;नकुलेन शरा मुक्ता कङ्कबर्हिणवाससः ।&#x9;031a&lt;br&gt;&#xA;सूतपुत्रमवच्छाद्य व्यतिष्ठन्त यथाऽम्बरे ॥&#x9;031c&lt;br&gt;&#xA;तथैव सूतपुत्रेण प्रेषिताः परमाहवे ।&#x9;032a&lt;br&gt;&#xA;पाण्डुपुत्रमवच्छाद्य व्यतिष्ठन्ताम्बरे शराः ॥&#x9;032c&lt;br&gt;&#xA;शरवेश्मप्रविष्टौ तौ ददृशाते न कैश्चन ।&#x9;033a&lt;br&gt;&#xA;सूर्याचन्द्रमसौ राजञ्छाद्यमानौ घनैरिव ॥&#x9;033c&lt;br&gt;&#xA;ततः क्रुद्धो रणे कर्णः कृत्वा घोरतरं वपुः ।&#x9;034a&lt;br&gt;&#xA;पाण्डवं छादयामास समन्ताच्छरवृष्टिभिः ॥&#x9;034c&lt;br&gt;&#xA;सोऽतिच्छन्नो महाराज सूतपुत्रेण पाण्डवः ।&#x9;035a&lt;br&gt;&#xA;न चकार व्यथां राजन्भास्करो जलदैर्यथा ॥&#x9;035c&lt;br&gt;&#xA;ततः प्रहस्याधिरथिः शरजालानि मारिष ।&#x9;036a&lt;br&gt;&#xA;प्रेषयामास समरे शतशोऽथ सहस्रशः ॥&#x9;036c&lt;br&gt;&#xA;एकच्छायमभूत्सर्वं तस्य बाणैर्महात्मनः ॥&#x9;037a&lt;br&gt;&#xA;अभ्रच्छायेव सञ्जज्ञे सम्पतद्भिः शरोत्तमैः ॥&#x9;037c&lt;br&gt;&#xA;ततः कर्णो महाराज धनुश्छित्त्वा महात्मनः ।&#x9;038a&lt;br&gt;&#xA;सारथिं पातयामास रथनीडाद्धसन्निव ॥&#x9;038c&lt;br&gt;&#xA;ततोऽश्वांश्छतुरश्चास्य चतुर्भिर्निशितैः शरैः ।&#x9;039a&lt;br&gt;&#xA;यमस्य भवनं तूर्णं प्रेषयामास भारत ॥&#x9;039c&lt;br&gt;&#xA;अथास्य तं रथं दिव्यं तिलशो व्यधमच्छरैः ।&#x9;040a&lt;br&gt;&#xA;पताकां चक्ररक्षांश्च गदां खड्गं च मारिष ॥&#x9;040 c&lt;br&gt;&#xA;शतचन्द्रं च तच्चर्म सर्वाोपकरणानि च ।&#x9;041a&lt;br&gt;&#xA;&#39;सुवर्णविकृतं तच्च धनुः सशरमाहवे&#39; ॥&#x9;041c&lt;br&gt;&#xA;हताश्वो विरथश्चैव विवर्मा च विशाम्पते ।&#x9;042a&lt;br&gt;&#xA;अवतीर्य रथात्तूर्णं परिघं गृह्य धिष्ठितः ॥&#x9;042c&lt;br&gt;&#xA;तमुद्यतं महाघोरं परिघं तस्य सूतजः ।&#x9;043a&lt;br&gt;&#xA;व्यहनत्सायकै राजन्सुतीक्ष्णैर्भारसाधनैः ॥&#x9;043c&lt;br&gt;&#xA;व्यायुधं चैनमालक्ष्य शरैः सन्नतपर्वभिः ।&#x9;044a&lt;br&gt;&#xA;आर्पयद्बहुभिः कर्णो न चैनं समपीडयत् ॥&#x9;044c&lt;br&gt;&#xA;स हन्यमानः समरे कृतास्त्रेण बलीयसा ।&#x9;045a&lt;br&gt;&#xA;प्राद्रवत्सहसा राजन्नकुलो व्याकुलेन्द्रियः ॥&#x9;045c&lt;br&gt;&#xA;तमभिद्रुत्य राधेयः प्रहसन्वै पुनःपुनः ।&#x9;046a&lt;br&gt;&#xA;सज्यमस्य धनुः कण्ठे व्यवासृजत भारत ॥&#x9;046c&lt;br&gt;&#xA;ततः स शुशुभे राजन्कण्ठासक्तमहाधनुः ।&#x9;047a&lt;br&gt;&#xA;परिवेषमनुप्राप्तो यथा स्याद्व्योम्नि चन्द्रमाः ॥&#x9;047c&lt;br&gt;&#xA;यथैव चासितो मेघः शक्रचापेन शोभितः ।&#x9;048a&lt;br&gt;&#xA;&#39;अशोभत महाराज पाण्डुपुत्रस्तथा रणे&#39; ॥&#x9;048c&lt;br&gt;&#xA;तमब्रवीत्ततः कर्णो व्यर्थं व्याहृतवानसि ।&#x9;049a&lt;br&gt;&#xA;वदेदानीं पुनर्हृष्टो वध्यमानः पुनःपुनः ॥&#x9;049c&lt;br&gt;&#xA;मा योत्सीः कुरुभिः सार्धं बलवद्भिश्च पाण्डव ।&#x9;050a&lt;br&gt;&#xA;सदृशैस्तात युध्यस्व व्रीडां मा कुरु पाण्डव ॥&#x9;050c&lt;br&gt;&#xA;गृहं वा गच्छ माद्रेय यत्र वा कृष्णफल्गुनौ ।&#x9;051a&lt;br&gt;&#xA;एवमुक्त्वा महाराज विससर्ज स तं तदा ॥&#x9;051c&lt;br&gt;&#xA;वधप्राप्तं तु तं शूरो नाहनद्धर्मवित्तदा ।&#x9;052a&lt;br&gt;&#xA;स्मृत्वा कुन्त्या वचो राजंस्तत एनं व्यसर्जयत् ॥&#x9;052c&lt;br&gt;&#xA;विसृष्टः पाण्डवो राजन्सूतपुत्रेण धन्विना ।&#x9;053a&lt;br&gt;&#xA;व्रीडन्निव जगामाथ युधिष्ठिररथं प्रति ॥&#x9;053c&lt;br&gt;&#xA;आरुरोह रथं चापि सूतपुत्रप्रतापितः ।&#x9;054a&lt;br&gt;&#xA;निःश्वसन्दुःखसन्तप्तः कुम्भक्षिप्त इवोरगः ॥&#x9;054c&lt;br&gt;&#xA;तं विजित्याथ कर्णोऽपि पाञ्चालांस्त्वरितो ययौ ।&#x9;055a&lt;br&gt;&#xA;रथेनातिपताकेन चन्द्रवर्णहयेन च ॥&#x9;055c&lt;br&gt;&#xA;तत्राक्रन्दो महानासीत्पाण्डवानां विशाम्पते ।&#x9;056a&lt;br&gt;&#xA;दृष्ट्वा सेनापतिं यान्तं पाञ्चालानां रथव्रजान् ॥&#x9;056c&lt;br&gt;&#xA;तत्राकरोन्महाराज कदनं सूतनन्दनः ।&#x9;057a&lt;br&gt;&#xA;मध्यं प्राप्ते दिनकरे चक्रवद्विचरन्प्रभुः ॥&#x9;057c&lt;br&gt;&#xA;भग्नचक्रै रथैः कैश्चिच्छिन्नध्वजपताकिभिः ।&#x9;058a&lt;br&gt;&#xA;हताश्वैर्हतसूतैश्च भग्नाक्षैश्चैव मारिष ।&#x9;058c&lt;br&gt;&#xA;यमाणानपश्याम पाञ्चालानां रथव्रजान् ॥&#x9;058e&lt;br&gt;&#xA;तत्रतत्र च सम्भ्रान्ता विचेरुरथ कुञ्जराः ।&#x9;059a&lt;br&gt;&#xA;दावाग्न्यभिपरीताङ्गा यथैव स्युर्महावने ॥&#x9;059c&lt;br&gt;&#xA;भिन्नकुम्भाः सरुधिराश्छिन्नहस्ताश्च वारणाः ।&#x9;060a&lt;br&gt;&#xA;छिन्नगात्रावराश्चैव च्छिन्नवालधयोऽपरे ।&#x9;060c&lt;br&gt;&#xA;छिन्नाभ्राणीव सम्पेतुर्हन्यमाना महात्मना ॥&#x9;060e&lt;br&gt;&#xA;अपरे त्रासिता नागा नाराचशरतोमरैः ।&#x9;061a&lt;br&gt;&#xA;तमेवाभिमुखं जग्मुः शलभा इव पावकम् ॥&#x9;061c&lt;br&gt;&#xA;अपरे निष्टनन्तश्च व्यदृश्यन्त महाद्विपाः ।&#x9;062a&lt;br&gt;&#xA;क्षरन्तः शोणितं गात्रैर्नगा इव जलस्रवाः ॥&#x9;062c&lt;br&gt;&#xA;उरश्छदैर्वियुक्तांश्च वालबन्धैश्च वाजिनः ।&#x9;063a&lt;br&gt;&#xA;राजतैश्च तथा कांस्यैः सौवर्णैश्चैव भूषणैः ॥&#x9;063c&lt;br&gt;&#xA;हीनांश्चाभरणैश्चैव खलीनैश्च विवर्जितान् ।&#x9;064a&lt;br&gt;&#xA;चामरैश्च कुथाभिश्च तूणीरैः पतितैरपि ॥&#x9;064c&lt;br&gt;&#xA;निहतैः सादिभिश्चैव शूरैराहवशोभितैः ।&#x9;065a&lt;br&gt;&#xA;अपश्याम रणे तत्र भ्राम्यमाणान्हयोत्तमान् ॥&#x9;065c&lt;br&gt;&#xA;प्रासैः खड्गैश्च रहितानृष्टिभिश्चापि भारत ।&#x9;066a&lt;br&gt;&#xA;हयसादीनपश्याम कञ्चुकोष्णीषधारिणः ॥&#x9;066c&lt;br&gt;&#xA;निहतान्वध्यमानांश्च वेपमानांश्च भारत ।&#x9;067a&lt;br&gt;&#xA;नागाङ्गावयवैर्हीनांस्तत्रतत्रैव भारत ॥&#x9;067c&lt;br&gt;&#xA;रथान्हेमपरिष्कारान्संयुक्ताञ्जवनैर्हयैः ।&#x9;068a&lt;br&gt;&#xA;भ्राम्यमाणानपश्याम हतेषु रथिषु द्रुतम् ॥&#x9;068c&lt;br&gt;&#xA;भग्नाक्षकूबरान्कांश्चिद्भग्नचक्रांश्च भारत ।&#x9;069a&lt;br&gt;&#xA;विपताकध्वजांश्चान्याञ्छिन्नेषादण्डबन्धुरान् ॥&#x9;069c&lt;br&gt;&#xA;विहीनान्रथिनस्तत्र धावमानांस्ततस्ततः ।&#x9;070a&lt;br&gt;&#xA;सूतपुत्रशरैस्तीक्ष्णैर्हन्यमानान्विशाम्पते ॥&#x9;070c&lt;br&gt;&#xA;विशस्त्रांश्च तथैवान्यान्सशस्त्रांश्च हतान्बहून् ।&#x9;071a&lt;br&gt;&#xA;तारकाजालसञ्छन्नान्वरघण्टाविशोभितान् ॥&#x9;071c&lt;br&gt;&#xA;नानावर्णविचित्राभिः पताकाभिरलङ्कृतान् ।&#x9;072a&lt;br&gt;&#xA;वारणाननुपश्याम धावमानान्समन्ततः ॥&#x9;072c&lt;br&gt;&#xA;शिरांसि बाहूनूरूंश्च च्छिन्नानन्यांस्तथैव च ।&#x9;073a&lt;br&gt;&#xA;कर्णचापच्युतैर्बाणैरपश्याम समन्ततः ॥&#x9;073c&lt;br&gt;&#xA;महान्व्यतिकरो रौद्रो योधानामन्वपद्यत ।&#x9;074a&lt;br&gt;&#xA;कर्णसायकनुन्नानां युध्यतां च शितैः शरैः ॥&#x9;074c&lt;br&gt;&#xA;ते वध्यमानाः समरे सूतपुत्रेण सृञ्जयाः ।&#x9;075a&lt;br&gt;&#xA;तमेवाभिमुखं यान्ति पतङ्गा इव पावकम् ॥&#x9;075c&lt;br&gt;&#xA;तं दहन्तमनीकानि तत्रतत्र महारथम् ।&#x9;076a&lt;br&gt;&#xA;क्षत्रिया वर्जयामासुर्युगान्ताग्निमिवोल्बणम् ॥&#x9;076c&lt;br&gt;&#xA;हतशेषास्तु ये वीराः पाञ्चालानां महारथाः ।&#x9;077a&lt;br&gt;&#xA;तान्प्रभग्रान्दुतान्वीरः पृष्ठतो विकिरञ्छरैः ।&#x9;077c&lt;br&gt;&#xA;अभ्यधावत तेजस्वी विशीर्णकवचध्वजान् ॥&#x9;077e&lt;br&gt;&#xA;तापयामास तान्बाणैः सूतपुत्रो महाबलः ।&#x9;078a&lt;br&gt;&#xA;मध्यन्दिनमनुप्राप्तो भूतानीव तमोनुदः ॥ ॥&#x9;078c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/016/</guid>
      <description>&lt;p&gt;श्रीः&#xA;अध्यायः 016&lt;/p&gt;&#xA;&lt;p&gt;युयुत्सूलूकयोर्युद्धम् ॥ 1 ॥ शकुनिसुतसोमयोर्युद्धम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;युयुत्सुं तव पुत्रस्य द्रावयन्तं बलं महत् ।&#x9;001a&lt;br&gt;&#xA;उलूको न्यपतत्तूर्णं तिष्ठतिष्ठेति चाब्रवीत् ॥&#x9;001c&lt;br&gt;&#xA;युयुत्सुश्च ततो राजञ्शितधारेण पत्रिणा ।&#x9;002a&lt;br&gt;&#xA;उलूकं ताडयामास वज्रेणेव महाबलम् ॥&#x9;002c&lt;br&gt;&#xA;उलूकस्तु ततः क्रुद्धस्तव पुत्रस्य संयुगे ।&#x9;003a&lt;br&gt;&#xA;क्षुरप्रेण धनुश्छित्त्वा ताडयामास कर्णिना ॥&#x9;003c&lt;br&gt;&#xA;तदपास्य धनुश्छिन्नं युयुत्सुर्वेगवत्तरम् ।&#x9;004a&lt;br&gt;&#xA;अन्यदादत्त सुमहच्चापं संरक्तलोचनः ॥&#x9;004c&lt;br&gt;&#xA;शाकुनिं तु ततः षष्ट्या विव्याध भरतर्षभ ।&#x9;005a&lt;br&gt;&#xA;सारथिं त्रिभिरानर्च्छत्तं च भूयो व्यविध्यत ॥&#x9;005c&lt;br&gt;&#xA;उलूकस्तं तु विंशत्या विद्व्वा स्वर्णविभूषितैः ।&#x9;006a&lt;br&gt;&#xA;अथास्य समरे क्रुद्धो ध्वजं चिच्छेद काञ्चनम् ॥&#x9;006c&lt;br&gt;&#xA;स च्छिन्नयष्टिः सुमहाञ्शीर्यमाणो महाध्वजः ।&#x9;007a&lt;br&gt;&#xA;पपात प्रमुखे राजन्युयुत्सोः काञ्चनध्वजः ॥&#x9;007c&lt;br&gt;&#xA;ध्वजमुन्मथितं दृष्ट्वा युयुत्सुः क्रोधमूर्च्छितः ।&#x9;008a&lt;br&gt;&#xA;उलूकं पञ्चभिर्बाणैराजघान स्तनान्तरे ॥&#x9;008c&lt;br&gt;&#xA;उलूकस्तस्य समरे तैलधौतेन मारिष ।&#x9;009a&lt;br&gt;&#xA;शिरश्चिच्छेद भल्लेन यन्तुर्भरतसत्तम ॥&#x9;009c&lt;br&gt;&#xA;तच्छिन्नमपतद्भूमौ युयुत्सोः सारथेस्तदा ।&#x9;010a&lt;br&gt;&#xA;तारारूपं यथा चित्रं निपपात महीतले ॥&#x9;010c&lt;br&gt;&#xA;जघान चतुरोऽश्वांश्च तं च विव्याध पञ्चभिः ।&#x9;011a&lt;br&gt;&#xA;सोऽतिविद्धो बलवता प्रत्यपायाद्रथान्तरम् ॥&#x9;011c&lt;br&gt;&#xA;तं निर्जित्य रणे राजन्नुलूकस्त्वरितो ययौ ।&#x9;012a&lt;br&gt;&#xA;पाञ्चालान्सृञ्जयांश्चैव विनिघ्नन्निशितैः शरैः ॥&#x9;012c&lt;br&gt;&#xA;शतानीकं महाराज श्रुतकर्मा सुतस्तव ।&#x9;013a&lt;br&gt;&#xA;व्यश्वसूतरथं चक्रे निमेषार्धादसम्भ्रमः ॥&#x9;013c&lt;br&gt;&#xA;हताश्वे तु रथे तिष्ठञ्शतानीको महारथः ।&#x9;014a&lt;br&gt;&#xA;गदां चिक्षेप सङ्क्रुद्धस्तव पुत्रस्य मारिष ॥&#x9;014c&lt;br&gt;&#xA;सा कृत्वा स्यन्दनं भस्म हयांश्चैव ससारथीन् ।&#x9;015a&lt;br&gt;&#xA;पपात धरणीं तूर्णं दारयन्तीव भारत ॥&#x9;015c&lt;br&gt;&#xA;तावुभौ विरथौ वीरौ कुरूणां कीर्तिवर्धनौ ।&#x9;016a&lt;br&gt;&#xA;व्यपाक्रमेतां युद्धात्तु प्रेक्षमाणौ परस्परम् ॥&#x9;016c&lt;br&gt;&#xA;पुत्रस्तु तव सम्भ्रान्तो विविंशो रथमारुहत् ।&#x9;017a&lt;br&gt;&#xA;शतानीकोऽपि त्वरितः प्रतिविन्ध्यरथं गतः ॥&#x9;017c&lt;br&gt;&#xA;सुतसोमं तु शकुनिर्विद्ध्वा तु निशितैः शरैः ।&#x9;018a&lt;br&gt;&#xA;नाकम्पयत सङ्क्रुद्धो वार्योघ इव पर्वतम् ॥&#x9;018c&lt;br&gt;&#xA;सुतसोमस्तु तं दृष्ट्वा पितुरत्यन्तवैरिणम् ।&#x9;019a&lt;br&gt;&#xA;शरैरनेकसाहस्रैश्छादयामास भारत ॥&#x9;019c&lt;br&gt;&#xA;ताञ्शराञ्शकुनिस्तूर्णं चिच्छेदान्यैः पतत्रिभिः ।&#x9;020a&lt;br&gt;&#xA;लघ्वस्त्रश्चित्रयोधी च जितकाशी च संयुगे ॥&#x9;020c&lt;br&gt;&#xA;निवार्य समरे चापि शरांस्तान्निशितैः शरैः ।&#x9;021a&lt;br&gt;&#xA;आजघान सुसङ्क्रुद्धः सुतसोमं त्रिभिः शरैः ॥&#x9;021c&lt;br&gt;&#xA;&#39;नाकम्पयत सङ्क्रुद्धो वार्योघ इव पर्वतम्&#39; ।&#x9;022a&lt;br&gt;&#xA;तस्याश्वान्केतनं सूतं तिलशो व्यधमच्छरैः ।&#x9;022c&lt;br&gt;&#xA;श्यालस्तव महाराज तत उच्चुक्रुशुर्जनाः ॥&#x9;022e&lt;br&gt;&#xA;हताश्वो विरथश्चैव छिन्नकेतुश्च मारिष ।&#x9;023a&lt;br&gt;&#xA;धन्वी धनुर्वरं गृह्य रथाद्भूमावतिष्ठत ॥&#x9;023c&lt;br&gt;&#xA;व्यसृजत्सायकांश्चैव स्वर्णपुङ्खाञ्शिलाशितान् ।&#x9;024a&lt;br&gt;&#xA;छादयामासुरथ ते तव श्यालस्य तं रथम् ।&#x9;024c&lt;br&gt;&#xA;शलभानामिव व्राताः शरव्राता महारथम् ॥&#x9;024e&lt;br&gt;&#xA;सञ्छाद्यमानोऽपि दृढं विव्यथे नैव सौबलः ।&#x9;025a&lt;br&gt;&#xA;प्रममाथ शरांस्तस्य शरव्रातैर्महायशाः ॥&#x9;025c&lt;br&gt;&#xA;तत्रातुष्यन्त योधाश्च सिद्वाश्चापि दिवि स्थिताः ।&#x9;026a&lt;br&gt;&#xA;सुतसोमस्य तत्कर्म दृष्ट्वाऽश्रद्धेयमद्भुतम् ।&#x9;026c&lt;br&gt;&#xA;रथस्थं शकुनिं यत्तु पदातिः समयोधयत् ॥&#x9;026e&lt;br&gt;&#xA;तस्य तीक्ष्णैर्महावेगैर्भल्लैः सन्नतपर्वभिः ।&#x9;027a&lt;br&gt;&#xA;व्यहनत्कार्मुकं राजंस्तूणीरांश्चैव सर्वशः ॥&#x9;027c&lt;br&gt;&#xA;स च्छिन्नधन्वा विरथः खड्गमुद्यम्य चानदत् ।&#x9;028a&lt;br&gt;&#xA;वैदूर्योत्पलवर्णाभं दन्तिदन्तमयत्सरुम् ॥&#x9;028c&lt;br&gt;&#xA;भ्राम्यमाणं ततस्तं तु विमलाम्बरवर्चसम् ।&#x9;029a&lt;br&gt;&#xA;कालदण्डोपमं मेने सुतसोमस्य धीमतः ॥&#x9;029c&lt;br&gt;&#xA;सोऽचरत्सहसा खड्गी मण्डलानि सहस्रशः ।&#x9;030a&lt;br&gt;&#xA;चतुर्दश महाराज शिक्षाबलसमन्वितः ॥&#x9;030c&lt;br&gt;&#xA;भ्रान्तमुद्भ्रान्तमाविद्धमाप्लुतं विप्लुतं सृतम् ।&#x9;031a&lt;br&gt;&#xA;सम्पातसमुदीर्णे च दर्शयामास संयुगे ॥&#x9;031c&lt;br&gt;&#xA;सौबलस्तु ततस्तस्य शरांश्चिक्षेप वीर्यवान् ।&#x9;032a&lt;br&gt;&#xA;तानापतत एवाशु चिच्छेद परमासिना ॥&#x9;032c&lt;br&gt;&#xA;ततः क्रुद्धो महाराज सौबलः परवीरहा ।&#x9;033a&lt;br&gt;&#xA;प्राहिणोत्सुतसोमाय शरानाशीविषोपमान् ॥&#x9;033c&lt;br&gt;&#xA;चिच्छेद तांस्तु खड्गेन शिक्षया च बलेन च ।&#x9;034a&lt;br&gt;&#xA;दर्शयल्ँलाघवं युद्धे तार्क्ष्यतुल्यपराक्रमः ॥&#x9;034c&lt;br&gt;&#xA;तस्य सञ्चरतो राजन्मण्डलावर्तने तदा ।&#x9;035a&lt;br&gt;&#xA;क्षुरप्रेण सुतीक्ष्णेन खड्गं चिच्छेद सुप्रभम् ॥&#x9;035c&lt;br&gt;&#xA;स च्छिन्नः सहसा भूमौ निपपात महानसिः ।&#x9;036a&lt;br&gt;&#xA;अधर्मस्य स्थितं हस्ते सुत्सरोस्तत्र भारत ॥&#x9;036c&lt;br&gt;&#xA;छिन्नमाज्ञाय निस्त्रिंशमवप्लुत्य पदानि षट् ।&#x9;037a&lt;br&gt;&#xA;प्राविध्यत ततः शेषं सुतसोमो महारथः ॥&#x9;037c&lt;br&gt;&#xA;तच्छित्त्वा सगुणं चापं रणे तस्य महात्मनः ।&#x9;038a&lt;br&gt;&#xA;पपात धरणीं तूर्णं स्वर्णवज्रविभूषितम् ॥&#x9;038c&lt;br&gt;&#xA;सुतसोमस्ततोऽगच्छच्छ्रुतकीर्तेर्महारथम् ।&#x9;039a&lt;br&gt;&#xA;सौबलोऽपि धनुर्गृह्य घोरमन्यत्सुदुर्जयम् ॥&#x9;039c&lt;br&gt;&#xA;अभ्ययात्पाण्डवानीकं निघ्नञ्शत्रुगणान्बहून् ।&#x9;040a&lt;br&gt;&#xA;तत्र नादो महानासीत्पाण्डवानां विशाम्पते ॥&#x9;040c&lt;br&gt;&#xA;सौबलं समरे दृष्ट्वा विचरन्तमभीतवत् ।&#x9;041a&lt;br&gt;&#xA;तान्यनीकानि दृप्तानि शस्त्रवन्ति महान्ति च ।&#x9;041c&lt;br&gt;&#xA;द्राव्यमाणान्यदृश्यन्त सौबलेन महात्मना ॥&#x9;041e&lt;br&gt;&#xA;यथा दैत्यचमूं राजन्देवराजो ममर्द ह ।&#x9;042a&lt;br&gt;&#xA;तथैव पाण्डवीं सेनां सौबलेयो व्यनाशयत् ॥ ॥&#x9;042c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/017/</guid>
      <description>&lt;p&gt;अध्यायः 017&lt;/p&gt;&#xA;&lt;p&gt;कृपकृतवर्मभ्यां धृष्टद्युम्नशिखण्डिनोः पराजयः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;धृष्टद्युम्नं कृपो राजन्वारयामास संयुगे ।&#x9;001a&lt;br&gt;&#xA;यथा दृष्ट्वा वने सिंहं शरभो वारयेद्युधि ॥&#x9;001c&lt;br&gt;&#xA;निरुद्धः पार्षतस्तेन गौतमेन बलीयसा ।&#x9;002a&lt;br&gt;&#xA;पदात्पदं विचलितुं नाशकत्तत्र भारत ॥&#x9;002c&lt;br&gt;&#xA;गौतमस्य रथं दृष्ट्वा धृष्टद्युम्नरथं प्रति ।&#x9;003a&lt;br&gt;&#xA;वित्रेसुः सर्वभूतानि क्षयं प्राप्तं च मेनिरे ॥&#x9;003c&lt;br&gt;&#xA;तदा जल्पन्ति पाण्डूनां रथिनः सादिनस्तथा ।&#x9;004a&lt;br&gt;&#xA;द्रोणस्य निधनान्नूनं सङ्क्रुद्धो द्विपदां वरः ॥&#x9;004c&lt;br&gt;&#xA;शारद्वतो महातेजा दिव्यास्त्रविदुदारधीः ।&#x9;005a&lt;br&gt;&#xA;अपि स्वस्ति भवेदद्य धृष्टद्युम्नस्य गौतमात् ॥&#x9;005c&lt;br&gt;&#xA;अपीयं वाहिनी कृत्स्ना मुच्येत महतो भयात् ।&#x9;006a&lt;br&gt;&#xA;अप्ययं ब्राह्मणः सर्वान्न नो हन्यात्समागतान् ॥&#x9;006c&lt;br&gt;&#xA;यादृशं दृश्यते रूपमन्तकप्रतिमं रणे ।&#x9;007a&lt;br&gt;&#xA;गमिष्यत्यद्य पदवीं भारद्वाजस्य गौतमः ॥&#x9;007c&lt;br&gt;&#xA;आचार्यः क्षिप्रहस्तश्च विजयी च सदा युधि ।&#x9;008a&lt;br&gt;&#xA;अस्त्रवान्वीर्यसम्पन्नः क्रोधेन च समन्वितः ॥&#x9;008c&lt;br&gt;&#xA;पार्षतश्च महायुद्धे विमुखोऽद्याभिलक्ष्यते ।&#x9;009a&lt;br&gt;&#xA;इत्येवं विविधा वाचस्तावकानां परैः सह ।&#x9;009c&lt;br&gt;&#xA;व्यश्रूयन्त महाराज तयोस्तत्र समागमे ॥&#x9;009e&lt;br&gt;&#xA;विनिःश्वस्य ततः क्रोधात्कृपः शारद्वतो नृप ।&#x9;010a&lt;br&gt;&#xA;पार्षतं चार्दयामास निश्चेष्टं सर्वमर्मसु ॥&#x9;010c&lt;br&gt;&#xA;स हन्यमानः समरे गौतमेन महात्मना ।&#x9;011a&lt;br&gt;&#xA;कर्तव्यं न स्म जानाति मोहेन महता वृतः ॥&#x9;011c&lt;br&gt;&#xA;तमब्रवीत्ततो यन्ता कञ्चित्क्षेमं तु पार्षत ।&#x9;012a&lt;br&gt;&#xA;ईदृशं व्यसनं युद्धे न ते दृष्टं मया क्वचित् ॥&#x9;012c&lt;br&gt;&#xA;दैवयोगात्तु ते बाणा नापतन्मर्मभेदिनः ।&#x9;013a&lt;br&gt;&#xA;प्रेषिता द्विजमुख्येन मर्माण्युद्दिश्य सर्वतः ॥&#x9;013c&lt;br&gt;&#xA;व्यावर्तये रथं तूर्णं नदीवेगमिवार्णवात् ।&#x9;014a&lt;br&gt;&#xA;अवध्यं ब्राह्मणं मन्ये येन ते विक्रमो हतः ॥&#x9;014c&lt;br&gt;&#xA;धृष्टद्युम्नस्ततो राजञ्शनकैरब्रवीद्वचः ।&#x9;015a&lt;br&gt;&#xA;मुह्यते मे मनस्तात गात्रस्वेदश्च जायते ॥&#x9;015c&lt;br&gt;&#xA;वेपथुश्च शरीरे मे रोमहर्षश्च सारथे ।&#x9;016a&lt;br&gt;&#xA;वर्जयन्ब्राह्मणं युद्धे शनैर्याहि यतोऽर्जुनः ॥&#x9;016c&lt;br&gt;&#xA;अर्जुनं भीमसेनं वा समरे प्राप्य सारथे ।&#x9;017a&lt;br&gt;&#xA;क्षेममद्य भवेन्मह्यमिति मे नैष्ठिकी मतिः ॥&#x9;017c&lt;br&gt;&#xA;ततः प्रायान्महाराज सारथिस्त्वरयन्हयान् ।&#x9;018a&lt;br&gt;&#xA;यतो भीमो महेष्वासो युयुधे तव सैनिकैः ॥&#x9;018c&lt;br&gt;&#xA;प्रद्रुतं च रथं दृष्ट्वा धृष्टद्युम्नस्य मारिष ।&#x9;019a&lt;br&gt;&#xA;किरञ्शरशतान्येव गौतमोऽनुययौ तदा ॥&#x9;019c&lt;br&gt;&#xA;शङ्खं च पूरयामास मुहुर्मुहुररिन्दमः ।&#x9;020a&lt;br&gt;&#xA;पार्षतं त्रासयामास महेन्द्रो नमुचिं यथा ॥&#x9;020c&lt;br&gt;&#xA;शिखण्डिनं तु समरे भीष्ममृत्युं दुरासदम् ।&#x9;021a&lt;br&gt;&#xA;हार्दिक्यो वारयामास स्मयन्निव मुहुर्मुहुः ॥&#x9;021c&lt;br&gt;&#xA;शिखण्डी तु समासाद्य हृदिकानां महारथम् ।&#x9;022a&lt;br&gt;&#xA;पञ्चभिर्निशितैर्भल्लैर्जत्रुदेशे समाहनत् ॥&#x9;022c&lt;br&gt;&#xA;कृतवर्मा तु सङ्क्रद्धो भित्त्वा षष्ट्या पतत्रिभिः ।&#x9;023a&lt;br&gt;&#xA;धनुरेकेन चिच्छेद हसन्राजन्महारथः ॥&#x9;023c&lt;br&gt;&#xA;अथान्यद्धनुरादाय द्रुपदस्यात्मजो बली ।&#x9;024a&lt;br&gt;&#xA;तिष्ठतिष्ठेति सङ्क्रुद्धो हार्दिक्यं प्रत्यभाषत ॥&#x9;024c&lt;br&gt;&#xA;ततोऽस्य नवतिं बाणान्रुक्मपुङ्खान्सुतेजनान् ।&#x9;025a&lt;br&gt;&#xA;प्रेषयामास राजेन्द्र तेऽस्याभ्रश्यन्त वर्मणः ॥&#x9;025c&lt;br&gt;&#xA;वितथांस्तान्समालक्ष्य पतितांश्च महीतले ।&#x9;026a&lt;br&gt;&#xA;क्षुरप्रेण सुतीक्ष्णेन कार्मुकं चिच्छिदे भृशम् ॥&#x9;026c&lt;br&gt;&#xA;अथैनं छिन्नधन्वानं भग्नशृङ्गमिवर्षभम् ।&#x9;027a&lt;br&gt;&#xA;अशीत्या मार्गणैः क्रुद्धो बाह्वोरुरसि चार्पयत् ॥&#x9;027c&lt;br&gt;&#xA;कृतवर्मा तु सङ्क्रुद्धो मार्गणैः क्षतविक्षतः ।&#x9;028a&lt;br&gt;&#xA;ववाम रुधिरं गात्रैः कुम्भवक्रादिवोदकम् ॥&#x9;028c&lt;br&gt;&#xA;रुधिरेण परिक्लिन्नः कृतवर्मा त्वराजत ।&#x9;029a&lt;br&gt;&#xA;वर्षेण क्लेदितो राजन्यथा गैरिकपर्वतः ॥&#x9;029c&lt;br&gt;&#xA;अथान्यद्धनुरादाय समार्गणगुणं प्रभुः ।&#x9;030a&lt;br&gt;&#xA;शिखण्डिनं बाणगणैः स्कन्धदेशे व्यताडयत् ॥&#x9;030c&lt;br&gt;&#xA;स्कन्धदेशस्थितैर्बाणैः शिखण्डी तु व्यराजत ।&#x9;031a&lt;br&gt;&#xA;शाखाप्रशाखाविपुलः सुमहान्पादपो यथा ॥&#x9;031c&lt;br&gt;&#xA;तावन्योन्यं भृशं विद्ध्वा रुधिरेण समुक्षितौ ।&#x9;032a&lt;br&gt;&#xA;&#39;पोप्लूयमानौ हि यथा महान्तौ शोणितह्रदे ।&#x9;032c&lt;br&gt;&#xA;तद्वद्विरेजतुर्वीरौ शोणितेन परिप्लुतौ ॥&#x9;032e&lt;br&gt;&#xA;यथा च किंशुकौ फुल्लौ पुष्पमासे समागते ।&#x9;033a&lt;br&gt;&#xA;रुधिरोक्षितसर्वाङ्गौ रक्तचन्दनरूषितौ ।&#x9;033c&lt;br&gt;&#xA;भुजगाविव सङ्क्रुद्धौ रेजतुस्तौ नरोत्तमौ ॥&#x9;033e&lt;br&gt;&#xA;तावुभौ शरवनुन्नाङ्गौ परस्परशरक्षतौ&#39; ।&#x9;034a&lt;br&gt;&#xA;अन्योन्यशृङ्गाभिहतौ रेजतुर्वृषभाविव ॥&#x9;034c&lt;br&gt;&#xA;अन्योन्यस्य वधे यत्नं कुर्वाणौ तौ महारथौ ।&#x9;035a&lt;br&gt;&#xA;रथाभ्यां चेरतुस्तत्र मण्डलानि सहस्रशः ॥&#x9;035c&lt;br&gt;&#xA;कृतवर्मा महाराज पार्षतं निशितैः शरैः ।&#x9;036a&lt;br&gt;&#xA;रणे विव्याध सप्तत्या स्वर्णपुङ्गैः शिलाशितैः ॥&#x9;036c&lt;br&gt;&#xA;ततोऽस्य समरे बाणं भोजः प्रहरतां वरः ।&#x9;037a&lt;br&gt;&#xA;जीवितान्तकरं घोरं व्यसृजत्त्वरयाऽन्वितः ॥&#x9;037c&lt;br&gt;&#xA;स तेनाभिहतो राजन्मूर्च्छामाशु समाविशत् ।&#x9;038a&lt;br&gt;&#xA;ध्वजयष्टिं च सहसा शिश्रिये कश्मलावृतः ॥&#x9;038c&lt;br&gt;&#xA;अपोवाह रणात्तूर्णं सारथी रथिनां वरम् ।&#x9;039a&lt;br&gt;&#xA;हार्दिक्यशरसन्तप्तं निःश्वसन्तं पुनःपुनः ॥&#x9;039c&lt;br&gt;&#xA;पराजिते ततः शूरे द्रुपदस्यात्मजे प्रभो ।&#x9;040a&lt;br&gt;&#xA;व्यद्रवत्पाण्डवी सेना व्यधमाना समन्ततः ॥ ॥&#x9;040c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/018/</guid>
      <description>&lt;p&gt;अध्यायः 018&lt;/p&gt;&#xA;&lt;p&gt;अर्जुनेन संशप्तकपराजयः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;श्वेताश्वोऽपि महाराज व्यधमत्तावकं बलम् ।&#x9;001a&lt;br&gt;&#xA;यथा वायुः समासाद्य तूलराशिं समन्ततः ॥&#x9;001c&lt;br&gt;&#xA;प्रत्युद्ययुस्त्रिगर्तास्तं शिबयः कौरवैः सह ।&#x9;002a&lt;br&gt;&#xA;वसातयोऽथ साल्वाश्च गोपालाश्च यशस्विनः ॥&#x9;002c&lt;br&gt;&#xA;सत्यदेवः सत्यकीर्तिर्मित्रदेवः श्रुतञ्जयः ।&#x9;003a&lt;br&gt;&#xA;सौश्रुतिश्चन्द्रदेवश्च मित्रवर्मा च भारत ॥&#x9;003c&lt;br&gt;&#xA;त्रिगर्तराजः समरे भ्रातृभिः परिवारितः ।&#x9;004a&lt;br&gt;&#xA;पुत्रैश्चैव महेष्वासैर्नानाशस्त्रविशारदैः ॥&#x9;004c&lt;br&gt;&#xA;व्यसृजन्त शरव्रातान्किरन्तोऽर्जुनमाहवे ।&#x9;005a&lt;br&gt;&#xA;अभ्यवर्तन्त सहसा वार्योघा इव सागरम् ॥&#x9;005c&lt;br&gt;&#xA;ते त्वर्जुनं समासाद्य योधाः शतसहस्रशः ।&#x9;006a&lt;br&gt;&#xA;अगच्छन्विलयं सर्वे तार्क्ष्यं दृष्ट्वेव पन्नगाः ॥&#x9;006c&lt;br&gt;&#xA;ते हन्यमानाः समरे न जहुः पाण्डवं रणे ।&#x9;007a&lt;br&gt;&#xA;हन्यमाना महाराज शलभा इव पावकम् ॥&#x9;007c&lt;br&gt;&#xA;सत्यदेवस्त्रिभिर्बाणैर्विव्याध युधि पाण्डवम् ।&#x9;008a&lt;br&gt;&#xA;मित्रदेवस्त्रिषष्ट्या तु चन्द्रदेवस्तु सप्तभिः ॥&#x9;008c&lt;br&gt;&#xA;मित्रवर्मा त्रिसप्तत्या सौश्रुतिश्चापि सप्तभिः ।&#x9;009a&lt;br&gt;&#xA;श्रुतञ्जयस्तु विंशत्या सुशर्मा नवभिः शरैः ॥&#x9;009c&lt;br&gt;&#xA;स विद्धो बहुभिः सङ्ख्ये प्रतिविव्याध तान्नृपान् ।&#x9;010a&lt;br&gt;&#xA;सौश्रुतिं सप्तभिर्विद्ध्वा चन्द्रदेवं त्रिभिः शरैः ॥&#x9;010c&lt;br&gt;&#xA;श्रुतञ्जयं च विंशत्या चन्द्रदेवं तथाऽष्टभिः ।&#x9;011a&lt;br&gt;&#xA;मित्रदेवं शतेनैव सत्यदेवं त्रिभिः शरैः ॥&#x9;011c&lt;br&gt;&#xA;नवभिर्मित्रवर्माणं सुशर्माणं तथाऽष्टभिः ।&#x9;012a&lt;br&gt;&#xA;श्रुतञ्जयं च राजानं हत्वा तत्र शिलाशितैः ॥&#x9;012c&lt;br&gt;&#xA;सौश्रुतेः सशिरस्त्राणं शिरः कायादपाहरत् ।&#x9;013a&lt;br&gt;&#xA;त्वरितश्चन्द्रदेवं च शरैर्निन्ये यमक्षयम् ॥&#x9;013c&lt;br&gt;&#xA;तथेतरान्महाराज यतमानान्महारथान् ।&#x9;014a&lt;br&gt;&#xA;पञ्चभिः पञ्चभिर्बाणैरेकैकं प्रत्यवारयत् ॥&#x9;014c&lt;br&gt;&#xA;सत्यदेवस्तु सङ्क्रुद्धस्तोमरं व्यसृजन्महत् ।&#x9;015a&lt;br&gt;&#xA;समुद्दिश्य रणे कृष्णं सिंहनादं ननाद च ॥&#x9;015c&lt;br&gt;&#xA;स निर्भिद्य भुजं सव्यं माधवस्य महात्मनः ।&#x9;016a&lt;br&gt;&#xA;अयस्मयः स्वर्णदण्डो जगाम धरणीं तदा ॥&#x9;016c&lt;br&gt;&#xA;माधवस्य तु विद्धस्य तोमरेण महारणे ।&#x9;017a&lt;br&gt;&#xA;प्रतोदः प्रापतद्धस्ताद्रश्मयश्च विशाम्पते ॥&#x9;017c&lt;br&gt;&#xA;वासुदेवं विभिन्नाङ्गं दृष्ट्वा पार्थो धनञ्जयः ।&#x9;018a&lt;br&gt;&#xA;क्रोधमाहारयत्तीव्रं कृष्णं चेदमुवाच ह ॥&#x9;018c&lt;br&gt;&#xA;प्रापयाश्वान्महाबाहो सत्यदेवं प्रति प्रभो ।&#x9;019a&lt;br&gt;&#xA;यावदेनं शरैस्तीक्ष्णैर्नयामि यमसादनम् ॥&#x9;019c&lt;br&gt;&#xA;प्रतोदं गृह्य सोऽन्यत्तु रश्मीन्सङ्गृह्य च द्रुतम् ।&#x9;020a&lt;br&gt;&#xA;वाहयामास तानश्वान्सत्यदेवरथं प्रति ॥&#x9;020c&lt;br&gt;&#xA;विष्वक्सेनं सुनिर्विद्धं दृष्ट्वा पार्थो धनञ्जयः ।&#x9;021a&lt;br&gt;&#xA;सत्यदेवं शरैस्तीक्ष्णैर्वारयित्वा महारथः ॥&#x9;021c&lt;br&gt;&#xA;ततः सुनिशितैर्भल्लै राज्ञस्तस्य महच्छिरः ।&#x9;022a&lt;br&gt;&#xA;कुम्डलोपचितं कायाच्चकर्त पृतनान्तरे ॥&#x9;022c&lt;br&gt;&#xA;तन्निकृत्य शितैर्बाणैर्मित्रवर्माणमाक्षिपत् ।&#x9;023a&lt;br&gt;&#xA;वत्सदन्तेन तीक्ष्णेन सारथिं चास्य मारिष ॥&#x9;023c&lt;br&gt;&#xA;ततः शरशतैर्भूयः संशप्तकगणान्बली ।&#x9;024a&lt;br&gt;&#xA;पातयामास सङ्क्रुद्वः शतशोऽथ सहस्रशः ॥&#x9;024c&lt;br&gt;&#xA;ततो रजतपुङ्खेन राजञ्शीर्षं महात्मनः ।&#x9;025a&lt;br&gt;&#xA;मित्रदेवस्य चिच्छेद क्षुरप्रेण महारथः ।&#x9;025c&lt;br&gt;&#xA;सुशर्माणं सुसङ्क्रुद्धो जत्रुदेशे समाहनत् ॥&#x9;025e&lt;br&gt;&#xA;ततः संशप्तकाः सर्वे परिवार्य धनञ्जयम् ।&#x9;026a&lt;br&gt;&#xA;शस्त्रौघैर्ममृदुः क्रुद्धा नादयन्तो दिशो दश ॥&#x9;026c&lt;br&gt;&#xA;अभ्यर्दितस्तु तज्जिष्णुः शक्रतुल्यपराक्रमः ।&#x9;027a&lt;br&gt;&#xA;ऐन्द्रमस्त्रममेयात्मा प्रादुश्चक्रे महारथः ॥&#x9;027c&lt;br&gt;&#xA;ततः शरसहस्राणि प्रादुरासन्विशाम्पते ।&#x9;028a&lt;br&gt;&#xA;&#39;कार्मुकात्पाण्डुपुत्रस्य पार्थस्यामिततेजसः&#39; ॥&#x9;028c&lt;br&gt;&#xA;ततस्तु च्छिद्यमानानां ध्वजानां धनुषां तथा ।&#x9;029a&lt;br&gt;&#xA;रथानां सपताकानां तूणीराणां युगैः सह ॥&#x9;029c&lt;br&gt;&#xA;अक्षाणामथ चक्राणां योक्त्राणां रश्मिभिः सह ।&#x9;030a&lt;br&gt;&#xA;कूबराणां वरूथानां पृषत्कानां च संयुगे ॥&#x9;030c&lt;br&gt;&#xA;अश्वानां पततां चापि प्रासानामृष्टिभिः सह ।&#x9;031a&lt;br&gt;&#xA;गदानां परिघानां च शक्तितोमरपट्टसैः ॥&#x9;031c&lt;br&gt;&#xA;शतघ्नीनां सचक्राणां भुजानां चोरुभिः सह ।&#x9;032a&lt;br&gt;&#xA;कण्ठसूत्राङ्गदानां च केयूराणां च मारिष ॥&#x9;032c&lt;br&gt;&#xA;हाराणामथ निष्काणां तनुत्राणां च भारत ।&#x9;033a&lt;br&gt;&#xA;छत्राणां व्यजनानां च शिरसां कुमुटैः सह ।&#x9;033c&lt;br&gt;&#xA;राशयश्चात्र दृश्यन्ते पतितानां महीतले ॥&#x9;033e&lt;br&gt;&#xA;सकुण्डलानि स्वक्षीणि पूर्णचन्द्रनिभानि च ।&#x9;034a&lt;br&gt;&#xA;शिरांस्युर्व्यामदृश्यन्त ताराजालमिवाम्बरे ॥&#x9;034c&lt;br&gt;&#xA;सुस्रग्वीणि सुवासांसि चन्दनेनोक्षितानि च ।&#x9;035a&lt;br&gt;&#xA;शरीराणि व्यदृश्यन्त निहतानां महीतले ॥&#x9;035c&lt;br&gt;&#xA;रुद्रस्याक्रीडसदृशं घोरमायोधनं तदा ॥&#x9;036ac&lt;br&gt;&#xA;निहतै राजपुत्रैश्च क्षत्रियैश्च महाबलैः ।&#x9;037a&lt;br&gt;&#xA;&#39;अर्जुनेन महाराज तत्रतत्र महारणे&#39; ॥&#x9;037c&lt;br&gt;&#xA;हस्तिभिः पतितैश्चैव तुरङ्गैश्चाभवन्मही ।&#x9;038a&lt;br&gt;&#xA;अगम्यरूपा समरे विशीर्णैरिव पर्वतैः ॥&#x9;038c&lt;br&gt;&#xA;नासीद्रथपथस्तस्य पाण्डवस्य महात्मनः ।&#x9;039a&lt;br&gt;&#xA;निघ्नतः शात्रवान्भल्लैर्हस्त्यश्वं चास्यतो महत् ॥&#x9;039c&lt;br&gt;&#xA;स्वानुगा इव सीदन्ति रथचक्राणि मारिष ।&#x9;040a&lt;br&gt;&#xA;चरतस्तस्य सङ्ग्रामे तस्मिंल्लोहितकर्दमे ॥&#x9;040c&lt;br&gt;&#xA;सीदमानानि चक्राणि समूहुस्तुरगा भृशम् ।&#x9;041a&lt;br&gt;&#xA;श्रमेण महता युक्ता मनोमारुतरंहसः ॥&#x9;041c&lt;br&gt;&#xA;वध्यमानं तु तत्सैन्यं पाण्डुपुत्रेण धन्विना ।&#x9;042a&lt;br&gt;&#xA;प्रायशो विमुखं सर्वं नावतिष्ठत भारत ॥&#x9;042c&lt;br&gt;&#xA;ताञ्जित्वा समरे जिष्णुः संशप्तकगणान्बहून् ।&#x9;043a&lt;br&gt;&#xA;विरराज तदा पार्थो विधूमोऽग्निरिव ज्वलन् ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/019/</guid>
      <description>&lt;p&gt;अध्यायः 019&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;युधिष्ठिरं महाराज विसृजन्तं शरान्बहून् ।&#x9;001a&lt;br&gt;&#xA;स्वयं दुर्योधनो राजा प्रत्यगृह्णादभीतवत् ॥&#x9;001c&lt;br&gt;&#xA;तमापतन्तं सहसा तव पुत्रं महारथम् ।&#x9;002a&lt;br&gt;&#xA;धर्मराजो द्रुतं विद्ध्वा तिष्ठतिष्ठेति चाब्रवीत् ॥&#x9;002c&lt;br&gt;&#xA;स तु तं प्रतिविव्याध नवभिर्निशितैः शरैः ।&#x9;003a&lt;br&gt;&#xA;सारथिं चास्य भल्लेन भृशं क्रुद्धोऽभ्यताडयत् ॥&#x9;003c&lt;br&gt;&#xA;ततो युधिष्ठिरो राजन्स्वर्णपुङ्खाञ्शिलीमुखान् ।&#x9;004a&lt;br&gt;&#xA;दुर्योधनाय चिक्षेप त्रयोदश शिलाशितान् ॥&#x9;004c&lt;br&gt;&#xA;चतुर्भिश्चतुरो वाहांस्तस्य हत्वा महारथः ।&#x9;005a&lt;br&gt;&#xA;पञ्चमेन शिरः कायात्सारथेश्च समाक्षिपत् ॥&#x9;005c&lt;br&gt;&#xA;षष्ठेन तु ध्वजं राज्ञः सप्तमेन तु कार्मुकम् ।&#x9;006a&lt;br&gt;&#xA;अष्टमेन तथा खड्गं पातयामास भूतले ।&#x9;006c&lt;br&gt;&#xA;पञ्चभिर्नृपतिं चापि धर्मराजोऽर्दयद्भृशम् ॥&#x9;007a&lt;br&gt;&#xA;हताश्वात्तु रथात्तस्मादवप्लुत्य सुतस्तव ।&#x9;007c&lt;br&gt;&#xA;उत्तमं व्यसनं प्राप्तो भूमावेवावतिष्ठत ॥&#x9;008a&lt;br&gt;&#xA;तं तु कृच्छ्रगतं दृष्ट्वा कर्णद्रौणिकृपादयः ।&#x9;008c&lt;br&gt;&#xA;अभ्यवर्तन्त सहसा परीप्सन्तो नराधिपम् ॥&#x9;009a&lt;br&gt;&#xA;अथ पाण्डुसुताः सर्वे परिवार्य युधिष्ठिरम् ।&#x9;009c&lt;br&gt;&#xA;अन्वयुः समरे राजंस्ततो युद्धमवर्तत ॥&#x9;010a&lt;br&gt;&#xA;ततस्तूर्यसहस्राणि प्रावाद्यन्त महामृधे ॥&#x9;010c&lt;br&gt;&#xA;क्ष्वेलाः किलकिलाशब्दाः प्रादुरासन्महीपते ।&#x9;011a&lt;br&gt;&#xA;यत्राभ्यगच्छन्समरे पाञ्चालाः कौरवैः सह ॥&#x9;011c&lt;br&gt;&#xA;नरा नरैः समाजग्मुर्वारणा वरवारणैः ।&#x9;012a&lt;br&gt;&#xA;रथाश्च रथिभिः सार्धं हयाश्च हयसादिभिः ॥&#x9;012c&lt;br&gt;&#xA;द्वन्द्वान्यासन्महाराज प्रेक्षणीयानि संयुगे ।&#x9;013a&lt;br&gt;&#xA;विविधान्यप्यचिन्त्यानि शस्त्रवन्त्युत्तमानि च ॥&#x9;013c&lt;br&gt;&#xA;ते शूराः समरे सर्वे चित्रं लघु च सुष्ठु च ।&#x9;014a&lt;br&gt;&#xA;अयुध्यन्त महावेगाः परस्परवधैषिणः ॥&#x9;014c&lt;br&gt;&#xA;अन्योन्यं समरे जघ्नुर्योधव्रतमनुष्ठिताः ।&#x9;015a&lt;br&gt;&#xA;न हि ते समरं चक्रुः पृष्ठतो वै कथञ्चन ॥&#x9;015c&lt;br&gt;&#xA;मुहूर्तमेव तद्युद्धमासीन्मधुरदर्शनम् ।&#x9;016a&lt;br&gt;&#xA;तत उन्मत्तवद्राजन्निर्मर्यादमवर्तत ॥&#x9;016c&lt;br&gt;&#xA;रथी नागं समासाद्य दारयन्निशितैः शरैः ।&#x9;017a&lt;br&gt;&#xA;प्रेषयामास कालाय शरैः सन्नतपर्वभिः ॥&#x9;017c&lt;br&gt;&#xA;नागा हयान्समासाद्य विक्षिपन्तो बहून्रणे ।&#x9;018a&lt;br&gt;&#xA;दारयामासुरत्युग्रं तत्रतत्र तदातदा ॥&#x9;018c&lt;br&gt;&#xA;हयारोहाश्च बहवः परिवार्य हयोत्तमान् ।&#x9;019a&lt;br&gt;&#xA;तलशब्दरवांश्चक्रुः सम्पतन्तस्ततस्ततः ॥&#x9;019c&lt;br&gt;&#xA;धावमानांस्ततस्तांस्तु द्रवमाणान्महागजान् ।&#x9;020a&lt;br&gt;&#xA;पार्श्वतः पृष्ठतश्चैव निजघ्नुर्हयसादिनः ॥&#x9;020c&lt;br&gt;&#xA;विद्राव्य च बहूनश्वान्नागा राजन्मदोत्कटाः ।&#x9;021a&lt;br&gt;&#xA;विषाणैश्चापरे जघ्नुर्ममृदुश्चापरे भृशम् ॥&#x9;021c&lt;br&gt;&#xA;साश्वारोहांश्च तुरगान्विषाणैर्विव्यधू रुषा ।&#x9;022a&lt;br&gt;&#xA;अपरे चिक्षिपुर्वेगात्प्रगृह्यातिबलास्तदा ॥&#x9;022c&lt;br&gt;&#xA;पादातैराहता नागा विवरेषु समन्ततः ।&#x9;023a&lt;br&gt;&#xA;चक्रुरार्तस्वरं घोरं दुद्रुवुश्च दिशो दश ॥&#x9;023c&lt;br&gt;&#xA;पदातीनां तु सहसा प्रद्रुतानां महाहवे ।&#x9;024a&lt;br&gt;&#xA;उत्सृज्याभरणं तूर्णमववव्रू रणाजिरे ॥&#x9;024c&lt;br&gt;&#xA;निमित्तं मन्यमानास्तु परिणाम्य महागजाः ।&#x9;025a&lt;br&gt;&#xA;जगृहुर्बिभिदुश्चैव चित्राण्याभरणानि च ॥&#x9;025c&lt;br&gt;&#xA;तांस्तु तत्र प्रसक्तान्वै परिवार्य पदातयः ।&#x9;026a&lt;br&gt;&#xA;हस्त्यारोहान्निजघ्नुस्ते महावेगा बलोत्कटाः ॥&#x9;026c&lt;br&gt;&#xA;अपरे हस्तिभिर्हस्तैः खं विक्षिप्ता महाहवे ।&#x9;027a&lt;br&gt;&#xA;निपतन्तो विषाणाग्रैर्भृशं विद्धा सुशिक्षितैः ॥&#x9;027c&lt;br&gt;&#xA;अपरे सहसा गृह्य विषाणैरेव सूदिताः ।&#x9;028a&lt;br&gt;&#xA;सेनान्तरं समासाद्य केचित्तत्र महागजैः ॥&#x9;028c&lt;br&gt;&#xA;क्षुण्णगात्रा महाराज विक्षिप्य च पुनःपुनः ।&#x9;029a&lt;br&gt;&#xA;अपरे व्यजनानीव विभ्राम्य निहता मृधे ॥&#x9;029c&lt;br&gt;&#xA;पुरःसराश्च नागानामपरेषां विशाम्पते ।&#x9;030a&lt;br&gt;&#xA;शरीराण्यतिविद्धानि तत्रतत्र रणाजिरे ॥&#x9;030c&lt;br&gt;&#xA;प्रतिमानेषु कुम्भेषु दन्तवेष्टेषु चापरे ।&#x9;031a&lt;br&gt;&#xA;निगृहीता भृशं नागाः प्रासतोमरशक्तिभिः ॥&#x9;031c&lt;br&gt;&#xA;निगृह्य च गजाः केचित् पार्श्वस्थैर्भृशदारुणैः ।&#x9;032a&lt;br&gt;&#xA;रथाश्वसादिभिस्तत्र सम्भिन्ना न्यपतन्भुवि ॥&#x9;032c&lt;br&gt;&#xA;सहयाः सादिनस्तत्र तोमरेण महामृधे ।&#x9;033a&lt;br&gt;&#xA;भूमावमृद्नन्वेगेन सचर्माणं पदातिनम् ॥&#x9;033c&lt;br&gt;&#xA;तथा सावरणान्कांश्चित्तत्रत्तत्र विशाम्पते ।&#x9;034a&lt;br&gt;&#xA;रथान्नागाः समासाद्य परिगृह्य च मारिष ।&#x9;034c&lt;br&gt;&#xA;व्याक्षिपन्सहसा तत्र घोररूपे भयानके ॥&#x9;034e&lt;br&gt;&#xA;नाराचैर्निहताश्चापि गजाः पेतुर्महाबलाः ।&#x9;035a&lt;br&gt;&#xA;पर्वतस्येव शिखरं वज्ररुग्णं महीतले ॥&#x9;035c&lt;br&gt;&#xA;योधा योधान्समासाद्य मुष्टिभिर्व्यहनन्युधि ।&#x9;036a&lt;br&gt;&#xA;केशेष्वन्योन्यमाक्षिप्य चिक्षिपुर्बिभिदुश्च ह ॥&#x9;036c&lt;br&gt;&#xA;उद्यम्य च भुजानन्ये निक्षिप्य च महीतले ।&#x9;037a&lt;br&gt;&#xA;पदा चोरः समाक्रम्य स्फुरतोऽपाहरञ्छिरः ॥&#x9;037c&lt;br&gt;&#xA;पततश्चापरो राजन्विजहारासिना शिरः ।&#x9;038a&lt;br&gt;&#xA;&#39;मृतमन्यो महाराज पदा ताडितवांस्तदा&#39; ॥&#x9;038c&lt;br&gt;&#xA;जीवतश्च तथैवान्यः शस्त्रं काये न्यमज्जयत् ।&#x9;039a&lt;br&gt;&#xA;मुष्टियुद्धं महच्चासीद्योधानां तत्र भारत ।&#x9;039c&lt;br&gt;&#xA;तथा केशग्रहश्चोग्रो बाहुयुद्धं च भैरवम् ॥&#x9;049e&lt;br&gt;&#xA;समासक्तस्य चान्येन अविज्ञातस्तथाऽपरः ।&#x9;040a&lt;br&gt;&#xA;जहार समरे प्राणान्नानाशस्त्रैरनेकधा ॥&#x9;040c&lt;br&gt;&#xA;संसक्तेषु च योधेषु वर्तमाने च सङ्कुले ।&#x9;041a&lt;br&gt;&#xA;कबन्धान्युत्थितानि स्युः शतशोऽथ सहस्रशः ॥&#x9;041c&lt;br&gt;&#xA;शोणितैः सिच्यमानानि शस्त्राणि कवचानि च ।&#x9;042a&lt;br&gt;&#xA;महारागानुरक्तानि वस्त्राणीव चकाशिरे ॥&#x9;042c&lt;br&gt;&#xA;एवमेतन्महद्युद्धं दारुणं शस्त्रसङ्कुलम् ।&#x9;043a&lt;br&gt;&#xA;उन्मत्तगङ्गाप्रतिमं शब्देनापूरयज्जगत् ॥&#x9;043c&lt;br&gt;&#xA;नैव स्वे न परे राजन्विज्ञायन्ते शरातुराः ।&#x9;044a&lt;br&gt;&#xA;योद्धव्यमिति युध्यन्ते राजानो जयगृद्धिनः ॥&#x9;044c&lt;br&gt;&#xA;स्वान्स्वे जघ्नुर्महराज परांश्चैव समागतान् ।&#x9;045a&lt;br&gt;&#xA;उभयोः सेनयोर्वीरैर्व्याकुलं समपद्यत ॥&#x9;045c&lt;br&gt;&#xA;रथैर्भग्नैर्महाराज वारणैश्च निपातितैः ।&#x9;046a&lt;br&gt;&#xA;हयैश्च पतितैस्तत्र नरैश्च विनिपातितैः ॥&#x9;046c&lt;br&gt;&#xA;अगम्यरूपा पृथिवी क्षणेन समपद्यत ।&#x9;047a&lt;br&gt;&#xA;क्षणेनासीन्महीपाल क्षतजौघप्रवर्तिनी ॥&#x9;047c&lt;br&gt;&#xA;पाञ्चालानहतत्कर्णस्त्रिगर्तांश्च धनञ्जयः ।&#x9;048a&lt;br&gt;&#xA;भीमसेनः कुरून्राजन्हस्त्यनीकं च सर्वशः ॥&#x9;048c&lt;br&gt;&#xA;एवमेष क्षयो वृत्तः कुरुपाण्डवसेनयोः ।&#x9;049a&lt;br&gt;&#xA;अपराह्णे गते सूर्ये काङ्क्षतां विपुलं यशः ॥ ॥&#x9;049c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/020/</guid>
      <description>&lt;p&gt;अध्यायः 020&lt;/p&gt;&#xA;&lt;p&gt;युधिष्ठिरेण दुर्योधनपराजयः ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;अतितीव्राणि दुःखानि दुःसहानि बहूनि च ।&#x9;001a&lt;br&gt;&#xA;त्वत्तोऽहं सञ्जयाश्रौषं पुत्राणां चैव सङ्क्षयम् ॥&#x9;001c&lt;br&gt;&#xA;यथा त्वं मे कथयसे यथा युद्वमवर्तत ।&#x9;002a&lt;br&gt;&#xA;न सन्ति सूत कौरव्या इति मे निश्चिता मतिः ॥&#x9;002c&lt;br&gt;&#xA;दुर्योधनश्च विरथः कृतस्तत्र महारथः ।&#x9;003a&lt;br&gt;&#xA;धर्मपुत्रः कथं चक्रे तस्य वा नृपतिः कथम् ॥&#x9;003c&lt;br&gt;&#xA;अपराह्णे कथं युद्धमभवद्रोणहर्षणम् ।&#x9;004a&lt;br&gt;&#xA;तन्ममाचक्ष्व तत्त्वेन कुशलो ह्यसि सञ्जय ॥&#x9;004c&lt;br&gt;&#xA;सञ्जय उवाच ।&#x9;005&lt;br&gt;&#xA;संसक्तेषु तु सैन्येषु वध्यमानेषु भागशः ।&#x9;005a&lt;br&gt;&#xA;रथमन्यं समास्थाय पुत्रस्तव विशाम्पते ॥&#x9;005c&lt;br&gt;&#xA;क्रोधेन महता युक्तः सविषो भुजगो यथा ।&#x9;006a&lt;br&gt;&#xA;दुर्योधनः समालक्ष्य धर्मराजं युधिष्ठिरम् ।&#x9;006c&lt;br&gt;&#xA;प्रोवाच सूतं त्वरितो याहियाहीति भारत ॥&#x9;006e&lt;br&gt;&#xA;तत्र मां प्रापय क्षिप्रं सारथे यत्र पाण्डवः ।&#x9;007a&lt;br&gt;&#xA;ध्रियमाणातपत्रेण राजा राजति दंशितः ॥&#x9;007c&lt;br&gt;&#xA;स सूतश्चोदितो राज्ञा राज्ञः स्यन्दनमुत्तमम् ।&#x9;008a&lt;br&gt;&#xA;युधिष्ठिरस्याभिमुखं प्रेषयामास संयुगे ॥&#x9;008c&lt;br&gt;&#xA;ततो युधिष्ठिरः क्रुद्धः प्रभिन्न इव कुञ्जरः ।&#x9;009a&lt;br&gt;&#xA;सारथिं चोदयामास याहि यत्र सुयोधनः ॥&#x9;009c&lt;br&gt;&#xA;तौ समाजग्मतुर्वीरौ भ्रातरौ रथसत्तमौ ॥&#x9;010ac&lt;br&gt;&#xA;समेत्य च महावीरौ संरब्धौ युद्धदुर्मदौ ।&#x9;011a&lt;br&gt;&#xA;ववर्षतुर्महेष्वासौ शरैरन्योन्यमाहवे ॥&#x9;011c&lt;br&gt;&#xA;ततो दुर्योधनो राजा धर्मशीलस्य मारिष ।&#x9;012a&lt;br&gt;&#xA;शिलाशितेन भल्लेन धनुश्चिच्छेद संयुगे ॥&#x9;012c&lt;br&gt;&#xA;तं नामृष्यत सङ्क्रुद्धो ह्यवमानं युधिष्ठिरः ।&#x9;013a&lt;br&gt;&#xA;अपविध्य धनुश्छिन्नं क्रोधसंरक्तलोचनः ॥&#x9;013c&lt;br&gt;&#xA;अन्यत्कार्मुकमादाय धर्मपुत्रश्चमूमुखे ।&#x9;014a&lt;br&gt;&#xA;दुर्योधनस्य चिच्छेद ध्वजं कार्मुकमेव च ॥&#x9;014c&lt;br&gt;&#xA;अथान्यद्धनुरादाय पुत्रस्ते भरतर्षभ ।&#x9;015a&lt;br&gt;&#xA;&#39;युधिष्ठिरस्य चिक्षेप शरान्कनकभूषणान् ।&#x9;015c&lt;br&gt;&#xA;रुक्मपुङ्खान्प्रसन्नाग्रान्सविषानिव पन्नगान्&#39; ॥&#x9;015e&lt;br&gt;&#xA;तावन्योन्यं सुसङ्क्रुद्धौ शस्त्रवर्षाण्यमुञ्चताम् ।&#x9;016a&lt;br&gt;&#xA;सिंहाविव सुसंरब्धौ परस्परजिगीषया ॥&#x9;016c&lt;br&gt;&#xA;जघ्नतुस्तौ रणेऽन्योन्यं नर्दमानौ वृषाविव ।&#x9;017a&lt;br&gt;&#xA;अन्तरं मार्गमाणौ च चेरतुस्तौ महारथौ ॥&#x9;017c&lt;br&gt;&#xA;ततः पूर्णायतोत्सृष्टैः शरैस्तौ तु कृतव्रणौ ।&#x9;018a&lt;br&gt;&#xA;विरेजतुर्महाराज किंशुकाविव पुष्पितौ ॥&#x9;018c&lt;br&gt;&#xA;ततो राजन्विमुञ्चन्तौ सिंहनादान्मुहुर्मुहुः ।&#x9;019a&lt;br&gt;&#xA;तलयोश्च तथा शब्दान्धनुषश्च महाहवे ॥&#x9;019c&lt;br&gt;&#xA;शङ्खशब्दवरांश्चैव चक्रतुस्तौ नरेश्वरौ ।&#x9;020a&lt;br&gt;&#xA;अन्योन्यं तौ महाराज पीडयाञ्चक्रतुर्भृशम् ॥&#x9;020c&lt;br&gt;&#xA;ततो युधिष्ठिरो राजा पुत्रं तव शरैस्त्रिभिः ।&#x9;021a&lt;br&gt;&#xA;आजघानोरसि क्रुद्धो वज्रवेगैर्दुरासदैः ॥&#x9;021c&lt;br&gt;&#xA;प्रतिविव्याध तं तूर्णं तव पुत्रो महीपतिः ।&#x9;022a&lt;br&gt;&#xA;पञ्चभिर्निशितैर्बाणैः स्वर्णपुङ्खैः शिलाशितैः ॥&#x9;022c&lt;br&gt;&#xA;ततो दुर्योधनो राजा शक्तिं चिक्षेप भारत ।&#x9;023a&lt;br&gt;&#xA;सर्वपारशवीं तीक्ष्णां महोल्काप्रतिमां तदा ॥&#x9;023c&lt;br&gt;&#xA;तामापतन्तीं सहसा धर्मराजः शितैः शरैः ।&#x9;024a&lt;br&gt;&#xA;त्रिभिश्चिच्छेद सहसा तं च विव्याध पञ्चभिः ॥&#x9;024c&lt;br&gt;&#xA;निपपात ततः साऽथ स्वर्णदण्डा महास्वना ।&#x9;025a&lt;br&gt;&#xA;निपतन्ती महोल्केव व्यराजच्छिखिसन्निभा ॥&#x9;025c&lt;br&gt;&#xA;शक्तिं विनिहतां दृष्ट्वा पुत्रस्तव विशाम्पते ।&#x9;026a&lt;br&gt;&#xA;नवभिर्निशितैर्भल्लैर्निजघान युधिष्ठिरम् ॥&#x9;026c&lt;br&gt;&#xA;सोऽतिविद्धो बलवता शत्रुणा शत्रुतापनः ।&#x9;027a&lt;br&gt;&#xA;दुर्योधनं समुद्दिश्य बाणं जग्राह सत्वरः ॥&#x9;027c&lt;br&gt;&#xA;समाधत्त च तं बाणं धनुर्मध्ये महाबलः ।&#x9;028a&lt;br&gt;&#xA;चिक्षेप च महाराज ततः क्रुद्धः पराक्रमी ॥&#x9;028c&lt;br&gt;&#xA;स तु बाणः समासाद्य तव पुत्रं महारथम् ।&#x9;029a&lt;br&gt;&#xA;व्यामोहयत राजानं धरणीं च ददार ह ॥&#x9;029c&lt;br&gt;&#xA;ततो दुर्योधनः क्रुद्धो गदामुद्यम्य वेगितः ।&#x9;030a&lt;br&gt;&#xA;विधित्सुः कलहस्यान्तं धर्मराजमुपाद्रवत् ॥&#x9;030c&lt;br&gt;&#xA;तमुद्यतगदं दृष्ट्वा दण्डहस्तमिवान्तकम् ।&#x9;031a&lt;br&gt;&#xA;धर्मराजो महाशक्तिं प्राहिणोत्तव सूनवे ॥&#x9;031c&lt;br&gt;&#xA;दीप्यमानां महावेगां महोल्कां ज्वलितामिव ।&#x9;032a&lt;br&gt;&#xA;यमदण्डनिभां घोरां कालरात्रिमिवापराम् ॥&#x9;032c&lt;br&gt;&#xA;रथस्थः स तया विद्धो वर्म भित्त्वा स्तनान्तरे ।&#x9;033a&lt;br&gt;&#xA;भृशं संविग्नहृदयः पपात च मुमोह च ॥&#x9;033c&lt;br&gt;&#xA;नभस्तमाह च ततः प्रतिज्ञामनुपालय ।&#x9;034a&lt;br&gt;&#xA;नायं वध्यस्तव नृप इत्युक्तः स न्यवर्तत ॥&#x9;034c&lt;br&gt;&#xA;ततस्त्वरितमागम्य कृतवर्मा तवात्मजम् ।&#x9;035a&lt;br&gt;&#xA;प्रत्यपद्यत राजानं निमग्नं व्यसनार्णवे ॥&#x9;035c&lt;br&gt;&#xA;गदामादाय भीमोऽपि हेमपट्टपरिष्कृताम् ।&#x9;036a&lt;br&gt;&#xA;अभिदुद्राव वेगेन कृतवर्माणमाहवे ॥&#x9;036c&lt;br&gt;&#xA;एवं तदभवद्युद्धं त्वदीयानां परैः सह ।&#x9;037a&lt;br&gt;&#xA;अपराह्णे महाराज काङ्क्षतां विजयं युधि ॥ ॥&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/021/</guid>
      <description>&lt;p&gt;श्रीः&#xA;अध्यायः 021&lt;/p&gt;&#xA;&lt;p&gt;सङ्कुलयुद्धम् ॥ 1 ॥ षोडशदिवसयुद्धोपसंहारः ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः कर्णं पुरस्कृत्य त्वदीया युद्धदुर्मदाः ।&#x9;001&lt;br&gt;&#xA;पुनरावृत्य सङ्ग्रामं चक्रुर्देवासुरोपमम् ॥&#x9;001&lt;br&gt;&#xA;द्विरदरथपदातिसादिसङ्घाः परिकुपिताभिमुखाः प्रजघ्निरे ते ॥&#x9;002&#x9;द्विरदनररथाश्वशङ्खशब्दैः परिहृषिता विविधैश्च शस्त्रपातैः ।002&lt;br&gt;&#xA;शितपरश्वथसासिपट्टसै रिषुभिरनेकविधैश्च सूदिताः ।&#x9;003&lt;br&gt;&#xA;द्विरदरथहया महाहवे वरपुरुषैः पुरुषाश्च वाहनैः ॥&#x9;003&lt;br&gt;&#xA;कमलदिनकरेन्दुसन्निभैः सितदशनैः सुमुखाक्षिनासिकैः ।&#x9;004&lt;br&gt;&#xA;रुचिरमकुटकुण्डलैर्मही पुरुषशिरोभिरुपस्तृता बभौ ॥&#x9;004&lt;br&gt;&#xA;परिघमुसलशक्तितौमरैर्नखरभुशुण्डिगदाशतैर्हताः ।&#x9;005&lt;br&gt;&#xA;द्विरदनरहयाः सहस्रशो रुधिरनदीप्रवहास्तदाऽभवन् ॥&#x9;005&lt;br&gt;&#xA;प्रहतरथनराश्वकुञ्जरं प्रतिभयदर्शनमुल्बणव्रणम् ।&#x9;006&lt;br&gt;&#xA;तदहितहतमाबभौ बलं पितृपतिराष्ट्रमिव प्रजाक्षये ॥&#x9;006&lt;br&gt;&#xA;अथ तव नरदेव सैनिकास्तव च सुताः सुरसूनुसन्निभाः ।&#x9;007&lt;br&gt;&#xA;अमितबलपुरःसरा रणे कुरुवृषभाः शिनिपुत्रमभ्ययुः ॥&#x9;007&lt;br&gt;&#xA;तदतिरुधिरभीममाबभौ पुरुषवराश्वरथद्विपाकुलम् ।&#x9;008&lt;br&gt;&#xA;लवणजलसमुद्धतस्वनं बलमसुरामरसैन्यसप्रभम् ॥&#x9;008&lt;br&gt;&#xA;सुरपतिसमविक्रमस्तत स्त्रिदशवरावरजोपमं युधि ।&#x9;009&lt;br&gt;&#xA;दिनकरकिरणप्रभैः पृषत्कै रवितनयोऽभ्यहनच्छिनिप्रवीरम् ॥&#x9;009&lt;br&gt;&#xA;तमपि सरथवाजिसारथिं शिनिवृषभो विविधैः शरैस्त्वरन् ।&#x9;010&lt;br&gt;&#xA;भुजगविषसमप्रभै रणे पुरुषवरं समवास्तृणोत्तदा ॥&#x9;010&lt;br&gt;&#xA;शिनिवृषभशरैर्निपीडितं तव सुहृदो वसुषेणमभ्ययुः ।&#x9;011&lt;br&gt;&#xA;त्वरितमतिरथा रथर्षभं द्विरदरथाश्वपदातिभिः सह ॥&#x9;011&lt;br&gt;&#xA;तदुदधिनिभमाद्रवद्बलं त्वरिततरैः समभिद्रुतं परैः ।&#x9;012&lt;br&gt;&#xA;द्रुपदसुतमुखैस्तदाऽभवत्पुरुषरथाश्वगजक्षयो महान् ॥&#x9;012&lt;br&gt;&#xA;अथ पुरुषवरौ कृताह्निकौ भवमभिपूज्य यथाविधि प्रभुम् ।&#x9;013&lt;br&gt;&#xA;अरिवधकृतनिश्चयौ द्रुतं तव बलमर्जुनकेशवौ सृतौ ॥&#x9;013&lt;br&gt;&#xA;जलदनिनदनिःस्वनं रथं पवनविधूतपताककेतनम् ।&#x9;014&lt;br&gt;&#xA;सितहयमुपयान्तमन्तिकं कृतमनसो ददृशुस्तदाऽरयः ॥&#x9;014&lt;br&gt;&#xA;अथ विष्फार्य गाण्डीवं रथे नृत्यन्निवार्जुनः ।&#x9;015&lt;br&gt;&#xA;शरसम्बाधमकरोत्खं दिशः प्रदिशस्तथा ॥&#x9;015&lt;br&gt;&#xA;रथान्विमानप्रतिमान्मज्जयन्सायुधध्वजान् ।&#x9;016&lt;br&gt;&#xA;ससारथींस्तदा बाणैरभ्राणीवानिलोऽवधीत् ॥&#x9;016&lt;br&gt;&#xA;गजान्गजप्रयन्तॄंश्च वैजयन्त्यायुधध्वजान् ।&#x9;017&lt;br&gt;&#xA;सादिनोऽश्वांश्च पत्तींश्च शरैर्निन्ये यमक्षयम् ॥&#x9;017&lt;br&gt;&#xA;तमन्तकमिव क्रुद्धमनिवार्यं महारथम् ।&#x9;018&lt;br&gt;&#xA;दुर्योधनोऽभ्ययादेको निघ्नन्बाणैरजिह्मगैः ॥&#x9;018&lt;br&gt;&#xA;तस्यार्जुनो धनुः सूतमश्वान्केतुं च सायकैः ।&#x9;019&lt;br&gt;&#xA;हत्वा सप्तभिरेकेन च्छत्रं चिच्छेद पत्रिणा ॥&#x9;019&lt;br&gt;&#xA;नवमं च समाधाय व्यसृजत्प्राणघातिनम् ।&#x9;020&lt;br&gt;&#xA;दुर्योधनायेषुवरं तं द्रौणिः सप्तधाऽच्छिनत् ॥&#x9;020&lt;br&gt;&#xA;ततो द्रौणेर्धनुश्छित्वा हत्वा चाश्वरथाञ्शरैः ।&#x9;021&lt;br&gt;&#xA;कृपस्यापि तदत्युग्रं धनुश्चिच्छेद पाण्डवः ॥&#x9;021&lt;br&gt;&#xA;हार्दिक्यस्य धनुश्छित्त्वा ध्वजं चाश्वांस्तदाऽवधीत् ।&#x9;022&lt;br&gt;&#xA;दुःशासनस्येष्वसनं छित्त्वा राधेयमभ्ययात् ॥&#x9;022&lt;br&gt;&#xA;अथ सात्यकिमुत्सृज्य त्वरन्कर्णोऽर्जुनं त्रिभिः ।&#x9;023&lt;br&gt;&#xA;विद्ध्वा विव्याध विंशत्या कृष्णं पार्थं पुनःपुनः ॥&#x9;023&lt;br&gt;&#xA;न ग्लानिरासीत्कर्णस्य क्षिपतः सायकान्बहून् ।&#x9;024&lt;br&gt;&#xA;रणे विनिघ्नतः शत्रून्क्रुद्धस्येव शतक्रतोः ॥&#x9;024&lt;br&gt;&#xA;अथ सात्यकिरागत्य कर्णं विद्ध्वा शितैः शरैः ।&#x9;025&lt;br&gt;&#xA;नवत्या नवभिश्चोग्रैः शतेन पुनरार्पयत् ॥&#x9;025&lt;br&gt;&#xA;ततः प्रवीराः पार्थानां सर्वे कर्णमपीडयन् ।&#x9;026&lt;br&gt;&#xA;युधामन्युः शिखण्डी च द्रौपदेयाः प्रभद्रकाः ॥&#x9;026&lt;br&gt;&#xA;उत्तमौजा युयुत्सुश्च यमौ पार्षत एव च ।&#x9;027&lt;br&gt;&#xA;चेदिकारूशमात्स्यानां केकयानां च यद्बलं ॥&#x9;027&lt;br&gt;&#xA;चेकितानश्च बलवान्धर्मराजश्च सुव्रतः ।&#x9;028&lt;br&gt;&#xA;एते रथाश्वद्विरदैः पत्तिभिश्चोग्रविक्रमैः ॥&#x9;028&lt;br&gt;&#xA;परिवार्य रणे कर्णं नानाशस्त्रैरवाकिरन् ।&#x9;029&lt;br&gt;&#xA;भाषन्तो वाग्भिरुग्राभिः सर्वे कर्णवधे धृताः ॥&#x9;029&lt;br&gt;&#xA;तां शस्त्रवृष्टिं बहुधा कर्णश्छित्त्वा शितैः शरैः ।&#x9;030&lt;br&gt;&#xA;अपोवाहास्त्रवीर्येण द्रुमं भङ्क्त्वेव मारुतः ॥&#x9;030&lt;br&gt;&#xA;रथिनः समहामात्रान्गजानश्वान्ससादिनः ।&#x9;031&lt;br&gt;&#xA;पत्तिव्रातांश्च सङ्क्रुद्धो निघ्नन्कर्णो व्यदृश्यत ॥&#x9;031&lt;br&gt;&#xA;तद्वध्यमानं पाण्डूनां बलं कर्णास्त्रतेजसा ।&#x9;032&lt;br&gt;&#xA;विशस्त्रपत्रदेहासु प्राय आसीत्पराङ्मुखम् ॥&#x9;032&lt;br&gt;&#xA;अथ कर्णास्त्रमस्त्रेण प्रतिहत्यार्जुनः स्मयन् ।&#x9;033&lt;br&gt;&#xA;दिशं खं चैव भूमिं च प्रावृणोच्छरवृष्टिभिः ॥&#x9;033&lt;br&gt;&#xA;मुसलानीव सम्पेतुः परिघा इव चेषवः ।&#x9;034&lt;br&gt;&#xA;शतघ्न्य इव चाप्यन्ये वज्राण्युग्राणि चापरे ॥&#x9;034&lt;br&gt;&#xA;तैर्वध्यमानं तत्सैन्यं सपत्त्यश्वरथद्विपम् ।&#x9;035&lt;br&gt;&#xA;निमीलिताक्षमत्यर्थं बभ्राम च ननाद च ॥&#x9;035&lt;br&gt;&#xA;निष्कैवल्यं तदा युद्धं प्रापुरश्वनरद्विपाः ।&#x9;036&lt;br&gt;&#xA;हन्यमानाः शरैरार्तास्तदा भीताः प्रदुद्रुवुः ॥&#x9;036&lt;br&gt;&#xA;त्वदीयानां तदा युद्धे संसक्तानां जयैषिणाम् ।&#x9;037&lt;br&gt;&#xA;गिरिमस्तं समासाद्य प्रत्यपद्यत भानुमान् ॥&#x9;037&lt;br&gt;&#xA;तमसा च महाराज रजसा च विशेषतः ।&#x9;038&lt;br&gt;&#xA;न किञ्चित्प्रत्यपश्याम शुभं वा यदि वाऽशुभम् ॥&#x9;038&lt;br&gt;&#xA;ते त्रस्यन्तो महेष्वासा रात्रियुद्धस्य भारत ।&#x9;039&lt;br&gt;&#xA;अपयानं ततश्चक्रुः सहिताः सर्वयोधिभिः ॥&#x9;039&lt;br&gt;&#xA;कौरवेष्वपयातेषु तदा राजन्दिनक्षये ।&#x9;040&lt;br&gt;&#xA;जयं सुमनसः प्राप्य पार्थाः स्वशिबिरं ययुः ॥&#x9;040&lt;br&gt;&#xA;वादित्रशब्दैर्विविधैः सिंहनादैः सगर्जितैः ।&#x9;041&lt;br&gt;&#xA;परानुपहसन्तश्च स्तुवन्तश्चाच्युतार्जुनौ ॥&#x9;041&lt;br&gt;&#xA;कृतेऽवहारे तैर्वीरैः सैनिकाः सर्व एव ते ।&#x9;042&lt;br&gt;&#xA;आशीर्वाचः पाण्डवेषु प्रायुञ्जन्त नरेश्वराः ॥&#x9;042&lt;br&gt;&#xA;ततः कृतेऽवहारे च प्रहृष्टास्तत्र पाण्डवाः ।&#x9;043&lt;br&gt;&#xA;निशायां शिबिरं गत्वा न्यवसन्त नरेश्वराः ॥&#x9;043&lt;br&gt;&#xA;ततो रक्षः पिशाचाश्च श्वापदाश्चैव सङ्घशः ।&#x9;044&lt;br&gt;&#xA;जग्मुरायोधनं घोरं रुद्रस्याक्रीडसन्निभम् ॥ ॥&#x9;044&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/022/</guid>
      <description>&lt;p&gt;अध्यायः 022&lt;/p&gt;&#xA;&lt;p&gt;कृष्णतुल्यसारथेरभावात्स्वस्यार्जुनान्न्यूनतां मन्यमानेन कर्णेन दुर्योधनं प्रति शल्यस्य सारथ्ये नियोजनचोदना ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;स्वेन च्छन्देन नः सर्वानवधीद्व्यक्तमर्जुनः ।&#x9;001a&lt;br&gt;&#xA;न ह्यस्य समरे मुच्येदन्तकोऽप्याततायिनः ॥&#x9;001c&lt;br&gt;&#xA;पार्थो ह्येकोऽहरद्भद्रामेकश्चाग्निमतर्पयत् ।&#x9;002a&lt;br&gt;&#xA;एकश्चेमां महीं जित्वा चक्रे बलिभृतो नृपान् ॥&#x9;002c&lt;br&gt;&#xA;एको निवातकवचानहनद्दिव्यकार्मुकः ।&#x9;003a&lt;br&gt;&#xA;एकः किरातरूपेण स्थितं शर्वमयोधयत् ॥&#x9;003c&lt;br&gt;&#xA;एको ह्यरक्षद्भरतानेको भवमतोषयत् ।&#x9;004a&lt;br&gt;&#xA;तेनैकेन जिताः सर्वे मदीया ह्युग्रतेजसः ॥&#x9;004c&lt;br&gt;&#xA;न ते निन्द्याः प्रशस्यास्ते यत्ते चक्रुर्ब्रवीहि तत् ।&#x9;005a&lt;br&gt;&#xA;ततो दुर्योधनः सूत पश्चात्किमकरोत्तदा ॥&#x9;005c&lt;br&gt;&#xA;सञ्जय उवाच ।&#x9;006&lt;br&gt;&#xA;हतप्रहतविध्वस्ता विवर्मायुधवाहनाः ।&#x9;006a&lt;br&gt;&#xA;दीनस्वरा दूयमाना मानिनः शत्रुनिर्जिताः ॥&#x9;006c&lt;br&gt;&#xA;शिबिरस्थाः पुनर्मन्त्रं मन्त्रयन्ति स्म कौरवाः ।&#x9;007a&lt;br&gt;&#xA;भग्नदंष्ट्रा हतविषाः पादाक्रान्ता इवोरगाः ॥&#x9;007c&lt;br&gt;&#xA;तानब्रवीत्ततः कर्णः क्रुद्धः सर्प इव श्वसन् ।&#x9;008a&lt;br&gt;&#xA;करं करेण निष्पीड्य प्रेक्षमाणस्तवात्मजम् ॥&#x9;008c&lt;br&gt;&#xA;यत्तो दृढश्च दक्षश्च धृतिमानर्जुनः सदा ।&#x9;009a&lt;br&gt;&#xA;सम्बोधयति चाप्येनं यथाकालमधोक्षजः ॥&#x9;009c&lt;br&gt;&#xA;सहसाऽस्त्रविसर्गेण वयं तेनाद्य वञ्चिताः ।&#x9;010a&lt;br&gt;&#xA;श्वस्त्वहं तस्य सङ्कल्पं सर्वं हन्ता महीपते ॥&#x9;010c&lt;br&gt;&#xA;एवमुक्तस्तथेत्युक्त्वा सोऽनुजज्ञे नृपोत्तमान् ।&#x9;011a&lt;br&gt;&#xA;तेऽनुज्ञाता नृपाः सर्वे स्वानि वेश्मानि भेजिरे ॥&#x9;011c&lt;br&gt;&#xA;सुखोषितास्तां रजनीं हृष्टा युद्धाय निर्ययुः ।&#x9;012a&lt;br&gt;&#xA;तेऽपश्यन्विहितं व्यूहं धर्मराजेन दुर्जयम् ।&#x9;012c&lt;br&gt;&#xA;प्रयत्नात्कुरुमुख्येन बृहस्पत्युशनोमतात् ॥&#x9;012e&lt;br&gt;&#xA;अथ प्रतीपकर्तारं प्रवीरं परवीरहा ।&#x9;013a&lt;br&gt;&#xA;सस्मार वृषभस्कन्धं कर्णं दुर्योधनस्तदा ॥&#x9;013c&lt;br&gt;&#xA;पुरन्दरसमं युद्धे मरुद्गणसमं बले ।&#x9;014a&lt;br&gt;&#xA;कार्तवीर्यसमं वीर्ये कर्णं राज्ञोऽगमन्मनः ॥&#x9;014c&lt;br&gt;&#xA;सर्वेषां चैव सैन्यानां कर्णमेवागमन्मनः ।&#x9;015a&lt;br&gt;&#xA;सूतपुत्रं महेष्वासं बन्धुमात्ययिकेष्विव ॥&#x9;015c&lt;br&gt;&#xA;धृतराष्ट्र उवाच ।&#x9;016&lt;br&gt;&#xA;ततो दुर्योधनः सूत पश्चात्किमकरोत्तदा ।&#x9;016a&lt;br&gt;&#xA;यद्वोऽगमन्मनो मन्दाः कर्णं वैकर्तनं प्रति ॥&#x9;016c&lt;br&gt;&#xA;अप्यपश्यत राधेयं शीतार्ता इव भास्करम् ।&#x9;017a&lt;br&gt;&#xA;कृतेऽवहारे सैन्यानां प्रवृत्ते च रणे पुनः ॥&#x9;017c&lt;br&gt;&#xA;&#39;दुर्योधनं च तत्राजौ पाण्डवेन भृशार्दितम् ।&#x9;018a&lt;br&gt;&#xA;पराक्रान्तान्पाण्डुसुतान्दृष्ट्वाऽपि च महारणे&#39; ॥&#x9;018c&lt;br&gt;&#xA;कथं वैकर्तनः कर्णस्तत्रायुध्यत सञ्जय ।&#x9;019a&lt;br&gt;&#xA;कथं च पाण्डवाः सर्वे युयुधुस्तत्र सूतजम् ॥&#x9;019c&lt;br&gt;&#xA;कर्णो ह्येको महाबाहुर्हन्यात्पार्थान्ससृञ्जयान् ।&#x9;020a&lt;br&gt;&#xA;कर्णस्य भुजयोर्वीर्यं शक्रविष्णुसमं युधि ॥&#x9;020c&lt;br&gt;&#xA;तस्य शस्त्राणि घोराणि विक्रमश्च महात्मनः ।&#x9;021a&lt;br&gt;&#xA;कर्णमाश्रित्य सङ्ग्रामे मत्तो दुर्योधनो नृपः ॥&#x9;021c&lt;br&gt;&#xA;दुर्योधनं ततो दृष्ट्वा पाण्डवेन भृशार्दितम् ।&#x9;022a&lt;br&gt;&#xA;पराक्रान्तान्पाण्डुसुतान्दृष्ट्वा चापि महारथः ॥&#x9;022c&lt;br&gt;&#xA;कर्णमाश्रित्य सङ्ग्रामे मन्दो दुर्योधनः पुनः ।&#x9;023a&lt;br&gt;&#xA;जेतुमुत्सहते पार्थान्सपुत्रान्सहकेशवान् ॥&#x9;023c&lt;br&gt;&#xA;&#39;यः सौबलं तथा तात नीतिमानिति मन्यते ।&#x9;024a&lt;br&gt;&#xA;कर्णं चाग्रतिमं युद्धे देवैरपि दुरुत्सहम् ॥&#x9;024c&lt;br&gt;&#xA;मन्यतेऽभ्यधिकं पार्थादेवं चास्य हृदि स्थितम् ।&#x9;025a&lt;br&gt;&#xA;विजेष्यति रणे कर्ण एकः पर्थान्ससोमकान् ।&#x9;025c&lt;br&gt;&#xA;मम चैव सदा मन्दः शंसते नित्यमग्रतः&#39; ॥&#x9;025e&lt;br&gt;&#xA;अहो बत महद्दुःखं यत्र पाण्डुसुतान्रणे ।&#x9;026a&lt;br&gt;&#xA;नातरद्रभसः कर्णो दैवं नूनं परायणम् ॥&#x9;026c&lt;br&gt;&#xA;अहो द्यूतस्य निष्ठेयं घोरा सम्प्रति वर्तते ॥&#x9;027ac&lt;br&gt;&#xA;अहो तीव्राणि दुःखानि दुर्योधनकृतान्यहम् ।&#x9;028a&lt;br&gt;&#xA;सोढा घोराणि बहुशः शल्यभूतानि सञ्जय ॥&#x9;028c&lt;br&gt;&#xA;सौबलं च तदा तात नीतिमानिति मन्यते ।&#x9;029a&lt;br&gt;&#xA;कर्णश्च रभसो नित्यं राजा त चाप्यनुव्रतः ॥&#x9;029c&lt;br&gt;&#xA;यदेवं वर्तमानेषु महायुद्धेषु सञ्जय ।&#x9;030a&lt;br&gt;&#xA;अश्रौषं निहतान्पुत्रान्नित्यमेव विनिर्जितान् ॥&#x9;030c&lt;br&gt;&#xA;न पाण्डवानां समरे कश्चिदस्ति हतः किल ।&#x9;031a&lt;br&gt;&#xA;स्त्रीमध्यमिव गाहन्ते दैवं तु बलवत्तरम् ॥&#x9;031c&lt;br&gt;&#xA;सञ्जय उवाच ।&#x9;032&lt;br&gt;&#xA;[राजन्पूर्वनिमित्तानि धर्मिष्ठानि विचिन्तय] ।&#x9;032ac&lt;br&gt;&#xA;अतिक्रान्तं हि यत्कार्यं पश्चाच्चिन्तयते नरः ।&#x9;033a&lt;br&gt;&#xA;तच्चास्य न भवेत्कार्यं चिन्तया च विनश्यति ॥&#x9;033c&lt;br&gt;&#xA;तदिदं तव कार्यं तु दूरप्राप्तं विजानता ।&#x9;034a&lt;br&gt;&#xA;न कृतं यत्त्वया पूर्वं प्राप्ताप्राप्तविचारणम् ॥&#x9;034c&lt;br&gt;&#xA;उक्तोऽसि बहुधा राज्ञन्मा युध्यस्वेति पाण्डवैः ।&#x9;035a&lt;br&gt;&#xA;न च तत्त्वग्रहीर्द्वेषात्पाण्डवेषु विशाम्पते ॥&#x9;035c&lt;br&gt;&#xA;त्वया पापानि घोराणि समाचीर्णानि पाण्डुषु ।&#x9;036a&lt;br&gt;&#xA;त्वत्कृते वर्तते घोरः पार्थिवानां जनक्षयः ॥&#x9;036c&lt;br&gt;&#xA;तत्त्विदानीमतिक्रान्तं मा शुचो भरतर्षभ ।&#x9;037a&lt;br&gt;&#xA;शृणु सर्वं यथावृत्तं घोरं वैशसमुच्यते ॥&#x9;037c&lt;br&gt;&#xA;प्रभातायां रजन्यां तु कर्णो राजानमभ्ययात् ।&#x9;038a&lt;br&gt;&#xA;समेत्य च महाबाहुर्दुर्योधनमथाब्रवीत् ॥&#x9;038c&lt;br&gt;&#xA;कर्ण उवाच ।&#x9;039&lt;br&gt;&#xA;अद्य राजन्समेष्यामि पाण्डवेन यशस्विना ।&#x9;039a&lt;br&gt;&#xA;निहनिष्यामि तं वीरं स वा मां निहनिष्यति ॥&#x9;039c&lt;br&gt;&#xA;बहुत्वान्मम कार्याणां तथा पार्थस्य भारत ।&#x9;040a&lt;br&gt;&#xA;नाभूत्समागमो राजन्मम चैवार्जुनस्य च ॥&#x9;040c&lt;br&gt;&#xA;इदं तु मे यथाप्रज्ञं शृणु वाक्यं विशाम्पते ।&#x9;041a&lt;br&gt;&#xA;अनिहत्य रणे पार्थं नाहमेष्यामि भारत ॥&#x9;041c&lt;br&gt;&#xA;हतप्रवीरे सैन्येऽस्मिन्मयि चावस्थिते युधि ।&#x9;042a&lt;br&gt;&#xA;अभियास्यति मां पार्थः शक्रशक्तिविनाकृतम् ॥&#x9;042c&lt;br&gt;&#xA;ततः श्रेयस्करं यच्च तन्निबोध जनेश्वर ।&#x9;043a&lt;br&gt;&#xA;आयुधानां च मे वीर्यं दिव्यानामर्जुनस्य च ॥&#x9;043c&lt;br&gt;&#xA;कार्यस्य महतो भेदे लाघवे दूरपातने ।&#x9;044a&lt;br&gt;&#xA;सौष्ठवे चास्त्रपाते च सव्यसाची न मत्समः ॥&#x9;044c&lt;br&gt;&#xA;प्राणे शौर्येऽथ विज्ञाने विक्रमे चापि भारत ।&#x9;045a&lt;br&gt;&#xA;निमित्तज्ञानयोगे च सव्यसाची न मत्समः ॥&#x9;045c&lt;br&gt;&#xA;सर्वायुधमहामात्रं विजयं नाम तद्धनुः ।&#x9;046a&lt;br&gt;&#xA;इन्द्रार्थं प्रियकामेन निर्मितं विश्वकर्मणा ॥&#x9;046c&lt;br&gt;&#xA;येन दैत्यगणान्राजञ्जितवान्वै शतक्रतुः ।&#x9;047a&lt;br&gt;&#xA;यस्य घोषेण दैत्यानां व्यामुह्यन्त दिशो दश ॥&#x9;047c&lt;br&gt;&#xA;तद्भार्गवाय प्रायच्छच्छक्रः परमसम्मतम् ।&#x9;048a&lt;br&gt;&#xA;तद्दिव्यं भार्गवो मह्यमददद्धनुरत्तमम् ॥&#x9;048c&lt;br&gt;&#xA;तेन योत्स्ये महाबाहुमर्जुनं जयतां वरम् ।&#x9;049a&lt;br&gt;&#xA;यथेन्द्रः समरे सर्वान्दैतेयान्वै समागतान् ।&#x9;049a&lt;br&gt;&#xA;&#39;निजघान तथा सर्वाञ्जेष्यामि युधि पाण्डवान्&#39; ॥&#x9;049e&lt;br&gt;&#xA;धनुर्घोरं रामदत्तं गाण्डीवात्तद्विशिष्यते ।&#x9;050a&lt;br&gt;&#xA;त्रिस्सप्तकृत्वः पृथिवी धनुषा येन निर्जिता ॥&#x9;050c&lt;br&gt;&#xA;धनुषो ह्यस्य कर्माणि दिव्यानि प्राह भार्गवः ।&#x9;051a&lt;br&gt;&#xA;तद्रामो ह्यददन्मह्यं तेन योत्स्यामि पाण्डवम् ॥&#x9;051c&lt;br&gt;&#xA;अद्य दुर्योधनाहं त्वां नन्दयिष्ये सबान्धवम् ।&#x9;052a&lt;br&gt;&#xA;निहत्य समरे वीरमर्जुनं जयतां वरम् ॥&#x9;052c&lt;br&gt;&#xA;सपर्वतवनद्वीपा हतवीरा ससागरा ।&#x9;053a&lt;br&gt;&#xA;पुत्रपौत्रप्रतिष्ठा ते भविष्यत्यद्य पार्थिव ॥&#x9;053c&lt;br&gt;&#xA;नाशक्यं विद्यते मेऽद्य त्वत्प्रियार्थं विशेषतः ।&#x9;054a&lt;br&gt;&#xA;सम्यग्धर्मानुरक्तस्य सिद्धिरात्मवतो यथा ॥&#x9;054c&lt;br&gt;&#xA;न हि मे विक्रमं सोढुं स शक्तोऽग्निं तरुर्यथा ।&#x9;055a&lt;br&gt;&#xA;अवश्यं तु मया वाच्यं येन हीनोऽस्मि फल्गुनात् ॥&#x9;055c&lt;br&gt;&#xA;ज्या तस्य धनुषो दिव्या तथाऽक्षय्ये महेषुधी ।&#x9;056a&lt;br&gt;&#xA;सारथिस्तस्य गोविन्दो मम तादृङ्न विद्यते ॥&#x9;056c&lt;br&gt;&#xA;तस्य दिव्यं धनुः श्रेष्ठं गाण्डीवमजितं युधि ।&#x9;057a&lt;br&gt;&#xA;विजयं च महद्दिव्यं ममापि धनुरुत्तमम् ॥&#x9;057c&lt;br&gt;&#xA;तत्राहमधिकः पार्थाद्धनुषा तेन पार्थिव ।&#x9;058a&lt;br&gt;&#xA;येन चाप्यधिको वीरः पाण्डवस्तन्निबोध मे ॥&#x9;058c&lt;br&gt;&#xA;रश्मिग्राहश्च दाशार्हः सर्वलोकनमस्कृतः ।&#x9;059a&lt;br&gt;&#xA;अग्निदत्तश्च वै दिव्यो रथः काञ्चनभूषणः ॥&#x9;059c&lt;br&gt;&#xA;अच्छेद्याः सर्वतो वीर वाजिनश्च मनोजवाः ।&#x9;060a&lt;br&gt;&#xA;ध्वजश्च दिव्यो द्युतिमान्वानरोपि भयङ्करः ॥&#x9;060c&lt;br&gt;&#xA;कृष्णश्च जगतः स्रष्टा रथं तमभिरक्षति ।&#x9;061a&lt;br&gt;&#xA;एभिस्त्रिभिरहं हीनो योद्धुमिच्छामि पाण्डवम् ॥&#x9;061c&lt;br&gt;&#xA;अयं तु सदृशः शौरेः शल्यः समितिशोभनः ।&#x9;062a&lt;br&gt;&#xA;सारथ्यं यदि मे कुर्याद्ध्रुवस्ते विजयो भवेत् ॥&#x9;062c&lt;br&gt;&#xA;तस्य मे सारथिः शल्यो भवत्वसुकरः परैः ।&#x9;063a&lt;br&gt;&#xA;नाराचान्गार्ध्रपत्रांश्च शकटानि वहन्तु मे ॥&#x9;063c&lt;br&gt;&#xA;रथाश्च मुख्या राजेन्द्र युक्ता वाजिभिरुत्तमैः ।&#x9;064a&lt;br&gt;&#xA;आयान्तु पश्चात्सततं मामेव भरतर्षभ ॥&#x9;064c&lt;br&gt;&#xA;एवमभ्यधिकः पार्थाद्भविष्यामि गुणैरहम् ।&#x9;065a&lt;br&gt;&#xA;शल्योप्यभ्यधिकः कृष्णादर्जुनादपिचाप्यहम् ॥&#x9;065c&lt;br&gt;&#xA;यथाऽश्वहृदयं वेद दाशार्हः परवीरहा ।&#x9;066a&lt;br&gt;&#xA;तथा शल्यो विजानीते हयज्ञानं महारथः ॥&#x9;066c&lt;br&gt;&#xA;बाहुवीर्ये समो नास्ति मद्रराजस्य कश्चन ।&#x9;067a&lt;br&gt;&#xA;तथाऽस्त्रे मत्समो नास्ति कश्चिदेव धनुर्धरः ॥&#x9;067c&lt;br&gt;&#xA;तथा शल्यसमो नास्ति हयज्ञाने हि कश्चन ।&#x9;068a&lt;br&gt;&#xA;सोऽयमभ्यधिकः कृष्णाद्भविष्यति रथो मम ॥&#x9;068c&lt;br&gt;&#xA;एवं कृते रथस्थोऽहं गुणैरभ्यधिकोऽर्जुनात् ।&#x9;069a&lt;br&gt;&#xA;विजयेयमहं सङ्ख्ये फल्गुनं कुरुसत्तम ॥&#x9;069c&lt;br&gt;&#xA;समुद्यातुं न शक्ष्यन्ति देवा अपि सवासवाः ।&#x9;070a&lt;br&gt;&#xA;एतत्कृतं महाराज त्वयेच्छामि परन्तप ॥&#x9;070c&lt;br&gt;&#xA;क्रियतामेष कामो मे मा वः कालोऽत्यगादयम् ।&#x9;071a&lt;br&gt;&#xA;एवं कृते कृतं मह्यं त्वया सर्वं भविष्यति ॥&#x9;071c&lt;br&gt;&#xA;ततो द्रक्ष्यसि सङ्ग्रामे यत्करिष्यामि भारत ।&#x9;072a&lt;br&gt;&#xA;सर्वथा पाण्डवान्सङ्ख्ये विजेष्ये वै समागतान् ॥&#x9;072c&lt;br&gt;&#xA;न हि मे समरे शक्ताः समुद्यातुं सुरासुराः ।&#x9;073a&lt;br&gt;&#xA;किमु पाण्डुसुता राजन्रणे मानुषयोनयः ॥&#x9;073c&lt;br&gt;&#xA;सञ्जय उवाच ।&#x9;074&lt;br&gt;&#xA;एवमुक्तस्तव सुतः कर्णेनाहवशोभिना ।&#x9;074a&lt;br&gt;&#xA;सम्पूज्य सम्प्रहृष्टात्मा ततो राधेयमब्रवीत् ॥&#x9;074c&lt;br&gt;&#xA;दुर्योधन उवाच ।&#x9;075&lt;br&gt;&#xA;एवमेतत्करिष्यामि यथा त्वं कर्ण मन्यसे ।&#x9;075c&lt;br&gt;&#xA;सोपासङ्गा रथाः साश्वाः स्वनुयास्यन्ति संयुगे ॥&#x9;075a&lt;br&gt;&#xA;नाराचान्गार्ध्रपत्रांश्च शकटानि वहन्तु ते ।&#x9;076c&lt;br&gt;&#xA;अनुयास्याम कर्ण त्वां वयं सर्वे च पार्थिवाः ॥&#x9;076a&lt;br&gt;&#xA;सञ्जय उवाच ।&#x9;077c&lt;br&gt;&#xA;एवमुक्त्वा महाराज तव पुत्रः प्रतापवान् ।&#x9;077a&lt;br&gt;&#xA;अभिगम्याब्रवीद्राजा मद्रराजमिदं वचः ॥ ॥&#x9;077c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/023/</guid>
      <description>&lt;p&gt;अध्यायः 023&lt;/p&gt;&#xA;&lt;p&gt;दुर्योधनप्रार्थनया शल्येन कृच्छ्रात्कर्णरथसारथ्यकरणाभ्युपगमः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;एवमुक्तो महाराज तव पुत्रः प्रतापवान् ।&#x9;001a&lt;br&gt;&#xA;मद्रेश्वरं प्रति रणे सुरसैन्यभयङ्करम् ।&#x9;001c&lt;br&gt;&#xA;सर्वं तथाऽकरोत्तूर्णं राधेयस्तद्यथाऽब्रवीत् ॥&#x9;001e&lt;br&gt;&#xA;मद्रराजं च समरे प्रणम्य च महारथम् ।&#x9;002a&lt;br&gt;&#xA;विनयेनोपसङ्गम्य प्रणयाद्वाक्यमब्रवीत् ॥&#x9;002c&lt;br&gt;&#xA;सत्यव्रत महाभाग द्विषतां तापवर्धन ।&#x9;003a&lt;br&gt;&#xA;मद्रेश्वर रणेशूर परसैन्यभयङ्कर ॥&#x9;003c&lt;br&gt;&#xA;&#39;मत्प्रियार्थं हितार्थं च तथा पार्थवधाय च&#39; ।&#x9;004a&lt;br&gt;&#xA;श्रुतवानसि कर्णस्य ब्रुवतो वदतां वर ।&#x9;004c&lt;br&gt;&#xA;यथा नृपतिसिंहानां मध्ये त्वां वरये स्वयम् ॥&#x9;004e&lt;br&gt;&#xA;तत्त्वामप्रतिवीर्याद्य शत्रुपक्षक्षयावह ।&#x9;005a&lt;br&gt;&#xA;मद्रेश्वर प्रयाचेऽहं शिरसा विनयेन च ॥&#x9;005c&lt;br&gt;&#xA;तस्मात्पार्थविनाशार्थं हितार्थं मम चैव हि ।&#x9;006a&lt;br&gt;&#xA;त्वं पाहि सर्वतः कर्णं भवं ब्रह्मेव सुव्रत ॥&#x9;006c&lt;br&gt;&#xA;सारथ्यं रथिनां श्रेष्ठ प्रणयात्कर्तुमर्हसि ।&#x9;007a&lt;br&gt;&#xA;त्वयि यन्तरि राधेयो विद्विषो मे विजेष्यते ॥&#x9;007c&lt;br&gt;&#xA;अभीषूणां हि कर्णस्य ग्रहीतान्यो न विद्यते ।&#x9;008a&lt;br&gt;&#xA;ऋते हि त्वां महाभाग वासुदेवसमं युधि ॥&#x9;008c&lt;br&gt;&#xA;स पाहि सर्वथा कर्णं यथा ब्रह्मा महेश्वरम् ।&#x9;009a&lt;br&gt;&#xA;यथा च सर्वथाऽऽपत्सु वार्ष्णेयः पाति पाण्डवम् ।&#x9;009c&lt;br&gt;&#xA;तथा मद्रेश्वराद्य त्वं राधेयं प्रतिपालय ॥&#x9;009e&lt;br&gt;&#xA;भीष्मो द्रोणः कृपः कर्णो भवान्भोजश्च वीर्यवान् ।&#x9;010a&lt;br&gt;&#xA;शकुनिः सौबलो द्रौणिरहमेव च नो बलम् ॥&#x9;010c&lt;br&gt;&#xA;एवमेष कृतो भागो नवधा पृथिवीपते ।&#x9;011a&lt;br&gt;&#xA;न च भागोऽत्र भीष्मस्य द्रोणस्य च महात्मनः ॥&#x9;011c&lt;br&gt;&#xA;ताभ्यामतीत्य तौ भागौ निहता मम शत्रवः ।&#x9;012a&lt;br&gt;&#xA;वृद्धौ हि तौ महेष्वासौ छलेन निहतौ युधि ॥&#x9;012c&lt;br&gt;&#xA;कृत्वा चासुकरं कर्म गतौ स्वर्गमितोऽनघ ।&#x9;013a&lt;br&gt;&#xA;तथान्ये पुरुषव्याघ्राः परैर्विनिहता युधि ॥&#x9;013c&lt;br&gt;&#xA;अस्मदीयाश्च बहवः स्वर्गाय गमिताः परैः ।&#x9;014a&lt;br&gt;&#xA;त्यक्त्वा प्राणानय्थाशक्ति चेष्टां कृत्वा च पुष्कलाम् ।&#x9;014c&lt;br&gt;&#xA;तदिदं हतभूयिष्ठं बलं मम नराधिप ।&#x9;015a&lt;br&gt;&#xA;पूर्वमप्यल्पकैः पार्थैर्हतं किमुत साम्प्रतम् ॥&#x9;015c&lt;br&gt;&#xA;बलवन्तो महात्मानः कौन्तेयाः सत्यविक्रमाः ।&#x9;016a&lt;br&gt;&#xA;बलं शेषं न हन्युर्मे यथा तत्कुरु पार्थिव ॥&#x9;016c&lt;br&gt;&#xA;हतवीरमिदं सैन्यं पाण्डवैः समरे विभो ।&#x9;017a&lt;br&gt;&#xA;कर्णो ह्येको महाबाहुरस्मत्प्रियहिते रतः ॥&#x9;017c&lt;br&gt;&#xA;भवांश्च पुरुषव्याघ्र सर्वलोकमहारथः ।&#x9;018a&lt;br&gt;&#xA;शल्य कर्णोऽर्जुनेनाद्य योद्वुमिच्छति संयुगे ॥&#x9;018c&lt;br&gt;&#xA;तस्मिञ्जयाशा विपुला मद्रराज नराधिप ।&#x9;019a&lt;br&gt;&#xA;तस्याभीषुग्रहवरो नान्योऽस्ति भुवि कश्चन ॥&#x9;019c&lt;br&gt;&#xA;पार्थस्य समरे कृष्णो यथाऽभीषुग्रहो वरः ।&#x9;020a&lt;br&gt;&#xA;तथा त्वमपि कर्णस्य रथेऽभीषुग्रहो भव ॥&#x9;020c&lt;br&gt;&#xA;तेन युक्तो रणे पार्थो रक्ष्यमाणश्च पार्थिव ।&#x9;021a&lt;br&gt;&#xA;यानि कर्माणि कुरुते प्रत्यक्षाणि तथैव तत् ॥&#x9;021c&lt;br&gt;&#xA;पूर्वं नः समरे ह्येवमवधीदर्जुनो रिपून् ।&#x9;022a&lt;br&gt;&#xA;इदानीं विक्रमो ह्यस्य कृष्णेन सहितस्य च ॥&#x9;022c&lt;br&gt;&#xA;कृष्णेन सहितः पार्थो धार्तराष्ट्रीं महाचमूम् ।&#x9;023a&lt;br&gt;&#xA;अहन्यहनि मद्रेश द्रावयन्दृश्यते युधि ॥&#x9;023c&lt;br&gt;&#xA;भागोऽवशिष्टः कर्णस्य तव चैव महाद्युते ।&#x9;024a&lt;br&gt;&#xA;तं भागं सह कर्णेन युगपन्नाशयाद्य हि ॥&#x9;024c&lt;br&gt;&#xA;अरुणेन यथा सार्धं तमः सूर्यो व्यपोहति ।&#x9;025c&lt;br&gt;&#xA;तथा कर्णेन सहितो जहि पार्थं महाहवे ॥&#x9;025c&lt;br&gt;&#xA;उद्यन्तौ च यथा सूर्यौ बालसूर्यसमप्रभौ ।&#x9;026a&lt;br&gt;&#xA;कर्णशल्यौ रणे दृष्ट्वा विद्रवन्तु महारथाः ॥&#x9;026c&lt;br&gt;&#xA;सूर्यारुषौ यथा दृष्ट्वा तमो नश्यति मारिष ।&#x9;027a&lt;br&gt;&#xA;तथा नश्यन्तु कौन्तेयाः सपाञ्चालाः ससृञ्जयाः ॥&#x9;027c&lt;br&gt;&#xA;रथिनां प्रवरः कर्णो यन्तॄणां प्रवरो भवान् ।&#x9;028a&lt;br&gt;&#xA;संयोगो युवयोर्लोके नाभून्न च भविष्यति ॥&#x9;028c&lt;br&gt;&#xA;यथा सर्वास्ववस्थासु वार्ष्मेयः पाति पाण्डवम् ।&#x9;029a&lt;br&gt;&#xA;तथा भवान्परित्रातु कर्णं वैकर्तनं रणे ।&#x9;029c&lt;br&gt;&#xA;&#39;सारथ्यं क्रियतां तस्य युध्यमानस्य संयुगे ॥&#x9;029e&lt;br&gt;&#xA;यथा च समरे कृष्णो रक्षते सर्वतोऽर्जुनम् ।&#x9;030a&lt;br&gt;&#xA;तथा त्वमपि राधेयं रक्षस्व च महारणे&#39; ॥&#x9;030c&lt;br&gt;&#xA;त्वया सारथिना ह्येष अप्रधृष्यो भविष्यति ।&#x9;031a&lt;br&gt;&#xA;देवतानामपि रणे सशक्राणां महीपते ।&#x9;031c&lt;br&gt;&#xA;किं पुनः पाण्डवेयानां मा विशङ्कीर्वचो मम ॥&#x9;031e&lt;br&gt;&#xA;सञ्जय उवाच ।&#x9;032&lt;br&gt;&#xA;दुर्योधनवचः श्रुत्वा शल्यः क्रोधसमन्वितः ।&#x9;032a&lt;br&gt;&#xA;&#39;धार्तराष्ट्रमथोवाच सृक्किणी परिलेलिहन्&#39; ॥&#x9;032c&lt;br&gt;&#xA;त्रिशिखां भ्रुकुटिं कृत्वा धुन्वन्हस्तौ पुनःपुनः ।&#x9;033a&lt;br&gt;&#xA;क्रोधरक्ते महानेत्रे परिवृत्य महाभुजः ।&#x9;033c&lt;br&gt;&#xA;कुलैश्वर्यश्रुतबलैर्दृप्तः शल्योऽब्रवीदिदम् ॥&#x9;033e&lt;br&gt;&#xA;शल्य उवाच ।&#x9;034&lt;br&gt;&#xA;न मामर्हसि राजेद्र नियोक्तुं कर्मणीदृशे ।&#x9;034a&lt;br&gt;&#xA;न हि पापीयसः श्रेयान्प्रेष्यत्वं कर्तुमर्हति ॥&#x9;034c&lt;br&gt;&#xA;यो ह्यभ्युपगतं मित्रं गरीयांसं विशेषतः ।&#x9;035a&lt;br&gt;&#xA;वशे पापीयसो धत्ते तत्कार्यमधरोत्तरम् ॥&#x9;035c&lt;br&gt;&#xA;ब्रह्मणा ब्राह्मणाः सृष्टा मुखात्क्षत्रं च बाहुतः ।&#x9;036a&lt;br&gt;&#xA;ऊरुभ्यामथ वैश्या वै शूद्राः पद्भ्यामिति श्रुतिः ॥&#x9;036c&lt;br&gt;&#xA;तेभ्यो वर्णविशेषाश्च प्रतिलोमानुलोमजाः ।&#x9;037a&lt;br&gt;&#xA;अथान्योन्यस्य संयोगाच्चातुर्वर्ण्यस्य भारत ॥&#x9;037c&lt;br&gt;&#xA;गोप्तारः सङ्गृहीतारो दातारः क्षत्रियाः स्मृताः ॥&#x9;038ac&lt;br&gt;&#xA;याजनाध्यापनैर्विप्रा विशुद्वैश्च प्रतिग्रहैः ।&#x9;039a&lt;br&gt;&#xA;लोकस्यानुग्रहार्थाय स्थापिता ब्राह्मणा भुवि ॥&#x9;039c&lt;br&gt;&#xA;कृषिश्च पाशुपाल्यं च विशां दानं च धर्मतः ।&#x9;040a&lt;br&gt;&#xA;ब्रह्मक्षत्रविशां शूद्रा विहिताः परिचारकाः ॥&#x9;040c&lt;br&gt;&#xA;ब्रह्मक्षत्रस्य विहिताः सूता वै परिचारकाः ।&#x9;041a&lt;br&gt;&#xA;न क्षत्रियो वै सूतानां शृणुयाच्च कथञ्चन ॥&#x9;041c&lt;br&gt;&#xA;अहं मूर्धाभिषिक्तो हि राजर्षिकुलजो नृपः ।&#x9;042a&lt;br&gt;&#xA;महारथसमाख्यातः सेव्यः स्तुत्यश्च वन्दिनां ॥&#x9;042c&lt;br&gt;&#xA;सोऽहमेतादृशो भूत्वा नेहारिबलसूदनः ।&#x9;043a&lt;br&gt;&#xA;सूतपुत्रस्य सङ्ग्रामे सारथ्यं कर्तुमुत्सहे ॥&#x9;043c&lt;br&gt;&#xA;अवमन्यसे मां गान्धारे ध्रुवं चाप्यतिशङ्कसे ।&#x9;044a&lt;br&gt;&#xA;यस्माद्ब्रवीषि विस्रब्धः सारथ्यं क्रियतामिति ॥&#x9;044c&lt;br&gt;&#xA;अस्मत्तोऽभ्यधिकं कर्णं मन्वानस्तं प्रशंससि ।&#x9;045a&lt;br&gt;&#xA;न चाहं युधि राधेयं गणये तुल्यमात्मनः ॥&#x9;045c&lt;br&gt;&#xA;आदिश्यतामभ्यधिको ममांशः पृथिवीपते ।&#x9;046a&lt;br&gt;&#xA;तमहं समरे हत्वा गमिष्यामि यथागतम् ॥&#x9;046c&lt;br&gt;&#xA;अथवाप्येक एवाहं योत्स्यामि तव शत्रुभिः ।&#x9;047a&lt;br&gt;&#xA;पश्य वीर्यं ममाद्य त्वं सङ्ग्रामे दहतो रिपून् ॥&#x9;047c&lt;br&gt;&#xA;न चापि कामान्कौरव्य निधाय हृदये पुमान् ।&#x9;048a&lt;br&gt;&#xA;अस्मद्विधः प्रवर्तेत मा मा त्वमतिशङ्किथाः ॥&#x9;048c&lt;br&gt;&#xA;अपि चाप्यवमानो मे न कर्तव्यः कथञ्चन ।&#x9;049a&lt;br&gt;&#xA;पश्य भीमौ मम भुजौ वज्रसंहननौ दृढौ ॥&#x9;049c&lt;br&gt;&#xA;धनुः पश्य च मे चित्रं शरांश्चाशीविषोपमान् ।&#x9;050a&lt;br&gt;&#xA;रथं च पश्य मे चित्रं सदश्वैर्वातवेगिभिः ॥&#x9;050c&lt;br&gt;&#xA;गदां च पश्य गान्धारे हेमपट्टविभूषिताम् ।&#x9;051a&lt;br&gt;&#xA;दारयेयं महीं क्रुद्धो विकिरेयं च पर्वतान् ।&#x9;051c&lt;br&gt;&#xA;शोषयेयं समुद्रांश्च पातयेयं च भास्करम् ॥&#x9;051e&lt;br&gt;&#xA;तं मामेवंविधं राजन्समर्थमरिनिग्रहे ।&#x9;052a&lt;br&gt;&#xA;कस्माद्युनङ्क्षि सारथ्ये सूतस्याधिरथेस्तु माम् ॥&#x9;052c&lt;br&gt;&#xA;न चापि मम राधेयः कलामर्हति षोडशीम् ॥&#x9;053ac&lt;br&gt;&#xA;सकर्णा ये त्रयो लोकाः सार्जुनाः सजनार्दनाः ।&#x9;054a&lt;br&gt;&#xA;निबद्धांस्तान्त्रणे राजन्न गणेयं कथञ्चन ॥&#x9;054c&lt;br&gt;&#xA;न चाहं प्राकृतः कश्चिन्न चास्म्यधिगतः स्वयम् ।&#x9;055a&lt;br&gt;&#xA;अयं चाप्यवमानो मे न कर्तव्यः कथञ्चन ॥&#x9;055c&lt;br&gt;&#xA;आपृच्छे त्वाद्य गान्धारे यास्यामि विषयं प्रति ।&#x9;056a&lt;br&gt;&#xA;न चाहं सूतपुत्रस्य सारथ्यमुपजग्मिवान् ॥&#x9;056c&lt;br&gt;&#xA;अवमानमहं प्राप्य न योत्स्यामि कथञ्चन ।&#x9;057a&lt;br&gt;&#xA;आपृच्छे त्वाऽद्य गान्धारे गमिष्यामि गृहाय वै ॥&#x9;057c&lt;br&gt;&#xA;सञ्जय उवाच ।&#x9;058&lt;br&gt;&#xA;एवमुक्त्वा महाराज शल्यः समितिशोभनः ।&#x9;058a&lt;br&gt;&#xA;उत्थाय प्रययौ तूर्णं राजमध्यादमर्षितः ॥&#x9;058c&lt;br&gt;&#xA;प्रणयाद्बहुमानाच्च तं निगृह्य सुतस्तव ।&#x9;059a&lt;br&gt;&#xA;अब्रवीन्मधुरं वाक्यं साम्ना सर्वार्थसाधकम् ॥&#x9;059c&lt;br&gt;&#xA;यथा शल्य त्वमात्थेदमेवमेतदसंशयम् ।&#x9;060a&lt;br&gt;&#xA;अभिप्रायस्तु मे कश्चित्तं निबोध जनेश्वर ॥&#x9;060c&lt;br&gt;&#xA;न कर्णोऽभ्यधिकस्त्वत्तो न चान्ये चैव पार्थिवाः ।&#x9;061a&lt;br&gt;&#xA;न च मद्रेश्वर त्वां वै कृष्णः सोढुं च शक्ष्यति ॥&#x9;061c&lt;br&gt;&#xA;ऋतमेव हि पूर्वास्ते वदन्ति पुरुषोत्तमाः ।&#x9;062a&lt;br&gt;&#xA;तस्मादार्तायनिः प्रोक्तो भवानिति मतिर्मम ॥&#x9;062c&lt;br&gt;&#xA;शल्यबूतस्तु शत्रूणां यस्मात्त्वं युधि मानद ।&#x9;063a&lt;br&gt;&#xA;तस्माच्छल्येति ते नाम कथ्यते पृथिवीतले ॥&#x9;063c&lt;br&gt;&#xA;यदेतद्व्याहृतं पूर्वं भवता भूरिदक्षिण ।&#x9;064a&lt;br&gt;&#xA;तदेव कुरु धर्मज्ञ मदर्थं यद्यदुच्यते ॥&#x9;064c&lt;br&gt;&#xA;न च त्वत्तो हि राधेयो न चाहमपि वीर्यवान् ।&#x9;065a&lt;br&gt;&#xA;वृणेऽहं त्वां हयाग्र्याणां यन्तारमिह संयुगे ॥&#x9;065c&lt;br&gt;&#xA;मन्ये चाभ्यधिकं शल्य गुणैः कर्णं धनञ्जयात् ।&#x9;066a&lt;br&gt;&#xA;भवन्तं वासुदेवाच्च लोकोऽयमतिमन्यते ॥&#x9;066c&lt;br&gt;&#xA;कर्णो ह्यभ्यधिकः पार्थादस्त्रैरेव नरर्षभ ।&#x9;067a&lt;br&gt;&#xA;भवानभ्यधिकः कृष्णादश्वज्ञाने बले तथा ॥&#x9;067c&lt;br&gt;&#xA;यथाऽश्वहृदयं वेद वासुदेवो महामनाः ।&#x9;068a&lt;br&gt;&#xA;द्विगुणं त्वं तथा वेत्सि मद्रराजेश्वरात्मज ॥&#x9;068c&lt;br&gt;&#xA;शल्य उवाच ।&#x9;069&lt;br&gt;&#xA;यन्मां ब्रवीषि गान्धारे मध्ये सैन्यस्य कौरव ।&#x9;069a&lt;br&gt;&#xA;विशिष्टं देवकीपुत्रात्प्रीतिमानस्म्यहं त्वयि ॥&#x9;069c&lt;br&gt;&#xA;एष सारथ्यमातिष्ठे राधेयस्य यशस्विनः ।&#x9;070a&lt;br&gt;&#xA;युध्यतः पाण्डवाग्र्येण यथा त्वं वीर मन्यसे ॥&#x9;070c&lt;br&gt;&#xA;समयश्च हि मे वीर कश्चिद्वैकर्तनं प्रति ।&#x9;071a&lt;br&gt;&#xA;उत्सृजेयं यथाश्रद्धमहं वाचोऽस्य सन्निधौ ॥&#x9;071c&lt;br&gt;&#xA;सञ्जय उवाच ।&#x9;072&lt;br&gt;&#xA;तथेति राजन्पुत्रस्ते सह कर्णेन भारत ।&#x9;072a&lt;br&gt;&#xA;अब्रवीन्मद्रराजस्य मतं भरतसत्तम् ॥ ॥&#x9;072c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/024/</guid>
      <description>&lt;p&gt;अध्यायः 024&lt;/p&gt;&#xA;&lt;p&gt;दुर्योधनेन शल्यम्प्रति त्रिपुरासुरकथाकथनारम्भः ॥ 1 ॥ त्रिपुरासुरोपद्रुतैर्देवैः स्तुत्या रुद्रप्रसादनम् ॥ 2 ॥&lt;/p&gt;&#xA;&lt;p&gt;दुर्योधन उवाच ।&#x9;001&lt;br&gt;&#xA;भूय एव तु मद्रेश यत्त्वा वक्ष्यामि तच्छृणु ।&#x9;001a&lt;br&gt;&#xA;यथा पुरावृत्तमिदं युद्धे देवासुरे प्रभो ॥&#x9;001c&lt;br&gt;&#xA;यदुक्तवान्पितुर्मह्यं मार्कण्डेयो महातपाः ।&#x9;002a&lt;br&gt;&#xA;ब्रुवतस्तदशेषेण मम राजर्षिसत्तम ।&#x9;002c&lt;br&gt;&#xA;निबोध मनसा चात्र न ते कार्या विचारणा ॥&#x9;002e&lt;br&gt;&#xA;&#39;समुत्पन्नो हि राजानः प्रमोह इति निश्चयम् ।&#x9;003a&lt;br&gt;&#xA;कृत्वा चैव व्यवस्यन्ति सर्वे धर्मार्थनिश्चयान् ॥&#x9;003c&lt;br&gt;&#xA;देवानामसुराणां च महानासीत्समुच्छ्रयः ।&#x9;004a&lt;br&gt;&#xA;सैंहिकेयास्तदोद्वृत्ता विबुधानवसूदयन् ।&#x9;004c&lt;br&gt;&#xA;ते निरस्ताः कृता देवैर्दानवा बलगर्विताः&#39; ॥&#x9;004e&lt;br&gt;&#xA;तत्रासीत्प्रथमो राजन्सङ्ग्रामस्तारकामयः ।&#x9;005a&lt;br&gt;&#xA;निर्जिताश्च ततो दैत्या दैवतैरिति नः श्रुतिः ॥&#x9;005c&lt;br&gt;&#xA;भग्नदर्पा निरुत्साहाः पातालं विविशुस्तदा ॥&#x9;006ac&lt;br&gt;&#xA;निर्जितेषु च दैत्येषु तारकस्य सुतास्त्रयः ।&#x9;007a&lt;br&gt;&#xA;ताराक्षः कमलाक्षश्च विद्युन्माली च पार्थिव ॥&#x9;007c&lt;br&gt;&#xA;तप उग्रं समास्थाय नियमे परमे स्थिताः ।&#x9;008a&lt;br&gt;&#xA;तपसा कर्शयामासुर्देहांस्ताञ्शत्रुकर्शनाः ॥&#x9;008c&lt;br&gt;&#xA;दमेन तपसा चैव नियमेन समाधिना ।&#x9;009a&lt;br&gt;&#xA;तेषां पितामहः प्रीतो वरदः प्रददौ वरम् ॥&#x9;009c&lt;br&gt;&#xA;अवध्यत्वं च ते सर्वे सर्वभूतेषु सर्वदा ।&#x9;010a&lt;br&gt;&#xA;सहिता वरयामासः सर्वलोकपितामहम् ॥&#x9;010c&lt;br&gt;&#xA;तानब्रवीत्तदा देवः सर्वलोकगुरुः प्रभुः ।&#x9;011a&lt;br&gt;&#xA;नास्ति सर्वामरत्वं वै निवर्तध्वमितोऽसुराः ।&#x9;011c&lt;br&gt;&#xA;अन्यं वरं वृणीध्वं वै रोचते यादृशो हि वः ॥&#x9;011e&lt;br&gt;&#xA;ततस्ते सहिता राजन्सम्प्रधार्यासकृद्बहुः ।&#x9;012a&lt;br&gt;&#xA;सर्वलोकेश्वरं वाक्यं प्रणम्यैनमथाऽब्रुवन् ॥&#x9;012c&lt;br&gt;&#xA;वस्तुमिच्छाम नगरं कर्तुं कामगमं शुभम् ।&#x9;013a&lt;br&gt;&#xA;सर्वकामसमृद्धार्थमवध्यं देवदानवैः ॥&#x9;013c&lt;br&gt;&#xA;यक्षरक्षोरगगणैर्नानाजातिभिरेव च ।&#x9;014a&lt;br&gt;&#xA;न कृत्याभिर्न शस्त्रैश्च न शापैर्ब्रह्मवादिनाम् ।&#x9;014c&lt;br&gt;&#xA;वध्येत त्रिपुरं देव प्रयच्छेः प्रपितामह ॥&#x9;014e&lt;br&gt;&#xA;वयं पुराणि त्रीण्येव समास्थाय महीमिमाम् ।&#x9;015a&lt;br&gt;&#xA;विचरिष्याम लोकेऽस्मिंस्त्वत्प्रसादपुरस्कृताः ॥&#x9;015c&lt;br&gt;&#xA;ततो वर्षसहस्रेषु समेष्यामः परस्परम् ।&#x9;016a&lt;br&gt;&#xA;एकीभावं गमिष्यन्ति पुराण्येतानि चानघ ॥&#x9;016c&lt;br&gt;&#xA;समागतानि चैतानि यो हन्याद्भगवांस्तदा ।&#x9;017a&lt;br&gt;&#xA;एकेषुणा देववरः स नो मृत्युर्भविष्यति ॥&#x9;017c&lt;br&gt;&#xA;दुर्योधन उवाच ।&#x9;018&lt;br&gt;&#xA;तेषां तद्वचनं श्रुत्वा दानवानां पितामहः ।&#x9;018a&lt;br&gt;&#xA;एवमस्त्विति तान्देवः प्रत्युक्त्वा प्राविशद्दिवम् ॥&#x9;018c&lt;br&gt;&#xA;ते तु लब्धवराः प्रीताः सम्प्रधार्य परस्परम् ।&#x9;019a&lt;br&gt;&#xA;पुरत्रयविसृष्ट्यर्थं मयं वव्रुर्महारथाः ।&#x9;019c&lt;br&gt;&#xA;विश्वकार्माणमजरं दैत्यदानवपूजितम् ॥&#x9;019e&lt;br&gt;&#xA;ततो मयः स्वतपसा चक्रे धीमान्पुराणि च ।&#x9;020a&lt;br&gt;&#xA;त्रीणि काञ्चनमेकं वै रौप्यं कार्ष्णायसं तथा ॥&#x9;020c&lt;br&gt;&#xA;काञ्चनं दिवि तत्रासीदन्तरिक्षे च राजतम् ।&#x9;021a&lt;br&gt;&#xA;आयसं चाभवद्भौमं तदा तेषां परन्तप ॥&#x9;021c&lt;br&gt;&#xA;एकैकं योजनशतं विस्तृतं तावदायतम् ।&#x9;022a&lt;br&gt;&#xA;दृढं चाट्टालकयुतं बृहत्प्राकारतोरणम् ॥&#x9;022c&lt;br&gt;&#xA;गृहप्रवरसम्बाधमसम्बाधमहापथम् ।&#x9;023a&lt;br&gt;&#xA;प्रासादैर्विविधैश्चापि द्वारैश्चैवोपशोभितम् ॥&#x9;023c&lt;br&gt;&#xA;त्रिपुरं तेषु चाप्यासन्राजानो वै पृथक्पृथक् ।&#x9;024a&lt;br&gt;&#xA;दिव्यमाल्याम्बरधरा दैतेया राजसत्तम ॥&#x9;024c&lt;br&gt;&#xA;काञ्चनं तारकाक्षस्य दिव्यमासीन्महात्मनः ।&#x9;025a&lt;br&gt;&#xA;राजतं कमलाक्षस्य विद्युन्मालिन आयसम् ॥&#x9;025c&lt;br&gt;&#xA;त्रयस्ते दैत्यराजानस्त्रील्ँलोकानाशु तेजसा ।&#x9;026a&lt;br&gt;&#xA;आक्रम्य तस्थुरूचुश्च कश्च नाम प्रजापतिः ॥&#x9;026c&lt;br&gt;&#xA;तेषां दानवमुख्यानां प्रयुतान्यर्बुदानि च ।&#x9;027a&lt;br&gt;&#xA;कोट्यश्चाप्रतिवीराणां समाजग्मुस्ततस्ततः ॥&#x9;027c&lt;br&gt;&#xA;मांसाशिनः सुदृप्ताश्च सुरैर्विनिकृताः पुरा ।&#x9;028a&lt;br&gt;&#xA;महदैश्वर्यमिच्छन्तस्त्रिपुरं दुर्गमाश्रिताः ॥&#x9;028c&lt;br&gt;&#xA;सर्वेषां च पुनश्चैषां सर्वयोगवहो मयः ।&#x9;029a&lt;br&gt;&#xA;तमाश्रित्य हि ते सर्वेऽवर्तयन्नकुतोभयाः ॥&#x9;029c&lt;br&gt;&#xA;यो हि यं मनसा कामं दध्यौ त्रिपुरसंश्रयः ।&#x9;030a&lt;br&gt;&#xA;तस्मै तस्मै मयस्तं तं विदधे मायया तदा ॥&#x9;030c&lt;br&gt;&#xA;तारकाक्षसुतश्चासीद्धरिर्नाम महाबलः ।&#x9;031a&lt;br&gt;&#xA;तपस्तेपे परमकं येनातुष्यत्पितामहः ॥&#x9;031c&lt;br&gt;&#xA;सन्तुष्टमवृणोद्देवं वापी भवतु नः पुरे ।&#x9;032a&lt;br&gt;&#xA;शस्त्रैर्विनिहता यत्र क्षिप्ताः स्युर्बलवत्तराः ॥&#x9;032c&lt;br&gt;&#xA;स तु लब्ध्वा वरं वीरस्तारकाक्षसुतो हरिः ।&#x9;033a&lt;br&gt;&#xA;ससृजे तत्र वापीं तां मृतसञ्जीविनीं प्रभो ॥&#x9;033c&lt;br&gt;&#xA;येन रूपेण यो दैत्यो येन वेषेण चाप्यथ ।&#x9;034a&lt;br&gt;&#xA;क्षिप्यते निहतो वाप्यां तादृशेनैव जायते ।&#x9;034c&lt;br&gt;&#xA;सम्पूर्णबलवीर्यस्तु राजञ्छौर्यसमन्वितः ॥&#x9;034e&lt;br&gt;&#xA;एवं वीर्येण संयुक्तां कृतां तेन महात्मना ।&#x9;035a&lt;br&gt;&#xA;तां प्राप्य त्रैपुरा वापीं लोकान्सर्वान्बबाधिरे ॥&#x9;035c&lt;br&gt;&#xA;महता तपसा सिद्धाः सुराणां भयवर्धनाः ।&#x9;036a&lt;br&gt;&#xA;एकस्मिन्निहते दैत्ये सृजन्ति स्म दशासुरान् ।&#x9;036c&lt;br&gt;&#xA;न तेषां विद्यते युद्वे क्षयो राजन्कथञ्चन ॥&#x9;036e&lt;br&gt;&#xA;ततस्ते लोभमोहाभ्यामभिभूता विचेतसः ।&#x9;037a&lt;br&gt;&#xA;निर्भीकाः सहिताः सर्वे स्थापिताः समलोलुपाः ॥&#x9;037c&lt;br&gt;&#xA;विद्राव्य सगणान्देवांस्तत्रतत्र तदातदा ।&#x9;038a&lt;br&gt;&#xA;विचेरुः स्वेन कामेन वरदानेन दर्पिताः ॥&#x9;038c&lt;br&gt;&#xA;देवोद्यानानि सर्वाणि स्थानानि च दिवौकसाम् ।&#x9;039a&lt;br&gt;&#xA;ऋषीणामाश्रमान्पुण्यान्रम्याञ्जनपदांस्तथा ।&#x9;039c&lt;br&gt;&#xA;उत्सादयन्त मर्यादां दानवा दुष्टचारिणः ॥&#x9;039e&lt;br&gt;&#xA;निःस्थानाश्च कृता देवा ऋषयः पितृभिः सह ।&#x9;040a&lt;br&gt;&#xA;दैत्यैस्त्रिभिस्त्रयो लोका ह्याक्रान्तास्तैः सुरेतरैः ॥&#x9;040c&lt;br&gt;&#xA;पीड्यमानेषु लोकेषु ततः शक्रो मरुद्वृतः ।&#x9;041a&lt;br&gt;&#xA;पुराण्यायोधयाञ्चक्रे वज्रहस्तः समन्ततः ॥&#x9;041c&lt;br&gt;&#xA;नाशकत्तान्यभेद्यानि यदा भेत्तुं पुरन्दरः ।&#x9;042a&lt;br&gt;&#xA;पुराणि वरदत्तानि धात्रा तेन नराधिप ॥&#x9;042c&lt;br&gt;&#xA;तदा भीतः सुरपतिर्मुक्त्वा तानि पुराण्यथ ।&#x9;043a&lt;br&gt;&#xA;तैरेव विबुधैः सार्धं पितामहमरिन्दम ।&#x9;043c&lt;br&gt;&#xA;जगामाथ तदाख्यातुं विप्रकारं सुरेतरैः ॥&#x9;043e&lt;br&gt;&#xA;ते तत्त्वं सर्वमाख्याय शिरोभिः सम्प्रणम्य च ।&#x9;044a&lt;br&gt;&#xA;तद्वधोपायमाचक्ष्व भगवन्निति चाब्रुवन् ॥&#x9;044c&lt;br&gt;&#xA;श्रुत्वा तद्भगवान्देवो देवानिदमुवाच ह ।&#x9;045a&lt;br&gt;&#xA;श्रूयतां त्रिदशाः सर्वे यथेदं वाक्यगौरवम् ॥&#x9;045c&lt;br&gt;&#xA;दुरात्मानोऽसुरा नित्यं ते चापि विबुधा मम ।&#x9;046a&lt;br&gt;&#xA;न शक्नुवन्ति ते (ये) सर्वे युष्मान्वै पीडयन्ति ते ॥&#x9;046c&lt;br&gt;&#xA;अहं समस्तु सर्वेषां भूतानां नात्र संशयः ।&#x9;047a&lt;br&gt;&#xA;अविनीता निहन्तव्या इत्येवं प्रब्रवीमि वः ॥&#x9;047c&lt;br&gt;&#xA;एकेषुणा (हि) विभेद्यानि तानि दुर्गाणि नान्यथा ।&#x9;048a&lt;br&gt;&#xA;शक्तस्तु तानि बाणेन भेत्तुं कामं त्रिलोचनः ॥&#x9;048c&lt;br&gt;&#xA;ते यूयं स्थाणुमीशानं जिष्णुमक्लिष्टकारिणम् ।&#x9;049a&lt;br&gt;&#xA;योद्धारं वृणुत क्षिप्रं स तान्हन्ता सुरेतरान् ॥&#x9;049c&lt;br&gt;&#xA;ते देवास्तेन वाक्येन चोदिताः प्रणताः स्थिताः ।&#x9;050a&lt;br&gt;&#xA;दिव्यं वर्षसहस्रं वै तपस्तप्त्वा सुरर्षभाः ।&#x9;050c&lt;br&gt;&#xA;शुभात्मानो महात्मानो जग्मुर्वै वृषभध्वजम् ॥&#x9;050e&lt;br&gt;&#xA;ब्रह्माणमग्रतः कृत्वा शरण्यं शरणागताः ।&#x9;051a&lt;br&gt;&#xA;तपः परममाजग्मुर्गृणन्तो ब्रह्म शाश्वतम् ॥&#x9;051c&lt;br&gt;&#xA;अनङ्गमथनं सर्वे भवं सर्वात्मना गताः ।&#x9;052a&lt;br&gt;&#xA;देवदेवं परं स्थाणुं वरदं त्र्यम्बकं शिवम् ॥&#x9;052c&lt;br&gt;&#xA;शर्वमीड्यमजं रुद्रं शशाङ्काङ्कितमूर्धजम् ।&#x9;053a&lt;br&gt;&#xA;तुष्टुवुर्वाग्भिरुग्राभिर्भयेष्वभयमच्युतम् ।&#x9;053c&lt;br&gt;&#xA;सर्वात्मानं महात्मानं येनाप्तं विश्वमात्मना ॥&#x9;053e&lt;br&gt;&#xA;तपोविशेषैर्विविधैर्योगं यो वेद चात्मनः ।&#x9;054a&lt;br&gt;&#xA;यः साङ्ख्यमात्मना वेत्ति यस्य चात्मा वशे सदा ॥&#x9;054c&lt;br&gt;&#xA;तं ते ददृशुरीशानं तेजोराशिमुमापतिम् ।&#x9;055a&lt;br&gt;&#xA;&#39;परेण यत्नेन भवं त्रिदशाः शर्वमीश्वरम्&#39; ।&#x9;055c&lt;br&gt;&#xA;अनन्यसदृशं लोके प्रतपन्तमकल्मषम् ॥&#x9;055e&lt;br&gt;&#xA;एकश्च भगवांस्तत्र नानारूपमकल्पयत् ।&#x9;056a&lt;br&gt;&#xA;आत्मनः प्रतिरूपाणि रूपाण्यथ महात्मनि ।&#x9;056c&lt;br&gt;&#xA;परस्परस्य चापश्यन्सर्वे परमविस्मिताः ॥&#x9;056e&lt;br&gt;&#xA;सर्वभूतमयं दृष्ट्वा तमजं जगतः परिम् ।&#x9;057a&lt;br&gt;&#xA;देवा ब्रह्मर्षयश्चैव शिरोभिर्धरणीं गताः ॥&#x9;057c&lt;br&gt;&#xA;तान्स्वस्तिवाच्य चाभ्यर्च्य समुत्थाप्य च शङ्करः ।&#x9;058a&lt;br&gt;&#xA;ब्रूतब्रूतेति भगवान्स्मयमानोऽभ्यभाषत ॥&#x9;058c&lt;br&gt;&#xA;त्र्यम्बकेणाभ्यनुज्ञातास्ततस्ते स्वस्थचेतसः ।&#x9;059a&lt;br&gt;&#xA;नमो नमो नमस्तेऽस्तु प्रभो इत्यब्रुवन्भवम् ॥&#x9;059c&lt;br&gt;&#xA;नमो देवाधिदेवाय प्रियाधाम्नेऽतिमन्यवे ।&#x9;060a&lt;br&gt;&#xA;प्रजापतिमखघ्नाय प्रजापतिभिरीड्यते ॥&#x9;060c&lt;br&gt;&#xA;नमः स्तुताय स्तुत्याय स्तूयमानाय शम्भवे ।&#x9;061a&lt;br&gt;&#xA;विलोहिताय रुद्राय नीलग्रीवाय शूलिने ॥&#x9;061c&lt;br&gt;&#xA;अमोघाय मृगाक्षाय प्रवरायुधयोधिने ।&#x9;062a&lt;br&gt;&#xA;अर्हाय चैव शुद्धाय क्षयाय क्रथनाय च ॥&#x9;062c&lt;br&gt;&#xA;दुर्वारणाय शुक्राय ब्रह्मणे ब्रह्मचारिणे ।&#x9;063a&lt;br&gt;&#xA;ईशानायाप्रमेयाय निहन्त्रे चर्मवाससे ॥&#x9;063c&lt;br&gt;&#xA;तपोरताय पिङ्गाय व्रतिने कृत्तिवाससे ।&#x9;064a&lt;br&gt;&#xA;कुमारपित्रे त्र्यक्षाय प्रवरायुधधारिणे ॥&#x9;064c&lt;br&gt;&#xA;प्रपन्नार्तिविनाशाय ब्रह्मद्विट्सङ्घघातिने ।&#x9;065a&lt;br&gt;&#xA;वनस्पतीनां पतये वनानां पतये नमः ॥&#x9;065c&lt;br&gt;&#xA;गवां च पतये नित्यं यज्ञानां पतये नमः ।&#x9;066a&lt;br&gt;&#xA;नमोस्तु ते ससैन्याय त्र्यम्बकायामितौजसे ।&#x9;066c&lt;br&gt;&#xA;मनोवाक्कर्मभिर्देव त्वां प्रपन्नान्भजस्व नः ॥&#x9;066e&lt;br&gt;&#xA;ततः प्रसन्नो भगवान्स्वागतेनाभिनन्द्य च ।&#x9;067a&lt;br&gt;&#xA;प्रोवाच व्येतु वस्त्रासो ब्रूत किं करवाणि वः ॥&#x9;067c&lt;br&gt;&#xA;&#39;देवाः शर्वस्य वचनं श्रुत्वा हर्षमुपागताः&#39; ॥ ॥&#x9;068ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/025/</guid>
      <description>&lt;p&gt;अध्यायः 025&lt;/p&gt;&#xA;&lt;p&gt;देवै रुद्रवचनात्तस्य स्वस्वार्धबलदानपूर्वकं त्रिपुरसंहारायाभिषेचनम् ॥ 1 ॥&lt;/p&gt;&#xA;&lt;p&gt;दुर्योधन उवाच ।&#x9;001&lt;br&gt;&#xA;पितृदेवर्षिसङ्घेभ्योऽभये दत्ते महात्मना ।&#x9;001a&lt;br&gt;&#xA;सत्कृत्य शङ्करं प्राह ब्रह्मा लोकपितामहः ॥&#x9;001c&lt;br&gt;&#xA;इमान्यसुरदुर्गाणि लोकांस्त्रीनाक्रमन्ति हि ।&#x9;002a&lt;br&gt;&#xA;कश्च प्रजापतिर्घोरांस्तान्सर्वाञ्जहि मा चिरम् ॥&#x9;002c&lt;br&gt;&#xA;वरातिसर्गाद्देवेश प्राजापत्यमिदं परम् ।&#x9;003a&lt;br&gt;&#xA;मयाऽधितिष्ठता दत्तो दानवेभ्यो महान्वरः ॥&#x9;003c&lt;br&gt;&#xA;नास्त्यन्यो युधि तेषां वै निहन्ता इति नः श्रुतम् ।&#x9;004a&lt;br&gt;&#xA;तानतिक्रान्तमर्यादान्नान्यः संहर्तुमर्हति ।&#x9;004c&lt;br&gt;&#xA;त्वामृते सर्वभूतेश त्वं ह्येषां प्रत्यरिर्वधे ॥&#x9;004e&lt;br&gt;&#xA;स त्वं देव प्रपन्नानां याचतां च दिवोकसाम् ।&#x9;005a&lt;br&gt;&#xA;कुरु प्रसादं वरद दानवाञ्जहि संयुगे ॥&#x9;005c&lt;br&gt;&#xA;त्वत्प्रसादाज्जगत्सर्वं सुखमैधत मानद ।&#x9;006a&lt;br&gt;&#xA;शरण्यस्त्वं हि देवानां वयं त्वां शरणं गताः ॥&#x9;006c&lt;br&gt;&#xA;ईश्वर उवाच ।&#x9;007&lt;br&gt;&#xA;हन्तव्याः शत्रवः सर्वे युष्माकमिति मे मतिः ।&#x9;007a&lt;br&gt;&#xA;न त्वेकश्चोत्सहे हन्तुं बलिनः सुरविद्विषः ॥&#x9;007c&lt;br&gt;&#xA;ते यूयं सहिताः सर्वे मदीयेनापि तेजसा ।&#x9;008a&lt;br&gt;&#xA;जयध्वं युधि तान्सर्वान्सङ्घातेन महाबलान् ॥&#x9;008c&lt;br&gt;&#xA;देवा ऊचुः ।&#x9;009&lt;br&gt;&#xA;अस्मत्तेजोबलं यावत्तावद्द्विगुणमेव वा ।&#x9;009a&lt;br&gt;&#xA;तत्तेषामिति मन्यामो दृष्टतेजोबला हि ते ॥&#x9;009c&lt;br&gt;&#xA;ईश्वर उवाच ।&#x9;010&lt;br&gt;&#xA;वध्यास्ते सर्वथा पापा ये युष्मास्वपराधिनः ।&#x9;010a&lt;br&gt;&#xA;मम तेजोबलार्धेन सर्वे मृद्गथ शात्रवान् ॥&#x9;010c&lt;br&gt;&#xA;देवा ऊचुः ।&#x9;011&lt;br&gt;&#xA;बिभर्तुं तव तेजोर्धं न शक्ष्याम सुरेश्वर ।&#x9;011a&lt;br&gt;&#xA;सर्वेषां नो बलार्धेन त्वमेव जहि शात्रवान् ॥&#x9;011c&lt;br&gt;&#xA;वयं च सर्वथा देव रक्षणीयास्तथैव च ।&#x9;012a&lt;br&gt;&#xA;स नो रक्ष महादेव त्वमेव जहि शात्रवान् ॥&#x9;012c&lt;br&gt;&#xA;ईश्वर उवाच ।&#x9;013&lt;br&gt;&#xA;मम तेजो न शक्ता हि सर्वे धारयितुं यदि ।&#x9;013a&lt;br&gt;&#xA;अहमेनान्वधिष्यामि युष्मत्तेजोर्धसंयुतः ॥&#x9;013c&lt;br&gt;&#xA;बलार्धं यदि मे देवा न धारयितुमाहवे ।&#x9;014a&lt;br&gt;&#xA;शक्ताः सर्वे हि सङ्गम्य यूयं तत्प्रब्रवीमि वः ॥&#x9;014c&lt;br&gt;&#xA;समा भवन्ति मे सर्वे दानवाश्चामराश्च ये ।&#x9;015a&lt;br&gt;&#xA;शिवोऽस्मि सर्वभूतानां शिवत्वं तेन मे सुराः ॥&#x9;015c&lt;br&gt;&#xA;किन्त्वधर्मेण वर्तन्ते यस्मात्ते सुरशत्रवः ।&#x9;016a&lt;br&gt;&#xA;तस्माद्वध्या मयाप्येते युष्माकं च हितेप्सया ॥&#x9;016c&lt;br&gt;&#xA;शरणं वः प्रपन्नानां धर्मेण च जिगीषताम् ।&#x9;017a&lt;br&gt;&#xA;साहाय्यं वः करिष्यामि निहनिष्यामि वो रिपून् ॥&#x9;017c&lt;br&gt;&#xA;दीयतां च बलार्धं मे सर्वैरपि पृथक्पृथक् ।&#x9;018a&lt;br&gt;&#xA;पशुत्वं चैव मे लोकाः सर्वे कल्पन्तु पीडिताः ॥&#x9;018c&lt;br&gt;&#xA;पशूनां तु पतित्वं मे भवत्वद्य दिवौकसः ।&#x9;019a&lt;br&gt;&#xA;एवं न पापं प्राप्स्यामि पशून्हत्वा सुरद्विषः ॥&#x9;019c&lt;br&gt;&#xA;कल्पयध्वं रथं दिव्यं रथाश्वांश्चैव पारगान् ।&#x9;020a&lt;br&gt;&#xA;धनुः शरं सारथिं च ततो जेष्यामि वो रिपून् ॥&#x9;020c&lt;br&gt;&#xA;इति श्रुत्वा वचो देवा देवदेवस्य भूपतेः ।&#x9;021a&lt;br&gt;&#xA;विषादमगमन्सर्वे पशुत्वं प्रति शङ्किताः ॥&#x9;021c&lt;br&gt;&#xA;तेषां भावं भवो ज्ञात्वा देवस्तानब्रवीदिदम् ।&#x9;022a&lt;br&gt;&#xA;मा वोस्तु पशुभावेऽस्मिन्भयं विबुधसत्तमाः ॥&#x9;022c&lt;br&gt;&#xA;श्रूयतां पशुभावस्य विमोक्षः क्रियतां च सः ॥&#x9;023ac&lt;br&gt;&#xA;यो वः पशुपतेश्चर्यां चरिष्यति स मोक्ष्यते ।&#x9;024a&lt;br&gt;&#xA;पशुत्वादिति सत्यं वः प्रतिजाने समागमे ॥&#x9;024c&lt;br&gt;&#xA;ये चाप्यन्ये चरिष्यन्ति व्रतं मोक्ष्यन्ति तेऽपि च ॥&#x9;025ac&lt;br&gt;&#xA;नै(त्य)ष्ठिकं द्वादशाब्दं वा अर्धमब्दमृतुत्रयम् ।&#x9;026a&lt;br&gt;&#xA;मासं द्वादशरात्रं वा स पशुत्वाद्विमोक्ष्यते ।&#x9;026c&lt;br&gt;&#xA;तस्मात्परमिदं गुह्यं व्रतं दिव्यं चरिष्यथ ॥&#x9;026e&lt;br&gt;&#xA;तं तथेत्यब्रुवन्देवा देवदेवनमस्कृतम् ।&#x9;027a&lt;br&gt;&#xA;ऊचुश्चेदं गृहाणेदं तेजसोऽर्धमिति प्रभुम् ॥&#x9;027c&lt;br&gt;&#xA;प्रत्युवाच तथेत्येव शूलधृद्राजसत्तम ।&#x9;028a&lt;br&gt;&#xA;ततस्ते प्रददुः सर्वे तेजसोऽर्धं महात्मने ॥&#x9;028c&lt;br&gt;&#xA;सर्वमादाय सर्वेषां तेजसोऽर्धं दिवौकसाम् ।&#x9;029a&lt;br&gt;&#xA;तेजसाप्यधिको भूत्वा भूयोऽप्यतिबलोऽभवत् ॥&#x9;029c&lt;br&gt;&#xA;ततः प्रभृति देवानां देवदेवोऽभवद्भवः ।&#x9;030a&lt;br&gt;&#xA;पतिश्च सर्वभूतानां पशूनां चाभवत्तदा ॥&#x9;030c&lt;br&gt;&#xA;तस्मात्पशुपतिश्चोक्तो भवत्वाच्च भवेति वै ॥&#x9;031ac&lt;br&gt;&#xA;अर्धमादाय सर्वेषां तेजसा प्रज्वलन्निव ।&#x9;032a&lt;br&gt;&#xA;भासयामास तान्सर्वान्देवदेवो महाद्युतिः ॥&#x9;032c&lt;br&gt;&#xA;ततोऽभिषिषिच्युः सर्वे सुरा रुद्रं पुरारिणम् ।&#x9;033a&lt;br&gt;&#xA;महादेव इति ह्यासीद्देवदेवो महेश्वरः ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/026/</guid>
      <description>&lt;p&gt;श्रीः&#xA;अध्यायः 026&lt;/p&gt;&#xA;&lt;p&gt;देवानामाज्ञया विश्वकर्मणा भूम्यादिसाधनै रुद्राय रथनिर्माणम् ॥ 1 ॥&#xA;दुर्योधन उवाच ।&#x9;001&lt;br&gt;&#xA;तेजसोऽर्धं सुरा दत्त्वा शङ्कराय महात्मने ।&#x9;001a&lt;br&gt;&#xA;पशुत्वमपि चोपेत्य विश्वकर्माणमव्ययम् ॥&#x9;001c&lt;br&gt;&#xA;ऊचुः सर्वे समाभाष्य रथः सङ्कल्प्यतामिति ।&#x9;002a&lt;br&gt;&#xA;विश्वकर्माऽपि सञ्चिन्त्य रथं दिव्यमकल्पयत् ॥&#x9;002c&lt;br&gt;&#xA;समेतां पृथिवीं देवी विशालां पुरमालिनीम् ।&#x9;003a&lt;br&gt;&#xA;सपर्वतवनद्वीपां चक्रे भूतधरां रथम् ॥&#x9;003c&lt;br&gt;&#xA;ईषां नक्षत्रवंशं च छत्रं मेरुमहागिरिम् ।&#x9;004a&lt;br&gt;&#xA;अनेकद्रुसञ्छन्नं रत्नाकरमनुत्तमम् ॥&#x9;004c&lt;br&gt;&#xA;हिमवन्तं च विन्ध्यं च नानाद्रुमलताकुलम् ।&#x9;005a&lt;br&gt;&#xA;अवस्करं प्रतिष्ठानं कल्पयामास वै तदा ॥&#x9;005c&lt;br&gt;&#xA;अस्तङ्गिरिमधिष्ठानं नानाद्विजगणायुतम् ।&#x9;006a&lt;br&gt;&#xA;चकार भगवांस्त्वष्टा उदयं रथकूबरम् ॥&#x9;006c&lt;br&gt;&#xA;मीननक्रझषावासं दानवालयमुत्तमम् ।&#x9;007a&lt;br&gt;&#xA;समुद्रमक्षं विदधे पत्तनाकरशोभितम् ॥&#x9;007c&lt;br&gt;&#xA;चक्रं चक्रे चन्द्रमसं तारकागणमण्डितम् ।&#x9;008a&lt;br&gt;&#xA;दिवाकरं चाप्यपरं चक्रं चक्रेंऽशुमालिनम् ॥&#x9;008c&lt;br&gt;&#xA;गङ्गां सरस्वतीं तूणीं चक्रे विश्वकृदव्ययः ।&#x9;009a&lt;br&gt;&#xA;अलङ्कारा रथस्यासन्नापगाः सरितस्तथा ॥&#x9;009c&lt;br&gt;&#xA;त्रीनग्नीन्मन्त्रवच्चक्रे रथस्याथ त्रिवेणुकम् ।&#x9;010a&lt;br&gt;&#xA;अनुकर्षान्रथे दीप्तान्वरूथांश्चापि तारकाः ॥&#x9;010c&lt;br&gt;&#xA;ओषधीर्वीरुधश्चैव घण्टाजालं च भानुमत् ।&#x9;011a&lt;br&gt;&#xA;अलञ्चकार च रथं मासपक्षर्तुभिर्विभुः ॥&#x9;011c&lt;br&gt;&#xA;अहोरात्रैः कलाभिश्च काष्ठाभिरयनैस्तथा ।&#x9;012a&lt;br&gt;&#xA;द्यां युगं युगपर्वाणि संवर्तकबलाहकान् ॥&#x9;012c&lt;br&gt;&#xA;शम्यां धृतिं च मेधां च स्थितिं सन्नतिमेव च ।&#x9;013a&lt;br&gt;&#xA;ऋग्वेदं सामवेदं च धुर्यावश्वावकल्पयत् ॥&#x9;013c&lt;br&gt;&#xA;पृष्ठाश्वौ तु यजुर्वेदः कल्पितोऽथर्वणस्तथा ।&#x9;014a&lt;br&gt;&#xA;अश्वानां चाप्यलङ्कारं विदधे पदसञ्चयम् ॥&#x9;014c&lt;br&gt;&#xA;सिनीवालीमनुमतिं कुहूं राकां च सुप्रभाम् ।&#x9;015a&lt;br&gt;&#xA;योक्त्राणि चक्रे चाश्वानां कूश्माण्डांश्चापि पन्नगान् ॥&#x9;015c&lt;br&gt;&#xA;तालपृष्ठोऽथ नहुषः कार्कोटकधनञ्जयौ ।&#x9;016a&lt;br&gt;&#xA;इतरे चाभवन्नागा हयानां वाहबन्धनम् ॥&#x9;016c&lt;br&gt;&#xA;अभीशवः षडङ्गानि कल्पितानि महीपते ।&#x9;017a&lt;br&gt;&#xA;ओङ्कारः कल्पितस्तस्य प्रतोदो विश्वकर्मणा ॥&#x9;017c&lt;br&gt;&#xA;यज्ञाः सर्वे पृथक्लृप्ता रथाङ्गानि च भागशः ।&#x9;018a&lt;br&gt;&#xA;अधिष्ठानं मनश्चासीत्परिरथ्या सरस्वती ॥&#x9;018c&lt;br&gt;&#xA;नानावर्णानि शस्त्राणि पताकाः पवनेरिताः ।&#x9;019a&lt;br&gt;&#xA;विद्युदिन्द्रधनुर्युक्तं रथं दीप्त्या व्यदीपयत् ॥&#x9;019c&lt;br&gt;&#xA;वर्म योद्धुं च विहितं नभो ग्रहगणाकुलम् ।&#x9;020a&lt;br&gt;&#xA;अभेद्यं भानुमच्चित्रं कालचक्रपरिक्षतम् ॥&#x9;020c&lt;br&gt;&#xA;एवमस्मिन्महाराज कल्पिते रथसत्तमे ।&#x9;021a&lt;br&gt;&#xA;त्वष्ट्रा मनुजशार्दूल द्विषतां भयवर्धने ॥&#x9;021c&lt;br&gt;&#xA;स्वान्यायुधानि दिव्यानि न्यदधाच्छङ्करो रथे ।&#x9;022a&lt;br&gt;&#xA;ध्वजयष्टिं वियत्कृत्वा स्थापयामास गोवृषम् ॥&#x9;022c&lt;br&gt;&#xA;ब्रह्मदण्डः कालदण्डो रुद्रदण्डश्च ते ज्वराः ।&#x9;023a&lt;br&gt;&#xA;परिष्कारा रथस्यासन्समन्ताद्दिशमुद्धताः ॥&#x9;023c&lt;br&gt;&#xA;विचित्रमृतुभिः षड्भिः कृत्वा संवत्सरं धनुः ।&#x9;024a&lt;br&gt;&#xA;छायामेवात्मनश्चक्रे धनुर्ज्यामक्षयां ध्रुवाम् ॥&#x9;024c&lt;br&gt;&#xA;कालो हि भगवान्रुद्रस्तच्च संवत्सरं धनुः ।&#x9;025a&lt;br&gt;&#xA;तस्माद्रौद्री कालरात्री ज्या कृता धनुषो जरा ॥&#x9;025c&lt;br&gt;&#xA;ततो रथे रथाश्वांस्तानृषयः समयोजयन् ।&#x9;026a&lt;br&gt;&#xA;एकैकशः सुसंहृष्टानादाय सुधृतव्रताः ॥&#x9;026c&lt;br&gt;&#xA;दक्षिणस्यां धुरि कृत ऋग्वेदो मन्त्रपारगैः ।&#x9;027a&lt;br&gt;&#xA;सव्यतः सामवेदश्च युक्तो राजन्महर्षिभिः ॥&#x9;027c&lt;br&gt;&#xA;पार्ष्ठिदक्षिणतो युक्तो यजुर्वेदः सुरद्विजैः ।&#x9;028a&lt;br&gt;&#xA;इतरस्यां तथा पार्ष्ठ्यां युक्तो राजन्नथर्वणः ॥&#x9;028c&lt;br&gt;&#xA;एवं ते वाजिनो युक्ता यज्ञविद्भिस्तथा रथे ।&#x9;029a&lt;br&gt;&#xA;अशोभन्त तथा युक्ता यथैवाध्वरमध्यगाः ॥&#x9;029c&lt;br&gt;&#xA;कल्पयित्वा रथं दिव्यं ततो बाणमकल्पयत् ।&#x9;030a&lt;br&gt;&#xA;चिन्तयित्वा हरिं विष्णुमव्ययं यज्ञवाहनम् ॥&#x9;030c&lt;br&gt;&#xA;शरं सङ्कल्पयाञ्चक्रे विश्वकर्मा महामनाः ।&#x9;031a&lt;br&gt;&#xA;तस्य वाजांश्च पुङ्खं च कल्पयामास वै तदा ॥&#x9;031c&lt;br&gt;&#xA;पुण्यगन्धवहं राजञ्श्वसनं राजसत्तम ।&#x9;032a&lt;br&gt;&#xA;अग्नीषोमौ शरमुखे कल्पयामास वै तदा ॥&#x9;032c&lt;br&gt;&#xA;अग्नीषोमात्मकं कृत्स्नमुच्यते वैष्णवं जगत् ।&#x9;033a&lt;br&gt;&#xA;विष्णुरात्मा भगवतो भवस्यामिततेजसः ॥&#x9;033c&lt;br&gt;&#xA;तस्माद्धनुर्ज्यासंस्पर्शं स विषेहे शरस्य वै ।&#x9;034a&lt;br&gt;&#xA;तस्मिञ्शरे तीक्ष्णमन्युममुञ्चद्दुःसहं प्रभुः ॥&#x9;034c&lt;br&gt;&#xA;भृग्वङ्गिरोमन्युभवः क्रोधाग्निरतिदुःसहः ।&#x9;035a&lt;br&gt;&#xA;स नीललोहितो धूम्रः कृत्तिवासा भयानकः ॥&#x9;035c&lt;br&gt;&#xA;आदित्यायुतसङ्काशस्तेजोज्वालावृतो भवः ।&#x9;036a&lt;br&gt;&#xA;दुश्चर्यच्यावको जेता हन्ता ब्रह्मद्विषां वरः ॥&#x9;036c&lt;br&gt;&#xA;तस्याङ्गानि समाश्रित्य स्थितं विश्वमिदं जगत् ।&#x9;037a&lt;br&gt;&#xA;जङ्गमाजङ्गमं राजञ्छुशुभेऽद्भुतदर्शनम् ॥&#x9;037c&lt;br&gt;&#xA;दृष्टा तु तं रथं दिव्यं कवची स शरासनी ।&#x9;038a&lt;br&gt;&#xA;आददे स शरं दिव्यं सोमविष्ण्वग्निवायुजम् ॥&#x9;038c&lt;br&gt;&#xA;तमादाय महादेवस्त्रासयन्दैत्यदानवान् ।&#x9;039a&lt;br&gt;&#xA;आरुरोह तदा यत्तः कम्पयन्निव रोदसी ॥&#x9;039c&lt;br&gt;&#xA;महर्षिभिः स्तूयमानो वन्द्यमानश्च वन्दिभिः ।&#x9;040a&lt;br&gt;&#xA;उपनृत्तश्चाप्सरसां गणैर्नृत्तविशारदैः ॥&#x9;040c&lt;br&gt;&#xA;स शोभमानो वरदः खड्गी बाणी शरासनी ।&#x9;041a&lt;br&gt;&#xA;हसन्निवाब्रवीद्देवः सारथिः को भवेदिति ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/027/</guid>
      <description>&lt;p&gt;अध्यायः 027&#xA;देवानां प्रार्थनया ब्रह्मणा रुद्ररथसारथ्यकरणम् ॥ 1 ॥ रुद्रेण त्रिपुरदहनम् ॥ 2 ॥ दुर्योधनेन दृष्टान्तप्रदर्शनपूर्वकं शल्यम्प्रति कर्णरथसारथ्यकरणप्रार्थना ॥ 3 ॥&lt;/p&gt;&#xA;&lt;p&gt;दुर्योधन उवाच ।&#x9;001&lt;br&gt;&#xA;तमब्रुवन्देवगणा यं भवान्सन्नियोक्ष्यते ।&#x9;001a&lt;br&gt;&#xA;स भविष्यति देवेश सारथिस्ते न संशयः ॥&#x9;001c&lt;br&gt;&#xA;तानब्रवीन्महादेवो मत्तः श्रेष्ठतरो हि यः ।&#x9;002a&lt;br&gt;&#xA;तं सारथिं कुरुध्वं वै स्वयं सञ्चिन्त्य मा चिरम् ॥&#x9;002c&lt;br&gt;&#xA;एतच्छ्रुत्वा वचो देवाः सर्वे गत्वा पितामहम् ।&#x9;003a&lt;br&gt;&#xA;प्रणिपत्योचुरेकाग्राः प्रसाद्यैनं महर्षिभिः ॥&#x9;003c&lt;br&gt;&#xA;त्वया यत्कथितं देव त्रिदशारिनिबर्हणे ।&#x9;004a&lt;br&gt;&#xA;तथा तत्कृतमस्माभिः प्रसन्नश्च वृषध्वजः ॥&#x9;004c&lt;br&gt;&#xA;रथश्च विहितोऽस्माभिर्विचित्रायुधसंवृतः ।&#x9;005a&lt;br&gt;&#xA;सारथिं च न जानीमः कः स्यात्तस्मिन्रथोत्तमे ॥&#x9;005c&lt;br&gt;&#xA;तस्माद्विधीयतां कश्चित्सारथिर्देवसत्तम ।&#x9;006a&lt;br&gt;&#xA;सफलां तां गिरं देव कर्तुमर्हसि नो विभो ।&#x9;006c&lt;br&gt;&#xA;एवमस्मासु हि पुरा भगवन्नुक्तवानसि ॥&#x9;006e&lt;br&gt;&#xA;सदैव युक्तो रथसत्तमो वै दुराधर्षो द्रावणः शात्रवाणाम् ।&#x9;007a&lt;br&gt;&#xA;पिनाकधन्वा विहितोऽत्र योद्धा विभीषयन्दानवानुद्यतोऽसौ ॥&#x9;007c&lt;br&gt;&#xA;तथैव वेदाश्च हया रथाग्र्य धरा सशैला च रथो महात्मनः ।&#x9;008a&lt;br&gt;&#xA;नक्षत्रवंशानुगतो वरूथी यस्मिन्योद्धा सारथिनाऽभिरक्ष्यः ॥&#x9;008c&lt;br&gt;&#xA;तत्र सारथिरेष्टव्यः सर्वैरेतैर्विशेषवान् ॥&#x9;009ac&lt;br&gt;&#xA;तं प्रविष्टा रथं देवा रथयोद्धारमेव च ।&#x9;010a&lt;br&gt;&#xA;कवचानि च शस्त्राणि कार्मुकं च पितामह ॥&#x9;010c&lt;br&gt;&#xA;त्वामृते सारथिं तत्र नान्यं पश्यामहे वयम् ।&#x9;011a&lt;br&gt;&#xA;त्वं हि सर्वैर्गणैर्युक्तोदेवताभ्योऽधिकः प्रभो ॥&#x9;011c&lt;br&gt;&#xA;त्वं देव शक्तो लोकेश नियन्तुं प्रद्रुतानिमान् ।&#x9;012a&lt;br&gt;&#xA;वेदांश्च सोपनिषदः सारथिर्भव नः स्वयम् ॥&#x9;012c&lt;br&gt;&#xA;योद्धुं बलेन वीर्येण सत्वेन विनयेन च ।&#x9;013a&lt;br&gt;&#xA;अधिकःसारथिःकार्यो नास्ति चान्योऽधिको भवात् ॥&#x9;013c&lt;br&gt;&#xA;स भवांस्तारयत्वस्मान्कुरु सारथ्यमव्यय ।&#x9;014a&lt;br&gt;&#xA;भवानभ्यधिकस्त्वत्तो नान्योस्ति भविता त्विह ॥&#x9;014c&lt;br&gt;&#xA;त्वं हि देवेश सर्वैस्तु विशिष्टो वदतां वर ।&#x9;015a&lt;br&gt;&#xA;तं रथं त्वं समारुह्य संयच्छ परमान्हयान् ॥&#x9;015c&lt;br&gt;&#xA;तव प्रसादाद्वध्येयुर्देव दैवतकण्टकाः ।&#x9;016a&lt;br&gt;&#xA;स नो रक्ष महाबाहो दैत्येभ्यो महतो भयात् ॥&#x9;016c&lt;br&gt;&#xA;त्वं हि नो गतिरव्यग्र त्वं नो गोप्ता महाव्रत ।&#x9;017a&lt;br&gt;&#xA;त्वत्प्रसादात्सुराः सर्वे पूज्यन्ते त्रिदिवे प्रभो ॥&#x9;017c&lt;br&gt;&#xA;इति ते शिरसाऽगच्छंस्त्रिलोकेशं पितामहम् ।&#x9;018a&lt;br&gt;&#xA;देवाः प्रसादयामासुः सारथ्यायेति नः श्रुतम् ॥&#x9;018c&lt;br&gt;&#xA;ब्रह्मोवाच ।&#x9;019&lt;br&gt;&#xA;एवमेतत्सुरास्तथ्यं नान्यस्त्वभ्यधिको भवात् ।&#x9;019a&lt;br&gt;&#xA;सारथित्वं करिष्यामि शङ्करस्य महात्मनः ॥&#x9;019c&lt;br&gt;&#xA;सर्वथा रथिनः श्रेयान्कर्तव्यो रथसारथिः ।&#x9;020a&lt;br&gt;&#xA;तस्मादेतद्यथातत्त्वं ज्ञात्वा युष्मांश्च सङ्गतान् ।&#x9;020c&lt;br&gt;&#xA;संयच्छामि हयानेष विबुधाय कपर्दिने ॥&#x9;020e&lt;br&gt;&#xA;दुर्योधन उवाच ।&#x9;021&lt;br&gt;&#xA;एवमुक्त्वा जटाभारं संयम्य प्रपितामहः ।&#x9;021a&lt;br&gt;&#xA;परिधायाजिनं गाढं सन्यस्य च कमण्डलुम् ।&#x9;021c&lt;br&gt;&#xA;प्रतोदपाणिर्भगवानारुरोह रथं तदा ॥&#x9;021e&lt;br&gt;&#xA;सारथौ कल्पिते देवैरीशानस्य महात्मनः ।&#x9;022a&lt;br&gt;&#xA;तस्मिन्नारोहति रथं कल्पितं लोकसम्भृतम् ।&#x9;022c&lt;br&gt;&#xA;शिरोभिः पतिता भूमौ तुरगा वेदसम्भृताः ॥&#x9;022e&lt;br&gt;&#xA;उभाभ्यां लोकनाथाभ्यामास्थितं रथसत्तमम् ।&#x9;023a&lt;br&gt;&#xA;वोढुं न शक्ता वेदाश्वा जानुभ्यामपतन्महीम् ॥&#x9;023c&lt;br&gt;&#xA;अभीशुभिस्तु भगवानुद्यम्य च हयान्विभुः ।&#x9;024a&lt;br&gt;&#xA;अस्तु वीर्यं च शौर्यं च वेदाश्वानामिति प्रभुः ।&#x9;024c&lt;br&gt;&#xA;रथं सञ्चोदयामास देवानां प्रभुरव्ययः ॥&#x9;024e&lt;br&gt;&#xA;ततोऽधिरूढे वरदे रथं पशुपतिस्तदा ।&#x9;025a&lt;br&gt;&#xA;साधुसाध्विति देवेशं स्मयमानोऽभ्यभाषत ॥&#x9;025c&lt;br&gt;&#xA;याहि देव यतो दैत्याश्चोदयाश्वानरिन्दम ।&#x9;026a&lt;br&gt;&#xA;पश्य बाह्वोर्बलं मेऽद्य निघ्नतः शात्रवान्रणे ॥&#x9;026c&lt;br&gt;&#xA;ततोऽश्वांश्चोदयामास मनोमारुतरंहसः ।&#x9;027a&lt;br&gt;&#xA;पुराण्युद्दिश्य खस्थानि दानवानां तरस्विनाम् ॥&#x9;027c&lt;br&gt;&#xA;ततस्ते सहसोत्पत्य वेदाख्या रथवाजिनः ।&#x9;028a&lt;br&gt;&#xA;क्षणेन तेन दैत्यानां पुराणि प्रापयन्हरम् ॥&#x9;028c&lt;br&gt;&#xA;अथर्वाङ्गिरसौ चास्तां चक्ररक्षौ महात्मनः ।&#x9;029a&lt;br&gt;&#xA;अथाधिज्यं धनुः कृत्वा शर्वः सन्धाय तं शरम् ।&#x9;029c&lt;br&gt;&#xA;युक्त्वा पाशुपतास्त्रेण त्रिपुरं समचिन्तयत् ॥&#x9;029e&lt;br&gt;&#xA;तस्मिन्स्थिते ततो राजन्रुद्रे सज्जितकार्मुके ।&#x9;030a&lt;br&gt;&#xA;पुराणि तेन कालेन जग्मुरेकत्वमाशु वै ॥&#x9;030c&lt;br&gt;&#xA;एकीभावं गते चैव त्रिपुरत्वमुपागते ।&#x9;031a&lt;br&gt;&#xA;बभूव तुमुलो हर्षो देवतानां महात्मनाम् ॥&#x9;031c&lt;br&gt;&#xA;ततो देवगुणाः सर्वे सिद्धाश्च परमर्षयः ।&#x9;032a&lt;br&gt;&#xA;जयेति वाचो मुमुचुः संस्तुवन्तो महेश्वरम् ॥&#x9;032c&lt;br&gt;&#xA;ततोऽग्रतः प्रादुरभूत्त्रिपुरं जघ्नुषोऽसुरान् ।&#x9;033a&lt;br&gt;&#xA;अनिर्देश्याग्र्यवपुषो देवस्यासह्यतेजसः ॥&#x9;033c&lt;br&gt;&#xA;त्रीणि दृष्ट्वैव संस्थानि पुराण्यथ पिनाकधृत् ।&#x9;034a&lt;br&gt;&#xA;स तद्विकृष्य भगवान्दिव्यं लोकेश्वरो धनुः ।&#x9;034c&lt;br&gt;&#xA;त्रैलोक्यसारं तमिषुं मुमोच त्रिपुरं प्रति ॥&#x9;034e&lt;br&gt;&#xA;एकबाणेन तं देवस्त्रिपुरं परमेश्वरः ।&#x9;035a&lt;br&gt;&#xA;निजघ्ने सासुरगणं देवदेवो महेश्वरः ॥&#x9;035c&lt;br&gt;&#xA;बाणतेजोग्निदग्धं तद्विप्रकीर्णं सहस्रधा ।&#x9;036a&lt;br&gt;&#xA;महदार्तस्वरं कृत्वा नावशेषमुपागतम् ।&#x9;036c&lt;br&gt;&#xA;मद्रेश सासुरगणं प्रापतत्पश्चिमार्णवे ॥&#x9;036e&lt;br&gt;&#xA;एवं हि त्रिपुरं दग्धं दानवाश्चाप्यशेषतः ।&#x9;037a&lt;br&gt;&#xA;महेश्वरेण क्रुद्धेन त्रैलोक्यस्य हितैषिणा ॥&#x9;037c&lt;br&gt;&#xA;स चात्मक्रोधजो विह्निर्दहेत्युक्तो निवारितः ।&#x9;038a&lt;br&gt;&#xA;त्रैलोक्यमविशेषेण पुनर्दग्धुं प्रचक्रमे ॥&#x9;038c&lt;br&gt;&#xA;कालाग्निमिव निर्दग्धुमुत्थितं तं पुनः पुनः ।&#x9;039a&lt;br&gt;&#xA;माकार्षीर्भस्मासाल्लोकानिति त्र्यक्षोऽब्रवीद्वचः ॥&#x9;039c&lt;br&gt;&#xA;ततः प्रकृतिमापन्ना देवलोकास्तथर्षयः ।&#x9;040a&lt;br&gt;&#xA;तुष्टुवुर्वाग्भिरग्य्राभिः स्थाणुं त्रिपुरवैरिणम् ॥&#x9;040c&lt;br&gt;&#xA;तेऽनुज्ञाता भगवता सर्वे जग्मुर्यथागतम् ।&#x9;041a&lt;br&gt;&#xA;कृतकामाः प्रसन्नेन प्रजापतिमुखाः सुराः ॥&#x9;041c&lt;br&gt;&#xA;एवं रुद्रस्य कृतवान्सारथ्यं तु पितामहः ।&#x9;042a&lt;br&gt;&#xA;संयच्छ तुरगानस्य राधेयस्य महात्मनः ॥&#x9;042c&lt;br&gt;&#xA;त्वं हि कृष्णाच्च कर्णाच्च फल्गुनाच्च गुणाधिकः ।&#x9;043a&lt;br&gt;&#xA;बलतो रूपतो योगादस्त्रसम्पद एव च ॥&#x9;043c&lt;br&gt;&#xA;समासक्तं महीपाल कुरु मे हितमीप्सितम् ।&#x9;044a&lt;br&gt;&#xA;युद्धे ह्ययं रुद्रकल्पस्त्वं च ब्रह्मसमोऽनघ ।&#x9;044c&lt;br&gt;&#xA;तस्माच्छक्तौ युवां जेतुं मच्छत्रून्दिवि वा सुरान् ॥&#x9;044e&lt;br&gt;&#xA;स यथा शल्य कर्णोऽयं श्वेताश्वं कृष्णसारथिम् ।&#x9;045a&lt;br&gt;&#xA;प्रमथ्य हन्यात्कौन्तेयं तथा नीतिर्विधीयताम् ॥&#x9;045c&lt;br&gt;&#xA;त्वयि राज्यं सुखं चैव जीवितं जयमेव च ।&#x9;046a&lt;br&gt;&#xA;समासक्तं महीपाल कुरु मे हितमीप्सितम् ॥&#x9;046c&lt;br&gt;&#xA;संयच्छास्य हयान्राजन्मत्प्रियार्थं परन्तप ॥ ॥&#x9;047ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/028/</guid>
      <description>&lt;p&gt;अध्यायः 028&lt;/p&gt;&#xA;&lt;p&gt;दुर्योधनेन कर्णसारथ्ये शङ्कमानं शल्यम्प्रति परशुरामचरित्रकीर्तनपूर्वकं कर्णस्य तदन्तेवासित्वादिगुणवत्तया तत्सारथ्य करणे दोषाभावप्रतिपादनम् ॥ 1 ॥&lt;/p&gt;&#xA;&lt;p&gt;दुर्योधन उवाच ।&#x9;001&lt;br&gt;&#xA;इमं चाप्यपरं भूय इतिहासं निबोध मे ।&#x9;001&lt;br&gt;&#xA;पितुर्मम सकाशे वै ब्राह्मणः प्राह धर्मवित् ॥&#x9;001&lt;br&gt;&#xA;श्रुत्वा चैतद्वचश्चित्रं हेतुकार्यार्थतत्त्ववित् ।&#x9;002&lt;br&gt;&#xA;कुरु शल्य विनिश्चित्य मा भूदत्र विचारणा ॥&#x9;002&lt;br&gt;&#xA;भार्गवाणां कुले जातो जमदग्निर्महातपाः ।&#x9;003&lt;br&gt;&#xA;तस्य रामेति विख्यातः पुत्रस्तेजोगुणान्वितः ॥&#x9;003&lt;br&gt;&#xA;स तीव्रं तप आस्थाय सम्प्रसादितवान्भवम् ।&#x9;004&lt;br&gt;&#xA;अस्त्रहेतोः प्रसन्नात्मा नियतः संयतेन्द्रियः ॥&#x9;004&lt;br&gt;&#xA;तस्मै तुष्टो महादेवो भक्त्या च प्रशमेन च ।&#x9;005&lt;br&gt;&#xA;हृद्गतं चास्य विज्ञाय दर्शयामास शङ्करः ।&#x9;005&lt;br&gt;&#xA;प्रत्यक्षेण महादेवः स्वां तनुं सर्वशङ्करः ॥&#x9;005&lt;br&gt;&#xA;शङ्कर उवाच ।&#x9;006&lt;br&gt;&#xA;राम तुष्टोऽस्मि भद्रं ते विदितं तव चेप्सितम् ।&#x9;006&lt;br&gt;&#xA;कुरुष्व पूतमात्मानं सर्वमेतदवाप्स्यसि ॥&#x9;006&lt;br&gt;&#xA;दास्यामि ते तदाऽस्त्राणि यदा पूतो भविष्यसि ।&#x9;007&lt;br&gt;&#xA;अपात्रमसमर्थं च दहन्त्यस्त्राणि भार्गव ॥&#x9;007&lt;br&gt;&#xA;इत्युक्तो जामदग्न्यस्तु देवदेवेन शूलिना ।&#x9;008&lt;br&gt;&#xA;प्रत्युवाच महात्मानं शिरसाऽवनतः प्रभुम् ॥&#x9;008&lt;br&gt;&#xA;यदा जानासि देवेश पात्रं मामस्त्रधारणे ।&#x9;009&lt;br&gt;&#xA;तदा शुश्रूषतेऽस्त्राणि भवान्मे दातुमर्हति ॥&#x9;009&lt;br&gt;&#xA;ततः स तपसा चैव व्रतेन नियमेन च ।&#x9;010&lt;br&gt;&#xA;पूजोपहारबलिभिर्होममन्त्रपुरस्कृतैः ॥&#x9;010&lt;br&gt;&#xA;समाराधितवाञ्शर्वं बहुवर्षगणांस्तदा ।&#x9;011&lt;br&gt;&#xA;प्रसन्नश्च महादेवो भार्गवस्य महात्मनः ॥&#x9;011&lt;br&gt;&#xA;असकृच्चाब्रवीत्तस्य गुणान्देव्याः सकाशतः ।&#x9;012&lt;br&gt;&#xA;भक्तिमानेष सततं मयि रामो दृढव्रतः ॥&#x9;012&lt;br&gt;&#xA;एवमस्य गुणान्प्रीतो बहुशो कथयद्विभुः ।&#x9;013&lt;br&gt;&#xA;देवतानां पितॄणां च समक्षमरिसूदन ॥&#x9;013&lt;br&gt;&#xA;एतस्मिन्नेव काले तु दैत्या ह्यासन्महाबलाः ।&#x9;014&lt;br&gt;&#xA;तैस्तदा दर्पमोहाद्वै अबाध्यन्त दिवौकसः ॥&#x9;014&lt;br&gt;&#xA;ततः सम्भूय विबुधास्तान्हन्तुं कृतनिश्चयाः ।&#x9;015&lt;br&gt;&#xA;चक्रुः शत्रुवधे यत्नं दैत्याञ्चेतुमशक्नुवन् ॥&#x9;015&lt;br&gt;&#xA;अभिगम्य ततो देवा महेश्वरमुमापतिम् ।&#x9;016&lt;br&gt;&#xA;प्रासादयंस्तदा भक्त्या जहि शत्रुगणानिति ॥&#x9;016&lt;br&gt;&#xA;प्रतिज्ञाय ततो देवो देवतानां रिपुक्षयम् ।&#x9;017&lt;br&gt;&#xA;रामं भार्गवमाहूय सोऽभ्यभाषत शङ्करः ॥&#x9;017&lt;br&gt;&#xA;रिपून्भार्गव देवानां जहि सर्वान्समागतान् ।&#x9;018&lt;br&gt;&#xA;लोकानां हितकामार्थं मत्प्रियार्थं तथैव च ॥&#x9;018&lt;br&gt;&#xA;परशुराम उवाच ।&#x9;019&lt;br&gt;&#xA;का शक्तिर्मम देवेश अकृतास्त्रस्य संयुगे ।&#x9;019&lt;br&gt;&#xA;निहन्तुं दानवान्सर्वान्कृतास्त्रान्युद्धदुर्मदान् ॥&#x9;019&lt;br&gt;&#xA;ईश्वर उवाच ।&#x9;020&lt;br&gt;&#xA;गच्छ त्वं मदनुज्ञानान्निहनिष्यसि शात्रवान् ।&#x9;020a&lt;br&gt;&#xA;विजित्य च रिपून्सर्वान्गुणान्प्राप्स्यसि पुष्कलान् ॥&#x9;020c&lt;br&gt;&#xA;दुर्योधन उवाच ।&#x9;021&lt;br&gt;&#xA;एतच्छ्रुत्वा तु वचनं प्रतिगृह्य च सर्वशः ।&#x9;021a&lt;br&gt;&#xA;रामः कृतस्वस्त्ययनः प्रययौ दानवान्प्रति ॥&#x9;021c&lt;br&gt;&#xA;ततोऽजयद्देवशत्रून्महादर्पबलान्वितान् ।&#x9;022a&lt;br&gt;&#xA;वज्राशनिसमस्पर्शैः प्रहारैरेव भार्गवः ॥&#x9;022c&lt;br&gt;&#xA;स दानवैः क्षततनुर्जामदग्न्यो नृपोत्तम ।&#x9;023a&lt;br&gt;&#xA;संस्पृष्टः स्थाणुना सद्यो निर्व्रणः समपद्यत ॥&#x9;023c&lt;br&gt;&#xA;प्रीतश्च भगवान्देवः कर्मणा तेन तस्य वै ।&#x9;024a&lt;br&gt;&#xA;वरान्प्रादाद्बहुविधान्भार्गवाय महात्मने ॥&#x9;024c&lt;br&gt;&#xA;उक्तश्च प्रीतियुक्तेन देवदेवेन शूलिना ॥&#x9;025ac&lt;br&gt;&#xA;निपातात्तव शस्त्राणां शरीरे याऽभवद्रुजा ।&#x9;026a&lt;br&gt;&#xA;तया ते मानुषं कर्म व्यपोहं भृगुनन्दन ।&#x9;026c&lt;br&gt;&#xA;गृहाणास्त्राणि दिव्यानि मत्सकाशाद्यथेप्सितं ॥&#x9;026e&lt;br&gt;&#xA;ततोऽस्त्राणि समग्राणि वरांश्च मनसेप्सितान् ।&#x9;027a&lt;br&gt;&#xA;लब्ध्वा बहुविधान्रामः प्रणम्यशिरसा शिवम् ।&#x9;027c&lt;br&gt;&#xA;अनुज्ञां प्राप्य देवेशाज्जगाम स महातपाः ॥&#x9;027e&lt;br&gt;&#xA;एवमेतत्पुरावृत्तं तथा कथितवानृषिः ॥&#x9;028ac&lt;br&gt;&#xA;भार्गवोऽपि ददौ सर्वं धनुर्वेदं महात्मने ।&#x9;029a&lt;br&gt;&#xA;कर्णाय पुरुषव्याघ्रः सुप्रीतेनान्तरात्मना ॥&#x9;029c&lt;br&gt;&#xA;वृजिनं न भवेत्किञ्चिदस्य कर्णस्य पार्थिव ।&#x9;030a&lt;br&gt;&#xA;सूतेन वर्धितो नित्यं न सूतो नृप एव सः ॥&#x9;030c&lt;br&gt;&#xA;विशुद्धयोनिं विज्ञाय दिव्यान्यस्त्राण्यदाद्भृगुः ।&#x9;031a&lt;br&gt;&#xA;नापि सूतकुले जातं मन्ये कर्णं कथञ्चन ।&#x9;031c&lt;br&gt;&#xA;देवपुत्रमहं मन्ये क्षत्रियाणां कुलोद्भवम् ॥&#x9;031e&lt;br&gt;&#xA;विसृष्टमविबोधार्थं कुलस्येन्ति मतिर्मम ।&#x9;032a&lt;br&gt;&#xA;सर्वथा न ह्यसो शल्य कर्णः सूतकुलोद्भवः ॥&#x9;032c&lt;br&gt;&#xA;सकुण्डलं सकवचं दीर्घबाहुमरिन्दमम् ।&#x9;033a&lt;br&gt;&#xA;कथमादित्यसङ्काशं मृगी सिंहं प्रसूयते ॥&#x9;033c&lt;br&gt;&#xA;पश्य ह्यस्य भुजौ पीनौ नागराजकरोपमौ ।&#x9;034a&lt;br&gt;&#xA;वक्षः पश्य विशालं च सर्वशस्त्रसहं रणे ॥&#x9;034c&lt;br&gt;&#xA;न त्वेव प्राकृतः कश्चित्कर्णो वैकर्तनो वृषा ।&#x9;035a&lt;br&gt;&#xA;महात्माह्येष राजेन्द्र रामशिष्यः प्रतापवान् ॥ ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/029/</guid>
      <description>&lt;p&gt;अध्यायः 029&lt;/p&gt;&#xA;&lt;p&gt;दुर्योधनप्रार्थितेन शल्येन समयकरणपूर्वकं कर्णरथसारथ्यस्वीकरणम् ॥ 1 ॥&lt;/p&gt;&#xA;&lt;p&gt;दुर्योधन उवाच ।&#x9;001&lt;br&gt;&#xA;एवं स भगवान्देवः सर्वलोकपितामहः ।&#x9;001a&lt;br&gt;&#xA;सारथ्यमकरोत्तत्र ब्रह्मा रुद्रोऽभवद्रथी ॥&#x9;001c&lt;br&gt;&#xA;रथिनोऽभ्यधिको वीर कर्तव्यो रथसारथिः ।&#x9;002a&lt;br&gt;&#xA;तस्मात्त्वं पुरुषव्याघ्र नियच्छ तुरगान्युधि ॥&#x9;002c&lt;br&gt;&#xA;यथा देवगणैस्तत्र वृतो यत्नात्पितामहः ।&#x9;003a&lt;br&gt;&#xA;तथाऽस्माभिर्भवान्यत्नात्कर्णादभ्यधिको वृतः ॥&#x9;003c&lt;br&gt;&#xA;यथा देवैर्महाराज ईश्वरादधिको वृतः ।&#x9;004a&lt;br&gt;&#xA;तथा भवानपि क्षिप्रं रुद्रस्येव पितामहः ।&#x9;004c&lt;br&gt;&#xA;नियच्छ तुरगान्युद्धे राधेयस्य महाद्युते ॥&#x9;004e&lt;br&gt;&#xA;शल्य उवाच ।&#x9;005&lt;br&gt;&#xA;मयाप्येतन्नरश्रेष्ठ बहुशो नरसिंहयोः ।&#x9;005a&lt;br&gt;&#xA;कथ्यमानं श्रुतं दिव्यमाख्यानमतिमानुषम् ॥&#x9;005c&lt;br&gt;&#xA;यथा च चक्रे सारथ्यं भवस्य प्रपितामहः ।&#x9;006a&lt;br&gt;&#xA;यथाऽसुराश्च निहता इषुणैकेन भारत ॥&#x9;006c&lt;br&gt;&#xA;कृष्णस्य चापि विदितं सर्वमेतत्पुरा ह्यभूत् ॥&#x9;007ac&lt;br&gt;&#xA;यथा पितामहो जज्ञे भगवान्सारथिस्तदा ।&#x9;008a&lt;br&gt;&#xA;अनागतमतिक्रान्तं वेद कृष्णोऽपि तत्त्वतः ॥&#x9;008c&lt;br&gt;&#xA;एतदर्थं विदित्वाऽपि सारथ्यमुपजग्मिवान् ।&#x9;009a&lt;br&gt;&#xA;स्वयम्भूरिव रुद्रस्य कृष्णः पार्थस्य भारत ॥&#x9;009c&lt;br&gt;&#xA;यदि हन्याच्च कौन्तेयं सूतपुत्रः कथञ्चन ।&#x9;010a&lt;br&gt;&#xA;दृष्ट्वा पार्थं हि निहतं स्वयं योत्स्यति केशवः ॥&#x9;010c&lt;br&gt;&#xA;शङ्खचक्रगदापाणिर्धक्ष्यते तव वाहिनीम् ।&#x9;011a&lt;br&gt;&#xA;न चापि तस्य क्रुद्धस्य वार्ष्णेयस्य महात्मनः ।&#x9;011c&lt;br&gt;&#xA;स्थास्यते प्रत्यनीकेषु कश्चिदत्र नृपस्तव ॥&#x9;011e&lt;br&gt;&#xA;सञ्जय उवाच ।&#x9;012&lt;br&gt;&#xA;तं तथा भाषमाणं तु मद्रराजमरिन्दमः ।&#x9;012a&lt;br&gt;&#xA;प्रत्युवाच महाबाहुरदीनात्मा सुतस्तव ॥&#x9;012c&lt;br&gt;&#xA;मावमंस्था महाबाहो कर्णं वैकर्तनं रणे ।&#x9;013a&lt;br&gt;&#xA;सर्वशस्त्रभृतां श्रेष्ठं सर्वशास्त्रार्थपारगम् ॥&#x9;013c&lt;br&gt;&#xA;यस्य ज्यातलनिर्घोषं श्रुत्वा भयकरं महत् ।&#x9;014a&lt;br&gt;&#xA;पाण्डवेयानि सैन्यानि विद्रवन्ति दिशो दश ॥&#x9;014c&lt;br&gt;&#xA;प्रत्यक्ष ते महाबाहो यथा रात्रौ घटोत्कचः ।&#x9;015a&lt;br&gt;&#xA;मायाशतानि कुर्वाणो हतो मायापुरस्कृतः ॥&#x9;015c&lt;br&gt;&#xA;न चातिष्ठत बीभत्सुः प्रत्यनीके कथञ्चन ।&#x9;016a&lt;br&gt;&#xA;एतांश्च दिवसान्सर्वान्भयेन महता वृतः ॥&#x9;016c&lt;br&gt;&#xA;भीमसेनश्च बलवान्धनुष्कोट्याभिचोदितः ।&#x9;017a&lt;br&gt;&#xA;उक्तश्च सञ्ज्ञया राजन्मूढ औदरिको यथा ॥&#x9;017c&lt;br&gt;&#xA;माद्रीपुत्रौ तथा शूरौ येन जित्वा महारणे ।&#x9;018a&lt;br&gt;&#xA;कमप्यर्थं पुरस्कृत्य न हतौ युधि मारिष ॥&#x9;018c&lt;br&gt;&#xA;येन वृष्णिप्रवीरस्तु सात्यकिः सात्वतां वरः ।&#x9;019a&lt;br&gt;&#xA;निर्जित्य समरे शूरो विस्थश्च बलात्कृतः ॥&#x9;019c&lt;br&gt;&#xA;सृञ्जयाश्चेतरे सर्वे धृष्टद्युम्नपुरोगमाः ।&#x9;020a&lt;br&gt;&#xA;असकृन्निर्जिताः सङ्ख्ये स्मयमानेन संयुगे ॥&#x9;020c&lt;br&gt;&#xA;तं कथं पाण्डवा युद्धे विजेष्यन्ति महारथम् ।&#x9;021a&lt;br&gt;&#xA;यो हन्यात्समरे क्रुद्धो वज्रहस्तं पुरन्दरम् ॥&#x9;021c&lt;br&gt;&#xA;त्वं च सर्वास्त्रविद्वीरः सर्वविद्यास्त्रपारगः ।&#x9;022a&lt;br&gt;&#xA;बाहुवीर्येण ते तुल्यः पृथिव्यां नास्ति कश्चन ॥&#x9;022c&lt;br&gt;&#xA;त्वं शल्यभूतः शत्रूणामविषह्यः पराक्रमे ।&#x9;023a&lt;br&gt;&#xA;ततस्त्वमुच्यसे राजञ्शल्य इत्यरिसूदन ॥&#x9;023c&lt;br&gt;&#xA;तव बाहुबलं प्राप्य न शेकुः सर्वसात्वताः ।&#x9;024a&lt;br&gt;&#xA;तव बाहुबलाद्राजन्किं नु कृष्णो बलाधिकः ॥&#x9;024c&lt;br&gt;&#xA;यथा हि कृष्णेन बलं धार्यं वै फल्गुने हते ।&#x9;025a&lt;br&gt;&#xA;तथा कर्णात्ययीभावे त्वया धार्यं महद्बलम् ॥&#x9;025c&lt;br&gt;&#xA;किमर्थं समरे सैन्यं वासुदेवो न्यवारयत् ।&#x9;026a&lt;br&gt;&#xA;किमर्थं च भवान्सैन्यं न हनिष्यति मारिष ॥&#x9;026c&lt;br&gt;&#xA;त्वत्कृते पदवीं गन्तुमिच्छेयं युधि मारिष ।&#x9;027a&lt;br&gt;&#xA;सोदराणां च वीराणां सर्वेषां च महीक्षिताम् ॥&#x9;027c&lt;br&gt;&#xA;शल्य उवाच ।&#x9;028&lt;br&gt;&#xA;यन्मां ब्रवीषि गान्धारे अग्रे सैन्यस्य मानद ।&#x9;028a&lt;br&gt;&#xA;विशिष्टं देवकीपुत्रात्प्रीतिमानस्म्यहं त्वयि ॥&#x9;028c&lt;br&gt;&#xA;एष सारथ्यमातिष्ठे राधेयस्य यशस्विनः ।&#x9;029a&lt;br&gt;&#xA;युध्यतः पाण्डवाग्र्येण यथा त्वं वीर मन्यसे ॥&#x9;029c&lt;br&gt;&#xA;समयश्च हि मे वीर कश्चिद्वैकर्तनं प्रति ।&#x9;030a&lt;br&gt;&#xA;उत्सृजेयं यथाश्रद्धमहं वाचोऽस्य सन्निधौ ॥&#x9;030c&lt;br&gt;&#xA;सञ्जय उवाच ।&#x9;031&lt;br&gt;&#xA;तथेति राजन्पुत्रस्ते सह कर्णेन मारिष ।&#x9;031a&lt;br&gt;&#xA;अब्रवीत्मद्रराजानं सर्वक्षत्रस्य सन्निधौ ॥&#x9;031c&lt;br&gt;&#xA;सारथ्यस्याभ्युपगमाच्छल्येनाश्वासितस्तदा ।&#x9;032a&lt;br&gt;&#xA;दुर्योधनस्तदा हृष्टः कर्णं तमभिषस्वजे ॥&#x9;032c&lt;br&gt;&#xA;अब्रवीच्च पुनः कर्णं स्तूयमानः सुतस्तव ।&#x9;033a&lt;br&gt;&#xA;जहि पार्थान्रणे सर्वान्महेन्द्रो दानवानिव ॥&#x9;033c&lt;br&gt;&#xA;स शल्येनाभ्युपगते हयानां सन्नियच्छने ।&#x9;034a&lt;br&gt;&#xA;कर्णो हृष्टमना भूयो दुर्योधनमभाषत ॥&#x9;034c&lt;br&gt;&#xA;नातिहृष्टमना ह्येष मद्रराजोऽभिभाषते ।&#x9;035a&lt;br&gt;&#xA;राजन्मधुरया वाचा पुनरेनं ब्रवीहि वै ॥&#x9;035c&lt;br&gt;&#xA;ततो राजा महाप्राज्ञः सर्वास्त्रकुशलो बली ।&#x9;036a&lt;br&gt;&#xA;दुर्योधनोऽब्रवीच्छल्यं मद्रराजं महीपतिम् ॥&#x9;036c&lt;br&gt;&#xA;पूरयन्निव घोषेण मेघगम्भीरया गिरा ।&#x9;037a&lt;br&gt;&#xA;शल्य कर्णोऽर्जुनेनाद्य योद्धव्यमिति मन्यते ॥&#x9;037c&lt;br&gt;&#xA;तस्य त्वं पुरुषव्याघ्र नियच्छ तुरगान्युधि ।&#x9;038a&lt;br&gt;&#xA;कर्णो हत्वेतरान्सर्वान्फल्गुनं हन्तुमिच्छति ।&#x9;038c&lt;br&gt;&#xA;तस्याभीषुग्रहे राजन्प्रयाचे त्वां पुनः पुनः ॥&#x9;038e&lt;br&gt;&#xA;पार्थस्य सचिवः कृष्णो यथाऽभीषुग्रहो वरः ।&#x9;039a&lt;br&gt;&#xA;तथा त्वमपि राधेयं सर्वतः परिपालय ॥&#x9;039c&lt;br&gt;&#xA;सञ्जय उवाच ।&#x9;040&lt;br&gt;&#xA;ततः शल्यः परिष्वज्य सुतं ते वाक्यमब्रवीत् ।&#x9;040a&lt;br&gt;&#xA;दुर्योधनममित्रघ्नं प्रीतो मद्राधिपस्तदा ॥&#x9;040c&lt;br&gt;&#xA;शल्य उवाच ।&#x9;041&lt;br&gt;&#xA;एवं चेन्मन्यसे राजन्गान्धारे प्रियदर्शन ।&#x9;041a&lt;br&gt;&#xA;तस्मात्ते यत्प्रियं किञ्चित्तत्सर्वं करवाण्यहम् ॥&#x9;041c&lt;br&gt;&#xA;यत्रास्मि भरतश्रेष्ठ योग्यः कर्मणि कर्हिचित् ।&#x9;042a&lt;br&gt;&#xA;तत्र सर्वात्मना युक्तो वक्ष्ये कार्यं परन्तप ॥&#x9;042c&lt;br&gt;&#xA;यत्तु कर्णमहं ब्रूयां हितकामः प्रियाप्रिये ।&#x9;043a&lt;br&gt;&#xA;मम तत्क्षमतां सर्वं भवान्कर्णश्च सर्वशः ॥&#x9;043c&lt;br&gt;&#xA;कर्ण उवाच ।&#x9;044&lt;br&gt;&#xA;ईशानस्य यथा ब्रह्मा यथा पार्थस्य केशवः ।&#x9;044a&lt;br&gt;&#xA;तथा नित्यं हिते युक्तो मद्रराज भवस्व नः ॥&#x9;044c&lt;br&gt;&#xA;शल्य उवाच ।&#x9;045&lt;br&gt;&#xA;आत्मनिन्दात्मपूजा च परनिन्दा परस्तवः ।&#x9;045a&lt;br&gt;&#xA;अनाचरितमार्याणां वृत्तमेतच्चतुर्विधम् ॥&#x9;045c&lt;br&gt;&#xA;यत्तु विद्वन्प्रवक्ष्यामि प्रत्ययार्थमहं तव ।&#x9;046a&lt;br&gt;&#xA;आत्मनः स्तवसंयुक्तं तन्निबोध यथातथम् ॥&#x9;046c&lt;br&gt;&#xA;अहं शक्रस्य सारथ्ये योग्यो मातलिवत्प्रभो ।&#x9;047a&lt;br&gt;&#xA;अप्रमादात्प्रयोगाच्च ज्ञानविद्याचिकित्सनैः ॥&#x9;047c&lt;br&gt;&#xA;ततः पार्थेन सङ्ग्रामे युध्यमानस्य तेऽनघ ।&#x9;048a&lt;br&gt;&#xA;वाहयिष्यामि तुरगान्विज्वरो भव सूतज ॥ ॥&#x9;048c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/030/</guid>
      <description>&lt;p&gt;अध्यायः 030&lt;/p&gt;&#xA;&lt;p&gt;शल्येन सारथीभूयाधिष्ठितं रथमधिष्ठाय कर्णस्य रणाय निर्याणम् ॥ 1 ॥&lt;/p&gt;&#xA;&lt;p&gt;दुर्योधन उवाच ।&#x9;001&lt;br&gt;&#xA;अयं ते कर्ण सारथ्यं मद्रराजः करिष्यति ।&#x9;001a&lt;br&gt;&#xA;कृष्णादभ्यधिको यन्ता देवेशस्येव मातलिः ॥&#x9;001c&lt;br&gt;&#xA;यथा हरिहयैर्युक्तं सङ्गृह्णाति स मातलिः ।&#x9;002a&lt;br&gt;&#xA;शल्यस्तथा तवाद्यायं संयन्ता रथवाजिनाम् ॥&#x9;002c&lt;br&gt;&#xA;योधे त्वयि रथस्थे च मद्रराजे च सारथौ ।&#x9;003a&lt;br&gt;&#xA;रथश्रेष्ठो ध्रुवं सङ्ख्ये पार्थानभिभविष्यति ॥&#x9;003c&lt;br&gt;&#xA;सञ्जय उवाच ।&#x9;004&lt;br&gt;&#xA;ततो दुर्योधनो भूयो मद्रराजं तरस्विनम् ।&#x9;004a&lt;br&gt;&#xA;उवाच राजन्सङ्ग्रामेऽध्युषिते पर्युपस्थिते ॥&#x9;004c&lt;br&gt;&#xA;कर्णस्य यच्छ सङ्ग्रामे मद्रराज हयोत्तमान् ।&#x9;005a&lt;br&gt;&#xA;त्वयाऽभिगुप्तो राधेयो विजेष्यति धनञ्जयम् ॥&#x9;005c&lt;br&gt;&#xA;इत्युक्तो रथमास्थाय तथेति प्राह भारत ।&#x9;006a&lt;br&gt;&#xA;शल्येऽभ्युपगते कर्णः सारथिं सुमनाऽब्रवीत् ॥&#x9;006c&lt;br&gt;&#xA;त्वं सूत स्यन्दनं मह्यं कल्पयेत्यसकृत्त्वरन् ॥&#x9;007ac&lt;br&gt;&#xA;ततो जैत्रं रथवरं गन्धर्वनगरोपमम् ।&#x9;008a&lt;br&gt;&#xA;विधिवत्कल्पितं भद्रं जयेत्युक्त्वा न्यवेदयत् ॥&#x9;008c&lt;br&gt;&#xA;तं रथं रथिनां श्रेष्ठः कर्णोऽभ्यर्च्य यथाविधि ।&#x9;009a&lt;br&gt;&#xA;सम्पादितं ब्रह्मविदा पूर्वमेव पुरोधसा ॥&#x9;009c&lt;br&gt;&#xA;कृत्वा प्रदक्षिणं यत्नादुपस्थाय च भास्करम् ।&#x9;010a&lt;br&gt;&#xA;समीपस्थं मद्रराजमारोह त्वमथाब्रवीत् ॥&#x9;010c&lt;br&gt;&#xA;ततः कर्णस्य दुर्धर्षं स्यन्दनप्रवरं महत् ।&#x9;011a&lt;br&gt;&#xA;आरुरोह महातेजाः शल्यः सिंह इवाचलम् ॥&#x9;011c&lt;br&gt;&#xA;ततः शल्याश्रितं दृष्ट्वा कर्णः स्वं रथमुत्तमम् ।&#x9;012a&lt;br&gt;&#xA;अध्यतिष्ठद्यथाऽम्भोदं विद्युत्वन्तं दिवाकरः ॥&#x9;012c&lt;br&gt;&#xA;तावेकरथमारूढावादित्याग्निसमत्विषौ ।&#x9;013a&lt;br&gt;&#xA;अभ्राजेतां यथा मेघं सूर्याग्नी सहितौ दिवि ॥&#x9;013c&lt;br&gt;&#xA;संस्तूयमानौ तौ वीरौ तदास्तां द्युतिमत्तमौ ।&#x9;014a&lt;br&gt;&#xA;ऋत्विक्सदस्यैरिन्द्राग्नी स्तूयमानाविवाध्वरे ॥&#x9;014c&lt;br&gt;&#xA;स शल्यसङ्गृहीताश्वे रथे कर्णः स्थितो बभौ ।&#x9;015a&lt;br&gt;&#xA;धनुर्विष्फारयन्घोरं परिवेषीव भास्करः ॥&#x9;015c&lt;br&gt;&#xA;आस्थितः स रथश्रेष्ठं कर्णः शरगभस्तिमान् ।&#x9;016a&lt;br&gt;&#xA;प्रबभौ पुरुषव्याघ्रो मन्दरस्थ इवांशुमान् ॥&#x9;016c&lt;br&gt;&#xA;तं रथस्थं महाबाहुं युद्धायामिततेजसम् ।&#x9;017a&lt;br&gt;&#xA;दुर्योधनस्तु राधेयमिदं वचनमब्रवीत् ॥&#x9;017c&lt;br&gt;&#xA;अकृतं द्रोणभीष्माभ्यां दुष्करं कर्म संयुगे ।&#x9;018a&lt;br&gt;&#xA;कुरुष्वाधिरथे वीर मिषतां सर्वधन्विनाम् ॥&#x9;018c&lt;br&gt;&#xA;मनोगतं मम ह्यासीद्भीष्मद्रोणौ महारथौ ।&#x9;019a&lt;br&gt;&#xA;अर्जुनं भीमसेनं च निहन्ताराविति ध्रुवम् ॥&#x9;019c&lt;br&gt;&#xA;ताभ्यां यदकृतं वीर वीरकर्म महामृधे ।&#x9;020a&lt;br&gt;&#xA;तत्कर्म कुरु राधेय वज्रपाणिरिवापरः ॥&#x9;020c&lt;br&gt;&#xA;गृहाण धर्मराजं वा जहि वा त्वं धनञ्जयम् ।&#x9;021a&lt;br&gt;&#xA;भीमसेनं च राधेय माद्रीपुत्रौ यमावपि ॥&#x9;021c&lt;br&gt;&#xA;जयश्च तेऽस्तु भद्रं ते प्रयाहि पुरुषर्षभ ।&#x9;022a&lt;br&gt;&#xA;पाण्डुपुत्रस्य सैन्यानि कुरु सर्वाणि भस्मसात् ॥&#x9;022c&lt;br&gt;&#xA;ततस्तूर्यसहस्राणि भेरीणामयुतानि च ।&#x9;023a&lt;br&gt;&#xA;वाद्यमानान्यरोचन्त मेघशब्दो यथा दिवि ॥&#x9;023c&lt;br&gt;&#xA;प्रतिगृह्य तु तद्वाक्यं रथस्थो रथसत्तमः ।&#x9;024a&lt;br&gt;&#xA;अभ्यभाषत राधेयः शल्यं युद्धविशारदम् ॥&#x9;024c&lt;br&gt;&#xA;चोदयाश्वान्महाबाहो यावद्धन्मि धनञ्जयम् ।&#x9;025a&lt;br&gt;&#xA;भीमसेनं यमौ चोभौ राजानं च युधिष्ठिरम् ॥&#x9;025c&lt;br&gt;&#xA;अद्य पश्यतु मे शल्य बाहुवीर्यं धनञ्जयः ।&#x9;026a&lt;br&gt;&#xA;अस्यतः कङ्कपत्राणां सहस्राणि शतानि च ॥&#x9;026c&lt;br&gt;&#xA;अद्य क्षेप्स्याम्यहं शल्य शरान्परमतेजनान् ।&#x9;027a&lt;br&gt;&#xA;पाण्डवानां विनाशाय दुर्योधनजयाय च ॥&#x9;027c&lt;br&gt;&#xA;सञ्जय उवाच ।&#x9;028&lt;br&gt;&#xA;एतच्छ्रुत्वा वचस्तस्य शल्यः कर्णं वचोऽब्रवीत् ।&#x9;028a&lt;br&gt;&#xA;कथं नु तान्महावीर्यान्पाण्डवानवमन्यसे ॥&#x9;028c&lt;br&gt;&#xA;सर्वास्त्रज्ञान्महेष्वासान्सर्वानेव महाबलान् ।&#x9;029a&lt;br&gt;&#xA;अनिवर्तिनो महाभागानजय्यान्सत्यविक्रमान् ।&#x9;029c&lt;br&gt;&#xA;अपि सञ्जनयेयुर्ये भयं साक्षाच्छतक्रतोः ॥&#x9;029e&lt;br&gt;&#xA;यदा श्रोष्यसि निर्घोषं विस्फूर्जितमिवाशनेः ।&#x9;030a&lt;br&gt;&#xA;राधेय पार्थधनुषस्तदा नैवं वदिष्यसि ॥&#x9;030c&lt;br&gt;&#xA;यदा द्रक्ष्यसि भीमेन कुञ्जरानीकमाहवे ।&#x9;031a&lt;br&gt;&#xA;विशीर्णदन्तं निहतं तदा नैवं वदिष्यसि ॥&#x9;031c&lt;br&gt;&#xA;यदा द्रक्ष्यसि सङ्ग्रामे धर्मपुत्रं यमौ तथा ।&#x9;032a&lt;br&gt;&#xA;शितैः पृषत्कैः कुर्वाणानभ्रच्छायामिवाम्बरे ॥&#x9;032c&lt;br&gt;&#xA;अस्यतः क्षिण्वतश्चारील्ँलघुहस्तान्दुरासदान् ।&#x9;033a&lt;br&gt;&#xA;पार्थिवागपि चान्यांस्त्वं तदा नैवं वदिष्यसि ॥&#x9;033c&lt;br&gt;&#xA;सञ्जय उवाच ।&#x9;034&lt;br&gt;&#xA;अनादृत्य तु तद्वाक्यं मद्रराजे भाषितम् ।&#x9;034a&lt;br&gt;&#xA;द्रक्ष्यस्यद्येत्यवोचत्तं शल्यं कर्णो जनेश्वर ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/031/</guid>
      <description>&lt;p&gt;श्रीः&#xA;अध्यायः 031&lt;/p&gt;&#xA;&lt;p&gt;कर्णस्य रणप्रयाणकाले दुर्निमित्तप्रादुर्भावः ॥ 1 ॥ कर्णेनात्मश्लाघनपूर्वकं पार्थवधे प्रतिज्ञाते तदसहमानेन शल्येनार्जुनप्रशंसनपूर्वकं कर्णोपालम्भः ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;दृष्ट्वा कर्णं महावीर्यं युयुत्सुं समवस्थितम् ।&#x9;001a&lt;br&gt;&#xA;चुक्रुशुः कुरवः सर्वे हृष्टरूपाः समन्ततः ॥&#x9;001c&lt;br&gt;&#xA;ततो दुन्दुभिनिर्घोषैर्भेरीणां निनदेन च ।&#x9;002a&lt;br&gt;&#xA;कोणशब्दैश्च विविधैर्गर्जितैश्च तरस्विनाम् ।&#x9;002c&lt;br&gt;&#xA;निर्ययुस्तावकाः सर्वे मृत्युं कृत्वा निवर्तनम् ॥&#x9;002e&lt;br&gt;&#xA;प्रयाते तु ततः कर्णे रथेषु मुदितेषु च ।&#x9;003a&lt;br&gt;&#xA;चचाल च मही सर्वा ररास च सुविस्वरम् ॥&#x9;003c&lt;br&gt;&#xA;निःसरन्तो व्यदृश्यन्त सूर्यात्सप्त महाग्रहाः ॥&#x9;004ac&lt;br&gt;&#xA;उल्कापाताश्च सञ्जज्ञुर्दिग्दाहाश्चैव दारुणाः ।&#x9;005a&lt;br&gt;&#xA;तथाऽशन्यश्च सम्पेतुर्ववुर्वाताश्च भैरवाः ॥&#x9;005c&lt;br&gt;&#xA;मृगपक्षिगणाश्चैव पृतनां बहुशस्तव ।&#x9;006a&lt;br&gt;&#xA;अपसव्यं तदा चक्रुर्वेदयन्तो महाभयम् ॥&#x9;006c&lt;br&gt;&#xA;प्रस्थितस्य च कर्णस्य निपेतुस्तुरगा भुवि ।&#x9;007a&lt;br&gt;&#xA;अस्थिवर्षं च पतितमन्तरिक्षाद्भयानकम् ॥&#x9;007c&lt;br&gt;&#xA;जज्वलुश्चैव शस्त्राणि ध्वजाश्चैव चकम्पिरे ।&#x9;008a&lt;br&gt;&#xA;अश्रूणि च व्यमुञ्चन्त वाहनानि विशाम्पते ॥&#x9;008c&lt;br&gt;&#xA;एते चान्ये च बहव उत्पातास्तत्र मारिष ।&#x9;009a&lt;br&gt;&#xA;समुत्पेतुर्विनाशाय कौरवाणां सुदारुणाः ॥&#x9;009c&lt;br&gt;&#xA;न च तान्गणयामासुः सर्वे दैवेन मोहिताः ।&#x9;010a&lt;br&gt;&#xA;प्रस्थितं सूतपुत्रं च जयेत्यूचुर्नराधिपाः ॥&#x9;010c&lt;br&gt;&#xA;&#39;शल्येन सहितं दृष्ट्वा कर्णमाहवशोभिनम्&#39; ।&#x9;011a&lt;br&gt;&#xA;निर्जितान्पाण्डवांश्चैव मेनिरे तत्र कौरवाः ॥&#x9;011c&lt;br&gt;&#xA;ततो रथस्थः परवीरहन्ता भीष्मद्रोणवतिवीर्यौ समीक्ष्य ।&#x9;012a&lt;br&gt;&#xA;समुज्ज्वलन्भास्करपावकाभो वैकर्तनोऽसौ रथकुञ्जरो वृषा ॥&#x9;012c&lt;br&gt;&#xA;स शल्यमाभाष्य जगाद वाक्यं पार्थस्य दृष्ट्वाऽप्रतिमं च कर्म ।&#x9;013a&lt;br&gt;&#xA;मानेन दर्पेण विदह्यमानः क्रोधेन दीप्यन्निव निःश्वसंश्च ॥&#x9;013c&lt;br&gt;&#xA;नाहं महेन्द्रादपि वज्रपाणेः क्रुद्धात्बिभेम्यात्तधनू रथस्यः ।&#x9;014a&lt;br&gt;&#xA;दृष्ट्वाऽपि भीष्मप्रमुखाञ्शयानान्नत्वेव मां सा स्थिरता जहाति ॥&#x9;014c&lt;br&gt;&#xA;महेन्द्रविष्णुप्रतिमावनिन्दितौ रथाश्वनागाप्रवरप्रमाथिनौ ।&#x9;015a&lt;br&gt;&#xA;अवध्यकल्पौ निहतौ यदा परैस्तथापि मे नास्ति रणेऽद्य साध्वसम् ॥&#x9;015c&lt;br&gt;&#xA;समीक्ष्य सङ्ख्येऽतिबलान्नराधिपान्ससूतमातङ्गरथान्परैर्हितान् ।&#x9;016a&lt;br&gt;&#xA;कथं न सर्वानहितान्रणेऽवधीन्महास्त्रविद्ब्राह्मणपुङ्गवो गुरुः ॥&#x9;016c&lt;br&gt;&#xA;स संस्मरन्द्रोणमहं महाहवे ब्रवीमि सत्यं कुरवो निबोधत ।&#x9;017a&lt;br&gt;&#xA;न वो मदन्यः प्रसहेद्रणेऽर्जुनं समागतं मृत्युमिवोग्ररूपिणम् ॥&#x9;017c&lt;br&gt;&#xA;शिक्षा प्रसादश्च बलं धृतिश्च द्रोणे महास्त्राणि च सन्नितश्च ।&#x9;018a&lt;br&gt;&#xA;स चेदगान्मृत्युवशं महात्मा सर्वानन्यानातुरानद्य मन्ये ॥&#x9;018c&lt;br&gt;&#xA;नेह ध्रुवं किञ्चिदपि प्रचिन्तयन्वदामि लोके कर्मणो नित्ययोगात् ।&#x9;019a&lt;br&gt;&#xA;सूर्योदये को हि विमुक्तसंशयो भावं कुर्वीताद्य गुरौ निपातिते ॥&#x9;019c&lt;br&gt;&#xA;न नूनमस्त्राणि बलं पराक्रमः क्रियाः सुनीतं परमायुधानि वा ।&#x9;020a&lt;br&gt;&#xA;अलं मनुष्यस्य सुखाय वर्तितुं तथाहि युद्धे निहतः परैर्गुरुः ॥&#x9;020c&lt;br&gt;&#xA;हुताशनादित्यसमानतेजसं पराक्रमे विष्णुपुरन्दरोपमम् ।&#x9;021a&lt;br&gt;&#xA;नये बृहस्पत्युशनःसमं सदा न चैनमस्त्रं तदुपास्त दुःसहम् ॥&#x9;021c&lt;br&gt;&#xA;सम्प्राक्रुष्टे रुदितस्त्रीकुमारे पराभूते पौरुषे धार्तराष्ट्रे ।&#x9;022a&lt;br&gt;&#xA;कृत्यं मया नाद्य जानामि शल्य प्रयाहि तस्माद्द्विषतामनीकम् ॥&#x9;022c&lt;br&gt;&#xA;स यत्र राजा पाण्डवः सत्यसन्धो व्यवस्थितो भीमसेनार्जुनौ च ।&#x9;023a&lt;br&gt;&#xA;स वासुदेवः सात्यकिः सृञ्जयाश्च यमौ च कस्तान्विषहेन्मदन्यः ॥&#x9;023c&lt;br&gt;&#xA;तस्मात्क्षिप्रं मद्रपते प्रयाहि रणे पाञ्चालान्पाण्डवान्सृञ्जयांश्च ।&#x9;024a&lt;br&gt;&#xA;तान्वा हनिष्यामि समेत्य सङ्ख्ये यास्यामि वा द्रोणमुखो यमाय ॥&#x9;024c&lt;br&gt;&#xA;न त्वेवाहं न गमिष्यामि मध्ये तेषां शूराणामिति शल्याद्य विद्धि ।&#x9;025a&lt;br&gt;&#xA;मित्रद्रोहो मर्षणीयो न मेऽयं त्यक्त्वा प्राणाननुयास्यामि द्रोणम् ॥&#x9;025c&lt;br&gt;&#xA;प्राज्ञस्य मूढस्य च जीवितान्ते नास्ति प्रमोक्षोऽन्तकसन्निभस्य ।&#x9;026a&lt;br&gt;&#xA;अतो विद्वन्नभियोत्स्यामि पार्थं दिष्टं न शक्यं व्यतिवर्तितुं वै ॥&#x9;026c&lt;br&gt;&#xA;कल्याणवृत्तः सततं हि राजा वैचित्रवीर्यस्य सुतो ममासीत् ।&#x9;027a&lt;br&gt;&#xA;तस्यार्थसिद्ध्यर्थमहं त्यजामि प्रियान्भोगान्दुस्त्यजं जीवितं च ॥&#x9;027c&lt;br&gt;&#xA;वैयाघ्रचर्माणमकूजनाक्षं हैमं त्रिकोशं रजतत्रिवेणुम् ।&#x9;028a&lt;br&gt;&#xA;रथप्रबर्हं तुरगप्रबर्हैर्युक्तं प्रादान्मह्यमिमं हि रामः ॥&#x9;028c&lt;br&gt;&#xA;धनूंषि चित्राणि निरीक्ष्य शल्यध्वजान्गदाः सायकांश्चोग्ररूपान् ।&#x9;029a&lt;br&gt;&#xA;असिं च दीप्तं परमायुधं च शङ्खं च शुभ्रं स्वनवन्तमुग्रम् ॥&#x9;029c&lt;br&gt;&#xA;पताकिनं वज्रनिपातनिः स्वनं सिताश्वयुक्तं शुभतूणशोभितम् ।&#x9;030a&lt;br&gt;&#xA;इमं समास्थाय रथर्षभं रणे दृढं हनिष्याम्यहमर्जुनं बलात् ॥&#x9;030c&lt;br&gt;&#xA;तं चेन्मृत्युः सर्वहरोऽभिरक्षेत्सदाऽप्रमत्तः समरे पाण्डुपुत्रम् ।&#x9;031a&lt;br&gt;&#xA;तं वा हनिष्यामि रणे समेत्य यास्यामि वा द्रोणमुखो यमाय ॥&#x9;031c&lt;br&gt;&#xA;यमवरुणकुबेरवासवा वा यदि युगपत्सगणा महाहवे ।&#x9;032a&lt;br&gt;&#xA;जुगुपुरिह समेत्य फल्गुनं किमु बहुना सह तैर्जयामि तम् ॥&#x9;032c&lt;br&gt;&#xA;सञ्जय उवाच ।&#x9;033&lt;br&gt;&#xA;इति रणरभसस्य कत्थतस्तदुपनिशम्य वचः स मद्रराट् ।&#x9;033c&lt;br&gt;&#xA;अवहसदवमन्य वीर्यवान्प्रतिषिषिधे च जगाद चोत्तरम् ॥&#x9;033a&lt;br&gt;&#xA;शल्य उवाच ।&#x9;034&lt;br&gt;&#xA;विरम विरम कर्ण कत्थनादतिरभसोऽप्यतिवाचमुक्तवान् ।&#x9;034a&lt;br&gt;&#xA;क्व च हि नरवरो धनञ्जयः क्व पुनरिह त्वमहो नराधमः ॥&#x9;034c&lt;br&gt;&#xA;यदुसदनमुपेन्द्रपालितं त्रिदिवमिवामरराजरक्षितम् ।&#x9;035a&lt;br&gt;&#xA;प्रसभमतिविलोड्य को हरेत्पुरुषवरावरजामृतेऽर्जुनात् ॥&#x9;035c&lt;br&gt;&#xA;त्रिभुवनसृजमीश्वरेश्वरं क इह पुमान्भवमाह्वयेद्युधि ।&#x9;036a&lt;br&gt;&#xA;मृगवधकलहे ऋतेऽर्जुनात्सुरपतिवीर्यसमप्रभावतः ॥&#x9;036c&lt;br&gt;&#xA;असुरसुरमहोरगान्नरान्गरुडपिशाचसयक्षराक्षसान् ।&#x9;037a&lt;br&gt;&#xA;इषुभिरजयदग्निगौरवात्स्वभिलषितं च हविर्ददौ जयः ॥&#x9;037c&lt;br&gt;&#xA;स्मरसि ननु यदा परैर्हृतः सहधृतराष्ट्रसुतो विमोक्षितः ।&#x9;038a&lt;br&gt;&#xA;अधिरथज नरोत्तमैर्युतान्कुरुषु बहून्विनिहत्य तानरीन् ॥&#x9;038c&lt;br&gt;&#xA;प्रथममपि पलायिते त्वयि प्रियकलहा धृतराष्ट्रसूनवः ।&#x9;039a&lt;br&gt;&#xA;स्मरसि ननु यदा प्रमोचिताः खचरगणानवजित्य पाण्डवैः ॥&#x9;039c&lt;br&gt;&#xA;समुदितबलवाहनाः पुनः पुरुषवरेण जिताः स्थ गोग्रहे ।&#x9;040a&lt;br&gt;&#xA;सगुरुगुरुसुताः सभीष्मकाः किमु न जितः स तदा त्वयाऽर्जुनः ॥&#x9;040c&lt;br&gt;&#xA;इदमपरमुपस्थितं पुनस्तव निधनाय सुयुद्धमद्य वै ।&#x9;041a&lt;br&gt;&#xA;यदि न रिपुभयात्पलायसे समरगतोऽद्य हतोऽसि सूतज ॥&#x9;041c&lt;br&gt;&#xA;सञ्जय उवाच ।&#x9;042&lt;br&gt;&#xA;इति बहुपरुषं प्रभाषति प्रमनसि मद्रपतौ रिपुस्तवम् ।&#x9;042a&lt;br&gt;&#xA;भृशमभिरुषितः परन्तपः कुरुपृतनापतिराह मद्रपम् ॥&#x9;042c&lt;br&gt;&#xA;कर्ण उवाच ।&#x9;043&lt;br&gt;&#xA;भवतु भवतु किं विकत्थसे ननु मम तस्य हि युद्धमुद्यतम् ।&#x9;043a&lt;br&gt;&#xA;यदि स जयति मामिहाहवे तत इदमस्तु सुकत्थितं तव ॥&#x9;043c&lt;br&gt;&#xA;सञ्जय उवाच ।&#x9;044&lt;br&gt;&#xA;एवमस्त्विति मद्रेश उक्त्वा नोत्तरमुक्तवान् ।&#x9;044a&lt;br&gt;&#xA;याहि शल्येति चाप्येनं कर्णः प्राह युयुत्सया ॥&#x9;044c&lt;br&gt;&#xA;स रथः प्रययौ शत्रून्निघ्नतः शल्यसारथिः ।&#x9;045a&lt;br&gt;&#xA;निघ्नन्नमित्रान्समरे तमोघ्नः सविता यथा ॥&#x9;045c&lt;br&gt;&#xA;ततः प्रायात्प्रीतिमान्वै रथेन वैयाघ्रेण श्वेतयुजाऽथ कर्णः ।&#x9;046a&lt;br&gt;&#xA;स चालोक्य ध्वजिनीं पाण्डवानां धनञ्जयं त्वरया पर्यपृच्छत् ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/032/</guid>
      <description>&lt;p&gt;अध्यायः 032&lt;/p&gt;&#xA;&lt;p&gt;कर्णेन स्वस्यार्जुनप्रदर्शकाय तदभिमतपारितोषिकप्रदानप्रतिज्ञानम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;प्रयत्नेन तदा कर्णो हर्षयन्वाहिनीं तव ।&#x9;001a&lt;br&gt;&#xA;एकैकं समरे दृष्ट्वा पाण्डवं पर्यपृच्छत ॥&#x9;001c&lt;br&gt;&#xA;यो ममाद्य महात्मानं दर्शयेच्छ्वेतवाहनम् ।&#x9;002a&lt;br&gt;&#xA;तस्मै दद्यामभिप्रेतं धनं यन्मनसेच्छति ॥&#x9;002c&lt;br&gt;&#xA;न चेत्तदभिमन्येत तस्मै दद्यामहं पुनः ।&#x9;003a&lt;br&gt;&#xA;शकटं रत्नसम्पूर्णं यो मे ब्रूयाद्धनञ्जयम् ॥&#x9;003c&lt;br&gt;&#xA;न चेत्तदभिमन्येत पुरुषोऽर्जुनदर्शिवान् ।&#x9;004a&lt;br&gt;&#xA;शतं दद्यां गवां तस्मै नैत्यकं कांस्यदोहनम् ॥&#x9;004c&lt;br&gt;&#xA;शतं ग्रामवरांश्चैव दद्यामर्जुनदर्शिने ।&#x9;005a&lt;br&gt;&#xA;तथा तस्मै पुनर्दद्यां श्वेतमश्वतरीरथम् ।&#x9;005c&lt;br&gt;&#xA;युक्तमञ्जनकेशीभिर्यो मे ब्रूयाद्धनञ्जयम् ॥&#x9;005e&lt;br&gt;&#xA;न चेत्तदभिमन्येत पुरुषोऽर्जुनदर्शिवान् ।&#x9;006a&lt;br&gt;&#xA;अन्यं वाऽस्मै पुनर्दद्यां सौवर्णं हस्तिषङ्गवम् ॥&#x9;006c&lt;br&gt;&#xA;तथाप्यस्मै पुनर्दद्यां स्त्रीणां शतमलङ्कृतम् ।&#x9;007a&lt;br&gt;&#xA;श्यामानां निष्ककण्ठीनां गीतवाद्यविपश्चिताम् ॥&#x9;007c&lt;br&gt;&#xA;न चेत्तदभिमन्येत पुरुषोऽर्जुनदर्शिवान् ।&#x9;008a&lt;br&gt;&#xA;तस्मै दद्यां शतं नागाञ्शतं ग्रामाञ्शतं रथान् ॥&#x9;008c&lt;br&gt;&#xA;सुवर्णस्य च मुख्यस्य हयाग्र्याणां शतं शतान् ।&#x9;009a&lt;br&gt;&#xA;ऋद्ध्या गुणैः सुदान्तांश्च धुर्यवाहान्सुशिक्षितान् ॥&#x9;009c&lt;br&gt;&#xA;तथा सुवर्णशृङ्गीणां गोधेनूनां चतुःशतम् ।&#x9;010a&lt;br&gt;&#xA;दद्यां तस्मै सवत्सानां यो मे ब्रूयाद्धनञ्जयम् ॥&#x9;010c&lt;br&gt;&#xA;न चेत्तदभिमन्येत पुरुषोऽर्जुनदर्शिवान् ।&#x9;011a&lt;br&gt;&#xA;अन्यदस्मै वरं दद्यां श्वेतान्पञ्चशतान्हयान् ॥&#x9;011c&lt;br&gt;&#xA;हेमभाण्डपरिच्छन्नान्सुमृष्टमणिभूषणान् ।&#x9;012a&lt;br&gt;&#xA;सुदान्तानपि चैवाहं दद्यामष्टादशापरान् ॥&#x9;012c&lt;br&gt;&#xA;रथं च शुभ्रं सौवर्णं दद्यां तस्मै स्वलङ्कृतम् ।&#x9;013a&lt;br&gt;&#xA;युक्तं परमकाम्भोजैर्यो मे ब्रूयाद्वनञ्जयम् ॥&#x9;013c&lt;br&gt;&#xA;न चेत्तदभिमन्येत पुरुषोऽर्जुनदर्शिवान् ।&#x9;014a&lt;br&gt;&#xA;अन्यदस्मै वरं दद्यां कुञ्जराणां शतानि षट् ॥&#x9;014c&lt;br&gt;&#xA;काञ्चनैर्विविधैर्भाण्डैराच्छन्नान्हेममालिनः ।&#x9;015a&lt;br&gt;&#xA;उत्पन्नानपरान्तेषु विनीतान्हस्तिशिक्षकैः ॥&#x9;015c&lt;br&gt;&#xA;न चेत्तदभिमन्येत पुरुषोऽर्जुनदर्शिवान् ।&#x9;016a&lt;br&gt;&#xA;अन्यदस्मै वरं दद्यां वैश्यग्रामांश्चतुर्दश ॥&#x9;016c&lt;br&gt;&#xA;सुस्फीतान्धनसंयुक्तान्प्रत्यासन्नवनोदकान् ।&#x9;017a&lt;br&gt;&#xA;अकुतोभयान्सुसम्पन्नान्राजभोज्यांश्चतुर्दश ॥&#x9;017c&lt;br&gt;&#xA;दासीनां निष्ककण्ठीनां मागधीनां शतं तथा ।&#x9;018a&lt;br&gt;&#xA;प्रत्यग्रवयसां दद्यां यो मे ब्रूयाद्धनञ्जयम् ॥&#x9;018c&lt;br&gt;&#xA;न चेत्तदभिमन्येत पुरुषोऽर्जुनदर्शिवान् ।&#x9;019a&lt;br&gt;&#xA;अन्यं तस्मै वरं दद्यां यमसौ कामयेत्स्वयम् ॥&#x9;019c&lt;br&gt;&#xA;पुत्रदारान्विहायैव यदन्यद्वित्तमस्ति मे ।&#x9;020a&lt;br&gt;&#xA;तच्च तस्मै पुनर्दद्यां यद्यच्च मनसेच्छति ॥&#x9;020c&lt;br&gt;&#xA;हत्वा च सहितौ कृष्णौ तयोर्वित्तानि सर्वशः ।&#x9;021a&lt;br&gt;&#xA;तस्मै दद्यामहं यो मे प्रब्रूयात्केशवार्जुनौ ॥&#x9;021c&lt;br&gt;&#xA;सञ्जय उवाच ।&#x9;022&lt;br&gt;&#xA;एता वाचः सुबहुशः कर्ण उच्चारयन्युधि ।&#x9;022a&lt;br&gt;&#xA;दध्मौ सागरसम्भूतं सुस्वरं शङ्खमुत्तमम् ॥&#x9;022c&lt;br&gt;&#xA;ता वाचः सूतपुत्रस्य तथा युक्ता निशम्य तु ।&#x9;023a&lt;br&gt;&#xA;दुर्योधनो महाराज संहृष्टः सानुजोऽभवत् ॥&#x9;023c&lt;br&gt;&#xA;ततो दुन्दुभिनिर्घोषो मृदङ्गानां च सर्वशः ।&#x9;024a&lt;br&gt;&#xA;सिंहनादः सवादित्रः कुञ्चराणां च निःस्वनः ॥&#x9;024 c&lt;br&gt;&#xA;प्रादुरासीत्तदा राजंस्त्वत्सैन्ये पुरुषर्षभ ।&#x9;025a&lt;br&gt;&#xA;योधानां सम्प्रहृष्टानां तथा समभवत्स्वनः ॥&#x9;025c&lt;br&gt;&#xA;तथा प्रहृष्टे सैन्ये तं प्लुवमानं महारथम् ।&#x9;026a&lt;br&gt;&#xA;विकत्थमानं च तदा राधेयमरिकर्शनम् ।&#x9;026c&lt;br&gt;&#xA;मद्रराजः प्रहस्येदं वचनं प्रत्यभाषत ॥ ॥&#x9;026e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/033/</guid>
      <description>&lt;p&gt;अध्यायः 033&lt;/p&gt;&#xA;&lt;p&gt;कर्णगर्वोक्तिमसहमानेन शल्येन तद्ग्रर्हणम् ॥ 1 ॥&lt;/p&gt;&#xA;&lt;p&gt;शल्य उवाच ।&#x9;001&lt;br&gt;&#xA;मा सूतपुत्र मन्येत(थाः) सौवर्णं हस्तिषङ्गवम् ।&#x9;001a&lt;br&gt;&#xA;प्रयच्छसि मुधैव त्वं द्रक्ष्यस्यद्य धनञ्जयम् ॥&#x9;001c&lt;br&gt;&#xA;मा सूतपुत्र दानेन सौवर्णं हस्तिषङ्गवम् ।&#x9;002a&lt;br&gt;&#xA;प्रयच्छ पुरुषायाद्य द्रक्ष्यसि त्वं धनञ्जयम् ॥&#x9;002c&lt;br&gt;&#xA;बलेन मत्तस्त्यजसि वसु वैश्रवणो यथा ।&#x9;003a&lt;br&gt;&#xA;अयत्नेनैव राधेय द्रष्टास्यद्य धनञ्जयम् ॥&#x9;003c&lt;br&gt;&#xA;पुरा सृजसि यच्चापि वित्तं बहु च मूढवत् ।&#x9;004a&lt;br&gt;&#xA;अपात्रदानाद्ये दोषास्तान्मोहान्नावबुध्यसे ॥&#x9;004c&lt;br&gt;&#xA;यत्प्रवेदयसे वित्तं बहु तेन खलु त्वया ।&#x9;005a&lt;br&gt;&#xA;शक्यं बहुविधैर्यज्ञैर्यष्टुं सूत यजस्व तैः ॥&#x9;005c&lt;br&gt;&#xA;यच्च प्रार्थयसे हन्तुं कृष्णौ मोहाद्वृथैव तत् ।&#x9;006a&lt;br&gt;&#xA;न हि शुश्रुम सम्मर्दे क्रोष्ट्रा सिंहौ निपातितौ ॥&#x9;006c&lt;br&gt;&#xA;अप्रार्थितं प्रार्थयसे सुहृदो न हि सन्ति ते ।&#x9;007a&lt;br&gt;&#xA;ये त्वां निवारयन्त्याशु प्रपतन्तं हुताशने ॥&#x9;007c&lt;br&gt;&#xA;कार्याकार्यं न जानीषे कालपक्कोऽस्यसंशयम् ।&#x9;008a&lt;br&gt;&#xA;बह्वबद्धमकर्णीयं को हि ब्रूयाज्जिजीविषुः ॥&#x9;008c&lt;br&gt;&#xA;समुद्रतरणं दोर्भ्यां कण्ठे बद्ध्वा यथा शिलाम् ।&#x9;009a&lt;br&gt;&#xA;गिर्यग्राद्वा निपतनं तादृक्तव चिकीर्षितम् ॥&#x9;009c&lt;br&gt;&#xA;सहितः सर्वयोधैस्त्वं व्यूढानीकैः सुरक्षितः ।&#x9;010a&lt;br&gt;&#xA;धनञ्जयेन युध्यस्व श्रेयश्चेत्प्राप्तुमिच्छसि ॥&#x9;010c&lt;br&gt;&#xA;हितार्थं धार्तराष्ट्रस्य ब्रवीमि त्वां न हिंसया ।&#x9;011a&lt;br&gt;&#xA;श्रद्धस्वेदं मया प्रोक्तं यदि तेऽस्ति जिजीविषा ॥&#x9;011c&lt;br&gt;&#xA;कर्ण उवाच ।&#x9;012&lt;br&gt;&#xA;स्वबाहुवीर्यमाश्रित्य प्रार्थयाम्यर्जुनं रणे ।&#x9;012a&lt;br&gt;&#xA;त्वं तु मित्रमुखः शत्रुर्मां भीषयितुमिच्छसि ॥&#x9;012c&lt;br&gt;&#xA;न मामस्मादभिप्रायात्कश्चिदद्य निवर्तयेत् ।&#x9;013a&lt;br&gt;&#xA;अपीन्द्रो वज्रमुद्यम्य किमु मर्त्यः कथञ्चन ॥&#x9;013c&lt;br&gt;&#xA;सञ्जय उवाच ।&#x9;014&lt;br&gt;&#xA;इति कर्णस्य वाक्यान्ते शल्यः प्राहोत्तरं वचः ।&#x9;014a&lt;br&gt;&#xA;चुकोपयिषुरत्यर्थं कर्णं मद्रेश्वरः पुनः ॥&#x9;014c&lt;br&gt;&#xA;यदा वै त्वां फल्गुनबाहुवेगा ज्ज्याचोदिता वेगवन्तोऽग्निकल्पाः ।&#x9;015a&lt;br&gt;&#xA;अन्वेतारः कङ्कपत्राः शिताग्रा स्त्यक्ष्यत्येषा त्वां तदा कर्ण बुद्धिः ॥&#x9;015c&lt;br&gt;&#xA;यदा दिव्यं धनुरादाय पार्थः प्रतापयन्पृतनां सव्यसाची ।&#x9;016a&lt;br&gt;&#xA;त्वां मर्दयिष्यत्यसुखैः पृषत्कैस्तदापृच्छां त्यक्ष्यसे पाण्डवस्य ॥&#x9;016c&lt;br&gt;&#xA;बालश्चन्द्रं मातुरङ्के शयानो यथा कश्चित्प्रार्थयतेऽपहर्तुम् ।&#x9;017a&lt;br&gt;&#xA;तद्वन्मोहाद्द्योतमानं रथस्थं जेतुं पार्थं काङ्क्षसे सूतपुत्र ॥&#x9;017c&lt;br&gt;&#xA;हरादस्त्रं तीक्ष्णधारं यथाऽद्य सर्वाणि गात्राणि निकर्षसि त्वम् ।&#x9;018a&lt;br&gt;&#xA;सुतीक्ष्णशस्त्रोपमकर्मणेह युयुत्ससे फल्गुनेनाद्य कर्ण ॥&#x9;018c&lt;br&gt;&#xA;हन्यादसिं तीक्ष्णधारं यथाऽतः सुतेजनं निहितं वै पृथिव्याम् ।&#x9;019a&lt;br&gt;&#xA;तथा खनस्यद्य शितान्पृषत्का न्यथार्थयस्यर्जुनेनेह युद्धम् ॥&#x9;019c&lt;br&gt;&#xA;त्रिशूलमाश्लिष्य सुतीक्ष्णधारं सर्वाणि गात्राणि विघर्षसि त्वम् ।&#x9;020a&lt;br&gt;&#xA;सुतीक्ष्णधारोपमकर्मणा त्वं युयुत्ससे योऽर्जुनेनाद्य कर्ण ॥&#x9;020c&lt;br&gt;&#xA;क्रुद्धं सिंहं केसरिणं बृहन्तं बालो मूढः क्षुद्रमृगस्तरस्वी ।&#x9;021a&lt;br&gt;&#xA;समाह्वयेद्धृष्टमुपेत्य योद्धुं तथा त्वमद्याह्वयसे हि पार्थम् ॥&#x9;021c&lt;br&gt;&#xA;मा सूतपुत्राह्वय राजपुत्रं महावीर्यं केसरिणं यथैव ।&#x9;022a&lt;br&gt;&#xA;वने शृगालः पिशितेन तृप्तः पार्थं समासाद्य विनङ्क्ष्यसि त्वम् ॥&#x9;022c&lt;br&gt;&#xA;ईषादन्तं महानागं प्रभिन्नकरटामुखम् ।&#x9;023a&lt;br&gt;&#xA;शशको ह्वयसे युद्धे कर्ण पार्थं धनञ्जयम् ॥&#x9;023c&lt;br&gt;&#xA;बिलस्थं कृष्णसर्पं त्वं बाल्यात्काष्ठेन विध्यसि ।&#x9;024a&lt;br&gt;&#xA;महाविषं पूर्णकोपं यत्पार्थं योद्धुमिच्छसि ॥&#x9;024c&lt;br&gt;&#xA;सिंहं केसरिणं क्रुद्धमभिक्रम्याभिनर्दसे ।&#x9;025a&lt;br&gt;&#xA;शृगाल इव मूढस्त्वं नृसिंहं कर्ण पाण्डवम् ॥&#x9;025c&lt;br&gt;&#xA;सुपर्णं पतगश्रेष्ठं वैनतेयं तरस्विनम् ।&#x9;026a&lt;br&gt;&#xA;खगेवाह्वयसे पार्थं तथा कर्णं धनञ्जयम् ॥&#x9;026c&lt;br&gt;&#xA;सर्वाम्भसां निधिं भीमं मूर्तिमन्तं झषाकुलम् ।&#x9;027a&lt;br&gt;&#xA;चन्द्रोदये विवर्धन्तमप्लवस्त्वं तितीर्षसि ॥&#x9;027c&lt;br&gt;&#xA;ऋषभं दुन्दुभिग्रीवं तीक्ष्णशृङ्गं प्रहारिणम् ।&#x9;028a&lt;br&gt;&#xA;वत्स आह्वयसे युद्धे कर्ण पार्थं धनञ्जयम् ॥&#x9;028c&lt;br&gt;&#xA;महामेघं महाघोषं दर्दुरः प्रतिनर्दसि ।&#x9;029a&lt;br&gt;&#xA;बाणतोयप्रदं काले नरपर्जन्यमर्जुनम् ॥&#x9;029c&lt;br&gt;&#xA;यथा च श्वा गृहस्थस्तु व्याघ्रं वनगतं भषेत् ।&#x9;030a&lt;br&gt;&#xA;तथा त्वं भषसे कर्ण नरव्याघ्रं धनञ्जयम् ॥&#x9;030c&lt;br&gt;&#xA;शृगालो हि वने कर्ण शशैः परिवृतो वसन् ।&#x9;031a&lt;br&gt;&#xA;मन्यते सिंहमात्मानं यावत्सिंहं न पश्यति ॥&#x9;031c&lt;br&gt;&#xA;तथा त्वमपि राधेय सिंहमात्मानमिच्छसि ।&#x9;032a&lt;br&gt;&#xA;अपश्यञ्शत्रुदमनं नरसिंहं रणेऽर्जुनम् ॥&#x9;032c&lt;br&gt;&#xA;व्याघ्रं त्वं मन्यसेऽऽत्मानं यावत्कृष्णौ न पश्यसि ।&#x9;033a&lt;br&gt;&#xA;समास्थितावेकरथे सूर्याचन्द्रमसाविव ॥&#x9;033c&lt;br&gt;&#xA;यावद्गाण्डीवघोषं त्वं न शृणोषि महाहवे ।&#x9;034a&lt;br&gt;&#xA;तावदेव त्वया कर्ण शक्यं वक्तुं यथेच्छसि ॥&#x9;034c&lt;br&gt;&#xA;रथशङ्खधनुःशब्दैर्नादयन्तं दिशो दश ।&#x9;035a&lt;br&gt;&#xA;नर्दन्तमिव शार्दूलं दृष्ट्वा क्रोष्टा भविष्यसि ॥&#x9;035c&lt;br&gt;&#xA;नित्यमेव शृगालस्त्वं नित्यं सिंहो धनञ्जयः ।&#x9;036a&lt;br&gt;&#xA;वीरप्रद्वेषणान्मूढ तस्मात्क्रोष्टेव लक्ष्यसे ॥&#x9;036c&lt;br&gt;&#xA;यथाऽऽखुः स्याद्विडालश्च श्वा व्याघ्रश्च बलाबले ।&#x9;037a&lt;br&gt;&#xA;यथा शृगालः सिंहश्च यथा च शशकुञ्जरौ ॥&#x9;037c&lt;br&gt;&#xA;यथाऽनृतं च सत्यं च यथा चापि विषामृते ।&#x9;038a&lt;br&gt;&#xA;तथा त्वमपि पार्थश्च प्रख्यातावात्मकर्मभिः ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/034/</guid>
      <description>&lt;p&gt;अध्यायः 034&lt;/p&gt;&#xA;&lt;p&gt;कर्णेन मर्मोद्धाटनपूर्वकं शल्यगर्हणम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;अधिक्षिप्तस्तु राधेयः शल्येनामिततेजसा ।&#x9;001a&lt;br&gt;&#xA;शल्यमाह सुसङ्क्रुद्धो वाक्शल्यमवधारयन् ॥&#x9;001c&lt;br&gt;&#xA;कर्ण उवाच ।&#x9;002&lt;br&gt;&#xA;गुणान्गुणवतां शल्य गुणवान्वेत्ति नागुणः ।&#x9;002a&lt;br&gt;&#xA;त्वं तु नित्यं गुणैर्हीनः किं ज्ञास्यसि गुणागुणान् ॥&#x9;002c&lt;br&gt;&#xA;अर्जुनस्य महास्त्राणि क्रोधं वीर्यं धनुः शरान् ।&#x9;003a&lt;br&gt;&#xA;अहं शल्याभिजानामि न त्वं जानासि तत्तथा ॥&#x9;003c&lt;br&gt;&#xA;तथा कृष्णस्य माहात्म्यमृषभस्य महीक्षिताम् ।&#x9;004a&lt;br&gt;&#xA;यथाहं शल्य जानामि न त्वं जानासि तत्तथा ॥&#x9;004c&lt;br&gt;&#xA;एवमेवात्मनो वीर्यमहं वीर्यं च पाण्डवे ।&#x9;005a&lt;br&gt;&#xA;जानंस्तावाह्वये युद्धे शल्य नाग्निं पतङ्गवत् ॥&#x9;005c&lt;br&gt;&#xA;अस्ति चाऽयमिषुः शल्य सुपुङ्खो रक्तभोजनः ।&#x9;006a&lt;br&gt;&#xA;एकस्तूणीशयः पत्री सुधौतः समलङ्कृतः ॥&#x9;006c&lt;br&gt;&#xA;शेते चन्दनचूर्णेन पूजितो बहुलाः समाः ।&#x9;007a&lt;br&gt;&#xA;आहेयो विषवानुग्रो नराश्वद्विपसङ्घहा ॥&#x9;007c&lt;br&gt;&#xA;घोररूपो महारौद्रस्तनुत्रास्थिविदारणः ।&#x9;008a&lt;br&gt;&#xA;निर्भिन्द्यां येन रुष्टोऽहमपि मेरुं महागिरिम् ॥&#x9;008c&lt;br&gt;&#xA;तमहं जातु नास्येयमन्यस्मिन्फल्गुनादृते ।&#x9;009a&lt;br&gt;&#xA;कृष्णाद्वा देवकीपुत्रात्सत्यं चापि शृणुष्व मे ॥&#x9;009c&lt;br&gt;&#xA;तेनाहमिषुणा शल्य वासुदेवधनञ्जयौ ।&#x9;010a&lt;br&gt;&#xA;योत्स्ये परमसंरब्धौ तत्कर्म सदृशं मम ॥&#x9;010c&lt;br&gt;&#xA;सर्वेषां वृष्णिवीराणां कृष्णे लक्ष्मीः प्रतिष्ठिता ।&#x9;011a&lt;br&gt;&#xA;सर्वेषां पाण्डुपुत्राणां जयः पार्थे प्रतिष्ठितः ।&#x9;011c&lt;br&gt;&#xA;उभयं तु समासाद्य को निवर्तितुमर्हति ॥&#x9;011e&lt;br&gt;&#xA;तावेतौ पुरुषव्याघ्रौ समेतौ स्यन्दने स्थितौ ।&#x9;012a&lt;br&gt;&#xA;मामेकमभिसंयुद्धौ सुजातं पश्य शल्य मे ॥&#x9;012c&lt;br&gt;&#xA;पितृष्वसामातुलजौ भ्रातरावपराजितौ ।&#x9;013a&lt;br&gt;&#xA;मणी सूत्र इव प्रोतौ द्रष्टासि निहतौ मया ॥&#x9;013c&lt;br&gt;&#xA;अर्जुने गाण्डिवं कृष्णे चक्रं तार्क्ष्यकपिध्वजौ ।&#x9;014a&lt;br&gt;&#xA;भीरूणां त्रासजननं शल्य हर्षकरं मम ॥&#x9;014c&lt;br&gt;&#xA;त्वं तु दुष्प्रकृतिर्मूढो महायुद्धेष्वकोविदः ।&#x9;015a&lt;br&gt;&#xA;भयावदीर्णः सन्त्रासादबद्धं बहुः भाषसे ॥&#x9;015c&lt;br&gt;&#xA;संस्तौषि तौ तु केनापि हेतुना त्वं कुदेशज ।&#x9;016a&lt;br&gt;&#xA;तौ हत्वा समरे हन्ता त्वामद्य सह बान्धवम् ॥&#x9;016c&lt;br&gt;&#xA;पापदेशज दुर्बुद्धे क्षुद्र क्षत्रियपांसन ।&#x9;017a&lt;br&gt;&#xA;सुहृद्रूपो रिपुः किं मां कृष्णाभ्यां भीषयिष्यसि ॥&#x9;017c&lt;br&gt;&#xA;तौ वा मामद्य हन्तारौ हनिष्ये वाऽपि तावहम् ।&#x9;018a&lt;br&gt;&#xA;नाहं बिभेमि कृष्णाभ्यां विजानन्नात्मनो बलम् ॥&#x9;018c&lt;br&gt;&#xA;वासुदेवसहस्रं वा फल्गुनानां शतानि वा ।&#x9;019a&lt;br&gt;&#xA;अहमेको हनिष्यामि जोषमास्स्व कुदेशज ॥&#x9;019c&lt;br&gt;&#xA;स्त्रियो बालाश्च वृद्वाश्च प्रायः क्रीडागता जनाः ॥&#x9;020ac&lt;br&gt;&#xA;या गाथाः सम्प्रगायन्ति कुर्वतोऽध्ययनं यथा ।&#x9;021a&lt;br&gt;&#xA;ता गाथाः शृणु मे शल्य मद्रकेषु दुरात्मसु ॥&#x9;021c&lt;br&gt;&#xA;ब्राह्मणैः कथिताः पूर्वं यथावद्राजसन्निधौ ।&#x9;022a&lt;br&gt;&#xA;श्रुत्वा चैकमना मूढ मम वा ब्रूहि चोत्तरम् ॥&#x9;022c&lt;br&gt;&#xA;मित्रध्रुङ्भद्रको नित्यं यो नो द्वेष्टि स मद्रकः ।&#x9;023a&lt;br&gt;&#xA;मद्रके सङ्गतं नास्ति क्षुद्रवाक्ये नराधमे ॥&#x9;023c&lt;br&gt;&#xA;दुरात्मा मद्रको नित्यं नित्यमानृतिकोऽनृजुः ।&#x9;024a&lt;br&gt;&#xA;यच्चान्यदपि दौरात्म्यं मद्रकेष्विति नः श्रुतम् ॥&#x9;024c&lt;br&gt;&#xA;पिता पुत्रश्च माता च श्वश्रूश्वशुरमातुलाः ।&#x9;025a&lt;br&gt;&#xA;भगिनी दुहिता भ्राता नप्ताऽन्ये ते च बान्धवाः ॥&#x9;025c&lt;br&gt;&#xA;वयस्याभ्यागताश्चान्ये दासीदासाश्च सङ्गताः ।&#x9;026a&lt;br&gt;&#xA;पुम्भिर्विमिश्रा नार्यश्च ज्ञाताज्ञाताः स्वयेच्छया ॥&#x9;026c&lt;br&gt;&#xA;येषां गृहेष्वशिष्टानां सक्तुमद्याशिनां सदा ।&#x9;027a&lt;br&gt;&#xA;पीत्वा शीधु सगोमांसं क्रन्दन्ति च हसन्ति च ॥&#x9;027c&lt;br&gt;&#xA;गायन्ति चाप्यबद्धानि प्रवर्तन्ते च कामतः ।&#x9;028a&lt;br&gt;&#xA;कामप्रलापिनोऽन्योन्यं तेषु धर्मःकथं भवेत् ॥&#x9;028c&lt;br&gt;&#xA;मद्रकेष्ववलिप्तेषु प्रख्याताशुभकर्मसु ।&#x9;029a&lt;br&gt;&#xA;नापि वैरं न सौहार्दं मद्रकेण समाचरेत् ॥&#x9;029c&lt;br&gt;&#xA;मद्रके सङ्गतं नास्ति मद्रको हि सदा मलः ।&#x9;030a&lt;br&gt;&#xA;मद्रकेषु च संसृष्टं शौचं गान्धारकेषु च ॥&#x9;030c&lt;br&gt;&#xA;राजयाजकयाज्ये हि यथा दत्तं हविर्नशेत् ।&#x9;031a&lt;br&gt;&#xA;शूद्रसंस्कारको विप्रो यथा याति पराभवम् ॥&#x9;031c&lt;br&gt;&#xA;यथा ब्रह्मद्विषो नित्यं गच्छन्तीह पराभवम् ।&#x9;032a&lt;br&gt;&#xA;यथैव सङ्गतं कृत्वा नरः पतति मद्रकैः ॥&#x9;032c&lt;br&gt;&#xA;बालेष्वपि सदा न स्म धनं वृश्चिक ते विषम् ।&#x9;033a&lt;br&gt;&#xA;आथर्वणेन मन्त्रेण सर्वशान्तिः कृता मया ॥&#x9;033c&lt;br&gt;&#xA;इति वृश्चिकदष्टस्य विषवेगहतस्य च ।&#x9;034a&lt;br&gt;&#xA;कुर्वन्ति भेषजं प्राज्ञाः सत्यं तच्चापि दृश्यते ॥&#x9;034c&lt;br&gt;&#xA;एवं विद्वञ्जोषमास्स्व ब्रूहि चात्रोत्तरं वचः ।&#x9;035a&lt;br&gt;&#xA;वासांस्युत्सृज्य नृत्यन्ति स्त्रियो मद्यविमोहिताः ॥&#x9;035c&lt;br&gt;&#xA;मैथुनेऽसङ्गताश्चापि यथाकामवराश्च ताः ।&#x9;036a&lt;br&gt;&#xA;तासां पुत्र कथं धर्मं मद्रको वक्तुमर्हति ॥&#x9;036c&lt;br&gt;&#xA;यास्तिष्ठन्त्यः प्रमेहन्ति यथैवोष्ट्रदशेरकाः ।&#x9;037a&lt;br&gt;&#xA;तासां विभ्रष्टधर्माणां निर्लज्जानां ततस्ततः ।&#x9;037c&lt;br&gt;&#xA;त्वं पुत्रस्तादृशीनां हि धर्मं वक्तुमिहेच्छसि ॥&#x9;037e&lt;br&gt;&#xA;सौवीरकं याच्यमाना मद्रिका कर्षति स्फिचौ ।&#x9;038a&lt;br&gt;&#xA;अदातुकामा वचनमिदं वदति दारुणम् ॥&#x9;038c&lt;br&gt;&#xA;मा मां सौवीरकं कश्चिद्याचतां दयितं मम ।&#x9;039a&lt;br&gt;&#xA;पुत्रं दद्यां पतिं दद्यां न तु दद्यां सुवीरकम् ॥&#x9;039c&lt;br&gt;&#xA;गौर्यो बृहत्यो निर्ह्रीका मद्रिकाः कम्पलावृताः ।&#x9;040a&lt;br&gt;&#xA;घस्मरा नष्टशौचाश्च प्राय इत्यनुशुश्रुम ॥&#x9;040c&lt;br&gt;&#xA;प्रमेहित्वा स्फिचौ भूमौ घर्षन्त्यो हीनशोधनाः ।&#x9;041a&lt;br&gt;&#xA;शुद्धा नाद्भिर्न मृद्भिश्च नित्योच्छिष्टा भवन्ति हि ॥&#x9;041c&lt;br&gt;&#xA;एवमादि मयाऽन्यैर्वा शक्यं वक्तुं भवेद्बहु ।&#x9;042a&lt;br&gt;&#xA;आकेशान्तान्नखाग्राच्च वक्तव्येषु कुकर्मसु ॥&#x9;042c&lt;br&gt;&#xA;मद्रकाः सिन्धुसौवीरा धर्मं विद्युः कथं त्विह ।&#x9;043a&lt;br&gt;&#xA;पापदेशोद्भवा म्लेच्छा धर्माणामविचक्षणाः ॥&#x9;043c&lt;br&gt;&#xA;एष मुख्यतमो धर्मः क्षत्रियस्येति नः श्रुतम् ।&#x9;044a&lt;br&gt;&#xA;यदाजौ निहतः शेते सद्भिः समभिपूजितः ॥&#x9;044c&lt;br&gt;&#xA;आयुधानां साम्पराये यन्मुञ्चेयमहं ततः ।&#x9;045a&lt;br&gt;&#xA;ममैष प्रथमः कल्पो निधने स्वर्गमिच्छतः ॥&#x9;045c&lt;br&gt;&#xA;सोयं प्रियसखा चास्मि धार्तराष्ट्रस्य धीमतः ।&#x9;046a&lt;br&gt;&#xA;तदर्थे हि मम प्राणा यच्च मे विद्यते वसु ॥&#x9;046c&lt;br&gt;&#xA;व्यक्तं त्वमप्युपहितः पाण्डवैः पापदेशज ।&#x9;047a&lt;br&gt;&#xA;यथा चामित्रवत्सर्वं त्वमस्मासु प्रवर्तसे ॥&#x9;047c&lt;br&gt;&#xA;कामं न खलु शक्योऽहं त्वद्विधानां शतैरपि ।&#x9;048a&lt;br&gt;&#xA;सङ्ग्रामाद्विमुखः कर्तुं धर्मज्ञ इव नास्तिकैः ॥&#x9;048c&lt;br&gt;&#xA;सारङ्ग इव घर्मार्तः कामं विलप शुष्य च ।&#x9;049a&lt;br&gt;&#xA;नाहं भीषयितुं शक्यः क्षत्रधर्मे व्यवस्थितः ॥&#x9;049c&lt;br&gt;&#xA;तनुत्यजां नृसिंहानामाहवेष्वनिवर्तिनाम् ।&#x9;050a&lt;br&gt;&#xA;या गतिर्गुरुणा प्रोक्ता प्रेम्णा रामेण तां स्मरे ॥&#x9;050c&lt;br&gt;&#xA;स्वेषां त्राणार्थमुद्यन्तं वधार्थं द्विषतामपि ।&#x9;051a&lt;br&gt;&#xA;विद्धि मामास्थितं वृत्तं पौरूरवसमुत्तमम् ॥&#x9;051c&lt;br&gt;&#xA;न तद्भूतं प्रपश्यामि त्रिषु लोकेषु मद्रप ।&#x9;052a&lt;br&gt;&#xA;यो मामस्मादभिप्रायाद्वारयेदिति मे मतिः ॥&#x9;052c&lt;br&gt;&#xA;एवं विद्वञ्जोषमास्स्व त्रासात्किं बहु भाषसे ।&#x9;053a&lt;br&gt;&#xA;न त्वां हत्वा प्रदास्यामि क्रव्याद्भ्यो मद्रकाधम ॥&#x9;053c&lt;br&gt;&#xA;मित्रप्रतीक्षया शल्य धृतराष्ट्रस्य चोभयोः ।&#x9;054a&lt;br&gt;&#xA;अपवादतितिक्षाभिस्त्रिभिरेतैर्हि जीवसि ॥&#x9;054c&lt;br&gt;&#xA;पुनश्चेदीदृशं वाक्यं मद्रराज वदिष्यसि ।&#x9;055a&lt;br&gt;&#xA;शिरस्ते पातयिष्यासि गदया वज्रकल्पया ॥&#x9;055c&lt;br&gt;&#xA;श्रोतारस्त्विदमद्येह द्रष्टारो व्रा कुदेशज ।&#x9;056a&lt;br&gt;&#xA;कर्णं वा जघ्नतुः कृष्णौ कर्णो वा निजघान तौ ॥&#x9;056c&lt;br&gt;&#xA;एवमुक्त्वा तु राधेयः पुनरेव विशाम्पते ।&#x9;057a&lt;br&gt;&#xA;अब्रवीन्मद्रराजानं याहियाहीत्यसम्भ्रमम् ॥ ॥&#x9;057c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/035/</guid>
      <description>&lt;p&gt;अध्यायः 035&lt;/p&gt;&#xA;&lt;p&gt;शल्येन कर्णम्प्रति हंसकाकीयाख्यानकथनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;मारिषाधिरथेः श्रुत्वा वाचो युद्धाभिनन्दिनः ।&#x9;001a&lt;br&gt;&#xA;शल्योऽब्रवीत्पुनः कर्णं निदर्शनमुदाहरन् ॥&#x9;001c&lt;br&gt;&#xA;जातोऽहं यज्वनां वंशे सङ्ग्रामेष्वनिवर्तिनाम् ।&#x9;002a&lt;br&gt;&#xA;राज्ञां मूर्धाभिषिक्तानां स्वयं धर्मपरायणः ॥&#x9;002c&lt;br&gt;&#xA;यथैव मत्तो मद्येन त्वं तथा लक्ष्यसे वृष ।&#x9;003a&lt;br&gt;&#xA;तथाऽद्य त्वां प्रमाद्यन्तं चिकित्सेयं सुहृत्तया ॥&#x9;003c&lt;br&gt;&#xA;इमां काकोपमां कर्ण प्रोच्यमानां निबोध मे ।&#x9;004a&lt;br&gt;&#xA;श्रुत्वा यथेष्टं कुर्यास्त्वं निहीन कुलपांसन ॥&#x9;004c&lt;br&gt;&#xA;नाहमात्मनि किञ्चिद्वै किल्बिषं कर्ण संस्मरे ।&#x9;005a&lt;br&gt;&#xA;येन मां त्वं महाबाहो हन्तुमिच्छस्यनागसम् ॥&#x9;005c&lt;br&gt;&#xA;अवश्यं तु मया वाच्यं बुद्ध्वा तव हिताहितम् ।&#x9;006a&lt;br&gt;&#xA;विशेषतो रथस्थेन राज्ञश्चैव हितैषिणा ॥&#x9;006c&lt;br&gt;&#xA;समं च विषमं चैव रथिनश्च बलाबलम् ।&#x9;007a&lt;br&gt;&#xA;श्रमः खेदश्च सततं हयानां रथिना सह ॥&#x9;007c&lt;br&gt;&#xA;आयुधस्य परिज्ञानं रुतं च मृगपक्षिणाम् ।&#x9;008a&lt;br&gt;&#xA;सारं चैवाप्यसारं च शल्यानां च प्रतिक्रिया ॥&#x9;008c&lt;br&gt;&#xA;अस्त्रयोगं च युद्धं च निमित्तानि तथैव च ।&#x9;009a&lt;br&gt;&#xA;सर्वमेतन्मया ज्ञेयं रथस्यास्य कुटुम्बिना ।&#x9;009c&lt;br&gt;&#xA;अतस्त्वां कथये कर्ण निदर्शनमिदं पुनः ॥&#x9;009e&lt;br&gt;&#xA;वैश्यः किल समुद्रान्ते प्रभूतधनधान्यवान् ।&#x9;010a&lt;br&gt;&#xA;यज्वा दानपतिः क्षान्तः स्वकर्मस्थोऽभवच्छुचिः ॥&#x9;010c&lt;br&gt;&#xA;बहुपुत्रः प्रियापत्यः सर्वभूतानुकम्पकः ।&#x9;011a&lt;br&gt;&#xA;राज्ञो धर्मप्रधानस्य राष्ट्रे वसति निर्भयः ॥&#x9;011c&lt;br&gt;&#xA;पुत्राणां तस्य बालानां कुमाराणां यशस्विनाम् ।&#x9;012a&lt;br&gt;&#xA;काको बहूनामभवदुच्छिष्टकृतभोजनः ॥&#x9;012c&lt;br&gt;&#xA;तस्मैसदा प्रयच्छन्ति वैश्यपुत्राः कुमारकाः ।&#x9;013a&lt;br&gt;&#xA;मांसोदनं दधि क्षीरं पायसं मधुसर्पिषी ॥&#x9;013c&lt;br&gt;&#xA;स चोच्छिष्टभृतः काको वैश्यपुत्रैः कुमारकैः ।&#x9;014a&lt;br&gt;&#xA;सदृशान्पक्षिणो दृप्तः श्रेयसश्चावमन्यते ॥&#x9;014c&lt;br&gt;&#xA;अथ हंसाः समुद्रान्ते प्रजग्मुरतिपातिनः ।&#x9;015a&lt;br&gt;&#xA;गरुडस्य गतौ तुल्याश्चक्राङ्गा हृष्टचेतसः ॥&#x9;015c&lt;br&gt;&#xA;कुमारकास्तदा हंसान्दृष्ट्वा काकमथाब्रुवन् ।&#x9;016a&lt;br&gt;&#xA;भवानेव विशिष्टोऽसि पतत्रिभ्यो विहङ्गम ॥&#x9;016c&lt;br&gt;&#xA;एतेऽतिपातिनः पश्य विहङ्गान्वियदाश्रितान् ।&#x9;017a&lt;br&gt;&#xA;एहि त्वमपि शक्तो हि कस्मान्न पतितं त्वया ॥&#x9;017c&lt;br&gt;&#xA;प्रतार्यमाणस्तैः सर्वैरल्पबुद्धिभिरण्डजः ।&#x9;018a&lt;br&gt;&#xA;तद्वचः सत्यमित्येव मौर्ख्याद्दर्पाच्च जज्ञिवान् ॥&#x9;018c&lt;br&gt;&#xA;तान्सोनुपत्य जिज्ञासुः क एषां श्रेष्ठभागिति ।&#x9;019a&lt;br&gt;&#xA;उच्छिष्टदर्पितः काको बहूनामेकपातिनाम् ॥&#x9;019c&lt;br&gt;&#xA;तेषां यं प्रवरं मेने हंसानां दूरपातिनाम् ।&#x9;020a&lt;br&gt;&#xA;स तमाह्वत दुर्बुद्धिः पताव इति पक्षिणम् ।&#x9;020c&lt;br&gt;&#xA;तच्छ्रुत्वा प्राहसन्हंसा ये तत्रासन्समागताः ॥&#x9;020e&lt;br&gt;&#xA;भाषतो बहु काकस्य बालिश्यात्पततां वराः ।&#x9;021a&lt;br&gt;&#xA;इदमूचुः स्म चक्राङ्गावचः काकं विहङ्गमाः ॥&#x9;021c&lt;br&gt;&#xA;हंसा ऊचुः ।&#x9;022&lt;br&gt;&#xA;वयं हंसाश्चरामेमां पृथिवीं मानसौकसः ।&#x9;022a&lt;br&gt;&#xA;पक्षिणां च वयं नित्यं दूरपातेन पूजिताः ॥&#x9;022c&lt;br&gt;&#xA;कथं हंसं नु बलिनं चक्राङ्गं दूरपातिनम् ।&#x9;023a&lt;br&gt;&#xA;काको भूत्वा निपतने समाह्वयसि दुर्मते ।&#x9;023c&lt;br&gt;&#xA;कथं त्वं पतिता काक सहास्माभिर्ब्रवीहि तत् ॥&#x9;023e&lt;br&gt;&#xA;अथ हंसवचो मूढः कुत्सयित्वा पुनः पुनः ।&#x9;024a&lt;br&gt;&#xA;प्रजगादोत्तरं काकः कत्थनो जातिलाघवात् ॥&#x9;024c&lt;br&gt;&#xA;काक उवाच ।&#x9;025&lt;br&gt;&#xA;शतमेकं च पातानां पतिताऽस्मि न संशयः ।&#x9;025a&lt;br&gt;&#xA;शतयोजनमेकैकं विचित्रं विविधं तथा ॥&#x9;025c&lt;br&gt;&#xA;उड्डीनमवडीनं च प्रडीनं डीनमेव च ।&#x9;026a&lt;br&gt;&#xA;निडीनमथ सण्डीनं तिर्यक्डीनगतानि च ॥&#x9;026c&lt;br&gt;&#xA;विडीनं परिडीनं च पराडीनं सुडीनकम् ।&#x9;027a&lt;br&gt;&#xA;अभिडीनं महाडीनं निर्डीनमतिडीनकम् ॥&#x9;027c&lt;br&gt;&#xA;अवडीनं प्रडीनं च सण्डीनं डीनडीनकम् ।&#x9;028a&lt;br&gt;&#xA;सण्डीनोड्डीनडीनं च पुनर्डीनविडीनकम् ॥&#x9;028c&lt;br&gt;&#xA;सम्पातं समुदीषं च ततोऽन्यद्व्यतिरिक्तकम् ।&#x9;029a&lt;br&gt;&#xA;गतागतं प्रतिगतं बह्वीश्च निकुलीनकाः ।&#x9;029c&lt;br&gt;&#xA;कर्ताऽस्मि मिषतां वोऽद्य ततो द्रक्ष्यथ मे बलम् ॥&#x9;029e&lt;br&gt;&#xA;तेषामन्यतमेनाहं पतिष्यामि विहायसम् ।&#x9;030a&lt;br&gt;&#xA;प्रदिशध्वं यथान्यायं केन हंसाः पताम्यहम् ॥&#x9;030c&lt;br&gt;&#xA;ते वै ध्रुवं विनिश्चित्य सम्पतध्वं मया सह ।&#x9;031a&lt;br&gt;&#xA;पातैरेभिः खलु खगाः पतितुं खे निराश्रये ॥&#x9;031c&lt;br&gt;&#xA;एवमुक्ते तु काकेन प्रहस्यैको विहङ्गमः ।&#x9;032a&lt;br&gt;&#xA;उवाच काकं राधेय वचनं तन्निबोध मे ॥&#x9;032c&lt;br&gt;&#xA;हंस उवाच ।&#x9;033&lt;br&gt;&#xA;शतमेकं च पातानां त्वं काक पतिता ध्रुवम् ।&#x9;033a&lt;br&gt;&#xA;एकमेव तु यं पातं विदुः सर्वे विहङ्गमाः ।&#x9;033c&lt;br&gt;&#xA;तमहं पतिता काक नान्यं जानामि कञ्चन ॥&#x9;033e&lt;br&gt;&#xA;काक उवाच ।&#x9;034&lt;br&gt;&#xA;पत त्वमपि तत्राशु येन पातेन मन्यसे ॥&#x9;034ac&lt;br&gt;&#xA;अथ काकं प्रजहसुर्ये तत्रासन्समागताः ।&#x9;035a&lt;br&gt;&#xA;कथमेकेन पातेन हंसः पातशतं जयेत् ।&#x9;035c&lt;br&gt;&#xA;एकेन वायस त्वैनं पातेनाभिभविष्यति ॥&#x9;035e&lt;br&gt;&#xA;हंसश्चोत्पतितः काको बलवानाशुविक्रमः ।&#x9;036a&lt;br&gt;&#xA;प्रपेततुः स्पर्धया च ततस्तौ हंसवायसौ ।&#x9;036c&lt;br&gt;&#xA;उपर्युपरि वेगेन समुद्रं मकरालयम् ॥&#x9;036e&lt;br&gt;&#xA;हंसस्त्वेकेन पातेन काकः पातशतेन च ।&#x9;037a&lt;br&gt;&#xA;स्पर्धिनौ सहितौ तूर्णं खमास्थाय तरस्विनौ ॥&#x9;037c&lt;br&gt;&#xA;हंसस्तु मृदुनैकेन विक्रान्तुमुपचक्रमे ।&#x9;038a&lt;br&gt;&#xA;पूर्वमेव तु वै काकः स तं तूर्णं प्रचक्रमे ॥&#x9;038c&lt;br&gt;&#xA;नात्यहीयत काकश्च मुहूर्तमिव सूतज ॥&#x9;039ac&lt;br&gt;&#xA;काकोपि हंसं चापल्याच्छीघ्रतां प्रतिदर्शयन् ।&#x9;040a&lt;br&gt;&#xA;वेगेनातीत्य तरसा पुनरेति मुहुर्मुहुः ॥&#x9;040c&lt;br&gt;&#xA;तुण्डेनाभ्यहनच्चैनं कुर्वन्नामापसव्यतः ।&#x9;041a&lt;br&gt;&#xA;रोरूयन्निव चाप्येनं समाह्वयति वै मुहुः ।&#x9;041c&lt;br&gt;&#xA;विसिस्मापयिषुः पातैर्दर्शयन्नात्मनः क्रियाम् ॥&#x9;041e&lt;br&gt;&#xA;अथ तानि विचित्राणि पतितानीतराणि च ।&#x9;042a&lt;br&gt;&#xA;दृष्ट्वा प्रमुदिताः काका विनेदुरधिकैः स्वरैः ॥&#x9;042c&lt;br&gt;&#xA;हंसाश्चापहसन्ति स्म प्रवदन्ति प्रियाणि च ।&#x9;043a&lt;br&gt;&#xA;कुर्वाणा विविधान्रावानिच्छन्तो जयमात्मनः ॥&#x9;043c&lt;br&gt;&#xA;उत्पत्योत्पत्य च प्राहुर्मुहूर्तमिति चेति च ।&#x9;044a&lt;br&gt;&#xA;वृक्षाग्रेभ्यः स्थलेभ्यश्च निपतन्त्युत्पतन्ति च ॥&#x9;044c&lt;br&gt;&#xA;अवमत्य च हंसं तमिदं काकोऽब्रवीद्वचः ।&#x9;045a&lt;br&gt;&#xA;योऽसावुत्पतितो हंसः सोऽसावेव प्रहीयते ॥&#x9;045c&lt;br&gt;&#xA;अथ हंसस्तु तच्छ्रुत्वा भाषितं पततांवरः ।&#x9;046a&lt;br&gt;&#xA;विगाह्य हंसो विक्षोभ्य प्रापतत्पश्चिमां दिशम् ॥&#x9;046c&lt;br&gt;&#xA;उपर्युपरि वेगेन सागरं मकरालयम् ।&#x9;047a&lt;br&gt;&#xA;बहुसत्वसमाकीर्णं वीचीभिर्भीमदर्शनम् ॥&#x9;047c&lt;br&gt;&#xA;अथाचिरेण राधेय काको वेगादहीयत ।&#x9;048a&lt;br&gt;&#xA;ततोऽतीव परिश्रान्तः कथञ्चिद्धंसमन्वगात् ॥&#x9;048c&lt;br&gt;&#xA;भीश्चैनमाविशत्तीव्रं काकं कर्ण विचेतसम् ।&#x9;049a&lt;br&gt;&#xA;द्वीपान्द्रुमान्वितान्पश्यन्विश्रमार्थं श्रमातुरः ।&#x9;049c&lt;br&gt;&#xA;निपतेयं क्कनु श्रान्त इति तस्मिञ्जलार्णवे ॥&#x9;049e&lt;br&gt;&#xA;अवगाह्य समुद्रोऽपि बहुसत्वगणालयः ।&#x9;050a&lt;br&gt;&#xA;महान्भूतशतोद्भासी नभसस्तु विशिष्यते ॥&#x9;050c&lt;br&gt;&#xA;गाम्भीर्यार्द्धि समुद्रस्य न विशेषं कुलाधम ।&#x9;051a&lt;br&gt;&#xA;दिशश्च नाम्भसां कर्ण समुद्रस्था विदुर्जनाः ।&#x9;051c&lt;br&gt;&#xA;विपश्चितोप्यपारत्वात्किं पुनः कर्ण वायसः ॥&#x9;051e&lt;br&gt;&#xA;अथ हंसोप्यतिक्रामन्मुहूर्तमिव दूरतः ।&#x9;052a&lt;br&gt;&#xA;अतिक्रम्य च चक्राङ्गः काकं तं समुदैक्षत ॥&#x9;052c&lt;br&gt;&#xA;शनकैः परिहीनं तं परिश्रान्तमचेतसम् ।&#x9;053a&lt;br&gt;&#xA;अवेक्षमाणस्तं काकं प्रत्यागम्य हसन्निव ॥&#x9;053c&lt;br&gt;&#xA;तं प्रहस्य च चक्राङ्गः काकं मन्दगतिं तदा ।&#x9;054a&lt;br&gt;&#xA;हीयमानमथो दृष्ट्वा हंसः प्राह यथार्थवत् ।&#x9;054c&lt;br&gt;&#xA;उज्जिहीर्षुर्निमज्जन्तं स्मरन्सत्पुरुषव्रतम् ॥&#x9;054e&lt;br&gt;&#xA;बहूनि पतितानि त्वमाचक्षाणो मुहुर्मुहुः ।&#x9;055a&lt;br&gt;&#xA;पतस्यव्याहरन्खेदं ततो गर्ह्यं प्रभाषसे ॥&#x9;055c&lt;br&gt;&#xA;किं नाम पतितं काक यत्त्वं पतसि साम्प्रतम् ।&#x9;056a&lt;br&gt;&#xA;जलं स्पृशसि पक्षाभ्यां तुण्डेन च पुनः पुनः ॥&#x9;056c&lt;br&gt;&#xA;प्रब्रूहि कतमोऽयं ते पातो वर्तति वायस ।&#x9;057a&lt;br&gt;&#xA;एह्येहि काक शीघ्रं त्वमेष त्वां परिपालये ॥&#x9;057c&lt;br&gt;&#xA;स पक्षाभ्यां स्पृशन्नार्तस्तुण्डेन च जलं तदा ।&#x9;058a&lt;br&gt;&#xA;काको दृढं परिश्रान्तः सहसा निपपात ह ॥&#x9;058c&lt;br&gt;&#xA;सागराम्भसि तं दृष्ट्वा पततन्तं दीनचेतसम् ।&#x9;059a&lt;br&gt;&#xA;म्रियमाणमिदं वाक्यं हंसः काकमुवाच ह ॥&#x9;059c&lt;br&gt;&#xA;शतमेकं च पातानां पताम्यहमिति स्म ह ।&#x9;060a&lt;br&gt;&#xA;श्लाघन्नात्मानमद्य त्वं काक भाषितवानसि ॥&#x9;060c&lt;br&gt;&#xA;स त्वमेकशतं पातं पतन्नभ्यधिको मया ।&#x9;061a&lt;br&gt;&#xA;कथमेवं परिश्रान्तः पतितोऽसि महार्णवे ॥&#x9;061c&lt;br&gt;&#xA;प्रत्युवाच ततः काकः सीदमान इदं वचः ।&#x9;062a&lt;br&gt;&#xA;उपरीतं तदा हंसं प्रसमीक्ष्य प्रसादयन् ॥&#x9;062c&lt;br&gt;&#xA;उच्छिष्टान्नेन पुष्टोऽहं दर्पोत्सिक्तः कुसत्वतः ।&#x9;063a&lt;br&gt;&#xA;सुपर्ण इव चात्मानं ज्ञातवान्पुत्रलाघवात् ॥&#x9;063c&lt;br&gt;&#xA;शरणं त्वां प्रपन्नोऽहमुदकान्तमवाप्नुयाम् ।&#x9;064a&lt;br&gt;&#xA;हंसेदानीं परिश्रान्तमापदो मां समुद्धर ॥&#x9;064c&lt;br&gt;&#xA;यदि नाम पुनर्जीवन्गच्छेयं स्वं निवेशनम् ।&#x9;065a&lt;br&gt;&#xA;नैनं पुनर्हीनमपि क्षेप्ताऽहं खे विचारिणम् ॥&#x9;065c&lt;br&gt;&#xA;तमेवं करुणं दीनं विलपन्तमचेतसम् ।&#x9;066a&lt;br&gt;&#xA;काककाकेति वाशन्तं निमज्जन्तं महार्णवे ।&#x9;066c&lt;br&gt;&#xA;कृपयाऽभिपरीतो वै कृपां चक्रे दुरात्मनि ॥&#x9;066e&lt;br&gt;&#xA;अथ तं पततं दीनं जलक्लिन्नमचेतनम् ।&#x9;067a&lt;br&gt;&#xA;पद्भ्यामुत्क्षिप्य वेपन्तं पृष्ठमारो पयत्तदा ॥&#x9;067c&lt;br&gt;&#xA;स हंसः पृष्ठमारोप्य काकं कर्ण विचेतसम् ।&#x9;068a&lt;br&gt;&#xA;अविस्मयंस्तदा कर्ण पुनरेव समानयत् ।&#x9;068c&lt;br&gt;&#xA;तमेव देशं तरसा स्पर्धया पेततुर्यतः ॥&#x9;068e&lt;br&gt;&#xA;उत्सृज्य त्वब्रवीन्मैवं पुनः कार्यं त्वयेति ह ।&#x9;069a&lt;br&gt;&#xA;स्थाप्य चैनं पुनर्द्वीपे समाश्वस्य च विक्लवम् ।&#x9;069c&lt;br&gt;&#xA;गतो यथेप्सितं देशं हंसो मन इवाशुगः ॥&#x9;069e&lt;br&gt;&#xA;एवमुच्छिष्टपुष्टः स काकोऽहंसपराजितः ।&#x9;070a&lt;br&gt;&#xA;बलं वीर्यं महत्कर्ण त्यक्त्वा क्षान्तिमुपागतः ॥&#x9;070c&lt;br&gt;&#xA;उच्छिष्टभोजनः काको यथा वैश्यकुले पुरा ।&#x9;071a&lt;br&gt;&#xA;एवं त्वमुच्छिष्टभृतो धार्तराष्ट्रैर्न संशयः ॥&#x9;071c&lt;br&gt;&#xA;सदृशाञ्श्रेयसश्चापि सर्वान्कर्णावमन्यसे ।&#x9;072a&lt;br&gt;&#xA;द्रोणद्रौणिकृपैर्गुप्तो भीष्मेणान्यैश्च कौरवैः ॥&#x9;072c&lt;br&gt;&#xA;विराटनगरे पार्थमेकं किं नावधीस्तदा ।&#x9;073a&lt;br&gt;&#xA;यत्र व्यस्ताः समस्ताश्च निर्जिताः स्थ किरीटिना ।&#x9;073c&lt;br&gt;&#xA;सृगाला इव सिंहेन क्व ते वीर्यं तदा गतम् ॥&#x9;073e&lt;br&gt;&#xA;भ्रातरं निहतं दृष्ट्वा समरे सव्यसाचिना ।&#x9;074a&lt;br&gt;&#xA;पश्यतां कुरवीराणां प्रथमं त्वं पलायितः ॥&#x9;074c&lt;br&gt;&#xA;तथा द्वैतवने कर्ण गन्धर्वैः समभिद्रुतान् ।&#x9;075a&lt;br&gt;&#xA;कुरून्सदारानुत्सृज्य त्वमेवाग्रे पलायितः ॥&#x9;075c&lt;br&gt;&#xA;हत्वा जित्वा च गन्धर्वांश्चित्रसेनमुखान्रणे ।&#x9;076a&lt;br&gt;&#xA;कर्ण दुर्योधनं पार्थः सभ्रातृकममोक्षयत् ॥&#x9;076c&lt;br&gt;&#xA;पुनः प्रभावः पार्थस्य पुराणः केशवस्य च ।&#x9;077a&lt;br&gt;&#xA;कथितः कर्ण रामेण सभायां कुरुसंसदि ॥&#x9;077c&lt;br&gt;&#xA;सततं च त्वमश्रौषीर्वचनं द्रोणभीष्मयोः ।&#x9;078a&lt;br&gt;&#xA;अवध्यौ वदतोः कृष्णौ सन्निधौ च महीक्षिताम् ॥&#x9;078c&lt;br&gt;&#xA;कियन्तं तत्र वक्ष्यामि येनयेन धनञ्जयः ।&#x9;079a&lt;br&gt;&#xA;त्वत्तोऽतिरिक्तः सर्वेभ्यो भूतेभ्यो ब्राह्मणो यथा ॥&#x9;079c&lt;br&gt;&#xA;इदानीमेव द्रष्टासि प्रधाने स्यन्दने स्थितौ ।&#x9;080a&lt;br&gt;&#xA;पुत्रं च वसुदेवस्य कुन्तीपुत्रं च पाण्डवम् ॥&#x9;080c&lt;br&gt;&#xA;यथाऽश्रयत चक्राङ्गं वायसो बुद्धिमास्थितः ।&#x9;081a&lt;br&gt;&#xA;तथाश्रयस्व वार्ष्णेयं पाण्डवं च धनञ्जयम् ॥&#x9;081c&lt;br&gt;&#xA;यदा त्वं युधि विक्रान्तौ वासुदेवधनञ्जयौ ।&#x9;082a&lt;br&gt;&#xA;द्रष्टास्येकरथे कर्ण तदा नैवं वदिष्यसि ॥&#x9;082c&lt;br&gt;&#xA;यदा शरशतैः पार्थो दर्पं तव वधिष्यति ।&#x9;083a&lt;br&gt;&#xA;तदा त्वमन्तरं द्रष्टा आत्मनश्चार्जुनस्य च ॥&#x9;083c&lt;br&gt;&#xA;देवासुरमनुष्येषु प्रख्यातौ यौ नरोत्तमौ ।&#x9;084a&lt;br&gt;&#xA;तौ मावमंस्था मौर्ख्यात्त्वं स्वद्योत इव रोचनौ ॥&#x9;084c&lt;br&gt;&#xA;सूर्याचन्द्रमसौ यद्वत्तद्वदर्जुनकेशवौ ।&#x9;085a&lt;br&gt;&#xA;प्रकाश्येनाभिविख्यातौ त्वं तु खद्योतवन्नृषु ॥&#x9;085c&lt;br&gt;&#xA;एवं विद्वन्मावमंस्थाः सूतपुत्राच्युतार्जुनौ ।&#x9;086a&lt;br&gt;&#xA;नरसिंहौ नरश्वा त्वं जोषमास्स्व विकत्थसे ॥ ॥&#x9;086c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/036/</guid>
      <description>&lt;p&gt;अध्यायः 036&lt;/p&gt;&#xA;&lt;p&gt;कर्णेन शल्यम्प्रति स्वस्य परशुरामात् तथा कुतश्चिद्ब्राह्मणाच्च शापप्राप्तिकथनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;मद्राधिपस्याधिरथिर्महात्मा वचो निशम्याप्रियमप्रतीतः ।&#x9;001a&lt;br&gt;&#xA;उवाच शल्यं विदितं ममैतद्यथाविधावर्जुनवासुदेवौ ॥&#x9;001c&lt;br&gt;&#xA;शौरे रथं वाहयतोऽर्जुनस्य बलं महास्त्राणि च पाण्डवस्य ।&#x9;002a&lt;br&gt;&#xA;अहं विजानामि यथावदद्य परोक्षभूतं तव तत्तु शल्य ॥&#x9;002c&lt;br&gt;&#xA;तौ चाप्यहं शस्त्रभृतां वरिष्ठौ व्यपेतभीर्योधयिष्यामि कृष्णौ ।&#x9;003a&lt;br&gt;&#xA;सन्तापयत्यभ्यधिकं हि रामाच्छापोऽद्य मां ब्राह्मणसत्तमाच्च ॥&#x9;003c&lt;br&gt;&#xA;&#39;पुरा महेन्द्राद्रिवरे समुद्रे तपस्विनं राममुपेत्य शल्य ।&#x9;004a&lt;br&gt;&#xA;अस्त्रार्थिनं माऽद्य शिष्यं गृहाणेत्यथाऽब्रुवं ब्राह्मणच्छद्मना च ॥&#x9;004c&lt;br&gt;&#xA;तत्रावसं ब्राह्मण इत्यविप्रो ब्रह्मास्त्रलोभादनृतेन चाहम् ।&#x9;005a&lt;br&gt;&#xA;तज्जामदग्न्येन परं महास्त्रं समन्त्रयुक्तं विहितं ममासीत् ॥&#x9;005c&lt;br&gt;&#xA;अस्त्रं यदा तद्विदितं ममासीत्तदाऽब्रवीद्ब्राह्मणो मां महर्षिः ।&#x9;006a&lt;br&gt;&#xA;आपद्गतेनास्त्रमिदं प्रयोज्यं त्वया रणे गच्छता साधयेति&#39; ॥&#x9;006c&lt;br&gt;&#xA;तत्रापि मे देवराजेन विघ्नो हितार्थिना फल्गुनस्यैव शल्य ।&#x9;007a&lt;br&gt;&#xA;कृतो विभेदेन ममोरुमेत्य प्रविश्य कीटस्य तनुं विरूपाम् ॥&#x9;007c&lt;br&gt;&#xA;ममोरुमेत्य प्रबिभेद कीटः सुप्ते गुरौ तत्र शिरो निधाय ।&#x9;008a&lt;br&gt;&#xA;ऊरुप्रभेदाच्च महान्बभूव शरीरतो मे घनशोणितौघः ॥&#x9;008c&lt;br&gt;&#xA;गुरोर्भयाच्चापि न चेलिवानहं ततो विबुद्धो ददृशे स विप्रः ।&#x9;009a&lt;br&gt;&#xA;स धैर्ययुक्तं प्रसमीक्ष्य मां वै न त्वं विप्रः कोऽसि सत्यं वदेति ॥&#x9;009c&lt;br&gt;&#xA;तस्मै तदाऽऽत्मानमहं यथावदाख्यातवान्सूत इत्येव शल्य ।&#x9;010a&lt;br&gt;&#xA;स मां निशाम्याथ महातपस्वीसंशप्तवान्रोषपरीतचेताः ॥&#x9;010c&lt;br&gt;&#xA;सूत त्वया ह्याप्तमिदं तवास्त्रं न कर्मकाले प्रतिभास्यतीति ।&#x9;011a&lt;br&gt;&#xA;अन्यत्र तु स्यात्तव मृत्युकालादब्राह्मणे ब्रह्म न हि ध्रुवं स्यात् ॥&#x9;011c&lt;br&gt;&#xA;तदद्य पर्याप्तमतीव मेऽस्त्रमुपस्थितेऽस्मिंस्तुमुले विमर्दे ॥&#x9;012ac&lt;br&gt;&#xA;शल्योग्रधन्वानमहं वरिष्ठन्तरस्विनं भीममसह्यवीर्यम् ।&#x9;013a&lt;br&gt;&#xA;सत्यप्रतिज्ञं युधि पाण्डवेयं धनञ्जयं मृत्युमुखं नयिष्ये ॥&#x9;013c&lt;br&gt;&#xA;अस्त्रं ततोऽन्यत्प्रतिपन्नमद्य येन क्षेप्स्ये समरे शत्रुपूगान् ।&#x9;014a&lt;br&gt;&#xA;प्रतापिनं बलवन्तं कृतास्त्रं तमुग्रधन्वानममितौजसं च ।&#x9;014c&lt;br&gt;&#xA;क्रूरं शूरं रौद्रममित्रसाहं धनञ्जयं संयुगेऽहं हनिष्ये ॥&#x9;014e&lt;br&gt;&#xA;अपाम्पतिर्वेगवानप्रमेयो निमज्जयिष्यन्बहुलाः प्रजा इव ।&#x9;015a&lt;br&gt;&#xA;महारवं यः कुरुते समुद्रो वेलेव तं वारयाम्यप्रमेयम् ॥&#x9;015c&lt;br&gt;&#xA;प्रमुञ्चन्तं बाणसङ्घानमेयान्मर्मच्छिदो वीरहणः सुपत्रान् ।&#x9;016a&lt;br&gt;&#xA;कुन्तीपुत्रं प्रतियोत्स्यामि युद्धे ज्यां कर्षतामुत्तमं मर्त्यलोके ॥&#x9;016c&lt;br&gt;&#xA;एवं बलेनातिबलं महास्त्रं समुद्रकल्पं सुदुरापमुग्रम् ।&#x9;017a&lt;br&gt;&#xA;शरौघिणं पार्थिवान्मज्जयन्तं वेलेव पार्थमिषुभिर्वारयिष्ये ॥&#x9;017c&lt;br&gt;&#xA;कृती कृतास्त्रो दृढहस्तयोधी दिव्यास्त्रविच्छ्वेतहयः प्रमाथी ।&#x9;018a&lt;br&gt;&#xA;सुरासुरान्युधि वै यो जयेत तेनाद्य मे पश्य युद्धं सुघोरम् ॥&#x9;018c&lt;br&gt;&#xA;अभीर्मानी पाण्डवो युद्धकामो ह्यमानुषैरस्यति मां महास्त्रैः ।&#x9;019a&lt;br&gt;&#xA;तस्यास्त्रमस्त्रैरभिभूय सङ्ख्ये बाणोत्तमैः पातयिष्यामि पार्थम् ॥&#x9;019c&lt;br&gt;&#xA;सहस्ररश्मिप्रतिमं ज्वलन्तं दिशश्च सर्वाः प्रतपन्तमुग्रम् ।&#x9;020a&lt;br&gt;&#xA;तमोनुदं मेघ इवातिमात्रं धनञ्जयं छादयिष्यामि बाणैः ॥&#x9;020c&lt;br&gt;&#xA;वैश्वानरं धूमकेतुं ज्वलन्तं तेजस्विनं नरवीरान्दहन्तम् ।&#x9;021a&lt;br&gt;&#xA;पर्जन्यभूतः शरवर्षैर्यथाऽग्निं तथा पार्थं शमयिष्यामि युद्धे ॥&#x9;021c&lt;br&gt;&#xA;आशीविषं दृष्टिहणं सुघोरं सुतीक्ष्णदंष्ट्रं ज्वलनप्रभवाम् ।&#x9;022a&lt;br&gt;&#xA;क्रोधात्प्रदीप्तानलवद्दहन्तङ्कुन्तीपुत्रं शमयिष्यामि भल्लैः ॥&#x9;022c&lt;br&gt;&#xA;प्रवाहिणं बलवन्तं महौजसं प्रभञ्जनं मातरिश्वानमुग्रम् ।&#x9;023a&lt;br&gt;&#xA;युद्धे सहिष्ये हिमवानिवाचलो धनञ्जयं क्रुद्धममृष्यमाणम् ॥&#x9;023c&lt;br&gt;&#xA;विशारदं रथमार्गेषु शक्तं धुर्यं नित्यं समरेषु प्रवीरम् ।&#x9;024a&lt;br&gt;&#xA;लोके वरं सर्वधनुर्धराणां धनञ्जयं संयुगेऽहं हनिष्ये ॥&#x9;024c&lt;br&gt;&#xA;अद्याहवे यस्य न तुल्यमन्यं मन्ये मनुष्यं धनुराददानम् ।&#x9;025a&lt;br&gt;&#xA;सर्वामिमां यः पृथिवीं सहेत तथापि तेनाद्य रणे समेष्ये ॥&#x9;025c&lt;br&gt;&#xA;यः सर्वभूतानि सदैवतानि प्रस्थेऽजयत्खाण्डवे सव्यसाची ।&#x9;026a&lt;br&gt;&#xA;को जीवितं रक्षमाणो हि तेन युयुत्सतेऽस्त्रैर्मानुषो मामृतेऽन्यः ॥&#x9;026c&lt;br&gt;&#xA;मानी कृतास्त्रः कृतहस्तयोधी दिव्यास्त्रविच्छ्वेतहयः प्रमाथी ।&#x9;027a&lt;br&gt;&#xA;तस्याहमद्यातिरथस्य कायाच्छिरो हरिष्यामि शितैः पृषत्कैः ॥&#x9;027c&lt;br&gt;&#xA;योत्स्याम्येनं शल्य धनञ्जयं वैमृत्युं पुरस्कृत्य रणे जयं वा ।&#x9;028a&lt;br&gt;&#xA;अन्यो हि न ह्येकरथेन मर्त्यो युध्येत यः पाण्डवमिन्द्रकल्पम् ॥&#x9;028c&lt;br&gt;&#xA;तस्याहवे पौरुषं पाण्डवस्य ब्रूयां पृष्टः समितौ क्षत्रियाणाम् ।&#x9;029a&lt;br&gt;&#xA;किं त्वं मूर्खः प्रहसन्मूढचेता आख्यासि मे पौरुषं फल्गुनस्य ॥&#x9;029c&lt;br&gt;&#xA;अत्यप्रियो यः पुरुषो निष्ठुरो हि क्षुद्रः क्षेप्ता क्षमिणश्चाक्षमावान् ।&#x9;030a&lt;br&gt;&#xA;हन्यामहं त्वादृशानां शतानि क्षमाम्यहं क्षमिणां काल एषः ॥&#x9;030c&lt;br&gt;&#xA;अवोचस्त्वं पाण्डवार्ये प्रियाणि प्रधर्षयन्मां मूढवत्पापकर्मन् ।&#x9;031a&lt;br&gt;&#xA;मय्यार्जवे जिह्ममतिर्यतस्त्वं मित्रद्रोही साप्तपदं हि मित्रम् ॥&#x9;031c&lt;br&gt;&#xA;कालस्त्वयं प्रत्युपयाति दारुणो दुर्योधनो युद्धमुपागमद्यत् ।&#x9;032a&lt;br&gt;&#xA;तस्यार्थसिद्धिं त्वभिकाङ्क्षमाणस्तमन्वेष्ये यत्र चैकान्तमस्ति ॥&#x9;032c&lt;br&gt;&#xA;&#39;तथाप्यहं पाण्डववासुदेवौ योत्स्ये रणे मद्विधस्यैव कर्म ।&#x9;033a&lt;br&gt;&#xA;न प्राकृतः सज्जते वै कदाचिद्यः प्रत्युदीयात्कृष्णधनञ्जयौ तौ&#39; ॥&#x9;033c&lt;br&gt;&#xA;मित्रं मिन्देर्नन्दतेः प्रीयतेर्वा सन्त्रायतेर्मिनुतेर्मोदतेर्वा ।&#x9;034a&lt;br&gt;&#xA;दुर्योधने सर्वमिदं ममास्ति तच्चापि सर्वं मम वेत्ति राजा ॥&#x9;034c&lt;br&gt;&#xA;शत्रुः शदेः शासतेर्वा श्यतेर्वा शृणातेर्वा श्वसतेः सीदतेर्वा ।&#x9;035a&lt;br&gt;&#xA;श्रमेः शुचो बहुशः सूदतेश्च प्रायेण सर्वं त्वयि तच्च मह्यम् ॥&#x9;035c&lt;br&gt;&#xA;दुर्योधनार्थं तव च प्रियार्थं यशोर्थमात्मार्थमपीश्वरार्थम् ।&#x9;036a&lt;br&gt;&#xA;तस्मादहं पाण्डववासुदेवौ योत्स्ये यत्नात्कर्म च पश्य मेऽद्य ॥&#x9;036c&lt;br&gt;&#xA;&#39;शल्याद्याहं सङ्गतः पाण्डवेन मुच्येयं चेज्जीवमानः कथञ्चित् ।&#x9;037a&lt;br&gt;&#xA;शश्वन्मृत्योः स्यामनाधृष्यरूपो व्यक्तं तस्मात्संयुगाद्विप्रमुक्ताः&#39; ॥&#x9;037c&lt;br&gt;&#xA;अस्त्रं ब्राह्मं मनसा सञ्जपन्वै यदाऽस्यते क्रोधितः सव्यसाची ।&#x9;038a&lt;br&gt;&#xA;तदापि मे नैव मुच्येत पार्थो न चेत्पतेद्विषमे मेऽद्य चक्रम् ॥&#x9;038c&lt;br&gt;&#xA;अस्त्राणि विद्ध्वा समरे गतानि ब्राह्माणि दिव्यान्यथ मानुषाणि ।&#x9;039a&lt;br&gt;&#xA;आसादयिष्याम्यहमुग्रवीर्यं नागोत्तमं नाग इव प्रभिन्नः ॥&#x9;039c&lt;br&gt;&#xA;वैवस्वताद्दण्डहस्ताद्वरुणाद्वापि पाशिनः ।&#x9;040a&lt;br&gt;&#xA;सगदाद्वा धनपतेः सवज्राद्वा सुराधिपात् ॥&#x9;040c&lt;br&gt;&#xA;अथान्यस्मादपि सुरादमित्रादाततायिनः ।&#x9;041a&lt;br&gt;&#xA;इति शल्य विजानीहि यथा नाहं बिभेम्युत ॥&#x9;041c&lt;br&gt;&#xA;तस्मान्न मे भयं पार्थान्नापि चैव जनार्दनात् ।&#x9;042a&lt;br&gt;&#xA;सह युद्धं हि मे ताभ्यां साम्पराये भविष्यति ॥&#x9;042c&lt;br&gt;&#xA;श्वभ्रे ते पततां चक्रमिति मां ब्राह्मणोऽब्रवीत् ।&#x9;043a&lt;br&gt;&#xA;युध्यमानस्य सङ्ग्रामे प्राप्तस्यैकायनं भयम् ॥&#x9;043c&lt;br&gt;&#xA;तस्माद्बिभेमि बलवद्ब्राह्मणव्याहृतादहम् ।&#x9;044a&lt;br&gt;&#xA;एते हि सोमराजान ईश्वराः सुखदुःखयोः ॥&#x9;044c&lt;br&gt;&#xA;कदाचिद्ब्राह्मणस्याथ योग्यहेतेरहं नृप ।&#x9;045a&lt;br&gt;&#xA;अजानन्नक्षिपं बाणं घोररूपं भयावहम् ॥&#x9;045c&lt;br&gt;&#xA;होमधेन्वास्ततो वत्सः प्रमत्त इषुणा हतः ।&#x9;046a&lt;br&gt;&#xA;चरन्वै विजने शल्य ततोऽनु व्याजहार सः ॥&#x9;046c&lt;br&gt;&#xA;यस्माद्वत्सस्त्वया चात्र होमधेन्वा हतो नृप ।&#x9;047a&lt;br&gt;&#xA;तस्मात्त्वमपि राधेय वाक्शल्यं महदाप्नुहि ॥&#x9;047c&lt;br&gt;&#xA;श्वभ्रे ते पतिता चक्रं युध्यमानस्य शत्रुणा ।&#x9;048a&lt;br&gt;&#xA;प्राप्त एकायने काले मृत्युसाधारणे त्वयि ॥&#x9;048c&lt;br&gt;&#xA;स्पर्धसे येन सङ्ग्रामे यदर्थं घटसेऽनिशम् ।&#x9;049a&lt;br&gt;&#xA;तत एव ध्रुवं मृत्युं सूत प्राप्स्यसि संयुगे ॥&#x9;049c&lt;br&gt;&#xA;अहं प्रसादयाञ्चक्रे ब्राह्मणं संशितव्रतम् ॥&#x9;050ac&lt;br&gt;&#xA;गवां दशशतं वित्तं बलीवर्दांश्च षट्शतम् ।&#x9;051a&lt;br&gt;&#xA;प्रच्छन्नं काञ्चनैः कामं ब्राह्मणार्थमहं तदा ॥&#x9;051c&lt;br&gt;&#xA;दासीशतं निष्ककण्ठं शतमश्वतरीरथान् ।&#x9;052a&lt;br&gt;&#xA;कन्यानां निष्ककण्ठीनां सहस्रं समलङ्कृतम् ॥&#x9;052c&lt;br&gt;&#xA;ईषादन्तान्नागशतान्दासीदासशतानि च ।&#x9;053a&lt;br&gt;&#xA;दद्मि तैर्द्विजमुख्यो मे प्रसादं न चकार सः ॥&#x9;053c&lt;br&gt;&#xA;कृष्णानां श्वेतवत्सानां गोशतानि चतुर्दश ।&#x9;054a&lt;br&gt;&#xA;ददन्हि न लभे तस्मात्प्रसादं द्विजसत्तमात् ॥&#x9;054c&lt;br&gt;&#xA;यत्किञ्चिन्मामकं वित्तं त्वदधीनं करोमि तत् ।&#x9;055a&lt;br&gt;&#xA;इति मां याचमानं वै ब्राह्मणः प्रत्यवारयत् ।&#x9;055c&lt;br&gt;&#xA;क्रोधदीप्तेक्षणः शळ्य निर्दहन्निव चक्षुषा ॥&#x9;055e&lt;br&gt;&#xA;व्याहृतं यन्मया सूत तत्तथा न तदन्यथा ।&#x9;056a&lt;br&gt;&#xA;अनृतोक्तं प्रजां हन्यात्ततः पापमवाप्नुयाम् ॥&#x9;056c&lt;br&gt;&#xA;तस्माद्धर्माभिरक्षार्थं नानृतं वक्तुमुत्सहे ।&#x9;057a&lt;br&gt;&#xA;मा त्वं ब्रह्मगतिं हिंस्याः प्रायश्चित्तं कृतं त्वया ॥&#x9;057c&lt;br&gt;&#xA;मद्वाक्यं नानृतं लोके कश्चित्कुर्यात्समाप्नुहि ।&#x9;058a&lt;br&gt;&#xA;&#39;यन्मयोक्तं सरोषेण गच्छ सूतज माचिरम् ॥&#x9;058c&lt;br&gt;&#xA;इति मामसकृत्क्रुद्धः स उवाच द्विजोत्तमः ।&#x9;059a&lt;br&gt;&#xA;एते हि सोमराजान ईश्वराः सुखदुःखयोः ॥&#x9;059c&lt;br&gt;&#xA;नाहं बिभेमि बीभत्सोर्न शल्य मधुसूदनाम् ।&#x9;060a&lt;br&gt;&#xA;तस्माद्बिभेम्यहं शापात्तेन सत्येन ते शपे ॥&#x9;060c&lt;br&gt;&#xA;सह युद्धं समेताभ्यामद्येदं समुपस्थितम् ।&#x9;061a&lt;br&gt;&#xA;युद्धेऽस्मिञ्जीवितं मेऽद्य शल्य संशयमागतम् ॥&#x9;061c&lt;br&gt;&#xA;शक्रोऽप्यमरराट् ताभ्यामुपगम्याहवं सह ।&#x9;062a&lt;br&gt;&#xA;संशयं परमं गच्छेत्कथं वा मन्यते भवान् ॥&#x9;062c&lt;br&gt;&#xA;इत्येवं ते मयाऽऽख्यातं क्षिप्तेन न सुहृत्तया ।&#x9;063a&lt;br&gt;&#xA;जानामि त्वाऽधिक्षिपन्तं दोषमात्मगतं शृणु&#39; ॥ ॥&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/037/</guid>
      <description>&lt;p&gt;अध्यायः 037&lt;/p&gt;&#xA;&lt;p&gt;कर्णेन सोपहासं शल्यगर्हणम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः पुनर्महाराज मद्रराजमरिन्दमः ।&#x9;001a&lt;br&gt;&#xA;अभ्यभाषत राधेयः सन्निवार्योत्तरं वचः ॥&#x9;001c&lt;br&gt;&#xA;निर्भर्त्सनार्थं शल्य त्वं यत्तु जल्पितवानसि ।&#x9;002a&lt;br&gt;&#xA;नाहं शक्यस्त्वया वाचा विभीषयितुमाहवे ॥&#x9;002c&lt;br&gt;&#xA;यदि मां देवताः सर्वा योधयेयुः सवासवाः ।&#x9;003a&lt;br&gt;&#xA;तथापि मे भयं न स्यात्किमु पार्थात्सकेशवात् ॥&#x9;003c&lt;br&gt;&#xA;नाहं भीषयितुं शक्यः शुद्धकर्णा महाहवे ।&#x9;004a&lt;br&gt;&#xA;अभिजानीहि शक्तस्त्वमन्यं भीषयितुं रणे ॥&#x9;004c&lt;br&gt;&#xA;नीचस्य बलमेतावत्पारुष्यं यत्त्वमात्थ माम् ।&#x9;005a&lt;br&gt;&#xA;अशक्तो हि गुणान्वक्तुं वल्गसे बहु दुर्मते ॥&#x9;005c&lt;br&gt;&#xA;न हि कर्णः समुद्भूतो भयार्थमिह मद्रक ।&#x9;006a&lt;br&gt;&#xA;विक्रमार्थमहं जातो यशोर्थं च तथाऽऽत्मनः ॥&#x9;006c&lt;br&gt;&#xA;सखिभावेन सौहार्दान्मितत्रभावेन चैव हि ।&#x9;007a&lt;br&gt;&#xA;कारणैस्त्रिभिरेतैस्त्वं शल्य जीवसि साम्प्रतम् ॥&#x9;007c&lt;br&gt;&#xA;राज्ञश्च धार्तराष्ट्रस्य कार्यं सुमहदुद्यतम् ।&#x9;008a&lt;br&gt;&#xA;मयि तच्चाहितं शल्य तेन जीवसि मे क्षणम् ॥&#x9;008c&lt;br&gt;&#xA;कृतश्च समयः पूर्वं क्षन्तव्यं विप्रियं तव ।&#x9;009a&lt;br&gt;&#xA;&#39;समयः परिपाल्यो मे तेन जीवसि साम्प्रतम्&#39; ॥&#x9;009c&lt;br&gt;&#xA;ऋते शल्यसहस्रेण विजयेयमहं परान् ।&#x9;010a&lt;br&gt;&#xA;मित्रद्रोहस्तु पापीयानिति जीवसि साम्प्रतम् ॥&#x9;010c&lt;br&gt;&#xA;शल्य उवाच ।&#x9;011&lt;br&gt;&#xA;आर्तप्रलापांस्त्वं कर्ण यान्ब्रवीषि परान्प्रति ।&#x9;011a&lt;br&gt;&#xA;न ते कर्णसहस्रेण शक्या जेतुं परे युधि ॥&#x9;011c&lt;br&gt;&#xA;सञ्जय उवाच ।&#x9;012&lt;br&gt;&#xA;तथा ब्रुवन्तं परुषं कर्णो मद्राधिपं तदा ।&#x9;012a&lt;br&gt;&#xA;परुषं द्विगुणं भूयः प्रोवाचाप्रियदर्शनम् ॥&#x9;012c&lt;br&gt;&#xA;इदं त्वमेकाग्रमनाः शृणु मद्रजनाधिप ।&#x9;013a&lt;br&gt;&#xA;सन्निधौ धृतराष्ट्रस्य प्रोच्यमानं मया श्रुतम् ॥&#x9;013c&lt;br&gt;&#xA;देशांश्च विविधांश्चित्रान्पूर्ववृत्तांश्च पार्थिवान् ।&#x9;014a&lt;br&gt;&#xA;ब्राह्मणाः कथयन्ति स्म धृतराष्ट्रनिवेशने ॥&#x9;014c&lt;br&gt;&#xA;तत्र वृद्धः पुरावृत्ताः कथाः कश्चिद्द्विजोत्तमः ।&#x9;015a&lt;br&gt;&#xA;बाह्लीकदेशं मद्रांश्च कुत्सयन्वाक्यमब्रवीत् ॥&#x9;015c&lt;br&gt;&#xA;बहिष्कृता हिमवता गङ्गया च तिरस्कृताः ।&#x9;016a&lt;br&gt;&#xA;सरस्वत्या यमुनया कुरुक्षेत्रेण चापि ये ॥&#x9;016c&lt;br&gt;&#xA;पञ्चानां सिन्धुषष्ठानां नदीनां येऽन्तराश्रिताः ।&#x9;017a&lt;br&gt;&#xA;तान्धर्मबाह्यानशुचीन्बाह्लीकानपि वर्जयेत् ॥&#x9;017c&lt;br&gt;&#xA;गोवर्धनो नाम वटः सुभाण्डं नाम पत्तनम् ।&#x9;018a&lt;br&gt;&#xA;एतद्राजन्कलिद्वारमाकुमारात्स्मराम्यहम् ॥&#x9;018c&lt;br&gt;&#xA;कार्येणात्यर्थगूढेन बाह्लीकेषूषितं मया ।&#x9;019a&lt;br&gt;&#xA;तत एषां समाचारः संवासाद्विदितो मया ॥&#x9;019c&lt;br&gt;&#xA;शाकलं नाम नगरमापगानामनिम्नगा ।&#x9;020a&lt;br&gt;&#xA;चण्डाला नाम बाह्लीकास्तेषां वृत्तं सुनिन्दितम् ॥&#x9;020c&lt;br&gt;&#xA;पानं गुडासवं पीत्वा गोमांसं लशुनैः सह ।&#x9;021a&lt;br&gt;&#xA;अपूपसक्तुमद्यानामाशिताः शीलवर्जिताः ॥&#x9;021c&lt;br&gt;&#xA;गायन्त्यथ च नृत्यन्ति स्त्रियो मत्ता विवाससः ।&#x9;022a&lt;br&gt;&#xA;नगरापणवेशेषु बहिर्माल्यानुलेपनाः ॥&#x9;022c&lt;br&gt;&#xA;मत्ताः प्रगीतविरुतैः खरोष्ट्रनिनदोपमैः ।&#x9;023a&lt;br&gt;&#xA;अनावृता मैथुने ताः कामचाराश्च सर्वशः ॥&#x9;023c&lt;br&gt;&#xA;आहुरन्योन्यसूक्तानि प्रब्रुवाणा मदोत्कटाः ।&#x9;024a&lt;br&gt;&#xA;हेहतेहेहतेत्येवं स्वामिभर्तृहतेति च ॥&#x9;024c&lt;br&gt;&#xA;आक्रोशन्त्यः प्रनृत्यन्ति व्रात्याः पर्वस्वसंयताः ।&#x9;025a&lt;br&gt;&#xA;तासां किलावलिप्तानां निवसन्कुरुजाङ्गले ॥&#x9;025c&lt;br&gt;&#xA;कश्चिद्बाह्लीकदुष्टानां नातिहृष्टमना जगौ ।&#x9;026a&lt;br&gt;&#xA;सा नूनं बृहती गौरी सूक्ष्मकम्बलवासिनी ॥&#x9;026c&lt;br&gt;&#xA;मामनुस्मरती शेते बाह्लीकं कुरुवासिनम् ।&#x9;027a&lt;br&gt;&#xA;शतद्रुं नु कदा तीर्त्वा तां च रम्यामिरावतीम् ।&#x9;027c&lt;br&gt;&#xA;गत्वा स्वदेशं द्रक्ष्यामि स्थूलजङ्घाः शुभाः स्त्रियः ॥&#x9;027e&lt;br&gt;&#xA;मनःशिलोज्ज्वलापाङ्ग्यो गौर्यस्ताः काकुकूजिताः ।&#x9;028a&lt;br&gt;&#xA;कम्बलाजिनसंवीता रुदन्त्यः प्रियदर्शनाः ॥&#x9;028c&lt;br&gt;&#xA;मृदङ्गानकशङ्खानां मर्दलानां च निःस्वनैः ।&#x9;029a&lt;br&gt;&#xA;खरोष्ट्राश्वतरैश्चैव मत्ता यास्यामहे सुखम् ॥&#x9;029c&lt;br&gt;&#xA;शमीपीलुकरीराणां वनेषु सुखवर्त्मसु ।&#x9;030a&lt;br&gt;&#xA;अपूपान्सक्तुपिण्डांश्च प्राश्नन्तो मथितान्वितान् ॥&#x9;030c&lt;br&gt;&#xA;पथिषु प्रबलो भूत्वा तथा सम्पततोऽध्वगान् ।&#x9;031a&lt;br&gt;&#xA;चेलापहारं कुर्वाणास्ताडयिष्याम भूयसः ॥&#x9;031c&lt;br&gt;&#xA;एवंशीलेषु व्रात्येषु बाह्लीकेषु दुरात्मसु ।&#x9;032a&lt;br&gt;&#xA;कश्चेतयानो निवसेन्मुहूर्तमपि मानवः ॥&#x9;032a&lt;br&gt;&#xA;कर्ण उवाच ।&#x9;033&lt;br&gt;&#xA;ईदृशा ब्राह्मणेनोक्ता बाह्लीका मोघचारिणः ।&#x9;033a&lt;br&gt;&#xA;येषां षड्भागहर्ता त्वमुभयोः पुण्यपापयोः ॥&#x9;033c&lt;br&gt;&#xA;इत्युक्त्वा ब्राह्मणः साधुरुत्तरं पुनरुक्तवान् ।&#x9;034a&lt;br&gt;&#xA;बाह्लीकेष्वविनीतेषु प्रोच्यमानं निबोध तत् ॥&#x9;034c&lt;br&gt;&#xA;तत्र स्म राक्षसी गाति सदा कृष्णचतुर्दशीम् ।&#x9;035a&lt;br&gt;&#xA;नगरे शाकले स्फीते आहत्य निशि दुन्दुभिम् ॥&#x9;035c&lt;br&gt;&#xA;कथं वस्तादृशो गाथाः पुनर्गास्यामि शाकले ।&#x9;036a&lt;br&gt;&#xA;गव्यस्य तृप्ता मांसस्य पीत्वा गौडं सुरासवम् ॥&#x9;036c&lt;br&gt;&#xA;गौरीभिः सह नारीभिर्बृहतीभिः स्वलङ्कृता ।&#x9;037a&lt;br&gt;&#xA;पलाण्डुगण्डूषयुताः खादन्तश्चेशिकान्बहून् ॥&#x9;037c&lt;br&gt;&#xA;वाराहं कौक्कुटं मांसं गव्यं गार्दभमौष्ट्रकम् ।&#x9;038a&lt;br&gt;&#xA;धानाश्च ये न खादन्ति तेषां जन्म निरर्थकम् ॥&#x9;038c&lt;br&gt;&#xA;एवं गायन्ति ये मत्ताः शीधुना पीलुकावने ।&#x9;039a&lt;br&gt;&#xA;सबालवृद्धाः क्रन्दन्ति तेषां धर्मः कथं भवेत् ॥&#x9;039c&lt;br&gt;&#xA;यत्र लोकेश्वरः कृष्णो देवदेवो जनार्दनः ।&#x9;040a&lt;br&gt;&#xA;विस्मृतः पुरुषैरुग्रैस्तेषां धर्मः कथं भवेत् ॥&#x9;040c&lt;br&gt;&#xA;इति शल्य विजानीहि हन्त भूयो ब्रवीमि ते ।&#x9;041a&lt;br&gt;&#xA;यदन्योप्युक्तवानस्मान्ब्राह्मणः कुरुसंसदि ॥&#x9;041c&lt;br&gt;&#xA;पञ्चनद्यो वहन्त्येता यत्र पीलुवनान्युत ।&#x9;042a&lt;br&gt;&#xA;शतद्रुश्च विपाशा च तृतीयैरावती तथा ॥&#x9;042c&lt;br&gt;&#xA;चन्द्रभागा वितस्ता च सिन्धुषष्ठा महानदी ।&#x9;043a&lt;br&gt;&#xA;आरट्टा नाम बह्लीका एतेष्वार्यो हि नो वसेत् ॥&#x9;043c&lt;br&gt;&#xA;व्रात्यानां दासमीयानां विदेहानामयज्वनाम् ।&#x9;044a&lt;br&gt;&#xA;न देवाः प्रतिगृह्णन्ति पितरो ब्राह्मणास्तथा ॥&#x9;044c&lt;br&gt;&#xA;तेषां प्रनष्टधर्माणां बाह्लीकानामिति श्रुतिः ।&#x9;045a&lt;br&gt;&#xA;ब्राह्मणेन यथा प्रोक्तं विदुषा साधुसंसदि ॥&#x9;045c&lt;br&gt;&#xA;काष्ठकुण्डेषु बाह्लीका मृण्मयेषु च भुञ्जते ।&#x9;046a&lt;br&gt;&#xA;सक्तुमद्यावलिप्तेषु श्वावलीढेषु निर्घृणाः ॥&#x9;046c&lt;br&gt;&#xA;आविकं चौष्ट्रिकं चैव क्षीरं गार्दभमेव च ।&#x9;047a&lt;br&gt;&#xA;तद्विकारांश्च बाह्लीकाः खादन्ति च पिबन्ति च ॥&#x9;047c&lt;br&gt;&#xA;पात्रसङ्करिणो जाल्माः सर्वान्नक्षीरभोजनाः ।&#x9;048a&lt;br&gt;&#xA;आरट्टा नाम बाह्लीका वर्जनीया विपश्चिता ॥&#x9;048c&lt;br&gt;&#xA;इति शल्य विजानीहि हन्त भूयो ब्रवीमि ते ।&#x9;049a&lt;br&gt;&#xA;यदन्योऽप्युक्तवान्मह्यं ब्राह्मणः कुरुसंसदि ॥&#x9;049c&lt;br&gt;&#xA;युगन्धरे पयः पीत्वा प्रोष्य चाप्यच्युतस्थले ।&#x9;050a&lt;br&gt;&#xA;तद्वद्भूतिलये स्नात्वा कथं स्वर्गं गमिष्यति ॥&#x9;050c&lt;br&gt;&#xA;पञ्चनद्यो वहन्त्येता यत्र निःसृत्य पर्वतात् ।&#x9;051a&lt;br&gt;&#xA;आरट्टा नाम बाह्लीका न तेष्वार्यो द्व्यहं वसेत् ॥&#x9;051c&lt;br&gt;&#xA;बाह्लीका नाम हीकश्च विपाशायां पिशाचकौ ।&#x9;052a&lt;br&gt;&#xA;तयोरपत्यं बाह्लीका नैषा सृष्टिः प्रजापतेः ॥&#x9;052c&lt;br&gt;&#xA;ते कथं विविधान्धर्माञ्ज्ञास्यन्ते हीनयोनयः ॥&#x9;053ac&lt;br&gt;&#xA;कारस्करान्माहिषकान्करम्भान्कटकालिकान् ।&#x9;054a&lt;br&gt;&#xA;कर्करान्वीरकान्वीरा उन्मत्तांश्च विवर्जयेत् ॥&#x9;054c&lt;br&gt;&#xA;इति तीर्थानुसञ्चारी राक्षसी काचिदब्रवीत् ।&#x9;055a&lt;br&gt;&#xA;एकरात्रमुषित्वेह महोलूखलमेखला ॥&#x9;055c&lt;br&gt;&#xA;आरट्टा नाम ते देशा बाह्लीकं नाम तद्वनम् ।&#x9;056a&lt;br&gt;&#xA;वसातिसिन्धुसौवीरा इति प्रायोऽतिकुत्सिताः ॥ ॥&#x9;056c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/038/</guid>
      <description>&lt;p&gt;अध्यायः 038&lt;/p&gt;&#xA;&lt;p&gt;शल्यकर्णयोर्वाक्कलहः ॥ 1 ॥ दुर्योधनेन तयोः सान्त्वनम् ॥ 2 ॥&lt;/p&gt;&#xA;&lt;p&gt;कर्ण उवाच ।&#x9;001&lt;br&gt;&#xA;इति शल्य विजानीहि हन्त भूयो ब्रवीमि ते ।&#x9;001a&lt;br&gt;&#xA;उन्यमानं मया सम्यक्त्वमेकाग्रमनाः शृणु ॥&#x9;001c&lt;br&gt;&#xA;ब्राह्मणः किल नो गेहमध्यगच्छत्पुराऽतिथिः ।&#x9;002a&lt;br&gt;&#xA;आचारं तत्र सम्प्रेक्ष्य प्रीतो वचनमब्रवीत् ॥&#x9;002c&lt;br&gt;&#xA;मया हिमवतः शृङ्गमेकेनाध्युषितं चिरम् ।&#x9;003a&lt;br&gt;&#xA;दृष्टाश्च बहवो देशा नानाधर्मसमावृताः ॥&#x9;003c&lt;br&gt;&#xA;न च केन च धर्मेण विरुध्यन्ते प्रजा इमाः ।&#x9;004a&lt;br&gt;&#xA;सर्वाश्चाप्याचरन्धर्मं यदुक्तं वेदपारगैः ॥&#x9;004c&lt;br&gt;&#xA;अटता तु मया देशान्नानाधर्मसमाकुलान् ।&#x9;005a&lt;br&gt;&#xA;आगच्छता महाराज बाह्लीकेषु निशामितम् ॥&#x9;005c&lt;br&gt;&#xA;तत्र वै ब्राह्मणो भूत्वा पुनर्भवति क्षत्रियः ।&#x9;006a&lt;br&gt;&#xA;वैश्यः शूद्रश्च बाह्लीकस्ततो भवति नापितः ॥&#x9;006c&lt;br&gt;&#xA;नापितश्च ततो भूत्वा पुनर्भवति ब्राह्मणः ।&#x9;007a&lt;br&gt;&#xA;द्विजो भूत्वा च तत्रैव पुनर्दासोऽभिजायते ॥&#x9;007c&lt;br&gt;&#xA;भवन्त्येककुले विप्राः शिष्टा ये कामचारिणः ।&#x9;008a&lt;br&gt;&#xA;गान्धारा मद्रकाश्चैव बाह्लीकाश्चाप्यतेजसः ॥&#x9;008c&lt;br&gt;&#xA;एतन्मया श्रुतं तत्र धर्मसङ्करकारकम् ।&#x9;009a&lt;br&gt;&#xA;कृत्स्नामटित्वा पृथिवीं बाह्लीकेषु विपर्ययः ॥&#x9;009c&lt;br&gt;&#xA;इति शल्य विजानीहि हन्त भूयो ब्रवीमि ते ।&#x9;010a&lt;br&gt;&#xA;यदप्यन्योऽब्रवीद्वाक्यं बाह्लीकानां विकुत्सितं ॥&#x9;010c&lt;br&gt;&#xA;आनीयेहाक्षता काचिदारट्टात्किल दस्युभिः ।&#x9;011a&lt;br&gt;&#xA;अधर्मतश्चोपयाता सा तानभ्यशपत्ततः ॥&#x9;011c&lt;br&gt;&#xA;बालां बन्धुमतीं यन्मामधर्मेणोपगच्छथ ।&#x9;012a&lt;br&gt;&#xA;तस्मात्कुमार्यः स्वैरिण्यो भविष्यन्ति कुलेषु वः ॥&#x9;012c&lt;br&gt;&#xA;न चैवास्मात्प्रमोक्षध्वं घोराच्छापान्नराधमाः ।&#x9;013a&lt;br&gt;&#xA;तस्मात्तेषां भागहरः कथं धर्मान्वदिष्यसि ॥&#x9;013c&lt;br&gt;&#xA;कुरवः सहपाञ्चालाः साल्वा मात्स्याः सनैमिशाः ।&#x9;014a&lt;br&gt;&#xA;कोसलाः काशपौण्ड्राश्च कालिङ्गा मागधास्तथा ॥&#x9;014c&lt;br&gt;&#xA;चेदयश्च महाभागा धर्मं जानन्ति शाश्वतम् ।&#x9;015a&lt;br&gt;&#xA;नानादेशेष्वसन्तश्च प्रायो बाह्यालयानृते ॥&#x9;015c&lt;br&gt;&#xA;आमत्स्येभ्यः कुरुपाञ्चालसाल्वा आनैमिशाच्चेदयो ये विशिष्टाः ।&#x9;016a&lt;br&gt;&#xA;धर्मं पुराणमुपजीवन्ति सन्तो मद्रानृते पाञ्चनदांश्च जिह्मान् ॥&#x9;016c&lt;br&gt;&#xA;एवं विद्वान्धर्मकथासु राजंस्तूष्णीम्भूतः शल्य भवेः सदा त्वम् ।&#x9;017a&lt;br&gt;&#xA;त्वं तस्य गोप्ता च जनस्य राजा षड्भागहर्ता शुभदुष्कृतस्य ॥&#x9;017c&lt;br&gt;&#xA;अथवा दुष्कृतस्य त्वं हर्ता तेषामरक्षिता ।&#x9;018a&lt;br&gt;&#xA;रक्षिता पुण्यभाग्राजा प्रजानां त्वं ह्यपुण्यभाक् ॥&#x9;018c&lt;br&gt;&#xA;पूज्यमाने पुरा धर्मे सर्वदेशेषु शाश्वते ।&#x9;019a&lt;br&gt;&#xA;धर्मं पाञ्चनदं दृष्ट्वा धिगित्याह पितामहः ॥&#x9;019c&lt;br&gt;&#xA;व्रात्यानां दाशकीयानां कृतेऽप्यशुभकर्मणाम् ।&#x9;020a&lt;br&gt;&#xA;ब्रह्मणा निन्दितान्धर्मान्कश्चित्सिद्धात्मकोऽब्रवीत् ॥&#x9;020c&lt;br&gt;&#xA;इति पाञ्चनदं धर्ममवमेने पितामहः ।&#x9;021a&lt;br&gt;&#xA;स्वधर्मस्थेषु वर्णेषु सोऽप्येतान्नाभ्यपूजयत् ॥&#x9;021c&lt;br&gt;&#xA;इति शल्य विजानीहि हन्त भूयो ब्रवीमि ते ।&#x9;022a&lt;br&gt;&#xA;कल्माषपादः सरसि निमज्जन्राक्षसोऽब्रवीत् ॥&#x9;022c&lt;br&gt;&#xA;क्षत्रियस्य मलं भैक्ष्यं ब्राह्मणस्याश्रुतं मलम् ।&#x9;023a&lt;br&gt;&#xA;मलं पृथिव्या बाह्लीकाः स्त्रीणां कौतूहलं मलम् ॥&#x9;023c&lt;br&gt;&#xA;निमज्जमानमुद्धृत्य कश्चिद्राजा निशाचरम् ।&#x9;024a&lt;br&gt;&#xA;अपृच्छत्तेन चाख्यातं तच्छृणुष्व नराधिप ॥&#x9;024c&lt;br&gt;&#xA;मानुषाणां मलं म्लेच्छा म्लेच्छानां मुष्टिका मलम् ।&#x9;025a&lt;br&gt;&#xA;मुष्टिकानां मलं षण्ढाः षण्ढानां राजयाजकाः ॥&#x9;025c&lt;br&gt;&#xA;राजयाजकयाज्यानां मद्रकाणां च यन्मलम् ।&#x9;026a&lt;br&gt;&#xA;तद्भवेद्वै तव मलं यद्यस्मान्न विमुञ्चसि ॥&#x9;026c&lt;br&gt;&#xA;इति रक्षोपसृष्टेषु विषवीर्यहतेषु च ।&#x9;027a&lt;br&gt;&#xA;विद्वद्भिर्भेषजं दृष्टं संसिद्धवचनोत्तरम् ॥&#x9;027c&lt;br&gt;&#xA;ब्राह्म्याः पञ्चालाः कौरवेयास्तु धर्म्याः सत्या मत्स्याः शूरसेनाश्च याज्याः ।&#x9;028a&lt;br&gt;&#xA;प्राच्या दासा वृषला दाक्षिणात्याः स्तेना बाह्लीकाः सङ्कार वै सुराष्ट्राः ॥&#x9;028c&lt;br&gt;&#xA;कृतघ्नता परवित्तापहारो मद्यपानं गुरुदारावमर्दः ।&#x9;029a&lt;br&gt;&#xA;वाक्पारुष्यं गोवधो रात्रिचर्या बहिर्गेहं परवस्त्रोपभोगः ॥&#x9;029c&lt;br&gt;&#xA;येषां धर्मस्तान्प्रति नास्त्यधर्मो ह्यारट्टजान्पाञ्चनदान्धिगस्तु ।&#x9;030a&lt;br&gt;&#xA;आपाञ्चालाः कुरवो नैमिशाश्चमत्स्याश्चैवाप्यनुजानन्ति धर्मम् ।&#x9;030c&lt;br&gt;&#xA;अथोदीच्याश्चेदयो मागधाश्च शिष्टान्धर्मानुपजीवन्ति वृद्धाः ॥&#x9;030e&lt;br&gt;&#xA;प्राचीं दिशं श्रिता देवा जातवेदःपुरोगमाः ।&#x9;031a&lt;br&gt;&#xA;दक्षिणा पितृभिर्गुप्ता यमेन शुभकर्मणा ॥&#x9;031c&lt;br&gt;&#xA;प्रतीचीं वरुणः पाति पालयन्नसुरान्बहून् ।&#x9;032a&lt;br&gt;&#xA;उदीचीं भगवान्सोमो ब्रह्मा च ब्राह्मणैः सह ॥&#x9;032c&lt;br&gt;&#xA;रक्षःपिशाचान्हिमवान्गुह्यकान्गन्धमादनः ।&#x9;033a&lt;br&gt;&#xA;ध्रुवं सर्वाणि भूतानि विष्णुः पाति सुरोत्तमः ॥&#x9;033c&lt;br&gt;&#xA;इङ्गितज्ञाश्च मगधाः प्रेक्षितज्ञाश्च कोसलाः ।&#x9;034a&lt;br&gt;&#xA;अर्धोक्ताः कुरुपाञ्चालाः सर्वोक्ता दाक्षिणापथाः ॥&#x9;034c&lt;br&gt;&#xA;पार्वतीयाश्च विषमा यथैव गिरयस्तथा ।&#x9;035a&lt;br&gt;&#xA;सर्वज्ञा यवना राजञ्शूराश्चैव विशेषतः ।&#x9;035c&lt;br&gt;&#xA;म्लेच्छाः स्वसञ्ज्ञानियता नानुक्तमितरे जनाः ॥&#x9;035e&lt;br&gt;&#xA;प्रतिरब्धास्तु बाह्लीका न च केचन मद्रकाः ।&#x9;036a&lt;br&gt;&#xA;स त्वमेतादृशः शल्य नोत्तरं वक्तुमर्हसि ॥&#x9;036c&lt;br&gt;&#xA;एवं ज्ञात्वा जोषमास्स्व प्रतीपं मा स्म क्रुद्धः पापभृतां वरिष्ठ ।&#x9;037a&lt;br&gt;&#xA;पूर्वं हत्वा त्वां सपुत्रं बलैश्च पश्चाद्धंस्ये वासुदेवार्जुनौ च ॥&#x9;037c&lt;br&gt;&#xA;शल्य उवाच ।&#x9;038&lt;br&gt;&#xA;आतुराणां परित्यागः स्वदारसुतविक्रयः ।&#x9;038a&lt;br&gt;&#xA;अङ्गे प्रवर्तते कर्ण येषामधिपतिर्भवान् ॥&#x9;038c&lt;br&gt;&#xA;रथातिरथसङ्ख्यायां यत्त्वां भीष्मस्तदाब्रवीत् ।&#x9;039a&lt;br&gt;&#xA;तान्विदित्वाऽत्मनो दोषान्निर्मन्युर्भव मा क्रुधः ॥&#x9;039c&lt;br&gt;&#xA;सर्वत्र ब्राह्मणाः सन्ति सन्ति सर्वत्र क्षत्रियाः ।&#x9;040a&lt;br&gt;&#xA;वैश्याः शूद्रास्तथा कर्ण स्त्रियः साध्व्यश्च सुव्रताः ॥&#x9;040c&lt;br&gt;&#xA;रमन्ते चोपहासेन पुरुषाः पुरुषैः सह ।&#x9;041a&lt;br&gt;&#xA;अन्योन्येन रताः क्षीबा देशेदेशे च मैथुनम् ॥&#x9;041c&lt;br&gt;&#xA;परवाच्येषु निपुणः सर्वो भवति सर्वदा ।&#x9;042a&lt;br&gt;&#xA;आत्मवाच्यं न जानीते जानन्नपि च मुह्यति ॥&#x9;042c&lt;br&gt;&#xA;सर्वत्र सन्ति राजनः स्वंस्वं धर्ममनुव्रताः ।&#x9;043a&lt;br&gt;&#xA;दुर्मनुष्यान्निगृह्णन्ति सन्ति सर्वत्र धार्मिकाः ॥&#x9;043c&lt;br&gt;&#xA;न कर्ण देशसामान्यात्सर्वः पापं निषेवते ।&#x9;044a&lt;br&gt;&#xA;यादृशाः स्वस्वभावेन देशांस्तांस्तादृशान्विदुः ॥&#x9;044c&lt;br&gt;&#xA;सञ्जय उवाच ।&#x9;045&lt;br&gt;&#xA;ततो दुर्योधनो राजा कर्णशल्याववारयत् ।&#x9;045a&lt;br&gt;&#xA;सखिभावेन राधेयं शल्यं सौजन्यकेन च ॥&#x9;045c&lt;br&gt;&#xA;ततो निवारितः कर्णो धार्तराष्ट्रेण मारिष ।&#x9;046a&lt;br&gt;&#xA;प्रहस्य तत्र राजेन्द्रं यादि शल्येत्यचोदयत् ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/039/</guid>
      <description>&lt;p&gt;अध्यायः 039&lt;/p&gt;&#xA;&lt;p&gt;शल्यकर्णयोः संवादः ॥ 1 ॥ सेनाद्वयस्य परस्परमेलनम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः परानीकभिदं व्यूहमप्रतिमं कृतम् ।&#x9;001a&lt;br&gt;&#xA;समीक्ष्य कर्णः पार्थानां धृष्टधुम्नाभिरक्षितम् ॥&#x9;001c&lt;br&gt;&#xA;प्रययौ रथघोषेण सिंहनादरवेण च ।&#x9;002a&lt;br&gt;&#xA;वादित्राणां च निनदैः कम्पयन्निव मेदिनीम् ॥&#x9;002c&lt;br&gt;&#xA;सञ्जय उवाच ।&#x9;003&lt;br&gt;&#xA;ततः प्रयान्तं राधेयं मद्रराजः स्मयन्निव ।&#x9;003a&lt;br&gt;&#xA;अवधूय इदं वाक्यमब्रवीत्कुरुसन्निधौ ॥&#x9;003c&lt;br&gt;&#xA;चमूं तवेमां विपुलां समृद्धामसङ्ख्येयामश्वनराकुलां च ।&#x9;004a&lt;br&gt;&#xA;तथा प्रवेष्टा समरे धनञ्जयः कक्षं दहन्दीप्त इवाश्रयाशी ॥&#x9;004c&lt;br&gt;&#xA;रथे स्तितौ वीरवरौ वरेण्यौ सिंहस्कन्धौ लोहितपद्मनेत्रौ ।&#x9;005a&lt;br&gt;&#xA;द्रष्टा भवानद्य विना प्रयत्ना त्तथाहि मे शकुना वेदयन्ति ॥&#x9;005c&lt;br&gt;&#xA;अद्य द्रष्टाऽसि तं वीरं श्वेताश्वं कृष्णसारथिम् ।&#x9;006a&lt;br&gt;&#xA;निघ्नन्तं शात्रवान्सङ्ख्ये यं कर्ण परिपृच्छसि ॥&#x9;006c&lt;br&gt;&#xA;अद्य तौ पुरुषव्याघ्रौ लोहिताक्षौ परन्तपौ ।&#x9;007a&lt;br&gt;&#xA;वासुदेवार्जुनौ कर्ण द्रष्टाऽस्यमितविक्रमौ ॥&#x9;007c&lt;br&gt;&#xA;सारथिर्यस्य गोविन्दो गाण्डीवं यस्य कार्मुकम् ।&#x9;008a&lt;br&gt;&#xA;तं चेद्धन्ताऽसि राधेय त्वं नो राजा भविष्यसि ॥&#x9;008c&lt;br&gt;&#xA;प्रवात्येष महावायुरभितस्तव वाहिनीम् । &#x9;009a&lt;br&gt;&#xA;क्रव्यादा व्याहरन्त्येते मृगाः कुर्वन्ति भैरवम् ॥&#x9;009c&lt;br&gt;&#xA;पश्य कर्ण महाघोरं भयं वै रोमहर्षणम् ।&#x9;010a&lt;br&gt;&#xA;अर्कं जीमूतसङ्काशः कबन्धो वार्य तिष्ठति ॥&#x9;010c&lt;br&gt;&#xA;पश्य यूथं मृगशतं मृगाणां सर्वतोदिशम् ।&#x9;011a&lt;br&gt;&#xA;ररास दीप्तलाङ्गूलमादित्यामभि संस्थितम् ॥&#x9;011c&lt;br&gt;&#xA;पश्य काकांश्च गृध्रांश्च समवेतान्सहस्रशः ।&#x9;012a&lt;br&gt;&#xA;आदित्यमभिवीक्षन्ते ह्यशिवाः कर्ण सस्वराः ॥&#x9;012c&lt;br&gt;&#xA;श्वेतवाजिसमायुक्ते तव कर्ण महारथे ।&#x9;013a&lt;br&gt;&#xA;पताकाः प्रज्वलन्त्येता ध्वजश्चातीव कम्पते ॥&#x9;013c&lt;br&gt;&#xA;उदीर्यतो हयान्पश्य महाकायान्महाजवान् ।&#x9;014a&lt;br&gt;&#xA;प्लवमानान्महावीर्यानाकाशे गरुडानिव ॥&#x9;014c&lt;br&gt;&#xA;ध्रुवमेषु निमित्तेषु भूमिमावृत्य पार्थिवाः ।&#x9;015a&lt;br&gt;&#xA;स्वप्स्यन्ति निहताः कर्ण शतशोऽथ सहस्रशः ॥&#x9;015c&lt;br&gt;&#xA;शङ्खानां तुमुलः शब्दः श्रूयते रोमहर्षणः ।&#x9;016a&lt;br&gt;&#xA;आनकानां च राधेय मृदङ्गानां च हन्यताम् ॥&#x9;016c&lt;br&gt;&#xA;शृणु शब्दान्बहुविधान्नराश्वरथवाजिनाम् ।&#x9;017a&lt;br&gt;&#xA;ज्यातलत्रेषुशब्दांश्च शृणु कर्ण महात्मनाम् ॥&#x9;017c&lt;br&gt;&#xA;हेमरूप्यप्रमृष्टानां वाससां शिल्पिनिर्मिताः ।&#x9;018a&lt;br&gt;&#xA;सहेमचन्द्रताराभाः पताकाः किङ्किणीयुताः ॥&#x9;018c&lt;br&gt;&#xA;नानावर्णा रणे भान्ति श्वसनेन प्रकम्पिताः ।&#x9;019a&lt;br&gt;&#xA;पश्य कर्णार्जुनस्यैताः सौदामिन्य इवाम्बुदे ॥&#x9;019c&lt;br&gt;&#xA;ध्वजाः कणकणायन्ते वातेनातिसमीरिताः ।&#x9;020a&lt;br&gt;&#xA;सपताकरथाश्चापि पाञ्चालानां महात्मनाम् ॥&#x9;020c&lt;br&gt;&#xA;एष रेणुः समुद्भूतो दिवमावृत्य तिष्ठति ।&#x9;021a&lt;br&gt;&#xA;गजवाजिप्रणुन्ना च कम्पते कर्ण मेदिनी ॥&#x9;021c&lt;br&gt;&#xA;श्रूयते मेघसङ्काशो रथनेमिस्वनस्तथा ।&#x9;022a&lt;br&gt;&#xA;पश्य कुन्तीसुतं वीरं बीभत्सुमपराजितम् ।&#x9;022c&lt;br&gt;&#xA;प्रहरिष्यन्तमायान्तं कपिप्रवरकेतनम् ॥&#x9;022e&lt;br&gt;&#xA;गजाश्वरथपत्त्योघांस्तावकान्युधि निघ्नतः ।&#x9;023a&lt;br&gt;&#xA;ध्वजाग्रं दृश्यते तस्य ज्याशब्दश्चैव श्रूयते ॥&#x9;023c&lt;br&gt;&#xA;एष संशप्तकान्भूयस्तानेवाभिमुखो गतः ।&#x9;024a&lt;br&gt;&#xA;करोति कदनं चैष सङ्ग्रामे द्विषतां बली ॥&#x9;024c&lt;br&gt;&#xA;सञ्जय उवाच ।&#x9;025&lt;br&gt;&#xA;इति ब्रुवाणं मद्रेशं कर्णः प्रोवाच मन्युमान् ॥&#x9;025a&lt;br&gt;&#xA;पश्य संशप्तकैः क्रुद्धैः समन्तात्समभिद्रुतः ।&#x9;025c&lt;br&gt;&#xA;एष सूर्य इवाम्भोदैश्छन्नः पार्थो न दृश्यते ।&#x9;026a&lt;br&gt;&#xA;एष दान्तोऽर्जुनः शल्य निमग्नः शोकसागरे ॥&#x9;026c&lt;br&gt;&#xA;शल्य उवाच ।&#x9;027&lt;br&gt;&#xA;वरुणं कोऽम्भसा हन्यादिन्धनेन च कोऽनलम् ।&#x9;027a&lt;br&gt;&#xA;कोवाऽनिलं निगृह्णीयात्पिबेद्वा को महार्णवम् ॥&#x9;027c&lt;br&gt;&#xA;ईदृग्रूपमहं मन्ये पार्थस्य युधि निर्जयम् ।&#x9;028a&lt;br&gt;&#xA;न हि शक्योऽर्जुनो जेतुं युधि देवासुरैरपि ॥&#x9;028c&lt;br&gt;&#xA;अथैवं परितोषस्ते वाग्भिस्त्वं सुमाना भव ।&#x9;029a&lt;br&gt;&#xA;न हि शक्यो युधा जेतुमन्यं कुरु मनोरथम् ॥&#x9;029c&lt;br&gt;&#xA;बाहुभ्यामुद्धरेद्भूमिं दहेत्क्रुद्ध इमाः प्रजाः ।&#x9;030a&lt;br&gt;&#xA;पातयेत्त्रिदिवाद्देवान्नार्जुनं समरे जयेत् ॥&#x9;030c&lt;br&gt;&#xA;पश्य कुन्तीसुतं भीमं वीरमक्लिष्टकारिणम् ।&#x9;031a&lt;br&gt;&#xA;प्रहरन्तं महाबाहुं स्थितं मेरुमिवाचलम् ॥&#x9;031c&lt;br&gt;&#xA;अमर्षी पुरुषव्याघ्रः सदा वैरमनुस्मरन् ।&#x9;032a&lt;br&gt;&#xA;एष भीमो जयप्रेप्सुर्युधि तिष्ठति वीर्यवान् ॥&#x9;032c&lt;br&gt;&#xA;एष धर्मभृतां श्रेष्ठो धर्मराजो युधिष्ठिरः ।&#x9;033a&lt;br&gt;&#xA;तिष्ठत्यसुकरः सङ्ख्ये परैः परपुरञ्जयः ॥&#x9;033c&lt;br&gt;&#xA;एतौ च पुरुषव्याघ्रावाश्विनेयौ महारथौ ।&#x9;034a&lt;br&gt;&#xA;नकुलः सहदेवश्च तिष्ठतो युधि दुर्जयौ ॥&#x9;034c&lt;br&gt;&#xA;एते तिष्ठन्ति कार्ष्णेयाः पञ्च पञ्चाचला इव ।&#x9;035a&lt;br&gt;&#xA;योत्स्यमाना महावीर्या भीमार्जुनसमा युधि ॥&#x9;035c&lt;br&gt;&#xA;एते द्रुपदपुत्राश्च धृष्टद्युम्नपुरोगमाः ।&#x9;036a&lt;br&gt;&#xA;हीनाः सत्यजिता वीरास्तिष्ठन्ति परमौजसः ॥&#x9;036c&lt;br&gt;&#xA;यत्र कृष्णार्जुनौ वीरौ यत्र राजा युधिष्ठिरः ।&#x9;037a&lt;br&gt;&#xA;तत्र धर्मश्च सत्यं च यतो धर्मस्ततो जयः ॥&#x9;037c&lt;br&gt;&#xA;इति संवदतोरेव तयोः पुरुषसिंहयोः ।&#x9;038a&lt;br&gt;&#xA;ते सेने समसज्जेतां गङ्गायमुनवद्भृशम् ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/040/</guid>
      <description>&lt;p&gt;अध्यायः 040&lt;/p&gt;&#xA;&lt;p&gt;दुर्योधनेन सेनाप्रोत्साहनम् ॥ 1 ॥ भीमेन दुर्योधनपराजयपूर्वकं गजानीकवधः ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;दुर्योधनस्ततः कर्णमुपेत्य भरतर्षभ ।&#x9;001a&lt;br&gt;&#xA;अब्रवीन्मद्रराजं च तथैवान्यान्महारथान् ॥&#x9;001c&lt;br&gt;&#xA;यदृच्छयाऽयमव्यग्रो धर्मः परमकः सखा ।&#x9;002a&lt;br&gt;&#xA;सुखिनः क्षत्रियाः कर्ण लभन्ते युद्धमीदृशम् ॥&#x9;002c&lt;br&gt;&#xA;यादृशं क्षत्रियैः शूरैः शूराणां दीव्यतां युधि ।&#x9;003a&lt;br&gt;&#xA;इष्टं भवति राधेय तदिदं समुपस्थितम् ॥&#x9;003c&lt;br&gt;&#xA;हत्वा तु पाण्डवान्युद्धे स्थिरामुर्वीं प्रशासथ ।&#x9;004a&lt;br&gt;&#xA;निहता वा परैर्युद्धे वीरलोकानवाप्स्यथ ॥&#x9;004c&lt;br&gt;&#xA;दुर्योधनस्य वचनं श्रुत्वा तत्क्षत्रियर्षभाः ।&#x9;005a&lt;br&gt;&#xA;सिंहनादानुदक्रोशन्वादित्राणि च जघ्निरे ॥&#x9;005c&lt;br&gt;&#xA;तस्मिन्प्रमुदिते सैन्ये त्वदीये भरतर्षभ ।&#x9;006a&lt;br&gt;&#xA;हर्षयंस्तावकान्योधान्द्रौणिर्वचनमब्रवीत् ॥&#x9;006c&lt;br&gt;&#xA;प्रत्यक्षं सर्वसैन्यानां भवतां चापि पश्यताम् ।&#x9;007a&lt;br&gt;&#xA;न्यस्तशस्त्रो मम पिता धृष्टद्युम्नेन पातितः ॥&#x9;007c&lt;br&gt;&#xA;स तेनाहममर्षेण पित्रर्थे चापि भारत ।&#x9;008a&lt;br&gt;&#xA;धृष्टद्युम्नमहत्वाऽहं न विमोक्ष्यामि दंशनम् ॥&#x9;008c&lt;br&gt;&#xA;कृत्वाऽनृतां प्रतिज्ञां वो नास्मि प्राप्ता महत्फलम् ।&#x9;009a&lt;br&gt;&#xA;अर्जुनं भीमसेनं च यश्च मां प्रतियोत्स्यति ।&#x9;009c&lt;br&gt;&#xA;सर्वांस्तान्प्रमथिष्यामि इति मे निश्चिता मतिः ॥&#x9;009e&lt;br&gt;&#xA;सञ्जय उवाच ।&#x9;010&lt;br&gt;&#xA;एवमुक्ते ततः सर्वा हर्षिता भारती चमूः ।&#x9;010a&lt;br&gt;&#xA;अभ्यवर्तत कौन्तेयांस्तथा तां चापि पाण्डवाः ॥&#x9;010c&lt;br&gt;&#xA;स सन्निपातो रथयूथपानां महाहवे भारत लोभनीये ।&#x9;011a&lt;br&gt;&#xA;जनक्षयः कालयुगान्तकल्पः प्रावर्तताग्रे कुरुसृञ्जयानाम् ॥&#x9;011c&lt;br&gt;&#xA;ततः प्रवृत्ते युधि सम्प्रहारे भूतानि सर्वाणि सदैवतानि ।&#x9;012a&lt;br&gt;&#xA;आसन्समेतानि सहाप्सरोभिर्निरीक्षतीभिर्युधि वीरसङ्घान् ॥&#x9;012c&lt;br&gt;&#xA;दिव्यैश्च गन्धैः परमैश्च पुष्पैरन्यैश्च रत्नैर्विविधैर्नराग्र्याः ।&#x9;013a&lt;br&gt;&#xA;रणेषु कर्मोद्वहताः प्रहृष्टाननन्दयन्नप्सरसः प्रहृष्टाः ॥&#x9;013c&lt;br&gt;&#xA;समीरणस्तांस्तु निषेव्य गन्धान्निषेवते तानपि योधमुख्यान् ।&#x9;014a&lt;br&gt;&#xA;निषेव्यमाणास्त्वनिलेन योधाः परस्परं चुक्रुशुराजिमध्ये ॥&#x9;014c&lt;br&gt;&#xA;तथा तु तस्मिंस्तुमुले प्रवृत्ते दुर्योधनः क्रोधममृष्यमाणः ।&#x9;015a&lt;br&gt;&#xA;&#39;अवेक्ष्य भीमं बलमध्यसंस्थः समार्पयत्क्षुद्रकाणां शतेन ॥&#x9;015c&lt;br&gt;&#xA;दुःशासनश्चित्रसेनश्च वीरस्तथोलूकः कितवः सौबलश्च ।&#x9;016a&lt;br&gt;&#xA;गजानीकैः सर्वतो भीमसेनं तथाविषक्तं सहसैवाभ्यगच्छन् ॥&#x9;016c&lt;br&gt;&#xA;तमापतन्तं सम्प्रेक्ष्य गजानीकं वृकोदरः ।&#x9;017a&lt;br&gt;&#xA;दुर्योधनं महाबाहुः शरवर्षैरवाकिरत् ॥&#x9;017c&lt;br&gt;&#xA;दुर्योधनं ततो भीमः सायकैर्वज्रसन्निभैः ।&#x9;018a&lt;br&gt;&#xA;पाण्डवो विमुखीकृत्य गजानभ्यद्रवद्बली ॥&#x9;018c&lt;br&gt;&#xA;ततः पावकसङ्काशैर्भीमबाणैरवक्रगैः ।&#x9;019a&lt;br&gt;&#xA;शलभैरिव नागांस्तानर्दयामास पाण्डवः ॥&#x9;019c&lt;br&gt;&#xA;ततः कुञ्जरयूथानि भीमसेनो महाबलः ।&#x9;020a&lt;br&gt;&#xA;व्यधमन्निशितैर्बाणैर्महावातो घनानिव ॥&#x9;020c&lt;br&gt;&#xA;नित्यमत्ताश्च मातङ्गाः शूरैर्मत्तैरधिष्ठिताः ।&#x9;021a&lt;br&gt;&#xA;आरोहकैर्महामात्रैस्तोमराङ्कुशपाणिभिः ॥&#x9;021c&lt;br&gt;&#xA;सुवर्णजालैः प्रच्छन्ना मणिजालैश्च कुञ्जराः ।&#x9;022a&lt;br&gt;&#xA;रूप्यजाम्बूनदाभासः क्षुरमालाभ्यलङ्कृताः ॥&#x9;022c&lt;br&gt;&#xA;वध्यमानाः शरै राजन्भीमसेनेन ते गजाः ।&#x9;023a&lt;br&gt;&#xA;विभिन्नहृदयाः केचित्तत्रैवाभ्यपतन्भुवि ॥&#x9;023c&lt;br&gt;&#xA;निपतद्भिर्महावेगैर्हेमभाण्डविभूषितैः ।&#x9;024a&lt;br&gt;&#xA;अशोभत महाराज धातुचित्रैरिवाचलैः ॥&#x9;024c&lt;br&gt;&#xA;दीप्ताभरणवद्भिश्च गजपृष्ठनिपातितैः ।&#x9;025a&lt;br&gt;&#xA;सङ्गरः शुशुभे राजन्क्षीणपुण्यैरिवामरैः ॥&#x9;025c&lt;br&gt;&#xA;महापरिघसङ्काशौ चन्दनागरुरूषितौ ।&#x9;026a&lt;br&gt;&#xA;अपश्यं भीमसेनस्य धनुर्विक्षिपतो भुजौ ॥&#x9;026c&lt;br&gt;&#xA;तस्य ज्यातलनिर्घोषमस्यतः सव्यदक्षिणम् ।&#x9;027a&lt;br&gt;&#xA;तं श्रुत्वाऽभ्यद्रवन्नागा भीमसेनभयार्दिताः ॥&#x9;027c&lt;br&gt;&#xA;तस्य भीमस्य तत्कर्म राजन्नेकस्य धीमतः ।&#x9;028a&lt;br&gt;&#xA;अपश्याम महाराज तद्भूतमिवाभवत्&#39; ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/041/</guid>
      <description></description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/042/</guid>
      <description>&lt;p&gt;अध्यायः 042&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;तथा व्यूढेष्वनीकेषु संसक्तेषु च सञ्जय ।&#x9;001a&lt;br&gt;&#xA;संशप्तकाः कथं पार्थं कथं कर्णं च पाण्डवाः ॥&#x9;001c&lt;br&gt;&#xA;एतद्विस्तरशो युद्धं प्रब्रूहि कुशलो ह्यसि ।&#x9;002a&lt;br&gt;&#xA;न हि तृप्यामि वीराणां शृण्वानो युधि विक्रमम् ॥&#x9;002c&lt;br&gt;&#xA;सञ्जय उवाच ।&#x9;003&lt;br&gt;&#xA;तत्संस्थिमथो दृष्ट्वा प्रत्यमित्रं महद्बलम् ।&#x9;003a&lt;br&gt;&#xA;प्रत्यव्यूहत्ततः कर्णो हितार्थं तनयस्य ते ॥&#x9;003c&lt;br&gt;&#xA;तत्सादिनागकलिलं पदातिरथसङ्कुलम् ।&#x9;004a&lt;br&gt;&#xA;धृष्टद्युम्नमुखं घोरमशोभत महद्बलम् ॥&#x9;004c&lt;br&gt;&#xA;पारावतसवर्णाश्वश्चन्द्रसूर्यसमद्युतिः ।&#x9;005a&lt;br&gt;&#xA;स पार्षतो बभौ धन्वी कालो विग्रहवानिव ॥&#x9;005c&lt;br&gt;&#xA;पार्षतं त्वभितस्तस्थुर्द्रौपदेया युयुत्सवः ।&#x9;006a&lt;br&gt;&#xA;सानुगा दीप्तवपुषश्चन्द्रं तारागणा इव ॥&#x9;006c&lt;br&gt;&#xA;अथ व्यूढेष्वनीकेषु प्रेक्ष्य संशप्तकान्रणे ।&#x9;007a&lt;br&gt;&#xA;क्रुद्धोऽर्जुनोऽभिदुद्राव व्याक्षिपन्गाण्डिवं धनुः ॥&#x9;007c&lt;br&gt;&#xA;अथ संशप्तकाः पार्थमभ्यधावन्वधैषिणः ।&#x9;008a&lt;br&gt;&#xA;विजये धृतसङ्कल्पा मृत्युं कृत्वानिवर्तनम् ॥&#x9;008c&lt;br&gt;&#xA;तदश्वसङ्घबहुलं पत्तिनागरथाकुलम् ।&#x9;009a&lt;br&gt;&#xA;उदीर्यमाणं संरब्धं धनञ्जयमभिद्रवत् ॥&#x9;009c&lt;br&gt;&#xA;तदुद्यतं महत्सैन्यं सागरौघसमं जवे ।&#x9;010a&lt;br&gt;&#xA;पार्थवेलां समासाद्य विष्ठितं समदृश्यत ॥&#x9;010c&lt;br&gt;&#xA;मृद्गन्तं शरवर्षौघैर्द्रुतमर्जुनमार्दयत् ॥&#x9;011ac&lt;br&gt;&#xA;स सम्प्रहारस्तुमुलस्तेषामासीत्किरीटिना ।&#x9;012a&lt;br&gt;&#xA;तस्यैव तु यथा राजन्निवातकवचैः सह ॥&#x9;012c&lt;br&gt;&#xA;रथानश्वान्ध्वजान्नागान्पत्तीन्गजगतानपि ।&#x9;013a&lt;br&gt;&#xA;इषून्धनूंषि खड्गांश्च चक्राणि च परश्वथान् ॥&#x9;013c&lt;br&gt;&#xA;सायुधानुद्यतान्बाहून्विविधान्यायुधानि च ।&#x9;014a&lt;br&gt;&#xA;चिच्छेद द्विषतां पार्थः शिरांसि च सहस्रशः ॥&#x9;014c&lt;br&gt;&#xA;तस्मिन्सैन्यमहावर्ते पातालतलसन्निभे ।&#x9;015a&lt;br&gt;&#xA;निमग्नं तं रथं मत्वा नेदुः संशप्तका मुदा ॥&#x9;015c&lt;br&gt;&#xA;स पुरस्तादरीन्हत्वा पुनरुत्तरतोऽवधीत् ।&#x9;016a&lt;br&gt;&#xA;दक्षिणेन च पश्चाच्च क्रुद्धो रुद्रः पशूनिव ॥&#x9;016c&lt;br&gt;&#xA;अथ पाञ्चालचेदीनां सृञ्जयानां च मारिष ।&#x9;017a&lt;br&gt;&#xA;त्वदीयैः सह सङ्ग्राम आसीत्परमदारुणः ॥&#x9;017c&lt;br&gt;&#xA;कृपश्च कृतवर्मा च शकुनिश्चापि सौबलः ।&#x9;018a&lt;br&gt;&#xA;हृष्टसेनाः सुसंरब्धा रथानीकप्रहारिणः ॥&#x9;018c&lt;br&gt;&#xA;कोसलैः काश्यमत्स्यैश्च कारूशैः केकयैरपि ।&#x9;019a&lt;br&gt;&#xA;शूरसेनैः शूरवरैर्युयुधुर्युद्धदुर्मदाः ॥&#x9;019c&lt;br&gt;&#xA;तेषामन्तकरं युद्धं देहपाप्मविनाशनम् ।&#x9;020a&lt;br&gt;&#xA;क्षत्रविट्शूद्रवीराणां धर्म्यं स्वर्ग्यं यशस्करम् ॥&#x9;020c&lt;br&gt;&#xA;दुर्योधनोऽथ सहितो भ्रातृभिर्भरतर्षभ ।&#x9;021a&lt;br&gt;&#xA;गुप्तः कुरुप्रवीरैश्च मद्राणां च महारथैः ॥&#x9;021c&lt;br&gt;&#xA;पाण्डवैः सह पाञ्चालैश्चेदिभिः सात्यकेन च ।&#x9;022a&lt;br&gt;&#xA;युध्यमानं रणे कर्णं कुरुवीरोऽभ्यपालयत् ॥&#x9;022c&lt;br&gt;&#xA;कर्णोऽपि निशितैर्बाणैर्विनिहत्य महाचमूम् ।&#x9;023a&lt;br&gt;&#xA;प्रमृद्य च रथश्रेष्ठान्युधिष्ठिरमपीडयत् ॥&#x9;023c&lt;br&gt;&#xA;विपत्रायुधदेहासून्कृत्वा शत्रून्सहस्रशः ।&#x9;024a&lt;br&gt;&#xA;युक्त्वा स्वर्गयशोभ्यां च स्वेभ्यो मुदमुदावहत् ॥&#x9;024c&lt;br&gt;&#xA;तद्विगाह्य महानीकं सूतपुत्रो महारथः ।&#x9;025a&lt;br&gt;&#xA;नदीं प्रवर्तयामास शोणितौघतरङ्गिणीम् ॥&#x9;025c&lt;br&gt;&#xA;शोणितोदां क्षुण्णमत्स्थां नागनक्रदुरत्ययाम् ।&#x9;026a&lt;br&gt;&#xA;मांसमज्जाकर्दमिनीं चक्रकूर्ममहोडुपाम् ॥&#x9;026c&lt;br&gt;&#xA;पातितैर्मेघसङ्काशैस्तत्रतत्र महाद्विपैः ।&#x9;027a&lt;br&gt;&#xA;अशनीभिरिव ध्वस्ता नदी राजन्विराजते ॥&#x9;027c&lt;br&gt;&#xA;तां शरोर्मिमहावर्तां छत्रहंससमाकुलाम् ।&#x9;028a&lt;br&gt;&#xA;तनुत्रोष्णीषसङ्घाटामस्थिपाषाणसङ्कुलाम् ॥&#x9;028c&lt;br&gt;&#xA;अपारामनपारां च शङ्खदुन्दुभिघोषिणीम् ।&#x9;029a&lt;br&gt;&#xA;रौद्रां नदीं महाराज रजसा सर्वतोवृताम् ॥&#x9;029c&lt;br&gt;&#xA;अतितीक्ष्णां नराकीर्णां नदीमन्तकगामिनीम् ।&#x9;030a&lt;br&gt;&#xA;समं च विषमं चैव समायान्तीं महाभयाम् ॥&#x9;030c&lt;br&gt;&#xA;आकुलाश्चात्र सीदन्ति नराः शोणितकर्दमे ।&#x9;031a&lt;br&gt;&#xA;नरैरभिपरिक्षिप्ता यथा राजन्महाद्रुमाः ॥&#x9;031c&lt;br&gt;&#xA;ततस्ते तत्रतत्रैव प्रचरन्तो महानदीम् ।&#x9;032a&lt;br&gt;&#xA;विचेरुः सर्वतो योधा नौवारणमहारथैः ॥&#x9;032c&lt;br&gt;&#xA;शोणितेन समं राजन्कृतमासीत्समन्ततः ।&#x9;033a&lt;br&gt;&#xA;नदीवेगैर्यथा भूमिस्तद्वदासीद्विशाम्पते ॥&#x9;033c&lt;br&gt;&#xA;एवं भारत सङ्ग्रामो नरवाजिगजक्षयः ।&#x9;034a&lt;br&gt;&#xA;कुरूणां सृञ्जयानां च देवासुरसमोऽभवत् ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/043/</guid>
      <description>&lt;p&gt;अध्यायः 043&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;युक्तं प्रविश्य पार्थानां सैन्यं कुर्वञ्जनक्षयम् ।&#x9;001a&lt;br&gt;&#xA;कर्णो राजानमभ्येत्य तन्ममाचक्ष्व सञ्जय ॥&#x9;001c&lt;br&gt;&#xA;के च प्रवीराः पार्थानां युधि कर्णमवारयन् ।&#x9;002a&lt;br&gt;&#xA;कांश्च प्रमथ्याधिरथिर्युधिष्ठिरमपीडयत् ॥&#x9;002c&lt;br&gt;&#xA;सञ्जय उवाच ।&#x9;003&lt;br&gt;&#xA;धृष्टद्युम्नमुखान्पार्थान्दृष्ट्वा कर्णो व्यवस्थितान् ।&#x9;003a&lt;br&gt;&#xA;समभ्यधावत्त्वरितः पाञ्चालाञ्छत्रुकर्शनः ॥&#x9;003c&lt;br&gt;&#xA;तं तूर्णमभिधावन्तं पाञ्चाला जितकाशिनः ।&#x9;004a&lt;br&gt;&#xA;प्रत्युद्ययुर्महात्मानं हंसाः सर इवोष्णगे ॥&#x9;004c&lt;br&gt;&#xA;ततः शङ्खसहस्राणां निःस्वनो हृदयङ्गमः ।&#x9;005a&lt;br&gt;&#xA;प्रादुरासीदुभयतो भेरीशब्दश्च दारुणः ॥&#x9;005c&lt;br&gt;&#xA;नानाबाणनिनादश्च द्विपाश्वरथनिःस्वनः ।&#x9;006a&lt;br&gt;&#xA;सिंहनादश्च वीराणामभवद्दारुणस्तदा ॥&#x9;006c&lt;br&gt;&#xA;साद्रिद्रुमार्णवा भूमिः सवाताम्बुदमम्बरम् ।&#x9;007a&lt;br&gt;&#xA;सार्केन्दुग्रहनक्षत्रा द्यौश्च व्यक्तं विघूर्णिता ॥&#x9;007c&lt;br&gt;&#xA;इति भूतानि तं शब्दं मेनिरे ते च विव्यथुः ।&#x9;008a&lt;br&gt;&#xA;यानि चाप्यल्पसत्वानि प्रायस्तानि मृतानि वै ॥&#x9;008c&lt;br&gt;&#xA;अथ कर्णो भृशं क्रुद्धः शीघ्रमस्त्रमुदीरयन् ।&#x9;009a&lt;br&gt;&#xA;जघान पाण्डवीं सेनामासुरीं मघवानिव ॥&#x9;009c&lt;br&gt;&#xA;स पाण्डवबलं कर्णः प्रविश्य विसृजञ्छरान् ।&#x9;010a&lt;br&gt;&#xA;प्रभद्रकाणां प्रवरानहनत्सप्तसप्ततिम् ॥&#x9;010c&lt;br&gt;&#xA;ततः सुपुङ्खैर्निशितैरथ श्रष्ठो रथेषुभिः ।&#x9;011a&lt;br&gt;&#xA;अवधीत्पञ्चविंशत्या पाञ्चालान्पञ्चविंशतिम् ॥&#x9;011c&lt;br&gt;&#xA;सुवर्णपुङ्खैर्नाराचैः परकायविदारणैः ।&#x9;012a&lt;br&gt;&#xA;चेदिकानवधीद्वीरः शतशोऽथ सहस्रशः ॥&#x9;012c&lt;br&gt;&#xA;तं तथा समरे कर्म कुर्वाणमतिमानुषम् ।&#x9;013a&lt;br&gt;&#xA;परिवव्रुर्महाराज पाञ्चालानां रथव्रजाः ॥&#x9;013c&lt;br&gt;&#xA;ततः सन्धाय विशिखान्पञ्च भारत दुःसहान् ।&#x9;014a&lt;br&gt;&#xA;पाञ्चालानवधीत्पञ्च कर्णो वैकर्तनो वृषः ॥&#x9;014c&lt;br&gt;&#xA;भानुदेवं चित्रसेनं सेनाबिन्दुं च भारत ।&#x9;015a&lt;br&gt;&#xA;तपनं शूरसेनं च पाञ्चालानहनद्रणे ॥&#x9;015c&lt;br&gt;&#xA;पाञ्चालेषु च शूरेषु वध्यमानेषु सायकैः ।&#x9;016a&lt;br&gt;&#xA;हाहाकारो महानासीत्पाञ्चालानां महाहवे ॥&#x9;016c&lt;br&gt;&#xA;तेषां सङ्क्रीडमानानां हाहाकारं प्रकुर्वताम् ।&#x9;017a&lt;br&gt;&#xA;पुनरेव च तान्कर्णो जघानाशु पतत्त्रिभिः ॥&#x9;017c&lt;br&gt;&#xA;चक्ररक्षौ तु कर्णस्य पुत्रौ मारिष दुर्जयौ ।&#x9;018a&lt;br&gt;&#xA;सुषेणः सत्यसेनश्च त्यक्त्वा प्राणानयुध्यताम् ॥&#x9;018c&lt;br&gt;&#xA;पृष्ठगोप्ता तु कर्णस्य ज्येष्ठः पुत्रो महारथः ।&#x9;019a&lt;br&gt;&#xA;वृषसेनोऽन्वयात्कर्णं पृष्ठतः परिपालयन् ॥&#x9;019c&lt;br&gt;&#xA;धृष्टद्युम्नः सात्यकिश्च द्रौपदेया वृकोदरः ।&#x9;020a&lt;br&gt;&#xA;जनमेजयः शिखण्डी च प्रवीराश्च प्रभद्रकाः ॥&#x9;020c&lt;br&gt;&#xA;चेदिकेकयपाञ्चाला यमौ मात्स्याश्च दंशिताः ।&#x9;021a&lt;br&gt;&#xA;समभ्यधावन्राधेयं जिघांसन्तः प्रहारिणम् ॥&#x9;021c&lt;br&gt;&#xA;त एनं विविधैः शस्त्रैः शरधाराभिरेव च ।&#x9;022a&lt;br&gt;&#xA;अभ्यवर्षन्विमर्दन्तं प्रावृषीवाम्बुदा गिरिम् ॥&#x9;022c&lt;br&gt;&#xA;पितरं तु परीप्सन्तः कर्णपुत्राः प्रहारिणः ।&#x9;023a&lt;br&gt;&#xA;त्वदीयाश्चापरे राजन्वीरा वीरानवारयन् ॥&#x9;023c&lt;br&gt;&#xA;सुषेणो भीमसेनस्य च्छित्त्वा भल्लेन कार्मुकम् ।&#x9;024a&lt;br&gt;&#xA;नाराचैः सप्तबिर्विद्ध्वा हृदि भीमं ननाद ह ॥&#x9;024c&lt;br&gt;&#xA;अथान्यद्वनुरादाय सुदृढं भीमविक्रमः ।&#x9;025a&lt;br&gt;&#xA;सज्यं वृकोदरः कृत्वा सुषेणस्याच्छिनद्धनुः ॥&#x9;025c&lt;br&gt;&#xA;विव्याध चैनं दशभिः क्रुद्धो नृत्यन्निवेषुभिः ।&#x9;026a&lt;br&gt;&#xA;कर्णं च तूर्णं विव्याध त्रिसप्तत्या शितैः शरैः ॥&#x9;026c&lt;br&gt;&#xA;सत्यसेनं च दशभिः साश्वसूतायुधध्वजम् ।&#x9;027a&lt;br&gt;&#xA;पश्यतां सुहृदां मध्ये कर्णपुत्रमपातयत् ॥&#x9;027c&lt;br&gt;&#xA;क्षुरप्रणुन्नं तत्तस्य शिरश्चन्द्रनिभाननम् ।&#x9;028a&lt;br&gt;&#xA;शुभदर्शनमेवासीन्नालभ्रष्टमिवाम्बुजम् ॥&#x9;028c&lt;br&gt;&#xA;हत्वा कर्णसुतं भीमस्तावकान्पुनरार्दयत् ।&#x9;029a&lt;br&gt;&#xA;कृपहार्दिक्ययोश्छित्त्वा चापौ तावप्यथार्दयत् ॥&#x9;029c&lt;br&gt;&#xA;दुःशासनं त्रिभिर्विद्ध्वा शकुनिं षड्भिरायसैः ।&#x9;030a&lt;br&gt;&#xA;उलूकं च पतत्रिं च चकार विरथावुभौ ॥&#x9;030c&lt;br&gt;&#xA;हे सुषेण हतोऽसीति ब्रुवन्नादत्त सायकम् ।&#x9;031a&lt;br&gt;&#xA;तमस्य कर्णश्चिच्छेद त्रिभिश्चैनमताडयत् ॥&#x9;031c&lt;br&gt;&#xA;अथान्यं परिजग्राह सुपर्वाणं सुतेजनम् ।&#x9;032a&lt;br&gt;&#xA;सुषेणायासृजद्भीमस्तमप्यस्याच्छिनद्वृषः ॥&#x9;032c&lt;br&gt;&#xA;पुनः कर्णस्त्रिसप्तत्या भीमसेनमथेषुभिः ।&#x9;033a&lt;br&gt;&#xA;पुत्रं परीप्सन्विव्याध क्रुद्धः शत्रुजिघांसया ॥&#x9;033c&lt;br&gt;&#xA;सुषेणस्तु धनुर्गृह्य भारसाधनमुत्तमम् ।&#x9;034a&lt;br&gt;&#xA;नकुलम्पञ्चभिर्बाणैर्बाह्वोरुरसि चार्पयत् ॥&#x9;034c&lt;br&gt;&#xA;नकुलस्तं तु विंशत्या विद्व्वा भारसहैर्दृढैः ।&#x9;035a&lt;br&gt;&#xA;ननाद बलवन्नादं कर्णस्य भयमादधत् ॥&#x9;035c&lt;br&gt;&#xA;तं सुषेणो महाराज विद्ध्वा दशभिराशुगैः ।&#x9;036a&lt;br&gt;&#xA;चिच्छेद च धनुः शीघ्रं क्षुरप्रेण महारथः ॥&#x9;036c&lt;br&gt;&#xA;अथान्यद्धनुरादाय नकुलः क्रोधमूर्च्छितः ।&#x9;037a&lt;br&gt;&#xA;सुषेणं नवभिर्बाणैर्वारयामास संयुगे ॥&#x9;037c&lt;br&gt;&#xA;स तु बाणैर्दिशो राजन्नाच्छाद्य परवीरहा ॥&#x9;038a&lt;br&gt;&#xA;आजघ्ने सारथिं चास्य सुषेणं च ततस्त्रिभिः ।&#x9;038c&lt;br&gt;&#xA;चिच्छेद चास्य सुदृढं धनुर्भल्लैस्त्रिभिस्त्रिधा ॥&#x9;038e&lt;br&gt;&#xA;अथान्यद्धनुरादाय सुषेणः क्रोधमूर्च्छितः ।&#x9;039a&lt;br&gt;&#xA;आविध्यन्नकुलं षष्ट्या सहदेवं च सप्तभिः ॥&#x9;039c&lt;br&gt;&#xA;तद्युद्धं सुमहद्धोरमासीद्देवासुरोपमम् ।&#x9;040a&lt;br&gt;&#xA;निघ्नतां सायकैस्तूर्णमन्योन्यस्य वधं प्रति ॥&#x9;040c&lt;br&gt;&#xA;सात्यकिर्वृषसेनं तु विद्ध्वा सप्तभिरायसैः ।&#x9;041a&lt;br&gt;&#xA;&#39;पुनर्विव्याध सप्तत्या सारथिं च त्रिभिः शितैः ॥&#x9;041c&lt;br&gt;&#xA;वृषसेनस्तु शैनेयं शरेणानतपर्वणा ।&#x9;042a&lt;br&gt;&#xA;आजघान महाराज शङ्खदेशे महारथम् ॥&#x9;042c&lt;br&gt;&#xA;शैनेयो वृषसेनेन पत्रिणा परिपीडितः ।&#x9;043a&lt;br&gt;&#xA;कोपं चक्रे महाराज क्रुद्धो वेगं च दारुणम् ॥&#x9;043c&lt;br&gt;&#xA;जग्राहेषुवरान्वीरः शीघ्रं वै दश पञ्च च ।&#x9;044a&lt;br&gt;&#xA;सात्यकिर्वृषसेनस्य सूतं हत्वा त्रिभिः शरैः&#39; ॥&#x9;044c&lt;br&gt;&#xA;धनुश्चिच्छेद भल्लेन जघानाश्वांश्च सप्तभिः ।&#x9;045a&lt;br&gt;&#xA;ध्वजमेकेषुणोन्मथ्य त्रिभिश्तं हृद्यताडयत् ॥&#x9;045c&lt;br&gt;&#xA;अथावसन्नः स्वरथे मुहूर्तात्पुनरुत्थितः ।&#x9;046a&lt;br&gt;&#xA;स रणे युयुधानेन विसूताश्वरथध्वजः ।&#x9;046c&lt;br&gt;&#xA;कृतो जिघांसुः शैनेयं खड्गचर्मधृगभ्ययात् ॥&#x9;046e&lt;br&gt;&#xA;तस्य चापततः शीघ्रं वृषसेनस्य सात्यकिः ।&#x9;047a&lt;br&gt;&#xA;वाराहकर्णैर्दशभिरविध्यदसिचर्मणी ॥&#x9;047c&lt;br&gt;&#xA;दुःशासनस्तु तं दृष्ट्वा विरथं व्यायुधं कृतम् ।&#x9;048a&lt;br&gt;&#xA;आरोप्य स्वरथं तूर्णमपोवाह रथान्तरम् ॥&#x9;048c&lt;br&gt;&#xA;अथान्यं रथमास्थाय वृषसेनो महारथः ।&#x9;049a&lt;br&gt;&#xA;द्रौपदेयांस्त्रिसप्तत्या युयुधानं च पञ्चभिः ॥&#x9;049c&lt;br&gt;&#xA;भीमसेनं चतुःषष्ट्या सहदेवं च पञ्चभिः ।&#x9;050a&lt;br&gt;&#xA;नकुलं त्रिंशता बाणैः शतानीकं च सप्तभिः ॥&#x9;050c&lt;br&gt;&#xA;शिखण्डिनं च दशभिर्धर्मराजं शतेन च ।&#x9;051a&lt;br&gt;&#xA;एतांश्चान्यांश्च राजेन्द्र प्रवीराञ्चयगृद्धिनः ॥&#x9;051c&lt;br&gt;&#xA;अभ्यर्दयन्महेष्वासः कर्णपुत्रो विशाम्पते ।&#x9;052a&lt;br&gt;&#xA;कर्णस्य युधि दुर्धर्षस्ततः पृष्ठमपालयत् ॥&#x9;052c&lt;br&gt;&#xA;युयुधानं च राधेयो नवैर्नवभिरायसैः ।&#x9;053a&lt;br&gt;&#xA;विसूताश्वरथं कृत्वा ललाटे त्रिभिरार्पयत् ॥&#x9;053c&lt;br&gt;&#xA;स त्वन्यं रथमास्थाय विधिवत्कल्पितं पुनः ।&#x9;054a&lt;br&gt;&#xA;युयुधे पाण्डुभिः सार्धं कर्णस्य व्यधमद्बलम् ॥&#x9;054c&lt;br&gt;&#xA;धृष्टद्युम्नस्ततः कर्णमविध्यद्दशभिः शरैः ।&#x9;055a&lt;br&gt;&#xA;द्रौपदेयास्त्रिसप्तत्या युयुधानस्तु सप्तभिः ॥&#x9;055c&lt;br&gt;&#xA;भीमसेनश्चतुःषष्ट्या सहदेवश्च सप्तिभिः ।&#x9;056a&lt;br&gt;&#xA;नकुलस्त्रिंशता बाणैः शतानीकस्तु सप्तभिः ॥&#x9;056c&lt;br&gt;&#xA;शिखण्डी दशभिर्वीरो धर्मराजः शतेन तु ।&#x9;057a&lt;br&gt;&#xA;एते चान्ये च राजेन्द्र प्रवीरा जयगृद्धिनः ।&#x9;057c&lt;br&gt;&#xA;अभ्यर्दयन्महेष्वासं सूतपुत्रं महामृधे ॥&#x9;057e&lt;br&gt;&#xA;तान्सूतपुत्रो विशिखैर्दशभिर्दशभिः शरैः ।&#x9;058a&lt;br&gt;&#xA;रथेनानुचरन्वीरः प्रत्यविध्यदरिन्दमः ।&#x9;058c&lt;br&gt;&#xA;&#39;सात्यकिं भीमसेनं च धृष्टद्युम्नं शिखण्डिनम् ।&#x9;059a&lt;br&gt;&#xA;द्रौपदेयांश्च संरब्धान्यतमानान्महारथान् ॥&#x9;059c&lt;br&gt;&#xA;पश्यतां सर्वसैन्यानामथैनान्सूतनन्दनः ।&#x9;060a&lt;br&gt;&#xA;विरथान्रथिनः श्रेष्ठान्निमेषार्धाच्चकार ह ॥&#x9;060c&lt;br&gt;&#xA;अमोघत्वाच्च बाणानां भूतसङ्घा विसिष्मयुः&#39; ॥&#x9;061ac&lt;br&gt;&#xA;तत्रास्त्रवीर्यं कर्णस्य लाघवं च महात्मनः ।&#x9;062a&lt;br&gt;&#xA;अपश्याम महाभाग तदद्भुतमिवाभवत् ॥&#x9;062c&lt;br&gt;&#xA;न ह्याददानं ददृशुः सन्दधानं च सायकान् ।&#x9;063a&lt;br&gt;&#xA;विमुञ्चन्तं च संरम्भादपश्यन्नैव तं जनाः ॥&#x9;063c&lt;br&gt;&#xA;प्रतीच्यां दिशि तं दृष्ट्वा प्राच्यां पश्याम लाघवात् ।&#x9;064a&lt;br&gt;&#xA;न च पश्याम राजेन्द्र क्व नु कर्णो व्यतिष्ठत ॥&#x9;064c&lt;br&gt;&#xA;इषूनेवास्य पश्यामो विनिकीर्णाऽन्समन्ततः ।&#x9;065a&lt;br&gt;&#xA;छादयानान्दिशो राजञ्शलभानामिव व्रजान् ॥&#x9;065c&lt;br&gt;&#xA;तस्य तैरिषुभिस्त्रीक्ष्णैः सम्पतद्भिः सहस्रशः ।&#x9;066a&lt;br&gt;&#xA;मरीचिभिरिवोष्णांशोः शरैः सन्नतपर्वभिः ॥&#x9;066c&lt;br&gt;&#xA;व्याप्ताः सर्वा दिशो राजन्योधाश्च ददृशुस्तदा ।&#x9;067a&lt;br&gt;&#xA;शरैः संवृतमाकाशं तत्राभ्रैरिव चाभवत् ॥&#x9;067c&lt;br&gt;&#xA;द्यौर्वियद्भूर्दिशश्चैव प्रच्छन्ना निशितैः शरैः ।&#x9;068a&lt;br&gt;&#xA;अरुणाभ्रावृताकारं तस्मिन्देशे बभौ वियत् ॥&#x9;068c&lt;br&gt;&#xA;ततः पुनरमेयात्मा कर्णो राजा महारथः ।&#x9;069a&lt;br&gt;&#xA;न्यहनत्समरे योधान्योधवृत्तमनुष्ठितः ॥&#x9;069c&lt;br&gt;&#xA;नृत्यन्निव हि राधेयश्चापहस्तो रणाजिरे ।&#x9;070a&lt;br&gt;&#xA;यैर्विद्धः प्रत्यविद्ध्यत्तानेकैकं त्रिगुणैः शरैः ॥&#x9;070c&lt;br&gt;&#xA;शतैश्च दशभिश्चैतान्पुनर्विद्ध्वा ननाद च ।&#x9;071a&lt;br&gt;&#xA;साश्वसूतध्वजच्छत्रास्ततस्ते विवरं ददुः ॥&#x9;071c&lt;br&gt;&#xA;&#39;ते हन्यमानाः कर्णेन पलायन्त दिशो दश ।&#x9;072a&lt;br&gt;&#xA;नादयन्तो दिशः सर्वाः कर्मत्रस्ता विचेतसः&#39; ॥&#x9;072c&lt;br&gt;&#xA;तान्प्रमथ्य महेष्वासान्राधेयः शरवृष्टिभिः ।&#x9;073a&lt;br&gt;&#xA;राजानीकमसम्बाधं प्राविशच्छत्रुकर्शनः ॥&#x9;073c&lt;br&gt;&#xA;स रथांस्त्रिशतं हत्वा चेदीनामनिवर्तिनाम् ।&#x9;074a&lt;br&gt;&#xA;राधेयो निशितैर्बाणैस्ततोऽभ्यागाद्युधिष्ठिरम् ॥&#x9;074c&lt;br&gt;&#xA;&#39;ततस्ते विरथाः शूरा रथानन्यान्समास्थिताः ।&#x9;075a&lt;br&gt;&#xA;परिवव्रुर्महाराज धर्मपुत्रं युधिष्ठिरम्&#39; ॥&#x9;075c&lt;br&gt;&#xA;ततस्ते तु परे राजञ्छिखण्डी च ससात्यकिः ।&#x9;076a&lt;br&gt;&#xA;राधेयात्परिरक्षन्तो राजानं पर्यवारयन् ।&#x9;076c&lt;br&gt;&#xA;मुञ्चन्तो विविधान्बाणान्स्वर्णपुङ्खाञ्शिलाशितान् ॥&#x9;076e&lt;br&gt;&#xA;तथैव तावकाः सर्वे कर्णं दुर्वारणं रणे ।&#x9;077a&lt;br&gt;&#xA;यत्ताः शूरा महेष्वासाः पर्यरक्षन्त सर्वशः ॥&#x9;077c&lt;br&gt;&#xA;नानावादित्रघोषाश्च प्रादुरासन्विशाम्पते ।&#x9;078a&lt;br&gt;&#xA;सिंहनादश्च सञ्जज्ञे शूराणामभिगर्जताम् ॥&#x9;078c&lt;br&gt;&#xA;ततः पुनः समाजग्मुरभीताः कुरुपाण्डवाः ।&#x9;079a&lt;br&gt;&#xA;युधिष्ठिरमुखाः पार्थाः सूतपुत्रमुखा वयम् ॥ ॥&#x9;079c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/044/</guid>
      <description>&lt;p&gt;अध्यायः 044&lt;/p&gt;&#xA;&lt;p&gt;कर्णेन युधिष्ठिरस्य पराजयपूर्वकमपहासः ॥ 1 ॥ सङ्कुलयुद्धम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;विदार्य कर्णस्तां सेनां युधिष्ठिरमथाद्रवत् ।&#x9;001a&lt;br&gt;&#xA;रथहस्त्यश्वपत्तीनां सहस्रैः परिवारितः ॥&#x9;001c&lt;br&gt;&#xA;नानायुधसहस्राणि प्रेरितान्यरिभिर्वृषः ।&#x9;002a&lt;br&gt;&#xA;छित्त्वा बाणशतैरुग्रैस्तानविध्यदसम्भ्रमात् ॥&#x9;002c&lt;br&gt;&#xA;निचकर्त शिरांस्येषां बाहूनूरूंश्च सूतजः ॥&#x9;003a&lt;br&gt;&#xA;ते हता भूतले पेतुर्भग्नाश्चान्ये विदुद्रुवुः ॥&#x9;003c&lt;br&gt;&#xA;द्रविडान्ध्रनिषादास्तु पुनः सात्यकिचोदिताः ।&#x9;004a&lt;br&gt;&#xA;अभ्यद्रवञ्जिघांसन्तः पत्तयः कर्णमाहवे ॥&#x9;004c&lt;br&gt;&#xA;ते विबाहुशिरस्त्राणाः प्रहताः कर्णसायकैः ।&#x9;005a&lt;br&gt;&#xA;पेतुः पृथिव्यां युगपच्छिन्नं सालवनं यथा ॥&#x9;005c&lt;br&gt;&#xA;एवं योधशतान्याजौ सहस्राण्ययुतानि च ।&#x9;006a&lt;br&gt;&#xA;हतानीयुर्महीं देहैर्यशसाऽपूरयन्दिशः ॥&#x9;006c&lt;br&gt;&#xA;अथ वैकर्तनं कर्णं रणे क्रुद्धमिवान्तकम् ।&#x9;007a&lt;br&gt;&#xA;रुरुधुः पाण्डुपाञ्चाला व्याधिं मन्त्रौषधा इव ॥&#x9;007c&lt;br&gt;&#xA;स तान्प्रमृद्याभ्यपतत्पुनरेव युधिष्ठिरम् ।&#x9;008a&lt;br&gt;&#xA;मन्त्रौषधिक्रियातीतो व्याधिरत्युल्बणो यथा ॥&#x9;008c&lt;br&gt;&#xA;स राजगृद्धिभी रुद्धः पाण्डुपाञ्चालकेकयैः ।&#x9;009a&lt;br&gt;&#xA;नाशकत्तानतिक्रान्तुं मृत्युर्ब्रह्मविदो यथा ॥&#x9;009c&lt;br&gt;&#xA;ततो युधिष्ठिरः कर्णमदूरस्थं निवारितम् ।&#x9;010a&lt;br&gt;&#xA;&#39;तैर्योधप्रमुखैर्वीरं दृष्ट्वा विव्याध सायकैः ॥&#x9;010c&lt;br&gt;&#xA;कर्णः पार्थशराविद्धस्तोत्रार्दित इव द्विपः ।&#x9;011a&lt;br&gt;&#xA;प्रमथ्य सहितान्वीरान्युधिष्ठिरमपीडयत् ॥&#x9;011c&lt;br&gt;&#xA;ततो युधिष्ठिरः कर्णमासाद्य जयतां वरम्&#39; ।&#x9;012a&lt;br&gt;&#xA;अब्रवीत्परवीरघ्नं क्रोधसंरक्तलोचनः ॥&#x9;012c&lt;br&gt;&#xA;कर्णकर्ण वृथादृष्टे सूतपुत्र वचः शृणु ।&#x9;013a&lt;br&gt;&#xA;सदा स्पर्धसि सङ्ग्रामे फल्गुनेन तरस्विना ॥&#x9;013c&lt;br&gt;&#xA;यथाऽस्मान्बाधसे नित्यं धार्तराष्ट्रमते स्थितः ।&#x9;014a&lt;br&gt;&#xA;यद्बलं यच्च ते वीर्यं प्रद्वेषो यस्तु पाण्डुषु ॥&#x9;014c&lt;br&gt;&#xA;तत्सर्वं दर्शयस्वाद्य पौरुषं महदास्थितः ।&#x9;015a&lt;br&gt;&#xA;युद्धश्रद्धं च तेऽद्याहं विनेष्यामि महाहवे ॥&#x9;015c&lt;br&gt;&#xA;एवमुक्त्वा महाराज कर्णं पाण्डुसुतस्तदा ।&#x9;016a&lt;br&gt;&#xA;सुवर्णपुङ्खैर्दशभिर्विव्याधायस्मयैः शरैः ॥&#x9;016c&lt;br&gt;&#xA;तं सूतपुत्रो दशभिः प्रत्यविद्ध्यदरिन्दमः ।&#x9;017a&lt;br&gt;&#xA;वत्सदन्तैर्महेष्वासः प्रहसन्निव भारत ॥&#x9;017c&lt;br&gt;&#xA;सोऽवज्ञाय तु निर्विद्धः सूतपुत्रेण पाण्डवः ।&#x9;018a&lt;br&gt;&#xA;प्रजज्वाल ततः क्रोधाद्धविषेव हुताशनः ॥&#x9;018c&lt;br&gt;&#xA;ज्वालामालापरिक्षिप्तो राज्ञो देहो व्यदृश्यत ।&#x9;019a&lt;br&gt;&#xA;युगान्ते दग्धुकामस्य संवर्ताग्नेरिवापरः ॥&#x9;019c&lt;br&gt;&#xA;ततो विस्फार्य सुमहच्चापं हेमपरिष्कृतम् ।&#x9;020a&lt;br&gt;&#xA;समाधत्त शितं बाणं गिरीणामपि दारणम् ॥&#x9;020c&lt;br&gt;&#xA;ततः पूर्णायतोत्कृष्टं यमदण्डनिभं शरम् ।&#x9;021a&lt;br&gt;&#xA;मुमोच त्वरितो राजा सूतपुत्रजिघांसया ॥&#x9;021c&lt;br&gt;&#xA;स तु वेगवता मुक्तो बाणो वज्राशनिस्वनः ।&#x9;022a&lt;br&gt;&#xA;विवेश सहसा कर्णं सव्ये पार्श्वे महारथम् ॥&#x9;022c&lt;br&gt;&#xA;स तु तेन प्रहारेण पीडितः प्रमुमोह वै ।&#x9;023a&lt;br&gt;&#xA;स्रस्तगात्रो महाबाहुर्धनुरुत्सृज्य कम्पितः ॥&#x9;023c&lt;br&gt;&#xA;गतासुरिव निश्चेताः शल्यस्याभिमुखोऽपतत् ।&#x9;024a&lt;br&gt;&#xA;राजाऽपि भूयो नाजघ्ने कर्णं पार्थहितेप्सया ॥&#x9;024c&lt;br&gt;&#xA;ततो हाहाकृतं सर्वं धार्तराष्ट्रबलं महत् ।&#x9;025a&lt;br&gt;&#xA;विवर्णमुखमार्तं च कर्णं दृष्ट्वा तथागतम् ॥&#x9;025c&lt;br&gt;&#xA;सिंहनादाश्च सञ्जज्ञुः क्ष्वेलाः किलकिलास्तथा ।&#x9;026a&lt;br&gt;&#xA;पाण्डवानां महाराज दृष्ट्वा राज्ञः पराक्रमम् ॥&#x9;026c&lt;br&gt;&#xA;प्रतिलभ्य तु राधेयः सञ्ज्ञां नातिचिरादिव ।&#x9;027a&lt;br&gt;&#xA;दध्रे राजविनाशाय मनः क्रूरपराक्रमः ॥&#x9;027c&lt;br&gt;&#xA;स हेमविकृतं चापं विस्फार्य विजयं महत् ।&#x9;028a&lt;br&gt;&#xA;अवाकिरदमेयात्मा पाण्डवं निशितैः शरैः ॥&#x9;028c&lt;br&gt;&#xA;ततः क्षुराभ्यां पाञ्चाल्यौ चक्ररक्षौ महात्मनः ।&#x9;029a&lt;br&gt;&#xA;जघान चन्द्रदेवं च दण्डधारं च संयुगे ॥&#x9;029c&lt;br&gt;&#xA;तावुभौ धर्मराजस्य प्रवीरौ युधि भारत ।&#x9;030a&lt;br&gt;&#xA;रथाभ्याशे चकाशेते चन्द्रस्येव पुनर्वसू ॥&#x9;030c&lt;br&gt;&#xA;युधिष्ठिरः पुनः कर्णमविदध्यत्त्रिंशता शरैः ।&#x9;031a&lt;br&gt;&#xA;सुषेणं सत्यसेनं च त्रिभिस्त्रिभिरताडयत् ॥&#x9;031c&lt;br&gt;&#xA;शल्यं नवत्या विव्याध त्रिसप्तत्या च सूतजम् ।&#x9;032a&lt;br&gt;&#xA;तांस्तस्य गोप्तॄन्विव्याध त्रिभिस्त्रिभिरजिह्मगैः ॥&#x9;032c&lt;br&gt;&#xA;ततः प्रहस्याधिरथिः षष्ठ्या राजञ्शितैः शरैः ।&#x9;033a&lt;br&gt;&#xA;विद्ध्वा युधिष्ठिरं सङ्ख्ये ननादातिरथस्तदा ॥&#x9;033c&lt;br&gt;&#xA;ततः प्रवीराः पाण्डूनामभ्यधावन्नमर्षिताः ।&#x9;034a&lt;br&gt;&#xA;युधिष्ठिरं परीप्सन्तः कर्णमभ्यर्दयञ्छरैः ॥&#x9;034c&lt;br&gt;&#xA;सात्यकिश्चेकितानश्च युयुत्सुः पाण्ड्य एव च ।&#x9;035a&lt;br&gt;&#xA;धृष्टद्युम्नः शिखण्डी च द्रौपदेयाः प्रभद्रकाः ॥&#x9;035c&lt;br&gt;&#xA;यमौ च भीमसेनश्च शिशुपालस्य चात्मजः ।&#x9;036a&lt;br&gt;&#xA;कारूशा मात्स्यशेषाश्च केकयाः काशिकोसलाः ॥&#x9;036c&lt;br&gt;&#xA;एते च त्वरिता वीरा वसुषेणमताडयन् ।&#x9;037a&lt;br&gt;&#xA;जनमेजयश्च पाञ्चाल्यः कर्णं विव्याध सायकैः ॥&#x9;037c&lt;br&gt;&#xA;वाराहकर्णनाराचैर्नालीकैर्निशितैः शरैः ।&#x9;038a&lt;br&gt;&#xA;वत्सदन्तैर्विपाठैश्च क्षुरप्रैश्चटकामुखैः ॥&#x9;038c&lt;br&gt;&#xA;नानाप्रहरणैश्चोग्रै रथहस्त्यश्वसादिभिः ।&#x9;039a&lt;br&gt;&#xA;सर्वतोऽभ्यद्रवत्कर्णं परिवार्य जिघांसया ॥&#x9;039c&lt;br&gt;&#xA;स पाण्डवानां प्रवरैः सर्वतः समभिद्रुतः ।&#x9;040a&lt;br&gt;&#xA;छाद्यमानः शिततैर्घोरैः स्वस्वनामाङ्कितैः शरैः ॥&#x9;040c&lt;br&gt;&#xA;न चचाल रणे कर्णो महेन्द्रो दानवैरिव ।&#x9;041a&lt;br&gt;&#xA;&#39;निजघान महेष्वासान्पाञ्चालानेकविंशतिम् ॥&#x9;041c&lt;br&gt;&#xA;ततः पुनरमेयात्मा चेदीनां प्रवरान्दश ।&#x9;042a&lt;br&gt;&#xA;न्यहनद्भरतश्रेष्ठ कर्णो वैकर्तनस्तदा ॥&#x9;042c&lt;br&gt;&#xA;तस्य बाणसहस्राणि सम्प्रपन्नानि मारिष ।&#x9;043a&lt;br&gt;&#xA;दृश्यन्ते दिक्षु सर्वासु शलभानामिव व्रजाः ॥&#x9;043c&lt;br&gt;&#xA;कर्णनामाङ्किता बाणाः स्वर्णपुङ्खाः सुतेजनाः ।&#x9;044a&lt;br&gt;&#xA;नराश्वकायान्निर्भिद्य पेतुरुर्व्यां समन्ततः ॥&#x9;044c&lt;br&gt;&#xA;कर्णेनैकेन समरे चेदीनां प्रवरास्तदा ।&#x9;045a&lt;br&gt;&#xA;सृञ्जयानां च सर्वेषां शतशो निहता रणे ॥&#x9;045c&lt;br&gt;&#xA;कर्णस्य शरसञ्छन्नं बभूव तुमुलं तमः ।&#x9;046a&lt;br&gt;&#xA;नाज्ञायत ततः किञ्चित्परेषामात्मनोऽपि वा ॥&#x9;046c&lt;br&gt;&#xA;तस्मिंस्तमसि भूते च क्षत्रियाणां भयङ्करे ।&#x9;047a&lt;br&gt;&#xA;विचचार महाबाहुर्निर्दहन्क्षत्रियान्बहून्&#39; ॥&#x9;047c&lt;br&gt;&#xA;ततः शरमहाज्वालो वीर्योष्मा कर्णपावकः ।&#x9;048a&lt;br&gt;&#xA;निर्दहन्पाण्डववनं चारु पर्यचरद्रणे ॥&#x9;048c&lt;br&gt;&#xA;&#39;ततस्तेषां महाराज पाण्डवानां महारथाः ।&#x9;049a&lt;br&gt;&#xA;सृञ्जयानां च सर्वेषां शतशोऽथ सहस्रशः ।&#x9;049c&lt;br&gt;&#xA;अस्त्रैः कर्णं महेष्वासं समन्तात्पर्यवारयन् ॥&#x9;049e&lt;br&gt;&#xA;स संवार्य महास्त्राणि महेष्वासो महात्मनाम् ।&#x9;050a&lt;br&gt;&#xA;प्रहस्य पुरुषेन्द्रस्य कर्णश्चिच्छेद कार्मुकम्&#39; ॥&#x9;050c&lt;br&gt;&#xA;ततः सन्धाय नवतिं निमेषान्नतपर्वणाम् ।&#x9;051a&lt;br&gt;&#xA;बिभेद कवचं राज्ञो रणे कर्णः शितैः शरैः ॥&#x9;051c&lt;br&gt;&#xA;तद्वर्म हेमविकृतं रत्नचित्रं बभौ पतत् ।&#x9;052a&lt;br&gt;&#xA;सविद्युदभ्रं सवितुः श्लिष्टं वातहतं यथा ॥&#x9;052c&lt;br&gt;&#xA;तदङ्गात्पुरुषेन्द्रस्य भ्रष्टं वर्म व्यरोचत ।&#x9;053a&lt;br&gt;&#xA;रत्नैरलङ्कृतं चित्रैर्व्यभ्रं निशि यथा नभः ॥&#x9;053c&lt;br&gt;&#xA;भिन्नवर्मा शरैः पार्थो रुधिरेण समुक्षितः ।&#x9;054a&lt;br&gt;&#xA;बभासे पुरुषश्रेष्ठ उद्यन्निव दिवाकरः ॥&#x9;054c&lt;br&gt;&#xA;स शराचितसर्वाङ्गश्छिन्नवर्माऽथ संयुगे ।&#x9;055a&lt;br&gt;&#xA;क्षात्रं धर्मं समास्थाय सिंहनादमकुर्वत ॥&#x9;055c&lt;br&gt;&#xA;नर्दित्वा च चिरं कालं पाण्डवो रभसो रणे ।&#x9;056a&lt;br&gt;&#xA;शक्तिं चिक्षेप वेगेन प्रदीप्तामशनीमिव ॥&#x9;056c&lt;br&gt;&#xA;तां ज्वलन्तीमिवाकाशे शक्तिं शप्तभिराशुगैः ।&#x9;057a&lt;br&gt;&#xA;भल्लैश्चिच्छेद राधेयः सा त्वशीर्यत वै रणे ॥&#x9;057c&lt;br&gt;&#xA;हृदि बाह्वोर्ललाटे च क्षिप्रकारी युधिष्ठिरः ।&#x9;058a&lt;br&gt;&#xA;चतुर्भिस्तोमरैः कर्णं ताडयित्वाऽनदन्मुदा ॥&#x9;058c&lt;br&gt;&#xA;उद्भिन्नरुधिरः कर्णः क्रुद्धः सर्प इव श्वसन् ।&#x9;059a&lt;br&gt;&#xA;जघान सूतं पार्थस्य पार्ष्ठिं च नवभिः शरैः ॥&#x9;059c&lt;br&gt;&#xA;ध्वजं चिच्छेद नृपतेस्त्रिभिर्विव्याध चैव तम् ।&#x9;060a&lt;br&gt;&#xA;इषुधी चास्य चिच्छेद रथं च तिलशोऽच्छिनत् ॥&#x9;060c&lt;br&gt;&#xA;एतस्मिन्नन्तरे शूराः पाण्डवानां महारथाः ।&#x9;061a&lt;br&gt;&#xA;ववृषुः शरवर्षाणि राधेयं प्रति भारत ॥&#x9;061c&lt;br&gt;&#xA;सात्यकिः पञ्चविंशत्या शिखण्डी नवभिः शरैः ।&#x9;062a&lt;br&gt;&#xA;अवर्षतां महाराज राधेयं शत्रुकर्शनम् ॥&#x9;062c&lt;br&gt;&#xA;शैनेयं तु ततः क्रुद्धः कर्णः पञ्चभिरायसैः ।&#x9;063a&lt;br&gt;&#xA;विव्याध समरे राजंस्त्रिभिश्चान्यैः शिलीमुखैः ॥&#x9;063c&lt;br&gt;&#xA;दक्षिणं तु भुजं तस्य त्रिभिः कर्णोऽभ्यविध्यत ।&#x9;064a&lt;br&gt;&#xA;सव्यं षोडशभिर्बाणैर्यन्तारं चास्य सप्तभिः ॥&#x9;064c&lt;br&gt;&#xA;अथास्य चतुरो वाहांश्चतुर्भिर्निशितैः शरैः ।&#x9;065a&lt;br&gt;&#xA;सूतपुत्रोऽनयत्क्षिप्रं यमस्य सदनं प्रति ॥&#x9;065c&lt;br&gt;&#xA;अथापरेण भल्लेन धनुश्छित्त्वा महारथः ।&#x9;066a&lt;br&gt;&#xA;सारथेः सशिरस्त्राणं शिरः कायादपाहरत् ॥&#x9;066c&lt;br&gt;&#xA;हताश्वसूते तु रथे स्थितः स शिनिपुङ्गवः ।&#x9;067a&lt;br&gt;&#xA;शक्तिं चिक्षेप कर्णाय वैदूर्यमणिभूषिताम् ॥&#x9;067c&lt;br&gt;&#xA;तामापतन्तीं सहसा द्विधा चिच्छेद भारत ।&#x9;068a&lt;br&gt;&#xA;कर्णो वै धन्विनां श्रेष्ठस्तांश्च सर्वानवारयत् ॥&#x9;068c&lt;br&gt;&#xA;ततस्तान्निशितैर्बाणैः पाण्डवानां महारथान् ।&#x9;069a&lt;br&gt;&#xA;न्यवारयदमेयात्मा शिक्षया च बलेन च ॥&#x9;069c&lt;br&gt;&#xA;अर्दयित्वा शरैस्तांस्तु सिंहः क्षुद्रमृगानिव ।&#x9;070a&lt;br&gt;&#xA;पीडयन्धर्मराजानं शरैः सन्नतपर्वभिः ।&#x9;070c&lt;br&gt;&#xA;अभ्यद्रवत राधेयो धर्मपुत्रं शितैः शरैः ॥&#x9;070e&lt;br&gt;&#xA;ततः पार्थो ह्यपासासीद्धताश्वो हतसारथिः ।&#x9;071a&lt;br&gt;&#xA;अशक्नुवन्मुखे स्थातुं ततः कर्णस्य दुर्मनाः ॥&#x9;071c&lt;br&gt;&#xA;तमभिद्रुत्य राधेयः पाण्डुपुत्रं युधिष्ठिरम् ।&#x9;072a&lt;br&gt;&#xA;अब्रवीत्प्रहसन्राजन्कुत्सयन्निव पाण्डवम् ॥&#x9;072c&lt;br&gt;&#xA;कथं नाम कुले जातः क्षत्रधर्मे व्यवस्थितः ।&#x9;073a&lt;br&gt;&#xA;प्रजह्यात्समरे शत्रून्प्राणान्रक्ष महाहवे ॥&#x9;073c&lt;br&gt;&#xA;न भवान्क्षत्रधर्मेषु कुशलोऽसीति मे मतिः ।&#x9;074a&lt;br&gt;&#xA;ब्राह्मे बले भवान्युक्तः स्वाध्याये यज्ञकर्मणि ॥&#x9;074c&lt;br&gt;&#xA;मा स्म युध्यस्व कौन्तेय मा स्म वीरान्समासदः ।&#x9;075a&lt;br&gt;&#xA;मा चैवं विप्रियं ब्रूहि मा च त्वं भज संयुगम् ॥&#x9;075c&lt;br&gt;&#xA;वक्तव्या मारिषाऽन्ये तु न वक्तव्यास्तु मादृशाः ।&#x9;076a&lt;br&gt;&#xA;मादृशान्हि ब्रुवन्युद्धे एतदन्यच्च लप्स्यसे ॥&#x9;076c&lt;br&gt;&#xA;स्वगृहं गच्छ कौन्तेय यत्र वा केशवार्जुनौ ।&#x9;077a&lt;br&gt;&#xA;न हि त्वां समरे राजन्हन्यात्कर्णः कथञ्चन ॥&#x9;077c&lt;br&gt;&#xA;सञ्जय उवाच ।&#x9;078&lt;br&gt;&#xA;वरप्रदानं कुन्त्यास्तु कर्णः स्मृत्वा महारथः ।&#x9;078a&lt;br&gt;&#xA;वधप्राप्तं तु कौन्तेयं नावधीत्पुरुषोत्तमः ॥&#x9;078c&lt;br&gt;&#xA;एवमुक्त्वा ततः पार्थं विसृज्य च महाबलः ।&#x9;079a&lt;br&gt;&#xA;न्यहनत्पाण्डवीं सेनां वज्रहस्त इवासुरीम् ॥&#x9;079c&lt;br&gt;&#xA;ततोऽपायाद्द्रुतं राजन्व्रीडन्निव नरेश्वरः ॥&#x9;080ac&lt;br&gt;&#xA;अथापयातं राजानं मत्वाऽन्वीयुस्तमच्युतम् ।&#x9;081a&lt;br&gt;&#xA;चेदिपाण्डवपाञ्चालाः सात्यकिश्च महारथः ।&#x9;081c&lt;br&gt;&#xA;द्रौपदेयास्तथा शूरा माद्रीपुत्रौ च पाण्डवौ ॥&#x9;081e&lt;br&gt;&#xA;ततो युधिष्ठिरानीकं दृष्ट्वा कर्णः पराङ्मुखम् ।&#x9;082a&lt;br&gt;&#xA;कुरुभिः सहितो वीरः प्रहृष्टः पृष्ठतोऽन्वगात् ॥&#x9;082c&lt;br&gt;&#xA;भेरीशङ्खमृदङ्गानां कार्मुकाणां च निःस्वनः ।&#x9;083a&lt;br&gt;&#xA;बभूव धार्तराष्ट्राणां सिंहनादरवस्तथा ॥&#x9;083c&lt;br&gt;&#xA;युधिष्ठिरस्तु कौरव्य रथमारुह्य सत्वरम् ।&#x9;084a&lt;br&gt;&#xA;श्रुतकीर्तेर्महाराज दृष्ट्वा तत्कर्णविक्रमम् ॥&#x9;084c&lt;br&gt;&#xA;काल्यमानं बलं दृष्ट्वा सूतपुत्रेण मारिष ।&#x9;085a&lt;br&gt;&#xA;स्वान्योधानब्रवीत्क्रुद्धो निघ्नतैतान्किमासत ॥&#x9;085c&lt;br&gt;&#xA;ततो राज्ञाऽभ्यनुज्ञाताः पाण्डवानां महारथाः ।&#x9;086a&lt;br&gt;&#xA;भीमसेनमुखाः सर्वे पुत्रांस्ते प्रत्युपाद्रवन् ॥&#x9;086c&lt;br&gt;&#xA;अभवत्तुमुलः शब्दो योधानां तत्र भारत ।&#x9;087a&lt;br&gt;&#xA;रथहस्त्यश्वपत्तीनां द्रवतां निनदो महान् ।&#x9;087c&lt;br&gt;&#xA;उद्यतप्रतिविष्टानां शस्त्राणां च ततस्ततः ॥&#x9;087e&lt;br&gt;&#xA;आगच्छत प्रहरत क्षिप्रं विपरिधावत ।&#x9;088a&lt;br&gt;&#xA;इति ब्रुवाणा ह्यन्योन्यं जघ्नुर्योधा महारणे ॥&#x9;088c&lt;br&gt;&#xA;अभ्रच्छायेव तत्रासीच्छरवृष्टिभिरम्बरे ।&#x9;089a&lt;br&gt;&#xA;समावृतैर्नरवरैर्निघ्नद्भिरितरेतरम् ॥&#x9;089c&lt;br&gt;&#xA;विपताकध्वजच्छत्रा व्यश्वसूतरथायुधाः ।&#x9;090a&lt;br&gt;&#xA;व्यङ्गाङ्गावयवाः पेतुः क्षितौ क्षीणाः क्षितीश्वराः ।&#x9;090c&lt;br&gt;&#xA;शिखराणीव शैलानां वज्रभिन्नानि मारिष ॥&#x9;090e&lt;br&gt;&#xA;सारोहा निहताः पेतुर्द्विपा भिन्ना महीतले ।&#x9;091a&lt;br&gt;&#xA;छिन्नभिन्नविपर्यस्तवर्मालङ्कारविग्रहाः ॥&#x9;091c&lt;br&gt;&#xA;सारोहास्तुरगाः पेतुर्हतवीराः सहस्रशः ।&#x9;092a&lt;br&gt;&#xA;विप्रविद्धायुधाङ्गाश्च द्विरदा रथिभिर्हताः ।&#x9;092c&lt;br&gt;&#xA;प्रतिवीरैश्च सम्मर्दे पत्तिसङ्घाः सहस्रशः ॥&#x9;092e&lt;br&gt;&#xA;विशालायतताम्राक्षैः पद्मेन्दुसदृशाननैः ।&#x9;093a&lt;br&gt;&#xA;शिरोभिर्युद्धशौण्डानां सर्वतः संवृता मही ॥&#x9;093c&lt;br&gt;&#xA;यथा भुवि तथा व्योम्नि निःस्वनं शुश्रुवुर्जनाः ।&#x9;094a&lt;br&gt;&#xA;विमानेऽप्सरसां सङ्घैर्गीतवादित्रनिःस्वनैः ॥&#x9;094c&lt;br&gt;&#xA;हतानभिमुखान्वीरान्वीरैः शतसहस्रशः ।&#x9;095a&lt;br&gt;&#xA;आरोप्यारोप्य गच्छन्ति विमानेष्वप्सरोगणाः ॥&#x9;095c&lt;br&gt;&#xA;तद्दृष्ट्वा महदाश्चर्यं प्रत्यक्षं स्वर्गलिप्सया ।&#x9;096a&lt;br&gt;&#xA;प्रहृष्टमनसः शूराः क्षिप्रं जघ्नुः परस्परम् ॥&#x9;096c&lt;br&gt;&#xA;रथिनो रथिभिः सार्धं चित्रं युयुधुराहवे ।&#x9;097a&lt;br&gt;&#xA;पत्तयः पत्तिभिर्नागाः सह नागैर्हयैर्हयाः ॥&#x9;097c&lt;br&gt;&#xA;एवं प्रवृत्ते सङ्ग्रामे गजवाजिनरक्षये ।&#x9;098a&lt;br&gt;&#xA;सैन्येन रजसा वृत्ते स्वे स्वाञ्जघ्नुः परे परान् ॥&#x9;098c&lt;br&gt;&#xA;कचाकचं युद्धमासीद्दन्तादन्ति नखानखि ।&#x9;099a&lt;br&gt;&#xA;मुष्टियुद्धं नियुद्धं च देहपाप्मविनाशनम् ॥&#x9;099c&lt;br&gt;&#xA;तथा वर्ततति सङ्ग्रामे गजवाजिनरक्षये ।&#x9;100a&lt;br&gt;&#xA;नराश्वनागदेहेभ्यः प्रसृता लोहितापगा ॥&#x9;100c&lt;br&gt;&#xA;गजाश्वनरदेहान्सा व्युवाह पतितान्बहून् ।&#x9;101a&lt;br&gt;&#xA;नराश्वगजसम्बाधे नराश्वगजसादिनाम् ॥&#x9;101c&lt;br&gt;&#xA;लोहितोदा महाघोरा मांसशोणितकर्दमा ।&#x9;102a&lt;br&gt;&#xA;नराश्वगजदेहान्वै वहन्ती भीरुभीषणा ॥&#x9;102c&lt;br&gt;&#xA;तस्या नद्याः परं पारं व्रजन्ति विजयैषिणः ।&#x9;103a&lt;br&gt;&#xA;नागेन च प्लवन्तो वै निमज्ज्योन्मज्ज्य चापरे ॥&#x9;103c&lt;br&gt;&#xA;ते तु लोहितदिग्धाङ्गा रक्तवर्मायुधाम्बराः ।&#x9;104a&lt;br&gt;&#xA;सस्नुस्तस्यां पपुश्चास्रं मम्लुश्च भरतर्षभ ॥&#x9;104c&lt;br&gt;&#xA;रथानश्वान्नरान्नागानायुधाभरणानि च ।&#x9;105a&lt;br&gt;&#xA;वर्माणि चाप्यपश्याम पतितानि सहस्रशः ।&#x9;105c&lt;br&gt;&#xA;खं द्यां भूमिं दिशश्चैव प्रायः पश्याम लोहिताः ॥&#x9;105e&lt;br&gt;&#xA;लोहितस्य तु गन्धेन स्पर्देन च रसेन च ।&#x9;106a&lt;br&gt;&#xA;रूपेण चातिरक्तेन शब्देन च विसर्पता ।&#x9;106c&lt;br&gt;&#xA;विषादः सुमहानासीत्प्रायः सैन्यस्य भारत ॥&#x9;106e&lt;br&gt;&#xA;तत्तु विप्रहतं सैन्यं भीमसेनमुखैस्तव ।&#x9;107a&lt;br&gt;&#xA;भूयः समाद्रवन्वीराः सात्यकिप्रमुखास्तदा ॥&#x9;107c&lt;br&gt;&#xA;तेषामापततां वेगमविषह्यं निरीक्ष्य च ।&#x9;108a&lt;br&gt;&#xA;पुत्राणां ते महासैन्यमासीद्राजन्पराङ्मुखम् ॥&#x9;108c&lt;br&gt;&#xA;तत्प्रकीर्णरथाश्वेभं नरवाजिसमाकुलम् ।&#x9;109a&lt;br&gt;&#xA;विध्वस्तवर्मकवचं प्रविद्धायुधकार्मुकम् ॥&#x9;109c&lt;br&gt;&#xA;व्यद्रवत्तावकं सैन्यं लोड्यमानं समन्ततः ।&#x9;110a&lt;br&gt;&#xA;सिंहार्दितमिवारण्ये यथा गजकुलं तथा ॥ ॥&#x9;110c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/045/</guid>
      <description>&lt;p&gt;अध्यायः 045&lt;/p&gt;&#xA;&lt;p&gt;कर्णं पराजित्य जिघांसोर्भीमस्य शल्येन हेतुकथनपूर्वकं निषेधनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;तानभिद्रवतो दृष्ट्वा पाण्डवांस्तावकं बलम् ।&#x9;001a&lt;br&gt;&#xA;दुर्योधनो महाराज वारयामास सर्वशः ॥&#x9;001c&lt;br&gt;&#xA;योधांश्च स्वबलं चैव समन्ताद्भरतर्षभ ।&#x9;002a&lt;br&gt;&#xA;क्रोशतस्तव पुत्रस्य न स्म राजन्न्यवर्तत ॥&#x9;002c&lt;br&gt;&#xA;ततः पक्षप्रपक्षस्थाः प्रकुक्षिस्थाश्च भारत ।&#x9;003a&lt;br&gt;&#xA;तदा सशस्त्राः कुरवो भीममभ्यद्रवन्रणे ॥&#x9;003c&lt;br&gt;&#xA;कर्णोऽपि दृष्ट्वा द्रवतो धार्तराष्ट्रान्पराङ्मुखान् ।&#x9;004a&lt;br&gt;&#xA;मद्रराजमुवाचेदं याहि भीमरथं प्रति ॥&#x9;004c&lt;br&gt;&#xA;एवमुक्तश्च कर्णेन शल्यो मद्राधिपस्तदा ।&#x9;005a&lt;br&gt;&#xA;हंसवर्णान्हयानग्र्यान्प्रैषीद्यत्र वृकोदरः ॥&#x9;005c&lt;br&gt;&#xA;ते प्रेरिता महाराज शल्येनाहवशोभिना ।&#x9;006a&lt;br&gt;&#xA;भीमसेनरथं प्राप्य समसज्जन्त वाजिनः ॥&#x9;006c&lt;br&gt;&#xA;दृष्ट्वा कर्णं समायान्तं भीमः क्रोधसमन्वितः ।&#x9;007a&lt;br&gt;&#xA;मतिं चक्रे विनाशाय कर्णस्य भरतर्षभ ॥&#x9;007c&lt;br&gt;&#xA;सोऽब्रवीत्सात्यकिं वीरं धृष्टद्युम्नं च पार्षतम् ।&#x9;008a&lt;br&gt;&#xA;यूयं रक्षत राजानं धर्मात्मानं युधिष्ठिरम् ॥&#x9;008c&lt;br&gt;&#xA;संशयान्महतो मुक्तः कथञ्चित्प्रेक्षतो मम ।&#x9;009a&lt;br&gt;&#xA;अग्रतो मे कृतो राजा छिन्नसर्वपरिच्छदः ॥&#x9;009c&lt;br&gt;&#xA;दुर्योधनस्य प्रीत्यर्थं राधेयेन दुरात्मना ।&#x9;010a&lt;br&gt;&#xA;अन्तमद्य गमिष्यामि तस्य दुःखस्य पार्षत ॥&#x9;010c&lt;br&gt;&#xA;हन्तास्म्यद्य रणे कर्णं स वा मां निहनिष्यति ।&#x9;011&lt;br&gt;&#xA;सङ्ग्रामेऽद्य सुघोरेऽस्मिन्सत्यमेतद्ब्रवीमि वः ॥&#x9;011&lt;br&gt;&#xA;राजानमद्य भवतां न्यासभूतं ददानि वै ।&#x9;012&lt;br&gt;&#xA;तस्य संरक्षणे सर्वे यतध्वं विगतज्वराः ॥&#x9;012&lt;br&gt;&#xA;एवमुक्त्वा महाबाहुः प्रायादाधिरथिं प्रति ।&#x9;013&lt;br&gt;&#xA;सिंहनादेन महता सर्वाः सन्नादयन्दिशः ॥&#x9;013&lt;br&gt;&#xA;दृष्ट्वा त्वरितमायान्तं भीमं युद्धाभिनन्दिनम् ।&#x9;014&lt;br&gt;&#xA;सूतपुत्रमथोवाच मद्राणामीश्वरो विभुः ॥&#x9;014&lt;br&gt;&#xA;शल्य उवाच ।&#x9;015&lt;br&gt;&#xA;पश्य कर्ण महाबाहुं सङ्क्रुद्धं पाण्डुनन्दनम् ।&#x9;015&lt;br&gt;&#xA;दीर्घकालार्जितं क्रोधं मोक्तुकामं त्वयि ध्रुवम् ॥&#x9;015&lt;br&gt;&#xA;ईदृशं नास्य रूपं मे दृष्टपूर्वं कदाचन ।&#x9;016&lt;br&gt;&#xA;अभिमन्यौ हते कर्ण राक्षसे च घटोत्कचे ॥&#x9;016&lt;br&gt;&#xA;त्रैलोक्यस्य समस्तस्य शक्तः क्रुद्धो निवारणे ।&#x9;017&lt;br&gt;&#xA;बिभर्ति सदृशं रूपं युगान्ताग्निसमप्रभम् ॥&#x9;017&lt;br&gt;&#xA;सञ्जय उवाच ।&#x9;018&lt;br&gt;&#xA;इति ब्रुवति राधेयं मद्राणामीश्वरे नृप ।&#x9;018&lt;br&gt;&#xA;अभ्यवर्तत वै कर्णं क्रोधदीप्ततो वृकोदरः ॥&#x9;018&lt;br&gt;&#xA;अथागतं तु सम्प्रेक्ष्य भीमं युद्धाभिनन्दिनम् ।&#x9;019&lt;br&gt;&#xA;अब्रवीद्वचनं शल्यं राधेयः प्रहसन्निव ॥&#x9;019&lt;br&gt;&#xA;यदुक्तं वचनं मेऽद्य त्वया मद्रजनेश्वर ।&#x9;020&lt;br&gt;&#xA;भीमसेनं प्रति विभो तत्सत्यं नात्र संशयः ॥&#x9;020&lt;br&gt;&#xA;एष शूरश्च वीरश्च क्रोधनश्च वृकोदरः ।&#x9;021&lt;br&gt;&#xA;निरपेक्षः शरीरे च प्राणतश्च बलाधिकः ॥&#x9;021&lt;br&gt;&#xA;अज्ञातवासं वसता विराटनगरे तदा ।&#x9;022a&lt;br&gt;&#xA;द्रौपद्याः प्रियकामेन केवलं बाहुसंश्रयात् ।&#x9;022c&lt;br&gt;&#xA;गूढभावं समाश्रित्य कीचकः सगणो हतः ॥&#x9;022e&lt;br&gt;&#xA;सोऽद्य सङ्ग्रामशिरसि सन्नद्धः क्रोधमूर्च्छितः ।&#x9;023&lt;br&gt;&#xA;किं करोद्यतदण्डेन मृत्युनापि व्रजेद्रणम् ॥&#x9;023&lt;br&gt;&#xA;चिरकालाभिलषितो ममायं तु मनोरथः ।&#x9;024&lt;br&gt;&#xA;अर्जुनं समरे हन्यां मां वा हन्याद्धनञ्जयः ॥&#x9;024&lt;br&gt;&#xA;स मे कदाचिदद्यैव भवेद्भीमसमागमात् ॥&#x9;025ac&lt;br&gt;&#xA;निहते भीमसेने वा यदि वा विरथीकृते ।&#x9;026&lt;br&gt;&#xA;अभियास्यति मां पार्थस्तन्मे साधु भविष्यति ।&#x9;026&lt;br&gt;&#xA;अत्र यन्मन्यसे प्राप्तं तच्छीघ्रं सम्प्रधारय ॥&#x9;026&lt;br&gt;&#xA;सञ्जय उवाच ।&#x9;027&lt;br&gt;&#xA;एतच्छ्रुत्वा तु वचनं राधेयस्यामितौजसः ।&#x9;027&lt;br&gt;&#xA;उवाच वचनं शल्यः सूतपुत्रं तथागतम् ॥&#x9;027&lt;br&gt;&#xA;अभियाहि महाबाहो भीमसेनं महाबलम् ।&#x9;028&lt;br&gt;&#xA;निरपेक्षश्च युध्यस्व शक्तिं स्वां सम्प्रदर्शयन् ॥&#x9;028&lt;br&gt;&#xA;यस्ते कामोऽभिलषितश्चिरात्प्रभृति हृद्गतः ।&#x9;029&lt;br&gt;&#xA;स वै सम्पत्स्यते कर्ण सत्यमेतद्ब्रवीमि ते ॥&#x9;029&lt;br&gt;&#xA;एवमुक्ते ततः कर्णः शल्यं पुनरभाषत ।&#x9;030&lt;br&gt;&#xA;हन्ताऽहमेनं संरब्धं मां वा हन्ता वृकोदरः ॥&#x9;030&lt;br&gt;&#xA;एवमुक्त्वा महाराज राधेयो रथिनां वरः ।&#x9;031&lt;br&gt;&#xA;युद्धे मनः समाधाय याहि याहीत्यचोदयत् ॥&#x9;031&lt;br&gt;&#xA;ततः प्रायाद्रथेनाशु शल्यस्तत्र विशाम्पते ।&#x9;032&lt;br&gt;&#xA;यत्र भीमो महेष्वासो व्यद्रावयत वाहिनीम् ॥&#x9;032&lt;br&gt;&#xA;ततस्तूर्यनिनादश्च भेरीणां च महास्वनः ।&#x9;033&lt;br&gt;&#xA;उदतिष्ठच्च राजेन्द्र कर्णभीमसमागमे ॥&#x9;033&lt;br&gt;&#xA;भीमसेनोऽथथ सङ्क्रुद्धस्तस्य सैन्यं दुरासदम् ।&#x9;034&lt;br&gt;&#xA;नाराचैर्विमलैस्तीक्ष्णैर्दिशः प्राद्रावयद्बली ॥&#x9;034&lt;br&gt;&#xA;स सन्निपातस्तुमुलो घोररूपो विशाम्पते ।&#x9;035&lt;br&gt;&#xA;आसीद्रौद्रो महाराज कर्णपाण्डवयोर्मृधे ॥&#x9;035&lt;br&gt;&#xA;ततो मुहूर्ताद्राजेन्द्र नातिकृच्छ्राद्धसन्निव ।&#x9;036&lt;br&gt;&#xA;भीमसेनो महाबाहुः कर्णं प्रेप्सुरभिद्रवत् ॥&#x9;036&lt;br&gt;&#xA;समापतन्तं सम्प्रेक्ष्य कर्णो वैकर्तनो वृषा ।&#x9;037a&lt;br&gt;&#xA;आजघान सुसङ्क्रुद्धो नाराचेन स्तनान्तरे ।&#x9;037c&lt;br&gt;&#xA;पुनश्चैनममेयात्मा शरवर्षैरवाकिरत् ॥&#x9;037e&lt;br&gt;&#xA;स विद्धः सूतपुत्रेण च्छादयामास पत्रिभिः ।&#x9;038&lt;br&gt;&#xA;विव्याध निशितैः कर्णं नवभिर्नतपर्वभिः ॥&#x9;038&lt;br&gt;&#xA;तस्य कर्णो धनुर्मध्ये द्विधा चिच्छेद पत्रिभिः ॥&#x9;039ac&lt;br&gt;&#xA;अथैनं छिन्नधन्वानं प्रत्यविध्यत्स्तनान्तरे ।&#x9;040&lt;br&gt;&#xA;नाराचेन सुतीक्ष्णेन सर्वावरणभेदिना ॥&#x9;040&lt;br&gt;&#xA;सोऽन्यत्कार्मुकमादाय सूततपुत्रं वृकोदरः ।&#x9;041a&lt;br&gt;&#xA;राजन्मर्मसु मर्मज्ञो विव्याध निशितैः शरैः ।&#x9;041c&lt;br&gt;&#xA;ननाद बलवन्नादं कम्पयन्निव रोदसी ॥&#x9;041e&lt;br&gt;&#xA;तं कर्णः पञ्चविंशत्या नाराचानां समार्पयत् ।&#x9;042&lt;br&gt;&#xA;मदोत्कटं वने दृप्तमुल्काभिरिव कुञ्जरम् ॥&#x9;042&lt;br&gt;&#xA;ततः सायकभिन्नाङ्गः पाण्डवः क्रोधमूर्च्छितः ।&#x9;043&lt;br&gt;&#xA;संरम्भामर्षताम्राक्षः सूतपुत्रवधेप्सया ॥&#x9;043&lt;br&gt;&#xA;स कार्मुके महावेगं भारसाधनमुत्तमम् ।&#x9;044&lt;br&gt;&#xA;गिरीणामपि भेत्तारं सायकं समयोजयत् ॥&#x9;044&lt;br&gt;&#xA;विकृष्य बलवच्चापमाकर्णादतिमारुतिः ।&#x9;045&lt;br&gt;&#xA;तं मुमोच महेष्वासः क्रुद्धः कर्णजिघांसया ॥&#x9;045&lt;br&gt;&#xA;स विसृष्टो बलवता बाणो वज्राशनिस्वनः ।&#x9;046&lt;br&gt;&#xA;अदारयद्रणे कर्णं वज्रवेगो यथाऽचलम् ॥&#x9;046&lt;br&gt;&#xA;स भीमसेनाभिहतः सूतपुत्रः कुरूद्वह ।&#x9;047&lt;br&gt;&#xA;निषसाद रथोपस्थे विसञ्ज्ञः पृतनापतिः ।&#x9;047&lt;br&gt;&#xA;&#39;रुधिरेणावसिक्ताङ्गो गतासुवदरिन्दमः ॥&#x9;047&lt;br&gt;&#xA;एतस्मिन्नन्तरे दृष्ट्वा मद्रराजो वृकोदरम् ।&#x9;048&lt;br&gt;&#xA;जिघांसुं छेत्तुमायान्तं साधयन्निदमब्रवीत् ॥&#x9;048&lt;br&gt;&#xA;भीमसेन महाबाहो यत्वां वक्ष्यामि तच्छृणु ।&#x9;049&lt;br&gt;&#xA;वचनं हेतुसम्पन्नं श्रुत्वा चैतत्तथा कुरु ॥&#x9;049&lt;br&gt;&#xA;अर्जुनेन प्रतिज्ञातो वधः कर्णस्य शुष्मिणः ।&#x9;050&lt;br&gt;&#xA;तां तथा कुरु भद्रं ते प्रतिज्ञां सव्यसाचिनः ॥&#x9;050&lt;br&gt;&#xA;भीमसेन उवाच ।&#x9;051&lt;br&gt;&#xA;दृढव्रतत्वं पार्थस्य जानामि नृपसत्तम ।&#x9;051&lt;br&gt;&#xA;राज्ञस्तु धर्षणं पापः कृतवान्मम सन्निधौ ॥&#x9;051&lt;br&gt;&#xA;ततः कोपाभिभूतेन शेषं न गणितं मया ।&#x9;052a&lt;br&gt;&#xA;पतिते चापि राधेये न मे मन्युः शमं गतः ।&#x9;052c&lt;br&gt;&#xA;जिह्वोद्वरणमेवास्य प्राप्तकालं मतं मम ॥&#x9;052e&lt;br&gt;&#xA;अनेन सुनृशंसेन समवेतेषु राजसु ।&#x9;053a&lt;br&gt;&#xA;अस्माकं शृण्वतां शल्य यानि वाक्यानि मातुल ।&#x9;053c&lt;br&gt;&#xA;असहेयानि नीचानि बहूनि श्रावितानि भो ॥&#x9;053e&lt;br&gt;&#xA;नूनं चैतत्प्रतिज्ञातं दूरस्थस्यापि पार्थिव ।&#x9;054a&lt;br&gt;&#xA;छेदनं चास्य जिह्वायास्तदैवाकाङ्क्षितं मया ।&#x9;054c&lt;br&gt;&#xA;राज्ञस्तु प्रियकामेन कालोऽयं परिपालितः ॥&#x9;054e&lt;br&gt;&#xA;भवता तु यदुक्तोऽस्मि वाक्यं हेत्वर्थसंहितम् ।&#x9;055&lt;br&gt;&#xA;तद्गृहीतं महाराज कटुकस्थमिवौषधम् ॥&#x9;055&lt;br&gt;&#xA;हीनप्रतिज्ञो बीभत्सुर्न हि जीवेत कर्हिचित् ।&#x9;056&lt;br&gt;&#xA;अस्मिन्विनष्टे नष्टाः स्मः सर्व एव सकेशवाः ॥&#x9;056&lt;br&gt;&#xA;अद्य चैव नृशंसात्मा पापः पापकृतां वरः ।&#x9;057&lt;br&gt;&#xA;गमिष्यति परीभावं दृष्टमात्रः किरीटिना ॥&#x9;057&lt;br&gt;&#xA;युधिष्ठिरस्य कोपेन पूर्वं दग्धो नृशंसकृत् ।&#x9;058&lt;br&gt;&#xA;त्वया संरक्षितस्त्वद्य मत्समीपादुपागतः ॥&#x9;058&lt;br&gt;&#xA;सञ्जय उवाच ।&#39;&#x9;059&lt;br&gt;&#xA;एवं मद्राधिपः श्रुत्वा विसञ्ज्ञं सूतनन्दनम् ।&#x9;059&lt;br&gt;&#xA;अपोवाह रथेनाजौ कर्णमाहवशोभिनम् ॥&#x9;059&lt;br&gt;&#xA;पराजिते ततः कर्णे धार्तराष्ट्री महाचमूः ।&#x9;060&lt;br&gt;&#xA;व्यपायात्सर्वतो भग्ना हाहाभूता समन्ततः ॥ ॥&#x9;060&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/046/</guid>
      <description>&lt;p&gt;अध्यायः 046&lt;/p&gt;&#xA;&lt;p&gt;भीमकर्णयोर्युद्धम् ॥ 1 ॥ भीमेन दुर्योधनानुजानां कतिपयानां हननम् ॥ 2 ॥ सङ्कुलयुद्धं च ॥ 3 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;सुदुष्करमिदं कर्म कृतं भीमेन सञ्जय ।&#x9;001a&lt;br&gt;&#xA;येन कर्णो महाबाहू रथोपस्थे निपातितः ॥&#x9;001c&lt;br&gt;&#xA;कर्णो ह्येको रणे हन्ता पाण्डवान्सृञ्जयैः सह ।&#x9;002a&lt;br&gt;&#xA;इति दुर्योधनः सूत प्राब्रवीन्मां मुहुर्मुहुः ॥&#x9;002c&lt;br&gt;&#xA;पराजितं तु राधेयं दृष्ट्वा भीमेन संयुगे ।&#x9;003a&lt;br&gt;&#xA;ततः परं किमकरोत्पुत्रो दुर्योधनो मम ॥&#x9;003c&lt;br&gt;&#xA;सञ्जय उवाच ।&#x9;004&lt;br&gt;&#xA;विमुखं प्रेक्ष्य राधेयं सूतपुत्रं महाहवे ।&#x9;004a&lt;br&gt;&#xA;पुत्रस्तव महाराज सोदर्यानिदमब्रवीत् ॥&#x9;004c&lt;br&gt;&#xA;शीघ्रं गच्छत भद्रं वो राधेयं परिरक्षत ।&#x9;005a&lt;br&gt;&#xA;भीमसेनभयेऽगाधे मज्जन्तं व्यसनार्णवे ॥&#x9;005c&lt;br&gt;&#xA;ते तु राज्ञा समादिष्टा भीमसेनं जिघांसवः ।&#x9;006a&lt;br&gt;&#xA;अभ्यवर्तन्त सङ्क्रुद्धाः पतङ्गाः पावकं यथा ॥&#x9;006c&lt;br&gt;&#xA;श्रुतायुर्दुर्धरः क्राथो विवित्सुर्विकटः समः ।&#x9;007a&lt;br&gt;&#xA;निषङ्गी कवची पाशी तथा नन्दोपनन्दकौ ॥&#x9;007c&lt;br&gt;&#xA;दुष्प्रधर्षः सुबाहुश्च वातवेगसुवर्चसौ ।&#x9;008a&lt;br&gt;&#xA;धनुर्ग्राहो दुर्मदश्च जलसन्धः शलः सहः ॥&#x9;008c&lt;br&gt;&#xA;एते रथैः परिवृता वीर्यवन्तो महाबलाः ।&#x9;009a&lt;br&gt;&#xA;भीमसेनं समासाद्य समन्तात्पर्यवारयन् ॥&#x9;009c&lt;br&gt;&#xA;ते व्यमुञ्चञ्छरव्रातान्नानालिङ्गान्समन्ततः ।&#x9;010a&lt;br&gt;&#xA;स तैरभ्यर्द्यमानस्तु भीमसेनो महाबलः ॥&#x9;010c&lt;br&gt;&#xA;तेषामापततां क्षिप्रं सुतानां ते जनाधिप ।&#x9;011a&lt;br&gt;&#xA;रथैः पञ्चशतैः सार्धं पञ्चाशदहनद्रथान् ॥&#x9;011c&lt;br&gt;&#xA;विवित्सोस्तु ततः क्रुद्धो भल्लेनापाहरच्छिरः ।&#x9;012a&lt;br&gt;&#xA;भीमसेनो महाराज तत्पपात हतं भुवि ॥&#x9;012c&lt;br&gt;&#xA;सकुण्डलशिरस्त्राणं पूर्णचन्द्रोपमं तथा ।&#x9;013a&lt;br&gt;&#xA;&#39;अशोभत महाराज पूर्णचन्द्र इवाम्बरे&#39; ॥&#x9;013c&lt;br&gt;&#xA;तं दृष्ट्वा निहतं शूरं भ्रातरः सर्वतस्तदा ।&#x9;014a&lt;br&gt;&#xA;अभ्यद्रवन्त समरे भीमं भीमपराक्रमम् ॥&#x9;014c&lt;br&gt;&#xA;ततोऽपराभ्यां भल्लाभ्यां पुत्रयोस्ते महाहवे ।&#x9;015a&lt;br&gt;&#xA;जहार समरे प्राणान्भीमो भीमपराक्रमः ॥&#x9;015c&lt;br&gt;&#xA;तौ धरामन्वपद्येतां वातरुग्णाविव द्रुमौ ।&#x9;016a&lt;br&gt;&#xA;विकटश्च सहश्चोभौ देवपुत्रोपमौ नृप ॥&#x9;016c&lt;br&gt;&#xA;ततस्तु त्वरितो भीमः क्राथं निन्ये यमक्षयम् ।&#x9;017a&lt;br&gt;&#xA;नाराचेन सुतीक्ष्णेन स हतो न्यपतद्भुवि ॥&#x9;017c&lt;br&gt;&#xA;हाहाकारस्ततस्तीव्रः सम्बभूव जनेश्वर ।&#x9;018a&lt;br&gt;&#xA;वध्यमानेषु वीरेषु तव पुत्रेषु धन्विषु ॥&#x9;018c&lt;br&gt;&#xA;तेषां सुलुलिते सैन्ये पुनर्भीमो महाबलः ।&#x9;019a&lt;br&gt;&#xA;नन्दोपनन्दौ समरे प्रैषयद्यमसादनम् ॥&#x9;019c&lt;br&gt;&#xA;ततस्ते प्राद्रवन्भीताः पुत्रास्ते विह्वलीकृताः ।&#x9;020a&lt;br&gt;&#xA;भीमसेनं रणे दृष्ट्वा कालान्तकयमोपमम् ॥&#x9;020c&lt;br&gt;&#xA;पुत्रांस्ते निहतान्दृष्ट्वा सूतपुत्रः सुदुर्मनाः ।&#x9;021a&lt;br&gt;&#xA;हंसवर्णान्हयान्भूयः प्रैषयद्यत्र पाण्डवः ॥&#x9;021c&lt;br&gt;&#xA;ते प्रेषिता महाराज मद्रराजेन वाजिनः ।&#x9;022a&lt;br&gt;&#xA;भीमसेनरथं प्राप्य समसज्जन्त वेगिताः ॥&#x9;022c&lt;br&gt;&#xA;स सन्निपातस्तुमुलो घोररूपो विशाम्पते ।&#x9;023a&lt;br&gt;&#xA;आसीद्रौद्रो महाराज कर्णपाण्डवयोर्मृधे ॥&#x9;023c&lt;br&gt;&#xA;दृष्ट्वा मम महाराज तौ समेतौ महारथौ ।&#x9;024a&lt;br&gt;&#xA;आसीद्बुद्धिः कथं युद्धमेतदद्य भविष्यति ॥&#x9;024c&lt;br&gt;&#xA;ततो भीमो रणश्लाघी छादयामास पत्रिभिः ।&#x9;025a&lt;br&gt;&#xA;कर्णं रणे महाराज पुत्राणां तव पश्यताम् ॥&#x9;025c&lt;br&gt;&#xA;ततः कर्णो भृशं क्रुद्धो भीमं नवभिरायसैः ।&#x9;026a&lt;br&gt;&#xA;विव्याध परमास्त्रज्ञो भल्लैः सन्नतपर्वभिः ॥&#x9;026c&lt;br&gt;&#xA;तान्निहत्य महाबाहुर्भीमो भीमपराक्रमः ।&#x9;027a&lt;br&gt;&#xA;आकर्णपूर्णैर्विशिखैः कर्णं विव्याध सप्तभिः ॥&#x9;027c&lt;br&gt;&#xA;ततः कर्णो महाराज आशीविष इव श्वसन् ।&#x9;028a&lt;br&gt;&#xA;शरवर्षेण महता छादयामास पाण्डवम् ॥&#x9;028c&lt;br&gt;&#xA;भीमोऽपि ततं शरव्रातैश्छादयित्वा महारथम् ।&#x9;029a&lt;br&gt;&#xA;पश्यतां कौरवेयाणां विननर्द महाबलः ॥&#x9;029c&lt;br&gt;&#xA;ततः कर्णो भृशं क्रुद्धो दृढमादाय कार्मुकम् ।&#x9;030a&lt;br&gt;&#xA;भीमं विव्याध दशभिः कङ्कपत्रैः शिलाशितैः ।&#x9;030c&lt;br&gt;&#xA;कार्मुकं चास्य चिच्छेद भल्लेन निशितेन च ॥&#x9;030e&lt;br&gt;&#xA;ततो भीमो महाबाहुर्हेमपट्टविभूषितम् ।&#x9;031a&lt;br&gt;&#xA;परिघं घोरमादाय मृत्युदण्डमिवापरम् ।&#x9;031c&lt;br&gt;&#xA;कर्णस्य निधनाकाङ्क्षी चिक्षेपातिबलो नदन् ॥&#x9;031e&lt;br&gt;&#xA;तमापतन्तं परिघं वज्राशनिसमस्वनम् ।&#x9;032a&lt;br&gt;&#xA;चिच्छेद बहुधा कर्णः शरैराशीविषोपमैः ॥&#x9;032c&lt;br&gt;&#xA;ततः कार्मुकमादाय भीमो दृढतरं तदा ।&#x9;033a&lt;br&gt;&#xA;छादयामास विशिखैः कर्णं परबलार्दनम् ॥&#x9;033c&lt;br&gt;&#xA;ततो युद्धमभूद्धोरं कर्णपाण्डवयोर्मृधे ।&#x9;034a&lt;br&gt;&#xA;बलीन्द्रयोरिव मुहुः परस्परवधैषिणोः ॥&#x9;034c&lt;br&gt;&#xA;ततः कर्णो महाराज भीमसेनं त्रिभिः शरैः ।&#x9;035a&lt;br&gt;&#xA;आकर्णपूर्णैर्विव्याध दृढमानम्य कार्मुकम् ॥&#x9;035c&lt;br&gt;&#xA;सोऽतिविद्धो महेष्वासः कर्णेन बलिनां वरः ।&#x9;036a&lt;br&gt;&#xA;घोरमादत्त विशिखं कर्णकायावदारणम् ॥&#x9;036c&lt;br&gt;&#xA;तस्य भित्त्वा तनुत्राणं भित्त्वा कायं च सायकः ।&#x9;037a&lt;br&gt;&#xA;प्राविशद्धरणीं राजन्वल्मीकमिव पन्नगः ॥&#x9;037c&lt;br&gt;&#xA;स तेनातिप्रहारेण व्यथितो विह्वलन्निव ।&#x9;038a&lt;br&gt;&#xA;सञ्चचाल रथे कर्णः क्षितिकम्पे यथाऽचलः ॥&#x9;038c&lt;br&gt;&#xA;ततः कर्णो महाराज रोषामर्षसमन्वितः ।&#x9;039a&lt;br&gt;&#xA;भीमं तं पञ्चविंशत्या नाराचानां समार्पयत् ॥&#x9;039c&lt;br&gt;&#xA;चिच्छेद कार्मुकं तूर्णं पाण्डवस्याशु पत्रिणा ॥&#x9;040ac&lt;br&gt;&#xA;ततो मुहूर्ताद्राजेन्द्र नातिकृच्छ्राद्धसन्निव ।&#x9;041a&lt;br&gt;&#xA;विरथं भीमकर्माणं भीमं कर्णश्चकार ह ॥&#x9;041c&lt;br&gt;&#xA;विरथो भरतश्रेष्ठ प्रहसन्ननिलोपमः ।&#x9;042a&lt;br&gt;&#xA;गदां गृह्य महाबाहुरपतत्स्यन्दनोत्तमात् ॥&#x9;042c&lt;br&gt;&#xA;गदया च महाराज कर्णस्य रथकूबरम् ।&#x9;043a&lt;br&gt;&#xA;पोथयामास सङ्क्रुद्धः समरे शत्रुतापनः ॥&#x9;043c&lt;br&gt;&#xA;स क्रोधवशमापन्नः पाण्डुपुत्रः प्रतापवान् ।&#x9;044a&lt;br&gt;&#xA;विद्राव्य गदया वीरस्तव पुत्रान्महाहवे ॥&#x9;044c&lt;br&gt;&#xA;नागान्सप्तशतान्राजन्नीषादन्तान्प्रहारिणः ।&#x9;045a&lt;br&gt;&#xA;व्यधमत्सहसा भीमः क्रुद्धरूपः परन्तपः ॥&#x9;045c&lt;br&gt;&#xA;दन्तवेष्टेषु नेत्रेषु कुम्भेषु च कटेषु च ।&#x9;046a&lt;br&gt;&#xA;मर्मस्वपि च मर्मज्ञस्तान्नागानवधीद्बली ॥&#x9;046c&lt;br&gt;&#xA;&#39;अर्दिता भीमसेनेन विनदन्तो भृशातुराः&#39; ।&#x9;047a&lt;br&gt;&#xA;ततस्ते प्राद्रवन्भीताः प्रहताश्च पुनःपुनः ।&#x9;047c&lt;br&gt;&#xA;महामात्रास्तमावव्रुर्मेघा इव दिवाकरम् ॥&#x9;047e&lt;br&gt;&#xA;तान्स सप्तशतान्नागान्सारोहायुधकेतनान् ।&#x9;048a&lt;br&gt;&#xA;भूमिष्ठो गदया जघ्ने वज्रेणेन्द्र इवाचलान् ॥&#x9;048c&lt;br&gt;&#xA;ततः सुबलपुत्रस्य नागानतिबलान्पुनः ।&#x9;049a&lt;br&gt;&#xA;पोथयामास कौन्तेयो द्विपञ्चाशदरिन्दमः ॥&#x9;049c&lt;br&gt;&#xA;तथा रथशतं साग्रं पत्तींश्च शतशोऽपरान् ।&#x9;050a&lt;br&gt;&#xA;न्यहनत्पाण्डवो युद्धे तापयंस्तव वाहिनीम् ॥&#x9;050c&lt;br&gt;&#xA;प्रताप्यमानं सूर्येण भीमेन च महात्मना ।&#x9;051a&lt;br&gt;&#xA;तव सैन्यं सञ्चुकोच चर्माग्नावाहितं यथा ॥&#x9;051c&lt;br&gt;&#xA;ते भीमभयसन्त्रस्तास्तावका भरतर्षभ ।&#x9;052a&lt;br&gt;&#xA;विहाय समरे कर्णं दुद्रुवुर्वै दिशो दश ॥&#x9;052c&lt;br&gt;&#xA;रथाः पञ्चशताश्चान्ये ह्रादिनः शरवर्षिणः ।&#x9;053a&lt;br&gt;&#xA;भीममभ्यद्रवन्घ्नन्तः शरपूगैः समन्ततः ॥&#x9;053c&lt;br&gt;&#xA;तान्स पञ्चशतान्वीरान्सपताकध्वजायुधान् ।&#x9;054a&lt;br&gt;&#xA;पोथयामास गदया भीमो विष्णुरिवासुरान् ॥&#x9;054c&lt;br&gt;&#xA;ततः शकुनिनिर्दिष्टाः सादिनः शूरसम्मताः ।&#x9;055a&lt;br&gt;&#xA;त्रिसाहस्राण्यभिययुः शरशक्त्यृष्टिपाणयः ॥&#x9;055c&lt;br&gt;&#xA;तान्प्रत्युद्गम्य यवनान्साश्वारोहांस्तदाऽरिहा ।&#x9;056a&lt;br&gt;&#xA;विविधान्विचरन्मार्गान्गदया समपोथयत् ॥&#x9;056c&lt;br&gt;&#xA;तेषामासीन्महाञ्छब्दस्ताडितानां च सर्वशः ।&#x9;057a&lt;br&gt;&#xA;अग्निभिर्दह्यमानानां नलानामिव भारत ॥&#x9;057c&lt;br&gt;&#xA;एवं सुबलपुत्रस्य त्रिसाहस्रान्हयोत्तमान् ।&#x9;058a&lt;br&gt;&#xA;हत्वाऽन्यं रथमास्थाय क्रुद्धो राधेयमभ्ययात् ॥&#x9;058c&lt;br&gt;&#xA;कर्णोऽपि समरे राजन्धर्मपुत्रमरिन्दमम् ।&#x9;059a&lt;br&gt;&#xA;स शरैश्छादयामास सारथिं चाप्यपातयत् ॥&#x9;059c&lt;br&gt;&#xA;ततः स प्रद्रुतं सैन्यं दृष्ट्वा कर्णो महारथः ।&#x9;060a&lt;br&gt;&#xA;अन्वधावत्किरन्बाणैः कङ्कपत्रैरजिह्मगैः ॥&#x9;060c&lt;br&gt;&#xA;राजानमभिधावन्तं शरैरावृत्य रोदसी ।&#x9;061a&lt;br&gt;&#xA;क्रुद्धः प्रच्छादयामास शरजालेन मारुतिः ॥&#x9;061c&lt;br&gt;&#xA;सन्निवृत्तस्ततस्तूर्णं राधेयः शत्रुकर्शनः ।&#x9;062a&lt;br&gt;&#xA;भीमं प्रच्छादयामास समन्तान्निशितैः शरैः ॥&#x9;062c&lt;br&gt;&#xA;भीमसेनरथप्रेप्सुं कर्णं भारत सात्यकिः ।&#x9;063a&lt;br&gt;&#xA;अभ्यर्दयदमेयात्मा पार्ष्णिग्रहणकारणात् ॥&#x9;063c&lt;br&gt;&#xA;भीमसेनरथप्रेप्सुं कर्णो भारत सात्यकिम् ।&#x9;064a&lt;br&gt;&#xA;अभ्यवर्तत शैनेयमर्दयञ्छरवृष्टिभिः ॥&#x9;064c&lt;br&gt;&#xA;तावन्योन्यं समासाद्य वृषभौ सर्वधन्विनाम् ।&#x9;065a&lt;br&gt;&#xA;विसृजन्तौ शरान्दीप्तान्विभ्राजेतां मनस्विनौ ॥&#x9;065c&lt;br&gt;&#xA;ताभ्यां वियति राजेन्द्र विततं भीमदर्शनम् ।&#x9;066a&lt;br&gt;&#xA;कौञ्चपृष्ठारुणं रौद्रं बाणजालं व्यदृश्यत ॥&#x9;066c&lt;br&gt;&#xA;नैव सूर्यप्रभा राजन्न दिशः प्रदिशस्तथा ।&#x9;067a&lt;br&gt;&#xA;प्राज्ञासिष्म वयं ते वा शरैर्मुक्तैः सहस्रशः ॥&#x9;067c&lt;br&gt;&#xA;मध्याह्ने तपतो राजन्भास्करस्य महाप्रभाः ।&#x9;068a&lt;br&gt;&#xA;हृताः सर्वाः शरौघैस्तैः कर्णमाधवयोस्तदा ॥&#x9;068c&lt;br&gt;&#xA;सौबलं कृतवर्माणं द्रौणिमाधिरथिं कृपम् ।&#x9;069a&lt;br&gt;&#xA;संसक्तान्पाण्डवैर्दृष्ट्वा निवृत्ताः कुरवः पुनः ॥&#x9;069c&lt;br&gt;&#xA;तेषामापततां शब्दस्तीव्र आसीद्विशाम्पते ।&#x9;070a&lt;br&gt;&#xA;उद्वृत्तानां यथा वृष्ट्या सागराणां भयावहः ॥&#x9;070c&lt;br&gt;&#xA;ते सेने भृशसंसक्ते दृष्ट्वाऽन्योन्यं महाहवे ।&#x9;071a&lt;br&gt;&#xA;हर्षेण महता युक्ते परिगृह्य परस्परम् ॥&#x9;071c&lt;br&gt;&#xA;ततः प्रववृते युद्धं मध्यं प्राप्ते दिवाकरे ।&#x9;072a&lt;br&gt;&#xA;यादृशं नैवमस्माभिर्दृष्टपूर्वं न च श्रुतम् ॥&#x9;072c&lt;br&gt;&#xA;बलौघस्तु समासाद्य बलौघं सहसा रणे ।&#x9;073a&lt;br&gt;&#xA;उपसर्पत वेगेन वार्योघ इव सागरम् ॥&#x9;073c&lt;br&gt;&#xA;आसीन्निनादः सुमहान्बाणौघानां परस्परम् ।&#x9;074a&lt;br&gt;&#xA;गर्जतां सागरौघाणां यथा स्यान्निःस्वनो महान् ॥&#x9;074c&lt;br&gt;&#xA;ते तु सेने समासाद्य वेगवत्यौ परस्परम् ।&#x9;075a&lt;br&gt;&#xA;एकीभावमनुप्राप्ते नद्याविव समागमे ॥&#x9;075c&lt;br&gt;&#xA;ततः प्रववृते युद्धं घोररूपं विशाम्पते ।&#x9;076a&lt;br&gt;&#xA;कुरूणां पाण्डवानां च लिप्सतां सुमहद्यशः ॥&#x9;076c&lt;br&gt;&#xA;शूराणां गर्जतां तत्र ह्यविच्छेदकृता गिरः ।&#x9;077a&lt;br&gt;&#xA;श्रूयन्ते विविधा राजन्नामान्युद्दिश्य भारत ॥&#x9;077c&lt;br&gt;&#xA;यस्य यद्धि रणे व्यङ्गं पितृतो मातृतोऽपि वा ।&#x9;078a&lt;br&gt;&#xA;कर्मतः शीलतो वाऽपि स तच्छ्रावयते युधि ॥&#x9;078c&lt;br&gt;&#xA;तान्दृष्ट्वा समरे शूरांस्तर्जमानान्परस्परम् ।&#x9;079a&lt;br&gt;&#xA;अभवन्मे मती राजन्नैषामस्तीति जीवितम् ॥&#x9;079c&lt;br&gt;&#xA;तेषां दृष्ट्वा तु क्रुद्धानां वपूंष्यमिततेजसाम् ।&#x9;080a&lt;br&gt;&#xA;अभवन्मे भयं तीव्रं कथमेतद्भविष्यति ॥&#x9;080c&lt;br&gt;&#xA;ततस्ते पाण्डवा राजन्कौरवाश्च महारथाः ।&#x9;081a&lt;br&gt;&#xA;ततक्षुः सायकैस्तूर्णमन्योन्यं विजयैषिणः ॥ ॥&#x9;081c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/047/</guid>
      <description>&lt;p&gt;अध्यायः 047&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;क्षत्रियास्ते महाराज परस्परवधैषिणः ।&#x9;001a&lt;br&gt;&#xA;अन्योन्यं समरे जघ्नुः कृतवैरा महौजसः ॥&#x9;001c&lt;br&gt;&#xA;रथौघाश्च हयौघाश्च नरौघाश्च समन्ततः ।&#x9;002a&lt;br&gt;&#xA;गजौघाश्च महाराज संसक्ताश्च परस्परम् ॥&#x9;002c&lt;br&gt;&#xA;गदानां परिघाणां च शक्तीनां च परस्परम् ।&#x9;003a&lt;br&gt;&#xA;प्रासानां भिण्डिपालानां मुसुण्ठीनां च सर्वशः ॥&#x9;003c&lt;br&gt;&#xA;सम्पातं चानुपश्याम सङ्ग्रामे भृशदारुणे ।&#x9;004a&lt;br&gt;&#xA;शलभा इव सम्पेतुः शरवृष्ट्यः समन्ततः ॥&#x9;004c&lt;br&gt;&#xA;नागान्नागाः समासाद्य व्यधमन्त परस्परम् ।&#x9;005a&lt;br&gt;&#xA;हया हयांश्च समरे रथिनो रथिनस्तथा ॥&#x9;005c&lt;br&gt;&#xA;पत्तयः पत्तिसङ्घांश्च हयसङ्घांश्च पत्तयः ।&#x9;006a&lt;br&gt;&#xA;पत्तयो रथमातङ्गान्रथा हस्त्यश्वमेव च ।&#x9;006c&lt;br&gt;&#xA;नागाश्च समरे त्र्यङ्गं ममृदुः शीघ्रगा नृप ॥&#x9;006e&lt;br&gt;&#xA;वध्यतां तत्र शूराणां क्रोशतां च परस्परम् ।&#x9;007a&lt;br&gt;&#xA;घोरमायोधनं जज्ञे पशूनां घातने यथा ॥&#x9;007c&lt;br&gt;&#xA;रुधिरेण समास्तीर्णा बभौ भारत मेदिनी ।&#x9;008a&lt;br&gt;&#xA;शक्रगोपगणाकीर्णा प्रावृषीव वसुन्धरा ॥&#x9;008c&lt;br&gt;&#xA;यथा वा वाससी शुक्ले महारजनरञ्जिते ।&#x9;009a&lt;br&gt;&#xA;बिभ्रती युवती श्यामा तद्वदासीद्वसुन्धरा ॥&#x9;009c&lt;br&gt;&#xA;&#39;बद्धचूडामणिधरैः शिरोभिश्चारुकुण्डलैः ।&#x9;010a&lt;br&gt;&#xA;उज्झितैर्वृषभाक्षाणां भ्राजते स्म वसुन्धरा&#39; ॥&#x9;010c&lt;br&gt;&#xA;शशशोणितदिग्धेव शातकुम्भमयीव च ।&#x9;011a&lt;br&gt;&#xA;&#39;भूर्बभौ भरतश्रेष्ठ शान्तार्चिर्भिरिवानलैः ॥&#39;&#x9;011c&lt;br&gt;&#xA;छिन्नानां चोत्तमाङ्गानां बाहूनां चोरुभिः सह ।&#x9;012a&lt;br&gt;&#xA;कुण्डलानां पिनद्धानां भूषणानां च भारत ॥&#x9;012c&lt;br&gt;&#xA;निष्काणां हेमसूत्राणां शरीराणां च धन्विनाम् ।&#x9;013a&lt;br&gt;&#xA;चर्मणां सपताकानां सङ्घास्तत्रापतन्भुवि ।&#x9;013c&lt;br&gt;&#xA;&#39;अगम्यकल्पा पृथिवी सर्वतो भृशकर्दमा&#39; ॥&#x9;013e&lt;br&gt;&#xA;गजा गजान्समासाद्य विषाणैरार्दयन्नृप ।&#x9;014a&lt;br&gt;&#xA;विषाणाग्रहतास्तत्र भ्राजन्ते द्विरदोत्तमाः ।&#x9;014c&lt;br&gt;&#xA;रुधिरेणावसिक्ताङ्गा गैरिकप्रस्रवा इव ।&#x9;014e&lt;br&gt;&#xA;&#39;प्रावृट्काले महाराज मेघा इव सविद्युतः&#39; ॥&#x9;014g&lt;br&gt;&#xA;स्यन्दमाना यथा भान्ति पर्वता धातुमण्डिताः ।&#x9;015a&lt;br&gt;&#xA;&#39;तथा रेजू रणे नागा रुधिरेण समाप्लुताः&#39; ॥&#x9;015c&lt;br&gt;&#xA;तोमरान्सादिभिर्मुक्तान्प्रतिमानस्थितान्बहून् ।&#x9;016a&lt;br&gt;&#xA;हस्तैरुद्धृत्य तान्नागा बभञ्जुश्चापरे रणे ॥&#x9;016c&lt;br&gt;&#xA;नाराचैश्छिन्नवर्माणो भ्राजन्ते स्म गजोत्तमाः ।&#x9;017a&lt;br&gt;&#xA;हिमागमे यथा राजन्व्यभ्रा इव महीधराः ॥&#x9;017c&lt;br&gt;&#xA;शरैः कनकपुङ्खैश्च चिता रेर्जुर्गजोत्तमाः ।&#x9;018a&lt;br&gt;&#xA;उल्काभिः सम्प्रदीप्ताग्राः पर्वता इव भारत ॥&#x9;018c&lt;br&gt;&#xA;केचिदभ्याहता नागैर्नागा नगवरोपमाः ।&#x9;019a&lt;br&gt;&#xA;न चेलुः समरात्तस्माच्छिन्नपक्षा इवाद्रयः ॥&#x9;019c&lt;br&gt;&#xA;अपरे प्राद्रवन्नागाः शरार्ता व्रणपीडिताः ।&#x9;020a&lt;br&gt;&#xA;प्रतिमानैश्च कुम्भैश्च पेतुरुर्व्यां महाहवे ॥&#x9;020c&lt;br&gt;&#xA;निषेदुः सिंहवच्चान्ये नदन्तो भैरवान्रवान् ।&#x9;021a&lt;br&gt;&#xA;वेमुश्च बहवो राजंश्चुक्रुशुश्चापरे गजाः ॥&#x9;021c&lt;br&gt;&#xA;हयाश्च निहता बाणैर्हेमभाण्डविभूषिताः ।&#x9;022a&lt;br&gt;&#xA;निषेदुश्चैव मम्लुश्च बभ्रमुश्च दिशो दश ॥&#x9;022c&lt;br&gt;&#xA;अपरे क्लिश्यमानाश्च व्यवेष्टन्त महीतले ।&#x9;023a&lt;br&gt;&#xA;भावान्बहुविधांश्चक्रुस्ताडिताः शरतोमरैः ॥&#x9;023c&lt;br&gt;&#xA;नरास्तु निहता भूमौ कूजन्तस्तत्र मारिष ।&#x9;024a&lt;br&gt;&#xA;दृष्ट्वा च बान्धवानन्ये पितॄनन्ये पितामहान् ॥&#x9;024c&lt;br&gt;&#xA;धावमानान्परांश्चान्ये दृष्ट्वान्ये तत्र भारत ।&#x9;025a&lt;br&gt;&#xA;ख्यातानि गोत्रनामानि शशंसुरितरेतरम् ॥&#x9;025c&lt;br&gt;&#xA;तेषां छिन्ना महाराज भुजाः कनकभूषणाः ।&#x9;026a&lt;br&gt;&#xA;उद्वेष्टन्ते विवेष्टन्ते भ्रमन्ति ह्युत्पतन्ति च ॥&#x9;026c&lt;br&gt;&#xA;निपतन्ति तथैवान्ये स्फुरन्ति च सहस्रशः ।&#x9;027a&lt;br&gt;&#xA;वेगांश्चान्ये रमे चक्रुः पञ्चास्या इव पन्नगाः ॥&#x9;027c&lt;br&gt;&#xA;ते भुजा भोगिभोगाभाश्चन्दनाक्ता विशाम्पते ।&#x9;028a&lt;br&gt;&#xA;लोहितार्द्रा भृशं रेजुस्तपनीयध्वजा इव ॥&#x9;028c&lt;br&gt;&#xA;वर्तमाने तथा घोरे सङ्कुले सर्वतो दिशम् ।&#x9;029a&lt;br&gt;&#xA;अविज्ञाताः स्म युध्यन्ते विनिघ्नन्तः परस्परम् ॥&#x9;029c&lt;br&gt;&#xA;भौमेन रजसाकीर्णे शस्त्रसम्पातसङ्कुले ।&#x9;030a&lt;br&gt;&#xA;नैव स्वे न परे राजन्व्यज्ञायन्त तमोवृताः ॥&#x9;030c&lt;br&gt;&#xA;तथा तदभवद्युद्धं घोररूपं भयानकम् ।&#x9;031a&lt;br&gt;&#xA;लोहितोदा महानद्यः प्रसस्रुस्तत्र चासकृत् ॥&#x9;031c&lt;br&gt;&#xA;शीर्षपाषाणसञ्छन्नाः केशशैवलशाद्वलाः ।&#x9;032a&lt;br&gt;&#xA;अस्थिमीनसमाकीर्णा धनुःशरगदोडुपाः ॥&#x9;032c&lt;br&gt;&#xA;मांसशोणितपङ्किन्यो घोररूपाः सुदारुणाः ।&#x9;033a&lt;br&gt;&#xA;नदीः प्रवर्तयामासुः शोणितौघविवर्धिनीः ॥&#x9;033c&lt;br&gt;&#xA;भीरुवित्रासकारिण्यः शूराणां हर्षवर्धनाः ।&#x9;034a&lt;br&gt;&#xA;ता नद्यो घोररूपास्तु नयन्त्यो यमसादनम् ॥&#x9;034c&lt;br&gt;&#xA;अवगाढान्मज्जयन्त्यः क्षत्रस्याजनयन्भयम् ।&#x9;035a&lt;br&gt;&#xA;क्रव्यादानां नरव्याघ्र नर्दतां तत्रतत्र ह ॥&#x9;035c&lt;br&gt;&#xA;घोरमायोधनं जज्ञे प्रेतराजपुरोपमम् ।&#x9;036a&lt;br&gt;&#xA;उत्थितान्यगणेयानि कबन्धानि समन्ततः ॥&#x9;036c&lt;br&gt;&#xA;नृत्यन्ति वै भूतगणाः सुतृप्ता मांसशोणितैः ।&#x9;037a&lt;br&gt;&#xA;पीत्वा च शोणितं तत्र वसां भुक्त्वा च भारत ॥&#x9;037c&lt;br&gt;&#xA;मेदोमज्जावसामत्तास्तृप्ता मांसस्य चैव ह ।&#x9;038a&lt;br&gt;&#xA;धावमानाः स्म दृश्यन्ते काकगृध्रबकास्तथा ॥&#x9;038c&lt;br&gt;&#xA;शूरास्तु समरे राजन्भयं त्यक्त्वा सुदुस्त्यजम् ।&#x9;039a&lt;br&gt;&#xA;योधव्रतसमाख्याताश्चक्रुः कर्माण्यभीतवत् ॥&#x9;039c&lt;br&gt;&#xA;शरशक्तिसमाकीर्णे क्रव्यादगणसङ्कुले ।&#x9;040a&lt;br&gt;&#xA;व्यचरन्त रणे शूराः ख्यापयन्तः स्वपौरुषम् ॥&#x9;040c&lt;br&gt;&#xA;अन्योन्यं श्रावयन्ति स्म नामगोत्राणि भारत ।&#x9;041a&lt;br&gt;&#xA;पितृनामानि च रणे गोत्रनामानि वा विभो ॥&#x9;041c&lt;br&gt;&#xA;श्रावयाणाश्च बहवस्तत्र योधा विशाम्पते ।&#x9;042a&lt;br&gt;&#xA;अन्योन्यमवमृद्नन्तः शक्तितोमरपट्टसैः ॥&#x9;042c&lt;br&gt;&#xA;वर्तमाने तथा युद्धे घोररूपे सुदारुणे ।&#x9;043a&lt;br&gt;&#xA;व्यषीदत्कौरवी सेना भिन्ना नौरिव सागरे ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/048/</guid>
      <description>&lt;p&gt;अध्यायः 048&lt;/p&gt;&#xA;&lt;p&gt;अर्जुनस्य संशप्तकैर्युद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;वर्तमाने तथा युद्धे क्षत्रियाणां निमज्जने ।&#x9;001a&lt;br&gt;&#xA;गाण्डीवस्य महाघोषः श्रूयते युधि मारिष ॥&#x9;001c&lt;br&gt;&#xA;संशप्तकानामकरोत्कदनं यत्र पाण्डवः ।&#x9;002a&lt;br&gt;&#xA;कोसलानां तथा राजन्नारायणबलस्य च ॥&#x9;002c&lt;br&gt;&#xA;संशप्तकास्तु समरे शरवृष्टिः समन्ततः ।&#x9;003a&lt;br&gt;&#xA;अपातयन्पार्थमूर्ध्नि जयगृद्धाः प्रमन्यवः ॥&#x9;003c&lt;br&gt;&#xA;तां शस्त्रवृष्टिमायान्तीमुरसा धारयन्प्रभुः ।&#x9;004a&lt;br&gt;&#xA;व्यगाहत परान्पार्थो विनिघ्नन्रथिनां वरान् ॥&#x9;004c&lt;br&gt;&#xA;विक्षोभ्य तु रथानीकं कङ्कपत्रैः शिलाशितैः ।&#x9;005a&lt;br&gt;&#xA;आससाद ततः पार्थः सुशर्माणं महारथम् ॥&#x9;005c&lt;br&gt;&#xA;स तस्य शरवर्षाणि ववर्ष रथिनां वरः ।&#x9;006a&lt;br&gt;&#xA;तथा संशप्तकाश्चैव पार्थस्य समरे स्थिताः ॥&#x9;006c&lt;br&gt;&#xA;सुशर्मा तु ततः पार्थं विद्ध्वा दशभिराशुगैः ।&#x9;007a&lt;br&gt;&#xA;जनार्दनं त्रिभिर्बाणैरहनद्दक्षिणे भुजे ॥&#x9;007c&lt;br&gt;&#xA;ततोऽपरेण भल्लेन केतुं पार्थस्य मारिष ।&#x9;008a&lt;br&gt;&#xA;विव्याध समरे राजन्सुशर्मा क्रोधमूर्च्छितः ॥&#x9;008c&lt;br&gt;&#xA;स वानरवरो राजन्विश्वकर्मकृतो महान् ।&#x9;009a&lt;br&gt;&#xA;ननाद सुमहानादं नृत्यन्निव विभीषयन् ॥&#x9;009c&lt;br&gt;&#xA;कपेस्तु निनदं श्रुत्वा सन्त्रस्ता तव वाहिनी ।&#x9;010a&lt;br&gt;&#xA;भयं विपुलमासाद्य निश्चेष्टा समपद्यत ॥&#x9;010c&lt;br&gt;&#xA;ततः सा शुशुभे सेना निश्चेष्टाऽवस्थिता नृप ।&#x9;011a&lt;br&gt;&#xA;नानापुष्पसमाकीर्णं यथा चित्रीकृतं वनम् ॥&#x9;011c&lt;br&gt;&#xA;प्रतिलभ्य ततः सञ्ज्ञां योधास्ते कुरुसत्तम ।&#x9;012a&lt;br&gt;&#xA;अर्जुनं सिषिचुर्बाणैः पर्वतं जलदा इव ॥&#x9;012c&lt;br&gt;&#xA;सञ्छाद्य समरे पार्थं परिवव्रुः समन्ततः ।&#x9;013a&lt;br&gt;&#xA;ते हयान्रथचक्रे तु रथेषां चापि मारिष ।&#x9;013c&lt;br&gt;&#xA;ग्रहीतुं प्रचक्रमुश्चैव क्रोधाविष्टाः समन्ततः ॥&#x9;013e&lt;br&gt;&#xA;निगृह्य तु रथं तस्य योधास्ते तु सहस्रशः ।&#x9;014a&lt;br&gt;&#xA;रथबन्धं प्रचक्रुर्हि पाण्डवस्यामितौजसः ॥&#x9;014c&lt;br&gt;&#xA;रथमारुरुहुः केचित्कृष्णपार्थौ जिघृक्षवः ।&#x9;015a&lt;br&gt;&#xA;संशप्तकानां योधास्ते सिंहनादांश्च नेदिरे ॥&#x9;015c&lt;br&gt;&#xA;अपरे जगृहुश्चैव केशवस्य महाभुजौ ।&#x9;016a&lt;br&gt;&#xA;पार्थं चैके महाराज रथस्थं जगृहुर्मुदा ॥&#x9;016c&lt;br&gt;&#xA;अच्युतः स महाबाहुर्विधुन्वन्रणमूर्धनि ।&#x9;017a&lt;br&gt;&#xA;पातयामास तान्सर्वान्दुष्टहस्तीव हस्तिपान् ॥&#x9;017c&lt;br&gt;&#xA;स रथस्तैर्गृहीतस्तु पाण्डवस्य महात्मनः ।&#x9;018a&lt;br&gt;&#xA;स्पन्दितुं नाशकद्राजंस्तदद्भुतमिवाभवत् ॥&#x9;018c&lt;br&gt;&#xA;ततः पार्थो महाबाहुः संवृतः स्तैर्महारथैः ।&#x9;019a&lt;br&gt;&#xA;निगृहीतं रथं दृष्ट्वा तांश्चाप्याद्रवतो बहून् ॥&#x9;019c&lt;br&gt;&#xA;रथारूढांश्च सुबहून्पदाऽऽक्षिप्य न्यपातयत् ।&#x9;020a&lt;br&gt;&#xA;अपातयदसम्भ्रान्तः शरैरासन्नयोधिभिः ॥&#x9;020c&lt;br&gt;&#xA;तांस्तापयित्वा समरे पार्थः परपुरञ्जयः ।&#x9;021a&lt;br&gt;&#xA;स्मयन्निव महाबाहुः केशवं वाक्यमब्रवीत् ॥&#x9;021c&lt;br&gt;&#xA;पश्य कृष्ण महाबाहो संशप्तकगणान्बहून् ।&#x9;022a&lt;br&gt;&#xA;कुर्वतोऽसुकरं कर्म मुमूर्षून्कालचोदितान् ॥&#x9;022c&lt;br&gt;&#xA;रथबन्धमिमं प्राप्य पृथिव्यां नास्ति कश्चन ।&#x9;023a&lt;br&gt;&#xA;यः सहेत पुमाल्ँलोके मदन्यः क्षत्रियर्षभः ॥&#x9;023c&lt;br&gt;&#xA;पश्यैतानद्य समरे मत्प्रयुक्तैः सुतेजनैः ।&#x9;024a&lt;br&gt;&#xA;पात्यमानान्रणे कृष्ण शरैराशीविषोपमैः ॥&#x9;024c&lt;br&gt;&#xA;इत्येवमुक्त्वा बीभत्सुः शङ्खप्रवरमुत्तमम् ।&#x9;025a&lt;br&gt;&#xA;व्यनादयदमेयात्मा देवदत्तं महामृधे ॥&#x9;025c&lt;br&gt;&#xA;देवदत्तस्वनं श्रुत्वा केशवोऽपि महायशाः ।&#x9;026a&lt;br&gt;&#xA;पाञ्चजन्यस्वनं चक्रे पूरयन्निव रोदसी ॥&#x9;026c&lt;br&gt;&#xA;तयोः शङ्खस्वनं श्रुत्वा संशप्तकवरूथिनी ।&#x9;027a&lt;br&gt;&#xA;सञ्चचाल महाराज वित्रस्ता चाद्रवद्भृशम् ॥&#x9;027c&lt;br&gt;&#xA;नागमस्त्रं ततः पार्थः प्रादुश्चक्रे हसन्निव ।&#x9;028a&lt;br&gt;&#xA;पादबन्धं स तेषां वै चक्रे तेन महास्त्रवित् ॥&#x9;028c&lt;br&gt;&#xA;यानुद्दिश्य रणे पार्थः पादबन्धं चकार ह ।&#x9;029a&lt;br&gt;&#xA;ते बद्धाः पादबन्धेन योधाः संशप्तकास्तदा ॥&#x9;029c&lt;br&gt;&#xA;निर्विचेष्टास्तदाऽभूवन्पाण्डवस्यास्त्रतेजसा ।&#x9;030a&lt;br&gt;&#xA;निर्विचेष्टांस्ततो योधानवधीत्पाण्डुनन्दनः ।&#x9;030c&lt;br&gt;&#xA;यथेन्द्रः समरे दैत्यांस्तारकस्य वधे पुरा ॥&#x9;030e&lt;br&gt;&#xA;ते वध्यमानाः समरे मुमुचुस्तं रथोत्तमम् ।&#x9;031a&lt;br&gt;&#xA;आयुधानि च सर्वाणि विस्रष्टुमुपचक्रमुः ॥&#x9;031c&lt;br&gt;&#xA;ततः सुशर्मा राजेन्द्र गृहीतां वीक्ष्य वाहिनीम् ।&#x9;032a&lt;br&gt;&#xA;सौपर्णमस्त्रं त्वरितः प्रादुश्चक्रे महारथः ॥&#x9;032c&lt;br&gt;&#xA;ततः सुपर्णाः सम्पेतुर्भक्षयन्तो भुजङ्गमान् ।&#x9;033a&lt;br&gt;&#xA;ततो विदुद्रुवुर्नागास्तान्दृष्ट्वा खेचरान्नृप ॥&#x9;033c&lt;br&gt;&#xA;तद्विमुक्तं बलं रेजे पादबन्धाद्विशाम्पते ।&#x9;034a&lt;br&gt;&#xA;मेघबन्धाद्यथा मुक्तो भास्करस्तापयन्प्रजाः ॥&#x9;034c&lt;br&gt;&#xA;विप्रमुक्ताः स्वका योधाः फल्गुनस्य रथं प्रति ।&#x9;035a&lt;br&gt;&#xA;ससृजुः शरसङ्घांश्च शस्त्रसङ्घांश्च मारिष ॥&#x9;035c&lt;br&gt;&#xA;तां महास्त्रमयीं वृष्टिं शरैः सञ्छिद्य भारत ।&#x9;036a&lt;br&gt;&#xA;अवधीत्सततो योधान्वासविः परवीरहा ॥&#x9;036c&lt;br&gt;&#xA;सुशर्मा तु ततो राजन्बाणेन नतपर्वणा ।&#x9;037a&lt;br&gt;&#xA;अर्जुनं हृदये विद्ध्वा विव्याधान्यैस्त्रिसप्तभिः ॥&#x9;037c&lt;br&gt;&#xA;स गाढविद्धो व्यथितो रथोपस्थ उपाविशत् ।&#x9;038a&lt;br&gt;&#xA;तत उच्चुक्रुशुः सर्वे हतः पार्थ इति ब्रुवन् ॥&#x9;038c&lt;br&gt;&#xA;ततः शङ्खनिनादाश्च भेरीशब्दाश्च पुष्कलाः ।&#x9;039a&lt;br&gt;&#xA;नानावादित्रनिनदाः सिंहनादाश्च जज्ञिरे ॥&#x9;039c&lt;br&gt;&#xA;प्रतिलभ्य ततः सञ्ज्ञां श्वेताश्वः कृष्णसारथिः ।&#x9;040a&lt;br&gt;&#xA;सोऽतिविद्धो महेष्वासः शरैराशीविपोपमैः ।&#x9;040c&lt;br&gt;&#xA;सुशर्माणं महाराज क्रोधाविष्टो महारथः ॥&#x9;040e&lt;br&gt;&#xA;ततः शरशतैः पार्थः सञ्छाद्यैनं क्षणाद्रणे ।&#x9;041a&lt;br&gt;&#xA;दिशस्तु वारयामास बाणैस्तत्र महास्त्रवित् ॥&#x9;041c&lt;br&gt;&#xA;विमुखीकृत्य समरे सुशर्माणं धनञ्जयः ।&#x9;042a&lt;br&gt;&#xA;ऐन्द्रमस्त्रममेयात्मा प्रादुश्चक्रे हसन्निव ॥&#x9;042c&lt;br&gt;&#xA;ततो बाणसहस्राणि तदुत्सृष्टानि मारिष ।&#x9;043a&lt;br&gt;&#xA;सर्वदिक्षु व्यदृश्यन्त सूदयन्ति रथद्विपान् ॥&#x9;043c&lt;br&gt;&#xA;हयान्पत्तींश्च समरे शस्त्रैः शतसहस्रशः ।&#x9;044a&lt;br&gt;&#xA;रराज समरे राजञ्शक्रो निघ्नन्निवासुरान् ॥&#x9;044c&lt;br&gt;&#xA;वध्यमाने ततः सैन्ये भयं सुमहदाविशत् ।&#x9;045a&lt;br&gt;&#xA;संशप्तकगणानां च गोपालानां च भारत ॥&#x9;045c&lt;br&gt;&#xA;न हि तत्र पुमान्कश्चिद्योऽर्जुनं प्रतिबुध्यते ।&#x9;046a&lt;br&gt;&#xA;पश्यतां तत्र वीराणामहन्यत बलं तव ॥&#x9;046c&lt;br&gt;&#xA;हन्यमानं च तदभून्निश्चेष्टं च पराक्रमे ॥&#x9;047ac&lt;br&gt;&#xA;अयुतं तत्र योधानां हत्वा पाण्डुसुतो रणे ।&#x9;048a&lt;br&gt;&#xA;व्यभ्राजत महाराज विधूमोऽग्निरिव ज्वलन् ॥&#x9;048c&lt;br&gt;&#xA;चतुर्दशसहस्राणि यानि दृष्टनि भारत ।&#x9;049a&lt;br&gt;&#xA;रथानामयुतं चैव त्रिसहस्राश्च दन्तिनः ॥&#x9;049c&lt;br&gt;&#xA;ततः संशप्तका भूयः परिवव्रुर्धनञ्जयम् ।&#x9;050a&lt;br&gt;&#xA;मर्तव्यमिति निश्चित्य जयं वाप्यनिवर्तनम् ॥&#x9;050c&lt;br&gt;&#xA;तत्र युद्धं महच्चासीत्तावकानां विशाम्पते ।&#x9;051a&lt;br&gt;&#xA;शूरेण बलिना सार्धं पाण्डवेन किरीटिना ।&#x9;051c&lt;br&gt;&#xA;जित्वा तान्न्यहनत्पार्थः शत्रूञ्शक्र इवासुरान् ॥ ॥&#x9;051e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/049/</guid>
      <description>&lt;p&gt;अध्यायः 049&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;कृतवर्मा कृपो द्रौणिः सूतपुत्रश्च मारिष ।&#x9;001&lt;br&gt;&#xA;उलूकः सौबलश्चैव राजा च सह सोदरैः ॥&#x9;001&lt;br&gt;&#xA;सीदमानां चमूं दृष्ट्वा पाण्डुपुत्रभयार्दिताम् ।&#x9;002&lt;br&gt;&#xA;समुज्जह्रुः स्म वेगेन भिन्नां नावमिवार्णवे ॥&#x9;002&lt;br&gt;&#xA;ततो युद्धमतीवासीन्मुहूर्तमिव भारत ।&#x9;003&lt;br&gt;&#xA;भीरूणां त्रासजननं शूराणां हर्षवर्धनम् ॥&#x9;003&lt;br&gt;&#xA;कृपेण शरवर्षाणि प्रतिमुक्तानि संयुगे ।&#x9;004&lt;br&gt;&#xA;सृञ्जयांश्छादयामासुः शलभानां व्रजा इव ॥&#x9;004&lt;br&gt;&#xA;शिखण्डी च ततः क्रुद्धो गौतमं त्वरितो ययौ ।&#x9;005&lt;br&gt;&#xA;ववर्ष शरवर्षाणि समन्ताद्द्विजपुङ्गवम् ॥&#x9;005&lt;br&gt;&#xA;कृपस्तु शरवर्षं तद्विनिहत्य महास्त्रवित् ।&#x9;006&lt;br&gt;&#xA;शिखण्डिनं रणे क्रुद्धो विव्याध दशभिः शरैः ॥&#x9;006&lt;br&gt;&#xA;ततः शिखण्डी कुपितः शरैः सप्तभिराहवे ।&#x9;007&lt;br&gt;&#xA;कृपं विव्याध कुपितं कङ्कपत्रैरजिह्मगैः ॥&#x9;007&lt;br&gt;&#xA;ततः कृपः शरैस्तीक्ष्णैः सोऽतिविद्धो महारथः ।&#x9;008&lt;br&gt;&#xA;&#39;ततः सुनिशितैस्तीक्ष्णैः क्षुरप्रैर्हेमभूषितैः&#39; ।&#x9;008&lt;br&gt;&#xA;व्यश्वसूतरथं चक्रे शिखण्डिनमथो द्विजः ॥&#x9;008&lt;br&gt;&#xA;हताश्वात्तु ततो यानादवप्लुत्य महारथः ।&#x9;009&lt;br&gt;&#xA;खड्गं चर्म तथा गृह्य सत्वरं ब्राह्मणं ययौ ॥&#x9;009&lt;br&gt;&#xA;तमापतन्तं सहसा शरैः सन्नतपर्वभिः ।&#x9;010&lt;br&gt;&#xA;वारयामास समरे तदद्भुतमिवाभवत् ॥&#x9;010&lt;br&gt;&#xA;तत्राद्भुतमपश्याम शिलानां प्लवनं यथा ।&#x9;011&lt;br&gt;&#xA;निश्चेष्टो यद्रणे राजञ्छिखण्डी समतिष्ठत ॥&#x9;011&lt;br&gt;&#xA;कृपेण वारितं दृष्ट्वा शिखण्डिनमथो नृप ।&#x9;012&lt;br&gt;&#xA;प्रत्युद्ययौ कृपं तूर्णं धृष्टद्युम्नो महारथः ॥&#x9;012&lt;br&gt;&#xA;धृष्टद्युम्नं ततो यान्तं शारद्वतरथं प्रति ।&#x9;013&lt;br&gt;&#xA;प्रतिजग्राह वेगेन कृतवर्मा महारथः ॥&#x9;013&lt;br&gt;&#xA;युधिष्ठिरमथायान्तं शारद्वतरथं प्रति ।&#x9;014&lt;br&gt;&#xA;सपुत्रं सहसैन्यं च द्रोणपुत्रो न्यवारयत् ॥&#x9;014&lt;br&gt;&#xA;नकुलं सहदेवं च त्वरमाणौ महारथौ ।&#x9;015&lt;br&gt;&#xA;प्रतिजग्राह ते पुत्रः शरवर्षेण वारयन् ॥&#x9;015&lt;br&gt;&#xA;भीमसेनं करूषांश्च केकयान्सह सृञ्जयैः ।&#x9;016&lt;br&gt;&#xA;कर्णो वैकर्तनो युद्धे वारयामास भारत ॥&#x9;016&lt;br&gt;&#xA;शिखण्डिने ततो बाणान्कृपः शारद्वतो युधि ।&#x9;017&lt;br&gt;&#xA;प्राहिणोत्वरया युक्तो बीभत्सोरथ सन्निधौ ॥&#x9;017&lt;br&gt;&#xA;ताञ्छरान्प्रेषितांस्तेन समन्तात्स्वर्णभूषितान् ।&#x9;018&lt;br&gt;&#xA;चिच्छेद खड्गमाविध्य भ्रामयंश्च पुनः पुनः ॥&#x9;018&lt;br&gt;&#xA;शतचन्द्रं च तच्चर्म गौतमस्तस्य भारत ।&#x9;019&lt;br&gt;&#xA;व्यधमत्सायकैस्तूर्णं तत उच्चुक्रुशुर्जनाः ॥&#x9;019&lt;br&gt;&#xA;स विचर्मा महाराज खङ्गपाणिरुपाद्रवत् ।&#x9;020&lt;br&gt;&#xA;कृपस्तं शरसङ्घातैराद्रवन्तमपीडयत् ॥&#x9;020&lt;br&gt;&#xA;शारद्वतशरैर्ग्रस्तं क्लिश्यमानं महाबलः ।&#x9;021&lt;br&gt;&#xA;चित्रकेतुसुतो राजन्सुकेतुस्त्वरितो ययौ ॥&#x9;021&lt;br&gt;&#xA;विकिरन्ब्राह्मणं युद्धे बहुभिर्निशितैः शरैः ।&#x9;022&lt;br&gt;&#xA;अभ्यापतदमेयात्मा गौतमस्य रथं प्रति ॥&#x9;022&lt;br&gt;&#xA;दृष्ट्वा विषक्तं तं चैव ब्राह्मणं च निवारितम् ।&#x9;023&lt;br&gt;&#xA;अपयातस्ततस्तूर्णं शिखण्डी राजसत्तम ॥&#x9;023&lt;br&gt;&#xA;सुकेतुस्तु ततो राजन्गौतमं नवभिः शरैः ।&#x9;024&lt;br&gt;&#xA;विद्ध्वा विव्याध सप्तत्या पुनश्चैनं त्रिभिः शरैः ॥&#x9;024&lt;br&gt;&#xA;अथास्य सशरं चापं पुनश्चिच्छेद मारिष ।&#x9;025&lt;br&gt;&#xA;सारथिं च शरेणास्य मृशं मर्मस्वताडयत् ॥&#x9;025&lt;br&gt;&#xA;गौतमस्तु ततः क्रुद्धो धनुर्गृह्य नवं दृढम् ।&#x9;026&lt;br&gt;&#xA;सुकेतुं त्रिंशता बाणैः सर्वमर्मस्वताडयत् ॥&#x9;026&lt;br&gt;&#xA;स विह्वलितसर्वाङ्गः प्रचचाल रथोत्तमे ।&#x9;027&lt;br&gt;&#xA;भूमिकम्पे यथा वृक्षश्चचालाकम्पितो भृशम् ॥&#x9;027&lt;br&gt;&#xA;चलतस्तस्य कायात्तुं शिरो ज्वलितकुण्डलम् ।&#x9;028&lt;br&gt;&#xA;सोष्णीषं सशिरस्त्राणं क्षुरप्रेण त्वपातयत् ॥&#x9;028&lt;br&gt;&#xA;तच्छिरः प्रापतद्भूमौ श्येनाहृतमिवामिषम् ।&#x9;029&lt;br&gt;&#xA;ततोऽस्य कायो वसुधां पश्चात्प्रापतदच्युत ॥&#x9;029&lt;br&gt;&#xA;तस्मिन्हते महाराज पुत्रास्तस्य पदानुगाः ।&#x9;030&lt;br&gt;&#xA;गौतमं समरे त्यक्त्वा दुद्रुवुस्ते दिशो दश ॥&#x9;030&lt;br&gt;&#xA;धृष्टद्युम्नं तु समरे सन्निवार्य महारथः ।&#x9;031&lt;br&gt;&#xA;कृतवर्माऽब्रवीद्धृष्टस्तिष्ठतिष्ठेति भारत ॥&#x9;031&lt;br&gt;&#xA;तदभूत्तुमुलं युद्धं वृष्णिपार्षतयो रणे ।&#x9;032&lt;br&gt;&#xA;आमिषार्थे यथा युद्धं श्येनयोः क्रुद्धयोर्नृप ॥&#x9;032&lt;br&gt;&#xA;धृष्टद्युम्नस्तु समरे हार्दिक्यं नवभिः शरैः ।&#x9;033&lt;br&gt;&#xA;आजघानोरसि क्रुद्धः पीडयन्हृदिकात्मजम् ॥&#x9;033&lt;br&gt;&#xA;कृतवर्मा तु समरे पार्षतेन दृढाहतः ।&#x9;034&lt;br&gt;&#xA;पार्षतं सरथं साश्वं छादयामास सायकैः ॥&#x9;034&lt;br&gt;&#xA;सरथश्छादितो राजन्धृष्टद्युम्नो न दृश्यते ।&#x9;035&lt;br&gt;&#xA;मेघैरिव परिच्छन्नो भास्करो जलधारिभिः ॥&#x9;035&lt;br&gt;&#xA;विधूय तं बाणगणं शरैः कनकभूषणैः ।&#x9;036&lt;br&gt;&#xA;व्यरोचत रणे राजन्धृष्टद्युम्नः कृतव्रणः ॥&#x9;036&lt;br&gt;&#xA;ततस्तु पार्षतः क्रुद्धः शस्त्रवृष्टिं सुदारुणाम् ।&#x9;037&lt;br&gt;&#xA;कृतवर्माणमासाद्य व्यसृजत्पृतनापतिः ॥&#x9;037&lt;br&gt;&#xA;तामापतन्तीं सहसा शस्त्रवृष्टिं सुदारुणाम् ।&#x9;038&lt;br&gt;&#xA;शरैरनेकसाहस्रैर्हार्दिक्योऽवारयद्युधि ॥&#x9;038&lt;br&gt;&#xA;दृष्ट्वा तु वारितां युद्धे शस्त्रवृष्टिं दुरासदाम् ।&#x9;039&lt;br&gt;&#xA;कृतवर्माणमासाद्य वारयामास पार्षतः ॥&#x9;039&lt;br&gt;&#xA;&#39;यथा युग्मरथेनाजौ वाहान्वाहेरमिश्रयत् ।&#x9;040&lt;br&gt;&#xA;गृहीत्वा चर्म खड्गं च रथं तस्यावपुप्लुवे ॥&#x9;040&lt;br&gt;&#xA;मिलितेष्वथ वाहेषु प्रत्यासन्ने च पार्षते ।&#x9;041&lt;br&gt;&#xA;दृष्ट्वाऽपदानं तस्याशु गदां जग्राह सात्वतः ॥&#x9;041&lt;br&gt;&#xA;गदापाणिस्ततो राजन्रथात्तूर्णमवप्लुतः ।&#x9;042&lt;br&gt;&#xA;तमदृष्ट्वा रथोपस्थे सारथिं समताडयत् ॥&#x9;042&lt;br&gt;&#xA;खड्गेन शितधारेण स हतः प्रापतद्रथात् ।&#x9;043&lt;br&gt;&#xA;कृतवर्मा ततो हृष्टस्तलशब्दं चकार ह ॥&#x9;043&lt;br&gt;&#xA;पार्षतं चाब्रवीद्राजन्नेह्येहीति पुनःपुनः ।&#x9;044&lt;br&gt;&#xA;स तं न ममृषे युद्धे तलशब्दं समीरितम् ॥&#x9;044&lt;br&gt;&#xA;अवप्लुत्य रथात्तस्मात्स्वरथं पुनरास्थितः ।&#x9;045&lt;br&gt;&#xA;अभ्ययात्स तु तत्तूर्णं तिष्ठतिष्ठेति चाब्रवीत् ॥&#x9;045&lt;br&gt;&#xA;ततो राजन्महेष्वासं कृतवर्माणमाशु वै ।&#x9;046&lt;br&gt;&#xA;गदां गृह्य पुनर्वेगात्कृतवर्माणमाहनत् ॥&#x9;046&lt;br&gt;&#xA;सोऽतिविद्धो बलवता न्यपतन्मूर्च्छया हतः ।&#x9;047&lt;br&gt;&#xA;श्रुतर्वा रथमारोप्य अपोवाह रणाजिरात्&#39; ॥&#x9;047&lt;br&gt;&#xA;धृष्टद्युम्नस्तु समरे दृष्ट्वा शत्रुं महारथः ।&#x9;048&lt;br&gt;&#xA;कौरवान्समरे तूर्णं वारयामास सायकैः ॥&#x9;048&lt;br&gt;&#xA;ततस्ते तावका योधा धृष्टद्युम्नमुपाद्रवन् ।&#x9;049&lt;br&gt;&#xA;सिंहनादरवांश्चक्रुस्ततो युद्धमवर्तत ॥ ॥&#x9;049&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/050/</guid>
      <description>&lt;p&gt;अध्यायः 050&lt;/p&gt;&#xA;&lt;p&gt;सङ्कुलयुद्धम् ॥ 1 ॥ अश्वत्थाम्ना युधिष्ठिरपराजयः ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;द्रौणिर्युधिष्ठिरं दृष्ट्वा शैनेयेनाभिरक्षितम् ।&#x9;001a&lt;br&gt;&#xA;द्रौपदेयैस्तथा शूरैरभ्यवर्तत हृष्टवत् ॥&#x9;001c&lt;br&gt;&#xA;किरन्निषुगणान्घोरान्हेमपुङ्खाञ्शिलाशितान् ।&#x9;002a&lt;br&gt;&#xA;दर्शयन्विविधान्मार्गाञ्शिक्षया लघुहस्तवान् ॥&#x9;002c&lt;br&gt;&#xA;खं पूरयञ्शरैस्तीक्ष्णैर्वेगवद्भिः समन्ततः ।&#x9;003a&lt;br&gt;&#xA;युधिष्ठिरस्य समरे दिशः सर्वाः समावृणोत् ॥&#x9;003c&lt;br&gt;&#xA;भारद्वाजशरैश्छन्नं न प्राज्ञायत किञ्चन ।&#x9;004a&lt;br&gt;&#xA;बाणभूतमभूत्सर्वमायोधनशिरो महत् ॥&#x9;004c&lt;br&gt;&#xA;बाणजालं दिविष्ठं तत्स्वर्णपुङ्खविभूषितम् ।&#x9;005a&lt;br&gt;&#xA;शुशुभे भरतश्रेष्ठ विमानमिव विष्ठितम् ॥&#x9;005c&lt;br&gt;&#xA;तेन च्छन्ने रणे राजन्बाणजालेन भास्वता ।&#x9;006a&lt;br&gt;&#xA;अभ्रच्छायेव सजज्ञे हृतरश्मिस्तमोनुदः ॥&#x9;006c&lt;br&gt;&#xA;तदद्भुतमपश्याम बाणभूते नभस्थले ।&#x9;007a&lt;br&gt;&#xA;न स्म सम्पतते भूतं द्रौणेर्दृष्ट्वा पराक्रमम् ॥&#x9;007c&lt;br&gt;&#xA;सात्यकिर्यतमानस्तु धर्मराजस्तु पाण्डवः ।&#x9;008a&lt;br&gt;&#xA;तथेतराणि सैन्यानि न स्म चक्रुः पराक्रमम् ॥&#x9;008c&lt;br&gt;&#xA;लाघवं द्रोणपुत्रस्य दृष्ट्वा तत्र महारथाः ।&#x9;009a&lt;br&gt;&#xA;व्यस्मयन्त महाराज न चैनं प्रत्युदीक्षितुम् ॥&#x9;009c&lt;br&gt;&#xA;शेकुस्ते सर्वराजानस्तपन्तमिव भास्करम् ।&#x9;010a&lt;br&gt;&#xA;वध्यमाने ततः सैन्ये द्रौपदेया महारथाः ॥&#x9;010c&lt;br&gt;&#xA;सात्यकिर्धर्मराजश्च पाञ्चालाश्चापि सङ्गताः ।&#x9;011a&lt;br&gt;&#xA;त्यक्त्वा मृत्युभयं घोरं द्रौणायनिमुपाद्रवन् ॥&#x9;011c&lt;br&gt;&#xA;सात्यकिः सप्तविंशत्या द्रौणिं विद्ध्वा शिलीमुखैः ।&#x9;012a&lt;br&gt;&#xA;पुनर्विव्याध नाराचैः सप्तभिः स्वर्णभूषितैः ॥&#x9;012c&lt;br&gt;&#xA;युधिष्ठिरस्त्रिसप्तत्या प्रतिविन्ध्यश्च सप्तभिः ।&#x9;013a&lt;br&gt;&#xA;श्रुतकर्मा त्रिभिर्बाणैः श्रुतकीर्तिश्च सप्तभिः ।&#x9;013c&lt;br&gt;&#xA;सुतसोमस्तु नवभिः शतानीकश्च सप्तभिः ।&#x9;014a&lt;br&gt;&#xA;अन्ये च वहवः शूरा विव्यधुस्तं समन्ततः ॥&#x9;014c&lt;br&gt;&#xA;स तु क्रुद्धस्ततो राजन्नाशीविष इव श्वसन् ।&#x9;015a&lt;br&gt;&#xA;सात्यकिं पञ्चविंशत्या प्राविध्यत शिलीमुखैः ॥&#x9;015c&lt;br&gt;&#xA;श्रुतकीर्तिं च नवभिः सुतसोमं च पञ्चभिः ।&#x9;016a&lt;br&gt;&#xA;अष्टभिः श्रुतकर्माणं प्रतिबिन्ध्यं त्रिभिः शरैः ॥&#x9;016c&lt;br&gt;&#xA;शतानीकं च नवभिर्धर्मपुत्रं च पञ्चभिः ।&#x9;017a&lt;br&gt;&#xA;तथेतरांस्ततः शूरान्द्वाभ्यां द्वाभ्यामताडयत् ।&#x9;017c&lt;br&gt;&#xA;श्रुतकीर्तेस्तथा चापं चिच्छेद निशितैः शरैः ॥&#x9;017e&lt;br&gt;&#xA;अथान्यद्धनुरादाय श्रुतकीर्तिर्महारथः ।&#x9;018a&lt;br&gt;&#xA;द्रौणायनिं त्रिभिर्विद्ध्वा विव्याधान्यैः शितैः शरैः ॥&#x9;018c&lt;br&gt;&#xA;ततो द्रौणिर्महाराज शरवर्षेण मारिष ।&#x9;019a&lt;br&gt;&#xA;छादयामास तत्सैन्यं समन्ताद्भरतर्षभ ॥&#x9;019c&lt;br&gt;&#xA;ततः पुनरमेयात्मा धर्मराजस्य कार्मुकम् ।&#x9;020a&lt;br&gt;&#xA;द्रौणिश्चिच्छेद विहसन्विव्याध च शरैस्त्रिभिः ॥&#x9;020c&lt;br&gt;&#xA;ततो धर्मसुतो राजन्प्रगृह्यान्यन्महद्धनुः ।&#x9;021a&lt;br&gt;&#xA;द्रोणपुत्रं त्रिषष्ट्या तु बाह्वोरुरसि चार्पयत् ॥&#x9;021c&lt;br&gt;&#xA;सात्यकिस्तु ततः क्रुद्धो द्रौणेः प्रहरतो रणे ।&#x9;022a&lt;br&gt;&#xA;अर्धचन्द्रेणतीक्ष्णेन धनुश्छित्त्वाऽनदद्भृशम् ॥&#x9;022c&lt;br&gt;&#xA;छिन्नधन्वा ततो द्रौणिः शक्त्या शक्तिमतां वरः ।&#x9;023a&lt;br&gt;&#xA;सारथिं पातयामास शैनेयस्य रथाद्रुतम् ॥&#x9;023c&lt;br&gt;&#xA;अथान्यद्धनुरादाय द्रोणपुत्रः प्रतापवान् ।&#x9;024a&lt;br&gt;&#xA;शैनेयं शरवर्षेण च्छादयामास भारत ॥&#x9;024c&lt;br&gt;&#xA;तस्याश्वाः प्रद्रुताः सङ्ख्ये पतिते रथसारथौ ।&#x9;025a&lt;br&gt;&#xA;तत्रतत्रैव धावन्तः समदृश्यन्त भारत ॥&#x9;025c&lt;br&gt;&#xA;युधिष्ठिरपुरोगास्तु द्रौणिं शस्त्रभृतां वरम् ।&#x9;026a&lt;br&gt;&#xA;अभ्यवर्षन्त वेगेन विसृजन्तः शिताञ्छरान् ॥&#x9;026c&lt;br&gt;&#xA;सहसा पततस्तान्वै क्रुद्धरूपान्परन्तपः ।&#x9;027a&lt;br&gt;&#xA;प्रहसन्प्रतिजग्राह द्रोणपुत्रो महारणे ॥&#x9;027c&lt;br&gt;&#xA;ततः शरशतज्वालः सेनाकक्षं महारणे ।&#x9;028a&lt;br&gt;&#xA;द्रौणिर्ददाह समरे कक्षमग्निरिवोत्थितः ॥&#x9;028c&lt;br&gt;&#xA;तद्बलं पाण्डुपुत्रस्य द्रोणपुत्रप्रतापितम् ।&#x9;029a&lt;br&gt;&#xA;चुक्षुभे भरतश्रेष्ठ तस्मिन्नेव चमूमुखे ॥&#x9;029c&lt;br&gt;&#xA;तद्बलं पाण्डवेयस्य द्रोणपुत्रः शरार्चिषा ।&#x9;030a&lt;br&gt;&#xA;तापयन्भरतश्रेष्ठ गभस्तिभिरिवांशुमान् ॥&#x9;030c&lt;br&gt;&#xA;तत्पच्यमानं मर्षेण ब्राह्मणस्य च सायकैः ।&#x9;031a&lt;br&gt;&#xA;क्षुभ्यते पाण्डवं सैन्यं तिमिनेव नदीमुखम् ॥&#x9;031c&lt;br&gt;&#xA;दृष्ट्वा चैव महाराज द्रोणपुत्रपराक्रमम् ।&#x9;032a&lt;br&gt;&#xA;सर्वान्दुर्योधनः पार्थान्हतान्युद्धेऽभ्यमन्यत ॥&#x9;032c&lt;br&gt;&#xA;युधिष्ठिरस्तु त्वरितो द्रौणिं पीड्य महारथम् ।&#x9;033a&lt;br&gt;&#xA;अब्रवीद्द्रोणपुत्रं स रोषामर्षसमन्वितः ॥&#x9;033c&lt;br&gt;&#xA;&#39;जानामि त्वां युधि श्रेष्ठ वीर्यवन्तं बलान्वितम् ।&#x9;034a&lt;br&gt;&#xA;कृतास्त्रं कृतिनं चैव तथा लघुपराक्रमम् ॥&#x9;034c&lt;br&gt;&#xA;बलमेतद्भवान्सर्वं पार्षते यदि दर्शयेत् ।&#x9;035a&lt;br&gt;&#xA;ततस्त्वां बलवन्तं च कृतविद्यं च विद्महे ॥&#x9;035c&lt;br&gt;&#xA;न हि वै पार्षतं दृष्ट्वा समरे शत्रुसूदनम् ।&#x9;036a&lt;br&gt;&#xA;भवेत्तव बलं किञ्चिद्ब्रवीमि त्वां न तु द्विजम्&#39; ॥&#x9;036c&lt;br&gt;&#xA;नैव नाम तव प्रीतिर्नैव नाम कृतज्ञता ।&#x9;037a&lt;br&gt;&#xA;यतस्त्वं पुरुषव्याघ्र मामेवाद्य जिघांससि ॥&#x9;037c&lt;br&gt;&#xA;ब्राह्मणेन तपः कार्यं शमश्च दमएव च ।&#x9;038a&lt;br&gt;&#xA;क्षत्रियेण धनुर्नाम्यं स भवान्ब्राह्मणब्रुवः ॥&#x9;038c&lt;br&gt;&#xA;मिषतस्ते महावाहो युधि जेष्यामि कौरवान् ।&#x9;039a&lt;br&gt;&#xA;कुरुष्व समरे कर्म ब्रह्मबन्धो यथेष्टतः ॥&#x9;039c&lt;br&gt;&#xA;एवमुक्तो महाराज द्रोणपुत्रः स्मयन्निव ।&#x9;040a&lt;br&gt;&#xA;युक्तं तत्त्वं च सञ्चिन्त्य नोत्तरं किञ्चिदब्रवीत् ॥&#x9;040c&lt;br&gt;&#xA;अनुक्त्वा च ततः किञ्चिच्छरवर्षेण पाण्डवम् ।&#x9;041a&lt;br&gt;&#xA;छादयामास समरे क्रुद्धोऽन्तक इव प्रजाः ॥&#x9;041c&lt;br&gt;&#xA;स च्छाद्यमानस्तु तदा द्रोणपुत्रेण मारिष ।&#x9;042a&lt;br&gt;&#xA;पार्थोऽपयातः शीघ्रं वै प्रगृह्य महतीं चमूम् ॥&#x9;042c&lt;br&gt;&#xA;अपयाते ततस्तस्मिन्धर्मपुत्रे युधिष्ठिरे ।&#x9;043a&lt;br&gt;&#xA;द्रोणपुत्रः स्थितो राजन्प्रत्यादेशान्महात्मनः ॥&#x9;043c&lt;br&gt;&#xA;ततो युधिष्ठिरो राजंस्त्यक्त्वा द्रौणिं महाहवे ।&#x9;044a&lt;br&gt;&#xA;प्रययौ तावकं सैन्यं युक्तः क्रुराय कर्मणे ॥ ॥&#x9;044c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/051/</guid>
      <description>&lt;p&gt;अध्यायः 051&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;भीमसेनं सपाञ्चालं चेदिकेकयसंवृतम् ।&#x9;001a&lt;br&gt;&#xA;सेनापतिः स्वयं क्रुद्धो वारयामास सायकैः ॥&#x9;001c&lt;br&gt;&#xA;ततस्तु चेदिकारूशान्सृञ्जयांश्च महारथान् ।&#x9;002a&lt;br&gt;&#xA;कर्णो जघान समरे भीमसेनस्य पश्यतः ॥&#x9;002c&lt;br&gt;&#xA;भीमसेनस्ततः कर्णे विहाय रथसत्तमम् ।&#x9;003a&lt;br&gt;&#xA;प्रययौ कौरवं सैन्यं कक्षमग्निरिव ज्वलन् ॥&#x9;003c&lt;br&gt;&#xA;सूतपुत्रोऽपि समरे पाञ्चालान्केकयांस्तथा ।&#x9;004a&lt;br&gt;&#xA;सृञ्जयांश्च महेष्वासान्निजघानं सहस्रशः ॥&#x9;004c&lt;br&gt;&#xA;संशप्तकेषु पार्थश्च कौरवेषु वृकोदरः ।&#x9;005a&lt;br&gt;&#xA;पाञ्चालेषु तथा कर्णः क्षयं चक्रुर्महारथाः ॥&#x9;005c&lt;br&gt;&#xA;ते क्षत्रिया दह्यामानास्त्रिभिस्तैः पावकोपमैः ।&#x9;006a&lt;br&gt;&#xA;जग्मुर्विनाशं समरे राजन्दुर्मन्त्रिते तव ॥&#x9;006c&lt;br&gt;&#xA;ततो दुर्योधनः क्रुद्धो नकुलं नवभिः शरैः ।&#x9;007a&lt;br&gt;&#xA;विव्याध भरतश्रेष्ठ चतुरश्चास्य वाजिनः ॥&#x9;007c&lt;br&gt;&#xA;ततः परममेयात्मा तव पुत्रो जनाधिप ।&#x9;008a&lt;br&gt;&#xA;क्षुरेण सहदेवस्य ध्वजं चिच्छेद काञ्चनम् ॥&#x9;008c&lt;br&gt;&#xA;नकुलस्तु ततः क्रुद्धस्तव पुत्रं च सप्तभिः ।&#x9;009a&lt;br&gt;&#xA;जघान समरे राजन्सहदेवश्च पञ्चभिः ॥&#x9;009c&lt;br&gt;&#xA;तावुभौ भरतश्रेष्ठौ ज्येष्ठौ सर्वधनुष्मताम् ।&#x9;010a&lt;br&gt;&#xA;विव्याधोरसि सङ्क्रुद्धः पञ्चभिः पञ्चभिः शरैः ॥&#x9;010c&lt;br&gt;&#xA;ततोऽपराभ्यां भल्लाब्यां धनुषी समकृन्तत ।&#x9;011a&lt;br&gt;&#xA;यमयोः प्रसभं वीरो विव्याधाशु त्रिभिस्त्रिभिः ॥&#x9;011c&lt;br&gt;&#xA;तावन्ये धनुषी श्रेष्ठे शक्रचापनिभे शुभे ।&#x9;012a&lt;br&gt;&#xA;प्रगृह्य रेजतुः शूरौ देवपुत्रसमौ युधि ॥&#x9;012c&lt;br&gt;&#xA;ततस्तौ रभसौ युद्धे भ्रातरौ भ्रातरं युधि ।&#x9;013a&lt;br&gt;&#xA;शरैर्ववर्षतुर्घोरैर्महामेघौ यथाऽचलम् ॥&#x9;013c&lt;br&gt;&#xA;ततः क्रुद्धो महाराज तव पुत्रो महारथः ।&#x9;014a&lt;br&gt;&#xA;पाण्डुपुत्रौ महेष्वासौ वारयामास पत्रिभिः ॥&#x9;014c&lt;br&gt;&#xA;धनुर्मण्डलमेवास्य ददृशे युधि भारत ।&#x9;015a&lt;br&gt;&#xA;सायकाश्चाप्यदृश्यन्त निश्चरन्तः समन्ततः ॥&#x9;015c&lt;br&gt;&#xA;&#39;तस्य सायकसञ्छन्नौ माद्रेयौ न विरेजतुः ।&#x9;016a&lt;br&gt;&#xA;मेघच्छन्नौ यथा व्योम्नि चन्द्रसूर्यौ गतप्रभौ ॥&#x9;016c&lt;br&gt;&#xA;ते तु बाणा महाराज स्वर्णपुङ्खाः शिलाशिताः&#39; ।&#x9;017a&lt;br&gt;&#xA;आच्छादयन्दिशः सर्वाः सूर्यस्येव मरीचयः ॥&#x9;017c&lt;br&gt;&#xA;बाणभूते ततस्तस्मिन्सञ्छन्ने च नभस्तले ।&#x9;018a&lt;br&gt;&#xA;राज्ञस्तु ददृशे रूपं कालान्तकयमोपमम् ॥&#x9;018c&lt;br&gt;&#xA;पराक्रमं तु तं दृष्ट्वा तव सूनोर्महारथाः ।&#x9;019a&lt;br&gt;&#xA;मृत्योरुपान्तिकं प्राप्तौ माद्रीपुत्रौ स्म मेनिरे ॥&#x9;019c&lt;br&gt;&#xA;ततः सेनापती राजन्पाण्डवानां महारथः ।&#x9;020a&lt;br&gt;&#xA;पार्षतः प्रययौ तत्र यत्र राजा सुयोधनः ॥&#x9;020c&lt;br&gt;&#xA;माद्रीपुत्रौ ततः शूरौ व्यतिक्रम्य महारथौ ।&#x9;021a&lt;br&gt;&#xA;धृष्टद्युम्नस्तव सुतं पीडयामास सायकैः ॥&#x9;021c&lt;br&gt;&#xA;तमविध्यदमेयात्मा तव पुत्रो ह्यमर्षणः ।&#x9;022a&lt;br&gt;&#xA;पाञ्चाल्यं पञ्चविंशत्या प्रहस्य पुरुषर्षभः ॥&#x9;022c&lt;br&gt;&#xA;ततः पुनरमेयात्मा तव पुत्रो ह्यमर्षणः ।&#x9;023a&lt;br&gt;&#xA;विद्ध्वा ननाद पाञ्चाल्यं षष्ट्या पञ्चभिरेव च ॥&#x9;023c&lt;br&gt;&#xA;तथास्य सशरं चापं मुष्टिदेशे विशाम्पते ।&#x9;024a&lt;br&gt;&#xA;क्षुरप्रेण सुतीक्ष्णेन राजा चिच्छेद संयुगे ॥&#x9;024c&lt;br&gt;&#xA;तदपास्य धनुश्छिन्नं पाञ्चाल्यः शत्रुकर्शनः ।&#x9;025a&lt;br&gt;&#xA;अन्यदादत्त वेगेन धनुर्भारसहं नवम् ॥&#x9;025c&lt;br&gt;&#xA;क्रोधाद्रुधिररक्ताक्षः संरम्भात्प्रज्वलन्निव ।&#x9;026a&lt;br&gt;&#xA;अशोभत महेष्वासो धृष्टद्युम्नः कृतव्रणः ॥&#x9;026c&lt;br&gt;&#xA;स पञ्चदश नाराचाञ्श्वसतः पन्नगानिव ।&#x9;027a&lt;br&gt;&#xA;जिघांसुर्भरतश्रेष्ठं धृष्टद्युम्नो व्यपासृजत् ॥&#x9;027c&lt;br&gt;&#xA;ते वर्म हेमविकृतं भित्त्वा राज्ञः शिलीमुखाः ।&#x9;028a&lt;br&gt;&#xA;विविशुर्वसुधां वेगात्कङ्कबर्हिणवाससः ॥&#x9;028c&lt;br&gt;&#xA;सोऽतिविद्धो महाराज पुत्रस्तेऽतिव्यराजत ।&#x9;029a&lt;br&gt;&#xA;वसन्तकाले सुमहान्प्रफुल्ल इव किंशुकः ॥&#x9;029c&lt;br&gt;&#xA;स च्छिन्नवर्मा नाराचप्रहारैर्झर्झरीकृतः ।&#x9;030a&lt;br&gt;&#xA;धृष्टद्युम्नस्य भल्लेन क्रुद्धश्चिच्छेद कार्मुकम् ॥&#x9;030c&lt;br&gt;&#xA;अथैनं छिन्नधन्वानं त्वरमाणो महीपतिः ।&#x9;031a&lt;br&gt;&#xA;सायकैर्दशभी राजन्भ्रुवोर्मध्ये समार्पयत् ॥&#x9;031c&lt;br&gt;&#xA;तस्य तेऽशोभयन्वक्त्रं कर्मारपरिमार्जिताः ।&#x9;032a&lt;br&gt;&#xA;प्रफुल्लं पङ्कजं यद्वद्धमरा मधुलिप्सवः ॥&#x9;032c&lt;br&gt;&#xA;तदपास्य धनुश्छिन्नं धृष्टद्युम्नो महामनाः ।&#x9;033a&lt;br&gt;&#xA;अन्यदादत्त वेगेन धनुर्भल्लांश्च षोडश ॥&#x9;033c&lt;br&gt;&#xA;ततो दुर्योधनस्याश्वान्हत्वा सूतं च पञ्चभिः ।&#x9;034a&lt;br&gt;&#xA;धनुश्चिच्छेद भल्लेन जातरूपपरिष्कृतम् ॥&#x9;034c&lt;br&gt;&#xA;रथं सोपस्करं छत्रं शक्तिं खड्गं गदां ध्वजम् ।&#x9;035a&lt;br&gt;&#xA;भल्लैश्चिच्छेद दशभिः पुत्रस्य तव पार्षतः ॥&#x9;035c&lt;br&gt;&#xA;तपनीयाङ्गदं छत्रं नागं मणिमयं शुभम् ।&#x9;036a&lt;br&gt;&#xA;ध्वजं कुरुपतेश्छिन्नं ददृशुः सर्वपार्थिवाः ॥&#x9;036c&lt;br&gt;&#xA;दुर्योधनं तु विरथं छिन्नवर्मायुधध्वजम् ।&#x9;037a&lt;br&gt;&#xA;भ्रातरं समुदैक्षन्त सोदरा भरतर्षभ ॥&#x9;037c&lt;br&gt;&#xA;तमारोप्य रथे राजन्कुण्डधारो महारथम् ।&#x9;038a&lt;br&gt;&#xA;अपाहरदसम्भ्रान्तो धृष्टद्युम्नस्य पश्यतः ॥&#x9;038c&lt;br&gt;&#xA;कर्णस्तु सात्यकिं हित्वा राजगृध्नुरमर्षणः ।&#x9;039a&lt;br&gt;&#xA;द्रोमहन्तारमुग्रेषुं ससाराभिमुखो रणे ॥&#x9;039c&lt;br&gt;&#xA;तं पृष्ठतोऽन्वयात्तूर्णं शैनेयोऽभिहतः शरैः ।&#x9;040a&lt;br&gt;&#xA;वारणं जघनोपान्ते विषाणाभ्यामिव द्विपः ॥&#x9;040c&lt;br&gt;&#xA;स भारतपुरोगानां राज्ञां च सुमहात्मनाम् ।&#x9;041a&lt;br&gt;&#xA;कर्णपार्षतयोर्युद्धे सङ्क्रुद्धानां महारणे ॥&#x9;041c&lt;br&gt;&#xA;न पाण्डवानां नास्माकं कश्चिदासीत्पराङ्मुखः ।&#x9;042a&lt;br&gt;&#xA;प्रत्यदृश्यत यत्कर्णः पाञ्चालांस्त्वरितो ययौ ॥&#x9;042c&lt;br&gt;&#xA;तस्मिन्क्षणे नरश्रेष्ठ गजवाजिरथक्षयः ।&#x9;043a&lt;br&gt;&#xA;प्रादुरासीदुभयतो राजन्मध्यगतेऽहनि ॥&#x9;043c&lt;br&gt;&#xA;पाञ्चालास्तु महाराज त्वरिता विजिगीषवः ।&#x9;044a&lt;br&gt;&#xA;सर्वतोऽभ्यद्रवन्कर्णं पतत्त्रिण इव द्रुमम् ॥&#x9;044c&lt;br&gt;&#xA;तेषामाधिरथिः क्रुद्धः प्रधानान्वै तरस्विनः ।&#x9;045a&lt;br&gt;&#xA;विचिन्वन्निव बाणौघैः समासादयदग्रतः ॥&#x9;045c&lt;br&gt;&#xA;व्याघ्रकेतुः सुशर्मा च शुक्रश्चित्रायुधः क्रतुः ।&#x9;046a&lt;br&gt;&#xA;दुर्जयो रोचमानश्च सिंहसेनस्तथाऽष्टमः ।&#x9;046c&lt;br&gt;&#xA;महता रथवंशेन परिवव्रुर्नरोत्तमम् ॥&#x9;046e&lt;br&gt;&#xA;सृजन्तः सायकांस्तूर्णं कर्णमाहवशोभिनम् ।&#x9;047a&lt;br&gt;&#xA;यतमानांस्तु ताञ्शूरान्मनुजेन्द्रः शितैः शरैः ।&#x9;047c&lt;br&gt;&#xA;अष्टाभिरष्टौ राधेयः पाञ्चालान्न्यहनद्रणे ॥&#x9;047e&lt;br&gt;&#xA;अथापरान्महाराज सूतपुत्रः प्रतापवान् ।&#x9;048a&lt;br&gt;&#xA;जघान बहुसाहस्रान्योधान्युद्धविशारदान् ॥&#x9;048c&lt;br&gt;&#xA;विष्णुं च विष्णुवर्माणं देवापिं भद्रमेव च ।&#x9;049a&lt;br&gt;&#xA;दण्डधारं च समरे चित्रं चित्रायुधं हरिम् ॥&#x9;049c&lt;br&gt;&#xA;सिंहकेतुं रोचमानं शलभं च महारथम् ।&#x9;050a&lt;br&gt;&#xA;निजघान सुसङ्क्रुद्धश्चेदीनां च महारथान् ॥&#x9;050c&lt;br&gt;&#xA;तेषामाददतः प्राणानासीदाधिरथेर्वपुः ।&#x9;051a&lt;br&gt;&#xA;शोणिताभ्युक्षिताङ्गस्य रुद्रस्यैवातिभैरवम् ॥&#x9;051c&lt;br&gt;&#xA;तत्र भारत कर्णेन मातङ्गास्ताडिताः शरैः ।&#x9;052a&lt;br&gt;&#xA;सर्वतोऽभ्यद्रवन्भीताः कुर्वन्तो महदाकुलम् ॥&#x9;052c&lt;br&gt;&#xA;निपेतुरुर्व्यां समरे कर्णसायकताडिताः ।&#x9;053a&lt;br&gt;&#xA;कुर्वन्तो विविधान्नादान्वज्रनुन्ना इवाचलाः ॥&#x9;053c&lt;br&gt;&#xA;गजवाजिमनुष्यैश्च निपतद्भिः समन्ततः ।&#x9;054a&lt;br&gt;&#xA;रथैर्भग्नैर्ध्वजैश्चैव समास्तीर्यत मेदिनी ॥&#x9;054c&lt;br&gt;&#xA;नैवं भाष्मो न च द्रोणो नान्ये युधि च तावकाः ।&#x9;055a&lt;br&gt;&#xA;चक्रुः स्म तादृशं कर्म यादृशं कृतवान्रणे ॥&#x9;055c&lt;br&gt;&#xA;मृगमध्ये यथा सिंहो दृश्यते निर्भयश्चरन् ।&#x9;056a&lt;br&gt;&#xA;पाञ्चालानां तथा मध्ये कर्णोऽचरदभीतवत् ॥&#x9;056c&lt;br&gt;&#xA;सूतपुत्रोऽथ नागेषु हयेषु च रथेषु च ।&#x9;057a&lt;br&gt;&#xA;नरेषु च नरव्याघ्रश्चकार कदनं महत् ॥&#x9;057c&lt;br&gt;&#xA;यथा मृगगणांस्त्रस्तान्सिंहो द्रावयते दिशः ।&#x9;058a&lt;br&gt;&#xA;पाञ्चालानां रथव्रातान्कर्णो व्यद्रावयत्तथा ॥&#x9;058c&lt;br&gt;&#xA;सिंहं स्म हि यथा प्राप्य न जीवन्ति मृगाः क्वचित् ।&#x9;059a&lt;br&gt;&#xA;तथा कर्णमनुप्राप्ता न जीवन्ति स्म सृञ्जयाः ॥&#x9;059c&lt;br&gt;&#xA;वैश्वानरमुखं प्राप्य दह्यन्ते शलभा यथा ।&#x9;060a&lt;br&gt;&#xA;कर्णाग्रिं समरे प्राप्य दग्धा भारत सृञ्जयाः ॥&#x9;060c&lt;br&gt;&#xA;चेदिष्वेकेन कर्णेन पाञ्चालेषु च भारत ।&#x9;061a&lt;br&gt;&#xA;विश्राव्य नाम निहता बहवः शूरसम्मताः ॥&#x9;061c&lt;br&gt;&#xA;मम चासीन्मती राजन्दृष्ट्वा कर्णस्य विक्रमम् ।&#x9;062a&lt;br&gt;&#xA;नैकोऽप्याधिरथेर्जीवन्पाञ्चाल्यो मोक्ष्यते युधि ॥&#x9;062c&lt;br&gt;&#xA;सङ्ख्ये विमर्द्य पाञ्चालान्सूतपुत्रः पुनः पुनः ।&#x9;063a&lt;br&gt;&#xA;अभ्यधावत्सुसङ्क्रुद्धः कुन्तीपुत्रं युधिष्ठिरम् ॥&#x9;063c&lt;br&gt;&#xA;धृष्टद्युम्नश्च राजानं द्रौपदेयाश्च मारिष ।&#x9;064a&lt;br&gt;&#xA;परिवव्रुरमित्रघ्नं शतशश्चापरे जनाः ॥&#x9;064c&lt;br&gt;&#xA;शिखण्डी सहदेवश्च नकुलो नाकुलिस्तथा ।&#x9;065a&lt;br&gt;&#xA;जनमेजयः शिनेर्नप्ता बहवश्च प्रभद्रकाः ॥&#x9;065c&lt;br&gt;&#xA;एते पुरोगमा भूत्वा धृष्टद्युम्नश्च संयुगे ।&#x9;066a&lt;br&gt;&#xA;कर्णमस्यन्तमिष्वस्त्रैस्ततक्षुरमितौजसम् ॥&#x9;066c&lt;br&gt;&#xA;तांस्तत्राधिरथिः सङ्ख्ये चेदिपाञ्चालपाण्डवान् ।&#x9;067a&lt;br&gt;&#xA;एको बहूनभ्यपतद्गरुत्मानिव पन्नगान् ॥&#x9;067c&lt;br&gt;&#xA;तैः कर्णस्याभवद्युद्धं घोररूपं विशाम्पते ।&#x9;068a&lt;br&gt;&#xA;तादृग्यादृक्पुरावृत्तं देवानां दानवैः सह ॥&#x9;068c&lt;br&gt;&#xA;तान्समेतान्महेष्वासाञ्शरवर्षौधवर्षिणः ।&#x9;069a&lt;br&gt;&#xA;एको व्यधमदव्यग्रस्तमांसीव दिवाकरः ॥&#x9;069c&lt;br&gt;&#xA;भीमसेनस्तु संसक्ते राधेये पाण्डवैः सह ।&#x9;070a&lt;br&gt;&#xA;सर्वतोऽभ्यहनत्क्रुद्धो यमदण्डनिभैः शरैः ॥&#x9;070c&lt;br&gt;&#xA;बाह्लीकान्केकयान्मात्स्यान्वासात्यान्मद्रसैन्धवान् ।&#x9;071a&lt;br&gt;&#xA;एकः सङ्ख्ये महेष्वासो योधयन्बह्वशोभत ॥&#x9;071c&lt;br&gt;&#xA;तत्र मर्मसु भीमेन नाराचैस्ताडिता गजाः ।&#x9;072a&lt;br&gt;&#xA;प्रपतन्तो हतारोहाः कम्पयन्ति स्म मेदिनीम् ॥&#x9;072c&lt;br&gt;&#xA;वाजिनश्च हतारोहाः पत्तयश्च गतासवः ।&#x9;073a&lt;br&gt;&#xA;अशेरत महाराज वमन्तो रुधिरं बहु ॥&#x9;073c&lt;br&gt;&#xA;ताडिताः सहसा नागा भीमसेनेन मारिष ।&#x9;074a&lt;br&gt;&#xA;निपतन्ति महावेगा वज्ररुग्णा इवाचलाः ॥&#x9;074c&lt;br&gt;&#xA;पतितैस्तैर्महाराज वेगवद्भिर्महारथैः ।&#x9;075a&lt;br&gt;&#xA;शुशुभे वसुधा राजन्विकीर्णैरिव पर्वतैः ॥&#x9;075c&lt;br&gt;&#xA;सहस्रशश्च रथिनः पत्तयः पतितायुधाः ।&#x9;076a&lt;br&gt;&#xA;अक्षताः समदृश्यन्त भीमाद्भीता गतासवः ॥&#x9;076c&lt;br&gt;&#xA;रथिभिः सादिभिः सूतैः पादातैर्वाजिभिर्गजैः ।&#x9;077a&lt;br&gt;&#xA;भीमसेनशरैश्छिन्नैराच्छन्ना वसुधाभवत् ॥&#x9;077c&lt;br&gt;&#xA;तत्स्तम्भितमिवातिष्ठद्भीमसेनभयार्दितम् ।&#x9;078a&lt;br&gt;&#xA;दुर्योधनबलं सर्वं निरुत्साहं कृतं रणे ।&#x9;078c&lt;br&gt;&#xA;निश्चेष्टं तुमुलं दीनं बभौ तस्मिन्महारणे ॥&#x9;078e&lt;br&gt;&#xA;प्रसन्नसलिले काले यथा स्यात्सागरो नृप ।&#x9;079a&lt;br&gt;&#xA;तद्वत्तव बलं तद्वै निश्चलं समवस्थितम् ॥&#x9;079c&lt;br&gt;&#xA;मन्युवीर्यबलोपेतं दर्पात्प्रत्यवरोपितम् ।&#x9;080a&lt;br&gt;&#xA;अभवत्तव पुत्रस्य तत्सैन्यं निष्प्रभं तदा ॥&#x9;080c&lt;br&gt;&#xA;ते बले भरतश्रेष्ठ वध्यमाने परस्परम् ।&#x9;081a&lt;br&gt;&#xA;रुधिरौघपरिक्लिन्ने रुधिरार्द्रे बभूवतुः ॥&#x9;081c&lt;br&gt;&#xA;सूतपुत्रोऽवधीत्क्रुद्धः पाण्डवानामनीकिनीम् ।&#x9;082a&lt;br&gt;&#xA;भीमसेनः कुरूणां च त्रिगर्तानां धनञ्जयः ॥&#x9;082c&lt;br&gt;&#xA;वर्तमाने तथा रोद्रे सङ्ग्रामेऽद्भुतदर्शने ।&#x9;083a&lt;br&gt;&#xA;निहत्य पृतनामध्ये संशप्तकगणान्बहून् ।&#x9;083c&lt;br&gt;&#xA;अर्जुनो जयतां श्रेष्ठो वासुदेवमथाब्रवीत् ॥&#x9;083e&lt;br&gt;&#xA;प्रभग्नं बलमेतद्धि योत्स्यमानं मया सह ।&#x9;084a&lt;br&gt;&#xA;एते धावन्ति सगणाः संशप्तकमहारथाः ॥&#x9;084c&lt;br&gt;&#xA;&#39;दुर्जया ह्येव समरे देवैरपि सवासवैः&#39; ।&#x9;085a&lt;br&gt;&#xA;अपारयन्तो मद्बाणान्सिंहशब्दं मृगा इव ॥&#x9;085c&lt;br&gt;&#xA;दीर्यते च महत्सैन्यं सृञ्जयानां महारणे ।&#x9;086a&lt;br&gt;&#xA;&#39;कुरवश्चाभिधावन्ति भीमसेनभयार्दिताः&#39; ॥&#x9;086c&lt;br&gt;&#xA;हस्तिकक्ष्यो ह्यसौ कृष्ण केतुः कर्णस्य धीमतः ।&#x9;087a&lt;br&gt;&#xA;दृश्यते राजसैन्यस्य मध्ये विचरतो मुहुः ॥&#x9;087c&lt;br&gt;&#xA;न च कर्णं रणे शक्ता जेतुमेते महारथाः ।&#x9;088a&lt;br&gt;&#xA;जानीते हि भवान्कर्णं वीर्यवन्तं पराक्रमे ॥&#x9;088c&lt;br&gt;&#xA;तत्र याहि यतः कर्णो द्रावयत्येष नो बलम् ।&#x9;089a&lt;br&gt;&#xA;त्रिगर्तान्वर्जयन्याहि सूतपुत्रं महारथम् ।&#x9;089c&lt;br&gt;&#xA;एतन्मे रोचते कृष्ण यथा वा तव रोचते ॥&#x9;089e&lt;br&gt;&#xA;एतच्छ्रुत्वा वचस्तस्य गोविन्दः प्रहसन्निव ।&#x9;090a&lt;br&gt;&#xA;अब्रवीदर्जुनं तूर्णं कौरवान्याहि पाण्डव ॥&#x9;090c&lt;br&gt;&#xA;ततस्तव महासैन्यं गोविन्दप्रेरिता हयाः ।&#x9;091a&lt;br&gt;&#xA;हंसवर्णा विशंस्तूर्णं वहन्तोऽर्जुनमाहवे ॥&#x9;091c&lt;br&gt;&#xA;केशवप्रेरितैरश्वैः श्वेतैः काञ्चनभूषणैः ।&#x9;092a&lt;br&gt;&#xA;प्रविशद्भिस्तव बलं चतुर्दिशमदीर्यत ॥&#x9;092c&lt;br&gt;&#xA;मेघस्तनितनिर्ह्रादः स रथो वानरध्वजः ।&#x9;093a&lt;br&gt;&#xA;चलत्पताकस्तां सेनां विमानं द्यामिवाविशत् ॥&#x9;093c&lt;br&gt;&#xA;तौ विदार्य महासेनां प्रविष्टौ केशवार्जुनौ ।&#x9;094a&lt;br&gt;&#xA;क्रुद्धौ संरम्भरक्ताक्षौ विभ्राजेतां महाद्युती ॥&#x9;094c&lt;br&gt;&#xA;युद्धशौण्डौ समाहूतावागतौ तौ रणाध्वरम् ।&#x9;095a&lt;br&gt;&#xA;यज्वभिर्विधिना हूतौ मखं देवाविवाश्विनौ ॥&#x9;095c&lt;br&gt;&#xA;&#39;क्रोधताम्रेक्षणौ शूरौ शुशुभाते महाबलौ ।&#x9;096a&lt;br&gt;&#xA;मदोत्कटौ यथा नागौ दृष्टिसञ्चारचारिणौ&#39; ॥&#x9;096c&lt;br&gt;&#xA;क्रुद्धौ तौ तु नरव्याघ्रो योगवन्तौ बभूवतुः ।&#x9;097a&lt;br&gt;&#xA;तलशब्देन रुषितौ महानागाविवोत्कटौ ॥&#x9;097c&lt;br&gt;&#xA;विगाह्य तु रथानीकमश्वसङ्घांश्च फल्गुनः ।&#x9;098a&lt;br&gt;&#xA;व्यचरत्पृतनामध्ये पाशहस्त इवान्तकः ॥&#x9;098c&lt;br&gt;&#xA;तं दृष्ट्वा युधि विक्रान्तं सेनायां तव भारत ।&#x9;099a&lt;br&gt;&#xA;संशप्तकगणान्भूयः पुत्रस्ते समचूचुदत् ॥&#x9;099c&lt;br&gt;&#xA;ततो रथसहस्रेण द्विरदानां त्रिभिः शतैः ।&#x9;100a&lt;br&gt;&#xA;चतुर्दशसहस्रैस्तु तुरगाणां महाहवे ।&#x9;100c&lt;br&gt;&#xA;द्वाभ्यां शतसहस्राभ्यां पदातीनां च धन्विनाम् ॥&#x9;100e&lt;br&gt;&#xA;शूराणां लब्धलक्षाणां विदितानां समन्ततः ।&#x9;101a&lt;br&gt;&#xA;अभ्यवर्तन्त कौन्तेयं छादयन्तो महारथाः ॥&#x9;101c&lt;br&gt;&#xA;शरवर्षैर्महाराज सर्वतः पाण्डुनन्दनम् ।&#x9;102a&lt;br&gt;&#xA;स च्छाद्यमानः समरे शरैः परबलार्दनः ॥&#x9;102c&lt;br&gt;&#xA;दर्शयन्रौद्रमात्मानं पाशहस्त इवान्तकः ।&#x9;103a&lt;br&gt;&#xA;निघ्नन्संशप्तकान्पार्थः प्रेक्षणीयतरोऽभवत् ॥&#x9;103c&lt;br&gt;&#xA;ततो विद्युत्प्रभैर्बाणैः कार्तस्वरविभूषितैः ।&#x9;104a&lt;br&gt;&#xA;निरन्तरमिवाकाशमासीच्छन्नं किरीटिना ॥&#x9;104c&lt;br&gt;&#xA;किरीटिचापनिर्मुक्तैः सम्पतद्भिर्महाशरैः ।&#x9;105a&lt;br&gt;&#xA;समाच्छन्नं बभौ सर्वं काद्रवेयैरिव प्रभो ॥&#x9;105c&lt;br&gt;&#xA;रुक्मपुङ्खाञ्शरान्घोरान्प्रसन्नान्नतपर्वणः ।&#x9;106a&lt;br&gt;&#xA;अवासृजदमेयात्मा दिक्षु सर्वासु पाण्डवः ॥&#x9;106c&lt;br&gt;&#xA;मही वियद्दिशः सर्वाः समुद्रा गिरयोऽपि वा ।&#x9;107a&lt;br&gt;&#xA;स्फुटन्तीति जना जज्ञुः पार्थस्य तलनिःस्वनात् ॥&#x9;107c&lt;br&gt;&#xA;हत्वा दशसहस्राणि पार्थिवानां महारथः ।&#x9;108a&lt;br&gt;&#xA;संशप्तकानां कौन्तेयः प्रपक्षं त्वरितोभ्ययात् ॥&#x9;108c&lt;br&gt;&#xA;प्रपक्षं च समासाद्य पार्थः काम्भोजरक्षितम् ।&#x9;109a&lt;br&gt;&#xA;प्रममाथ बलं भल्लैर्दानवानिव वासवः ॥&#x9;109c&lt;br&gt;&#xA;प्रचिच्छेदाशु भल्लेन द्विषतामाततायिनाम् ।&#x9;110a&lt;br&gt;&#xA;शस्त्रपाणींस्तथा बाहूंस्तथापि च शिरांस्युत ॥&#x9;110c&lt;br&gt;&#xA;अङ्गाङ्ङ्गावयवैश्छिन्नैर्व्यायुधास्तेऽपतन्भुवि ।&#x9;111a&lt;br&gt;&#xA;विष्वग्वाताभिसम्भग्ना बहुशाखा इव द्रुमाः ॥&#x9;111c&lt;br&gt;&#xA;हस्त्यश्वरथपत्तीनां व्रातान्निघ्नन्तमर्जुनम् ।&#x9;112a&lt;br&gt;&#xA;सुदक्षिणादवरजः शरवृष्ट्याभ्यवीवृषत् ॥&#x9;112c&lt;br&gt;&#xA;तस्यास्यतोऽर्धचन्द्राभ्यां स बाहू परिघोपमौ ।&#x9;113a&lt;br&gt;&#xA;पूर्णचन्द्राभवक्त्रं च क्षुरेणापाहरच्छिरः ॥&#x9;113c&lt;br&gt;&#xA;तत्पपात ततो वेगात्स्वलोहितपरिष्कृतम् ।&#x9;114a&lt;br&gt;&#xA;मनः शिलागिरेः शृङ्गं वज्रेणेवावदारितम् ॥&#x9;114c&lt;br&gt;&#xA;सुदक्षिणादवरजं काम्भोजा ददृशुर्हतम् ।&#x9;115a&lt;br&gt;&#xA;प्रांशुं कमलपत्राक्षमत्यर्थं प्रियदर्शनम् ।&#x9;115c&lt;br&gt;&#xA;काञ्चनस्तम्भसदृशं भिन्नं हेमगिरिं यथा ॥&#x9;115e&lt;br&gt;&#xA;ततोऽभवत्पुनर्युद्धं घोरमत्यर्थमद्भुतम् ।&#x9;116a&lt;br&gt;&#xA;नानावस्थाश्च योधानां बभूवुस्तत्र युध्यताम् ॥&#x9;116c&lt;br&gt;&#xA;पार्थेषुनिहतैरश्वैः काम्भोजैर्यवनैः शकैः ।&#x9;117a&lt;br&gt;&#xA;शोणिताक्तैस्तदा रक्तं सर्वामासीद्विशां पते ॥&#x9;117c&lt;br&gt;&#xA;रथैर्हताश्वसूतैश्च हतारोहैश्च वाजिभिः ।&#x9;118a&lt;br&gt;&#xA;द्विरदैश्च हतारोहैर्महामात्रैर्हतद्विपैः ॥&#x9;118c&lt;br&gt;&#xA;अन्योन्येन महाराज विनाशः पृथिवीक्षिताम् ।&#x9;119a&lt;br&gt;&#xA;आसीत्क्रुद्धेऽर्जुने कर्णे भीमसेने च दारुणम् ॥&#x9;119c&lt;br&gt;&#xA;तस्पिन्प्रपक्षे पक्षे च वध्यमाने मदोत्कटः ।&#x9;120a&lt;br&gt;&#xA;अर्जुनं जयतां श्रेष्ठं त्वरितो द्रौणिरभ्ययात् ॥&#x9;120c&lt;br&gt;&#xA;विधुन्वानो महच्चापं कार्तस्वरविभूषितम् ।&#x9;121a&lt;br&gt;&#xA;आददानः शरान्घोरान्स्वरश्मीनिव भास्करः ॥&#x9;121c&lt;br&gt;&#xA;तयोरासीन्महद्युद्धं धर्मभ्रात्रोरनैष्ठिकम् ।&#x9;122a&lt;br&gt;&#xA;विस्मापयिषतोर्लोकं यशश्चोत्तममिच्छतोः ॥&#x9;122c&lt;br&gt;&#xA;संशप्तकांस्तु कौन्तेयः कुरूंश्चापि वृकोदरः ।&#x9;123a&lt;br&gt;&#xA;सूतपुत्रस्तु पाञ्चालांस्त्रयोऽघ्नंस्त्वरिताः शरैः ॥&#x9;123c&lt;br&gt;&#xA;एवमेष महाराज विनाशः पृथिवीक्षिताम् ।&#x9;124a&lt;br&gt;&#xA;युद्वं घोरं तथा त्वासीत्त्रिधाभूते चमूमुखे ॥ ॥&#x9;124c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/052/</guid>
      <description>&lt;p&gt;अध्यायः 052&lt;/p&gt;&#xA;&lt;p&gt;संशप्तकैर्युध्यमानस्य पार्थस्याश्वत्थाम्नाऽऽह्वानम् ॥ 1 ॥ तयोर्युद्धम् ॥ 2 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;कथं संशप्तकैः सार्धमर्जुनस्याभवद्रणः ।&#x9;001a&lt;br&gt;&#xA;सूतपुत्रस्य पाञ्चालैः कथं युद्धं प्रवर्तितम् ॥&#x9;001c&lt;br&gt;&#xA;अश्वत्थाम्नस्तु यद्युद्धमर्जुनस्य च सञ्जय ।&#x9;002a&lt;br&gt;&#xA;अन्येषां च मदीयानां पाण्डवैस्तद्ब्रवीहि मे ॥&#x9;002c&lt;br&gt;&#xA;सञ्जय उवाच ।&#x9;003&lt;br&gt;&#xA;शृणु राजन्यथावृत्तं सङ्ग्रामं ब्रुवतो मम ।&#x9;003a&lt;br&gt;&#xA;वीराणां शत्रुभिः सार्धं देहपाप्मविनाशनम् ॥&#x9;003c&lt;br&gt;&#xA;पार्थः संशप्तकबलं प्रविश्यार्णवसन्निभम् ।&#x9;004a&lt;br&gt;&#xA;व्यक्षोभयदमित्रघ्नो महावात इवार्णवम् ॥&#x9;004c&lt;br&gt;&#xA;पूर्णचन्द्राभवक्राणि स्वक्षिभ्रूदशनानि च ।&#x9;005a&lt;br&gt;&#xA;शिरांस्युन्मथ्य वीराणां शितैर्भल्लैर्धनञ्जयः ।&#x9;005c&lt;br&gt;&#xA;सन्तस्तार क्षितिं क्षिप्रं विनालैर्नलिनैरिव ॥&#x9;005e&lt;br&gt;&#xA;सुवृत्तानायतान्पुष्टांश्चन्दनागुरुभूषितान् ।&#x9;006a&lt;br&gt;&#xA;सायुधान्सतलत्रांश्च पञ्चास्योरगसन्निभान् ।&#x9;006c&lt;br&gt;&#xA;बाहून्क्षुरैरमित्राणां चिच्छेद समरेऽर्जुनः ॥&#x9;006e&lt;br&gt;&#xA;धुर्यान्धुर्येतरान्सूतान्ध्वजांश्चापानि सायकान् ।&#x9;007a&lt;br&gt;&#xA;पाणीन्नितान्तनिशितैर्भल्लैश्चिच्छेद पाण्डवः ॥&#x9;007c&lt;br&gt;&#xA;रथान्द्विपान्हयांश्चैव सारोहानर्जुनो युधि ।&#x9;008a&lt;br&gt;&#xA;शरैरनेकसाहस्रैर्निन्ये राजन्यमक्षयम् ॥&#x9;008c&lt;br&gt;&#xA;तं प्रवीराः सुसंरब्धा नर्दमाना इवर्षभाः ।&#x9;009a&lt;br&gt;&#xA;वासितार्थमिव क्रुद्धमभिद्रुत्य महोत्कटाः ।&#x9;009c&lt;br&gt;&#xA;निघ्न्तमभिजघ्नुस्ते शरैः शृङ्गैरिवर्षभाः ॥&#x9;009e&lt;br&gt;&#xA;तस्य तेषां च तद्युद्धमभवद्रोणहर्षणम् ।&#x9;010a&lt;br&gt;&#xA;त्रैलोक्यविजये यद्वद्दैत्यानां सह वज्रिणा ॥&#x9;010c&lt;br&gt;&#xA;अस्त्रैस्त्राणि संवार्य द्विषतां सर्वतोऽर्जुनः ।&#x9;011a&lt;br&gt;&#xA;इषुभिर्बहुभिस्तूर्णं विद्व्वा प्राणाञ्जहार सः ॥&#x9;011c&lt;br&gt;&#xA;छिन्नत्रिवेणुचक्राक्षान्हतयोधान्ससारथीन् ।&#x9;012a&lt;br&gt;&#xA;विध्वस्तायुधतूणीरान्समुन्मथितकेतनान् ॥&#x9;012c&lt;br&gt;&#xA;सञ्छिन्नयोक्ररश्मीषान्वित्रिवेणून्विकूबरान् ।&#x9;013a&lt;br&gt;&#xA;विस्रस्तबन्धुरयुगान्विस्रस्ताक्षप्रमण्डलान् ॥&#x9;013c&lt;br&gt;&#xA;रथान्विशकलीकुर्वन्महाभ्राणीव मारुतः ॥&#x9;014ac&lt;br&gt;&#xA;विस्मापकं प्रेक्षकाणां द्विषतां भयवर्धनम् ।&#x9;015a&lt;br&gt;&#xA;महारथसहस्रस्य समं कर्माकरोज्जयः ॥&#x9;015c&lt;br&gt;&#xA;सिद्धदेवर्षिसङ्घाश्च चारणाश्चापि तुष्टुवुः ॥&#x9;016ac&lt;br&gt;&#xA;देवदुन्दुभयो नेदुः पुष्पवर्षाणि चापतन् ।&#x9;017a&lt;br&gt;&#xA;केशवार्जुनयोर्मूर्ध्नि प्राह वाक्वाशरीरिणी ॥&#x9;017c&lt;br&gt;&#xA;चन्द्राग्न्यनिलसूर्याणां कान्तिदीप्तिबलद्युतीः ।&#x9;018a&lt;br&gt;&#xA;यौ सदा बिभ्रतुर्वीराविमौ तौ केशवार्जुनौ ॥&#x9;018c&lt;br&gt;&#xA;ब्रह्मेशानाविव पुरा वीरावेकरथे स्थितौ ।&#x9;019a&lt;br&gt;&#xA;सर्वभूतवरौ वीरौ नरनारायणाविमौ ॥&#x9;019c&lt;br&gt;&#xA;इत्येतन्महदाश्चर्यं दृष्ट्वा श्रुत्वा च भारत ।&#x9;020a&lt;br&gt;&#xA;अश्वत्थामा सुसङ्क्रुद्धः कृष्णावभ्यद्रवद्रणे ॥&#x9;020c&lt;br&gt;&#xA;अथ पाण्डवमस्यन्तममित्रान्तकराञ्छरान् ।&#x9;021a&lt;br&gt;&#xA;सेषुणा पाणिनाऽऽहूय प्रहसन्द्रौणिरब्रवीत् ॥&#x9;021c&lt;br&gt;&#xA;यदि मां मन्यसे वीर प्राप्तमर्हमिहातिथिम् ।&#x9;022a&lt;br&gt;&#xA;ततः सर्वात्मना त्वद्य युद्धातिथ्यं प्रयच्छ मे ॥&#x9;022c&lt;br&gt;&#xA;एवमाचार्यपुत्रेण समाहूतो युयुत्सया ।&#x9;023a&lt;br&gt;&#xA;बहुमेनेऽर्जुनोऽऽत्मानमिति चाह जनार्दनम् ॥&#x9;023c&lt;br&gt;&#xA;संशप्तकाश्च मे वध्या द्रौणिराह्वयते च माम् ।&#x9;024a&lt;br&gt;&#xA;यदत्रानन्तरं प्राप्तं शंस मे तद्वि माधव ॥&#x9;024c&lt;br&gt;&#xA;आतिथ्यकर्माभ्युत्थाय दीयतां यदि मन्यसे ।&#x9;025a&lt;br&gt;&#xA;एवमुक्तोऽवहत्पार्थं कृष्णोद्रोणात्मजान्तिके ॥&#x9;025c&lt;br&gt;&#xA;शैक्ष्येण विधिनाऽऽहूतं वायुरिन्द्रमिवाध्वरे ।&#x9;026a&lt;br&gt;&#xA;तमामन्त्र्यैकमनसं केशवो द्रौणिमब्रवीत् ॥&#x9;026c&lt;br&gt;&#xA;अश्वत्थामन्स्थिरो भूत्वा प्रहराशु सहस्व च ।&#x9;027a&lt;br&gt;&#xA;निर्वेष्टुं भर्तृपिण्डं हि कालोऽयमुपजीविनाम् ॥&#x9;027c&lt;br&gt;&#xA;सूक्ष्मो विवादो विप्राणां सूक्ष्मौ क्षात्रौ जयाजयौ ॥&#x9;028ac&lt;br&gt;&#xA;नहि सङ्क्षमसे मोहाद्दिव्यां पार्थस्य सत्क्रियाम् ।&#x9;029a&lt;br&gt;&#xA;समाप्तिमिच्छन्युध्यस्व स्थिरो भूत्वाऽद्य पाण्डवं ॥&#x9;029c&lt;br&gt;&#xA;इत्युक्तो वासुदेवेन तथेत्युक्त्वा द्विजोत्तमः ।&#x9;030a&lt;br&gt;&#xA;विव्याध केशवं षष्ट्या नाराचैरर्जुनं त्रिभिः ॥&#x9;030c&lt;br&gt;&#xA;तस्यार्जुनः सुसङ्क्रुद्धस्त्रिभिर्बाणैः शरासनम् ।&#x9;031a&lt;br&gt;&#xA;चिच्छेदाथान्यदादत्त द्रौणिर्घोरतरं धनुः ॥&#x9;031c&lt;br&gt;&#xA;सज्यं कृत्वा निमेषाच्च विव्याधार्जुनकेशवौ ।&#x9;032a&lt;br&gt;&#xA;त्रिभिः शतैर्वासुदेवं सहस्रेण च पाण्डवम् ॥&#x9;032c&lt;br&gt;&#xA;ततः शरसहस्राणि प्रयुतान्यर्बुदानि च ।&#x9;033a&lt;br&gt;&#xA;ससृजे द्रौणिरायस्तः स्तम्भयामास चार्जुनम् ॥&#x9;033c&lt;br&gt;&#xA;इषुधेर्धनुषो ज्यायास्त्वङ्गुलिभ्यश्च मारिष ।&#x9;034a&lt;br&gt;&#xA;बाह्वोः कराभ्यामुरसो वदनाद्घ्राणनेत्रतः ॥&#x9;034c&lt;br&gt;&#xA;कर्णाभ्यां शिरसोऽङ्गेभ्यो लोमवर्मभ्य एव च ।&#x9;035a&lt;br&gt;&#xA;रथध्वजाभ्यां च शरा निष्पेतुर्ब्रह्मवादिनः ॥&#x9;035c&lt;br&gt;&#xA;शरजालेन महता बद्ध्वा माधवपाण्डवौ ।&#x9;036a&lt;br&gt;&#xA;ननाद मुदितो द्रौणिर्महामेघौघनिःस्वनम् ॥&#x9;036c&lt;br&gt;&#xA;&#39;तैः पतद्भिर्महाराज द्रौणिमुक्तैः समन्ततः ।&#x9;037a&lt;br&gt;&#xA;सञ्छादितौ रथस्थौ तावुभौ कृष्णधनञ्जयौ ॥&#x9;037c&lt;br&gt;&#xA;ततः शरशतैस्क्ष्णैर्भारद्वाजः प्रतापवान् ।&#x9;038a&lt;br&gt;&#xA;निश्चेष्टौ तावुभौ चक्रे रणे माधवपाण्डवौ ॥&#x9;038c&lt;br&gt;&#xA;हाहाकृतमभूत्सर्वं जङ्गमं स्थावरं तथा ।&#x9;039a&lt;br&gt;&#xA;चराचरस्य गोप्तारौ दृष्ट्वा सञ्छादितौ शरैः ॥&#x9;039c&lt;br&gt;&#xA;सिद्धचारणसङ्घाश्च सम्पेतुर्वै समन्ततः ।&#x9;040a&lt;br&gt;&#xA;अपि स्वस्ति भवेदद्य लोकानामिति चाब्रुवन् ॥&#x9;040c&lt;br&gt;&#xA;न मया तादृशो राजन्दृष्टपृर्वः पराकमः ।&#x9;041a&lt;br&gt;&#xA;सञ्जज्ञे यादृशो द्रौणेः कृष्णौ छादयतो रणे ॥&#x9;041c&lt;br&gt;&#xA;द्रौणेस्तु धनुषः शब्दं रथानां त्रासनं रणे ।&#x9;042a&lt;br&gt;&#xA;अश्रौषं बहुशो राजन्सिंहस्य नदतो यथा ॥&#x9;042c&lt;br&gt;&#xA;ज्या चास्य चरतो युद्धे सव्यं दक्षिणमस्यतः ।&#x9;043a&lt;br&gt;&#xA;विद्युदम्भोधरस्येव भ्राजमाना व्यदृश्यत ॥&#x9;043c&lt;br&gt;&#xA;स तदा क्षिप्रकारी च दृढहस्तश्च पाण्डवः ।&#x9;044a&lt;br&gt;&#xA;प्रमोहं परमं गत्वा प्रेक्षन्नास्ते धनञ्जयः ॥&#x9;044c&lt;br&gt;&#xA;विक्रमं चरतो युद्धे सव्यं दक्षिणमस्यतः ।&#x9;045a&lt;br&gt;&#xA;विक्रमं च हृतं मेने आत्मनस्तेन संयुगे ॥&#x9;045c&lt;br&gt;&#xA;अथास्य समरे राजन्वपुरासीत्सुदुर्दृशम् ।&#x9;046a&lt;br&gt;&#xA;द्रौणेस्तत्कुर्वतः कर्म यादृग्रूपं पिनाकिनः ॥&#x9;046c&lt;br&gt;&#xA;वर्धमाने ततस्तत्र द्रोणपुत्रे विशाम्पते ।&#x9;047a&lt;br&gt;&#xA;हीयमाने च कौन्तेये कृष्णं रोषः समाविशत् ॥&#x9;047c&lt;br&gt;&#xA;स रोषान्निश्वसन्राजन्निर्दहन्निव चक्षुषा ।&#x9;048a&lt;br&gt;&#xA;द्रौणिं ददर्श सङ्ग्रामे फल्गुनं च मुहुर्मुहुः ॥&#x9;048c&lt;br&gt;&#xA;ततः कृष्णोऽब्रवीत्क्रुद्धः पार्थं सप्रणयं वचः ॥&#x9;049ac&lt;br&gt;&#xA;अत्यद्भुतमिदं पार्थ त्वयि पश्यामि संयुगे ।&#x9;049a&lt;br&gt;&#xA;यत्त्वां विशेषयत्याजौ द्रोणपुत्रोऽद्य भारत ॥&#x9;050c&lt;br&gt;&#xA;कच्चित्ते गाण्डिवं हस्ते मुष्टिर्वा न व्यशीर्यत ।&#x9;050a&lt;br&gt;&#xA;कच्चिद्वीर्यं यथापूर्वं भुजयोर्वा बलं तव ॥&#x9;051c&lt;br&gt;&#xA;उदीर्यमाणं हि रणे पश्यामि द्रौणिमाहवे ।&#x9;051a&lt;br&gt;&#xA;गुरुपुत्र इति ह्येनं मानयन्पाण्डवर्षभ ।&#x9;052c&lt;br&gt;&#xA;उपेक्षां मा कृथाः पार्थ नायं काल उपेक्षितुम्&#39; ॥&#x9;052e&lt;br&gt;&#xA;अर्जुन उवाच ।&#x9;053&lt;br&gt;&#xA;पश्य माधव दौरात्म्यं गुरुपुत्रस्य मां प्रति ।&#x9;053a&lt;br&gt;&#xA;वधं प्राप्तौ मन्यते नौ प्रावेश्य शवरेश्मनि ।&#x9;053c&lt;br&gt;&#xA;एषोस्मि हन्मि सङ्कल्पं शिक्षया च बलेन च ॥&#x9;053e&lt;br&gt;&#xA;&#39;एवमुक्त्वाऽस्य चिच्छेद भल्लैः कर्मारमार्जितैः ।&#x9;054a&lt;br&gt;&#xA;धनुश्छत्रं पताकां च रथशक्तिं गदां वराम्&#39; ॥&#x9;054c&lt;br&gt;&#xA;अश्वत्थाम्नः शरानस्ताञ्छित्त्वैकैकं त्रिधा त्रिधा ।&#x9;055a&lt;br&gt;&#xA;व्यधमद्भरतश्रेष्ठो नीहारमिव मारुतः ॥&#x9;055c&lt;br&gt;&#xA;ततः संशप्तकान्भूयः साश्वसूतरथद्विपान् ।&#x9;056a&lt;br&gt;&#xA;ध्वजपत्तिगणानुर्ग्रैर्बाणैर्विव्याध पाण्डवः ॥&#x9;056c&lt;br&gt;&#xA;ये ये ददृशिरे तत्र यद्यद्रूपास्तदा जनाः ।&#x9;057a&lt;br&gt;&#xA;ते ते तत्र शरैर्व्याप्तं मेनिरेऽऽत्मानमात्मना ॥&#x9;057c&lt;br&gt;&#xA;ते गाण्डीवप्रमुक्तास्तु नानारूपाः पतत्रिणः ।&#x9;058a&lt;br&gt;&#xA;क्रोशे साग्रे स्थिताञ्जघ्नुर्द्विपांश्च पुरुषान्रणे ॥&#x9;058c&lt;br&gt;&#xA;भल्लैश्छिन्नाः कराः पेतुः करिणां मदवर्षिणाम् ।&#x9;059a&lt;br&gt;&#xA;यथा वने परशुभिर्निकृत्ताः शाल्मलिद्रुमाः ॥&#x9;059c&lt;br&gt;&#xA;पश्चात्तु शैलवत्पतुस्ते गजाः सह सादिभिः ।&#x9;060a&lt;br&gt;&#xA;वज्रिवज्रावमथिता यथैवाद्रिचयास्तथा ॥&#x9;060c&lt;br&gt;&#xA;गन्धर्वनगराकारान्रथांश्चैव सुकल्पितान् ।&#x9;061a&lt;br&gt;&#xA;विनीतैर्जवनैर्युक्तानास्थितान्युद्धदुर्मदैः ॥&#x9;061c&lt;br&gt;&#xA;शरैर्विशकलीकुर्वन्नमित्रानभ्यवीवृषत् ।&#x9;062a&lt;br&gt;&#xA;स्वलङ्कृतानश्वसादीन्पत्तींश्चाहन्धनञ्जयः ॥&#x9;062c&lt;br&gt;&#xA;धनञ्जययुगान्तार्कः संशप्तकमहार्णवम् ।&#x9;063a&lt;br&gt;&#xA;व्यशोषयत दुःशोषं तीक्ष्णैः शरगभस्तिभिः ॥&#x9;063c&lt;br&gt;&#xA;पुनर्द्रौणिमहाशैलं नाराचैर्वज्रसन्निभैः ।&#x9;064a&lt;br&gt;&#xA;निर्बिभेद महावेगैस्त्वरन्वज्रीव पर्वतम् ॥&#x9;064c&lt;br&gt;&#xA;तमाचार्यसुतः क्रुद्धः साश्वयन्तारमाशुगैः ।&#x9;065a&lt;br&gt;&#xA;युयुत्सुरागमद्योद्धुं पार्थस्तानच्छिनच्छरान् ॥&#x9;065c&lt;br&gt;&#xA;ततः परमसङ्क्रुद्धः काण्डकोशमवासृजत् ।&#x9;066a&lt;br&gt;&#xA;अश्वत्थामाभिरूपाय गृहानतिथये यथा ॥&#x9;066c&lt;br&gt;&#xA;अथ संशप्तकांस्त्यक्त्वा पाण्डवो द्रौणिमभ्ययात् ।&#x9;067a&lt;br&gt;&#xA;अपाङ्क्तेयानिव त्यक्त्वा दाता पाङ्क्तेयमर्थिनम् ॥&#x9;067c&lt;br&gt;&#xA;&#39;स्थिताः संशप्तका राजन्दृष्ट्वा युद्वं महात्मनोः&#39; ॥ ॥&#x9;068ac&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/053/</guid>
      <description>&lt;p&gt;अध्यायः 053&lt;/p&gt;&#xA;&lt;p&gt;अर्जुनेनाश्वत्थामपराजयः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः समभवद्युद्धं शुक्राङ्गिरसवर्चसोः ।&#x9;001a&lt;br&gt;&#xA;नक्षत्रमभितो व्योम्नि शुक्राङ्गिरसयोरिव ॥&#x9;001c&lt;br&gt;&#xA;सन्तापयन्तावन्योन्यं दीप्तैः शरगभस्तिभिः ।&#x9;002a&lt;br&gt;&#xA;लोकत्रासकरावास्तां विमार्गस्थौ ग्रहाविव ॥&#x9;002c&lt;br&gt;&#xA;ततोऽविध्यद्भुवोर्मध्ये नाराचैरर्जुनो भृशम् ।&#x9;003a&lt;br&gt;&#xA;स तेन विबभौ द्रौणिरूर्ध्वरश्मिर्यथा रविः ॥&#x9;003c&lt;br&gt;&#xA;अथ कृष्णौ शरशतैरश्वत्थाम्नाऽर्दितौ भृशम् ।&#x9;004a&lt;br&gt;&#xA;स्वरश्मिजालविकचौ युगान्तार्काविवासुतः ॥&#x9;004c&lt;br&gt;&#xA;ततोऽर्जुनः सर्वतोधारमस्त्रमवासृजद्वासुदेवेऽभिभूते ।&#x9;005a&lt;br&gt;&#xA;द्रौणायनिश्चाभ्यहनत्पृषत्कैर्वज्राग्निवैवस्वतदण्डकल्पैः ॥&#x9;005c&lt;br&gt;&#xA;स केशवं चार्जुनं चातितेजा विव्याध मर्मस्वतिरौद्रकर्मा ।&#x9;006a&lt;br&gt;&#xA;बाणैः सुमुक्तैरतितीव्रवेगैर्यैराहतो मृत्युरपि व्यथेत ॥&#x9;006c&lt;br&gt;&#xA;द्रौणेरिषूनिषुभिः सन्निवार्य व्यायच्छतस्तद्द्विगुणैः सुपुङ्खैः ।&#x9;007a&lt;br&gt;&#xA;तं साश्वसूतध्वजमेकवीरमावृत्य संशप्तकसैन्यमार्च्छत् ॥&#x9;007c&lt;br&gt;&#xA;धनूंषि बाणानिषुधीर्धनुर्ज्याः पाणीन्भुजान्पाणिगतं च शस्त्रम् ।&#x9;008a&lt;br&gt;&#xA;छत्राणि केतूंस्तुरगान्रथेषां वस्त्राणि माल्यान्यथा भूषणानि ॥&#x9;008c&lt;br&gt;&#xA;चर्माणि वर्माणि मनोरमाणि प्रसह्य चैषां स शिरांसि चैव ।&#x9;009a&lt;br&gt;&#xA;चिच्छेद पार्थो द्विषतां सुमुक्तैर्बाणैः स्थितानामपराङ्मुखानाम् ॥&#x9;009c&lt;br&gt;&#xA;सुकल्पिताः स्यन्दनवाजिनागाः समास्थिताः कृतयत्नैर्नृवीरैः ।&#x9;010a&lt;br&gt;&#xA;पार्थेरितैर्बाणशतैर्निरस्तास्तैरेव सार्धं नृवरैर्विनेशुः ॥&#x9;010c&lt;br&gt;&#xA;पद्मार्कपूर्णेन्दुनिभाननानि किरीटमाल्याभरणोज्ज्वलानि ।&#x9;011a&lt;br&gt;&#xA;भल्लार्धचन्द्रक्षुरसन्निकृत्तान्यपातयच्छत्रुशिरांस्यजस्रम् ॥&#x9;011c&lt;br&gt;&#xA;अथ द्विपैर्दैत्यरिपुद्विपाभै र्देवारिकल्पा बलमन्युकल्पैः ।&#x9;012a&lt;br&gt;&#xA;कलिङ्गवङ्गाङ्गनिषादवीरा जिघांसवः पाण्डवमभ्यधावन् ॥&#x9;012c&lt;br&gt;&#xA;तेषां द्विपानां निचकर्त पार्थो वर्माणि चर्माणि करान्नियन्तॄन् ।&#x9;013a&lt;br&gt;&#xA;ध्वजाः पताकाश्च ततः प्रपेतुर्वज्राहतानीव गिरेः शिरांसि ॥&#x9;013c&lt;br&gt;&#xA;तेषु प्रभग्नेषु गुरोस्तनूजं बाणैः किरीटि नवसूर्यवर्णैः ।&#x9;014a&lt;br&gt;&#xA;प्रच्छादयामास महाभ्रजालैर्वायुः समुद्यन्तमिवांशुमन्तम् ॥&#x9;014c&lt;br&gt;&#xA;ततोऽर्जुनेषूनिषुभिर्निरस्य द्रौणिः शितैरर्जुनवासुदेवौ ।&#x9;015a&lt;br&gt;&#xA;प्रच्छादयित्वा दिवि चन्द्रसूर्यौ ननाद सोऽम्भोद इवातपान्ते ॥&#x9;015c&lt;br&gt;&#xA;तमर्जुनस्तांश्च पुनस्त्वदीयानभ्यर्दितस्तैरभिसृत्य शस्त्रैः ।&#x9;016a&lt;br&gt;&#xA;बाणान्धकारं सहसैव कृत्त्वा विव्याध पार्थो वरहेमपुङ्खैः ॥&#x9;016c&lt;br&gt;&#xA;नाप्याददत्सन्दधन्नैव मुञ्चन्बाणान्रथेऽदृश्यत सव्यसाची ।&#x9;017a&lt;br&gt;&#xA;रथांश्च नागांस्तुरगान्पदातीन्संस्यूतदेहान्ददृशुर्हतांश्च ॥&#x9;017c&lt;br&gt;&#xA;सन्धाय नाराचवरान्दशाशु द्रौणिस्त्वरन्नेकमिवोत्ससर्ज ।&#x9;018a&lt;br&gt;&#xA;तेषां च पञ्चार्जुनमभ्यविध्यन्पञ्चाच्युतं निर्बिभिदुः सुपुङ्खाः ॥&#x9;018c&lt;br&gt;&#xA;तैराहतौ सर्वमनुष्यमुख्यावसृक्स्रवन्तौ धनदेन्द्रकल्पौ ।&#x9;019a&lt;br&gt;&#xA;समाप्तविद्येन तथाऽभिभूतौहतौ रणे ताविति मेनिरेऽन्ये ॥&#x9;019c&lt;br&gt;&#xA;अथार्जुनं प्राह दशार्हनाथः प्रमाद्यसे किं जहि योधमेतम् ।&#x9;020a&lt;br&gt;&#xA;कुर्याद्धि दोषं समुपेक्षितोऽयं कष्टो भवेद्व्याधिरिवाक्रियावान् ॥&#x9;020c&lt;br&gt;&#xA;तथेति चोक्त्वाऽच्युतमप्रमादी द्रौणेः प्रहस्याशु किरीटमाली ।&#x9;021a&lt;br&gt;&#xA;भुजौ वरौ चन्दनसारदिग्धौ वक्षः शिरोऽथाप्रतिमौ तथोरू ॥&#x9;021c&lt;br&gt;&#xA;गाण्डीवमुक्तैः कुपिताहिकल्पैर्द्रौणिं शरैः संयति निर्बिभेद ।&#x9;022a&lt;br&gt;&#xA;छित्त्वा तु रश्मींस्तुरगानविध्यत्ते तं रणादूहुरतीव दूरम् ॥&#x9;022c&lt;br&gt;&#xA;स तैर्हृतो वातजवैस्तुरङ्गैर्द्रौणिर्दृढं पार्थशराभिभूतः ।&#x9;023a&lt;br&gt;&#xA;आवृत्य नैव व्यषहत्स योद्धुं पार्थेन सार्धं मतिमान्विमृश्य ।&#x9;023c&lt;br&gt;&#xA;जानञ्जयं नियतं वृष्णिवीरे धनञ्जये चाङ्गिरसां वरिष्ठः ॥&#x9;024a&lt;br&gt;&#xA;विवेश कर्णस्य बलं तरस्वी भग्नोत्साहः क्षीणबाणास्त्रयोगः ॥&#x9;024c&lt;br&gt;&#xA;प्रतीपकामे तु रणादश्वत्थाम्नि हृते हयैः ।&#x9;025a&lt;br&gt;&#xA;मन्त्रौषधिक्रियायोगैर्व्याधौ देहादिवाहृते ॥&#x9;025c&lt;br&gt;&#xA;संशप्तकानभिमुखौ प्रयातौ केशवार्जुनौ ।&#x9;026a&lt;br&gt;&#xA;वातोद्धूतपताकेन स्यन्दनेनौघनादिना ॥ ॥&#x9;026c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/054/</guid>
      <description>&lt;p&gt;अध्यायः 054&lt;/p&gt;&#xA;&lt;p&gt;अर्जुनेन दण्डदण्डधारयोर्वधः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;अथोत्तरेण पाण्डूनां सेनायां ध्वनिरुत्थितः ।&#x9;001a&lt;br&gt;&#xA;रथनागाश्वपत्तीनां दण्डधारेण वध्यताम् ॥&#x9;001c&lt;br&gt;&#xA;निवर्तयित्वा तु रथं केशवोऽर्जुनमब्रवीत् ।&#x9;002a&lt;br&gt;&#xA;वाहयन्नेव तुरगान्गरुडानिलरंहसः ॥&#x9;002c&lt;br&gt;&#xA;मागधोऽसावतिक्रान्तो द्विरदेन प्रमाथिना ।&#x9;003a&lt;br&gt;&#xA;भगदत्तादनवमः शिक्षया च बलेन च ॥&#x9;003c&lt;br&gt;&#xA;एनं हत्वा निहन्ताऽसि पुनः संशप्तकानिति ।&#x9;004a&lt;br&gt;&#xA;वाक्यान्ते प्रापयत्पार्थं दण्डधारगजं प्रति ॥&#x9;004c&lt;br&gt;&#xA;स मागधानां प्रवरो महाबलोऽशुभग्रहो योधगणैः समन्वितः ।&#x9;005a&lt;br&gt;&#xA;सपत्नसेनां प्रममाथ दारुणो भीमं समग्रां बलवानिव ग्रहम् ॥&#x9;005c&lt;br&gt;&#xA;सुकल्पितं दानवनागसन्निभं महाभ्रनिर्ह्रादसमस्वनं रणे ।&#x9;006a&lt;br&gt;&#xA;समास्थितो नागवरं नरेश्वरो रथाश्वमातङ्गनरप्रमाथिनम् ॥&#x9;006c&lt;br&gt;&#xA;स नागयन्तॄन्समरे महारथान्सपत्तिसङ्घांस्तुरगान्ससादिनः ।&#x9;007a&lt;br&gt;&#xA;द्विपांश्च बाणैर्निजघान वीर्यवान्समन्ततो घ्नन्निव कालचक्रवत् ॥&#x9;007c&lt;br&gt;&#xA;नरांस्तु कांस्यायसवर्मभूषणान्निपात्य साश्वानपि पत्तिभिः सह ।&#x9;008a&lt;br&gt;&#xA;व्यपोथयद्दन्तिवरेण शुष्मिणा सशब्दवत्स्थूलनलं यथा तथा ॥&#x9;008c&lt;br&gt;&#xA;अथार्जुनो ज्यातलनेमिनिःस्वने मृदङ्गभेरीबहुशङ्खनादिते ।&#x9;009a&lt;br&gt;&#xA;रथाश्वमातङ्गसहस्रनादिते रथोत्तमेनाभ्यपतद्द्विपोत्तमम् ॥&#x9;009c&lt;br&gt;&#xA;ततोऽर्जुनं द्वादशभिः शरोत्तमैर्जनार्दनं षोडशभिः समार्पयत् ।&#x9;010a&lt;br&gt;&#xA;स दण्डधारस्तुरगांस्त्रिभिस्त्रिभिस्ततो ननाद प्रजहास चासकृत् ॥&#x9;010c&lt;br&gt;&#xA;ततोऽस्य पार्थः सगुणेषुकार्मुकं चकर्त भल्लैर्ध्वजमप्यलङ्कृतम् ।&#x9;011a&lt;br&gt;&#xA;पुनर्नियन्तॄन्सहपादगोप्तृभिस्ततः स चुक्रोध गिरिव्रजेश्वरः ॥&#x9;011c&lt;br&gt;&#xA;ततोऽर्जुनं भिन्नकटेन दन्तिना घनाघनेनानिलतुल्यरंहसा ।&#x9;012a&lt;br&gt;&#xA;अतीव चुक्रोधयिषुर्जनार्दनं धनञ्जयं चाभिजघान तोमरैः ॥&#x9;012c&lt;br&gt;&#xA;अथास्य बाहू द्विपहस्तसन्निभौ शिरश्च पूर्णेन्दुनिभाननं त्रिभिः ।&#x9;013a&lt;br&gt;&#xA;क्षुरैः प्रचिच्छेद सहैव पाण्डवस्ततो द्विपं बाणशतैः समर्पयत् ॥&#x9;013c&lt;br&gt;&#xA;स पार्थबाणैस्तपनीयभूषणैः समावृतः काञ्चनवर्मभृद्द्विपः ।&#x9;014a&lt;br&gt;&#xA;भृशं चकाशे निशि पर्वतो यथा दावाग्निना प्रज्वलितौषधिद्रुमः ॥&#x9;014c&lt;br&gt;&#xA;स वेदनार्तोऽम्बुदनिस्वनो नदंश्चरन्भ्रमन्प्रस्खलितान्तरोऽद्रवत् ।&#x9;015a&lt;br&gt;&#xA;हिमावदातेन सुवर्णमालिना हिमाद्रिकूटप्रतिमेन दन्तिना ।&#x9;015c&#x9;पपात रुग्णः सनियन्तृकस्तथा यथा गिरिर्वज्रविदारितस्तथा ॥016a&lt;br&gt;&#xA;हते रणे भ्रातरि दण्ड आव्रजज्जिघांसुरिन्द्रावरजं धनञ्जयम् ॥&#x9;016c&lt;br&gt;&#xA;सतोमरैरर्करप्रभैस्त्रिभिर्जनार्दनं पञ्चभिरर्जुनं शितैः ।&#x9;017a&lt;br&gt;&#xA;समर्पयित्वा विननाद चार्दयंस्ततोऽस्य बाहू निचकर्त पाण्डवः ॥&#x9;017c&lt;br&gt;&#xA;क्षुरप्रकृत्तौ विपुलौ सतोमरौ शुभाङ्गदौ चन्दनरूषितौ भुजौ ।&#x9;018a&lt;br&gt;&#xA;गजात्पतन्तौ युगपद्विरेजतुर्यथोरगौ पर्वतशृङ्गवन्महीम् ॥&#x9;018c&lt;br&gt;&#xA;अथाऽर्धचन्द्रेण हतं किरीटिना पपात दण्डस्य शिरः क्षितिं द्विपात् ।&#x9;019a&lt;br&gt;&#xA;स शोणितार्द्रो निपतन्विरेजे दिवाकरोऽस्तादिव पश्चिमां दिशम् ॥&#x9;019c&lt;br&gt;&#xA;अथ द्विपं श्वेतनगाग्रसन्निभं दिवाकरांशुप्रतिमैः शरोत्तमैः ।&#x9;020a&lt;br&gt;&#xA;बिभेद पार्थः स पपात नादयन्हिमाद्रिकूटं कुलिशाहतं यथा ॥&#x9;020c&lt;br&gt;&#xA;ततोऽपरं तत्प्रतिमा गजोत्तमाजिगीषवः संयति सव्यसाचिना ।&#x9;021a&lt;br&gt;&#xA;तथा कृतास्तेऽपि यथैव तौ द्विपौ ततः प्रभग्नं सुमहद्रिपोर्बलम् ॥&#x9;021c&lt;br&gt;&#xA;गजा रथाश्वाः पुरुषाश्च सङ्घशः परस्परघ्नाः परिपेतुराहवे ।&#x9;022a&lt;br&gt;&#xA;परस्परं प्रस्खलिताः समाहता भृशं च तत्तद्बहुभाषिणो हताः ॥&#x9;022c&lt;br&gt;&#xA;अथार्जुनं स्वे परिवार्य सैनिकाः पुरन्दरं देवगणा इवाब्रुवन् ।&#x9;023a&lt;br&gt;&#xA;अभैष्म यस्मान्मरणादिव प्रजाः स वीर दिष्ट्या निहतस्त्वया रिपुः ॥&#x9;023c&lt;br&gt;&#xA;न चेत्परित्रास्यदिमाञ्जनान्भयाद्द्विषद्भिरेवं बलिभिः प्रपीडितान् ।&#x9;024a&lt;br&gt;&#xA;तथाऽभविष्यद्द्विषतां प्रमोदनं यथा हतेष्वेष्विह नोऽरिसूदन ॥&#x9;024c&lt;br&gt;&#xA;इतीव भूयश्च सुहृद्भिरीडिता निशम्य वाचः सुमनास्तदाऽर्जुनः ।&#x9;025a&lt;br&gt;&#xA;यथाऽनुरूपं प्रतिपूज्य तं जनं जगाम संशप्तकसङ्घहा पुनः ॥ ॥&#x9;025c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/055/</guid>
      <description>&lt;p&gt;अध्यायः 055&lt;/p&gt;&#xA;&lt;p&gt;अर्जुनेन संशप्तकानां वधः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;प्रत्येत्याथ पुनर्जिष्णुर्जित्वा संशप्तकान्बभौ ।&#x9;001a&lt;br&gt;&#xA;वक्रानुवक्रगमनादङ्गारक इव ग्रहः ॥&#x9;001c&lt;br&gt;&#xA;पार्थबाणहता राजन्नराश्वरथकुञ्जराः ।&#x9;002a&lt;br&gt;&#xA;विचेलुर्बभ्रमुर्नेशुः पेतुर्मम्लुश्च भारत ॥&#x9;002c&lt;br&gt;&#xA;धुर्यान्धुर्येतरान्सूतान्ध्वजांश्चापासिसायकान् ।&#x9;003a&lt;br&gt;&#xA;पाणीन्पाणिगताञ्शस्त्रान्बाहूनपि शिरांसि च ॥&#x9;003c&lt;br&gt;&#xA;भल्लैः क्षुरैरर्धचन्द्रैर्वत्सदन्तैश्च पाण्डवः ।&#x9;004a&lt;br&gt;&#xA;चिच्छेदामित्रवीराणां समरे प्रतियुध्यताम् ॥&#x9;004c&lt;br&gt;&#xA;तं प्रवीरास्त्वदीयानां नर्दमानाऽभिदुद्रुवुः ।&#x9;005a&lt;br&gt;&#xA;वासितार्थे युयुत्सन्तो वृषभा वृषभं यथा ।&#x9;005c&lt;br&gt;&#xA;निपतन्त्यर्जुनं शूराः शतशोऽथ सहस्रशः ॥&#x9;005e&lt;br&gt;&#xA;तेषां तस्य च तद्युद्धमभवद्रोमहर्षणम् ।&#x9;006a&lt;br&gt;&#xA;त्रैलोक्यविजये यादृग्दैत्यानां सह वज्रिणा ॥&#x9;006c&lt;br&gt;&#xA;तमविध्यत्त्रिभिर्बाणैर्दन्दशूकैरिवाहिभिः ।&#x9;007a&lt;br&gt;&#xA;उग्रायुधस्य तस्याशु शिरः कायादपाहरत् ॥&#x9;007c&lt;br&gt;&#xA;तेऽर्जुनं सर्वतः क्रुद्धा नानाशस्त्रैरवीवृषन् ।&#x9;008a&lt;br&gt;&#xA;मरुद्भिः प्रेरिता मेघा हिमवन्तमिवोष्णगे ॥&#x9;008c&lt;br&gt;&#xA;अस्त्रैरस्त्राणिं संवार्य द्विषतां सर्वतोऽर्जुनः ।&#x9;009a&lt;br&gt;&#xA;सम्यगस्तैः शरैः सर्वानहितानहनद्बहून् ॥&#x9;009c&lt;br&gt;&#xA;छिन्नत्रिवेणुजङ्घेषान्हताश्वान्हतसारथीन् ।&#x9;010a&lt;br&gt;&#xA;विस्रस्तहस्ततूणीरान्विचक्ररथकेतनान् ॥&#x9;010c&lt;br&gt;&#xA;सञ्छिन्नरश्मियोक्त्राक्षान्व्यनुकर्षयुगान्रथान् ।&#x9;011a&lt;br&gt;&#xA;विध्वस्तसर्वसन्नाहान्बाणैश्चक्रेऽर्जुनस्त्वरन् ॥&#x9;011c&lt;br&gt;&#xA;ते रथास्तत्र विध्वस्ताः परार्द्ध्या भान्त्यनेकशः ।&#x9;012a&lt;br&gt;&#xA;धनिनामिव वेश्मानि हतान्यग्न्यनिलाम्बुभिः ॥&#x9;012c&lt;br&gt;&#xA;द्विपाः सम्भिन्नमर्माणो वज्राशनिसमैः शरैः ।&#x9;013a&lt;br&gt;&#xA;पेतुर्गिर्यग्रवेश्मानि वज्रवाताग्निभिर्यथा ॥&#x9;013c&lt;br&gt;&#xA;अनेकैश्च शिलाधौतैर्वज्रानलविषोपमैः ।&#x9;014a&lt;br&gt;&#xA;शरैर्निजघ्निवान्पार्थो महेन्द्र इव दानवान् ॥&#x9;014c&lt;br&gt;&#xA;सारोहास्तुरगाः पेतुर्बहवोऽर्जुनताडिताः ।&#x9;015a&lt;br&gt;&#xA;निर्जिह्वान्त्राः क्षितौ क्षीणा रुधिरार्द्राः सुदुर्दृशः ॥&#x9;015c&lt;br&gt;&#xA;नराश्वनागा नाराचैः संस्यूताः सव्यसाचिना ।&#x9;016a&lt;br&gt;&#xA;बभ्रमुश्चस्खलुः पेतुर्नेदुर्मम्लुश्च मारिष ॥&#x9;016c&lt;br&gt;&#xA;महार्हवर्माभरणा नानारूपाम्बरायुधाः ।&#x9;017a&lt;br&gt;&#xA;सरथाश्वद्विपा वीरा हताः पार्थेन शेरते ॥&#x9;017c&lt;br&gt;&#xA;निर्भयाः पुण्यकर्माणो विशिष्टाभिजनश्रुताः ।&#x9;018a&lt;br&gt;&#xA;गताः शरीरैर्वसुधामूर्जितैः कर्मभिर्दिवम् ॥&#x9;018c&lt;br&gt;&#xA;अथार्जुनरथं वीरास्त्वदीयाः समभिद्रवन् ।&#x9;019a&lt;br&gt;&#xA;नानाजनपदाध्यक्षाः सगणा जातमन्यवः ॥&#x9;019c&lt;br&gt;&#xA;उह्यमना रथाश्वेभैः पत्तयश्च जिघांसवः ।&#x9;020a&lt;br&gt;&#xA;समभ्यधावन्नस्यन्तो विविधं क्षिप्रमायुधम् ॥&#x9;020c&lt;br&gt;&#xA;तदायुधमहावर्षं क्षिप्तं योधमहाम्बुदैः ।&#x9;021a&lt;br&gt;&#xA;व्यधमन्निशितैर्बाणैः क्षिप्रमर्जुनमारुतः ॥&#x9;021c&lt;br&gt;&#xA;साश्वपत्तिद्विपरथं महाशस्त्रौघसम्प्लवम् ।&#x9;022a&lt;br&gt;&#xA;सहसा सन्तितीर्षन्तं पार्थं शस्त्रास्त्रसेतुना ॥&#x9;022c&lt;br&gt;&#xA;अथाब्रवीद्वासुदेवः पार्थ किं क्रीडसेऽनघ ।&#x9;023a&lt;br&gt;&#xA;संशप्तकान्प्रमथ्यैनांस्ततः कर्णवधे त्वर ॥&#x9;023c&lt;br&gt;&#xA;तथेत्युक्त्वाऽर्जुनः कृष्णं शिष्टान्संशप्तकांस्तदा ।&#x9;024a&lt;br&gt;&#xA;क्षपयिष्यंस्तदा बाणैर्दैत्यानिन्द्र इवावधीत् ॥&#x9;024c&lt;br&gt;&#xA;आददत्सन्दधन्नेषून्दृष्टः कैश्चिद्रणेऽर्जुनः ।&#x9;025a&lt;br&gt;&#xA;विमुञ्चन्वा शराञ्शीघ्रं दृश्यन्ते वै नरा हताः ॥&#x9;025c&lt;br&gt;&#xA;आश्चर्यमिति गोविन्दो ब्रुवन्नश्वानचोदयत् ।&#x9;026a&lt;br&gt;&#xA;हंसांशुगौरास्ते सेनां हंसाः सर इवाविशन् ॥&#x9;026c&lt;br&gt;&#xA;ततः सङ्ग्रामभूमिं तां वर्तमाने जनक्षये ।&#x9;027a&lt;br&gt;&#xA;अवेक्षमाणो गोविन्दः सव्यसाचिनमब्रवीत् ॥&#x9;027c&lt;br&gt;&#xA;एष पार्थ महारौद्रो वर्तते भरतक्षयः ।&#x9;028a&lt;br&gt;&#xA;पृथिव्यां पार्थिवानां वै दुर्योधनकृते महान् ॥&#x9;028c&lt;br&gt;&#xA;पश्य भारत चापानि रुक्मपृष्ठानि धन्विनाम् ।&#x9;029a&lt;br&gt;&#xA;हतानामपविद्धानि कलापानिषुधींस्तथा ॥&#x9;029c&lt;br&gt;&#xA;जातरूपमयैः पुङ्खैः शरांश्च नतपर्वणः ।&#x9;030a&lt;br&gt;&#xA;तैलधौतांश्च नाराचान्निर्मुक्तानिव पन्नगान् ॥&#x9;030c&lt;br&gt;&#xA;आकीर्णांस्तोमरान्वाहांश्छत्रान्हेमविभूषितान् ।&#x9;031a&lt;br&gt;&#xA;चर्माणि चापविद्धानि रुक्मपृष्ठानि भारत ॥&#x9;031c&lt;br&gt;&#xA;सुवर्णविकृतान्प्रासाञ्शक्तीः कनकभूषिताः ।&#x9;032a&lt;br&gt;&#xA;जाम्बूनदमयैः पट्टैर्बद्धाश्च विपुला गदाः ॥&#x9;032c&lt;br&gt;&#xA;जातरूपमयीश्चर्ष्टीः पट्टसान्हेमभूषितान् ।&#x9;033a&lt;br&gt;&#xA;दण्डैः कनकचित्रैश्च विप्रविद्धान्परश्वथान् ॥&#x9;033c&lt;br&gt;&#xA;परिघान्भिण्डिपालांश्च भुशुण्डीः कणपानपि ।&#x9;034a&lt;br&gt;&#xA;अयस्कुन्तांश्च पतितान्मुसलानि गुरूणि च ॥&#x9;034c&lt;br&gt;&#xA;नानाविधानि शस्त्राणि प्रगृह्य जयगृद्धिनः ।&#x9;035a&lt;br&gt;&#xA;जीवन्त इव दृश्यन्ते गतसत्वास्तरस्विनः ॥&#x9;035c&lt;br&gt;&#xA;गदाविमथितैर्गात्रैर्मुसलैर्भिन्नमस्तकान् ।&#x9;036a&lt;br&gt;&#xA;गजवाजिरथैः क्षुण्णान्पश्य योधान्सहस्रशः ॥&#x9;036c&lt;br&gt;&#xA;मनुष्यगजवाजीनां शरशक्त्यृष्टितोमरैः ।&#x9;037a&lt;br&gt;&#xA;निस्त्रिंशैः पट्टसैः प्रासैर्नखरैर्लगुडैरपि ॥&#x9;037c&lt;br&gt;&#xA;शरीरैर्बहुधा छिन्नैः शोणितौघपरिप्लुतैः ।&#x9;038a&lt;br&gt;&#xA;गतासुभिरमित्रघ्न संवृता रणभूमयः ॥&#x9;038c&lt;br&gt;&#xA;बाहुभिश्चन्दनादिग्धैः साङ्गदैः शुभभूषणैः ।&#x9;039a&lt;br&gt;&#xA;सतलत्रैः सकेयूरैर्भाति भारत मेदिनी ॥&#x9;039c&lt;br&gt;&#xA;साङ्गुलित्रैर्भुजाग्रैश्च विप्रविद्धैरलङ्कृतैः ।&#x9;040a&lt;br&gt;&#xA;हस्तिहस्तोपमैश्छिन्नैरूरुभिश्च तरस्विनाम् ॥&#x9;040c&lt;br&gt;&#xA;बद्धचूडामणिवरैः शिरोभिश्च सकुण्डलैः ।&#x9;041a&lt;br&gt;&#xA;&#39;निकृत्तैर्वृषभाक्षाणां शरीरैश्चापि सङ्घशः ॥&#x9;041c&lt;br&gt;&#xA;गजवाजिमनुष्याणां शरशक्त्यृष्टितोमरैः ।&#x9;042a&lt;br&gt;&#xA;कबन्धैः शोणितादिग्धैश्छिन्नगात्रशिरोधरैः ।&#x9;042c&lt;br&gt;&#xA;भूर्भाति भरतश्रेष्ठ शान्ताग्निभिरिवाध्वरे&#39; ॥&#x9;042e&lt;br&gt;&#xA;रथांश्च बहुधा भग्नान्हेमकिङ्किणिनः शुभान् ।&#x9;043a&lt;br&gt;&#xA;अश्वांश्च बुहधा पश्य शोणितेन परिप्लुतान् ॥&#x9;043c&lt;br&gt;&#xA;अनुकर्षानुपासङ्गान्पताका विविधान्ध्वजान् ।&#x9;044a&lt;br&gt;&#xA;योधानां च महाशङ्खान्पाण्डुरांश्च प्रकीर्णकान् ।&#x9;044c&lt;br&gt;&#xA;निरस्तजिह्वान्मातङ्गाञ्शयानान्पर्वतोपमान् ॥&#x9;044e&lt;br&gt;&#xA;वैजयन्तीर्विचित्राश्च हतांश्च गजयोधिनः ।&#x9;045a&lt;br&gt;&#xA;वारणानां परिस्तोमान्संयुक्तानेककम्बलान् ॥&#x9;045c&lt;br&gt;&#xA;विपाटितविचित्राश्च रूपचित्राः कुथास्तथा ।&#x9;046a&lt;br&gt;&#xA;भिन्नाश्च बहुधा घण्टाः पतद्भिश्चूर्णिता गजैः ॥&#x9;046c&lt;br&gt;&#xA;वैदूर्यमणिदण्डांश्च पतितांश्चाङ्कुशान्भुवि ।&#x9;047a&lt;br&gt;&#xA;अश्वानां च युगापीडान्रत्नचित्रानुरश्छदान् ॥&#x9;047c&lt;br&gt;&#xA;विद्धाः सादिध्वजाग्रेषु सुवर्णविकृताः कुथाः ।&#x9;048a&lt;br&gt;&#xA;विचित्रान्मणिचित्रांश्च जातरूपपरिष्कृतान् ॥&#x9;048c&lt;br&gt;&#xA;अश्वास्तरपरिस्तोमान्राङ्कवान्पतितान्भुवि ।&#x9;049a&lt;br&gt;&#xA;चूडामणीन्नरेन्द्राणां विचित्राः काञ्चनस्रजः ।&#x9;049c&lt;br&gt;&#xA;छत्राणि चापविद्धानि चामरव्यजनानि च ॥&#x9;049e&lt;br&gt;&#xA;चन्द्रनक्षत्रभासैश्च वदनैश्चारुकुण्डलैः ।&#x9;050a&lt;br&gt;&#xA;क्लृप्तश्मश्रुभिरत्यर्थं वीराणां समलङ्कृतैः ।&#x9;050c&lt;br&gt;&#xA;वदनैः पश्य सञ्छन्नां महीं शोणितकर्दमाम् ॥&#x9;050e&lt;br&gt;&#xA;सजीवांश्च नरान्पश्य कूजमानान्समन्ततः ।&#x9;051a&lt;br&gt;&#xA;उपास्यमानांश्च बहून्न्यस्तशस्त्रैश्च भूपते ।&#x9;051c&lt;br&gt;&#xA;ज्ञातिभिश्च जलक्लिन्नान्रोदमानैर्मुहुर्मुहुः ॥&#x9;051e&lt;br&gt;&#xA;उत्क्रान्तानपरान्योधाञ्छादयित्वा तरस्विनः ।&#x9;052a&lt;br&gt;&#xA;पुनर्युद्धाय गच्छन्ति जये लुब्धाः प्रमन्यवः ॥&#x9;052c&lt;br&gt;&#xA;अपरे तत्रतत्रैव परिधावन्ति मानवाः ।&#x9;053a&lt;br&gt;&#xA;सन्निवृत्ताश्च ते शूरा दृष्टा चैतान्विचेतसः ॥&#x9;053c&lt;br&gt;&#xA;जलं त्यक्त्वा प्रधावन्ति क्रोशमानाः परस्परम् ।&#x9;054a&lt;br&gt;&#xA;जलं पीत्वा मृतान्पश्य पिबतोऽन्यांश्च भारत ॥&#x9;054c&lt;br&gt;&#xA;परिष्वज्य प्रियानन्ये बान्धवान्बन्धुवत्सलाः ।&#x9;055a&lt;br&gt;&#xA;विसञ्ज्ञान्समरे योधांस्तत्रतत्र महारणे ॥&#x9;055c&lt;br&gt;&#xA;पश्यापरान्नरश्रेष्ठ सन्दष्टोष्ठपुटान्पुनः ।&#x9;056a&lt;br&gt;&#xA;भृकुटीकुटिलैर्वक्त्रैः प्रेक्षमाणान्महारणम् ॥&#x9;056c&lt;br&gt;&#xA;एतत्तवैवानुरूपं कर्मार्जुन महाहवे ।&#x9;057a&lt;br&gt;&#xA;दिवि वा देवराजस्य त्वया यत्कृतमाहवे ॥&#x9;057c&lt;br&gt;&#xA;सञ्जय उवाच ।&#x9;058&lt;br&gt;&#xA;एवं तां दर्शयन्कृष्णो युद्धभूमिं किरीटिने ।&#x9;058a&lt;br&gt;&#xA;गच्छन्नेवाशृणोच्छब्दं दुर्योधनबले महत् ॥&#x9;058c&lt;br&gt;&#xA;शङ्खदुन्दुभिनिर्घोषं भेरीपणवनिःस्वनम् ।&#x9;059a&lt;br&gt;&#xA;रथाश्वनरनागानां पादशब्दांश्च दारुणान् ॥&#x9;059c&lt;br&gt;&#xA;प्रविश्य तद्बलं कृष्णस्तुरगैर्वातवेगितैः ।&#x9;060a&lt;br&gt;&#xA;पाण्ड्येनाभ्यर्दितं सैन्यं त्वदीयं वीक्ष्य विस्मितः ॥&#x9;060c&lt;br&gt;&#xA;स हि नानाविधैर्बाणैरिष्वस्त्रप्रवरो युधि ।&#x9;061a&lt;br&gt;&#xA;न्यहनद्द्विषतां पूगान्गतासूनन्तको यथा ॥&#x9;061c&lt;br&gt;&#xA;गजवाजिमनुष्याणां शरीराणि शितैः शरैः ।&#x9;062a&lt;br&gt;&#xA;भित्त्वा प्रहरतां श्रेष्ठो विदेहासूनपातयत् ॥&#x9;062c&lt;br&gt;&#xA;शत्रुप्रवीरैरस्त्राणि नानाशस्त्राणि सायकैः ।&#x9;063a&lt;br&gt;&#xA;छित्त्वा तानवधीच्छत्रून्पाण्ड्यः शक्र इवासुरान् ॥ ॥&#x9;063c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/056/</guid>
      <description>&lt;p&gt;अध्यायः 056&lt;/p&gt;&#xA;&lt;p&gt;अश्वत्थाम्ना पाण्ड्यवधः ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;प्रोक्तस्त्वया पूर्वमेव प्रवीरो लोकविश्रुतः ।&#x9;001a&lt;br&gt;&#xA;न त्वस्य कर्म सङ्ग्रामे त्वया सञ्जय कीर्तितम् ॥&#x9;001c&lt;br&gt;&#xA;तस्य विस्तरशो ब्रूहि प्रवीरस्याद्य विक्रमम् ।&#x9;002a&lt;br&gt;&#xA;शिक्षां प्रभावं वीर्यं च प्रमाणं दर्पमेव च ॥&#x9;002c&lt;br&gt;&#xA;सञ्जय उवाच ।&#x9;003&lt;br&gt;&#xA;भीष्मद्रोणकृपद्रौणिकर्णार्जुनजनार्दनान् ।&#x9;003a&lt;br&gt;&#xA;समाप्तविद्यान्धनुषि श्रेष्ठान्यान्सप्त मन्यसे ॥&#x9;003c&lt;br&gt;&#xA;यो ह्याक्षिपति वीर्येण सर्वानेतान्महारथान् ।&#x9;004a&lt;br&gt;&#xA;न मेने चात्मना तुल्यं कञ्चिदेव नरेश्वरम् ॥&#x9;004c&lt;br&gt;&#xA;तुल्यतान्द्रोणभीष्माभ्यामात्मनो यो न मृष्यते ।&#x9;005a&lt;br&gt;&#xA;वासुदेवार्जुनाभ्यां च न्यूनतां नैच्छतात्मनि ॥&#x9;005c&lt;br&gt;&#xA;स पाण्ड्योऽर्थपतिश्रेष्ठः सर्वशस्त्रभृतां वरः ।&#x9;006a&lt;br&gt;&#xA;कर्णस्यानीकमहनत्पाशहस्त इवान्तकः ॥&#x9;006c&lt;br&gt;&#xA;तदुदीर्णरथाश्वेभं पत्तिप्रवरसङ्कुलम् ।&#x9;007a&lt;br&gt;&#xA;कुलालचक्रवद्धान्तं पाण्ड्येनाभ्याहतं बलात् ॥&#x9;007c&lt;br&gt;&#xA;व्यश्वसूतध्वजरथान्विप्रयुक्तयुगान्रथान् ।&#x9;008a&lt;br&gt;&#xA;सम्यगस्तैः शरैः पाण्ड्यो वायुर्मेघानिवाक्षिपत् ॥&#x9;008c&lt;br&gt;&#xA;द्विरदान्प्रवरारोहान्विपताकायुधध्वजान् ।&#x9;009a&lt;br&gt;&#xA;स पादरक्षानहनद्वज्रेणाद्रीनिवाद्रिहा ॥&#x9;009c&lt;br&gt;&#xA;स शक्तिप्रासतूणीरानश्वारोहान्हयानपि ।&#x9;010a&lt;br&gt;&#xA;पुलिन्दखसबाह्लीकनिषादान्ध्रककुन्तलान् ॥&#x9;010c&lt;br&gt;&#xA;दाक्षिणात्यांश्च भोजांश्च शूरान्सङ्ग्रामकर्कशान् ।&#x9;011a&lt;br&gt;&#xA;विशस्त्रकवचान्बाणैः कृत्वा पाण्ड्योऽकरोद्व्यसून् ॥&#x9;011c&lt;br&gt;&#xA;चतुरङ्गं बलं बाणैर्निघ्नन्तं पाण्डयमाहवे ।&#x9;012a&lt;br&gt;&#xA;दृष्ट्वा द्रौणिरसम्भ्रान्तमसम्भ्रान्तस्ततोऽभ्ययात् ॥&#x9;012c&lt;br&gt;&#xA;आभाष्य चैनं मधुरमभीतं तमभीतवत् ।&#x9;013a&lt;br&gt;&#xA;प्राह प्रहरतां श्रेष्ठः स्मितपूर्वं समाह्वयत् ॥&#x9;013c&lt;br&gt;&#xA;राजन्कमलपत्राक्ष प्रधानायुधवाहन ।&#x9;014a&lt;br&gt;&#xA;वज्रसंहननप्रख्य प्रख्यातबलपौरुष ॥&#x9;014c&lt;br&gt;&#xA;मुष्टिक्लिष्टाङ्गुलिभ्यां च व्यायताभ्यां महद्धनुः ।&#x9;015a&lt;br&gt;&#xA;दोर्भ्यां विस्फारयन्भासि महाजलदवद्भृशम् ॥&#x9;015c&lt;br&gt;&#xA;शरवर्षैर्महावेगैरमित्रानभिवर्षतः ।&#x9;016a&lt;br&gt;&#xA;मदन्यं नानुपश्यामि प्रतिवीरं तवाहवे ॥&#x9;016c&lt;br&gt;&#xA;रथद्विरदपत्त्यश्वानेकः प्रमथसे बहून् ।&#x9;017a&lt;br&gt;&#xA;मृगसङ्घानिवारण्ये विभीर्भीमबलो हरिः ॥&#x9;017c&lt;br&gt;&#xA;महता रथघोषेण दिवं भूमिं च नादयन् ।&#x9;018a&lt;br&gt;&#xA;वर्षान्ते सस्यगां सूर्यो भाभिरादीपयन्निव ॥&#x9;018c&lt;br&gt;&#xA;संस्पृशानः शरैः पूर्णौ तूणी चाशीविषोपमैः ।&#x9;019a&lt;br&gt;&#xA;मयैवैकेन युध्यस्व त्र्यम्बकेनान्धको यथा ॥&#x9;019c&lt;br&gt;&#xA;एवमुक्तस्तथेत्युक्त्वा प्रमथ्यैनं स पार्थिवः ।&#x9;020a&lt;br&gt;&#xA;कर्णिना द्रोणतनयं विव्याध मलयध्वजः ॥&#x9;020c&lt;br&gt;&#xA;मर्मभेदिभिरत्युग्रैर्बाणैरग्निशिखोपमैः ।&#x9;021a&lt;br&gt;&#xA;मर्मस्वभ्यहनद्द्रौणिः पाण्ड्यमाचार्यनन्दनः ॥&#x9;021c&lt;br&gt;&#xA;ततोऽपरान्नवांस्तूर्णं नाराचान्कङ्कवाससः ।&#x9;022a&lt;br&gt;&#xA;गत्या दशम्या संयुक्तानश्वत्थामाऽप्यवासृजत् ॥&#x9;022c&lt;br&gt;&#xA;तानच्छिनत्तदा पाण्ड्यश्चतुर्भिरपरैः शरैः ।&#x9;023a&lt;br&gt;&#xA;चतुरोऽभ्याहनच्चाश्वानाशु ते व्यसवोऽभवन् ॥&#x9;023c&lt;br&gt;&#xA;अथ द्रोणसुतस्येषूंस्ताञ्छित्त्वा निशितैः शरैः ।&#x9;024a&lt;br&gt;&#xA;धनुर्ज्यां विततां पाण्ड्यश्चिच्छेदादित्यतेजसः ॥&#x9;024c&lt;br&gt;&#xA;दिव्यं धनुरथाधिज्यं कृत्वा द्रौणिरमित्रहा ।&#x9;025a&lt;br&gt;&#xA;प्रेक्ष्य चाशु रथे युक्तान्नरैरन्यान्हयोत्तमान् ॥&#x9;025c&lt;br&gt;&#xA;ततः शरसहस्राणि प्रेषयामास वै द्विजः ।&#x9;026a&lt;br&gt;&#xA;इषुसम्बाधमाकाशमकरोद्दिश एव च ॥&#x9;026c&lt;br&gt;&#xA;ततस्तानस्यतः सर्वान्द्रौणेर्बाणान्महात्मनः ।&#x9;027a&lt;br&gt;&#xA;जानानोप्यक्षयान्पाण्ड्यो शातयत्पुरुषर्षभः ॥&#x9;027c&lt;br&gt;&#xA;प्रयुक्तांस्तान्प्रयत्नेन छित्त्वा द्रौणेरिषूनरिः ।&#x9;028a&lt;br&gt;&#xA;चक्ररक्षौ रणे तस्य प्राणुदन्निशितैः शरैः ॥&#x9;028c&lt;br&gt;&#xA;अथ तल्लाघवं दृष्ट्वा मण्डलीकृतकार्मुकः ।&#x9;029a&lt;br&gt;&#xA;प्रास्यद्द्रोणसुतो बाणान्वृष्टिं पूषानुजो यथा ॥&#x9;029c&lt;br&gt;&#xA;अष्टावष्टगवान्यूहुः शकटानि यदायुधम् ।&#x9;030a&lt;br&gt;&#xA;अह्नस्तदष्टभागेन द्रौणिश्चिक्षेप मारिष ॥&#x9;030c&lt;br&gt;&#xA;तमन्तकमिव क्रुद्धमन्तकालान्तकोपमम् ।&#x9;031a&lt;br&gt;&#xA;ये ये ददृशिरे रूपं विसञ्ज्ञाः प्रायशोऽभवन् ॥&#x9;031c&lt;br&gt;&#xA;आचार्यपुत्रस्तां सेनां बाणवृष्ट्या व्यवीवृषत् ।&#x9;032a&lt;br&gt;&#xA;पर्जन्य इव घर्मान्ते वृष्ट्या साद्रिद्रुमां महिम् ॥&#x9;032c&lt;br&gt;&#xA;द्रौणिपर्जन्यमुक्तां तां बाणवृष्टिं सुदुःसहाम् ।&#x9;033a&lt;br&gt;&#xA;वायव्यास्त्रेण स क्षिप्रं विद्ध्वा पाण्ड्यानिलोऽनदत् ॥&#x9;033c&lt;br&gt;&#xA;तस्य नानदतः केतुं चन्दनागुरुरूषितम् ।&#x9;034a&lt;br&gt;&#xA;मलयप्रतिमं द्रौणिश्छित्त्वाश्वांश्चतुरोऽहनत् ॥&#x9;034c&lt;br&gt;&#xA;सूतमेकेषुणा हत्वा महाजलदनिःस्वनम् ।&#x9;035a&lt;br&gt;&#xA;धनुश्छित्त्वाऽर्धचन्द्रेण तिलशो व्यधमद्रथम् ॥&#x9;035c&lt;br&gt;&#xA;अस्त्रैरस्त्राणि संवार्य छित्त्वा सर्वायुधानि च ।&#x9;036a&lt;br&gt;&#xA;प्राप्तमप्यहितं द्रौणिर्नाहनद्युद्धतृष्णया ॥&#x9;036c&lt;br&gt;&#xA;हतेश्वरो दन्तिवरः सुकल्पितस्त्वराभिसृष्टः प्रतिशब्दगो बली ।&#x9;037a&lt;br&gt;&#xA;तमाद्रवद्द्रौणिशराहतस्त्वरन्जवेन कृत्वा प्रतिहस्तिगर्जितम् ॥&#x9;037c&lt;br&gt;&#xA;तं वारणं वारणयुद्धकोविदो द्विपोत्तमं पर्वतसानुसन्निभम् ।&#x9;038a&lt;br&gt;&#xA;समभ्यतिष्ठन्मलयध्वजस्त्वरन्यथाऽद्रिशृङ्गं हरिरुन्नदंस्तथा ॥&#x9;038c&lt;br&gt;&#xA;स तोमरं भास्कररश्मिवर्चसं बलास्त्रसर्गोत्तमयत्नमन्युभिः ।&#x9;039a&lt;br&gt;&#xA;ससर्ज शीघ्रं परिपीडयन्गजं गुरोः सुताय द्रविडेश्वरो नदन् ॥&#x9;039c&lt;br&gt;&#xA;मणिप्रवेकोत्तमवज्रहाटकैरलङ्कृतं चांशुकमाल्यमौक्तिकैः ।&#x9;040a&lt;br&gt;&#xA;हतो मयासीत्यसकृन्मुदा नदन्पराभिनद्द्रौणिवराङ्गभूषणम् ॥&#x9;040c&lt;br&gt;&#xA;तदर्कचन्द्रग्रहपावकत्विषं भृशाभिघातात्पतितं विघूर्णितम् ।&#x9;041a&lt;br&gt;&#xA;महेन्द्रवज्राभिहतं महास्वनं यथाऽद्रिशृङ्गं भरणीतले तथा ॥&#x9;041c&lt;br&gt;&#xA;ततः प्रजज्वाल परेण मन्युना पादाहतो नागपतिर्यथा तथा ।&#x9;042a&lt;br&gt;&#xA;समाददे चान्तकदण्डसन्निभानिषूनमित्रान्तकरांश्चतुर्दश ॥&#x9;042c&lt;br&gt;&#xA;द्विपस्य पादाग्रकरान्स पञ्चभिर्नृपस्य बाहू च शिरोऽथ च त्रिभिः ।&#x9;043a&lt;br&gt;&#xA;जघान पड्भिः पडृतूपमत्विषः स पाण्ड्यराजानुचरान्महारथान् ॥&#x9;043c&lt;br&gt;&#xA;सुदीर्घवृत्तौ वरचन्दनोक्षितौ सुवर्णमुक्तामणिवज्रभूषणौ ।&#x9;044a&lt;br&gt;&#xA;भुजौ धरायां पतितौ नृपस्य तौ विचेष्टतुस्तार्क्ष्यहताविवोरगौ ॥&#x9;044c&lt;br&gt;&#xA;शिरश्च तत्पूर्णशशिप्रभाननं सरोषताम्रायतनेत्रमुन्नसम् ।&#x9;045a&lt;br&gt;&#xA;क्षितावपि भ्राजति तत्सकुण्डलं विशाखयोर्मध्यगतः शशी यथा ॥&#x9;045c&lt;br&gt;&#xA;[स तु द्विपः पञ्चभिरुत्तमेषुभिः कृतः षडंशश्चतुरो नृपस्त्रिभिः ।&#x9;046a&lt;br&gt;&#xA;कृतो दशांशः कुशलेन युध्यता यथा हविस्तद्दश दैवतं तथा ॥&#x9;046c&lt;br&gt;&#xA;स पादशो राक्षसभोजनान्बहून्प्रदाय पाण्ड्योऽश्वमनुष्यकुञ्जरान् ।&#x9;047a&lt;br&gt;&#xA;स्वधामिवाप्य ज्वलनः पितृप्रियस्ततः प्रशान्तः सलिलप्रवाहतः] ॥&#x9;047c&lt;br&gt;&#xA;समाप्तविद्यं तु गुरोः सुतं नृपः समाप्तकर्माणमुपेत्य ते सुतः ।&#x9;048a&lt;br&gt;&#xA;सुहृद्वृतोऽत्यर्थमपूजयन्मुदा जिते बलौ विष्णुमिवामरेश्वरः ॥ ॥&#x9;048c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/057/</guid>
      <description>&lt;p&gt;अध्यायः 057&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;पाण्ड्ये हते किमकरोदर्जुनो जयतांवरः ।&#x9;001a&lt;br&gt;&#xA;एकवीरेण कर्णेन द्राविते च युधिष्ठिरे ॥&#x9;001c&lt;br&gt;&#xA;समाप्तविद्यो बलवान्युक्तो वीरश्च पाण्डवः ।&#x9;002a&lt;br&gt;&#xA;सर्वभूतेष्वनुज्ञातः शङ्करेण महात्मना ॥&#x9;002c&lt;br&gt;&#xA;तस्मान्महद्भयं तीव्रममित्रघ्नाद्धनञ्जयात् ।&#x9;003a&lt;br&gt;&#xA;स यत्तत्राकरोत्पार्थस्तन्ममाचक्ष्व सञ्जय ॥&#x9;003c&lt;br&gt;&#xA;सञ्जय उवाच ।&#x9;004&lt;br&gt;&#xA;हते पाण्ड्येऽर्जुनं कृष्णस्त्वरन्नाह वचो हितम् ।&#x9;004a&lt;br&gt;&#xA;हतं पश्य स्वराजानमपयातांश्च पाण्डवान् ॥&#x9;004c&lt;br&gt;&#xA;कर्णं पश्य महारङ्गे ज्वलन्तमिव पावकम् ।&#x9;005a&lt;br&gt;&#xA;असौ भीमो महेष्वासः प्रतिवृत्तो रणं प्रति ॥&#x9;005c&lt;br&gt;&#xA;त इमे नानुवर्तन्ते धृष्टद्युम्नपुरोगमाः ।&#x9;006a&lt;br&gt;&#xA;पाञ्चालाः सृञ्जयाश्चैव पाण्डवानां चमूमुखम् ॥&#x9;006c&lt;br&gt;&#xA;&#39;निवृत्तैश्च पुनः पार्थैर्भग्नं शत्रुबलं महत्&#39; ।&#x9;007a&lt;br&gt;&#xA;कौरवान्द्रवतो ह्येष कर्णो वारयते भृशम् ॥&#x9;007c&lt;br&gt;&#xA;अन्तकप्रतिमो वेगे शक्रतुल्यपराक्रमः ।&#x9;008a&lt;br&gt;&#xA;असौ गच्छति कौन्तेय द्रौणिः शस्त्रभृतां वरः ॥&#x9;008c&lt;br&gt;&#xA;तमेष प्रद्रुतः सङ्ख्ये धृष्टद्युम्नो महारथः ।&#x9;009a&lt;br&gt;&#xA;अश्वत्थाम्ना हताः सङ्ख्ये सर्वे कौन्तेय सृञ्जयाः ॥&#x9;009c&lt;br&gt;&#xA;रथाश्वनरनागानां कृतं च कदनं महत् ।&#x9;010a&lt;br&gt;&#xA;इत्येतत्सर्वमाचष्ट वासुदेवः किरीटिने ॥&#x9;010c&lt;br&gt;&#xA;एतच्छ्रुत्वा च दृष्ट्वा च भ्रातृणां व्यसनं महत् ।&#x9;011a&lt;br&gt;&#xA;वाहयाश्वान्हृषीकेश क्षिप्रमित्याह पाण्डवः ॥&#x9;011c&lt;br&gt;&#xA;ततः प्रायाद्धृषीकेशो रथेनाप्रतिमो युधि ।&#x9;012a&lt;br&gt;&#xA;&#39;ततो रेणुः समभवत्पुनस्तत्र महारणे ॥&#x9;012c&lt;br&gt;&#xA;ततो राजन्महानासीत्सङ्ग्रामो रोमहर्षणः ।&#x9;013a&lt;br&gt;&#xA;सिंहनादरवाश्चात्र प्रादुरासन्समागमे ।&#x9;013c&lt;br&gt;&#xA;उभयोः सेनयो राजन्मृत्युं कृत्वा निवर्तनम् ॥&#x9;013e&lt;br&gt;&#xA;ततः हुनः समाजग्मुरभीताः कुरुसृञ्जयाः ।&#x9;014a&lt;br&gt;&#xA;युधिष्ठिरमुखाः पार्था वैकर्तनमुखा वयम् ॥&#x9;014c&lt;br&gt;&#xA;ततः प्रववृते युद्धं घोररूपं विशाम्पते ।&#x9;015a&lt;br&gt;&#xA;कर्णस्य पाण्डवानां च यमराष्ट्रविवर्धनम् ॥&#x9;015c&lt;br&gt;&#xA;तस्मिन्प्रवृत्ते सङ्ग्रामे तुमुले रोमहर्षणे ।&#x9;016a&lt;br&gt;&#xA;संशप्तकेषु वीरेषु किञ्चिच्छेषेषु भारत ॥&#x9;016c&lt;br&gt;&#xA;धृष्टद्युम्नो महाराज सहितः सर्वराजभिः ।&#x9;017a&lt;br&gt;&#xA;कर्णमेवाभिदुद्राव पाण्डवाश्च महारथाः ॥&#x9;017c&lt;br&gt;&#xA;आगच्छमानांस्तान्दृष्ट्वा सङ्ग्रमे विजयैषिणः ।&#x9;018a&lt;br&gt;&#xA;दधारैको रणे कार्णो जलौघानिव पर्वतः ॥&#x9;018c&lt;br&gt;&#xA;समासाद्य तु ते कर्णं व्यशीर्यन्त महारथाः ।&#x9;019a&lt;br&gt;&#xA;यथाऽचलं समासाद्य वार्योघाः सर्वतोदिशम् ॥&#x9;019c&lt;br&gt;&#xA;तयोरासीन्महाराज सङ्ग्रामो घोरदर्शनः ।&#x9;020a&lt;br&gt;&#xA;प्रवृद्धयोर्महारङ्गे बलिनोर्विजिगीषतोः ॥&#x9;020c&lt;br&gt;&#xA;धृष्टद्युम्नस्तु राधेयं शरेणानतपर्वणा ।&#x9;021a&lt;br&gt;&#xA;छादयामास सङ्क्रुद्धस्तिष्ठतिष्ठेति चाब्रवीत् ॥&#x9;021c&lt;br&gt;&#xA;विजयं तु धनुः श्रेष्ठं विधृन्वानो महारथः ।&#x9;022a&lt;br&gt;&#xA;पार्षतस्य धनुश्छित्त्वा शरांश्चाशीविषोपमान् ॥&#x9;022c&lt;br&gt;&#xA;ववर्ष शरवर्षाणि तोयवर्षानिवाम्बुदः ।&#x9;023a&lt;br&gt;&#xA;छादयामास सङ्क्रुद्धः पार्षतं नवभिः शरैः ॥&#x9;023c&lt;br&gt;&#xA;ते हेमविकृतं वर्म भित्त्वा तस्य महात्मनः ।&#x9;024a&lt;br&gt;&#xA;शोणिताक्ता व्यराजन्त शक्रगोपा इवानघ ॥&#x9;024c&lt;br&gt;&#xA;तदपास्य धनुश्छिन्नं धृष्टद्युम्नः प्रतापवान् ।&#x9;025a&lt;br&gt;&#xA;ततोऽन्यद्धनुरादाय सारवद्भारसाधनम् ।&#x9;025c&lt;br&gt;&#xA;कर्णं विव्याध सप्तत्या शरैः सन्नतपर्वभिः ॥&#x9;025e&lt;br&gt;&#xA;तथैव राजन्कर्णोऽपि पार्षतं शत्रुतापनम् ।&#x9;026a&lt;br&gt;&#xA;द्रोणशत्रुं महेष्वासो विव्याध निशितैः शरैः ॥&#x9;026c&lt;br&gt;&#xA;पुनरन्यं महाराज शरं कनकभूषणम् ।&#x9;027a&lt;br&gt;&#xA;प्रेषयामास समरे मृत्युदण्डमिवापरम् ॥&#x9;027c&lt;br&gt;&#xA;तमापतन्तं सहसा घोररूपं विशाम्पते ।&#x9;028a&lt;br&gt;&#xA;चिच्छेद शतधा राजन्पार्षतः कृतहस्तवत् ॥&#x9;028c&lt;br&gt;&#xA;दृष्टवान्पतितं भूमौ शरं कर्णो विशाम्पते ॥&#x9;029ac&lt;br&gt;&#xA;पार्षतः शरवर्षेण समन्तात्पर्यवारयत् ।&#x9;030a&lt;br&gt;&#xA;विव्याध चैनं त्वरितो नाराचैः सप्तभिस्तदा ॥&#x9;030c&lt;br&gt;&#xA;तं प्रत्यविध्यद्दशभिः शरैर्हेमविभूषितैः ।&#x9;031a&lt;br&gt;&#xA;तयोर्युद्धं समभवद्दृष्टिश्रोत्रमनोहरम् ॥&#x9;031c&lt;br&gt;&#xA;आसीद्धोरं च चित्रं च प्रेक्षणीयं च सर्वशः ॥&#x9;032ac&lt;br&gt;&#xA;सर्वेषां तत्र भूतानां रोमहर्षो व्यजायत ।&#x9;033a&lt;br&gt;&#xA;दृष्ट्वा तत्समरे कर्म कर्णपार्षतयोर्नृप ॥&#x9;033c&lt;br&gt;&#xA;एतस्मिन्नन्तरे द्रौणिरभ्ययात्तं महारथम् ।&#x9;034a&lt;br&gt;&#xA;पार्षतं शत्रुदमनं शत्रुवीर्यासुनाशनम् ॥&#x9;034c&lt;br&gt;&#xA;स दृष्ट्वा समरे यान्तमभीतं च महारथम् ।&#x9;035a&lt;br&gt;&#xA;अभ्यभाषत सङ्क्रुद्धः पार्षतं शत्रुतापनम् ॥&#x9;035c&lt;br&gt;&#xA;रथं रथेन सम्पीड्य पार्षतस्य तु ब्राह्मणः ॥&#x9;036a&lt;br&gt;&#xA;तिष्ठतिष्ठेति ब्रह्मघ्न न मे जीवन्विमोक्ष्यसे ।&#x9;036c&lt;br&gt;&#xA;इत्युक्त्वा सुभृशं वीरः शीघ्रकृन्निशितैः शरैः ।&#x9;037a&lt;br&gt;&#xA;छादयामास समरे यतमानो महारथः ॥&#x9;037c&lt;br&gt;&#xA;यत्नतः परया शक्त्या धृष्टद्युम्नं महारथम् ।&#x9;038a&lt;br&gt;&#xA;योधयामास समरे क्रुद्धरूपो विशाम्पते ॥&#x9;038c&lt;br&gt;&#xA;तयोस्तु सन्निपाते हि घोररूपो विशाम्पते ॥&#x9;039ac&lt;br&gt;&#xA;यथा हि समरे द्रौणिः पार्षतं दृश्य मारिष ।&#x9;040a&lt;br&gt;&#xA;नातिहृष्टमना ह्यासीन्मन्वानो मृत्युमात्मनः ॥&#x9;040c&lt;br&gt;&#xA;स ज्ञात्वा पितुरत्यन्तवैरिणं तु महाहवे ।&#x9;041a&lt;br&gt;&#xA;आत्मानं समरे ज्ञात्वाऽशस्त्रवध्यं महाबलः ।&#x9;041c&lt;br&gt;&#xA;जवेनाभिययौ द्रौणिं कालः कालक्षये यथा ॥&#x9;041e&lt;br&gt;&#xA;द्रौणिस्तु दृष्ट्वा राजेन्द्र धृष्टद्युम्नमवस्थितम् ।&#x9;042a&lt;br&gt;&#xA;क्रोधेन निःश्वसन्वीरः पार्षदं समभिद्रवत् ॥&#x9;042c&lt;br&gt;&#xA;तावन्योन्यं तु दृष्ट्वैव संरम्भं जग्मतुः परम् ।&#x9;043a&lt;br&gt;&#xA;प्रगृह्य महती चापे शरासनसमन्विते ॥&#x9;043c&lt;br&gt;&#xA;अथाब्रवीन्महाराज द्रोणपुत्रः प्रतापवान् ।&#x9;044a&lt;br&gt;&#xA;धृष्टद्युम्नं समीपस्थं त्वरमाणो विशाम्पते ॥&#x9;044c&lt;br&gt;&#xA;पाञ्चालापशदाद्य त्वां प्रेषयामि यमक्षयम् ।&#x9;045a&lt;br&gt;&#xA;पापं हि यत्त्वया कर्म कृतं तातं घ्नता रणे ॥&#x9;045c&lt;br&gt;&#xA;अद्य त्वं प्राप्स्यसे तद्वै यथा ह्यकुशलस्तथा ।&#x9;046a&lt;br&gt;&#xA;अरक्ष्यमाणः पार्थेन यदि तिष्ठसि संयुगे ।&#x9;046c&lt;br&gt;&#xA;नापक्रामसि वा मोहात्सत्यमेतद्ब्रवीमि ते ॥ ॥&#x9;046e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/058/</guid>
      <description>&lt;p&gt;अध्यायः 058&lt;/p&gt;&#xA;&lt;p&gt;अर्जुनस्य द्रौणिग्रस्तधृष्टद्युम्नरक्षणपूर्वकं द्रौणिं निर्जित्य संशप्तकान्प्रति गमनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;एवमुक्तः प्रत्युवाच धृष्टद्युम्नः प्रतापवान् ।&#x9;001a&lt;br&gt;&#xA;आशिषं तां प्रवक्तव्यां मामको दास्यते तव ॥&#x9;001c&lt;br&gt;&#xA;येनैव ते पितुर्दत्ता यतमानस्य संयुगे ।&#x9;002a&lt;br&gt;&#xA;एष ते प्रतिवाक्यं वै असिर्दास्यति मामकः ।&#x9;002c&lt;br&gt;&#xA;येन कृत्तं तव पितुर्यतमानस्य तच्छिरः ॥&#x9;002e&lt;br&gt;&#xA;यदि तावन्मया द्रोणो निहतो ब्राह्मणब्रुवः ।&#x9;003a&lt;br&gt;&#xA;त्वामिदानीं कथं युद्धे न हनिष्यामि किल्बिषम् ॥&#x9;003c&lt;br&gt;&#xA;एवमुक्त्वा महातेजाः सेनापतिररिन्दमः ।&#x9;004a&lt;br&gt;&#xA;सुतीक्ष्णेनाथ भल्लेन द्रौणिं विव्याध पार्षतः ॥&#x9;004c&lt;br&gt;&#xA;ततो द्रौणिः सुसङ्क्रुद्धः शरैः सन्नतपर्वभिः ।&#x9;005a&lt;br&gt;&#xA;आच्छादयद्दिशो राजन्धृष्टद्युम्नस्य संयुगे ॥&#x9;005c&lt;br&gt;&#xA;नैवान्तरिक्षं न दिशो नापि योधाः सहस्रशः ।&#x9;006a&lt;br&gt;&#xA;दृश्यन्ते वै महाराज शरैश्छन्नाः समन्ततः ।&#x9;006c&lt;br&gt;&#xA;एकः सन्वारयामास प्रेक्षणीयः समन्ततः ॥&#x9;006e&lt;br&gt;&#xA;तथैव पार्षतो राजन्द्रौणिमाहवशोभिनम् ।&#x9;007a&lt;br&gt;&#xA;शरैः सञ्छादयामास सूतपुत्रस्य पश्यतः ॥&#x9;007c&lt;br&gt;&#xA;राधेयोऽपि महाराज पाञ्चालान्सह पाण्डवैः ।&#x9;008a&lt;br&gt;&#xA;द्रौपदेया युधामन्युमुत्तमौजसमेव च ॥&#x9;008c&lt;br&gt;&#xA;सात्यकिश्च महाराज योधांश्चान्यान्सहस्रशः ।&#x9;009a&lt;br&gt;&#xA;एकस्तान्वारयामास प्रेक्षणीयः समन्ततः ॥&#x9;009c&lt;br&gt;&#xA;धृष्टद्युम्नस्तु समरे द्रौणेश्चिच्छेद कार्मुकम् ।&#x9;010a&lt;br&gt;&#xA;क्षुरप्रेण सुतीक्ष्णेन पश्यतां सर्वयोधिनाम् ॥&#x9;010c&lt;br&gt;&#xA;तदपास्य धनुश्छिन्नमन्यदादत्त कार्मुकम् ।&#x9;011a&lt;br&gt;&#xA;वेगवत्समरे घोरं शरांश्चाशीविषोपमान् ॥&#x9;011c&lt;br&gt;&#xA;स पार्षतस्य राजेन्द्र धनुः शक्तिं गदां ध्वजम् ।&#x9;012a&lt;br&gt;&#xA;हयान्सूतं रथं चैव निमेषाद्व्यधमच्छरैः ॥&#x9;012c&lt;br&gt;&#xA;स च्छिन्नधन्वा विरथो हताश्वो हतसारथिः ।&#x9;013a&lt;br&gt;&#xA;खड्गमादत्त विपुलं शतचन्द्रं च भानुमत् ॥&#x9;013c&lt;br&gt;&#xA;द्रौणिस्तदपि राजेन्द्र भल्लैः क्षिप्रं महारथः ।&#x9;014a&lt;br&gt;&#xA;चिच्छेद समरे वीरः क्षिप्रहस्तो दृढायुधः ॥&#x9;014c&lt;br&gt;&#xA;रथादनवरूढस्य धन्विनो बाहुशालिनः ।&#x9;015a&lt;br&gt;&#xA;पश्यतां सर्वसैन्यानां तदद्भुतमिवाभवत् ॥&#x9;015c&lt;br&gt;&#xA;धृष्टद्युम्नं तु विरथं हताश्वरथसारथिम् ।&#x9;016a&lt;br&gt;&#xA;शस्त्रैश्च बहुधा विद्धमस्त्रैश्च शकलीकृतम् ।&#x9;016c&lt;br&gt;&#xA;नातरद्भरतश्रेष्ठ यतमानो महारथः ॥&#x9;016e&lt;br&gt;&#xA;तस्यान्तमिषुभी राजन्यदा द्रौणिर्न गच्छति ।&#x9;017a&lt;br&gt;&#xA;अथ त्यक्त्वा रथं वीरः पार्षतं त्वरितोऽन्वगात् ।&#x9;017c&lt;br&gt;&#xA;प्रगृह्य विपुलं खड्गं जातरूपपरिष्कृतम् ॥&#x9;017e&lt;br&gt;&#xA;तस्य सम्पततो राजन्वपुरासीन्महात्मनः ।&#x9;018a&lt;br&gt;&#xA;गरुडस्येव पततो जिघृक्षोः पन्नगोत्तमम् ॥&#x9;018c&lt;br&gt;&#xA;एतस्मिन्नेव काले तु केशवः परवीरहा ।&#x9;019a&lt;br&gt;&#xA;अब्रवीद्भरतश्रेष्ठमर्जुनं जयतां वरम् ॥&#x9;019c&lt;br&gt;&#xA;पश्य द्रौणिं पार्षतस्य यतमानं वधं प्रति ।&#x9;020a&lt;br&gt;&#xA;यत्नं करोति विपुलं हन्याच्चैनं न संशयः ॥&#x9;020c&lt;br&gt;&#xA;त्रायस्वैनं महाबाहो पार्षतं युद्धदुर्मदम् ।&#x9;021a&lt;br&gt;&#xA;द्रौणेरास्यगतं वीर मृत्योरास्यगतं यथा ॥&#x9;021c&lt;br&gt;&#xA;एवमुक्त्वा महाराज वासुदेवः प्रतापवान् ।&#x9;022a&lt;br&gt;&#xA;प्रैषयत्तुरगान्यत्र द्रौणिर्वीरो व्यवस्थितः ॥&#x9;022c&lt;br&gt;&#xA;ते हयाश्चन्द्रसङ्काशाः केशवेन प्रचोदिताः ।&#x9;023a&lt;br&gt;&#xA;पिबन्त इव चाकाशं जग्मुद्रौणेर्महारथम् ॥&#x9;023c&lt;br&gt;&#xA;दृष्ट्वा द्रौणिर्महाराज वासुदेवधनञ्जयौ ।&#x9;024a&lt;br&gt;&#xA;धृष्टद्युम्नवधे राजंश्चक्रे यत्नं महाबलः ॥&#x9;024c&lt;br&gt;&#xA;विकृष्यमाणं दृष्ट्वैव धृष्टद्युम्नं जनेश्वर ।&#x9;025a&lt;br&gt;&#xA;शरांश्चिक्षेप वै पार्थो द्रौणिं प्रति महारथः ॥&#x9;025c&lt;br&gt;&#xA;ते शरा हेमविकृता गाण्डीवप्रेषिता भृशम् ।&#x9;026a&lt;br&gt;&#xA;द्रौणिमासाद्य विविशुर्वल्मीकमिव पन्नगाः ॥&#x9;026c&lt;br&gt;&#xA;विद्धस्तु तैः शरैर्घोरैद्रोणपुत्रः प्रतापवान् ।&#x9;027a&lt;br&gt;&#xA;उत्सृज्य समरे राजन्पाञ्चालममितौजसम् ॥&#x9;027c&lt;br&gt;&#xA;आरुरोह रथं वीरो धनञ्जयशरार्दितः ।&#x9;028a&lt;br&gt;&#xA;प्रगृह्य च धनुः श्रेष्ठं पार्थं विव्याध सायकैः ॥&#x9;028c&lt;br&gt;&#xA;एतस्मिन्नन्तरे शूरः सहदेवो जनाधिप ।&#x9;029a&lt;br&gt;&#xA;अपोवाह रथेनाजौ पार्षतं शत्रुतापनम् ॥&#x9;029c&lt;br&gt;&#xA;अर्जुनोऽपि महाराज द्रौणिं विव्याध पत्रिभिः ।&#x9;030a&lt;br&gt;&#xA;तं द्रोणपुत्रः संरब्धो बाह्वोरुरसि चार्पयत् ॥&#x9;030c&lt;br&gt;&#xA;क्रोधितस्तु रणे पार्थो नाराचं कालसन्निभम् ।&#x9;031a&lt;br&gt;&#xA;द्रोणपुत्राय चिक्षेप यमदण्डमिवापरम् ॥&#x9;031c&lt;br&gt;&#xA;स ब्राह्मणस्यांसदेशे निपपात महाद्युतेः ।&#x9;032a&lt;br&gt;&#xA;स विह्वलो महाराज शरवेगेन संयुगे ।&#x9;032c&lt;br&gt;&#xA;निषसाद रथोपस्थे वैक्लव्यं परमं ययौ ॥&#x9;032e&lt;br&gt;&#xA;तं तु मत्वा हतं वीरं सारथिः शत्रुकर्शनम् ।&#x9;033a&lt;br&gt;&#xA;अपोवाह रणेनाजौ त्वरमाणो रणाजिरात् ॥&#x9;033c&lt;br&gt;&#xA;अथोद्धुष्टं महाराज पाञ्चालैर्जितकाशिभिः ।&#x9;034a&lt;br&gt;&#xA;मोक्षितं पार्षतं दृष्ट्वा द्रोणपुत्रं च पीडितम् ॥&#x9;034c&lt;br&gt;&#xA;वादित्राणि च दिव्यानि प्रावाद्यन्त सहस्रशः ।&#x9;035a&lt;br&gt;&#xA;सिंहनादश्च सञ्जज्ञे दृष्ट्वा युद्धं तदद्भुतम् ॥&#x9;035c&lt;br&gt;&#xA;ततः कर्णो महाराज व्याक्षिपद्विजयं धनुः ।&#x9;036a&lt;br&gt;&#xA;दृष्ट्वार्जुनं रणे क्रुद्धः प्रेक्षते च मुहुर्मुहुः ।&#x9;036c&lt;br&gt;&#xA;द्वैरथं चापि पार्थेन गन्तुकामो महाद्युतिः ॥&#x9;036e&lt;br&gt;&#xA;एवं कृत्वाऽब्रवीत्पार्थो वासुदेवं धनञ्जयः ।&#x9;037a&lt;br&gt;&#xA;याहि संशप्तकान्कृष्ण कार्यमेतत्परं मम ॥&#x9;037c&lt;br&gt;&#xA;ततः प्रयातो गोविन्दः श्रुत्वा पाण्डवभाषितम् ।&#x9;038a&lt;br&gt;&#xA;रथेनातिपताकेन मनोमारुतरंहसा ॥&#x9;038c&lt;br&gt;&#xA;एवमेष क्षयो वृत्तः पृथिव्यां पृथिवीपते ।&#x9;039a&lt;br&gt;&#xA;तावकानां परेषां च राजन्दुर्मन्त्रिते तव ॥ ॥&#x9;039c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/059/</guid>
      <description>&lt;p&gt;अध्यायः 059&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः प्रववृते भूयः सङ्ग्रामो राजसत्तम ।&#x9;001a&lt;br&gt;&#xA;कर्णस्य पाण्डवानां च यमराष्ट्रविवर्धनः ॥&#x9;001c&lt;br&gt;&#xA;धनूंषि बाणान्परिघानसिपट्टसतोमरान् ।&#x9;002a&lt;br&gt;&#xA;मुसलानि भुशुण्डीश्च शक्तिरिष्टिपरश्वथान् ॥&#x9;002c&lt;br&gt;&#xA;गदाः प्रासाञ्शितान्कुन्तान्भिण्डिपालान्महाङ्कुशान् ।&#x9;003a&lt;br&gt;&#xA;प्रगृह्य क्षिप्रमापेतुः परस्परजिघांसया ॥&#x9;003c&lt;br&gt;&#xA;बाणज्यातलशब्देन द्यां दिशः प्रदिशो वियत् ।&#x9;004a&lt;br&gt;&#xA;पृथिवीं नेमिघोषेण नादयन्तोऽभ्ययुः परान् ॥&#x9;004c&lt;br&gt;&#xA;तेन शब्देन महता संहृष्टाश्चक्रुराहवम् ।&#x9;005a&lt;br&gt;&#xA;वीरा वीरैर्महाघोरकलहान्तं तितीर्षवः ॥&#x9;005c&lt;br&gt;&#xA;ज्यातलत्रधनुःशब्दाञ्शस्त्राणां च निपात्यताम् ।&#x9;006a&lt;br&gt;&#xA;ताडितानां च पतता निनादांश्च पदातिनाम् ॥&#x9;006c&lt;br&gt;&#xA;बाणशब्दांश्च विविधाञ्शूराणां चाभिगर्जताम् ।&#x9;007a&lt;br&gt;&#xA;श्रुत्वा गजा भृशं त्रेसुः पेतुर्मम्लुश्च सैनिकाः ॥&#x9;007c&lt;br&gt;&#xA;तेषां निनदतां चैव शस्त्रवर्षं च मुञ्चताम् ।&#x9;008a&lt;br&gt;&#xA;बहूनाधिरथिर्वीरः प्रममाथेषुभिः परान् ॥&#x9;008c&lt;br&gt;&#xA;पञ्च पाञ्चालवीराणां रथान्दश च पञ्च च ।&#x9;009a&lt;br&gt;&#xA;साश्वसूतध्वजान्कर्णः शरैर्निन्ये यमक्षयम् ॥&#x9;009c&lt;br&gt;&#xA;योधमुख्या महावीर्याः पाण्डूनां कर्णमाहवे । &#x9;010a&lt;br&gt;&#xA;शिक्षितास्तमभिद्रुत्य परिवव्रुः समन्ततः ॥&#x9;010c&lt;br&gt;&#xA;ततः कर्णो द्विषत्सेनां शरवर्षैर्विलोडयन् ।&#x9;011a&lt;br&gt;&#xA;विजगाहाण्डजाकीर्णां पद्मिनीमिव यूथपः ॥&#x9;011c&lt;br&gt;&#xA;द्विषत्सैन्यमवस्कन्द्य राधेयो धनुरुत्तमम् ।&#x9;012a&lt;br&gt;&#xA;विधुन्वानः शितैर्बाणैः शिरांस्युन्मथ्य पातयत् ॥&#x9;012c&lt;br&gt;&#xA;&#39;हस्तिनः समहामात्रान्साश्वारोहान्हयानपि ।&#x9;013a&lt;br&gt;&#xA;रथिनोऽप्येकबाणेन भ्रमतश्चावपातयत्&#39; ॥&#x9;013c&lt;br&gt;&#xA;वर्म वा चर्म वाऽश्रित्य निपातमपि देहिनः ।&#x9;014a&lt;br&gt;&#xA;विषेहुर्नास्य संस्पर्शं द्वितीयस्य पतत्त्रिणः ॥&#x9;014c&lt;br&gt;&#xA;वर्मयुक्तेषु देहेषु धनुषोऽस्यञ्शिताञ्शरान् ।&#x9;015a&lt;br&gt;&#xA;मौर्व्या तलत्रे न्यहनत्कशया वाजिनो यथा ॥&#x9;015c&lt;br&gt;&#xA;पाण्डुसृञ्जयपाञ्चालाञ्शरगोचरमागतान् ।&#x9;016a&lt;br&gt;&#xA;ममर्द तरसा कर्णः सिंहो मृगगणानिव ॥&#x9;016c&lt;br&gt;&#xA;ततः पाञ्चालपुत्रश्च द्रौपदेयाश्च मारिष ।&#x9;017a&lt;br&gt;&#xA;यमौ च युयुधानश्च त्वरिताः कर्णमभ्ययुः ॥&#x9;017c&lt;br&gt;&#xA;तेषु व्यायच्छमानेषु कुरुपाञ्चालपाण्डुषु ।&#x9;018a&lt;br&gt;&#xA;प्रियानसून्रणे त्यक्त्वा योधा जघ्नुः परस्परम् ॥&#x9;018c&lt;br&gt;&#xA;सुसन्नद्धाः कवचिनः सशिरस्त्राणभूषणाः ।&#x9;019a&lt;br&gt;&#xA;गदाभिर्मुसलैश्चान्ये परिघैश्च महाबलाः ॥&#x9;019c&lt;br&gt;&#xA;समभ्यधावन्त भृशं कालदण्डैरिवोद्यतैः ।&#x9;020a&lt;br&gt;&#xA;नर्दन्तश्चाह्वयन्तश्च प्रवल्गन्तश्च मारिष ॥&#x9;020c&lt;br&gt;&#xA;ततो निजघ्नुरन्योन्यं पेतुश्चान्योन्यताडिताः ।&#x9;021a&lt;br&gt;&#xA;वमन्तो रुधिरं गात्रैर्विमस्तिष्केक्षणायुधाः ॥&#x9;021c&lt;br&gt;&#xA;दन्तपूर्णैः सरुधिरैर्वक्रैर्दाडिमसन्निभैः ।&#x9;022a&lt;br&gt;&#xA;जीवन्त इव चाप्येके तस्थुः शस्त्रौघबृंहिताः ॥&#x9;022c&lt;br&gt;&#xA;परश्वथैश्चाप्यपरे पट्टसैरसिभिस्तथा ।&#x9;023a&lt;br&gt;&#xA;शक्तिभिर्भिण्डिपालैश्च नखरप्रासतोमरैः ॥&#x9;023c&lt;br&gt;&#xA;ततक्षुश्चिच्छिदुश्चान्ये बिभिदुश्चिक्षिपुस्तथा ।&#x9;024a&lt;br&gt;&#xA;सञ्चकर्तुश्च जघ्नुश्च राजन्योधा महारणे ॥&#x9;024c&lt;br&gt;&#xA;पेतुरन्योन्यनिहता व्यसवो रुधिरोक्षिताः ।&#x9;025a&lt;br&gt;&#xA;क्षरन्तः स्वरसं रक्तं प्रकृत्ताश्चन्दना इव ॥&#x9;025c&lt;br&gt;&#xA;रथै रथा विनिहता हस्तिभिश्चापि हस्तिनः ।&#x9;026a&lt;br&gt;&#xA;नरैर्नरा हताः पेतुरश्वाश्चाश्वैः सहस्रशः ॥&#x9;026c&lt;br&gt;&#xA;ध्वजाः शिरांसि च्छत्राणि द्विपहस्ता नृणां भुजाः ।&#x9;027a&lt;br&gt;&#xA;क्षुरैर्भल्लार्धचन्द्रैश्च च्छिन्नाः पेतुर्महीतले ॥&#x9;027c&lt;br&gt;&#xA;&#39;वध्यतां दारुणाः शब्दाः पततां स्तनतामपि ।&#x9;&#x9;028a&lt;br&gt;&#xA;नराश्वेभरथानां हिनराश्वेभरथैस्तथा&#39; ॥&#x9;028c&lt;br&gt;&#xA;नरांश्च नागांश्च रथान्हयान्ममृदुराहवे ॥&#x9;029ac&lt;br&gt;&#xA;अश्वारोहैर्हताः शूराश्छिन्नहस्ताश्च दन्तिनः ।&#x9;030a&lt;br&gt;&#xA;सपताकाध्वजाः पेतुर्विशीर्णा इव पर्वताः ॥&#x9;030c&lt;br&gt;&#xA;पत्तिभिश्च समाप्लुत्य द्विरदाः स्यन्दनास्तथा ।&#x9;031a&lt;br&gt;&#xA;हताश्च हन्यमानाश्च पतिताश्चैव सर्वशः ॥&#x9;031c&lt;br&gt;&#xA;अश्वारोहाः समासाद्य त्वरिताः पत्तिभिर्हताः ।&#x9;032a&lt;br&gt;&#xA;सादिभिः पत्तिसङ्घाश्च निहता युधि शेरते ॥&#x9;032c&lt;br&gt;&#xA;मृदितानीव पद्मानि प्रम्लाना इव च स्रजः ।&#x9;033a&lt;br&gt;&#xA;हतानां वदनान्यासन्गात्राणि च महाहवे ॥&#x9;033c&lt;br&gt;&#xA;रूपाण्यत्यर्थकान्तानि द्विरदाश्वनृणां नृप ।&#x9;034a&lt;br&gt;&#xA;समुन्नानीव वस्त्राणि ययुर्दुर्दुर्शतां पराम् ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/060/</guid>
      <description>&lt;p&gt;अध्यायः 060&lt;/p&gt;&#xA;&lt;p&gt;गजयुद्धम् ॥ 1 ॥ सङ्कुलयुद्धम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;हस्तिभिस्तु महामात्रास्तव पुत्रेण चोदिताः ।&#x9;001a&lt;br&gt;&#xA;धृष्टद्युम्नं घ्नतेत्याशु क्रुद्धाः पार्षतमभ्ययुः ॥&#x9;001c&lt;br&gt;&#xA;प्राच्याश्च दाक्षिणात्याश्च प्रवरा गजयोधिनः ।&#x9;002a&lt;br&gt;&#xA;अङ्गा वङ्गाश्च पुण्ड्राश्च मागधास्ताम्रलिप्तकाः ॥&#x9;002c&lt;br&gt;&#xA;मेकलाः कोशला मद्रा दशार्णा निषधास्तथा ।&#x9;003a&lt;br&gt;&#xA;गजयुद्धेषु कुशलाः कलिङ्गैः सह भारत ॥&#x9;003c&lt;br&gt;&#xA;शरतोमरनाराचैर्वृष्टिमन्त इवाम्बुदाः ।&#x9;004a&lt;br&gt;&#xA;सिषिचुस्ते ततः सर्वे पाञ्चालबलमाहवे ॥&#x9;004c&lt;br&gt;&#xA;तानभिद्रवतो नागान्मदवेगसमुद्धतान् ।&#x9;005a&lt;br&gt;&#xA;विपाठक्षुरनाराचैर्धृष्टद्युम्नो ह्यवीवृषत् ॥&#x9;005c&lt;br&gt;&#xA;एकैकं दशभिः षड्भिरष्टाभिरपि पार्षतः ।&#x9;006a&lt;br&gt;&#xA;द्विरदानभिविव्याध क्षिप्रं गिरिनिभाञ्शरैः ॥&#x9;006c&lt;br&gt;&#xA;प्रच्छाद्यमानं द्विरदैर्मेघैरिव दिवाकरम् ।&#x9;007a&lt;br&gt;&#xA;पर्ययुः पाण्डुपाञ्चाला नदन्तो ह्यात्तकार्मुकाः ॥&#x9;007c&lt;br&gt;&#xA;तान्नागानभिवर्षन्तो ज्यातलत्रविनादिनः ।&#x9;008a&lt;br&gt;&#xA;वीरनृत्यं प्रनृत्यन्तः शूरतालप्रचोदितैः ।&#x9;008c&lt;br&gt;&#xA;नकुलः सहदेवश्च द्रौपदेयाः प्रभद्रकाः ॥&#x9;008e&lt;br&gt;&#xA;सात्यकिश्च शिखण्डी च चेकितानश्च वीर्यवान् ।&#x9;009a&lt;br&gt;&#xA;समन्तात्सिषिचुर्वीरा मेघास्तोयैरिवाचलान् ॥&#x9;009c&lt;br&gt;&#xA;ते म्लेच्छैः प्रेषिता नागा नरानश्वान्रथानपि ।&#x9;010a&lt;br&gt;&#xA;हस्तैराक्षिप्य ममृदुः पद्भिश्चाप्यतिमन्यवः ॥&#x9;010c&lt;br&gt;&#xA;बिभिदुश्च विषाणाग्रैः समाक्षिप्य च चिक्षिपुः ।&#x9;011a&lt;br&gt;&#xA;विषाणलग्नाश्चाप्यन्ये परिपेतुर्विभीषणाः ॥&#x9;011c&lt;br&gt;&#xA;प्रमुखे वर्तमानं तु द्विपमङ्गस्य सात्यकिः ।&#x9;012a&lt;br&gt;&#xA;नाराचेनोग्रवेगेन भित्त्वा मर्माण्यताडयत् ॥&#x9;012c&lt;br&gt;&#xA;तस्यावर्जितकायस्य द्विरदादुत्पतिष्यतः ।&#x9;013a&lt;br&gt;&#xA;नाराचेनाहनद्वक्षः सात्यकिः सोऽपतद्भुवि ॥&#x9;013c&lt;br&gt;&#xA;पुण्ड्रस्यापततो नागं चलन्तमिव पर्वतम् ।&#x9;014a&lt;br&gt;&#xA;सहदेवः प्रसन्नाग्रैर्नाराचैरहनत्त्रिभिः ॥&#x9;014c&lt;br&gt;&#xA;विपताकं वियन्तारं विवर्मध्वजजीवितम् ।&#x9;015a&lt;br&gt;&#xA;तं कृत्वा द्विरदं भूयः सहदेवोऽङ्गमभ्ययात् ॥&#x9;015c&lt;br&gt;&#xA;सहदेवं तु नकुलो वारयित्वाङ्गमार्दयत् ।&#x9;016a&lt;br&gt;&#xA;नाराचैर्यमदण्डाभैस्त्रिभिर्नागं शतेन तम् ॥&#x9;016c&lt;br&gt;&#xA;दिवाकरकरप्रख्यानङ्गश्चिक्षेप तोमरान् ।&#x9;017a&lt;br&gt;&#xA;नकुलाय शतान्यष्टौ त्रिधैकैकं तु सोऽच्छिनत् ॥&#x9;017c&lt;br&gt;&#xA;तथाऽर्धचन्द्रेण शिरस्तस्य चिच्छेद पाण्डवः ।&#x9;018a&lt;br&gt;&#xA;स पपात हतो म्लेच्छस्तेनैव सह दन्तिना ॥&#x9;018c&lt;br&gt;&#xA;अथाङ्गपुत्रे निहते हस्तिशिक्षाविशारदे ।&#x9;019a&lt;br&gt;&#xA;अङ्गाः क्रुद्धा महामात्रा नागैर्नकुलमभ्ययुः ॥&#x9;019c&lt;br&gt;&#xA;चलत्पताकैः सुमुखैर्हेमकक्ष्यातनुच्छदैः ।&#x9;020a&lt;br&gt;&#xA;मिमर्दिषन्तस्त्वरिताः प्रदीप्तैरिव पर्वतैः ॥&#x9;020c&lt;br&gt;&#xA;मेकलोत्कलकालिङ्गा निषधास्ताम्रलिप्तकाः ।&#x9;021a&lt;br&gt;&#xA;शरतोमरवर्षाणि विमुञ्चन्तो जिघांसवः ॥&#x9;021c&lt;br&gt;&#xA;तैश्छाद्यमानं नकुलं निशाकरमिवाम्बुदैः ।&#x9;022a&lt;br&gt;&#xA;परिपेतुः सुसंरब्धाः पाण्डुपाञ्चालसात्यकाः ॥&#x9;022c&lt;br&gt;&#xA;ततस्तदभवद्युद्धं रथिनां हस्तिभिः सह ।&#x9;023a&lt;br&gt;&#xA;सृजतां शरवर्षाणि तोमरांश्च सहस्रशः ॥&#x9;023c&lt;br&gt;&#xA;नागानां प्रास्फुटन्कुम्भा मर्माणि च नखानि च ।&#x9;024a&lt;br&gt;&#xA;दन्ताश्चैवातिविद्धानां नाराचैर्हेमभूषणैः ॥&#x9;024c&lt;br&gt;&#xA;तेषामष्टौ महानागांश्चतुःषष्ट्या सुतेजनैः ।&#x9;025a&lt;br&gt;&#xA;नाराचैः सहदेवस्तान्पातयामास सादिभिः ॥&#x9;025c&lt;br&gt;&#xA;अञ्जोगतिभिरायम्य प्रयत्नाद्धनुरुत्तमम् ।&#x9;026a&lt;br&gt;&#xA;नाराचैरहनन्नागान्नकुलः कुलनन्दनः ॥&#x9;026c&lt;br&gt;&#xA;ततः पाञ्चालशैनेयौ द्रौपदेयाः प्रभद्रकाः ।&#x9;027a&lt;br&gt;&#xA;शिखण्डी च महानागान्सिषिचुः शरवृष्टिभिः ॥&#x9;027c&lt;br&gt;&#xA;ते पाण्डुयोधाम्बुधरैः शत्रुद्विरदपर्वताः ।&#x9;028a&lt;br&gt;&#xA;बाणवर्षैर्हताः पेतुर्वज्रवर्षैरिवाचलाः ॥&#x9;028c&lt;br&gt;&#xA;एवं हत्वा तव गजांस्ते पाण्डुरथकुञ्जराः ।&#x9;029a&lt;br&gt;&#xA;द्रुतं सेनां च वर्षन्तो भिन्नकूलामिवापगाम् ॥&#x9;029c&lt;br&gt;&#xA;तां ते सेनां समालोड्य पाण्डुपुत्रस्य सैनिकाः ।&#x9;030a&lt;br&gt;&#xA;विक्षोभयित्वा च पुनः कर्णं समभिदुद्रुवुः ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/061/</guid>
      <description>&lt;p&gt;अध्यायः 061&lt;/p&gt;&#xA;&lt;p&gt;कृष्णेनार्जुनम्प्रति कुरूणां युधिष्ठिरग्रहणोद्यमकथनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;तेषां प्रवृत्ते सङ्ग्रामे विपुले शोणितोदके ।&#x9;001a&lt;br&gt;&#xA;रराज लोहितेनोर्वी संसिक्ता बहुधा भृशम् ॥&#x9;001c&lt;br&gt;&#xA;ततो रजसि संशान्ते प्रकाशः सर्वतोऽभवत् ।&#x9;002a&lt;br&gt;&#xA;एतस्मिन्नन्तरे पार्थं कृष्णो वचनमब्रवीत् ।&#x9;002c&lt;br&gt;&#xA;दर्शयन्निव कौन्तेयं धर्मराजं युधिष्ठिरम् ॥&#x9;002e&lt;br&gt;&#xA;एष पाण्डव ते भ्राता धार्तराष्ट्रैर्महाबलैः ।&#x9;003a&lt;br&gt;&#xA;जिघांसुभिर्महेष्वासैः शीघ्रं पार्थोऽनुसार्यते ॥&#x9;003c&lt;br&gt;&#xA;तमन्वगेव पाञ्चालाश्चेदिमात्स्याश्च भारत ।&#x9;004a&lt;br&gt;&#xA;अनुयान्ति महात्मानं परीप्सन्तो महाजवाः ॥&#x9;004c&lt;br&gt;&#xA;एष दुर्योधनः पार्थ गजानीकेन दंशितः ।&#x9;005a&lt;br&gt;&#xA;राजा सर्वस्य लोकस्य राजानमनुधावति ॥&#x9;005c&lt;br&gt;&#xA;जिघांसुः पुरुषव्याघ्रं भ्रातृभिः सहितो बली ।&#x9;006a&lt;br&gt;&#xA;आशीविषसमस्पर्शैः सर्वायुधविशारदैः ॥&#x9;006c&lt;br&gt;&#xA;नदद्भिः सिंहनादांश्च धमद्भिश्चापि वारिजान् ।&#x9;007a&lt;br&gt;&#xA;बलवद्भिर्महेष्वासैर्विधून्वानैर्धनूंषि च ॥&#x9;007c&lt;br&gt;&#xA;एते जिघृक्षवो यान्ति द्विपाश्वरथपत्तयः ।&#x9;008a&lt;br&gt;&#xA;युधिष्ठिरं धार्तराष्ट्रो रत्नोत्तममिवार्थिनः ॥&#x9;008c&lt;br&gt;&#xA;पश्य सात्वतभीमाभ्यां निरुद्धा विष्ठिताः पुनः ।&#x9;009a&lt;br&gt;&#xA;जिहीर्षवोऽमृतं दैत्याः शक्राग्निभ्यामिवाहवे ॥&#x9;009c&lt;br&gt;&#xA;एते बहुत्वात्त्वरिताः पुनर्गच्छन्ति पाण्डवम् ।&#x9;010a&lt;br&gt;&#xA;समुद्रमिव वार्योघाः प्रावृट्काले महारथाः ॥&#x9;010c&lt;br&gt;&#xA;मृत्योर्मुखगतं मन्ये कुन्तीपुत्रं युधिष्ठिरम् ।&#x9;011a&lt;br&gt;&#xA;हुतमग्नौ च कौन्तेयं दुर्योधनवशं गतम् ॥&#x9;011c&lt;br&gt;&#xA;यथायुक्तमनीकं हि धार्तराष्ट्रस्य पाण्डव ।&#x9;012a&lt;br&gt;&#xA;नास्य शक्रोऽपि मुच्येत सम्प्राप्तो बाणगोचरम् ॥&#x9;012c&lt;br&gt;&#xA;दुर्योधनस्य वीरस्य शरौघाञ्शीघ्रमस्यतः ।&#x9;013a&lt;br&gt;&#xA;सङ्क्रुद्धस्यान्तकस्येव को वेगं संसहेद्रणे ॥&#x9;013c&lt;br&gt;&#xA;रसतस्तस्य वीरस्य द्रौणेः शारद्वतस्य च ।&#x9;014a&lt;br&gt;&#xA;कर्णस्य चेषुवेगो वै पर्वतानपि शातयेत् ॥&#x9;014c&lt;br&gt;&#xA;कर्णेन च कृतो राजा विमुखोऽद्य तु दृश्यते ॥&#x9;015ac&lt;br&gt;&#xA;बलवाल्ँलघुहस्तश्च कृती युद्धविशारदः ।&#x9;016a&lt;br&gt;&#xA;राधेयः पाण्डवश्रेष्ठं शक्तः पीडयितुं रणे ।&#x9;016c&lt;br&gt;&#xA;सहितो धृतराष्ट्रस्य पुत्रैः शूरैर्महाबलैः ॥&#x9;016a&lt;br&gt;&#xA;तस्यैभिर्युध्यमानस्य सङ्ग्रामे शंसितात्मनः ।&#x9;017a&lt;br&gt;&#xA;अन्यैरपि च पार्थस्य कृतं कर्म महारथैः ॥&#x9;017c&lt;br&gt;&#xA;उपवासकृशो राजा भृशं भरतसत्तमः ।&#x9;018a&lt;br&gt;&#xA;ब्राह्मे बले स्थितो ह्येष न क्षात्रे हि बले विभुः ॥&#x9;018c&lt;br&gt;&#xA;कर्णेन चाभियुक्तोऽयं भूपतिः शत्रुतापनः ।&#x9;019a&lt;br&gt;&#xA;संशयं समनुप्राप्तः पाण्डवो वै युधिष्ठिरः ॥&#x9;019c&lt;br&gt;&#xA;न जीवति महाराजो मन्ये पार्थ युधिष्ठिरः ।&#x9;020a&lt;br&gt;&#xA;यद्भीमसेनः सहते सिंहनादममर्षणः ॥&#x9;020c&lt;br&gt;&#xA;नर्दतां धार्तराष्ट्राणां पुनःपुनररिन्दमः ।&#x9;021a&lt;br&gt;&#xA;धमतां च महाशङ्खान्सङ्ग्रामे जितकाशिनाम् ॥&#x9;021c&lt;br&gt;&#xA;युधिष्ठिरं पाण्डवेयं हतेति भरतर्षभ ।&#x9;022a&lt;br&gt;&#xA;सञ्चोदयत्यसौ कर्णो धार्तराष्ट्रान्महाबलान् ॥&#x9;022c&lt;br&gt;&#xA;स्थूणाकर्णास्त्रजालेन पार्थ पाशुपतेन च ।&#x9;023a&lt;br&gt;&#xA;प्रच्छादयन्ति राजानमनुयान्ति महारथाः ॥ ॥&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/062/</guid>
      <description>&lt;p&gt;अध्यायः 062&lt;/p&gt;&#xA;&lt;p&gt;कृष्णेनार्जुनम्प्रति युधिष्ठिरस्य कर्णेन पराभवकथनपूर्वकं कर्णयुद्धप्रदर्शनम् ॥ 1 ॥ तथा भीमसेनयुद्धप्रदर्शनम् ॥ 2 ॥&#xA;श्रीभगवानुवाच ।&#x9;001&lt;br&gt;&#xA;आतुरो मे मतो राजा अविषह्यश्च भारत ।&#x9;001a&lt;br&gt;&#xA;यथैनमनुवर्तन्ते पञ्चालाः सह पाण्डवैः ॥&#x9;001c&lt;br&gt;&#xA;त्वरमाणास्त्वराकाले सर्वशस्त्रभृतां वराः ।&#x9;002a&lt;br&gt;&#xA;मज्जन्तमिव पाताले बलिनो ह्युज्जिहीर्षवः ॥&#x9;002c&lt;br&gt;&#xA;न केतुर्दृश्यते राज्ञः कर्णस्य पिहितः शरैः ।&#x9;003a&lt;br&gt;&#xA;पश्यतोर्यमयोः पार्थ सात्यकेश्च शिखण्डिनः ॥&#x9;003c&lt;br&gt;&#xA;धृष्टद्युम्नस्य भीमस्य शतानीकस्य वा विभो ।&#x9;004a&lt;br&gt;&#xA;पाञ्चालानां च सर्वेषां चेदीनां चैव भारत ॥&#x9;004c&lt;br&gt;&#xA;एष कर्णो रणे पार्थ पाण्डवानामनीकिनीम् ।&#x9;005a&lt;br&gt;&#xA;शरैर्विध्वंसयामास नलिनीमिव कुञ्जरः ॥&#x9;005c&lt;br&gt;&#xA;एते द्रवन्ति रथिनस्त्वदीयाः पाण्डुनन्दन ।&#x9;006a&lt;br&gt;&#xA;पश्य पश्य यथा पार्थ गच्छन्त्येते महारथाः ॥&#x9;006c&lt;br&gt;&#xA;एते भारत मातङ्गाः कर्णेनाभिहताः शरैः ।&#x9;007a&lt;br&gt;&#xA;आर्तनादान्विकुर्वाणा विद्रवन्ति दिशो दश ॥&#x9;007c&lt;br&gt;&#xA;रथानां द्रवते वृन्दमेतच्चैव समन्ततः ।&#x9;008a&lt;br&gt;&#xA;द्राव्यमाणं रणे पार्थ कर्णेनामिततेजसा ॥&#x9;008c&lt;br&gt;&#xA;हस्तिकक्ष्यां रणे पश्य चरन्तीं तत्रतत्र ह ।&#x9;009a&lt;br&gt;&#xA;रथस्थं सूतपुत्रस्य केतुं केतुमतां वर ॥&#x9;009c&lt;br&gt;&#xA;असौ धावति राधेयो भीमसेनरथं प्रति ।&#x9;010a&lt;br&gt;&#xA;किरञ्शरशतान्येव विनिघ्नंस्तव वाहिनीम् ॥&#x9;010c&lt;br&gt;&#xA;एते नश्यन्ति पाञ्चाला द्राव्यमाणा महात्मना ।&#x9;011a&lt;br&gt;&#xA;शक्रेणेव यथा दैत्या द्राव्यमाणा महात्मना ॥&#x9;011c&lt;br&gt;&#xA;एष कर्णो रणे जित्वा पाञ्चालान्पाण्डुसृञ्जयान् ।&#x9;012a&lt;br&gt;&#xA;दिशो विप्रेक्षते सर्वास्त्वदर्थमिति मे मतिः ॥&#x9;012c&lt;br&gt;&#xA;एष कर्णो धनुःश्रेष्ठं विधून्वन्बहुशोभते ।&#x9;013a&lt;br&gt;&#xA;शत्रुं जित्वा यथा शक्रो देवसङ्घैः समावृतः ॥&#x9;013c&lt;br&gt;&#xA;एते नर्दन्ति कौरव्या दृष्ट्वा कर्णस्य विक्रमम् ।&#x9;014a&lt;br&gt;&#xA;त्रासयन्तो रणे पाण्डून्सृञ्जयांश्च समन्ततः ॥&#x9;014c&lt;br&gt;&#xA;एष सर्वात्मना पाण्डूंस्त्रासयित्वा महारणे ।&#x9;015a&lt;br&gt;&#xA;अभिभाषति राधेयः सर्वसैन्यानि मानद ॥&#x9;015c&lt;br&gt;&#xA;अभिद्रवत भद्रं वो द्रुतं द्रवत कौरवाः ।&#x9;016a&lt;br&gt;&#xA;यथा न जीववान्कश्चिन्मुच्येत युधि सृञ्जयः ॥&#x9;016c&lt;br&gt;&#xA;तथा कुरुत संयत्ता वयं यास्याम पृष्ठतः ।&#x9;017a&lt;br&gt;&#xA;एवमुक्त्वा गतो ह्येष पृष्ठतो विकिरञ्छरान् ॥&#x9;017c&lt;br&gt;&#xA;पश्य कर्णं रणे पार्थ श्वेतच्छत्रविराजितम् ।&#x9;018a&lt;br&gt;&#xA;उदयं पर्वतं यद्वच्छशाङ्केनाभिशोभितम् ॥&#x9;018c&lt;br&gt;&#xA;पूर्णचन्द्रनिकाशेन मूर्ध्नि च्छत्रेण भारत ।&#x9;019a&lt;br&gt;&#xA;ध्रियमाणेन समरे श्रीमच्छतशलाकिना ॥&#x9;019c&lt;br&gt;&#xA;एष त्वां प्रेक्षते कर्णः सकटाक्षं धनञ्जय ।&#x9;020a&lt;br&gt;&#xA;उत्तमं यत्नमास्थाय ध्रुवमेष्यति संयुगे ॥&#x9;020c&lt;br&gt;&#xA;पश्य ह्येनं महाबाहो विधुन्वानं महद्धनुः ।&#x9;021a&lt;br&gt;&#xA;शरांश्चाशीविषाकारान्विसृजन्तं महारणे ॥&#x9;021c&lt;br&gt;&#xA;असौ निवृत्तो राधेयो दृष्ट्वा ते वानरध्वजम् ।&#x9;022a&lt;br&gt;&#xA;प्रार्थयन्समरं पार्थ त्वया सह परन्तप ।&#x9;022c&lt;br&gt;&#xA;वधाय ह्यात्मनोऽभ्येति पावकं शलभो यथा ॥&#x9;022e&lt;br&gt;&#xA;कर्णमेकाकिनं दृष्ट्वा धार्तराष्ट्रो रणाजिरे ।&#x9;023a&lt;br&gt;&#xA;त्वां च पार्थाभिसंरब्धं कर्णं प्रति महारथम् ॥&#x9;023c&lt;br&gt;&#xA;कृतागसं च राधेयं धर्मात्मनि युधिष्ठिरे ।&#x9;024a&lt;br&gt;&#xA;अात्मानं च कृतार्थं च समीक्ष्य भरतर्षभ ॥&#x9;024c&lt;br&gt;&#xA;असौ दुर्योधनः क्रुद्धो रथानीकेन भारत ।&#x9;025a&lt;br&gt;&#xA;रिरक्षिषुः सुसंवृत्तो धार्तराष्ट्रो निवर्तते ॥&#x9;025c&lt;br&gt;&#xA;सर्वैः सहैभिर्दुष्टात्मा बध्यतां च प्रयत्नतः ।&#x9;026a&lt;br&gt;&#xA;त्वया यशश्च राज्यं च सुखं चोत्तममिच्छता ॥&#x9;026c&lt;br&gt;&#xA;अदीनयोर्विश्रुतयोर्युवयोर्योत्स्यमानयोः ।&#x9;027a&lt;br&gt;&#xA;देवासुरे पार्थ मृधे देवदानवयोरिव ।&#x9;027c&lt;br&gt;&#xA;पश्यन्तु कौरवाः सर्वे तव पार्थ पराक्रमम् ॥&#x9;027e&lt;br&gt;&#xA;त्वां च दृष्ट्वातिसंरब्धं कर्णं च भरतर्षम् ।&#x9;028a&lt;br&gt;&#xA;असौ दुर्योधनः क्रुद्धो नोत्तरं प्रतिपद्यते ॥&#x9;028c&lt;br&gt;&#xA;आत्मानं च कृतात्मानं समीक्ष्य भरतर्षभ ।&#x9;029a&lt;br&gt;&#xA;कृतागसं च राधेयं धर्मात्मनि युधिष्ठिरे ॥&#x9;029c&lt;br&gt;&#xA;प्रतिपद्यस्व कौन्तेय प्राप्तकालमनन्तरम् ।&#x9;030a&lt;br&gt;&#xA;आर्यां युद्धे मतिं कृत्वा प्रत्येहि रथयूथपम् ॥&#x9;030c&lt;br&gt;&#xA;पञ्च ह्येतानि मुख्यानि रथानां रथसत्तम ।&#x9;031a&lt;br&gt;&#xA;शतान्यायान्ति समरे बलिनां तिग्मतेजसाम् ॥&#x9;031c&lt;br&gt;&#xA;पञ्च नागसहस्राणि द्विगुणा वाजिनस्तथा ।&#x9;032a&lt;br&gt;&#xA;अभिसंहत्य कौन्तेय पदाताः प्रयुतानि च ॥&#x9;032c&lt;br&gt;&#xA;अन्योन्यरक्षितं वीर बलं तामभिवर्तते ।&#x9;033a&lt;br&gt;&#xA;द्रोणपुत्रं पुरस्कृत्य तच्छीघ्रं सन्निषूदय ॥&#x9;033c&lt;br&gt;&#xA;निकृत्त्यैतद्रथानीकं बलिनं लोकविश्रुतम् ।&#x9;034a&lt;br&gt;&#xA;सूतपुत्रे महेष्वासे दर्शयात्मानमात्मना ॥&#x9;034c&lt;br&gt;&#xA;उत्तमं जवमास्थाय प्रत्येहि भरतर्षभ ।&#x9;035a&lt;br&gt;&#xA;असौ कर्णः सुसंरब्धः पाञ्चालानभिघावति ।&#x9;035c&lt;br&gt;&#xA;केतुमस्य हि पश्यामि धृष्टद्युम्नरथं प्रति ।&#x9;036a&lt;br&gt;&#xA;समुपैष्यति पाञ्चालानिति मन्ये परन्तप ॥&#x9;036c&lt;br&gt;&#xA;आचचक्षे प्रियं पार्थ तवेदं भरतर्षभ ।&#x9;037a&lt;br&gt;&#xA;राजासौ कुशली श्रीमान्धर्मपुत्रो युधिष्ठिरः ॥&#x9;037c&lt;br&gt;&#xA;असौ भीमो महाबाहुः सन्निवृत्तश्चमूमुखे ।&#x9;038a&lt;br&gt;&#xA;वृतः सृञ्जय सैन्येन शैनेयेन च भारत ॥&#x9;038c&lt;br&gt;&#xA;वध्यन्त एते समरे कौरवा निशितैः शरैः ।&#x9;039a&lt;br&gt;&#xA;भीमसेनेन कौन्तेय पाञ्चालैश्च महात्मभिः ॥&#x9;039c&lt;br&gt;&#xA;सेना हि धार्तराष्ट्रस्य विमुखा व्यद्रवद्रणात् ।&#x9;040a&lt;br&gt;&#xA;वेगेन भीमसेनस्य विहता विविधैः शरैः ॥&#x9;040c&lt;br&gt;&#xA;विपन्नसस्येव मही रुधिरेण समुक्षिता ।&#x9;041a&lt;br&gt;&#xA;भारती भरतश्रेष्ठ सेना कृपणदर्शना ॥&#x9;041c&lt;br&gt;&#xA;निवृत्तं पश्य कौन्तेय भीमसेनं युधाम्पतिम् ।&#x9;042a&lt;br&gt;&#xA;आशीविषमिव क्रुद्धं तस्माद्द्रवति भारती ॥&#x9;042c&lt;br&gt;&#xA;पीतरक्तासितसितास्ताराचन्द्रार्कमण्डिताः ।&#x9;043a&lt;br&gt;&#xA;पताका विप्रकीर्यन्ते छत्राण्येतानि चार्जुन ॥&#x9;043c&lt;br&gt;&#xA;सौवर्णा राजताश्चैव तैजसाश्च पृथग्विधाः ।&#x9;044a&lt;br&gt;&#xA;केतवोऽभिनिपात्यन्ते हस्त्यश्वं च प्रकीर्यते ॥&#x9;044c&lt;br&gt;&#xA;रथेभ्यः प्रपतन्त्येते रथिनो विगतासवः ।&#x9;045a&lt;br&gt;&#xA;नानावर्णैर्हता बाणैः पाञ्चालैरपलायिभिः ॥&#x9;045c&lt;br&gt;&#xA;निर्मनुष्यान्गजानश्वान्रथांश्चैव धनञ्जय ।&#x9;046a&lt;br&gt;&#xA;समाद्रवन्ति पाञ्चाला धार्तराष्ट्रांस्तरस्विनः ॥&#x9;046c&lt;br&gt;&#xA;विमृद्नन्ति नरव्याघ्रा भीमसेनबलाश्रयात् ।&#x9;047a&lt;br&gt;&#xA;बलं परेषां दुर्धर्षं त्यक्त्वा प्राणानरिन्दम् ॥&#x9;047c&lt;br&gt;&#xA;एते नर्दिन्ति पाञ्चाला ध्मापयन्ति च वारिजान् ।&#x9;048a&lt;br&gt;&#xA;अभिद्रवन्ति च रणे मृद्नन्तः सायकैः परान् ॥&#x9;048c&lt;br&gt;&#xA;पश्य स्वर्गस्य माहात्म्यं पाञ्चाला हि पराक्रमात् ।&#x9;049a&lt;br&gt;&#xA;धार्तराष्ट्रान्विनिघ्नन्तो विशन्त्येते रथोत्तमान् ॥&#x9;049c&lt;br&gt;&#xA;[शस्त्रमाच्छिद्य शत्रूणां सायुधानां निरायुधाः ।&#x9;050a&lt;br&gt;&#xA;तेनैवैतानमोघास्त्रा निघ्नन्ति च नदन्ति च ॥&#x9;050c&lt;br&gt;&#xA;शिरांस्येतानि पात्यन्ते शत्रूणां बाहवोऽपि च ।&#x9;051a&lt;br&gt;&#xA;रथनागहया वीरा यशस्याः सर्व एव च] ॥&#x9;051c&lt;br&gt;&#xA;सर्वतश्चाभिपन्नैषा धार्तराष्ट्री महाचमूः ।&#x9;052a&lt;br&gt;&#xA;त्यक्त्वा प्राणान्महेष्वासैः पाञ्चालैः परिपात्यते ॥&#x9;052c&lt;br&gt;&#xA;सुहृदश्च पराक्रान्ताः कृपकर्णादयो विभो ।&#x9;053a&lt;br&gt;&#xA;निवारणे महेष्वासाः पाञ्चालानां परन्तप ॥&#x9;053c&lt;br&gt;&#xA;अनिवृत्तांश्च भीतांस्तान्धार्तराष्ट्रान्परन्तप ।&#x9;054a&lt;br&gt;&#xA;धृष्टद्युम्नमुखा वीरा घ्नन्ति शत्रून्सहस्रशः ॥&#x9;054c&lt;br&gt;&#xA;रथाश्च विविधाः सर्वे निवृत्ते भरतर्षभे ।&#x9;055a&lt;br&gt;&#xA;विवर्णमुखभूयिष्ठा धार्तराष्ट्री महाचमूः ॥&#x9;055c&lt;br&gt;&#xA;पश्य भीमेन नाराचैर्भिन्ना नागाः पतन्त्यमी ।&#x9;056a&lt;br&gt;&#xA;वज्रिवज्रहतानीव शिखराणि धराभृताम् ॥&#x9;056c&lt;br&gt;&#xA;भीमसेनस्य निर्विद्धा बाणैः सन्नतपर्वभिः ।&#x9;057a&lt;br&gt;&#xA;स्वान्यनीकानि मृद्नन्तो द्रवन्त्येते महागजाः ॥&#x9;057c&lt;br&gt;&#xA;&#39;एते द्रवन्ति कुरवो भीमसेनभयार्दिताः ।&#x9;058a&lt;br&gt;&#xA;त्यक्त्वा रथान्गजांश्चैव हयांश्चैव सहस्रशः ॥&#x9;058c&lt;br&gt;&#xA;हस्त्यश्वरथपत्तीनां द्रवतां निःस्वनं शृणु ।&#x9;059a&lt;br&gt;&#xA;भीमसेनस्य निनदं द्रावयानस्य कौरवान् ॥&#x9;059c&lt;br&gt;&#xA;अभिजानामि भीमस्य सिंहनादं पुनःपुनः&#39; ।&#x9;060a&lt;br&gt;&#xA;नदतः पाण्डवेयस्य सङ्ग्रामे जितकाशिनः ॥&#x9;060c&lt;br&gt;&#xA;एष नैषादिरभ्येति द्विपमुख्येन पाण्डवम् ।&#x9;061a&lt;br&gt;&#xA;विसृजंस्तोमरान्क्रुद्धो दण्डपाणिरिवान्तकः ॥&#x9;061c&lt;br&gt;&#xA;तस्य चैव भुजौ छिन्नौ भीमसेनेन गर्जतः ।&#x9;062a&lt;br&gt;&#xA;नागश्च क्रकरप्रख्यैर्नाराचैर्दशभिर्हतः ॥&#x9;062c&lt;br&gt;&#xA;हन्तैते पुनरायान्ति नागा ह्यन्ये प्रहारिणः ।&#x9;063a&lt;br&gt;&#xA;नीलाञ्जनचयप्रख्या महामात्रैरधिष्ठिताः ॥&#x9;063c&lt;br&gt;&#xA;शक्तितोमरसङ्घातैर्विनिघ्नन्तो वृकोदरम् ।&#x9;064a&lt;br&gt;&#xA;सप्तसप्त च नागस्था वैजयन्त्यश्च सध्वजाः ।&#x9;064c&lt;br&gt;&#xA;नवत्या निशितैर्बाणैश्छिन्नाः पार्थाग्रजेन ते ॥&#x9;065a&lt;br&gt;&#xA;दशभिर्दशभिश्चैको नाराचैर्निहतो गजः ॥&#x9;065c&lt;br&gt;&#xA;न चासौ धार्तराष्ट्राणां श्रूयते निनदस्तथा ।&#x9;066a&lt;br&gt;&#xA;पुरन्दरसमे क्रुद्धे निवृत्ते भरतर्षभे ॥&#x9;066c&lt;br&gt;&#xA;अक्षौहिण्यस्तथा तिस्रो धार्तराष्ट्रस्य सङ्गताः ।&#x9;067a&lt;br&gt;&#xA;क्रुद्धेन भीमसेनेन नरसिंहेन वारिताः ॥&#x9;067c&lt;br&gt;&#xA;न शक्नुवन्ति वै पार्थं पार्थिवाः समुदीक्षितुम् ।&#x9;068a&lt;br&gt;&#xA;मध्यन्दिनगतं सूर्यं यथा दुर्बलचक्षुषः ॥&#x9;068c&lt;br&gt;&#xA;एते भीमस्य सन्त्रस्ताः सिंहस्येवेतरे मृगाः ।&#x9;069a&lt;br&gt;&#xA;शरैः सन्त्रासिताः सह्ख्ये न लभन्ते सुखं क्वचित् ॥&#x9;069c&lt;br&gt;&#xA;राधेयो बहुभिः सार्धमसौ गच्छति वेगितः ।&#x9;070a&lt;br&gt;&#xA;वर्धयित्वा तु भीरुं तं पार्श्वतो ह्यानयद्धनुः ।&#x9;070c&lt;br&gt;&#xA;तं पालयन्महाराजं धार्तराष्ट्रं बलान्वितः ॥&#x9;070e&lt;br&gt;&#xA;सञ्जय उवाच ।&#x9;071&lt;br&gt;&#xA;एतच्छ्रुत्वा महाबाहुर्वासुदेवाद्धनञ्जयः ।&#x9;071a&lt;br&gt;&#xA;भीमसेनेन तत्कर्म कृतं दृष्ट्वा सुदुष्करम् ।&#x9;071c&lt;br&gt;&#xA;अर्जुनो व्यधमच्छिष्टान्संशप्तकगणान्बहून् ॥&#x9;071e&lt;br&gt;&#xA;ते वध्यमानाः पार्थेन संशप्तकगणाः प्रभो ।&#x9;072a&lt;br&gt;&#xA;शक्रस्यातिथितां गत्वा विशोका ह्यभवंस्तदा ॥&#x9;072c&lt;br&gt;&#xA;नारायणांस्तु गोपालान्व्यधमत्पाण्डुनन्दनः ।&#x9;073a&lt;br&gt;&#xA;उत्तमं वेगमास्थाय चण्डवायुर्घनानिव ॥&#x9;073c&lt;br&gt;&#xA;अन्वकीर्यन्त भीतास्ते तत्रतत्रैव भारत ।&#x9;074a&lt;br&gt;&#xA;लुलितांश्च ततः शूरानहनत्पुरुषोत्तमः ॥&#x9;074c&lt;br&gt;&#xA;पुनश्च पुरुषव्याघ्रः शरैः सन्नतपर्वभिः ।&#x9;075a&lt;br&gt;&#xA;जघान धार्तराष्ट्रस्य चतुर्विधबलां चमूम् ॥ ॥&#x9;075c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/063/</guid>
      <description>&lt;p&gt;अध्यायः 063&lt;/p&gt;&#xA;&lt;p&gt;रणाय राज्ञां द्वन्द्वीभावः ॥ 1 ॥ कर्णेन शिखण्डिपराजयः ॥ 2 ॥ धृष्टद्युम्नदुःशासनयोर्युद्धम् ॥ 3 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;निवृत्ते भीमसेने च पाण्डवे च युधिष्ठिरे ।&#x9;001a&lt;br&gt;&#xA;वध्यमाने बले चापि मामके पाण्डुसृञ्जयैः ॥&#x9;001c&lt;br&gt;&#xA;द्रवमाणे बलौघे च निराक्रन्दे मुहुर्मुहुः ।&#x9;002a&lt;br&gt;&#xA;&#39;अवशेषं न पश्यामि मम सैन्येषु सञ्जय ॥&#x9;002c&lt;br&gt;&#xA;अहो बत दशां प्राप्तो न हि शक्ष्यामि जीवितुम् ।&#x9;003a&lt;br&gt;&#xA;जयकाङ्क्षी कथं सूत पुत्राणामनिवर्तिनाम् ॥&#x9;003c&lt;br&gt;&#xA;कथं जीवामि निहताञ्श्रुत्वा च मम सैनिकान् ।&#x9;004a&lt;br&gt;&#xA;बहुनाऽद्य किमुक्तेन दैवं तेषां परायणम्&#39; ॥&#x9;004c&lt;br&gt;&#xA;मामकाः किमकुर्वन्त तन्ममाचक्ष्व सञ्जय ॥&#x9;005ac&lt;br&gt;&#xA;सञ्जय उवाच ।&#x9;006&lt;br&gt;&#xA;दृष्ट्वा भीमं महाबाहुं तव पुत्रः प्रतापवान् ।&#x9;006a&lt;br&gt;&#xA;क्रोधरक्तेक्षणो राजन्भीमसेनमभिद्रवत् ॥&#x9;006c&lt;br&gt;&#xA;&#39;तिष्ठतिष्ठ पृथापुत्र पश्य मेऽद्य पराक्रमम् ।&#x9;007a&lt;br&gt;&#xA;अद्य त्वां प्रेषायष्यामि यमस्य सदनं प्रति ।&#x9;007c&lt;br&gt;&#xA;इत्युक्त्वा प्रययौ कर्णो यत्र भीमो व्यवस्थितः&#39; ॥&#x9;007e&lt;br&gt;&#xA;तावकं तु बलं दृष्ट्वा भीमसेनात्पराङ्मुखम् ।&#x9;008a&lt;br&gt;&#xA;यत्नेन महता कर्णः पर्यवस्थापयद्बली ॥&#x9;008c&lt;br&gt;&#xA;व्यवस्थाप्य महाबाहुस्तव पुत्रस्य वाहिनीम् ।&#x9;009a&lt;br&gt;&#xA;प्रत्युद्ययौ तदा कर्णः पाण्डवान्युद्धदुर्मदान् ॥&#x9;009c&lt;br&gt;&#xA;प्रत्युद्ययुश्च राधेयं पाण्डवानां महारथाः ।&#x9;010a&lt;br&gt;&#xA;धुन्वानाः कार्मुकाण्याजौ विक्षिपन्तश्च सायकान् ॥&#x9;010c&lt;br&gt;&#xA;भीमसेनः शिनेर्नप्ता शिखण्डी जनमेजयः ।&#x9;011a&lt;br&gt;&#xA;धृष्टद्युम्नश्च बलवान्सर्वे चापि प्रभद्रकाः ॥&#x9;011c&lt;br&gt;&#xA;पाञ्चालानां नरव्याघ्राः समन्तात्त्व वाहिनीम् ।&#x9;012a&lt;br&gt;&#xA;अभ्यद्रवन्त सङ्क्रुद्धाः समरे जितकाशिनः ॥&#x9;012c&lt;br&gt;&#xA;तथैव तावका राजन्पाण्डवानामनीकिनीम् ।&#x9;013a&lt;br&gt;&#xA;अभ्यद्रवन्त त्वरिता जिघांसन्तो महारथान् ॥&#x9;013c&lt;br&gt;&#xA;रथनागाश्वकलिलं पत्तिध्वजसमाकुलम् ।&#x9;014a&lt;br&gt;&#xA;बभूव पुरुषव्याघ्र सैन्यमद्भुतदर्शनम् ॥&#x9;014c&lt;br&gt;&#xA;शिखण्डी तु ययौ कर्णं धृष्टद्युम्नः सुतं तव ।&#x9;015a&lt;br&gt;&#xA;दुःशासनं महाराज महासेनः समभ्ययात् ॥&#x9;015c&lt;br&gt;&#xA;नकुलो वृषसेनं तु चित्रसेनं युधिष्ठिरः ।&#x9;016a&lt;br&gt;&#xA;उलूकं समरे राजन्सहदेवः समभ्ययात् ॥&#x9;016c&lt;br&gt;&#xA;सात्यकिः शकुनिं चापि द्रौपदेयाश्च कौरवान् ।&#x9;017a&lt;br&gt;&#xA;अर्जुनं च रणे यत्तो द्रोणपुत्रो महारथः ॥&#x9;017c&lt;br&gt;&#xA;युधामन्युं महेष्वासं गौतमोऽभ्यपतद्रणे ।&#x9;018a&lt;br&gt;&#xA;कृतवर्मा च बलवानुत्तमौजसमाद्रवत् ॥&#x9;018c&lt;br&gt;&#xA;भीमसेनः कुरून्सर्वान्पुत्रांश्च तव मारिष ।&#x9;019a&lt;br&gt;&#xA;सहानीकान्महाबाहुरेक एव न्यवारयत् ॥&#x9;019c&lt;br&gt;&#xA;शिखण्डी तु ततः कर्णं विचरन्तमभीतवत् ।&#x9;020a&lt;br&gt;&#xA;भीष्महन्ता महाराज वारयामास पत्रिभिः ॥&#x9;020c&lt;br&gt;&#xA;प्रतिरुद्धस्ततः कर्णो रोपात्प्रस्फुरिताधरः ।&#x9;021a&lt;br&gt;&#xA;शिखण्डिनं त्रिभिर्बाणैर्भ्रुवोर्मध्येऽभ्यताडयत् ॥&#x9;021c&lt;br&gt;&#xA;धारयंस्तु स तान्बाणाञ्शिखण्डी बह्वशोभत ।&#x9;022a&lt;br&gt;&#xA;राजतः पर्वतो यद्वत्त्रिभिः शृङ्गैः समन्वितः ॥&#x9;022c&lt;br&gt;&#xA;सोऽतिविद्धो महेष्वासः सूतपुत्रेण संयुगे ।&#x9;023a&lt;br&gt;&#xA;कर्णं विव्याध समरे नवत्या निशितैः शरैः ॥&#x9;023c&lt;br&gt;&#xA;तस्य कर्णो हयान्हत्वा सारथिं च शरैः ।&#x9;024a&lt;br&gt;&#xA;उन्ममाथ ध्वजं चास्य क्षुरप्रेण महारथः ॥&#x9;024c&lt;br&gt;&#xA;हताश्वात्तु ततो यानादवप्लुत्य महारथः ।&#x9;025a&lt;br&gt;&#xA;शक्तिं चिक्षेप कर्णाय सङ्क्रुद्धः शत्रुतापनः ॥&#x9;025c&lt;br&gt;&#xA;तां छित्त्वा समरे कर्णस्त्रिभिर्भारत सायकैः ।&#x9;026a&lt;br&gt;&#xA;शिखण्डिनमथाविध्यन्नवभिर्निशितैः शरैः ॥&#x9;026c&lt;br&gt;&#xA;कर्णचापच्युतान्बाणान्वर्जयंस्तु नरोत्तमः ।&#x9;027a&lt;br&gt;&#xA;अपयातस्ततस्तूर्णं शिखण्डी भृशविक्षतः ॥&#x9;027c&lt;br&gt;&#xA;ततः कर्णो महाराज पाण्डुसैन्यान्यशातयत् ।&#x9;028a&lt;br&gt;&#xA;तूलराशिं समासाद्य यथा वायुर्महाबलः ॥&#x9;028c&lt;br&gt;&#xA;धृष्टद्युम्नो महाराज तव पुत्रेण पीडितः ।&#x9;029a&lt;br&gt;&#xA;दुःशासनं त्रिभिर्बाणैः प्रत्यविध्यत्स्तनान्तरे ॥&#x9;029c&lt;br&gt;&#xA;तस्य दुःशासनो बाहुं सव्यं विव्याध मारिष ।&#x9;030a&lt;br&gt;&#xA;स तेन रुक्मपुङ्खेन भल्लेन नतपर्वणा ॥&#x9;030c&lt;br&gt;&#xA;धृष्टद्युम्नस्तु निर्विद्धः शरं घोरममर्षणः ।&#x9;031a&lt;br&gt;&#xA;दुःशासनाय सङ्क्रुद्धः प्रेषयामास भारत ॥&#x9;031c&lt;br&gt;&#xA;आपतन्तं महावेगं धृष्टद्युम्नसमीरितम् ।&#x9;032a&lt;br&gt;&#xA;शरैश्चिच्छेद पुत्रस्ते त्रिभिरेव विशाम्पते ॥&#x9;032c&lt;br&gt;&#xA;अथापरैः षोडशभिर्भल्लैः कनकभूषणैः ।&#x9;033a&lt;br&gt;&#xA;धृष्टद्युम्नं समासाद्य बाह्वोरुरसि चार्पयत् ॥&#x9;033c&lt;br&gt;&#xA;ततः स पार्षतः क्रुद्धो धनुश्चिच्छेद मारिष ।&#x9;034a&lt;br&gt;&#xA;क्षुरप्रेण सुतीक्ष्णेन तत उच्चुक्रुशुर्जनाः ॥&#x9;034c&lt;br&gt;&#xA;अथान्यद्धनुरादाय पुत्रस्ते प्रहसन्निव ।&#x9;035a&lt;br&gt;&#xA;धृष्टद्युम्नं शरव्रातैः समन्तात्पर्यवारयत् ॥&#x9;035c&lt;br&gt;&#xA;तव पुत्रस्य ते दृष्ट्वा विक्रमं सुमहात्मनः ।&#x9;036a&lt;br&gt;&#xA;व्यस्मयन्त रणे योधाः सिद्धाश्चाप्सरसस्तथा ॥&#x9;036c&lt;br&gt;&#xA;धृष्टद्युम्नं तु पश्याम घटमानं महाबलम् ।&#x9;037a&lt;br&gt;&#xA;दुःशासनेन संरुद्धं सिंहेनेव महागजम् ॥ ॥&#x9;037c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/064/</guid>
      <description>&lt;p&gt;अध्यायः 064&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः सरथनागाश्वाः पाञ्चालाः पाण्डुसृञ्जयाः ।&#x9;001a&lt;br&gt;&#xA;सेनापतिं परीप्सन्तो रुरुधुस्तनयं तव ॥&#x9;001c&lt;br&gt;&#xA;ततः प्रववृते युद्धं तावकानां परैः सह ।&#x9;002a&lt;br&gt;&#xA;घोरं प्राणभृतां काले भीमरूपं परन्तप ॥&#x9;002c&lt;br&gt;&#xA;नकुलो वृषसेनं तु विद्ध्वा पञ्चभिरायसैः ।&#x9;003a&lt;br&gt;&#xA;पितुः समीपे तिष्ठन्तं त्रिभिरन्त्यैरविध्यत ॥&#x9;003c&lt;br&gt;&#xA;नकुलं तु ततः शूरो वृषसेनो हसन्निव ।&#x9;004a&lt;br&gt;&#xA;नाराचेन सुतीक्ष्णेन विव्याध हृदये भृशम्&#39; ॥&#x9;004c&lt;br&gt;&#xA;सोऽतिविद्धो बलवता शत्रुणा शत्रुकर्शन ।&#x9;005a&lt;br&gt;&#xA;शत्रुं विव्याध विंशत्या सूतं चैवास्य सप्तभिः ॥&#x9;005c&lt;br&gt;&#xA;ततः शरसहस्रेण तावुभौ पुरुषर्षभौ ।&#x9;006a&lt;br&gt;&#xA;अन्योन्यमाच्छादयतां तवाभज्यत वाहिनी ॥&#x9;006c&lt;br&gt;&#xA;स दृष्ट्वा प्रद्रुतां सेनां धार्तराष्ट्रस्य सूतजः ।&#x9;007a&lt;br&gt;&#xA;निवारयामास बलादनुपत्य विशाम्पते ॥&#x9;007c&lt;br&gt;&#xA;&#39;एतस्मिन्नन्तरे युद्धं कष्टमासीद्विशाम्पते&#39; ।&#x9;008a&lt;br&gt;&#xA;निवृत्ते तु ततः सैन्ये नकुलः कौरवान्ययौ ॥&#x9;008c&lt;br&gt;&#xA;कर्णपुत्रस्तु समरे हित्वा नकुलमेव तु ।&#x9;009a&lt;br&gt;&#xA;जुगोप चक्रं त्वरितो राधेयस्यैव मारिष ॥&#x9;009c&lt;br&gt;&#xA;उलूकस्तु रणे क्रुद्धः सहदेवेन मारिष ।&#x9;010a&lt;br&gt;&#xA;&#39;निवारितः शरशतैः क्रुद्धेन रणमूर्धनि ॥&#x9;010c&lt;br&gt;&#xA;तस्याश्वांश्चतुरो हत्वा सहदेवः प्रतापवान् ।&#x9;011a&lt;br&gt;&#xA;सारथिं प्रेषयामास यमस्य सदनं प्रति ॥&#x9;011c&lt;br&gt;&#xA;उलूकस्तु ततो यानादवप्लुत्य विशाम्पते ।&#x9;012a&lt;br&gt;&#xA;त्रिगर्तानां बलं तूर्णं जगाम पितृनन्दनः ॥&#x9;012c&lt;br&gt;&#xA;सात्यकिः शकुनिं विद्ध्वा विंशत्या निशितैः शरैः ।&#x9;013a&lt;br&gt;&#xA;ध्वजं चिच्छेद भल्लेन सौबलस्य हसन्निव ॥&#x9;013c&lt;br&gt;&#xA;सौबलस्तस्य समरे क्रुद्धो राजन्प्रतापवान् ।&#x9;014a&lt;br&gt;&#xA;विदार्य कवचं भूयो ध्वजं चिच्छेद काञ्चनम् ॥&#x9;014c&lt;br&gt;&#xA;तथैनं निशितैर्बाणैः सात्यकिः प्रत्यविध्यत ।&#x9;015a&lt;br&gt;&#xA;सारथिं च महाराज त्रिभिरेव समार्पयत् ॥&#x9;015c&lt;br&gt;&#xA;अथास्य वाहांस्त्वरितः शरैर्नित्ये यमक्षयम् ।&#x9;016a&lt;br&gt;&#xA;ततोऽवप्लुत्य सहसा शकुनिर्भरतर्षभ ॥&#x9;016c&lt;br&gt;&#xA;आरुरोह रथं तूर्णमुलूकस्य महात्मनः ।&#x9;017a&lt;br&gt;&#xA;अपोवाहाथ शीघ्रं स शैनेयाद्युद्धशालिनः ॥&#x9;017c&lt;br&gt;&#xA;सात्यकिस्तु रणे राजंस्तावकानामनीकिनीम् ।&#x9;018a&lt;br&gt;&#xA;अभिदुद्राव वेगेन ततोऽनीकमभज्यत ॥&#x9;018c&lt;br&gt;&#xA;शैनेयशरसञ्छन्नं तव सैन्यं विशाम्पते ।&#x9;019a&lt;br&gt;&#xA;भेजे दशा दिशस्तूर्णं न्यपतच्च गतासुवत् ॥&#x9;019c&lt;br&gt;&#xA;भीमसेनं तव सुतो वारयामास संयुगे ॥&#x9;020ac&lt;br&gt;&#xA;तं तु भीमो मुहूर्तेन व्यश्वसूतरथध्वजम् ।&#x9;021a&lt;br&gt;&#xA;चक्रे लोकेश्वरं तत्र तेनातुष्यन्त वै जनाः ॥&#x9;021c&lt;br&gt;&#xA;ततोऽपायान्नृपस्तस्माद्भीमसेनभयार्दितः ।&#x9;022a&lt;br&gt;&#xA;कुरुसैन्यं ततः सर्वं भीमसेनमुपाद्रवत् ।&#x9;022c&lt;br&gt;&#xA;तत्र नादो महानासीद्धीमसेनं जिघांसताम् ॥&#x9;022e&lt;br&gt;&#xA;युधामन्युः कृपं विद्ध्वा धनुरस्याशु चिच्छदे ।&#x9;023a&lt;br&gt;&#xA;अथान्यद्धनुरादाय कृपः शस्त्रभृतां वरः ।&#x9;023c&lt;br&gt;&#xA;युधामन्योर्ध्वजं सूतं छत्रं चापातयत्क्षितौ ॥&#x9;023e&lt;br&gt;&#xA;ततोऽपायाद्रथेनैव युधामन्युर्महारथः ॥&#x9;024ac&lt;br&gt;&#xA;उत्तमौजाश्च हार्दिक्यं भीमं भीमपराक्रमम् ।&#x9;025a&lt;br&gt;&#xA;छादयामास सहसा मेघो वृष्ट्येव पर्वतम् ॥&#x9;025c&lt;br&gt;&#xA;तद्युद्धमासीत्सुमहद्धोररूपं परन्तप ।&#x9;026a&lt;br&gt;&#xA;तादृशं न मया युद्धं दृष्टपूर्वं विशाम्पते ॥&#x9;026c&lt;br&gt;&#xA;कृतवर्मा ततो राजन्नुत्तमौजसमाहवे ।&#x9;027a&lt;br&gt;&#xA;हृदि विव्याध सहसा रथोपस्थ उपाविशत् ॥&#x9;027c&lt;br&gt;&#xA;सारथिस्तमपोवाह रथेन रथिनां वरम् ।&#x9;028a&lt;br&gt;&#xA;ततस्तु सात्वतो राजन्पाण्डुसैन्यमभिद्रवत् ॥&#x9;028c&lt;br&gt;&#xA;[दुःशासनः सौबलश्च गजानीकेन पाण्डवम् ।&#x9;029a&lt;br&gt;&#xA;महता परिवार्यैव क्षुद्रकैरभ्यताडयत् ॥&#x9;029c&lt;br&gt;&#xA;ततो भीमः शरशतैर्दुर्योधनममर्षणम् ।&#x9;030a&lt;br&gt;&#xA;विमुखीकृत्य तरसा गजानीकमुपाद्रवत् ॥&#x9;030c&lt;br&gt;&#xA;तमापतन्तं सहसा गजानीकं वृकोदरः ।&#x9;031a&lt;br&gt;&#xA;दृष्ट्वैव सुभृशं क्रुद्धो दिव्यमस्त्रमुदैरयत् ॥&#x9;031c&lt;br&gt;&#xA;गजैर्गजानभ्यहनद्वज्रेणेन्द्र इवासुरान् ॥&#x9;032ac&lt;br&gt;&#xA;ततोऽन्तरिक्षं बाणौघैः शलभैरिव पादपम् ।&#x9;033a&lt;br&gt;&#xA;छादयामास समरे गजान्निघ्नन्वृकोदरः ॥&#x9;033c&lt;br&gt;&#xA;ततः कुञ्जरयूथानि समेतानि सहस्रशः ।&#x9;034a&lt;br&gt;&#xA;व्यधमत्तरसा भीमो मेघसङ्घानिवानिलः ॥&#x9;034c&lt;br&gt;&#xA;सुवर्णजालापिहिता मणिजालैश्च कुञ्जराः ।&#x9;035a&lt;br&gt;&#xA;रेजुरभ्यधिकं सङ्ख्ये विद्युत्वन्त इवाम्बुदाः ॥&#x9;035c&lt;br&gt;&#xA;ते वध्यमाना भीमेन गजा राजन्विदुद्रुवुः ।&#x9;036a&lt;br&gt;&#xA;केचिद्विभिन्नहृदयाः कुञ्जरा न्यपतन्भुवि ॥&#x9;036c&lt;br&gt;&#xA;पतितैर्निपतद्भिश्च गजैर्हेमविभूषितैः ।&#x9;037a&lt;br&gt;&#xA;अशोभत मही तत्र विशीर्णैरिव पर्वतैः ॥&#x9;037c&lt;br&gt;&#xA;दीप्ताभै रत्नवद्भिश्च पतितैर्गजयोधिभिः ।&#x9;038a&lt;br&gt;&#xA;रराज भूमिः पतितैः क्षीणपुण्यैरिव ग्रहैः ॥&#x9;038c&lt;br&gt;&#xA;ततो भिन्नकटा नागा भिन्नकुम्भकरास्तथा ।&#x9;039a&lt;br&gt;&#xA;दुद्रुवुः शतशः सङ्ख्ये भीमसेनशराहताः ॥&#x9;039c&lt;br&gt;&#xA;केचिद्वमन्तो रुधिरं भयार्ताः पर्वतोपमाः ।&#x9;040a&lt;br&gt;&#xA;व्यद्रवञ्छरविद्धाङ्गा धातुचित्रा इवाचलाः ॥&#x9;040c&lt;br&gt;&#xA;महाभुजगसङ्काशौ चन्दनागुरुरूषितौ ।&#x9;041a&lt;br&gt;&#xA;अपश्यं भीमसेनस्य धनुर्विक्षिपतो भुजौ ॥&#x9;041c&lt;br&gt;&#xA;तस्य ज्यातलनिर्घोषं श्रुत्वाशनिसमस्वनम् ।&#x9;042a&lt;br&gt;&#xA;विमुञ्चन्तः शकृन्मूत्रं गजाः प्रादुद्रुवुर्भृशम् ॥&#x9;042c&lt;br&gt;&#xA;भीमसेनस्य तत्कर्म राजन्नेकस्य धीमतः ।&#x9;043a&lt;br&gt;&#xA;निघ्नतः सर्वभूतानि रुद्रस्येव च निर्बभौ ॥] ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/065/</guid>
      <description>&lt;p&gt;अध्यायः 065&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः श्वेताश्वसंयुक्ते नारायणसमाहिते ।&#x9;001a&lt;br&gt;&#xA;तिष्ठन्रथवरे श्रीमानर्जुनः समपद्यत ॥&#x9;001c&lt;br&gt;&#xA;तद्बलं नृपतिश्रेष्ठ तावकं विजयो रणे ।&#x9;002a&lt;br&gt;&#xA;व्यक्षोभयदुदीर्णाश्वं महोदधिमिवानिलः ॥&#x9;002c&lt;br&gt;&#xA;दुर्योधनस्तव सुतः प्रमत्ते श्वेतवाहने ।&#x9;003a&lt;br&gt;&#xA;अभ्येत्य सहसा क्रुद्धः सैन्यार्धेनाभिसंवृतः ॥&#x9;003c&lt;br&gt;&#xA;पर्यवारयदायान्तं युधिष्ठिरममर्षणम् ।&#x9;004a&lt;br&gt;&#xA;क्षुरप्राणां त्रिसप्तत्या ततोऽविध्यत पाण्डवम् ॥&#x9;004c&lt;br&gt;&#xA;अक्रुध्यत भृशं तत्र कुन्तीपुत्रो युधिष्ठिरः ।&#x9;005a&lt;br&gt;&#xA;स भल्लांस्त्रिंशतस्तूर्णं तव पुत्रे न्यवेशयत् ॥&#x9;005c&lt;br&gt;&#xA;ततो धावन्त कौरव्या जिघृक्षन्तो युधिष्ठिरम् ॥&#x9;006ac&lt;br&gt;&#xA;दुष्टभावान्पराञ्ज्ञात्वा समवेता महारथाः ।&#x9;007a&lt;br&gt;&#xA;आजग्मुस्तं परीप्सन्तः कुन्तीपुत्रं युधिष्ठिरम् ॥&#x9;007c&lt;br&gt;&#xA;&#39;सञ्जय उवाच ।&#x9;008&lt;br&gt;&#xA;युधिष्ठिरश्चित्रसेनं शरवर्षैरवाकिरत् ।&#x9;008a&lt;br&gt;&#xA;चित्रसेनस्तु कौन्तेयं सङ्क्रुद्धः समवारयत् ॥&#x9;008c&lt;br&gt;&#xA;मुहूर्ताद्विमुखीकृत्य चित्रसेनं स धर्मराट् ।&#x9;009a&lt;br&gt;&#xA;तावकं सैन्यमभ्यघ्नत्समन्तान्निशितैः शरैः ॥&#x9;009c&lt;br&gt;&#xA;तावका हि महाबाहो दुर्योधनपुरोगमाः ।&#x9;010a&lt;br&gt;&#xA;युधिष्ठिरं जिघृक्षन्तः सर्वसैन्यं समाक्षिपन् ॥&#x9;010c&lt;br&gt;&#xA;दृष्टप्रभावांस्तान्मत्वा समवेतान्महारथान् ।&#x9;011a&lt;br&gt;&#xA;आजग्मुः सम्परीप्सन्तः पाण्डवेयं युधिष्ठिरम्&#39; ॥&#x9;011c&lt;br&gt;&#xA;नकुलः सहदेवश्च धृष्टद्युम्नश्च पार्षतः ।&#x9;012a&lt;br&gt;&#xA;अक्षौहिण्या परिवृतास्तेऽभ्यधावन्युधिष्टिरम् ॥&#x9;012c&lt;br&gt;&#xA;भीमसेनश्च नाराचैर्मृद्नंस्तव महारथान् ।&#x9;013a&lt;br&gt;&#xA;अभ्यधावदभिप्रेप्सू राजानं शत्रुभिर्वृतम् ॥&#x9;013c&lt;br&gt;&#xA;तांस्तु सर्वान्महेष्वासान्कर्णो वैकर्तनो वृषा ।&#x9;014a&lt;br&gt;&#xA;शरवर्षेण महता प्रत्यवारयदागतान् ॥&#x9;014c&lt;br&gt;&#xA;शरौघान्विसृजन्तस्ते प्रेरयन्तश्च कुञ्जरान् ।&#x9;015a&lt;br&gt;&#xA;न शेकुर्यत्नवन्तोऽपि राधेयं प्रतिवीक्षितुम् ॥&#x9;015c&lt;br&gt;&#xA;तांश्च सर्वान्महेष्वासान्सर्वशस्त्रविशारदान् ।&#x9;016a&lt;br&gt;&#xA;महता शरवर्षेण राधेयः प्रत्यवारयत् ॥&#x9;016c&lt;br&gt;&#xA;दुर्योधनं च विंशत्या नाराचानां कृती बली ।&#x9;017a&lt;br&gt;&#xA;अविध्यत्तूर्णमभ्येत्य सहदेवो महीपतिम् ॥&#x9;017c&lt;br&gt;&#xA;स विद्धः सहदेवेन रराज बलसन्निधौ ।&#x9;018a&lt;br&gt;&#xA;प्रभिन्न इव मातङ्गो रुधिरेण परिप्लुतः ॥&#x9;018c&lt;br&gt;&#xA;दृष्ट्वा तव सुतं तत्र गाढविद्धं सुतेजनैः ।&#x9;019a&lt;br&gt;&#xA;अभ्यधावद्दृढं क्रुद्धो राधेयो रथिनां वरः ॥&#x9;019c&lt;br&gt;&#xA;दुर्योधनं तथा दृष्ट्वा शीघ्रमस्त्रमुदीर्य सः ।&#x9;020a&lt;br&gt;&#xA;अवधीत्पाण्डवानीकं पाञ्चालांश्चैव मारिष ॥&#x9;020c&lt;br&gt;&#xA;ततो यौधिष्ठिरं सैन्यं वध्यमानं महात्मना ।&#x9;021a&lt;br&gt;&#xA;सहसा प्राद्रावद्राजन्सूतपुत्रशरार्दितम् ॥&#x9;021c&lt;br&gt;&#xA;विविधा विशिखास्तत्र सम्पतन्ति परस्परम् ।&#x9;022a&lt;br&gt;&#xA;भल्लाः पुङ्खसमाश्लिष्टाः सूतपुत्रधनुश्च्युताः ॥&#x9;022c&lt;br&gt;&#xA;अन्तरिक्षे शरौघाणां पततां च परस्परम् ।&#x9;023a&lt;br&gt;&#xA;सङ्घर्षेण महाराज पावकः समजायत ॥&#x9;023c&lt;br&gt;&#xA;तकतो दशदिशः कर्णः शलभैरिव यायिभिः ।&#x9;024a&lt;br&gt;&#xA;अभ्यघ्नंस्तरसा राजञ्शरैः परशरीरगैः ॥&#x9;024c&lt;br&gt;&#xA;रक्तचन्दनसन्दिग्धौ मणिहेमविभूषितौ ।&#x9;025a&lt;br&gt;&#xA;बाहू व्यत्यक्षिपत्कर्णः परमास्त्रं विदर्शयन् ॥&#x9;025c&lt;br&gt;&#xA;ततः सर्वा दिशो राजन्सायकैर्विप्रमोहयन् ।&#x9;026a&lt;br&gt;&#xA;अपीडयद्भृशं कर्णो धर्मराजं युधिष्ठिरम् ॥&#x9;026c&lt;br&gt;&#xA;ततः क्रुद्धो महाराज धर्मपुत्रो युधिष्ठिरः ।&#x9;027a&lt;br&gt;&#xA;निशितैरिषुभिः कर्णं पञ्चाशद्भिः समार्पयत् ॥&#x9;027c&lt;br&gt;&#xA;[बाणान्धकारमभवत्तद्युद्धं घोरदर्शनम् ।&#x9;028a&lt;br&gt;&#xA;हाहाकारो महानासीत्तावकानां विशाम्पते ॥&#x9;028c&lt;br&gt;&#xA;वध्यमाने तदा सैन्ये धर्मपुत्रेण मारिष ।&#x9;029a&lt;br&gt;&#xA;सायकैर्विविधैस्तीक्ष्णैः कङ्कपत्रैः शिलाशितैः ।&#x9;029c&lt;br&gt;&#xA;भल्लैरनेकैर्विविधैः शक्त्यृष्टिमुसलैरपि ॥&#x9;029e&lt;br&gt;&#xA;यत्र यत्र स धर्मात्मा दुष्टां दृष्टिं व्यसर्जयत् ।&#x9;030a&lt;br&gt;&#xA;तत्र तत्र व्यशीर्यन्त तावका भरतर्षभ ॥&#x9;030c&lt;br&gt;&#xA;कर्णोऽपि भृशसङ्कुद्रो धर्मराजं युधिष्ठिरम् ।&#x9;031a&lt;br&gt;&#xA;नाराचैरर्धचन्द्रैश्च वत्सदन्तैश्च संयुगे ॥&#x9;031c&lt;br&gt;&#xA;अमर्षी क्रोधनश्चैव रोषप्रस्फुरिताननः ।&#x9;032a&lt;br&gt;&#xA;सायकैरप्रमेयात्मा युधिष्ठिरमभिद्रवत् ॥&#x9;032c&lt;br&gt;&#xA;युधिष्ठिरश्चापि स तं स्वर्णपुङ्खैः शितैः शरैः ॥]&#x9;033ac&lt;br&gt;&#xA;प्रहसन्निव तं कर्णः कङ्कपत्रैः शिलाशितैः ।&#x9;034a&lt;br&gt;&#xA;उरस्यविध्यद्राजानं कुन्तीपुत्रं युधिष्ठिरम् ॥&#x9;034c&lt;br&gt;&#xA;स पीडितो भृशं तेन धर्मराजो युधिष्ठिरः ।&#x9;035a&lt;br&gt;&#xA;उपविश्य रथोपस्थे सूतं याहीत्यनोदयत् ॥&#x9;035c&lt;br&gt;&#xA;अक्रोशन्त ततः सर्वे धार्तराष्ट्राः सराजकाः ।&#x9;036a&lt;br&gt;&#xA;गृह्णीध्वमिति राजानमभ्यधावन्त सर्वशः ॥&#x9;036c&lt;br&gt;&#xA;ततः शताः सप्तदश केकयानां प्रहारिणाम् ।&#x9;037a&lt;br&gt;&#xA;पञ्चालैः सहिता राजन्धार्तराष्ट्रान्न्यवारयन् ॥&#x9;037c&lt;br&gt;&#xA;तस्मिन्सुतुमुले युद्धे वर्तमाने जनक्षये ।&#x9;038a&lt;br&gt;&#xA;दुर्योधनश्च भीमश्च समेयातां महाबलौ ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/066/</guid>
      <description>&lt;p&gt;अध्यायः 066&lt;/p&gt;&#xA;&lt;p&gt;कर्णबाणपीडितस्य युधिष्ठिरस्य विश्रमाय स्वशिबिरप्रवेशः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;कर्णोऽपि शरजालेन केकयानां महारथान् ।&#x9;001a&lt;br&gt;&#xA;व्यधमत्परमेष्वासानग्रानीके व्यवस्थितान् ॥&#x9;001c&lt;br&gt;&#xA;तेषां प्रयतमानानां राधेयस्य निवारणे ।&#x9;002a&lt;br&gt;&#xA;रथान्पञ्चशतान्कर्णः प्राहिणोद्यमसादनम् ॥&#x9;002c&lt;br&gt;&#xA;अविषह्यतमं दृष्ट्वा राधेयं युधि योधिनः ।&#x9;003a&lt;br&gt;&#xA;भीमसेनमुपागच्छन्कर्णबाणप्रपीडिताः ॥&#x9;003c&lt;br&gt;&#xA;रथानीकं विदार्यैव शरै राजन्ननेकधा ।&#x9;004a&lt;br&gt;&#xA;कर्ण एकरथेनैव युधिष्ठिरमुपाद्रवत् ॥&#x9;004c&lt;br&gt;&#xA;सेनानिवेशं गच्छन्तं मार्गणैर्भृशपीडितम् ।&#x9;005a&lt;br&gt;&#xA;यमयोर्मध्यगं वीरं शनैर्यान्तं विचेतसम् ॥&#x9;005c&lt;br&gt;&#xA;स समासाद्य राजानं दुर्योधनहितेप्सया ।&#x9;006a&lt;br&gt;&#xA;सूतपुत्रस्त्रिभिस्तीक्ष्णैर्विव्याध परमेषुभिः ॥&#x9;006c&lt;br&gt;&#xA;तथैव राजा राधेयं प्रत्यविध्यत्स्तनान्तरे ।&#x9;007a&lt;br&gt;&#xA;शरैस्त्रिभिश्च यन्तारं चतुर्भिश्चतुरो हयान् ॥&#x9;007c&lt;br&gt;&#xA;चक्ररक्षौ नृपसुतौ माद्रीपुत्रौ परन्तपौ ।&#x9;008a&lt;br&gt;&#xA;तावप्यधावतां कर्णं राजानं मा वधीदिति ॥&#x9;008c&lt;br&gt;&#xA;तौ पृथक्शरवर्षाभ्यां राधेयं समवर्षताम् ।&#x9;009a&lt;br&gt;&#xA;नकुलः सहदेवश्च परमं यत्नमास्थितौ ॥&#x9;009c&lt;br&gt;&#xA;तथैव तौ प्रत्यविध्यत्सूतपुत्रः प्रतापवान् ।&#x9;010a&lt;br&gt;&#xA;भल्लाभ्यां शितधाराभ्यां महात्मानावरिन्दमौ ॥&#x9;010c&lt;br&gt;&#xA;दन्तवर्णांस्तु राधेयो निजघान मनोजवान् ।&#x9;011a&lt;br&gt;&#xA;युधिष्ठिरस्य सङ्ग्रामे कालवालान्हयोत्तमान् ॥&#x9;011c&lt;br&gt;&#xA;ततोऽपरेण भल्लेन शिरस्त्राणमपातयत् ।&#x9;012a&lt;br&gt;&#xA;कौन्तेयस्य महेष्वासः प्रहसन्निव सूतजः ॥&#x9;012c&lt;br&gt;&#xA;तथैव नकुलस्यापि हयान्हत्वा महारथः ।&#x9;013a&lt;br&gt;&#xA;ततोऽपरेण भल्लेन भृशं तीक्ष्णेन भारत ।&#x9;013c&lt;br&gt;&#xA;धनुश्चिच्छेद वीरस्य माद्रीपुत्रस्य धीमतः ॥&#x9;013e&lt;br&gt;&#xA;तौ हताश्वौ हतरथौ पाण्डवौ भृशविक्षतौ ।&#x9;014a&lt;br&gt;&#xA;भ्रातरावारुरुहतुः सहदेवरथं तदा ॥&#x9;014c&lt;br&gt;&#xA;तौ दृष्ट्वा मातुलस्तत्र विरथौ परवीरहा ।&#x9;015a&lt;br&gt;&#xA;अभ्यभाषत राधेयं मद्रराजोऽनुकम्पया ॥&#x9;015c&lt;br&gt;&#xA;मार्गितव्यस्त्वया कर्ण कुन्तीपुत्रो धनञ्जयः ।&#x9;016a&lt;br&gt;&#xA;अतस्त्वं धर्मराजेन किमर्थमिह युध्यसे ॥&#x9;016c&lt;br&gt;&#xA;[क्षीणशस्त्रास्त्राकवचः क्षीणबाणो विबाणधिः ।&#x9;017a&lt;br&gt;&#xA;श्रान्तसारथिवाहश्च च्छन्नोऽस्त्रैररिभिस्तथा ।&#x9;017c&lt;br&gt;&#xA;पार्थमासाद्य राधेय उपहास्यो भविष्यसि ॥]&#x9;017e&lt;br&gt;&#xA;तथापि कर्णः संरब्धो युधिष्ठिरमपीडयत् ।&#x9;018a&lt;br&gt;&#xA;शरैस्तीक्ष्णैर्महावीर्यैर्माद्रीपुत्रौ च पाण्डवौ ॥&#x9;018c&lt;br&gt;&#xA;ततः शल्यः प्रहस्येदं कर्णं पुनरुवाच ह ।&#x9;019a&lt;br&gt;&#xA;रथस्थमतिसंरब्धं युधिष्ठिरवधे स्थितम् ॥&#x9;019c&lt;br&gt;&#xA;यदर्थं धार्तराष्ट्रेण सततं मानितो भवान् ।&#x9;020a&lt;br&gt;&#xA;तं पार्थ जहि राधेय किं ते हत्वा युधिष्ठिरम् ।&#x9;020c&lt;br&gt;&#xA;&#39;हते यस्मिन्ध्रुवं पार्थः सर्वाञ्जेष्यति नो रथान् ॥&#x9;020e&lt;br&gt;&#xA;तस्मिन्हि धार्तराष्ट्रस्य निहते तु ध्रुवो जयः ।&#x9;021a&lt;br&gt;&#xA;ध्वजोऽसौ दृश्यते तस्य रोचमानोंऽशुमानिव ।&#x9;021c&lt;br&gt;&#xA;सारो ह्येष महाबाहो किं ते हत्वा युधिष्ठिरम् ॥&#39;&#x9;021e&lt;br&gt;&#xA;शङ्खयोर्ध्मातयोः शब्दः सुमहानेष कृष्णयोः ।&#x9;022a&lt;br&gt;&#xA;श्रूयते चापघोषश्च प्रावृषीवाम्बुदस्य ह ॥&#x9;022c&lt;br&gt;&#xA;असौ निघ्नन्रथोदारानर्जुनः शरवृष्टिभिः ।&#x9;023a&lt;br&gt;&#xA;सर्वां ग्रसति नः सेनां कर्ण पश्यैनमाहवे ॥&#x9;023c&lt;br&gt;&#xA;पृष्ठरक्षौ च शूरस्य युधामन्यूत्तमौजसौ ॥&#x9;024ac&lt;br&gt;&#xA;उत्तरं चास्य वै शूरश्चक्रं रक्षति सात्यकिः ।&#x9;025a&lt;br&gt;&#xA;धृष्टद्युम्नस्तथा चास्य चक्रं रक्षति दक्षिणम् ॥&#x9;025c&lt;br&gt;&#xA;भीमसेनश्च वै राज्ञा धार्तराष्ट्रेण युध्यते ।&#x9;026a&lt;br&gt;&#xA;यथा न हन्यात्तं भीमः सर्वेषां नोऽद्य पश्यताम् ।&#x9;026c&lt;br&gt;&#xA;कुरु राधेय वै राजा यथा मुच्येत तत्तथा ॥&#x9;026e&lt;br&gt;&#xA;पश्यैनं भीमसेनेन ग्रस्तमाहवशोभिना ।&#x9;027a&lt;br&gt;&#xA;यदि नामाद्य मुच्येत विस्मयः सुमहान्भवेत् ॥&#x9;027c&lt;br&gt;&#xA;परित्राह्येनमभ्येत्य संशयं परमं गतम् ।&#x9;028a&lt;br&gt;&#xA;किं नु माद्रीसुतौ हत्वा राजानं वा युधिष्ठिरम् ॥&#x9;028c&lt;br&gt;&#xA;इति शल्यवचः श्रुत्वा राधेयः पृथिवीपते ।&#x9;029a&lt;br&gt;&#xA;दृष्ट्वा दुर्योधनं चैव भीमग्रस्तं महाहवे ॥&#x9;029c&lt;br&gt;&#xA;राजगृध्नुर्भृशं चैव शल्यवाक्यप्रचोदितः ।&#x9;030a&lt;br&gt;&#xA;अजातशत्रुमुत्सृज्य माद्रीपुत्रौ च पाण्डवौ ॥&#x9;030c&lt;br&gt;&#xA;तव पुत्रं परित्रातुमभ्यधावत वीर्यवान् ।&#x9;031a&lt;br&gt;&#xA;मद्रराजप्रणुदितैरश्वैराकाशगैरिव ॥&#x9;031c&lt;br&gt;&#xA;गते कर्णे तु कौन्तेयः पाण्डुपुत्रो युधिष्ठिरः ।&#x9;032a&lt;br&gt;&#xA;अपायाज्जवनैरश्वैः सहदेवस्य मारिष ॥&#x9;032c&lt;br&gt;&#xA;[ताभ्यां स सहितस्तूर्णं व्रीडन्निव नरेश्वरः] ।&#x9;033a&lt;br&gt;&#xA;प्राप्य सेनानिवेशं स्वं मार्गणैर्भृशविक्षतः ॥&#x9;033c&lt;br&gt;&#xA;अवतीर्य रथात्तूर्णमाविशच्छयनं शुभम् ।&#x9;034a&lt;br&gt;&#xA;अपेतशल्यो राजा तु हृच्छल्येनाभिपीडितः ॥&#x9;034c&lt;br&gt;&#xA;सोऽब्रवीद्भ्रातरौ राजा माद्रीपुत्रौ महारथौ ।&#x9;035a&lt;br&gt;&#xA;गच्छन्त त्वरितौ वीरौ यत्र भीमो व्यवस्थितः ॥&#x9;035c&lt;br&gt;&#xA;&#39;ततस्ते पाण्डवाः सर्वे समाभाष्य परस्परम् ।&#x9;036a&lt;br&gt;&#xA;अनीकं भीमसेनस्य पाण्डवावभ्यगच्छताम्&#39; ।&#x9;036c&lt;br&gt;&#xA;जीमूत इव नर्दंस्तु युध्यते स वृकोदरः ॥&#x9;036e&lt;br&gt;&#xA;ततोऽन्यं रथमास्थाय नकुलो रथपुङ्गवः ।&#x9;037a&lt;br&gt;&#xA;सहदेवश्च तेजस्वी भ्रातरौ शत्रुकर्शनौ ॥&#x9;037c&lt;br&gt;&#xA;तुरगैरग्र्यरंहोभिर्यत्र भीमस्तरस्विनौ ।&#x9;038a&lt;br&gt;&#xA;अनीकैः सहितौ तत्र भ्रातरौ समवस्थितौ ॥ ॥&#x9;038c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/067/</guid>
      <description>&lt;p&gt;अध्यायः 067&lt;/p&gt;&#xA;&lt;p&gt;पार्थेनाश्वत्थाम्नि पराजिते कर्णेन भार्गवास्त्रप्रयोगात्पाण्डवसेनापीडनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;द्रौणिस्तु रथवंशेन महता परिवारितः ।&#x9;001a&lt;br&gt;&#xA;अपतत्सहसा राजन्यत्र पार्थो व्यवस्थितः ॥&#x9;001c&lt;br&gt;&#xA;तमापतन्तं सहसा शूरः शौरिसहायवान् ।&#x9;002a&lt;br&gt;&#xA;दधार समरे पार्थो वेलेव मकरालयम् ॥&#x9;002c&lt;br&gt;&#xA;ततः क्रुद्धो महाराज द्रोणपुत्रः प्रतापवान् ।&#x9;003a&lt;br&gt;&#xA;अर्जुनं वासुदेवं च च्छादयामास सायकैः ॥&#x9;003c&lt;br&gt;&#xA;अवच्छन्नौ ततः कृष्णौ दृष्ट्वा तत्र महारथाः ।&#x9;004a&lt;br&gt;&#xA;विस्मयं परमं गत्वा प्रैक्षन्त कुरवस्तदा ॥&#x9;004c&lt;br&gt;&#xA;अर्जुनस्तु ततो दिव्यमस्त्रं चक्रे हसन्निव ।&#x9;005a&lt;br&gt;&#xA;तदस्त्रं वारयामास ब्राह्मणो युधि भारत ॥&#x9;005c&lt;br&gt;&#xA;यद्यद्धि व्याक्षिपद्युद्धे फल्गुनोऽस्त्रं जिघांसया ।&#x9;006a&lt;br&gt;&#xA;तत्तदस्त्रैर्महेष्वासो द्रोणपुत्रो जघान ह ॥&#x9;006c&lt;br&gt;&#xA;अस्त्रयुद्धे महाराज वर्तमाने महाभये ।&#x9;007a&lt;br&gt;&#xA;अपश्याम रणे द्रौणिं व्यात्ताननमिवान्तकम् ॥&#x9;007c&lt;br&gt;&#xA;स दिशः प्रदिशश्चैव च्छादयित्वा ह्यजिह्मगैः ।&#x9;008a&lt;br&gt;&#xA;वासुदेवं त्रिभिर्बाणैरविध्यद्दक्षिणे भुजे ॥&#x9;008c&lt;br&gt;&#xA;ततोऽर्जुनो रथान्सर्वान्हत्वा तस्य पदानुगान् ।&#x9;009a&lt;br&gt;&#xA;चकार समरे भूमिं शोणितौघपरिप्लुताम् ।&#x9;009c&lt;br&gt;&#xA;[सर्वलोकवहां रौद्रां परलोकवहां नदीम्] ॥&#x9;010a&lt;br&gt;&#xA;सरथा रथिनः पेतुः पार्थचापच्युतैः शरैः ॥&#x9;010c&lt;br&gt;&#xA;[द्रौणेरपहतान्सङ्ख्ये ददृशुः स च तां तथा ।&#x9;011a&lt;br&gt;&#xA;प्रावर्तयन्महाघोरां नदीं परवहां तदा ॥&#x9;011c&lt;br&gt;&#xA;तयोस्तु व्याकुले युद्धे द्रौणेः पार्थस्य दारुणे ।&#x9;012a&lt;br&gt;&#xA;अमर्यादं योधयन्तः पर्यधावन्त पृष्ठतः ॥&#x9;012c&lt;br&gt;&#xA;रथैर्हताश्वसूतैश्च हतारोहैश्च वाजिभिः ।&#x9;013a&lt;br&gt;&#xA;द्विरदैश्च हतारोहैर्महामात्रैर्हतद्विपैः ॥&#x9;013c&lt;br&gt;&#xA;पार्थेन समरे राजन्कृतो घोरो जनक्षयः ।&#x9;014a&lt;br&gt;&#xA;निहता रथिनः पेतुः पार्थचापच्युतैः शरैः ॥]&#x9;014c&lt;br&gt;&#xA;हयाश्च पर्यधावन्त मुक्तयोक्त्रास्ततस्ततः ।&#x9;015a&lt;br&gt;&#xA;तद्दृष्ट्वा कर्म पार्थस्य द्रौणिराहवशोभिनः ॥&#x9;015c&lt;br&gt;&#xA;अर्जुनं जयतां श्रेष्ठं त्वरितोऽभ्येत्य वीर्यवान् ।&#x9;016a&lt;br&gt;&#xA;विधुन्वानो महच्चापं कार्तस्वरविभूषितम् ॥&#x9;016c&lt;br&gt;&#xA;अवाकिरत्ततो द्रौणिः समन्तान्निशितैः शरैः ।&#x9;017a&lt;br&gt;&#xA;भूयोऽर्जुनं महाराज द्रौणिरायम्य पत्रिणा ॥&#x9;017c&lt;br&gt;&#xA;वक्षोदेशे भृशं पार्थं ताडयामास निर्दयम् ।&#x9;018a&lt;br&gt;&#xA;सोऽतिविद्धो रणे तेन द्रोणपुत्रेण भारत ॥&#x9;018c&lt;br&gt;&#xA;गाण्डीवधन्वा प्रसभं शरवर्षैरुदारधीः ।&#x9;019a&lt;br&gt;&#xA;सञ्छाद्य समरे द्रौणिं चिच्छेदास्य च कार्मुकम् ॥&#x9;019c&lt;br&gt;&#xA;स च्छिन्नधन्वा परिघं वज्रस्पर्शसमं युधि ।&#x9;020a&lt;br&gt;&#xA;आदाय चिक्षेप तदा द्रोणपुत्रः किरीटिने ॥&#x9;020c&lt;br&gt;&#xA;तमापन्ततं परिघं जाम्बूनदपरिष्कृतम् ।&#x9;021a&lt;br&gt;&#xA;चिच्छेद सहसा राजन्प्रहसन्निव पाण्डवः ॥&#x9;021c&lt;br&gt;&#xA;स पपात तदा भूमौ निकृत्तः पार्थसायकैः ।&#x9;022a&lt;br&gt;&#xA;विकीर्णः पर्वतो राजन्यथा वज्रेण ताडितः ॥&#x9;022c&lt;br&gt;&#xA;ततः क्रुद्धो महाराज द्रोणपुत्रो महारथः ।&#x9;023a&lt;br&gt;&#xA;ऐन्द्रेण चास्त्रवेगेन बीभत्सुं समवाकिरत् ॥&#x9;023c&lt;br&gt;&#xA;तस्येन्द्रजालावततं समीक्ष्य पार्थो राजन्गाण्डिवमाददे सः ।&#x9;024a&lt;br&gt;&#xA;ऐन्द्रं जालं प्रत्यहरत्तरस्वी वरास्त्रमादाय महेन्द्रसृष्टम् ॥&#x9;024c&lt;br&gt;&#xA;विदार्य तज्जालमथेन्द्रमुक्तं पार्थस्ततो द्रौणिरथं क्षणेन ।&#x9;025a&lt;br&gt;&#xA;प्रच्छादयामास ततोऽभ्युपेत्य द्रौणिस्तदा पार्थशराभिभूतः ॥&#x9;025c&lt;br&gt;&#xA;विगाह्य तां पाण्डवबाणवृष्टिं शरैः परं नाम ततः प्रकाश्य ।&#x9;026a&lt;br&gt;&#xA;शतेन कृष्णं सहसाभ्यविद्ध्यत्त्रिभिः शतैरर्जुनं क्षुद्रकाणाम् ॥&#x9;026c&lt;br&gt;&#xA;ततोऽर्जुनः सायकानां शतेन गुरोः सुतं मर्मसु निर्बिभेद ।&#x9;027a&lt;br&gt;&#xA;अश्वांश्च सूतं च तथा धनुर्ज्यामवाकिरत्पश्यतां तावकानाम् ॥&#x9;027c&lt;br&gt;&#xA;स विद्ध्वा मर्मसु द्रौणिं पाण्डवः परवीरहा ।&#x9;028a&lt;br&gt;&#xA;सारथिं चास्य भल्लेन रथनीडादपातयत् ॥&#x9;028c&lt;br&gt;&#xA;स सङ्गृह्य स्वयं वाहान्कृष्णौ प्राच्छदयच्छरैः ।&#x9;029a&lt;br&gt;&#xA;तत्राद्भुतमपश्याम द्रौणेराशु पराक्रमम् ॥&#x9;029c&lt;br&gt;&#xA;संयच्छंस्तुरगान्यच्च फल्गुनं चाप्ययोधयत् ।&#x9;030a&lt;br&gt;&#xA;तदस्य समरे राजन्सर्वभूतान्यपूजयन् ॥&#x9;030c&lt;br&gt;&#xA;&#39;तेनास्य समरे योधास्तुष्टुवुः सर्व एव ते ।&#x9;031a&lt;br&gt;&#xA;यदा निजगृहे पार्थो द्रोणपुत्रेण धन्विना ॥&#x9;031c&lt;br&gt;&#xA;तदा प्रहस्य बीभस्तुर्द्रोणपुत्रस्य संयुगे ।&#x9;032a&lt;br&gt;&#xA;क्षिप्रं रश्मीनथाश्वानां क्षुरप्रैश्चिच्छिदे जयः ॥&#x9;032c&lt;br&gt;&#xA;प्राद्रवंस्तुरगास्तस्य शरवेगप्रपीडिताः ।&#x9;033a&lt;br&gt;&#xA;ततोऽभून्निनदो घोरस्तव सैन्यस्य भारत ॥&#x9;033c&lt;br&gt;&#xA;पाण्डवास्तु जयं लब्ध्वा तव सैन्यं समाद्रवन् ।&#x9;034a&lt;br&gt;&#xA;समन्तान्निशितान्बाणान्विमुञ्चन्तो जयैषिणः ॥&#x9;034c&lt;br&gt;&#xA;तावकी चतुरङ्गैषा पाण्डवैस्तु महाचमूः ।&#x9;035a&lt;br&gt;&#xA;पुनःपुनरथो वीरैः प्रभग्ना जितकाशिभिः ॥&#x9;035c&lt;br&gt;&#xA;पश्यतां ते महाराज पुत्राणां चित्रयोधिनाम् ।&#x9;036a&lt;br&gt;&#xA;शकुनेः सौबलेयस्य कर्णस्य च विशाम्पते ॥&#x9;036c&lt;br&gt;&#xA;वार्यमाणा महासेना पुत्रैस्तव जनेश्वर ।&#x9;037a&lt;br&gt;&#xA;न चातिष्ठत सङ्ग्रामे पीड्यमाना समन्ततः ॥&#x9;037c&lt;br&gt;&#xA;ततो योधैर्महाराज पलायद्भिः समन्ततः ।&#x9;038a&lt;br&gt;&#xA;अभवद्य्वाकुलं भीतं पुत्राणां ते महद्बलम् ॥&#x9;038c&lt;br&gt;&#xA;तिष्ठतिष्ठेति सततं सूतपुत्रस्य जल्पतः ।&#x9;039a&lt;br&gt;&#xA;नावतिष्ठति सा सेना वध्यमाना महात्मभिः ॥&#x9;039c&lt;br&gt;&#xA;अथोत्क्रुष्टं महाराज पाण्डवैर्जितकाशिभिः ।&#x9;040a&lt;br&gt;&#xA;धार्तराष्ट्रबलं दृष्ट्वा विद्रुतं वै समन्ततः ॥&#x9;040c&lt;br&gt;&#xA;ततो दुर्योधनः कर्णमब्रवीत्प्रणयादिव ।&#x9;041a&lt;br&gt;&#xA;पश्य कर्ण महासेनां पाण्डवैरर्दितां भृशम् ॥&#x9;041c&lt;br&gt;&#xA;त्वयि तिष्ठति सन्त्रासात्समन्तात्प्रपलायते ।&#x9;042a&lt;br&gt;&#xA;एतज्ज्ञत्वा महाबाहो कुरु प्राप्तमरिन्दम ॥&#x9;042c&lt;br&gt;&#xA;सहस्राणि च योधानां त्वामेव पुरुषोत्तम ।&#x9;043a&lt;br&gt;&#xA;क्रोशन्ते समरे वीर द्राव्यमाणानि पाण्डवैः ॥&#x9;043c&lt;br&gt;&#xA;सञ्जय उवाच ।&#x9;044&lt;br&gt;&#xA;एतच्छ्रुत्वा तु राधेयो दुर्योधनवचो महत् ।&#x9;044a&lt;br&gt;&#xA;मद्रराजमिदं वाक्यमब्रवीत्प्रहसन्निव ॥&#x9;044c&lt;br&gt;&#xA;पश्य मे भुजयोर्वीर्यमस्त्राणां च जनेश्वर ।&#x9;045a&lt;br&gt;&#xA;अद्य हन्मि रणे सर्वान्पाञ्चालान्पाण्डुभिः सह ॥&#x9;045c&lt;br&gt;&#xA;वाहयाश्वान्नरव्याघ्र मद्राधिप न संशयः ।&#x9;046a&lt;br&gt;&#xA;एवमुक्त्वा महाराज सूतपुत्रः प्रतापवान् ॥&#x9;046c&lt;br&gt;&#xA;प्रगृह्य विजयं वीरो धनुःश्रेष्ठं पुरातनम् ।&#x9;047a&lt;br&gt;&#xA;सज्यं कृत्वा महाराज सम्मृज्य च पुनः पुनः ॥&#x9;047c&lt;br&gt;&#xA;सन्निवार्य च तान्योधान्सत्येन शपथेन च ।&#x9;048a&lt;br&gt;&#xA;प्रायोजयदमेयात्मा भार्गवास्त्रं महाबलः ॥&#x9;048c&lt;br&gt;&#xA;तस्माद्राजन्सहस्राणि प्रयुतान्यर्बुदानि च ।&#x9;049a&lt;br&gt;&#xA;कोटिशश्च शरास्तीक्ष्णा निरगच्छन्महामृधे ॥&#x9;049c&lt;br&gt;&#xA;ज्वलितैस्तैः शरैर्घोरैः कङ्कबर्हिणवाजितैः ।&#x9;050a&lt;br&gt;&#xA;सञ्छन्ना पाण्डवी सेना न प्राज्ञायत किञ्चन ॥&#x9;050c&lt;br&gt;&#xA;हाहाकारो महानासीत्पाण्डवानां विशाम्पते ।&#x9;051a&lt;br&gt;&#xA;पीडितानां बलवता भार्गवास्त्रेण संयुगे ॥&#x9;051c&lt;br&gt;&#xA;निपतद्भिर्गजै राजन्नश्वैश्चापि सहस्रशः ।&#x9;052a&lt;br&gt;&#xA;रथैश्चापि नरव्याघ्र नरैश्चैव समन्ततः ॥&#x9;052c&lt;br&gt;&#xA;प्राकम्पत मही राजन्निहतैस्तैः समन्ततः ।&#x9;053a&lt;br&gt;&#xA;व्याकुलं सर्वमभवत्पाण्डवानां महद्बलम् ॥&#x9;053c&lt;br&gt;&#xA;कर्णस्त्वेको युधां श्रेष्ठो विधूम इव पावकः ।&#x9;054a&lt;br&gt;&#xA;दहञ्शत्रून्नरव्याघ्रः शुशुभे स परन्तपः ॥&#x9;054c&lt;br&gt;&#xA;ते वध्यमानाः कर्णेन पाञ्चालाश्चेदिभिः सह ।&#x9;055a&lt;br&gt;&#xA;तत्र तत्र व्यमुह्यन्त वनदाहे यथा द्विपाः ॥&#x9;055c&lt;br&gt;&#xA;चुक्रुशुश्च नरव्याघ्र यथाप्राणं नरोत्तमाः ।&#x9;056a&lt;br&gt;&#xA;तेषां तु क्रोशतां दीनं भीतानां रणमूर्धनि ॥&#x9;056c&lt;br&gt;&#xA;धावतां च ततो राजंस्त्रस्तानां च समन्ततः ।&#x9;057a&lt;br&gt;&#xA;आर्तनादो बभूवात्र भूतानामिव सम्प्लवे ॥&#x9;057c&lt;br&gt;&#xA;वध्यमानांस्तु तान्दृष्ट्वा सूतपुत्रेण मारिष ।&#x9;058a&lt;br&gt;&#xA;वित्रेसुः सर्वभूतानि तिर्यग्योनिगतान्यपि ॥&#x9;058c&lt;br&gt;&#xA;ते वध्यमानाः समरे सूतपुत्रेण सृञ्जयाः ।&#x9;059a&lt;br&gt;&#xA;अर्जुनं वासुदेवं च क्रोशन्ति च मुहुर्मुहुः ।&#x9;059c&lt;br&gt;&#xA;प्रेतराजपुरे यद्वत्प्रेतराजं विचेतसः ॥&#x9;059e&lt;br&gt;&#xA;श्रुत्वा तु निनदं तेषां वध्यतां कर्णसायकैः ।&#x9;060a&lt;br&gt;&#xA;अथाब्रवीद्वासुदेवं कुन्तीपुत्रो धनञ्जयः ।&#x9;060c&lt;br&gt;&#xA;भार्गवास्त्रं महाघोरं दृष्ट्वा तत्र समीरितम् ॥&#x9;060e&lt;br&gt;&#xA;पश्य कृष्ण महाबाहो भार्गवास्त्रस्य विक्रमम् ।&#x9;061a&lt;br&gt;&#xA;नैतदस्त्रं हि समरे शक्यं हन्तुं कथञ्चन ॥&#x9;061c&lt;br&gt;&#xA;सूतपुत्रं च संरब्धं पश्य कृष्ण महारणे ।&#x9;062a&lt;br&gt;&#xA;अन्तकप्रतिमं वीर्ये कुर्वाणं कर्म दारुणम् ॥&#x9;062c&lt;br&gt;&#xA;अभीक्ष्णं चोदयन्नश्वान्प्रेक्षते मां मुहुर्मुहुः ।&#x9;063a&lt;br&gt;&#xA;नच शक्ष्यामि कर्णस्य संयुगेऽहं पलायितुम् ॥&#x9;063c&lt;br&gt;&#xA;जीवन्प्राप्नोति पुरुषः सङ्ख्ये जयपराजयौ ।&#x9;064a&lt;br&gt;&#xA;मृतस्य तु हृषीकेश भङ्ग एव कुतो जयः ॥&#x9;064c&lt;br&gt;&#xA;एष कर्णो रणे भाति मध्याह्न इव भास्करः ।&#x9;065a&lt;br&gt;&#xA;निवर्तय रथं कृष्ण जीवन्भद्राणि पश्यति ॥ ॥&#x9;065c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/068/</guid>
      <description>&lt;p&gt;अध्यायः 068&lt;/p&gt;&#xA;&lt;p&gt;कर्णबाणव्यथापनोदनाय युधिष्ठिरं शिबिरगतं विज्ञाय शत्रुनिग्रहे भीमनियोजनपूर्वकमर्जुनेन सह श्रीकृष्णस्य तत्समीपं प्रति गमनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततो जनार्दनः श्रुत्वा तस्य वाक्यं विशाम्पते ।&#x9;001a&lt;br&gt;&#xA;रथेनापययौ क्षिप्रं सङ्ग्रामादिति भारत ॥&#x9;001c&lt;br&gt;&#xA;प्रत्यनीकमवस्थाप्य भीमं भीमपराक्रमम् ।&#x9;002a&lt;br&gt;&#xA;अलं विषहितुं ह्येष कुरूणां सम्प्रपश्यताम् ॥&#x9;002c&lt;br&gt;&#xA;कर्णं च समरे राजन्ग्राहयिष्यञ्श्रमं प्रति ।&#x9;003a&lt;br&gt;&#xA;विश्वमार्थं च कौरव्य पार्थस्य च महात्मनः ।&#x9;003c&lt;br&gt;&#xA;अपयातो रणाद्वीरो राजानं द्रष्टुमेव च ॥&#x9;003e&lt;br&gt;&#xA;अर्जुनं चाब्रवीत्कृष्णो भृशं राजा परिक्षतः ।&#x9;004a&lt;br&gt;&#xA;तमाश्वास्य कुरुश्रेष्ठ ततः कर्णं हनिष्यसि ॥&#x9;004c&lt;br&gt;&#xA;ततो धनञ्जयः श्रुत्वा राजानं शल्यपीडितम् ।&#x9;005a&lt;br&gt;&#xA;याहियाहिति बहुशो वासुदेवमचोदयत् ।&#x9;005c&lt;br&gt;&#xA;राजानं प्रति वार्ष्णेय दूयते मे दृढं मनः ॥&#x9;005e&lt;br&gt;&#xA;स चोद्यमानः पार्थेन केशिघ्नो वृष्णिनन्दनः ।&#x9;006a&lt;br&gt;&#xA;रथेनापययौ क्षिप्रं सङ्ग्रामाद्धोरदर्शनात् ॥&#x9;006c&lt;br&gt;&#xA;गच्छन्नेव तु कौन्तेयो धर्मराजदिदृक्षया ।&#x9;007a&lt;br&gt;&#xA;सैन्यमालोकयामास नापश्यत्तत्र चाग्रजम् ॥&#x9;007c&lt;br&gt;&#xA;युद्धं कृत्वा तु कौन्तेयो द्रोणपुत्रेण भारत ।&#x9;008a&lt;br&gt;&#xA;दुःसहं वज्रिणा सङ्ख्ये पराजित्य गुरोः सुतम् ॥&#x9;008c&lt;br&gt;&#xA;द्रौणिं पराजित्य ततोग्रधन्वा कृत्वा महद्दुष्करं शूरकर्म ।&#x9;009a&lt;br&gt;&#xA;आलोकयामास ततः स्वसैन्यं धनञ्जयः शत्रुभिरप्रधृष्यः ॥&#x9;009c&lt;br&gt;&#xA;संयुध्यमानान्पृतनामुखस्थाञ्शूरः शूरान्हर्षयन्सव्यसाची ।&#x9;010a&lt;br&gt;&#xA;पूर्वापदानैः प्रथितैः प्रशंसन्स्थितांश्चकारात्मरथाननीके ॥&#x9;010c&lt;br&gt;&#xA;अपश्यमानस्तु किरीटमाली युधिष्ठिरं भ्रातरमाजमीढम् ।&#x9;011a&lt;br&gt;&#xA;उवाच भीमं तरसाभ्युपेत्य राज्ञः प्रवृत्तिस्त्विह कुत्र चेति ॥&#x9;011c&lt;br&gt;&#xA;भीमसेन उवाच ।&#x9;012&lt;br&gt;&#xA;अपयात इतो राजा धर्मपुत्रो युधिष्ठिरः ।&#x9;012a&lt;br&gt;&#xA;कर्णबाणाभितप्ताङ्गो यदि जीवेत्कथञ्चन ॥&#x9;012c&lt;br&gt;&#xA;अर्जुन उवाच ।&#x9;013&lt;br&gt;&#xA;तस्माद्भवाञ्शीघ्रमितः प्रयातु ज्ञातुं प्रवृत्तिं पुरुषर्षभस्य ।&#x9;013a&lt;br&gt;&#xA;नूनं स विद्धोऽतिभृशं पृषत्कैः कर्णेन राजा शिबिरं गतोऽसौ ॥&#x9;013c&lt;br&gt;&#xA;यः सम्प्रहारैर्युधि सम्प्रवृत्ते द्रोणेन विद्धोऽतिभृशं तरस्वी ।&#x9;014a&lt;br&gt;&#xA;तस्थौ स तत्रापि जयप्रतीक्षो द्रोणेन यावन्न हतः किलासीत् ॥&#x9;014c&lt;br&gt;&#xA;स संशयं गमितः पाण्डवाग्र्यःसङ्ख्येऽद्य कर्णेन महानुभावः ।&#x9;015a&lt;br&gt;&#xA;ज्ञातुं प्रयाह्याशु तमद्य भीम स्थास्याम्यहं शत्रुगणान्निरुध्य ॥&#x9;015c&lt;br&gt;&#xA;भीमसेन उवाच ।&#x9;016&lt;br&gt;&#xA;त्वमेव जानीहि महानुभाव राज्ञः प्रवृत्तिं भरतर्षभस्य ।&#x9;016a&lt;br&gt;&#xA;अहं हि यद्यर्जुन याम्यमित्रा वदन्ति मां भीत इति प्रवीराः ॥&#x9;016c&lt;br&gt;&#xA;ततोऽब्रवीदर्जुनो भीमसेनं संशप्तकाः प्रत्यनीकस्थिता मे ।&#x9;017a&lt;br&gt;&#xA;एतानहत्वाद्य मया न शक्यमितोपयातुं रिपुसङ्खमध्यात् ॥&#x9;017c&lt;br&gt;&#xA;अथाब्रवीदर्जुनं भीमसेनः स्ववीर्यमासाद्य कुरुप्रवीर ।&#x9;018a&lt;br&gt;&#xA;संशप्तकान्प्रतियोत्स्यामि सङ्ख्ये सर्वानहं याहि धनञ्जय त्वम् ॥&#x9;018c&lt;br&gt;&#xA;तद्भीमसेनस्य वचो निशम्य धनञ्जयो भ्रातुरमित्रमध्ये ।&#x9;019a&lt;br&gt;&#xA;द्रष्टुं कुरुश्रेष्ठमभिप्रयास्यन्प्रोवाच वृष्णिप्रवरं तदानीम् ॥&#x9;019c&lt;br&gt;&#xA;अर्जुन उवाच ।&#x9;020&lt;br&gt;&#xA;&#39;राजानं प्रति वार्ष्णेय दूयते मे दृढं मनः&#39; ।&#x9;020a&lt;br&gt;&#xA;चोदयाश्वान्हृषीकेश विहायैतद्बलार्णवम् ।&#x9;020c&lt;br&gt;&#xA;अजातशत्रुं राजानं द्रष्टुमिच्छामि केशव ॥&#x9;020e&lt;br&gt;&#xA;सञ्जय उवाच ।&#x9;021&lt;br&gt;&#xA;&#39;तं रथ चोदयामास बीभत्सोर्वचनाद्धरिः&#39; ॥&#x9;021ac&lt;br&gt;&#xA;ततो हयान्सर्वदाशार्हमुख्यः प्रचोदयन्भीममुवाच चेदम् ।&#x9;022a&lt;br&gt;&#xA;नैतच्चित्रं तव कर्माद्य भीम यास्यावहे जहि पार्थारिसङ्घान् ॥&#x9;022c&lt;br&gt;&#xA;ततो ययौ हृषीकेशो यत्र राजा युधिष्ठिरः ।&#x9;023a&lt;br&gt;&#xA;शीघ्राच्छीघ्रतरो राजन्वाजिभिर्गरुडोपमैः ॥&#x9;023c&lt;br&gt;&#xA;प्रत्यनीके त्ववस्थाप्य भीमसेनमरिन्दमम् ।&#x9;024a&lt;br&gt;&#xA;सन्दिश्य चैनं राजेन्द्र युद्धं प्रति वृकोदरम् ॥&#x9;024c&lt;br&gt;&#xA;ततस्तु गत्वा पुरुषप्रवीरौ राजानमासाद्य शयानमेकम् ।&#x9;025a&lt;br&gt;&#xA;रथादुभौ प्रत्यवरुह्य तस्माद्ववन्दतुर्धर्मराजस्य पादौ ॥&#x9;025c&lt;br&gt;&#xA;&#39;इत्येवमुपसङ्गृह्य उभौ तु प्राञ्जली स्थितौ ।&#x9;026a&lt;br&gt;&#xA;शस्त्रक्षतौ महाराज रुधिरेण समुक्षितौ ।&#x9;026c&lt;br&gt;&#xA;निहत्य वाहिनीं तुभ्यमपयातौ रणाजिरात्&#39; ॥&#x9;026e&lt;br&gt;&#xA;तं दृष्ट्वा पुरुषव्याघ्रं क्षेमिणं पुरुषर्षभम् ।&#x9;027a&lt;br&gt;&#xA;मुदाभ्यनन्दतां कृष्णावश्विनाविव वासवम् ॥&#x9;027c&lt;br&gt;&#xA;तावभ्यनन्दद्राजापि विवस्वानश्विनाविव ।&#x9;028a&lt;br&gt;&#xA;हते महासुरे जम्भे शक्रविष्णू यथा गुरुः ॥&#x9;028c&lt;br&gt;&#xA;मन्यमानो हतं कर्णं प्रीतः परपुरञ्जयः ।&#x9;029a&lt;br&gt;&#xA;&#39;स भूत्वा पुरुषव्याघ्रो राजा तत्र युधिष्ठिरः&#39; ।&#x9;029c&lt;br&gt;&#xA;हर्षगद्गदया वाचा प्रीतः प्राह परन्तपः ॥ ॥&#x9;029e&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/069/</guid>
      <description>&lt;p&gt;अध्यायः 069&lt;/p&gt;&#xA;&lt;p&gt;युधिष्ठिरेण कर्णशरविक्षतस्यात्मनो दिदृक्षया स्वशिबिरमुपागतौ कृष्णार्जुनौ दृष्ट्वा पार्थेन राधेयस्य वधभ्रमेण पार्थस्य प्रशंसनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;[अथोपयातौ पृथुलोहिताक्षौ शराचिताङ्गौ रुधिरप्रदिग्धौ ।&#x9;001a&lt;br&gt;&#xA;समीक्ष्य सेनाग्रनरप्रवीरौ युधिष्ठिरो वाक्यमिदं बभाषे ॥]&#x9;001c&lt;br&gt;&#xA;ततो युधिष्ठिरो दृष्ट्वा सहितौ केशवार्जुनौ ।&#x9;002a&lt;br&gt;&#xA;हतमाधिरथिं मेने सङ्ख्ये गाण्डीवधन्वना ॥&#x9;002c&lt;br&gt;&#xA;तावभ्यनन्दत्कौन्तेयः साम्ना परमवल्गुना ।&#x9;003a&lt;br&gt;&#xA;स्मितपूर्वममित्रघ्नं पूजयन्भरतर्षभ ॥&#x9;003c&lt;br&gt;&#xA;युधिष्ठिर उवाच ।&#x9;004&lt;br&gt;&#xA;स्वागतं देवकीपुत्र स्वागतं ते धनञ्जय ।&#x9;004a&lt;br&gt;&#xA;प्रियं मे दर्शनं बाढं युवयोर्नरसिंहयोः ॥&#x9;004c&lt;br&gt;&#xA;अरिष्टयोरक्षतयोः कर्णं हत्वा महारथम् ।&#x9;005a&lt;br&gt;&#xA;आशीविषसमं युद्धे सर्वशस्त्रविशारदम् ॥&#x9;005c&lt;br&gt;&#xA;अग्रगं धार्तराष्ट्राणां सर्वेषां शर्म वर्म च ।&#x9;006a&lt;br&gt;&#xA;रक्षितं वृषसेनेन सुषेणेन च धन्विना ॥&#x9;006c&lt;br&gt;&#xA;अनुज्ञातं महावीर्यं रामेणास्त्रे सुदुर्जयम् ।&#x9;007a&lt;br&gt;&#xA;अग्र्यं सर्वस्य लोकस्य रथिनं लोकविश्रुतम् ॥&#x9;007c&lt;br&gt;&#xA;त्रातारं धार्तराष्ट्राणां गन्तारं वाहिनीमुखे ।&#x9;008a&lt;br&gt;&#xA;हन्तारं परसैन्यानाममित्रगणमर्दनम् ॥&#x9;008c&lt;br&gt;&#xA;दुर्योधनहिते युक्तमस्मद्दुःखाय चोद्यतम् ।&#x9;009a&lt;br&gt;&#xA;अप्रधृष्यं महायुद्धे देवैरपि सवासवैः ॥&#x9;009c&lt;br&gt;&#xA;अनलानिलयोस्तुल्यं तेजसा च बलेन च ।&#x9;010a&lt;br&gt;&#xA;पातालमिव गम्भीरं सुहृदां नन्दिवर्धनम् ॥&#x9;010c&lt;br&gt;&#xA;अन्तकं मम मित्राणां हत्वा कर्णं महामृधे ।&#x9;011a&lt;br&gt;&#xA;दिष्ट्या युवामनुप्राप्तौ हत्वाऽसुरमिवामरौ ॥&#x9;011c&lt;br&gt;&#xA;तेन युद्धमभीतेन मयाऽद्याप्यच्युतार्जुनौ ।&#x9;012a&lt;br&gt;&#xA;कृतं घोरं महाबाहू धृष्टद्युम्नस्य पश्यतः ।&#x9;012c&lt;br&gt;&#xA;अन्तकेनेव क्रुद्धेन प्रजाः सर्वा जिघांसता ॥&#x9;012e&lt;br&gt;&#xA;तेन केतुश्च मे च्छिन्नो हतौ च पार्ष्णिसारथी ।&#x9;013a&lt;br&gt;&#xA;हतवाहः कृतश्चास्मि युयुधानस्य पश्यतः ॥&#x9;013c&lt;br&gt;&#xA;धृष्टद्युम्नस्य यमयोर्वीरस्य च शिखण्डिनः ।&#x9;014a&lt;br&gt;&#xA;पश्यतां द्रौपदेयानां शतद्रोश्च महात्मनः ॥&#x9;014c&lt;br&gt;&#xA;एताञ्जित्वा महावीर्यः कर्णः शत्रुगणान्बहून् ।&#x9;015a&lt;br&gt;&#xA;जितवान्मां महाबाहो यतमानो महारणे ॥&#x9;015c&lt;br&gt;&#xA;अनुसृत्य च मां युद्धे परुषाण्युक्तवान्बहु ।&#x9;016a&lt;br&gt;&#xA;तत्र तत्र युधां श्रेष्ठ परिभूय न संशयः ॥&#x9;016c&lt;br&gt;&#xA;भीमसेनप्रभावात्तु यज्जीवामि धनञ्जय ।&#x9;017a&lt;br&gt;&#xA;बहुनात्र किमुक्तेन हते सोढुं समुत्सहे ॥&#x9;017c&lt;br&gt;&#xA;त्रयोदशाहं वर्षाणि यस्माद्भीतो धनञ्जय ।&#x9;018a&lt;br&gt;&#xA;न स्म निद्रां लभे रात्रौ न चाहनि सुखं क्वचित् ॥&#x9;018c&lt;br&gt;&#xA;तस्य द्वेषेण संयुक्तः परिदह्ये धनञ्जय ।&#x9;019a&lt;br&gt;&#xA;आत्मनो मरणं जानन्वाध्रीणस इव द्विजः ॥&#x9;019c&lt;br&gt;&#xA;तस्यायमगमत्कालश्चिन्तयानस्य मे चिरम् ।&#x9;020a&lt;br&gt;&#xA;कथं कर्णो मया शक्यो युद्धे क्षपयितुं भवेत् ॥&#x9;020c&lt;br&gt;&#xA;जाग्रत्स्वपंश्च कौन्तेय कर्णमेव स्मराह्यहम् ।&#x9;021a&lt;br&gt;&#xA;पश्यामि तत्रतत्रैव कर्णभूतमिदं जगत् ॥&#x9;021c&lt;br&gt;&#xA;यत्र यत्र हि गच्छामि कर्णाद्भीतो धनञ्जय ।&#x9;022a&lt;br&gt;&#xA;तत्र तत्र हि पश्यामि कर्णमेवाग्रतः स्थितम् ॥&#x9;022c&lt;br&gt;&#xA;सोऽहं तेनैव वीरेण समरेष्वपलायिना ।&#x9;023a&lt;br&gt;&#xA;सहयः सरथः पार्थ जित्वा जीवन्विसर्जितः ॥&#x9;023c&lt;br&gt;&#xA;को नु मे जीवितेनार्थो राज्येनार्थो भवेत्पुनः ।&#x9;024a&lt;br&gt;&#xA;ममैवं विक्षतस्याद्य कर्णेनाहवशोभिना ॥&#x9;024c&lt;br&gt;&#xA;न प्राप्तपूर्वं यद्भीष्मात्कृपाद्द्रोणाच्च संयुगे ।&#x9;025a&lt;br&gt;&#xA;तत्प्राप्तमद्य मे युद्धे सूतपुत्रान्महारथात् ॥&#x9;025c&lt;br&gt;&#xA;स त्वां पृच्छामि कौन्तेय यथा न कुशलस्तथा ।&#x9;026a&lt;br&gt;&#xA;तन्ममाचक्ष्व कार्त्स्न्येन यथा कर्णो हतस्त्वया ॥&#x9;026c&lt;br&gt;&#xA;शक्रतुल्यबलो युद्धे यमतुल्यः पराक्रमे ।&#x9;027a&lt;br&gt;&#xA;रामतुल्यस्तथास्त्रेषु स कथं ते निषूदितः ॥&#x9;027c&lt;br&gt;&#xA;महारथसमाख्यातः सर्वयुद्धविशारदः ।&#x9;028a&lt;br&gt;&#xA;धनुर्धराणां प्रवरः सर्वेषां वै सदार्जुन ॥&#x9;028c&lt;br&gt;&#xA;पूजितो धृतराष्ट्रेण सपुत्रेण विशाम्पते ।&#x9;029a&lt;br&gt;&#xA;त्वदर्थमेव राधेयः स कथं निहतस्त्वया ॥&#x9;029c&lt;br&gt;&#xA;धार्तराष्ट्रस्य योद्धारः सर्व एव सदार्जुन ।&#x9;030a&lt;br&gt;&#xA;तव मृत्युं रणे कर्णं मन्यन्ते पुरुषर्षभ ॥&#x9;030c&lt;br&gt;&#xA;स त्वया पुरुषव्याघ्र कथं युद्धे निषूदितः ।&#x9;031a&lt;br&gt;&#xA;तन्ममाचक्ष्व कौन्तेय यथा कर्णो हतस्त्वया ॥&#x9;031c&lt;br&gt;&#xA;सोत्सेधमस्य च शिरः पश्यतां सुहृदां हृतम् ।&#x9;032a&lt;br&gt;&#xA;त्वया पुरुषशार्दूल सिंहेनेव यथा रुरोः ॥&#x9;032c&lt;br&gt;&#xA;सर्वा दिशः पर्यपतत्त्वदर्थं त्वां सूतपुत्रः समरे परीप्सन् ।&#x9;033a&lt;br&gt;&#xA;दित्सन्नृणां शकटं रत्नपूर्णं कथं त्वयासौ निहतोऽद्य कर्णः ॥&#x9;033c&lt;br&gt;&#xA;त्वया रणे निहतः सूतपुत्रः कच्चिच्छेते भूमितले दुरात्मा ।&#x9;034a&lt;br&gt;&#xA;कच्चित्कृतं मे परमं त्वयाद्य प्रियं रणे सूतपुत्रं निहत्य ॥&#x9;034c&lt;br&gt;&#xA;सर्वा दिशः पर्यपतत्त्वदर्थं मुदान्वितो गर्वितः सूतपुत्रः ।&#x9;035a&lt;br&gt;&#xA;स शूरमानी समरे समेत्य कच्चित्त्वया निहतः सूतपुत्रः ॥&#x9;035c&lt;br&gt;&#xA;राज्यं परं हस्तिगवाश्वयुक्तं रथं दित्सुर्यः परेभ्यस्त्वदर्थे ।&#x9;036a&lt;br&gt;&#xA;त्वया रणे स्पर्धते यः स पापःकच्चित्त्वया निहतः पापबुद्धिः ॥&#x9;036c&lt;br&gt;&#xA;योऽसौ नित्यं शौर्यमदेन मत्तो विकत्थते संसदि कौरवाणाम् ।&#x9;037a&lt;br&gt;&#xA;प्रीत्यर्थं वै तात सुयोधनस्य कच्चित्स पापो निहतस्त्वयाद्य ॥&#x9;037c&lt;br&gt;&#xA;कच्चित्समागम्य धनुःप्रमुक्तैस्त्वत्प्रेषितैर्लोहमयैर्विहङ्गैः ।&#x9;038a&lt;br&gt;&#xA;शेते भिन्नः पांसुषु सूतपुत्रः कच्चिद्भग्नौ धार्तराष्ट्रस्य बाहू ॥&#x9;038c&lt;br&gt;&#xA;योऽसौ सदा श्लाघते राजमध्ये दुर्योधनं हर्षयन्दर्पयुक्तः ।&#x9;039a&lt;br&gt;&#xA;हन्ताऽस्मि सर्वानिति पाण्डुपुत्रानहं हन्ता फल्गुनस्येति मोहात् ॥&#x9;039c&lt;br&gt;&#xA;कच्चिद्वचोऽस्य वितथं त्वया कृतं यत्तत्प्रियामवदत्तात कर्णः ।&#x9;040a&lt;br&gt;&#xA;सभामध्ये रूक्षमनेकरूपं धिक्पाण्डवानपतिस्त्वं हि कृष्णे ॥&#x9;040c&lt;br&gt;&#xA;कच्चिद्ध्रुवं शत्रुरयं महात्मा ह्यधारयद्द्वादश यः समास्तु ।&#x9;041a&lt;br&gt;&#xA;कर्णो व्रतं घोरममित्रसाहो दुर्योधनस्यार्थनिविष्टबुद्धिः ॥&#x9;041c&lt;br&gt;&#xA;पादौ न धावे यावदहं न हन्मिधनञ्जयं समरेषूग्रवेगम् ।&#x9;042a&lt;br&gt;&#xA;कच्चिद्रणे फल्गुन तं निहत्य कच्चिद्व्रतं तस्य भग्नं त्वयाऽद्य ॥&#x9;042c&lt;br&gt;&#xA;योऽसौ कृष्णामब्रवीद्दुष्टबुद्धिः कर्णः सभायां कुरुवीरमध्ये ।&#x9;043a&lt;br&gt;&#xA;किं पाण्डवांस्त्वं न जहासि कृष्णे सुदुर्बलान्पतितान्हीनसत्वान् ॥&#x9;043c&lt;br&gt;&#xA;योऽसौ कर्णः प्रत्यजानात्त्वदर्थे नाहं हत्वा सह कृष्णेन पार्थम् ।&#x9;044a&lt;br&gt;&#xA;इहोपयातेति स पापबुद्धिः कच्चिच्छेते शरसम्भिन्नगात्रः ॥&#x9;044c&lt;br&gt;&#xA;कच्चित्सङ्ग्रामो विदितो वै तवायं समागमे सृञ्जय कौरवाणाम् ।&#x9;045a&lt;br&gt;&#xA;येनावस्थामीदृशीं प्रापितोऽहं कच्चित्त्वया सोऽद्य हतो दुरात्मा ॥&#x9;045c&lt;br&gt;&#xA;कच्चित्त्वया तस्य सुमन्दबुद्धेर्गाण्डीवमुक्तैर्विशिखैर्ज्वलद्भिः ।&#x9;046a&lt;br&gt;&#xA;सकुण्डलं भानुमदुत्तमाङ्गं कायात्प्रकृत्तं युधि सव्यसाचिन् ॥&#x9;046c&lt;br&gt;&#xA;यत्तन्मया बाणसमर्पितेन ध्यातोऽसि कर्णस्य वधाय वीर ।&#x9;047a&lt;br&gt;&#xA;तन्मे त्वया कच्चिदमोघमद्य ध्यानं कृतं कर्णनिपातनेन ॥&#x9;047c&lt;br&gt;&#xA;यद्दर्पपूर्णः स सुयोधनोऽस्मान्दिधक्षते कर्णसमाश्रयेण ।&#x9;048a&lt;br&gt;&#xA;कच्चित्त्वया सोऽद्य समाश्रयोऽस्य भग्नः पराक्रम्य सुयोधनस्य ॥&#x9;048c&lt;br&gt;&#xA;यो नः पुरा षण्ढतिलानवोचत्सभामध्ये कौरवाणां समक्षम् ।&#x9;049a&lt;br&gt;&#xA;स दुर्मतिः कच्चिदुपेत्य सङ्ख्ये त्वया हतः सूतपुत्रोऽत्यमर्षी ॥&#x9;049c&lt;br&gt;&#xA;यः प्राहिणोत्सूतपुत्रो दुरात्मा कृष्णां जितां सौबलेहानयेति ।&#x9;050a&lt;br&gt;&#xA;स मन्दबुद्धिर्निहतः प्रसह्य वैकर्तनस्त्वद्य कच्चिन्महात्मन् ॥&#x9;050c&lt;br&gt;&#xA;यः शस्त्रभृच्छ्रेष्ठतमं पृथिव्यां पितामहं व्याक्षिपदल्पचेताः ।&#x9;051a&lt;br&gt;&#xA;सङ्ख्यायमानोऽर्धरथः स कच्चित्त्वयां हतोऽद्याधिरथिर्महात्मन् ॥&#x9;051c&lt;br&gt;&#xA;अमर्षजं निकृतिसमीरणेरितं हृदि स्थितं ज्वलनमिमं सदा मम ।&#x9;052a&lt;br&gt;&#xA;हतो मया सोऽद्य समेत्य कर्ण इति ब्रुवन्प्रशमयसेऽद्य फल्गुन ॥ ॥&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/070/</guid>
      <description>&lt;p&gt;अध्यायः 070&lt;/p&gt;&#xA;&lt;p&gt;अर्जुनेन स्वयुद्धानुवादपूर्वकं युधिष्ठिरम्प्रति कर्णवधप्रतिज्ञानम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;तद्धर्मशीलस्य वचो निशम्य राज्ञः क्रुद्धस्यातिरथो महात्मा ।&#x9;001a&lt;br&gt;&#xA;उवाच दुर्मर्षमदीनसत्वो युधिष्ठिरं जिष्णुरनन्तवीर्यः ॥&#x9;001c&lt;br&gt;&#xA;द्रोणं हतं पार्थ कर्णो विदित्वा भिन्नां नावविमावत्यगाधे कुरूणाम् ।&#x9;002a&lt;br&gt;&#xA;सम्मुह्यमानान्धार्तराष्ट्रान्विदित्वा निरुत्साहांश्च विजये परेषाम् ॥&#x9;002c&lt;br&gt;&#xA;सोदर्यवत्त्वरितोऽमितौजा उत्तारयिष्यन्धृतराष्ट्रस्य पुत्रान् ।&#x9;003a&lt;br&gt;&#xA;रणे रथेनाधिरथिर्महात्मा ततो हि मां त्वरितः सोऽभ्यधावत् ॥&#x9;003c&lt;br&gt;&#xA;संशप्तकैर्युध्यमानस्य मेऽद्य सेनाग्रयायी कुरुसैन्यस्य राजन् ।&#x9;004a&lt;br&gt;&#xA;आशीविषाभान्विकिरञ्शरौघान्द्रौणिः पुरस्तात्सहसाध्यतिष्ठत् ॥&#x9;004c&lt;br&gt;&#xA;स मे दृष्ट्वा शूरतमो ध्वजाग्रं समादिशद्रथसङ्घाननेकान् ।&#x9;005a&lt;br&gt;&#xA;तेषामहं पञ्चशतं निहत्य आसादयं द्रोणपुत्रं नदन्तम् ॥&#x9;005c&lt;br&gt;&#xA;स द्रोणपुत्रः सदृशं महात्मा मामप्यरौत्सीत्तदनीकमध्ये ।&#x9;006a&lt;br&gt;&#xA;किरञ्शरौघान्बहुरूपान्विचित्रान्स्वातीगतः शुक्र इवातिवर्षन् ॥&#x9;006c&lt;br&gt;&#xA;स मे रान्सर्वतः कङ्कपत्रानवासृजद्वै पृथिवीप्रकाशान् ।&#x9;007a&lt;br&gt;&#xA;निवार्य तूर्णं परमाजिमध्ये ततोऽपि मां बाणगणैः समार्पयत् ॥&#x9;007c&lt;br&gt;&#xA;आकर्षणं वापि विकृष्य मुक्तं न दृश्यते तस्य महारथस्य ।&#x9;008a&lt;br&gt;&#xA;न सन्दधानः कुत आददानो न व्याक्षिपन्न विकर्षन्विमुञ्चन् ॥&#x9;008c&lt;br&gt;&#xA;सव्येन वा यदि वा दक्षिणेन न ज्ञायते कतरेणास्यतीति ।&#x9;009a&lt;br&gt;&#xA;आचार्यवत्समरे पर्यवर्तन्महच्चित्रं दर्शयन्सर्वतः स्म ॥&#x9;009c&lt;br&gt;&#xA;दृष्ट्वीविषं चासुहरं परेषां सर्वा दिशः पूरयानं शरौघैः ।&#x9;010a&lt;br&gt;&#xA;अलातचक्रप्रतिमं महात्मनः सदा नतं कार्मुकं ब्रह्मबन्धोः ॥&#x9;010c&lt;br&gt;&#xA;ततोऽपरान्बाणगणाननेकानाकर्णपूर्णायतविप्रमुक्तान् ।&#x9;011a&lt;br&gt;&#xA;ससर्ज शीघ्रास्त्रबलेन वीरस्तोयं यथा प्रावृषि कालमेघः ॥&#x9;011c&lt;br&gt;&#xA;आविध्यन्मां पञ्चभिद्रोणपुत्रः शितैः शरैः पञ्चभिर्वासुदेवम् ।&#x9;012a&lt;br&gt;&#xA;अभ्यघ्नं बाणैस्तमहं सुधारैर्निमेषमात्रेण सुवर्णपुङ्खैः ॥&#x9;012c&lt;br&gt;&#xA;स निर्विद्धो विरथो द्रोणपुत्रो रथानीकं चाधिरथेर्विवेश ।&#x9;013a&lt;br&gt;&#xA;मयाभिभूतान्स्वरथप्रबर्हानस्त्रं च पश्यन्रुधिरप्रदिग्धम् ॥&#x9;013c&lt;br&gt;&#xA;ततोऽभिभूतं युधि वीक्ष्य सैन्यं विध्वस्तयोधं द्रुतनागयूथम् ।&#x9;014a&lt;br&gt;&#xA;पञ्चाशता रथमुख्यैः समेतः कर्णस्त्वरन्नभ्यपतत्प्रमाथी ॥&#x9;014c&lt;br&gt;&#xA;तान्सूदयित्वाऽहमपास्य कर्णं द्रष्टुं भवन्तं त्वरयोपयातः ।&#x9;015a&lt;br&gt;&#xA;सर्वे पाञ्चाला ह्युद्विजन्ते स्म कर्णं दृष्ट्वा गावः केसरिणं यथैव ॥&#x9;015c&lt;br&gt;&#xA;मृत्योरास्यं व्यात्तमिवाभिपद्य प्रभद्रकाः कर्णमासाद्य सर्वे ।&#x9;016a&lt;br&gt;&#xA;यास्यामि तांस्तारयिष्यन्बलौघाद्दिष्ट्या भवान्स्वस्तिमान्पार्थ दृष्टः ॥&#x9;016c&lt;br&gt;&#xA;हनिष्येऽहं भारत सूतपुत्रमस्मिन्सङ्ग्रामे यदि दृश्यतेऽद्य ।&#x9;017a&lt;br&gt;&#xA;आयाहि पश्याद्य युयुत्समानौ मां सूतपुत्रं च धृतौ रणाय ॥&#x9;017c&lt;br&gt;&#xA;महाझषस्येव मुखं प्रपन्नाः प्रभद्रकाः कर्णमुखं प्रपन्नाः ।&#x9;018a&lt;br&gt;&#xA;षट्साहस्रा भारत राजपुत्राः स्वर्गाय लोकाय रणे निमग्नाः ॥&#x9;018c&lt;br&gt;&#xA;तानद्य यास्यामि रणाद्विमोक्तुं सर्वात्मना सूतपुत्रं च हन्तुम् ॥&#x9;019ac&lt;br&gt;&#xA;अथ प्रवीरेण महानुभाव द्विषत्सैन्यं निर्दहन्विस्तरेण ।&#x9;020a&lt;br&gt;&#xA;समेत्याहं सूतपुत्रेण सङ्ख्ये वज्रीव वृत्रेण नरेन्द्रमुख्य ॥&#x9;020c&lt;br&gt;&#xA;एवं गते किञ्च मयाऽद्य शक्यं कार्यं कर्तुं निग्रहे सूतजस्य ।&#x9;021a&lt;br&gt;&#xA;तथैव राज्ञश्च सुयोधनस्य ये चापि मां योद्धुकामाः समेताः ॥&#x9;021c&lt;br&gt;&#xA;कर्णं न चेदद्य निहन्मि राजन्सबान्धवं युध्यमानं प्रसह्य ।&#x9;022a&lt;br&gt;&#xA;प्रतिश्रुत्याऽकुर्वतां या गतिर्वै कष्टां यायां तामहं राजसिंह ॥&#x9;022c&lt;br&gt;&#xA;आमन्त्रये त्वां ब्रूहि रणे जयं मे पुरा भीमं धार्तराष्ट्रा ग्रसन्ति ।&#x9;023a&lt;br&gt;&#xA;सौतिं हनिष्यामि नरेन्द्रसिंह सैन्यं तथा शत्रुगणांश्च सर्वान् ॥ ॥&#x9;023c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/071/</guid>
      <description>&lt;p&gt;अध्यायः 071&lt;/p&gt;&#xA;&lt;p&gt;कर्णस्यामारणज्ञानाद्रुष्टेन युधिष्ठिरेण अर्जुनम्प्रति गर्हणपूर्वकं कृष्णकरे गाण्डीवदानचोदना ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;वैकर्तनं कुशलिनं निशम्य क्रुद्धः पार्थः फल्गुनस्यामितौजाः ।&#x9;001a&lt;br&gt;&#xA;धनञ्जयं वाक्यमुवाच राजा युधिष्ठिरः कर्णशराभितप्तः ॥&#x9;001c&lt;br&gt;&#xA;इमां च वसतिं हित्वा भयात्कर्णेन फल्गुन ।&#x9;002a&lt;br&gt;&#xA;अहं च भीमसेनश्च माद्रीपुत्रौ च पाण्डवौ ॥&#x9;002c&lt;br&gt;&#xA;वासुदेवेन सहिता वयं कर्णेन निर्जिताः ।&#x9;003a&lt;br&gt;&#xA;पुनरेव वनं गत्वा तपश्चर्यां च कुर्महे ।&#x9;003c&lt;br&gt;&#xA;अथवा धार्तराष्ट्राणां परिचर्यां चरामहे ॥&#x9;003e&lt;br&gt;&#xA;इत्येवमुक्त्वा बीभत्सुं रोषात्संरक्तलोचनः ।&#x9;004a&lt;br&gt;&#xA;अब्रवीत्पुनरेवात्र धर्मराजो युधिष्ठिरः ॥&#x9;004c&lt;br&gt;&#xA;इदं यदि द्वैतवने तु सूक्तं कर्णं नियोद्धुं न सहे नृपेति ।&#x9;005a&lt;br&gt;&#xA;वयं ततः प्राप्तकालं यथावत्कृत्वाऽभ्युपेक्षाम तथैव राज्यम् ॥&#x9;005c&lt;br&gt;&#xA;मयि प्रतिश्रुत्य वधं हि तस्य बलस्य चार्धस्य तथैव युद्धे ।&#x9;006a&lt;br&gt;&#xA;आनीय मां शत्रुमध्ये स कस्मात्समुन्नाम्य स्थण्डिले प्रत्यपिंष्ठाः ॥&#x9;006c&lt;br&gt;&#xA;अन्वास्य सत्येन यदात्थ पार्थ सत्यं शपन्वासुदेवेन सार्धम् ।&#x9;007a&lt;br&gt;&#xA;तन्नः सत्यमफलं ह्यकार्षीः फलस्य काले चाच्छिन्नः पुष्पवृक्षम् ॥&#x9;007c&lt;br&gt;&#xA;प्रच्छादितस्त्वं बालिश दुर्यशोभिरनर्थवाक्योऽस्यर्जुन नैव साधुः ।&#x9;008a&lt;br&gt;&#xA;त्यक्त्वा भीमं सर्वभीमेषु भीमं संयोजितस्त्वं सूतपुत्रं निहन्तुम् ॥&#x9;008c&lt;br&gt;&#xA;यत्तद्वृथा वागुवाचान्तरिक्षे सप्ताह्नि जाते त्वयि मन्दबुद्धौ ।&#x9;009a&lt;br&gt;&#xA;अपापीयान्वासवात्कुन्तिजातो बहून्सङ्ग्रामानयमेव जेता ॥&#x9;009c&lt;br&gt;&#xA;अयं जेता पाण्डवो देवसङ्घान्सर्वाणि भूतान्यपि चोत्तमौजाः ।&#x9;010a&lt;br&gt;&#xA;अयं जेता मद्रकलिङ्गजातान्दैत्यांश्च रक्षांसि समागतानि ॥&#x9;010c&lt;br&gt;&#xA;भूमिं च सर्वां निखिलेन जेता कुरूंश्च जेता स्वगणांश्च जेता ।&#x9;011a&lt;br&gt;&#xA;अस्मात्परो नो भविता धनुर्धरो नैष्यन्न भूतः कश्चिदेनं विजेता ॥&#x9;011c&lt;br&gt;&#xA;इच्छन्नयं सर्वभूतानि कुर्याद्वशी वशे सर्वसमाप्तविद्यः ।&#x9;012a&lt;br&gt;&#xA;कान्त्या शशाङ्कस्य जवेन वायोः स्थैर्येण मेरोः क्षमया पृथिव्याः ॥&#x9;012c&lt;br&gt;&#xA;अग्नेश्च तापे धनदस्य लक्ष्म्या शौर्येण शक्रस्य जयेन विष्णोः ।&#x9;013a&lt;br&gt;&#xA;तुल्यो महात्मा तव कुन्ति पुत्रो जातोऽदितेर्विष्णुरिवामितौजाः ॥&#x9;013c&lt;br&gt;&#xA;स्वेषां जयाय द्विषतां वधाय जातो महात्मा तव नन्दिकर्ता ।&#x9;014a&lt;br&gt;&#xA;इत्यन्तरिक्षे शतशृङ्गमूर्ध्नि तपस्विनां शृण्वतां वागुवाच ॥&#x9;014c&lt;br&gt;&#xA;एवंविधस्त्वं न च भूतस्तथाद्य देवाश्च नूनमनृतं वदन्ति ॥&#x9;015ac&lt;br&gt;&#xA;तथा परेषामृषिसत्तमानां श्रुत्वा गिरः पूजयतां सदा त्वाम् ।&#x9;016a&lt;br&gt;&#xA;न सन्नतिं यामि सुयोधनस्य न त्वां जानाम्याधिरथेर्भयार्तम् ॥&#x9;016c&lt;br&gt;&#xA;त्वष्ट्रा कृतं वाहमकूजनाक्षं शुभं समास्थाय कपिध्वजं तम् ।&#x9;017a&lt;br&gt;&#xA;खड्गं गृहीत्वा हेमचित्रावनद्धं नुर्वरं गाण्डिवं तालमात्रम् ।&#x9;017c&lt;br&gt;&#xA;त्वं वासुदेवेनोह्यमानः कथं नु कर्णाद्भीतो व्यपयातोऽसि पार्थ ॥&#x9;017e&lt;br&gt;&#xA;पूर्वं यदुक्तं हि सुयोधनेन न फल्गुनः प्रमुखे स्थास्यतीति ।&#x9;018a&lt;br&gt;&#xA;कर्णस्य युद्धे हि महाबलस्य मौर्ख्यात्तु तन्नावबुद्धं मयाऽसीत् ॥&#x9;018c&lt;br&gt;&#xA;तेनाद्य तप्स्ये भृशमप्रमेयं यन्मित्रवर्गो नरकं प्रविष्टः ।&#x9;019a&lt;br&gt;&#xA;तदैव वाच्योऽस्मि ननु त्वयाऽहं न योत्स्येऽहं सूतपुत्रं कथञ्चित् ॥&#x9;019c&lt;br&gt;&#xA;ततो नाहं सृञ्जयान्केकयांश्च समानयेयं सुहृदो रणाय ॥&#x9;020ac&lt;br&gt;&#xA;एवं गते किं च मयाऽद्य शक्यं कार्यं कर्तुं निग्रहे सूतजस्य ।&#x9;021a&lt;br&gt;&#xA;तथैव राज्ञश्च सुयोधनस्य ये वापि मां योद्धुकामाः समेताः ॥&#x9;021c&lt;br&gt;&#xA;धिगस्तु मज्जीवितमद्य कृष्ण योऽहं वशं सूतपुत्रस्य यातः ।&#x9;022a&lt;br&gt;&#xA;मध्ये कुरूणां समुयोधनानां ये चाप्यन्ये योद्धुकामाः समेताः ॥&#x9;022c&lt;br&gt;&#xA;एकः स मे भीमसेनोऽद्यं नाथो येनाभिपन्नोऽस्मि रणे महाभये ।&#x9;023a&lt;br&gt;&#xA;विमोच्य मां चापि रुषान्वितस्ततः शरेण तीक्ष्णेन बिभेद कर्णम् ॥&#x9;023c&lt;br&gt;&#xA;त्यक्त्वा प्राणान्समरे भीमसेनश्चक्रे युद्धं कुरुमुख्यैः समेतैः ।&#x9;024a&lt;br&gt;&#xA;गदाग्रहस्तो रुधिरोक्षिताङ्गश्चरन्रणे काल इवान्तकाले ॥&#x9;024c&lt;br&gt;&#xA;असौ हि भीमस्य महानिनादो मुहुर्महुः श्रूयते धार्तराष्ट्रैः ।&#x9;025a&lt;br&gt;&#xA;यदि स्म जीवेत्समरे निहन्ता महारथानां प्रवरो नरोत्तमः ॥&#x9;025c&lt;br&gt;&#xA;तवाभिमन्युस्तनयोऽद्य पार्थ न चास्मि गन्ता समरे पराभवम् ।&#x9;026a&lt;br&gt;&#xA;अथापि जीवेत्समरे घटोत्कचस्तथाऽपि नाहं समरे पराङ्मुखः ॥&#x9;026c&lt;br&gt;&#xA;भीमस्य पुत्रः समराग्रयायी महास्त्रविच्चापि तवानुरूपः ।&#x9;027a&lt;br&gt;&#xA;यं तं समासाद्य रिपोर्बलं नो निमीलिताक्षं भयविप्लुतं भवेत् ॥&#x9;027c&lt;br&gt;&#xA;चकार योऽसौ निशि युद्धमेकस्त्यक्त्वा रणं यस्य भयाद्रवन्ते ॥&#x9;028ac&lt;br&gt;&#xA;स चेत्समासाद्य महानुभावः कर्णं रणे बाणगणैः प्रमोह्य ।&#x9;029a&lt;br&gt;&#xA;धैर्ये स्थितेनापि च सूतजेन शक्या हतो वासवदत्तया तया ॥&#x9;029c&lt;br&gt;&#xA;ममैव भाग्यानि पुरा कृतानि पापानि नूनं फलवन्ति युद्धे ।&#x9;030a&lt;br&gt;&#xA;तृणं च कृत्वा समरे भवन्तं ततोऽहमेवं निकृतो दुरात्मना ।&#x9;030c&lt;br&gt;&#xA;वैकर्तनेनैव तथा कृतोऽहं यथा ह्यशक्तः क्रियते त्वबान्धवः ॥&#x9;030e&lt;br&gt;&#xA;आपद्गतं यश्च नरो विमोक्षयेत्स बान्धवः स्नेहयुतः सुहृच्च ।&#x9;031a&lt;br&gt;&#xA;एवं पुराणा ऋषयो वदन्ति धर्मः सदा सद्भिरनुष्ठितश्च ॥&#x9;031c&lt;br&gt;&#xA;खड्गं विभ्रज्जातरूपत्सरुं च धनुर्वेदं गाण्डिवं तालमात्रम् ।&#x9;032a&lt;br&gt;&#xA;स केशवेनोह्यमानः कथं नु कर्णात्पार्थस्त्वमपैतुं समैषीः ॥&#x9;032c&lt;br&gt;&#xA;स गाण्डीवं केशवाय प्रदाय यन्ता भवेस्त्वं यदि केशवस्य ।&#x9;033a&lt;br&gt;&#xA;ततस्तरेत्केशवः कर्णमुग्रं मरुत्सस्वो वृत्रमिवात्तवज्रः ॥&#x9;033c&lt;br&gt;&#xA;मासेऽपतिष्यो यदि पञ्चमे त्वं न वा गर्भो यद्यभवः पृथायाः ।&#x9;034a&lt;br&gt;&#xA;मत्तः श्रेयान्राजपुत्रोऽभविष्यन्न ते यशः फल्गुन इत्यपेयात् ॥ ॥&#x9;034c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/072/</guid>
      <description>&lt;p&gt;अध्यायः 072&lt;/p&gt;&#xA;&lt;p&gt;युधिष्ठिरवधोद्यतमर्जुनम्प्रति कृष्णेन तत्कारणप्रश्ने तेन तन्निवेदनम् ॥ 1 ॥ कृष्णेन वधप्रतिनिधित्वेन युधिष्ठिराधिक्षेपविधानम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;युधिष्ठिरेणैवमुक्तः कौन्तेयः श्वेतवाहनः ।&#x9;001a&lt;br&gt;&#xA;असिं जग्राह सङ्क्रुद्धो जिघांसुर्भरतर्षभम् ॥&#x9;001c&lt;br&gt;&#xA;तस्य कोपं समाज्ञाय चित्तज्ञः केशवस्तदा ।&#x9;002a&lt;br&gt;&#xA;उवाच किमिदं खड्गं गृह्णास्यर्जुन शंस मे ॥&#x9;002c&lt;br&gt;&#xA;नेह पश्यामि योद्धव्यं त्वया किञ्चिद्धनञ्जय ।&#x9;003a&lt;br&gt;&#xA;नेहागता धार्तराष्ट्राः सर्वे भीमेन वारिताः ॥&#x9;003c&lt;br&gt;&#xA;उपागतोऽसि कौन्तेय राजा द्रष्टव्य इत्यसौ ।&#x9;004a&lt;br&gt;&#xA;स राजा भवता दृष्टः कुशली च युधिष्ठिरः ॥&#x9;004c&lt;br&gt;&#xA;तं दृष्ट्वा नृपशार्दूलं शार्दूलसमविक्रमम् ।&#x9;005a&lt;br&gt;&#xA;हर्षकाले च सम्प्राप्ते कस्मात्त्वां मन्युराविशत् ॥&#x9;005c&lt;br&gt;&#xA;न तं पश्यामि कौन्तेय यस्ते वध्यो भवेदिह ।&#x9;006a&lt;br&gt;&#xA;प्रहर्तुमिच्छसे कस्मात्किं वा ते चित्तविभ्रमः ॥&#x9;006c&lt;br&gt;&#xA;कस्माद्भवान्महाखड्गं परिगृह्णात्यकारणात् ॥&#x9;007ac&lt;br&gt;&#xA;तत्त्वां पृच्छामि कौन्तेय किमिदं ते चिकीर्षितम् ।&#x9;008a&lt;br&gt;&#xA;परामृशसि यत्क्रुद्धः खड्गमद्भुतविक्रम ॥&#x9;008c&lt;br&gt;&#xA;एवमुक्तः कटाक्षेण प्रेक्षमाणो युधिष्ठिरम् ।&#x9;009a&lt;br&gt;&#xA;अर्जुनः प्राह गोविन्दं क्रुद्धः सर्प इव श्वसन् ॥&#x9;009c&lt;br&gt;&#xA;अन्यस्मै देहि गाण्डीवमिति मां यः प्रचोदयेत् ।&#x9;010a&lt;br&gt;&#xA;भिन्द्यामहं तस्य शिर इत्युपांशु व्रतं मम ।&#x9;010c&lt;br&gt;&#xA;युधिष्ठिरेण तेनाहमुक्तश्चास्मि जनार्दन ॥&#x9;010e&lt;br&gt;&#xA;यदुक्तोऽहमदीनार्थं राज्ञाऽनेन यशस्विना ।&#x9;011a&lt;br&gt;&#xA;समक्षं तव गोविन्द न तत्क्षन्तुमिहोत्सहे ॥&#x9;011c&lt;br&gt;&#xA;तस्मादेनं विधिष्यामि राजानं धर्मचारिणाम् ।&#x9;012a&lt;br&gt;&#xA;प्रतिज्ञां पालयिष्यामि हत्वैनं नरसत्तमम् ॥&#x9;012c&lt;br&gt;&#xA;एतदर्थं मया खड्गो गृहीतो यदुनन्दन ।&#x9;013a&lt;br&gt;&#xA;सोऽहं युधिष्ठिरं हत्वा सत्यस्यानृण्यतां गतः ।&#x9;013c&lt;br&gt;&#xA;विशोको विज्वरश्चापि भविष्यामि जनार्दन ॥&#x9;013e&lt;br&gt;&#xA;किं वा त्वं मन्यसे प्राप्तमस्मिन्कार्य उपस्थिते ।&#x9;014a&lt;br&gt;&#xA;त्वमस्य जगतस्तात वेत्थ सर्वं गतागतम् ॥&#x9;014c&lt;br&gt;&#xA;&#39;जातस्त्वत्तो हि धर्मश्चाधर्मश्चेति परा श्रुतिः&#39; ।&#x9;015a&lt;br&gt;&#xA;तत्तथा प्रकरिष्यामि यथा मां वक्ष्यते भवान् ॥&#x9;015c&lt;br&gt;&#xA;सञ्जय उवाच ।&#x9;016&lt;br&gt;&#xA;धिग्धिगित्येव गोविन्दः पार्थमुक्त्वाब्रवीत्पुनः ॥&#x9;016ac&lt;br&gt;&#xA;कृष्ण उवाच ।&#x9;017&lt;br&gt;&#xA;इदानीं पार्थ जानामि न वृद्धाः सेवितास्त्वया ।&#x9;017a&lt;br&gt;&#xA;अकाले पुरुषव्याघ्र संरम्भं यद्भवानगात् ॥&#x9;017c&lt;br&gt;&#xA;न हि धर्मविभागज्ञैरेवं कार्यं धनञ्जय ।&#x9;018a&lt;br&gt;&#xA;यथा त्वं पाण्डवाद्येह धर्मभीरुरपण्डितः ॥&#x9;018c&lt;br&gt;&#xA;योऽकार्याणां क्रियायाश्च संयोगं नावबुध्यते ।&#x9;019a&lt;br&gt;&#xA;कार्याणामक्रियायाश्च स पार्थ पुरुषाधमः ॥&#x9;019c&lt;br&gt;&#xA;अनुसृत्य तु ये धर्मं कवयः समुपस्थिताः ।&#x9;020a&lt;br&gt;&#xA;समासविस्तरविदां न तेषां वेत्सि निश्चयम् ॥&#x9;020c&lt;br&gt;&#xA;अनिश्चयज्ञो हि नरः कार्याकार्यविनिश्चये ।&#x9;021a&lt;br&gt;&#xA;एवं स मुह्यत्यवशो यथा त्वं पार्थ मुह्यसि ॥&#x9;021c&lt;br&gt;&#xA;न हि कार्यमकार्यं वा सुखं ज्ञातुं कथञ्चन ।&#x9;022a&lt;br&gt;&#xA;श्रुतेन ज्ञायते सर्वं तच्च त्वं नावबुध्यसे ॥&#x9;022c&lt;br&gt;&#xA;अविज्ञानादिह भवान्सत्यं रक्षति धर्मवित् ।&#x9;023a&lt;br&gt;&#xA;प्राणिनां त्वं वधं पार्थ धार्मिको नावबुध्यसे ॥&#x9;023c&lt;br&gt;&#xA;प्राणिनां हि वधात्तात वृथा धर्मो मतो मम ।&#x9;024a&lt;br&gt;&#xA;अनृतं तु भवेद्वाच्यं न तु हिंसा कदाचन ॥&#x9;024c&lt;br&gt;&#xA;स कथं भ्रातरं ज्येष्ठं राजानं धर्मकोविदम् ।&#x9;025a&lt;br&gt;&#xA;हन्याद्भवान्नरश्रेष्ठ प्राकृतोऽन्यः पुमानिव ॥&#x9;025c&lt;br&gt;&#xA;अयुध्यमानस्य गुरोस्तथाऽशत्रोश्च मानद ।&#x9;026a&lt;br&gt;&#xA;पराङ्मुखस्य द्रवतः शरणं चापि गच्छतः ॥&#x9;026c&lt;br&gt;&#xA;कृताञ्जलेः प्रपन्नस्य प्रमत्तस्य तथैव च ।&#x9;027a&lt;br&gt;&#xA;न वधः पूज्यते सद्भिस्तच्च सर्वं गुरौ तव ॥&#x9;027c&lt;br&gt;&#xA;त्वया चैतद्व्रतं पार्थ बालेनेव कृतं पुरा ।&#x9;028a&lt;br&gt;&#xA;तस्मादधर्मसंयुक्तं मौर्ख्यादेव व्यवस्यसि ॥&#x9;028c&lt;br&gt;&#xA;स्वगुरुं पार्थ कस्मात्त्वं हन्तुकामोऽभिधावसि ।&#x9;029a&lt;br&gt;&#xA;असम्प्रधार्य धर्माणां गतिं सूक्ष्मां दुरत्ययाम् ॥&#x9;029c&lt;br&gt;&#xA;इदं धर्मरहस्यं च तव वक्ष्यामि पाण्डव ।&#x9;030a&lt;br&gt;&#xA;यद्ब्रूयात्तव भीष्मो वा राजा वापि युधिष्ठिरः ॥&#x9;030c&lt;br&gt;&#xA;विदुरो वा पुनः क्षत्ता गान्धारी वा यशस्विनी ।&#x9;031a&lt;br&gt;&#xA;कुन्ती वा भरतश्रेष्ठ द्रौपदी वा यशस्विनी ।&#x9;031c&lt;br&gt;&#xA;तत्ते वक्ष्यामि तत्त्वेन निबोधैतद्धनञ्जय ॥&#x9;031e&lt;br&gt;&#xA;सत्यस्य वचनं साधु न सत्याद्विद्यते परम् ।&#x9;032a&lt;br&gt;&#xA;सुदुर्विदं हि तत्त्वेन तत्सत्यमिति मे सतिः ॥&#x9;032c&lt;br&gt;&#xA;भवेत्सत्यमवक्तव्यं वक्तव्यमनृतं भवेत् ।&#x9;033a&lt;br&gt;&#xA;यत्रानृतं भवेत्सत्यं सत्यं चाप्यनृतं भवेत् ॥&#x9;033c&lt;br&gt;&#xA;विवाहकाले रतिसम्प्रयोगे प्राणात्यये सर्वधनापहारे ।&#x9;034a&lt;br&gt;&#xA;विप्रस्य चार्थे ह्यनृतं वदेत पञ्चानृतान्याहुरपातकानि ॥&#x9;034c&lt;br&gt;&#xA;सर्वस्वस्यापहारे तु वक्तव्यमनृतं भवेत् ।&#x9;035a&lt;br&gt;&#xA;तत्रानृतं भवेत्सत्यं सत्यं चाप्यनृतं भवेत् ॥&#x9;035c&lt;br&gt;&#xA;तादृशो हन्यते बालो यस्य सत्यमनिश्चितम् ।&#x9;036a&lt;br&gt;&#xA;सत्यानृते विनिश्चित्य ततो भवति धर्मवित् ॥&#x9;036c&lt;br&gt;&#xA;किमाश्चर्यं कृतप्रज्ञः पुरुषोऽपि सुदारुणः ।&#x9;037a&lt;br&gt;&#xA;सुमहत्प्राप्नुयात्पुण्यं बलाकोऽन्धवधादिव ॥&#x9;037c&lt;br&gt;&#xA;किमाश्चर्यं पुनर्मूढो धर्मकामो ह्यपण्डितः ।&#x9;038a&lt;br&gt;&#xA;सुमहत्प्राप्नुयात्पापमापगास्विव कौशिकः ॥&#x9;038c&lt;br&gt;&#xA;अर्जुन उवाच ।&#x9;039&lt;br&gt;&#xA;आचक्ष्व भगवन्नेतद्यथा विन्दाम्यहं तथा ।&#x9;039a&lt;br&gt;&#xA;बलाकस्यानुसम्बद्धं नदीनां कौशिकस्य च ॥&#x9;039c&lt;br&gt;&#xA;वासुदेव उवाच ।&#x9;040&lt;br&gt;&#xA;मृगव्याधोऽभवत्कश्चिद्बलाको नाम भारत ।&#x9;040a&lt;br&gt;&#xA;यात्रार्थं पुत्रदाराणां मृगान्हन्ति न कामतः ॥&#x9;040c&lt;br&gt;&#xA;वृद्धौ च मातापितरौ बिभर्त्यन्यांश्च संश्रितान् ।&#x9;041a&lt;br&gt;&#xA;स्वधर्मनिरतो नित्यं संविभज्यानसूयकः ॥&#x9;041c&lt;br&gt;&#xA;स कदाचिन्मृगप्रेप्सुर्नान्वविन्दन्मृगं क्वचित् ।&#x9;042a&lt;br&gt;&#xA;अथापश्यत्स पीवानं श्वापदं घ्राणचक्षुषम् ॥&#x9;042c&lt;br&gt;&#xA;अदृष्टपूर्वमपि तत्सत्वं तेन हतं तदा ।&#x9;043a&lt;br&gt;&#xA;अन्धे हते ततो व्योम्नः पुष्पवर्षं पपात च ॥&#x9;043c&lt;br&gt;&#xA;अप्सरोगीतवादित्रैर्नादितं च मनोरमम् ।&#x9;044a&lt;br&gt;&#xA;विमानमगमत्स्वर्गान्मृगव्याधनिनीषया ॥&#x9;044c&lt;br&gt;&#xA;तद्भूतं सर्वभूतानामभावाय किलार्जुन ।&#x9;045a&lt;br&gt;&#xA;तपस्तप्त्वा वरं प्राप्तं कृतमन्धं स्वयम्भुवा ॥&#x9;045c&lt;br&gt;&#xA;तद्धत्वा सर्वभूतानामभावकृतनिश्चयम् ।&#x9;046a&lt;br&gt;&#xA;बलाकोऽगात्स्वर्गलोकमेवं धर्मः सुदुर्विदः ॥&#x9;046c&lt;br&gt;&#xA;कौशिकोऽप्यभवद्विप्रस्तपस्वीनो बहुश्रुतः ।&#x9;047a&lt;br&gt;&#xA;नदीनां सङ्गमे ग्रामाददूरे स किलावसत् ॥&#x9;047c&lt;br&gt;&#xA;सत्यं मया सदा वाच्यमिति तस्याभवद्व्रतम् ।&#x9;048a&lt;br&gt;&#xA;सत्यवादीति विख्यातः स तदासीद्धनञ्जय ॥&#x9;048c&lt;br&gt;&#xA;अथ दस्युभयात्केचित्तदा तद्वनमाविशन् ।&#x9;049a&lt;br&gt;&#xA;तत्रापि दस्यवः क्रुद्धास्तानमार्गन्त यत्नतः ॥&#x9;049c&lt;br&gt;&#xA;अथ कौशिकमभ्येत्य प्रोचुस्ते सत्यवादिनम् ।&#x9;050a&lt;br&gt;&#xA;कतरेण पथा याता भगवन्निति वै जनाः ।&#x9;050c&lt;br&gt;&#xA;सत्येन पृष्टः प्रब्रूहि यदि तद्वेत्थ शंस नः ॥&#x9;050e&lt;br&gt;&#xA;श्रीकृष्ण उवाच ।&#x9;051&lt;br&gt;&#xA;सत्यस्य त्वविभागज्ञः सत्यं तेभ्यः शशंस ह ।&#x9;051a&lt;br&gt;&#xA;बहुवृक्षलतागुल्ममेतद्गहनमाश्रिताः ।&#x9;051c&lt;br&gt;&#xA;इति तान्ख्यापयामास तेभ्यस्तत्त्वं स कौशिकः ॥&#x9;051e&lt;br&gt;&#xA;ततस्ते तान्समासाद्य क्रूरा जघ्नुरिति श्रुतिः ।&#x9;052a&lt;br&gt;&#xA;ततोऽधर्मेण महता वाग्दुरुक्तेन कौशिकः ॥&#x9;052c&lt;br&gt;&#xA;गतः सुकष्टं निरयं धर्मसूक्ष्मेष्वतत्त्ववित् ।&#x9;053a&lt;br&gt;&#xA;दृष्टपूर्वश्रुतो मूढो धर्माणामविशारदः ॥&#x9;053c&lt;br&gt;&#xA;वृद्धानपृच्छन्सन्देहानन्धः श्वभ्रमिवर्च्छति ॥&#x9;054ac&lt;br&gt;&#xA;तत्र ते लक्षणोद्देशः कश्चिदेव भविष्यति ।&#x9;055a&lt;br&gt;&#xA;दुष्करं प्रतिसङ्ख्यानं कार्त्स्न्येनात्र व्यवस्थितिः ॥&#x9;055c&lt;br&gt;&#xA;सत्यं धर्म इति ह्येके वदन्ति बहवो जनाः ।&#x9;056a&lt;br&gt;&#xA;न च पार्थाभ्यसूयामि नैतत्सर्वत्र शिष्यते ॥&#x9;056c&lt;br&gt;&#xA;श्रुतिस्तु धार्या इत्येके वदन्ति बहवो जनाः ।&#x9;057a&lt;br&gt;&#xA;न त्वेतत्प्रत्यसूयामि तत्र सर्वं विधीयते ॥&#x9;057c&lt;br&gt;&#xA;यत्स्यादहिंसासंयुक्तं स धर्म इति निश्चयः ।&#x9;058a&lt;br&gt;&#xA;अहिंसार्थाय हिंस्राणां धर्मप्रवचनं कृतम् ।&#x9;058c&lt;br&gt;&#xA;धारणाद्धर्ममित्याहुर्धर्मो धारयते प्रजाः ॥&#x9;058e&lt;br&gt;&#xA;प्रभवार्थाय भूतानां धर्मप्रवचनं कृतम् ।&#x9;059a&lt;br&gt;&#xA;यस्मात्प्रभवसंयुक्तः स धर्म इति निश्चयः ॥&#x9;059c&lt;br&gt;&#xA;येऽन्यायेन जिगीषन्तो धर्मं पृच्छन्ति मानवाः ।&#x9;060a&lt;br&gt;&#xA;अकूजनेन चेन्मोक्षो नात्र कूजेत्कथञ्चन ॥&#x9;060c&lt;br&gt;&#xA;अवश्यं कूजितव्ये ह शङ्केरन्वाप्यकूजनात् ।&#x9;061a&lt;br&gt;&#xA;येऽन्यायेन जिहीर्षन्तो धर्मं पृच्छन्ति कस्यचित् ।&#x9;061c&lt;br&gt;&#xA;श्रेयस्तत्रानृतं वक्तुं सत्यादिति विनिश्चितम् ॥&#x9;061e&lt;br&gt;&#xA;प्राणात्यये विवाहे वा सर्वजात्या महाभये ।&#x9;062a&lt;br&gt;&#xA;सर्वस्वस्य च लोपे वा वक्तव्यमनृतं भवेत् ॥&#x9;062c&lt;br&gt;&#xA;अधर्मं हि न पश्यन्ति मृषोद्यं तत्र पण्डिताः ।&#x9;063a&lt;br&gt;&#xA;सर्वथाऽभिवदेत्तत्तु नानृतं स्याद्विचक्षणः ॥&#x9;063c&lt;br&gt;&#xA;यः स्तेनैः सह सम्बन्धो मुच्यते शपथादपि ।&#x9;064a&lt;br&gt;&#xA;भवेत्तत्रानृतं श्रेयः सत्यादिति विचारितम् ॥&#x9;064c&lt;br&gt;&#xA;न च तेभ्यो धनं देयं सत्यादिति कथञ्चन ।&#x9;065a&lt;br&gt;&#xA;पापेभ्योऽपि धनं दत्तं दातारमपि पीडयेत् ।&#x9;065c&lt;br&gt;&#xA;तस्माद्धर्मार्थमनृतमुक्त्वा नानृतवाग्भवेत् ॥&#x9;065e&lt;br&gt;&#xA;एष ते लक्षणोद्देशो मयोद्दिष्टो यथाविधि ।&#x9;066a&lt;br&gt;&#xA;एतज्ज्ञात्वा ब्रूहि पार्थ यदि वध्यो युधिष्ठिरः ॥&#x9;066c&lt;br&gt;&#xA;अर्जुन उवाच ।&#x9;067&lt;br&gt;&#xA;यथा ब्रूयान्महाप्राज्ञो यथा ब्रूयान्महायशाः ॥&#x9;067ac&lt;br&gt;&#xA;सुहृद्ब्रूयाद्यथाऽस्माकं तथोक्तं वचनं त्वया ।&#x9;068a&lt;br&gt;&#xA;भवान्मातृसमोऽस्माकं भवान्पितृसमोऽपि च ।&#x9;068c&lt;br&gt;&#xA;गतिश्च परमा कृष्ण त्वमेव च परायणम् ॥&#x9;068a&lt;br&gt;&#xA;न हि ते त्रिषु लोकेषु विद्यतेऽविदितं क्वचित् ।&#x9;069c&lt;br&gt;&#xA;तस्माद्भवान्परं धर्मं वेद सर्वं यथातथम् ॥&#x9;069e&lt;br&gt;&#xA;अवध्यं पाण्डवं मन्ये धर्मराजं युधिष्ठिरम् ।&#x9;070a&lt;br&gt;&#xA;अधर्मयुक्ते संयोगे ब्रूहि किञ्चिदनुग्रहम् ॥&#x9;070c&lt;br&gt;&#xA;इदं चापरमत्रैव ब्रूहि तत्त्वं विवक्षितम् ॥&#x9;071ac&lt;br&gt;&#xA;जानासि दाशार्ह मम व्रतं तु यो मां ब्रूयात्कश्चन मानुषेषु ।&#x9;072a&lt;br&gt;&#xA;अन्यस्मै त्वं गाण्डिवं देहि पार्थ यो मत्तोऽस्त्रे वीर्यतो वा विशिष्टः ॥&#x9;072c&lt;br&gt;&#xA;हन्यामहं केशव तं प्रसह्य भीमो हन्यात्तूवरकेति चोक्तः ।&#x9;073a&lt;br&gt;&#xA;तन्मां राजा ह्युक्तवांस्ते समक्षं धनुर्देहीत्यसकृद्वृष्णिवीरे ॥&#x9;073c&lt;br&gt;&#xA;तं हन्यां चेत्केशव जीवलोके स्थाता नाहं कालमप्यल्पमात्रम् ।&#x9;074a&lt;br&gt;&#xA;ध्यात्वा नूनं ह्येनसा चापि मुक्तो वधं राज्ञो भ्रष्टवीर्यो विचेताः ॥&#x9;074c&lt;br&gt;&#xA;यथा प्रतिज्ञा मम लोकबुद्धौ भवेत्सत्या धर्मभृतां वरिष्ठ ।&#x9;075a&lt;br&gt;&#xA;यथा जीवत्पाण्डवोऽहं च कृष्ण तथा बुद्धिं दातुमप्यर्हसि त्वम् ॥&#x9;075c&lt;br&gt;&#xA;वासुदेव उवाच ।&#x9;076&lt;br&gt;&#xA;राजा श्रान्तो विक्षतो दुःखितश्च कर्णेन सङ्ख्ये निशितैर्बाणसङ्घैः ।&#x9;076a&lt;br&gt;&#xA;यश्चानिशं सूतपुत्रेण वीर शरैर्भृशं ताडितो युध्यमानः ॥&#x9;076c&lt;br&gt;&#xA;अतस्त्वमेतेन सरोषमुक्तो दुःखान्वितेनेदमयुक्तरूपम् ।&#x9;077a&lt;br&gt;&#xA;अकोपितो ह्येष यदि स्म सङ्ख्ये कर्णं न हन्यादिति चाब्रवीत्सः ॥&#x9;077c&lt;br&gt;&#xA;जानाति तं पाण्डव एष चापि पापं लोके कर्णमसह्यमन्यैः ।&#x9;078a&lt;br&gt;&#xA;ततस्त्वमुक्तो भृशरोषितेन राज्ञा समक्षं परुषाणि पार्थ ॥&#x9;078c&lt;br&gt;&#xA;नित्योद्युक्ते सततं चाप्रसह्ये कर्णे द्यूतं ह्यद्य रणे निबद्धम् ।&#x9;079a&lt;br&gt;&#xA;तस्मिन्हते कुरवो निर्जिताः स्युरेवं बुद्धिः पार्थिवे धर्मपुत्रे ॥&#x9;079c&lt;br&gt;&#xA;ततो वधं नार्हति धर्मपुत्रस्त्वया प्रतिज्ञाऽर्जुन पालनीया ।&#x9;080a&lt;br&gt;&#xA;जीवन्नयं येन मृतो भवेद्धि तन्मे निबोधेह तवानुरूपम् ॥&#x9;080c&lt;br&gt;&#xA;यदा मानं लभते माननार्हस्तदा स वै जीवति जीवलोके ।&#x9;081a&lt;br&gt;&#xA;यदाऽवमानं लभते महान्तं तदा जीवन्मृत इत्युच्यते सः ॥&#x9;081c&lt;br&gt;&#xA;सम्मानितः पार्थिवोऽयं सदैव त्वया च भीमेन तथा यमाभ्याम् ।&#x9;082a&lt;br&gt;&#xA;वृद्धैश्च लोके पुरुषैश्च शूरैस्तस्यापमानं कलया प्रयुङ्क्ष्व ॥&#x9;082c&lt;br&gt;&#xA;त्वमित्यत्रभवन्तं हि ब्रूहि पार्थ युधिष्ठिरम् ।&#x9;083a&lt;br&gt;&#xA;त्वमित्युक्तो हि निहतो गुरुर्भवति भारत ॥&#x9;083c&lt;br&gt;&#xA;एवमाचर कौन्तेय धर्मराजे युधिष्ठिरे ।&#x9;084a&lt;br&gt;&#xA;अधर्मयुक्तं संयोगं कुरुष्वैनं कुरूद्वह ॥&#x9;084c&lt;br&gt;&#xA;अथर्वाङ्गिरसी ह्येषा श्रुतीनामुत्तमा श्रुतिः ।&#x9;085a&lt;br&gt;&#xA;अविचार्यैव कार्यैषा श्रेयस्कामैर्नरैः सदा ॥&#x9;085c&lt;br&gt;&#xA;अवधेन वधः प्रोक्तो यद्गुरुस्त्वमिति प्रभुः ।&#x9;086a&lt;br&gt;&#xA;तद्ब्रूहि त्वं यन्मयोक्तं धर्मराजस्य धर्मवित् ॥&#x9;086c&lt;br&gt;&#xA;यदा ह्ययं पाण्डव धर्मराजस्त्वत्तोऽयुक्तं लप्स्यते चैव साधु ।&#x9;087a&lt;br&gt;&#xA;ततोऽस्य पादावभिवाद्य पश्चाच्छ्रेयो ब्रूयात्सान्त्वयुक्तं हितं च ॥&#x9;087c&lt;br&gt;&#xA;भ्राता प्राज्ञस्तव कोपं न जातु कुर्याद्राजा धर्ममार्गानुसारी ।&#x9;088a&lt;br&gt;&#xA;मुक्तोऽनृताद्भातृवधाच्च पापाद्धृष्टः कर्णं त्वं जहि पार्थ पश्चात् ॥ ॥&#x9;088c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/073/</guid>
      <description>&lt;p&gt;अध्यायः 073&lt;/p&gt;&#xA;&lt;p&gt;युधिष्ठिराधिक्षेपादात्मवधोद्यतं पार्थं प्रति कृष्णेन तत्प्रतिनिधितया आत्मप्रशंसनचोदना ॥ 1 ॥ अर्जुनेनात्मप्रशंसनानन्तरं युधिष्ठिरक्षमापनम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;इत्येवमुक्तस्तु जनार्दनेन पार्थः प्रशस्याथ सुहृद्वचस्तत् ।&#x9;001a&lt;br&gt;&#xA;ततोऽब्रवीदर्जुनो धर्मराजमनुक्तपूर्वं परुषं प्रसह्य ॥&#x9;001c&lt;br&gt;&#xA;मा त्वं राजन्व्याहरस्वाद्य पापं त्वं तिष्ठसि क्रोशमात्रे व्यपेत्य ।&#x9;002a&lt;br&gt;&#xA;भीमस्तु मामर्हति गर्हणाय यो युध्यते सर्वलोकप्रवीरैः ॥&#x9;002c&lt;br&gt;&#xA;काले हि शत्रून्परिपीड्य वीरो हत्वा प्रवीरान्वसुधाधिपानाम् ।&#x9;003a&lt;br&gt;&#xA;रथप्रधानोत्तमनागमुख्या युधिप्रवीरा निहताश्च शूराः ॥&#x9;003c&lt;br&gt;&#xA;सुदुष्करं कर्म करोति भीमः कर्तुं यथा नार्हति कश्चिदन्यः ।&#x9;004a&lt;br&gt;&#xA;रथादवस्कन्द्य गदां परामृशंस्तथा रणे हन्ति तथैव वारणान् ॥&#x9;004c&lt;br&gt;&#xA;स कुञ्जराणामधिकं सहस्रं हत्वा नदंस्तुमुलं सिंहनादम् ।&#x9;005a&lt;br&gt;&#xA;काम्भोजवानायुजपार्वतीयानीहामृगाभान्विनिहत्य वाजिनः ॥&#x9;005c&lt;br&gt;&#xA;महारथान्द्विरदाञ्शैलकल्पान्सहेत यः कुञ्जरान्वध्यमानान् ।&#x9;006a&lt;br&gt;&#xA;असौ भीमो धार्तराष्ट्रेषु मग्नः स मामुपालब्धुमरिन्दमोऽर्हति ॥&#x9;006c&lt;br&gt;&#xA;वरासिना चाथ नराश्वकुञ्जरांस्तथा रथाङ्गैर्धनुषा च हन्त्यरीन् ।&#x9;007a&lt;br&gt;&#xA;प्रमृद्य पद्भ्यामहितांस्तु हन्ति पुनश्च दोर्भ्यां शतमन्युविक्रमः ॥&#x9;007c&lt;br&gt;&#xA;महाबलो वैश्रवणान्तकोपमः प्रसह्य हर्ता द्विषतां यशांसि ।&#x9;008a&lt;br&gt;&#xA;स भीमसेनोऽर्हति गर्हणाय न त्वं नित्यं रक्ष्यमाणः सुहृद्भिः ॥&#x9;008c&lt;br&gt;&#xA;कलिङ्गवङ्गाङ्गनिषादमागधान्सदा महाशैलवलाहकोपमान् ।&#x9;009a&lt;br&gt;&#xA;निहन्ति यः शत्रुगणाननेकशः स मां हि वक्तुं प्रभवत्यमानगसम् ॥&#x9;009c&lt;br&gt;&#xA;संयुक्तमास्थाय रथं हि काले धनुर्विधून्वञ्छरपूर्णमुष्टिः ।&#x9;010a&lt;br&gt;&#xA;सृजेच्च यो बाणसङ्घान्परेषु महाबलो मेघ इवाम्बुधाराः ॥&#x9;010c&lt;br&gt;&#xA;शतान्यष्टौ वारणानामदर्शयद्विशातितैः कुम्भघटाग्रहस्तैः ।&#x9;011a&lt;br&gt;&#xA;यो भीमसेनो निहतारिसङ्घः स मामुपालब्धुमरिन्दमोऽर्हति ॥&#x9;011c&lt;br&gt;&#xA;रथाश्च नागाश्च हयाश्च राजन्भीमेनाजौ निहताः सङ्घशोऽद्य ।&#x9;012a&lt;br&gt;&#xA;राजानश्च बहवो महाबलाः स मामुपालब्धुमरिन्दमोऽर्हति ॥&#x9;012c&lt;br&gt;&#xA;धृतराष्ट्रपुत्रा बलिनश्च येन महाबला निहताः प्रायशो वै ।&#x9;013a&lt;br&gt;&#xA;शूरो युद्धे ह्यप्रतिवार्यवीर्यः स मामुपालब्धुमरिन्दमोऽर्हति ॥&#x9;013c&lt;br&gt;&#xA;प्रतापयंस्तद्बलमुग्ररूपं योऽसौ रणे धार्तराष्ट्रस्य वीरः ।&#x9;014a&lt;br&gt;&#xA;एकः सहेताप्रतिसह्यपौरुषस्तेनास्मि वाच्यो न त्वया वै कदाचित् ॥&#x9;014c&lt;br&gt;&#xA;महारथा यत्र यत्रैव युद्धे भिन्दन्ति सैन्यं तव कामतोऽद्य ।&#x9;015a&lt;br&gt;&#xA;तत्रैव तत्रैव रणे महात्मा दृढं भीमः परसङ्घानमृद्नात् ॥&#x9;015c&lt;br&gt;&#xA;तेनास्मि वाच्यो न त्वया हं कदाचिन्मा मा वोचः क्रूरमिहाद्य पार्थ ।&#x9;016a&lt;br&gt;&#xA;नास्मद्विधो वै भवता तु वाच्यो यथा भवान्सर्वलोकस्य वाच्यः ॥&#x9;016c&lt;br&gt;&#xA;एवं हि मा ते ब्रुवतो नरेन्द्र कथं न दीर्येच्छतधाऽद्य जिह्वा ।&#x9;017a&lt;br&gt;&#xA;अहो बतेदं सुनृशंसरूपं कामादवोचस्त्वमिहाद्य यद्वै ॥&#x9;017c&lt;br&gt;&#xA;बलं न वाधिष्ठितं सत्तमानां यत्क्षत्रियाणां बहुलं वदन्ति ।&#x9;018a&lt;br&gt;&#xA;त्वं चाबलो भारत निष्ठुरोऽसि त्वमेव मां वेत्सि यथाविधोऽहम् ॥&#x9;018c&lt;br&gt;&#xA;नकुलेन राजन्गजवाजियोधा हताश्च वीराः सहसा समेत्य ।&#x9;019a&lt;br&gt;&#xA;त्यक्त्वा प्राणान्समरे युद्धकाङ्क्षी स मामुपालब्धुमरिन्दमोऽर्हति ॥&#x9;019c&lt;br&gt;&#xA;कृतं कर्म सहदेवेन दुष्करं यो युध्यते परसैन्यावमर्दी ।&#x9;020a&lt;br&gt;&#xA;न चाब्रवीत्किञ्चिदिहागतो बली पश्यान्तरं तस्य चेवात्मनश्च ॥&#x9;020c&lt;br&gt;&#xA;धृष्टद्युम्नः सात्यकिर्द्रौपदेया युधामन्युश्चोत्तमौजाः शिखण्डी ।&#x9;021a&lt;br&gt;&#xA;एतेऽद्य युधि सम्प्रपीडितास्ते मामुलपालब्धुमर्हन्ति न त्वम् ॥&#x9;021c&lt;br&gt;&#xA;त्वन्मूलमस्माभिरिदं हि वैरं प्राप्तं तथा व्यसनं चातिघोरम् ।&#x9;022a&lt;br&gt;&#xA;द्यूतप्रमत्तेन कृतं त्वयाऽसकृत्कस्मादुपालब्धुमिहार्हसि त्वम् ॥&#x9;022c&lt;br&gt;&#xA;त्वमेव राजन्सततं प्रमत्तस्त्वमेव मूढो भारतानामसाधुः ।&#x9;023a&lt;br&gt;&#xA;त्वां प्राप्य राज्यं च विनष्टमेतत्प्राप्ता महत्पाण्डवाश्चापि दास्यम् ॥&#x9;023c&lt;br&gt;&#xA;त्वत्तः कृतोऽस्मकद्वनवासदुःखं राज्यस्य नाशो ह्यभिमन्योश्च घोरः ।&#x9;024a&lt;br&gt;&#xA;आत्मानमेवं सुनृशंसरूपं ज्ञात्वा किमर्थं गर्हसे माद्य वीर ॥&#x9;024c&lt;br&gt;&#xA;लज्जस्व राजन्यदि तेऽस्ति लज्जा तूष्णीम्भूतः पश्य सर्वं कृतघ्नः ।&#x9;025a&lt;br&gt;&#xA;भीमो नित्यं समरस्य कर्ता दर्पस्य भेत्ता पुनरेव नित्यम् ॥&#x9;025c&lt;br&gt;&#xA;स्वयं ह्यशक्तेन नरेन्द्र युद्धे नरेण कार्या सततं क्षमैव ।&#x9;026a&lt;br&gt;&#xA;बलं हि वाचि द्विजसत्तमानां क्षात्रं द्विजा बाहुबलं वदन्ति ॥&#x9;026c&lt;br&gt;&#xA;त्वं वाग्बलो भारत निष्ठुरोऽसि त्वमेव मां वेत्सि यथाविधोऽहम् ।&#x9;027a&lt;br&gt;&#xA;घटामि नित्यं तव कर्तुमिष्टं दारैः सुतैर्जीवितेनात्मना च ॥&#x9;027c&lt;br&gt;&#xA;एवञ्च मां वाक्छलाकैर्हिनत्सि त्वत्तः सुखं न वयं विद्म किञ्चित् ।&#x9;028a&lt;br&gt;&#xA;मा मामवंस्था द्रौपदीतल्पसंस्थो महारथान्प्रतिहन्मि त्वदर्थे ॥&#x9;028c&lt;br&gt;&#xA;सर्वातिशङ्की भवसि प्रमत्तस्त्वत्तः सुखं नाभिजानामि किञ्चित् ।&#x9;029a&lt;br&gt;&#xA;प्रोक्तः स्वयं सत्यसन्धेन मृत्युस्तव प्रियार्थं नरदेव युद्धे ॥&#x9;029c&lt;br&gt;&#xA;शिखण्डिनाम्ना प्रधने तवार्थे मयाभिगुप्तेन हतश्च भीष्मः ।&#x9;030a&lt;br&gt;&#xA;द्रोणो हतो यः सततोपकारी धृष्टद्युम्नेन स्यन्दनाद्विप्रकृष्टः ॥&#x9;030c&lt;br&gt;&#xA;द्रौणिश्च रुद्धः सगणो महात्मा तथापि ते वै वचनं नृशंसवत् ।&#x9;031a&lt;br&gt;&#xA;दुःखं प्रियं ते नरदेव कर्तुं यस्य प्रियं ते न करोम्यहं वै ॥&#x9;031c&lt;br&gt;&#xA;न मुच्यते वै दिवि चेह यः पुमान्यस्ते मदन्योऽप्रियमारभेत ।&#x9;032a&lt;br&gt;&#xA;न चाभिनन्दामि तथाहि राज्यं यतस्त्वमक्षेषु दृढं प्रसक्तः ॥&#x9;032c&lt;br&gt;&#xA;स्वयं कृतं पापमनार्यजुष्टमस्माभिराजौ व्यसनं तितीर्षसि ।&#x9;033a&lt;br&gt;&#xA;अक्षेषु दोषा बहवो विधर्म्याः श्रुतास्त्वया सहदेवोऽब्रवीद्यान् ॥&#x9;033c&lt;br&gt;&#xA;तान्नेच्छसि त्यक्तुमनार्यजुष्टान्घोरे स्म सर्वे निरये त्वयाऽस्ताः ।&#x9;034a&lt;br&gt;&#xA;त्वं देविता त्वत्कृते राज्यनाशस्त्वत्सम्भवं व्यसनं नो नरेन्द्र ॥&#x9;034c&lt;br&gt;&#xA;मास्मान्क्रूरैर्वाक्प्रतोदैस्तुदस्त्वं भूयो राजन्कोपयस्यल्पबुद्ध्या ॥&#x9;035ac&lt;br&gt;&#xA;सञ्जय उवाच ।&#x9;036&lt;br&gt;&#xA;एता वाचः परुषाः सव्यसाची स्थिरप्रतिज्ञः श्रावयित्वा नरेन्द्रम् ।&#x9;036a&lt;br&gt;&#xA;विनिःश्वसञ्ज्येष्ठमनिष्टमुक्त्वा ततस्तु कोशादसिमुद्बबर्ह ॥&#x9;036c&lt;br&gt;&#xA;तमाह कृष्णः किमिदं पुनर्भवान्विकोशमाकाशनिभं करोत्यसिम् ।&#x9;037a&lt;br&gt;&#xA;प्रब्रूहि सत्यं पुनरुत्तरं सखे वचः प्रवक्ष्याभि तवार्थसिद्धये ॥&#x9;037c&lt;br&gt;&#xA;इतीव पृष्टः पुरुषोत्तमेन सुदुःखितः केशवमाह पार्थः ।&#x9;038a&lt;br&gt;&#xA;अहं हनिष्ये स्वशरीरमेतत्प्रसह्य येनाहितमुक्तवान्गुरुम् ॥&#x9;038c&lt;br&gt;&#xA;निशम्य तत्पार्थवचोऽब्रवीदिदं जनार्दनो धर्मभृतां वरिष्ठः ।&#x9;039a&lt;br&gt;&#xA;प्रब्रूहि पार्थ स्वगुणानिहात्मनस्ततो हतात्मा भवसीति निश्चयः ॥&#x9;039c&lt;br&gt;&#xA;तथा तु कृष्णस्य वचो निशम्य ततोऽर्जुनः प्राह धनुः प्रगृह्य ।&#x9;040a&lt;br&gt;&#xA;युधिष्ठिरं धर्मभृतां वरिष्ठं शृणुष्व राजन्निति दुर्वचः स्वयम् ॥&#x9;040c&lt;br&gt;&#xA;अर्जुन उवाच ।&#x9;041&lt;br&gt;&#xA;न मादृशोऽन्यो नरदेव विद्यते धनुर्धरो देवमृते पिनाकिनम् ।&#x9;041a&lt;br&gt;&#xA;अहं हि तेनानुमतो महात्मना क्षणेन हन्यां सचराचरं जगत् ॥&#x9;041c&lt;br&gt;&#xA;मया हि राजन्सदिगीश्वरा दिशो विजित्य सर्वा भवतः कृता वशे ।&#x9;042a&lt;br&gt;&#xA;स राजसूयश्च समाप्तदक्षिणः सभा च दिव्या भवतो ममौजसा ॥&#x9;042c&lt;br&gt;&#xA;पाणी पृषत्कालिखिताविमौ पुनर्धनुश्च सव्ये विततं सबाणम् ।&#x9;043a&lt;br&gt;&#xA;पादौ च मे लक्षणतः प्रशस्तौ न मादृशं युद्धगतं जयन्ति ॥&#x9;043c&lt;br&gt;&#xA;हता उदीच्या निहताः प्रतीच्याः प्राच्या निरस्ता दाक्षिणात्या विशस्ताः ।&#x9;044a&lt;br&gt;&#xA;संशप्तकानां किञ्चिदेवावशिष्टं सर्वस्य लोकस्य हतं मयाऽर्धम् ॥&#x9;044c&lt;br&gt;&#xA;शेते मया निहता शत्रुसेना छिन्नैर्गात्रैर्भूमितले स्खलन्ती ।&#x9;045a&lt;br&gt;&#xA;अनस्त्रज्ञान्नैव निहन्मि चास्त्रैस्तस्मान्न भस्मैव करोमि लोकान् ॥&#x9;045c&lt;br&gt;&#xA;जैत्रं रथं भीममास्थाय कृष्ण यावच्छीघ्रं सूतपुत्रं निहन्तुम् ।&#x9;046a&lt;br&gt;&#xA;राजा भवत्वद्य सुनिर्वृतोऽयं कर्णं रणे नाशयितास्मि बाणैः ॥&#x9;046c&lt;br&gt;&#xA;इत्येवमुक्त्वा पुनराह पार्थो युधिष्ठिरं धर्मभृतां वरिष्ठम् ।&#x9;047a&lt;br&gt;&#xA;अद्यापुत्रा सूतमाता भवित्री कुन्ती वाथो वा मया तेन वापि ।&#x9;047c&lt;br&gt;&#xA;सत्यं वदाम्यद्य न कर्णमाजौ शरैरहत्वा कवचं विमोक्ष्ये ॥&#x9;047e&lt;br&gt;&#xA;सञ्जय उवाच ।&#x9;048&lt;br&gt;&#xA;इत्येवमुक्त्वा पुनरेव पार्थो युधिष्ठिरं धर्मभृतां वरिष्ठम् ।&#x9;048a&lt;br&gt;&#xA;विमुच्य शस्त्राणि धनुर्विसृज्य कोशे च खड्गं विनिधाय तूर्णम् ॥&#x9;048c&lt;br&gt;&#xA;स व्रीडया नम्रशिराः किरीटी युधिष्ठिरं प्राञ्जलिरभ्युवाच ।&#x9;049a&lt;br&gt;&#xA;प्रसीद राजन्क्षम यन्मयोक्तं काले भवान्वेत्स्यति तन्नमस्ते ॥&#x9;049c&lt;br&gt;&#xA;ततस्तु पादावुपगृह्य पार्थः समुत्थितो दीप्ततेजाः किरीटि ।&#x9;050a&lt;br&gt;&#xA;प्रसाद्य राजानममित्रसाहं स्थितोऽब्रवीच्चैनमभिप्रतप्तम् ॥&#x9;050c&lt;br&gt;&#xA;याम्येष भीमं समराद्विमोक्तुं सर्वात्मना सूतपुत्रं च हन्तुम् ।&#x9;051a&lt;br&gt;&#xA;भवत्प्रियार्थं मम जीवितं हि ब्रवीमि सत्यं तदवेहि राजन् ॥&#x9;051c&lt;br&gt;&#xA;नेदं चिरात्क्षिप्रमिदं भविष्यदावर्ततेऽसावभियामि चैनम् ।&#x9;052a&lt;br&gt;&#xA;अद्याप्यपुत्रा तेन हतेन राधा कुन्ती मया वा तदिदं विद्धि राजन् ॥ ॥&#x9;052c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/074/</guid>
      <description>&lt;p&gt;अध्यायः 074&lt;/p&gt;&#xA;&lt;p&gt;अर्जुनकृतावमानाद्वनं यियासोर्युधिष्ठिरस्य कृष्णेन परिसान्त्वनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;एतच्छ्रुत्वा पाण्डवो धर्मराजो भ्रातुर्वाक्यं परुषं फल्गुनस्य ।&#x9;001a&lt;br&gt;&#xA;उत्थाय तस्माच्छयनादुवाच पार्थं ततो दुःखपरीतचेताः ॥&#x9;001c&lt;br&gt;&#xA;कृतं मया पार्थ न साधुकर्म येन प्राप्तं व्यसनं वः सुघोरम् ।&#x9;002a&lt;br&gt;&#xA;तस्माच्छिरश्छिन्धि ममैतदद्य कुलान्तकस्याधमपूरुषस्य ॥&#x9;002c&lt;br&gt;&#xA;पापस्य पाप्मोपहतस्य वीर विमूढबुद्धेरलसस्य भीरोः ।&#x9;003a&lt;br&gt;&#xA;वृद्धावमन्तुः परुषत्य चैव किं ते चिरं मामनुसृत्य रूक्षम् ॥&#x9;003c&lt;br&gt;&#xA;गच्छाम्यहं वनमद्यैव पापः सुखं भवान्वर्ततां मद्विहीनः ।&#x9;004a&lt;br&gt;&#xA;योग्यो राजा भीमसेनो महात्मा क्लीबस्य किं वा मम राज्यकृत्यम् ॥&#x9;004c&lt;br&gt;&#xA;न चापि शक्तः परुषाणि सोढुं पुनस्तवेमानि रुषान्वितस्य ।&#x9;005a&lt;br&gt;&#xA;भीमोऽस्तु राजा मम जीवितेन न कार्यमद्यावमतस्य वीर ॥&#x9;005c&lt;br&gt;&#xA;इत्येवमुक्त्वा सहसोत्पपात रुषान्वितस्तच्छयनं विहाय ।&#x9;006a&lt;br&gt;&#xA;इयेष निर्गन्तुमथो वनाय तं वासुदेवः प्रणतोऽभ्युवाच ॥&#x9;006c&lt;br&gt;&#xA;न राजन्विदितं तत्ते यथा गाण्डीवधन्वनः ।&#x9;007a&lt;br&gt;&#xA;प्रतिज्ञा सत्यसन्धस्य गाण्डीवं प्रति विश्रुता ॥&#x9;007c&lt;br&gt;&#xA;ब्रूयाद्य एनं गाण्डीवं देह्यन्यस्मै त्वमित्युत ।&#x9;008a&lt;br&gt;&#xA;वध्योऽस्य स पुमाल्ँलोके त्वया चोक्तोयमीदृशम् ॥&#x9;008c&lt;br&gt;&#xA;ततः सत्यां प्रतिज्ञां तां पार्थेन प्रतिरक्षता ।&#x9;009a&lt;br&gt;&#xA;मच्छन्दादवमानोऽयं कृतस्तव महीपते ॥&#x9;009c&lt;br&gt;&#xA;गुरूणामवमानो हि वध इत्यभिधीयते ।&#x9;010a&lt;br&gt;&#xA;तस्मात्क्षम महाबाहो मम पार्थस्य चोभयोः ॥&#x9;010c&lt;br&gt;&#xA;व्यतिक्रममिमं राजन्सत्यसंरक्षणं प्रति ।&#x9;011a&lt;br&gt;&#xA;शरणं त्वां महाराज प्रतिपन्नावुभावपि ॥&#x9;011c&lt;br&gt;&#xA;क्षन्तुमर्हसि मे राजन्प्रणतस्याभियाचतः ।&#x9;012a&lt;br&gt;&#xA;राधेयस्याद्य पापस्य भूमिः पास्यति शोणितम् ॥&#x9;012c&lt;br&gt;&#xA;सत्यं ते प्रतिजानामि हतं विद्ध्यद्य सूतजम् ।&#x9;013a&lt;br&gt;&#xA;यस्येच्छसि वधं तस्य गतमेवाद्य जिवीतम् ॥&#x9;013c&lt;br&gt;&#xA;इति कृष्णवचः श्रुत्वा धर्मराजो युधिष्ठिरः ।&#x9;014a&lt;br&gt;&#xA;ससम्भ्रमं हृषीकेशमुत्थाप्य प्रणतं तदा ।&#x9;014c&lt;br&gt;&#xA;कृताञ्जलिमुवाचेदं वाक्यं यत्समनन्तरम् ॥&#x9;014e&lt;br&gt;&#xA;एवमेव यथात्थ त्वमस्त्येषोऽतिक्रमो मम ।&#x9;015a&lt;br&gt;&#xA;अनुनीतोऽस्मि गोविन्द तारितश्चास्मि माधव ॥&#x9;015c&lt;br&gt;&#xA;मोचिता व्यसनाद्धोराद्वयमद्य त्वयाच्युत ।&#x9;016a&lt;br&gt;&#xA;भवन्तं नावमासाद्य ह्यावां व्यसनसागरात् ।&#x9;016c&lt;br&gt;&#xA;घोरादद्य समुत्तीर्णावुभावज्ञानमोहितौ ॥&#x9;016e&lt;br&gt;&#xA;त्वद्बुद्धिप्लवमासाद्य दुःखशोकार्णवाद्वयम् ।&#x9;017a&lt;br&gt;&#xA;समुत्तीर्णाः सहामात्याः सनाथाः स्म त्वयाच्युत ॥ ॥&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/075/</guid>
      <description>&lt;p&gt;अध्यायः 075&lt;/p&gt;&#xA;&lt;p&gt;अर्जुनेन स्वावमानितस्य युधिष्ठिरस्य प्रसादनम् ॥ 1 ॥ अर्जुनेन युधिष्टिराग्रे कर्णवधप्रतिज्ञानम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;इति स्म कृष्णवचनात्प्रत्युच्चार्य युधिष्ठिरम् ।&#x9;001a&lt;br&gt;&#xA;बभूव विमनाः पार्थः किञ्चित्कृत्वेव पातकम् ॥&#x9;001c&lt;br&gt;&#xA;ततोऽब्रवीद्वासुदेवः प्रहसन्निव पाण्डवम् ।&#x9;002a&lt;br&gt;&#xA;कथं नाम भवेदेतद्यदि त्वं पार्थ धर्मजम् ॥&#x9;002c&lt;br&gt;&#xA;असिना तीक्ष्णधारेण हन्या धर्मे व्यस्थितम् ।&#x9;003a&lt;br&gt;&#xA;त्वमित्युक्त्वाथ राजानमेवं कश्मलमाविशः ॥&#x9;003c&lt;br&gt;&#xA;हत्वा तु नृपतिं पार्थ करिष्यसि किमुत्तरम् ।&#x9;004a&lt;br&gt;&#xA;एवं हि दुर्विदो धर्मो मन्दप्रज्ञैर्विशेषतः ॥&#x9;004c&lt;br&gt;&#xA;स भवान्धर्मभीरुत्वाद्ध्रुवं यायान्महत्तमः ।&#x9;005a&lt;br&gt;&#xA;नरकं घोररूपं च भ्रातुर्ज्येष्ठस्य वै वधात् ॥&#x9;005c&lt;br&gt;&#xA;स त्वं धर्मभृतां श्रेष्ठं राजानं धर्मसंहितम् ।&#x9;006a&lt;br&gt;&#xA;प्रसादय कुरुश्रेष्ठमेतदत्र मतं मम ॥&#x9;006c&lt;br&gt;&#xA;प्रसाद्य भक्त्या राजानं प्रीते चैव युधिष्ठिरे ।&#x9;007a&lt;br&gt;&#xA;प्रयावस्त्वरितौ योद्धुं सूतपुत्ररथं प्रति ॥&#x9;007c&lt;br&gt;&#xA;हत्वा तु समरे कर्णं त्वमद्य निशितैः शरैः ।&#x9;008a&lt;br&gt;&#xA;विपुलां प्रीतिमाधत्स्व धर्मपुत्रस्य मानद ॥&#x9;008c&lt;br&gt;&#xA;एतदत्र महाबाहो प्राप्तकालं मतं मम ।&#x9;009a&lt;br&gt;&#xA;एवं कृते कृतं चैव तव कार्यं भविष्यति ॥&#x9;009c&lt;br&gt;&#xA;सञ्जय उवाच ।&#x9;010&lt;br&gt;&#xA;ततोऽर्जुनो महाराज लज्जया वै समन्वितः ।&#x9;010a&lt;br&gt;&#xA;धर्मराजस्य चरणौ प्रपद्य शिरसा नतः ॥&#x9;010c&lt;br&gt;&#xA;उवाच भरतश्रेष्ठं प्रसीदेति पुनः पुनः ।&#x9;011a&lt;br&gt;&#xA;क्षमस्व राजन्यत्प्रोक्तस्त्वं मया धर्मभीरुणा ॥&#x9;011c&lt;br&gt;&#xA;पादयोः पतितं दृष्ट्वा धर्मराजो युधिष्ठिरः ।&#x9;012a&lt;br&gt;&#xA;धनञ्जयममित्रघ्नं रुदन्तं भरतर्षभम् ॥&#x9;012c&lt;br&gt;&#xA;उत्थाप्य भ्रातरं राजा धर्मराजो धनञ्जयम् ।&#x9;013a&lt;br&gt;&#xA;समाश्लिष्य च सस्नेहं प्ररुरोद महीपतिः ॥&#x9;013c&lt;br&gt;&#xA;रुदित्वा सुचिरं कालं भ्रातरौ सुमहाद्युती ।&#x9;014a&lt;br&gt;&#xA;कृतशौचौ महाराज प्रीतिमन्तौ बभूवतुः ॥&#x9;014c&lt;br&gt;&#xA;तत आश्लिष्य तं प्रेम्णा मूर्ध्नि चाघ्राय पाण्डवः ।&#x9;015a&lt;br&gt;&#xA;प्रीत्या परमया युक्तो विस्मयंश्च पुनःपुनः ।&#x9;015c&lt;br&gt;&#xA;अब्रवीत्तं महेष्वासं धर्मराजो धनञ्जयम् ॥&#x9;015e&lt;br&gt;&#xA;कर्णेन मे महाबाहो सर्वसैन्यस्य पश्यतः ।&#x9;016a&lt;br&gt;&#xA;कवचं च ध्वजं चैव धनुः शक्तिर्हयाः शराः ।&#x9;016c&lt;br&gt;&#xA;शरैः कृत्ता महेष्वास यतमानस्य संयुगे ॥&#x9;016e&lt;br&gt;&#xA;सोऽहं दृष्ट्वा रणे तस्य कर्ण कर्णस्य फल्गुन ।&#x9;017a&lt;br&gt;&#xA;व्यवसीदामि दुःखेन न तु मे जीवितं प्रियम् ॥&#x9;017c&lt;br&gt;&#xA;न चेदद्य हि तं वीरं निहनिष्यसि संयुगे ।&#x9;018a&lt;br&gt;&#xA;प्राणानेव परित्यक्ष्ये जीवितार्थो हि को मम ॥&#x9;018c&lt;br&gt;&#xA;एवमुक्तः प्रत्युवाच विजयो भरतर्षभ ॥&#x9;019ac&lt;br&gt;&#xA;सत्येन ते शपे राजंस्त्वत्पादेन तथैव च ।&#x9;020a&lt;br&gt;&#xA;भीमेन च नरश्रेष्ठ यमाभ्यां च महीपते ॥&#x9;020c&lt;br&gt;&#xA;&#39;अहमेनं नरश्रेष्ठ सामात्यं च महीपते&#39; ।&#x9;021a&lt;br&gt;&#xA;यथाद्य समरे कर्णं हनिष्यामि हतोपि वा ।&#x9;021c&lt;br&gt;&#xA;महीतले पतिष्यामि सत्येनायुधमालभे ॥&#x9;021e&lt;br&gt;&#xA;एवमाभाष्य राजानमब्रवीन्माधवं वचः ।&#x9;022a&lt;br&gt;&#xA;अद्य कर्णं रणे कृष्ण सूदयिष्ये न संशयः ।&#x9;022c&lt;br&gt;&#xA;त्वमनुध्याहि भद्रं ते वधं तस्य दुरात्मनः ॥&#x9;022e&lt;br&gt;&#xA;एवमुक्तोऽब्रवीत्पार्थं केशवो राजसत्तम ।&#x9;023a&lt;br&gt;&#xA;शक्तोऽसि भरतश्रेष्ठ यत्नं कर्तुं यदात्थ माम् ॥&#x9;023c&lt;br&gt;&#xA;एष चापि हि मे कामो नित्यमेव महारथ ।&#x9;024a&lt;br&gt;&#xA;कथं भवान्रणे कर्णं निहन्यादिति सत्तम ॥&#x9;024c&lt;br&gt;&#xA;एवमुक्तस्ततो राजन्पार्थो वचनमब्रवीत् ।&#x9;025a&lt;br&gt;&#xA;हन्यते द्वैरथे भूयो युज्यन्तां वै रथोत्तमे ॥&#x9;025c&lt;br&gt;&#xA;उपावृत्ताश्च तुरगाः शिक्षिताश्चाश्वसादिभिः ।&#x9;026a&lt;br&gt;&#xA;रथोपकरणैः सर्वैः सत्वरं यातु मे रथः ॥&#x9;026c&lt;br&gt;&#xA;एवमुक्तो महाराज फल्गुनेन महात्मना ।&#x9;027a&lt;br&gt;&#xA;उवाच दारुकं कृष्णः कुरु सर्वं यदब्रवीत् ।&#x9;027c&lt;br&gt;&#xA;अर्जुनो भारतश्रेष्ठः श्रेष्ठः सर्वधनुष्मताम् ॥&#x9;027e&lt;br&gt;&#xA;आज्ञप्तस्त्वथ कृष्णेन दारुको राजसत्तम ।&#x9;028a&lt;br&gt;&#xA;योजयामास च रथं वैयाघ्रं शत्रुतापनम् ।&#x9;028c&lt;br&gt;&#xA;सज्जं निवेदयामास पाण्डवस्य महात्मनः ॥&#x9;028e&lt;br&gt;&#xA;युक्तं तु रथमास्थाय दारुकेण महात्मना ।&#x9;029a&lt;br&gt;&#xA;उपस्थितं रथं दृष्ट्वा पद्मनाभो रणान्तकृत् ।&#x9;029c&lt;br&gt;&#xA;भूयश्चोवाच मतिमान्माधवो धर्मनन्दनम् ॥&#x9;029e&lt;br&gt;&#xA;युधिष्ठिरेमं बीभत्सुं त्वं सान्त्वयितुमर्हसि ।&#x9;030a&lt;br&gt;&#xA;अनुज्ञातुं च कर्णस्य वधायाद्य दुरात्मनः ॥&#x9;030c&lt;br&gt;&#xA;श्रुत्वा ह्यावां महासङ्ख्ये त्वां कर्णशरपीडितम् ।&#x9;031a&lt;br&gt;&#xA;प्रवृत्तिं ज्ञातुमायाताविहावां पाण्डुनन्दन ॥&#x9;031c&lt;br&gt;&#xA;दिष्ट्यासि राजन्विरुजो दिष्ट्या न ग्रहणं गतः ।&#x9;032a&lt;br&gt;&#xA;परिसान्त्वय बीभत्सुं जयमाशाधि चानघ ॥&#x9;032c&lt;br&gt;&#xA;युधिष्ठिर उवाच ।&#x9;033&lt;br&gt;&#xA;एह्येहि पार्थ बीभत्सो मां परिष्वज पाण्डव ।&#x9;033a&lt;br&gt;&#xA;वक्तव्यमुक्तोस्म्यहितं त्वया क्षान्तं च तन्मया ॥&#x9;033c&lt;br&gt;&#xA;अहं त्वामनुजानामि जहि कर्णं धनञ्जय ।&#x9;034a&lt;br&gt;&#xA;मन्युं च मा कृथाः पार्थ यन्मयोक्तोऽसि दारुणं ॥&#x9;034c&lt;br&gt;&#xA;सञ्जय उवाच ।&#x9;035&lt;br&gt;&#xA;ततो धनञ्जयो राजञ्शिरसा प्रणतस्तदा ।&#x9;035a&lt;br&gt;&#xA;पादौ जग्राह पाणिभ्यां भ्रातुर्ज्येष्ठस्य मारिष ॥&#x9;035c&lt;br&gt;&#xA;तमुत्थाप्य ततो राजा परिष्वज्य च पीडितम् ।&#x9;036a&lt;br&gt;&#xA;मूर्ध्नुपाघ्राय चैवैनमिदं पुनरुवाच ह ॥&#x9;036c&lt;br&gt;&#xA;धनञ्जय महाबाहो मानितोऽस्मि दृढं त्वया ।&#x9;037a&lt;br&gt;&#xA;माहात्म्यं विजयं चैवं भूयः प्राप्नुहि शाश्वतम् ॥&#x9;037c&lt;br&gt;&#xA;अर्जुन उवाच ।&#x9;038&lt;br&gt;&#xA;अद्य तं पापकर्माणं सानुबन्धं रणे शरैः ।&#x9;038a&lt;br&gt;&#xA;नयाम्यन्तं समासाद्य राधेयं बलगर्वितम् ॥&#x9;038c&lt;br&gt;&#xA;येन त्वं पीडितो बाणैर्दृढमायम्य कार्मुकम् ।&#x9;039a&lt;br&gt;&#xA;तस्याद्य कर्मणः कर्णः फलमाप्स्यति दारुणम् ॥&#x9;039c&lt;br&gt;&#xA;अद्य त्वामुपयास्यामि कर्णं हत्वा महीपते ।&#x9;040a&lt;br&gt;&#xA;सभाजये त्वामाक्रन्दादिति सत्यं ब्रवीमि ते ॥&#x9;040c&lt;br&gt;&#xA;नाहत्वा विनिषर्तिष्ये कर्णमद्य रणाजिरात् ।&#x9;041a&lt;br&gt;&#xA;इति सत्येन ते पादौ स्पृशामि जगतीपते ॥&#x9;041c&lt;br&gt;&#xA;सञ्जय उवाच ।&#x9;042&lt;br&gt;&#xA;इति ब्रुवाणं सुमनाः किरीटिनं युधिष्ठिरः प्राह वचो बृहत्तरम् ।&#x9;042a&lt;br&gt;&#xA;यशोऽक्षयं जीवितमीप्सितं ते जयं सदा वीर्यमरिक्षयं तदा ॥&#x9;042c&lt;br&gt;&#xA;प्रयाहि वृद्धिं च दिशन्तु देवता यथाहमिच्छामि तवास्तु तत्तथा ।&#x9;043a&lt;br&gt;&#xA;प्रयाहि शीघ्रं जहि कर्णमाहवे पुरन्दरो वृत्रमिवात्मवृद्धये ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/076/</guid>
      <description>&lt;p&gt;अध्यायः 076&lt;/p&gt;&#xA;&lt;p&gt;कर्णेन योद्धुन्निर्गच्छतोऽर्जुनस्य शुभनिमित्तप्रादुर्भावः ॥ 1 ॥ श्रीकृष्णेनार्जुनस्य प्रोत्साहनम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;प्रसाद्य धर्मराजानं प्रहृष्टेनान्तरात्मना ।&#x9;001a&lt;br&gt;&#xA;सम्पूज्य देवताः सर्व ब्राह्मणान्स्वस्ति वाच्य च ।&#x9;001c&lt;br&gt;&#xA;सुमङ्गलं स्वस्त्ययनमारुरोह रथोत्तमम् ॥&#x9;001e&lt;br&gt;&#xA;तस्य राजा महाप्राज्ञो धर्मराजो युधिष्ठिरः ।&#x9;002a&lt;br&gt;&#xA;आशिषोऽयुङ्क्त परमाः युक्तं कर्णरथं प्रति ॥&#x9;002c&lt;br&gt;&#xA;तमायान्तं महेष्वासं दृष्ट्वा भूतानि भारत ।&#x9;003a&lt;br&gt;&#xA;निहतं मेनिरे कर्णं पाण्डवेन महात्मना ॥&#x9;003c&lt;br&gt;&#xA;बभूवुर्विमलाः सर्वा दिशो राजन्समन्ततः ।&#x9;004a&lt;br&gt;&#xA;चाषाश्च शतपत्राश्च क्रौञ्चाश्चैव जनेश्वर ।&#x9;004c&lt;br&gt;&#xA;प्रदक्षिणमकुर्वन्त तदा वै पाण्डुनन्दनम् ॥&#x9;004e&lt;br&gt;&#xA;बहवः पक्षिणो राजन्पुन्नामानः शुभाः शिवाः ।&#x9;005a&lt;br&gt;&#xA;त्वरयन्तोऽर्जुनं युद्धे हृष्टरूपा ववाशिरे ॥&#x9;005c&lt;br&gt;&#xA;कङ्का गृध्रा बकाः श्येना वायसाश्च विशाम्पते ।&#x9;006a&lt;br&gt;&#xA;अग्रतस्तस्य गच्छन्ति भक्ष्यहेतोर्भयानकाः ॥&#x9;006c&lt;br&gt;&#xA;निमित्तानि च धन्यानि पाण्डवस्य शशंसिरे ।&#x9;007a&lt;br&gt;&#xA;विनाशमरिसैन्यानां कर्णस्य च वधं तथा ॥&#x9;007c&lt;br&gt;&#xA;प्रयातस्याथ पार्थस्य महान्स्वेदो व्यजायत ।&#x9;008a&lt;br&gt;&#xA;चिन्ता च विपुला जज्ञे कथं चेदं भविष्यति ॥&#x9;008c&lt;br&gt;&#xA;विषण्णं तु ततो ज्ञात्वा सव्यसाचिनमच्युतः ।&#x9;009a&lt;br&gt;&#xA;सञ्चोदयति तेजस्वी मधुहा वानरध्वजम् ॥&#x9;009c&lt;br&gt;&#xA;ततो गाण्डीवधन्वानमब्रवीन्मधुसूदनः ।&#x9;010a&lt;br&gt;&#xA;दृष्ट्वा पार्थं तथायान्तं चिन्तापरिगतं तदा ॥&#x9;010c&lt;br&gt;&#xA;गाण्डीवधन्वन्सङ्ग्रामे ये त्वया धनुषा जिताः ।&#x9;011a&lt;br&gt;&#xA;न तेषां मानुषो जेता त्वदन्य इह विद्यते ॥&#x9;011c&lt;br&gt;&#xA;एते हि बहवः शूराः शक्रतुल्यपराक्रमाः ।&#x9;012a&lt;br&gt;&#xA;त्वां प्राप्य समरे शूरं प्रयाताः परमां गतिम् ॥&#x9;012c&lt;br&gt;&#xA;को हि द्रोणं च भीष्मं च भगदत्तं च मारिष ।&#x9;013a&lt;br&gt;&#xA;विन्दानुविन्दावावन्त्यौ काम्भोजं च सुदक्षिणम् ॥&#x9;013c&lt;br&gt;&#xA;श्रुतायुं चाश्रुतायुं च शतायुं च महारथम् ।&#x9;014a&lt;br&gt;&#xA;प्रत्युद्गम्य भवेत्क्षेमी यो न स्यात्त्वद्विधः प्रभुः ॥&#x9;014c&lt;br&gt;&#xA;तव ह्यस्त्राणि दिव्यानि लाघवं बलमेव च ।&#x9;015a&lt;br&gt;&#xA;असम्मोहश्च युद्धेषु विज्ञानस्य च सन्नतिः ।&#x9;015c&lt;br&gt;&#xA;वेधः पातश्च लक्षेषु योगश्चैव तथार्जुन ॥&#x9;015e&lt;br&gt;&#xA;भवान्देवान्सगन्धर्वान्हन्यात्सर्वांश्च राक्षसान् ।&#x9;016a&lt;br&gt;&#xA;पृथिव्यां तु रणे पार्थ न योद्धा त्वत्समः पुमान् ॥&#x9;016c&lt;br&gt;&#xA;धनुर्गृह्णन्ति ये केचित्क्षत्रिया युद्धदुर्मदाः ।&#x9;017a&lt;br&gt;&#xA;आत्मनस्तु समं तेषां न पश्यामि शृणोमि च ॥&#x9;017c&lt;br&gt;&#xA;ब्रह्मणा हि प्रजाः सृष्टा गाण्डीवं च महद्धनुः ।&#x9;018a&lt;br&gt;&#xA;येन त्वं युध्यसे पार्थ तस्मान्नास्ति त्वया समः ॥&#x9;018c&lt;br&gt;&#xA;अवश्यं तु मया वाच्यं यत्पथ्यं तव पाण्डव ।&#x9;019a&lt;br&gt;&#xA;मावमंस्था महाबाहो कर्णमाहवशोभिनम् ॥&#x9;019c&lt;br&gt;&#xA;कर्णो हि बलवान्दृप्तः कृतास्त्रश्च महारथः ।&#x9;020a&lt;br&gt;&#xA;कृती च चित्रयोधी च देशकालस्य कोविदः ॥&#x9;020c&lt;br&gt;&#xA;बहुनात्र किमुक्तेन सङ्क्षेपाच्छृणु पाण्डव ।&#x9;021a&lt;br&gt;&#xA;त्वत्समं त्वद्विशिष्टं वा कर्णं मन्ये महारथम् ।&#x9;021c&lt;br&gt;&#xA;परमं यत्नमास्थाय त्वया वध्यो महाहवे ॥&#x9;021e&lt;br&gt;&#xA;तेजसा वह्निसदृशो वायुवेगसमो जवे ।&#x9;022a&lt;br&gt;&#xA;अन्तकप्रतिमः क्रोधे सिंहसंहननो बली ॥&#x9;022c&lt;br&gt;&#xA;अष्टरत्निर्महाबाहुर्व्यूढोरस्कः सुदुर्जयः ।&#x9;023a&lt;br&gt;&#xA;अभिमानी च शूरश्च प्रवीरः प्रियदर्शनः ॥&#x9;023c&lt;br&gt;&#xA;सर्वयोधगुणैर्युक्तो मित्राणामभयङ्करः ।&#x9;024a&lt;br&gt;&#xA;सततं पाण्डवद्वेषी धार्तराष्ट्रहिते रतः ॥&#x9;024c&lt;br&gt;&#xA;सर्वैरवध्यो राधेयो देवैरपि सवासवैः ।&#x9;025a&lt;br&gt;&#xA;ऋते त्वामिति मे बुद्धिस्तदद्य जहि सूतजम् ॥&#x9;025c&lt;br&gt;&#xA;देवैरपि हि संयत्तैर्बिभ्रद्भिर्मांसशोणितम् ।&#x9;026a&lt;br&gt;&#xA;अशक्यः स रथो जेतुं सर्वैरपि युयुत्सुभिः ॥&#x9;026c&lt;br&gt;&#xA;दुरात्मानं पापवृत्तं नृशंसं दुष्टप्रज्ञं पाण्डवेयेषु नित्यम् ।&#x9;027a&lt;br&gt;&#xA;हीनस्वार्थं पाण्डवेयैर्विरोधे हत्वा कर्णं निश्चितार्थो भवाद्य ॥&#x9;027c&lt;br&gt;&#xA;तं सूतपुत्रं रथिनां वरिष्ठं निष्कालिकं कालवशं नयाद्य ।&#x9;028a&lt;br&gt;&#xA;तं सूतपुत्रं रथिनां वरिष्ठं हत्वा प्रीतिं धर्मराजे कुरुष्व ॥&#x9;028c&lt;br&gt;&#xA;जानामि ते पार्थ वीर्यं यथावद्दुर्वारणीयं च सुरासुरैश्च ।&#x9;029a&lt;br&gt;&#xA;सदावजानाति हि पाण्डुपुत्रानसौ दर्पात्सूतपुत्रो दुरात्मा ॥&#x9;029c&lt;br&gt;&#xA;आत्मानं मन्यते वीरं येन पापः सुयोधनः ।&#x9;030a&lt;br&gt;&#xA;तमद्य मूलं पापानां जहि सौतिं धनञ्जय ॥&#x9;030c&lt;br&gt;&#xA;खड्गजिह्वं धनुरास्यं शरदंष्ट्रं तरस्विनम् ।&#x9;031a&lt;br&gt;&#xA;दृप्तं पुरुषशार्दूलं जहि कर्णं धनञ्जय ॥&#x9;031c&lt;br&gt;&#xA;अहं त्वामनुजानामि वीर्येण च बलेन च ।&#x9;032a&lt;br&gt;&#xA;जहि कर्णं रणे शूरं मातङ्गमिव केसरी ॥&#x9;032c&lt;br&gt;&#xA;यस्य वीर्येण वीर्यं ते धार्तराष्ट्रोऽवमन्यते ।&#x9;033a&lt;br&gt;&#xA;तमद्य पार्थ सङ्ग्रामे कर्णं वैकर्तनं जहि ॥ ॥&#x9;033c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/077/</guid>
      <description>&lt;p&gt;अध्यायः 077&lt;/p&gt;&#xA;&lt;p&gt;कृष्णेनार्जुनम्प्रति भीष्मादियुद्धनिधनप्रकारानुवादपूर्वकं तेषां वधे तस्यैव मुख्यकारणत्वकथनम् ॥ 1 ॥ बाल्यात्प्रभृति दुर्योधनापनयानुस्मराणपूर्वकं सर्वत्र कर्णस्यैव मूलतया महापराधित्वद्योतनेन तस्यावश्यं हननविधानम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः पुनरमेयात्मा केशवोऽर्जुनमब्रवीत् ।&#x9;001a&lt;br&gt;&#xA;कृतसङ्कल्पमायान्तं वधे कर्णस्य भारत ॥&#x9;001c&lt;br&gt;&#xA;अद्य सप्तदशाहानि वर्तमानस्य नित्यशः ।&#x9;002a&lt;br&gt;&#xA;विनाशस्यातिघोरस्य नरवारणवाजिनाम् ॥&#x9;002c&lt;br&gt;&#xA;भूत्वा हि विपुला सेना तावकानां परैः सह ।&#x9;003a&lt;br&gt;&#xA;अन्योन्यं समरं प्राप्य किञ्चिच्छेषा विशाम्पते ॥&#x9;003c&lt;br&gt;&#xA;भूत्वा वै कौरवाः पार्थ प्रभूतगजवाजिनः ।&#x9;004a&lt;br&gt;&#xA;त्वां वै शत्रुं समासाद्य विनष्टा रणमूर्धनि ॥&#x9;004c&lt;br&gt;&#xA;एते ते पृथिवीपालाः सृञ्जयाश्च समागताः ।&#x9;005a&lt;br&gt;&#xA;त्वां समासाद्य दुर्धर्षं पाण्डवाश्च व्यवस्थिताः ॥&#x9;005c&lt;br&gt;&#xA;पाञ्चालैः पाण्डवैर्मात्स्यैः कारूशैश्चेदिभिः सह ।&#x9;006a&lt;br&gt;&#xA;&#39;मगधैः पारिजातैश्च दाक्षिणात्यैः सकेरलैः&#39; ।&#x9;006c&lt;br&gt;&#xA;त्वया गुप्तैरमित्रघ्नैः कृतः शत्रुगणक्षयः ॥&#x9;006e&lt;br&gt;&#xA;को हि शक्तो रणे जेतुं कौरवांस्तात संयुगे ।&#x9;007a&lt;br&gt;&#xA;अन्यत्र पाण्डवाद्युद्धे श्वेताश्वाद्वानरध्वजात् ॥&#x9;007c&lt;br&gt;&#xA;शक्तस्त्वं हि रणे जेतुं ससुरासुरमानुषान् ।&#x9;008a&lt;br&gt;&#xA;त्रींल्लोकान्समरे युक्तान्किं पुनः कौरवं बलम् ॥&#x9;008c&lt;br&gt;&#xA;भगदत्तं च राजानं कोऽन्यः शक्तस्त्वया विना ।&#x9;009a&lt;br&gt;&#xA;जेतुं पुरुषशार्दूल योऽपि स्याद्वासवोपमः ॥&#x9;009c&lt;br&gt;&#xA;तथेमां विपुलां सेनां गुप्तां पार्थ त्वयाऽनघ ।&#x9;010a&lt;br&gt;&#xA;न शेकुः पार्थिवाः सर्वे चक्षुर्भिरपि वीक्षितुम् ॥&#x9;010c&lt;br&gt;&#xA;तथैव सततं पार्थ रक्षिताभ्यां त्वया रणे ।&#x9;011a&lt;br&gt;&#xA;धृष्टद्युम्नशिखण्डिभ्यां द्रोणभीष्मौ निपातितौ ॥&#x9;011c&lt;br&gt;&#xA;को हि शक्तो रणे पार्थ भारतानां महारथौ ।&#x9;012a&lt;br&gt;&#xA;भीष्मद्रोणौ युधा जेतुं शक्रतुल्यपराक्रमौ ॥&#x9;012c&lt;br&gt;&#xA;को हि शान्तनवं भीष्मं द्रोणं वैकर्तनं कृपम् ।&#x9;013a&lt;br&gt;&#xA;द्रौणिं च सौमदत्तिं च कृतवर्माणमेव च ॥&#x9;013c&lt;br&gt;&#xA;सैन्धवं मद्रराजं च राजानं च सुयोधनम् ।&#x9;014a&lt;br&gt;&#xA;वीरान्कृतास्त्रान्समरे सर्वानेवानिवर्तिनः ॥&#x9;014c&lt;br&gt;&#xA;अक्षौहिणीपतीनुग्रान्संहतान्युद्धदुर्मदान् ।&#x9;015a&lt;br&gt;&#xA;त्वामृते पुरुषव्याघ्र जेतुं शक्तः पुमानिह ॥&#x9;015c&lt;br&gt;&#xA;श्रेण्यश्च बहुलाः क्षीणाः प्रदीर्णाश्वरथद्विपाः ।&#x9;016a&lt;br&gt;&#xA;नानाजनपदाश्चोग्राः क्षत्रियाणाममर्षिणाम् ॥&#x9;016c&lt;br&gt;&#xA;गणाश्च दासमीयानां वसातीनां च भारत ।&#x9;017a&lt;br&gt;&#xA;प्राच्यानां वाटधानानां भोजानां चाभिमानिनाम् ॥&#x9;017c&lt;br&gt;&#xA;उदीर्णाश्वगजा सेना सर्वक्षत्रस्य भारत ।&#x9;018a&lt;br&gt;&#xA;त्वां समासाद्य निधनं गता भीमं च भारत ॥&#x9;018c&lt;br&gt;&#xA;उग्राश्च भीमकर्माणस्तुषारा यवनाः खशाः ।&#x9;019a&lt;br&gt;&#xA;दार्वाभिसारा दरदाः शका माठरतङ्कणाः ॥&#x9;019c&lt;br&gt;&#xA;आन्ध्रकाश्च पुलिन्दाश्च किराताश्चोग्रविक्रमाः ।&#x9;020a&lt;br&gt;&#xA;म्लेच्छाश्च पर्वतीयाश्च सागरानूपवासिनः ॥&#x9;020c&lt;br&gt;&#xA;संरम्भिणो युद्धशौण्डा बलिनो दण्डपाणयः ॥&#x9;021ac&lt;br&gt;&#xA;एते सुयोधनस्यार्थे संरब्धाः कुरुभिः सह ।&#x9;022a&lt;br&gt;&#xA;न शक्या युधि निर्जेतुं त्वदन्येन परन्तप ॥&#x9;022c&lt;br&gt;&#xA;धार्तराष्ट्रमुदग्रं हि व्यूढं दृष्ट्वा महद्बलम् ।&#x9;023a&lt;br&gt;&#xA;यदि त्वं न भवेस्त्राता प्रतीयात्को नु मानवः ॥&#x9;023c&lt;br&gt;&#xA;तत्सागरमिवोद्धूतं रजसा संवृतं बलम् ।&#x9;024a&lt;br&gt;&#xA;विदार्य पाण्डवैः क्रुद्धैस्त्वया गुप्तैर्हतं विभो ॥&#x9;024c&lt;br&gt;&#xA;मागधानामधिपतिर्जयत्सेनो महाबलः ।&#x9;025a&lt;br&gt;&#xA;अद्य सप्तैव चाहानि हतः सङ्ख्येऽभिमन्युना ॥&#x9;025c&lt;br&gt;&#xA;ततो दशसहस्राणि गजानां भीमकर्मणाम् ।&#x9;026a&lt;br&gt;&#xA;जघान गदया भीमस्तस्य राज्ञः परिच्छदम् ॥&#x9;026c&lt;br&gt;&#xA;तथान्येऽभिहता नागा रथाश्च शतशो बलात् ।&#x9;027a&lt;br&gt;&#xA;तदेवं समरे पार्थ वर्तमाने महाभये ॥&#x9;027c&lt;br&gt;&#xA;भीमसेनं समासाद्य त्वां च पाण्डव कौरवाः ।&#x9;028a&lt;br&gt;&#xA;सवाजिरथमातङ्गा मृत्युलोकमितो गताः ॥&#x9;028c&lt;br&gt;&#xA;तथा सेनामुखे तत्र निहते पार्थ पाण्डवैः ।&#x9;029a&lt;br&gt;&#xA;भीष्मः प्रासृजदुग्राणि शरतालानि मारिष ॥&#x9;029c&lt;br&gt;&#xA;सचेदिकाशिपाञ्चालान्करूषान्मात्स्यकेकयान् ।&#x9;030a&lt;br&gt;&#xA;शरैः प्रच्छाद्य निधनमनयत्परमास्त्रवित् ॥&#x9;030c&lt;br&gt;&#xA;तस्य चापच्युतैर्बाणैः परदेहविदारणैः ।&#x9;031a&lt;br&gt;&#xA;पूर्णमाकाशमभवद्रुक्मपुङ्खैरजिह्मगैः ॥&#x9;031c&lt;br&gt;&#xA;हन्याद्रथसहस्राणि एकैकेनैव मुष्टिना ।&#x9;032a&lt;br&gt;&#xA;लक्षं नरद्विपान्हत्वा समेतान्समहाबलान् ॥&#x9;032c&lt;br&gt;&#xA;गत्या दशम्या ते गत्वा जघ्नुर्वाजिरथद्विपान् ।&#x9;033a&lt;br&gt;&#xA;हित्वा नवगतीर्दुष्टाः स बाणानाहवेऽत्यजत् ॥&#x9;033c&lt;br&gt;&#xA;दिनानि दश भीष्मेण निघ्नता तावकं बलम् ।&#x9;034a&lt;br&gt;&#xA;शून्याः कृता रथोपस्था हताश्च गजवाजिनः ॥&#x9;034c&lt;br&gt;&#xA;&#39;दशमेऽहनि सम्प्राप्ते कृत्वा घोरं पराक्रमम्&#39; ।&#x9;035a&lt;br&gt;&#xA;दर्शयित्वाऽऽत्मनो रूपं रुद्रोपेन्द्रसमं युधि ॥&#x9;035c&lt;br&gt;&#xA;पाण्डवानामनीकानि प्रविगाह्य विशाम्पते ।&#x9;036a&lt;br&gt;&#xA;विनिघ्नन्पृथिवीपालांश्चेदिपाञ्चालकेकयान् ॥&#x9;036c&lt;br&gt;&#xA;अहनत्पाण्डवीं सेनां रथाश्वगजसङ्कुलाम् ।&#x9;037a&lt;br&gt;&#xA;मज्जन्तमप्लवे मन्दमुज्जिहीर्षुः सुयोधनम् ॥&#x9;037c&lt;br&gt;&#xA;तथा चरन्तं समरे तपन्तमिव भास्करम् ।&#x9;038a&lt;br&gt;&#xA;पदातिकोटिसाहस्राः प्रवरायुधपाणयः ॥&#x9;038c&lt;br&gt;&#xA;न शेकुः सृञ्जया द्रष्टुं तथैवान्ये महीक्षितः ।&#x9;039a&lt;br&gt;&#xA;विचरन्तं तथा तं तु सङ्ग्रामे जितकाशिनम् ॥&#x9;039c&lt;br&gt;&#xA;सर्वोद्यमेन महता पाण्डवान्समभिद्रवत् ।&#x9;040a&lt;br&gt;&#xA;स तु विद्राव्य समरे पाण्डवान्सृञ्जयानपि ।&#x9;040c&lt;br&gt;&#xA;एक एव रणे भीष्म एकवीरत्वमागतः ॥&#x9;040e&lt;br&gt;&#xA;तं शिखण्डी समासाद्य त्वया गुप्तो महाव्रतम् ।&#x9;041a&lt;br&gt;&#xA;जघान पुरुषव्याघ्रं शरैः सन्नतपर्वभिः ॥&#x9;041c&lt;br&gt;&#xA;स एष पतितः शेते शरतल्पे पितामहः ।&#x9;042a&lt;br&gt;&#xA;त्वां प्राप्य पुरुषव्याघ्रं वृत्रः प्राप्येव वासवम् ॥&#x9;042c&lt;br&gt;&#xA;द्रोणः पञ्चदिनान्युग्रो विधम्य रिपुवाहिनीम् ।&#x9;043a&lt;br&gt;&#xA;कृत्वा व्यूहमभेद्यं च पातयित्वा महारथान् ॥&#x9;043c&lt;br&gt;&#xA;जयद्रथस्य समरे कृत्वा रक्षां महारथः ।&#x9;044a&lt;br&gt;&#xA;अन्तकप्रतिमश्चोग्रो रात्रियुद्धेऽदहत्प्रजाः ॥&#x9;044c&lt;br&gt;&#xA;दग्ध्वा योधाञ्छरैर्वीरो भारद्वाजः प्रतापवान् ।&#x9;045a&lt;br&gt;&#xA;धृष्टद्युम्नं समासाद्य स गतः परमां गतिम् ॥&#x9;045c&lt;br&gt;&#xA;यदि वाऽद्य भवान्युद्धे सूतपुत्रमुखान्रथान् ।&#x9;046a&lt;br&gt;&#xA;नावारयिष्यः सङ्ग्रामे न स्म द्रोणो व्यनङ्क्ष्यत ॥&#x9;046c&lt;br&gt;&#xA;भवता तु बलं सर्वं धार्तराष्ट्रस्य वारितम् ।&#x9;047a&lt;br&gt;&#xA;ततो द्रोणो हतो युद्धे पार्षतेन धनञ्जय ॥&#x9;047c&lt;br&gt;&#xA;कश्च शक्तो रणे कर्तुं त्वदन्यः पुरुषब्रुवः ।&#x9;048a&lt;br&gt;&#xA;यादृशं ते कृतं पार्थ जयद्रथवधं प्रति ॥&#x9;048c&lt;br&gt;&#xA;निवार्य सेनां महतीं हत्वा शूरांश्च पार्थिवान् ।&#x9;049a&lt;br&gt;&#xA;निहतः सैन्धवो राजा त्वयाऽस्त्रबलतेजसा ॥&#x9;049c&lt;br&gt;&#xA;आश्चर्यं सिन्धुराजस्य वधं जानन्ति पार्थिवाः ।&#x9;050a&lt;br&gt;&#xA;अनाश्चर्यं हि तत्त्वत्तस्त्वं हि पार्थ महारथः ॥&#x9;050c&lt;br&gt;&#xA;त्वां हि प्राप्य रणे क्षत्रमेकाहादिति भारत ।&#x9;051a&lt;br&gt;&#xA;नश्यमानमहं युक्तं मन्येयमिति मे मतिः ॥&#x9;051c&lt;br&gt;&#xA;सेयं पार्थ चमूर्घोरा धार्तराष्ट्रस्य संयुगे ।&#x9;052a&lt;br&gt;&#xA;हतसर्वस्वभूयिष्ठा भीष्मद्रोणौ हतौ यथा ॥&#x9;052c&lt;br&gt;&#xA;शीर्णप्रवरयोधाढ्या हतवाजिरथद्विपा ।&#x9;053a&lt;br&gt;&#xA;हीना सूर्येन्दुनक्षत्रैर्द्यौरिवाभाति भारती ॥&#x9;053c&lt;br&gt;&#xA;विध्वस्ता हि रणे पार्थ सेनेयं भीमविक्रम ।&#x9;054a&lt;br&gt;&#xA;आसुरीव महासेना देवराजपराक्रमैः ॥&#x9;054c&lt;br&gt;&#xA;तेषां हतावशिष्टास्तु सन्ति पञ्च महारथाः ।&#x9;055a&lt;br&gt;&#xA;द्रौणिश्च कृतवर्मा च कर्णो मद्राधिपः कृपः ॥&#x9;055c&lt;br&gt;&#xA;तांस्त्वमद्य नरव्याघ्र हत्वा पञ्च महारथान् ।&#x9;056a&lt;br&gt;&#xA;हतामित्रः प्रयच्छोर्वी राज्ञे सद्वीपपत्तनाम् ॥&#x9;056c&lt;br&gt;&#xA;साकाशजलपातालां सपर्वतमहावनाम् ।&#x9;057a&lt;br&gt;&#xA;प्रयच्छामितवीर्याय पार्थायाद्य वसुन्धराम् ॥&#x9;057c&lt;br&gt;&#xA;एतां पुरा विष्णुरिव हत्वा दैतेयदानवान् ।&#x9;058a&lt;br&gt;&#xA;प्रयच्छ मेदिनीं राज्ञे शक्रायैव हरिर्यथा ॥&#x9;058c&lt;br&gt;&#xA;अद्य मोदन्तु पाञ्चाला निहतेष्वरिषु त्वया ।&#x9;059a&lt;br&gt;&#xA;विष्णुना निहतेष्वेव दानवेयेषु देवताः ॥&#x9;059c&lt;br&gt;&#xA;यदि वा द्विपदां श्रेष्ठं द्रोणं मानयतो गुरुम् ।&#x9;060a&lt;br&gt;&#xA;अश्वत्थाम्नि कृपा तेऽस्ति कृपे वाचार्यगौरवात् ॥&#x9;060c&lt;br&gt;&#xA;अत्यन्तापचितान्बन्धून्मानयन्मातृबान्धवान् ।&#x9;061a&lt;br&gt;&#xA;कृतवर्माणमासाद्य न नेष्यासि यमक्षयम् ॥&#x9;061c&lt;br&gt;&#xA;भ्रातरं मातुरासाद्य शल्यं मद्रजनाधिपम् ।&#x9;062a&lt;br&gt;&#xA;यदि त्वमरविन्दाक्ष दयावान्न जिघांससि ॥&#x9;062c&lt;br&gt;&#xA;एतत्ते सुकृतं कर्म नात्र किञ्चन विद्यते ।&#x9;063a&lt;br&gt;&#xA;वयमप्यनुजानीमो नात्र दोषोऽस्ति कश्चन ॥&#x9;063c&lt;br&gt;&#xA;इमं पापमतिं क्षुद्रमत्यन्तं पाण्डवान्प्रति ।&#x9;064a&lt;br&gt;&#xA;कर्णमद्य नरश्रेष्ठ जहि पार्थ शितैः शरैः ॥&#x9;064c&lt;br&gt;&#xA;दहने यत्सपुत्राया निशि मातुस्तवानघ ।&#x9;065a&lt;br&gt;&#xA;द्यूतार्थे यच्च युष्मासु प्रावर्तत सुयोधनः ।&#x9;065c&lt;br&gt;&#xA;तस्य सर्वस्य दुष्टात्मा कर्णो वै मूलमित्युत ॥&#x9;065e&lt;br&gt;&#xA;प्रोत्साहयति दुष्टात्मा धार्तराष्ट्रं सुदुर्मतिम् ।&#x9;066a&lt;br&gt;&#xA;समितौ गदते कर्णस्तमद्य जहि भारत ॥&#x9;066c&lt;br&gt;&#xA;यश्च युष्मासु पापं वै धार्तराष्ट्रः प्रयुक्तवान् ।&#x9;067a&lt;br&gt;&#xA;तस्य सर्वस्य दुर्बुद्धिः कर्णो मूलमिहार्जुन ॥&#x9;067c&lt;br&gt;&#xA;कर्णं हि मन्यते त्राणं नित्यमेव सुयोधनः ।&#x9;068a&lt;br&gt;&#xA;ततो मामपि संरब्धो निग्रहीतुं पराक्रमात् ॥&#x9;068c&lt;br&gt;&#xA;स्थिता बुद्धिर्नरेन्द्राणां धार्तराष्ट्रस्य चोभयोः ।&#x9;069a&lt;br&gt;&#xA;कर्णः पार्थान्रणे सर्वान्नाशयिष्यति सायकैः ॥&#x9;069c&lt;br&gt;&#xA;कर्णमाश्रित्य कौन्तेय धार्तराष्ट्रस्य विग्रहः ।&#x9;070a&lt;br&gt;&#xA;रुचितो भवता सार्धं जानतोऽपि बलं तव ॥&#x9;070c&lt;br&gt;&#xA;कर्णो जल्पति वै नित्यमहं पार्थान्समागतान् ।&#x9;071a&lt;br&gt;&#xA;वासुदेवं च दाशार्हं विजेष्यामि महारणे ।&#x9;071c&lt;br&gt;&#xA;समितौ वल्गते कर्णस्तमद्य जहि फल्गुन ॥&#x9;071e&lt;br&gt;&#xA;यच्च युष्मासु पापं वै धार्तराष्ट्रः प्रतापवान् ।&#x9;072a&lt;br&gt;&#xA;सभायां कृतवान्नित्यं कर्णमाश्रित्य वै पुरा ॥&#x9;072c&lt;br&gt;&#xA;यच्च तं धार्तराष्ट्राणां षड्भिः शूरैर्महारथैः ।&#x9;073a&lt;br&gt;&#xA;पश्यतां संवृतं शूरं सौभद्रमपराजितम् ॥&#x9;073c&lt;br&gt;&#xA;द्रोणद्रौणिकृपान्वीरान्कम्पयानं महेषुभिः ।&#x9;074a&lt;br&gt;&#xA;विधमन्तमनीकानि प्रमथन्तं महारथान् ॥&#x9;074c&lt;br&gt;&#xA;मनुष्यवाजिमातङ्गान्प्रेषयन्तं यमक्षयम् ।&#x9;075a&lt;br&gt;&#xA;शरैः सौभद्रमायान्तं दहन्तमरिवाहिनीम् ॥&#x9;075c&lt;br&gt;&#xA;निर्मनुष्याश्च मातङ्गा विरथाश्च महारथाः ।&#x9;076a&lt;br&gt;&#xA;प्रद्रवन्ति स्म समरे दिशो भीताऽभिमन्यवे ॥&#x9;076c&lt;br&gt;&#xA;विगतासूंश्च तुरगान्पत्तीन्व्यायुधजीवितान् ।&#x9;077a&lt;br&gt;&#xA;कुर्वन्तमृषभस्कन्धं कुरुवृष्णियशस्करम् ।&#x9;077c&lt;br&gt;&#xA;तन्मे दहति गात्राणि सखे सत्येन ते शपे ॥&#x9;077e&lt;br&gt;&#xA;यत्तदासीत्सुदुष्टात्मा कर्णो विनिहतः प्रभुः ।&#x9;078a&lt;br&gt;&#xA;न शक्तो ह्यभिमन्योस्तु कर्णः स्थातुं रणाग्रतः ॥&#x9;078c&lt;br&gt;&#xA;सौभद्रशरनिर्भिन्नो विसञ्ज्ञः शोणितोक्षितः ।&#x9;079a&lt;br&gt;&#xA;निश्वसन्क्रोधसन्दीप्तो विमुखः सायकार्दितः ॥&#x9;079c&lt;br&gt;&#xA;तस्थौ स विह्वलः सङ्ख्ये प्रहारजनितच्छविः ।&#x9;080a&lt;br&gt;&#xA;अपयानकृतोत्साहो निरुत्साहश्च भारत ॥&#x9;080c&lt;br&gt;&#xA;दुर्योधनं रणे दृष्ट्वा लज्जमानो मुहुर्मुहुः ।&#x9;081a&lt;br&gt;&#xA;नापयासीत्ततः पार्थ सोऽभिमन्योर्महारणे ॥&#x9;081c&lt;br&gt;&#xA;दृष्ट्वा द्रोणं वधोपायमभिमन्योश्च पृष्टवान् ।&#x9;082a&lt;br&gt;&#xA;श्रुत्वा द्रोणवचः क्रूरं ततश्चिच्छेद कार्मुकम् ॥&#x9;082c&lt;br&gt;&#xA;ततश्छिन्नायुधं तेन दृष्ट्वा पञ्च महारथाः ।&#x9;083a&lt;br&gt;&#xA;स चैव निकृतिप्राज्ञः प्राहिणोच्छरवृष्टिभिः ॥&#x9;083c&lt;br&gt;&#xA;प्रहसन्स तु दुष्टात्मा कर्णो राजा च कौरवः ।&#x9;084a&lt;br&gt;&#xA;यच्च कर्णोऽब्रवीत्कृष्णां सभायां परुषं वचः ।&#x9;084c&lt;br&gt;&#xA;प्रमुखे पाण्डवेयानां कुरूणां चैव पश्यताम् ॥&#x9;084e&lt;br&gt;&#xA;विनष्टाः पाण्डवाः कृष्णे शाश्वतं नरकं गताः ।&#x9;085a&lt;br&gt;&#xA;पतिमन्यं पृथुश्रोणि वृणीष्व मृदुभाषिणि ॥&#x9;085c&lt;br&gt;&#xA;एषा त्वं धृतराष्ट्रस्य दासीभूता निवेशनम् ।&#x9;086a&lt;br&gt;&#xA;प्रविशारालपक्ष्माक्षि न सन्ति पतयस्तव ॥&#x9;086c&lt;br&gt;&#xA;न पाण्डवाः प्रभवन्ति तव कृष्णे कथञ्चन ।&#x9;087a&lt;br&gt;&#xA;दासभार्या च पाञ्चालि स्वयं दासी च शोभने ॥&#x9;087c&lt;br&gt;&#xA;अद्य दुर्योधनो राजा पृथिव्यां नृपतिः स्मृतः ।&#x9;088a&lt;br&gt;&#xA;सर्वे चास्य महिपाला योगक्षेममुपासते ॥&#x9;088c&lt;br&gt;&#xA;पश्येदानीं यदा भद्रे निविष्टाः पाण्डवाः समम् ।&#x9;089a&lt;br&gt;&#xA;अन्योन्यं समुदीक्षन्ते धार्तराष्ट्रस्य तेजसा ॥&#x9;089c&lt;br&gt;&#xA;व्यक्तं षण्डतिला ह्येते नरके च निमज्जिताः ।&#x9;090a&lt;br&gt;&#xA;प्रेष्यवच्चापि राजानमुपस्थास्यन्ति कौरवम् ॥&#x9;090c&lt;br&gt;&#xA;उक्तवान्स च पापात्मा तथा परमदुर्मतिः ।&#x9;091a&lt;br&gt;&#xA;पापः पापवचः कर्णः पश्यतस्ते धनञ्जय ॥&#x9;091c&lt;br&gt;&#xA;अस्य पापस्य तद्वाक्यं सुवर्णविकृताः शराः ।&#x9;092a&lt;br&gt;&#xA;शमयन्ति शिलाधौता नाशयन्तोऽस्य जीवितम् ॥&#x9;092c&lt;br&gt;&#xA;अद्य कर्णं रणे ग्रस्तं पश्यन्तु कुरवस्त्वया ।&#x9;093a&lt;br&gt;&#xA;स्वर्गावतरणे यत्नं स्वर्गद्वारगतं यथा ॥&#x9;093c&lt;br&gt;&#xA;अद्य ते समरे वीर्यं पश्यन्तु कुरुयोधिनः ।&#x9;094a&lt;br&gt;&#xA;सूतपुत्रे हते पार्थ जानन्तु त्वां महारथम् ॥&#x9;094c&lt;br&gt;&#xA;अद्य काकवला गृध्रा वायसा जम्बुकास्तथा ।&#x9;095a&lt;br&gt;&#xA;विप्रकर्षन्तु गात्राणि सूतपुत्रस्य मारिष ॥&#x9;095c&lt;br&gt;&#xA;अद्याधिरथिराक्षिप्तो निहतश्च त्वया रणे ।&#x9;096a&lt;br&gt;&#xA;कुरूणां शोकमाधत्तां पाण्वानां मुदं तदा ॥&#x9;096c&lt;br&gt;&#xA;अद्य त्वां प्रतिमर्दन्तु पाञ्चालाः पाण्डवैः सह ।&#x9;097a&lt;br&gt;&#xA;यथा वृत्रवधे वृत्ते देवाः सर्वे शतक्रतुम् ॥&#x9;097c&lt;br&gt;&#xA;अद्य कर्णं रणे हत्वा प्राप्य चैवोत्तमं यशः ।&#x9;098a&lt;br&gt;&#xA;विशोको विज्वरः पार्थ भव बन्धुपुरस्कृतः ॥&#x9;098c&lt;br&gt;&#xA;नरसिंहवपुः कृत्वा यथा शस्तो महासुरः ।&#x9;099a&lt;br&gt;&#xA;हिरण्यकशिपुर्दैत्यो विष्णुना प्रभविष्णुना ॥&#x9;099c&lt;br&gt;&#xA;तथा त्वमपि राधेयं घोरां कृत्वा महातनुम् ।&#x9;100a&lt;br&gt;&#xA;जहि युद्धे महाबाहो त्रायस्व च भयात्स्वकान् ॥&#x9;100c&lt;br&gt;&#xA;कर्णं हाहाकृतं दीनं विषण्णं त्वच्छरार्दितम् ।&#x9;101a&lt;br&gt;&#xA;प्रपतन्तं महीं कर्णं पश्यन्तु वसुधाधिपाः ॥&#x9;101c&lt;br&gt;&#xA;तं च स्वशोणिते मग्नं शयानं पतितं भुवि ।&#x9;102a&lt;br&gt;&#xA;अपविद्धायुकधं कर्णमद्य पश्यन्तु बान्धवाः ॥&#x9;102c&lt;br&gt;&#xA;तच्चैवाद्य महत्कर्म गाण्डीवप्रेषितैः शरैः ।&#x9;103a&lt;br&gt;&#xA;रथोपस्थे विशीर्येत ताराराज इवाम्बरात् ॥&#x9;103c&lt;br&gt;&#xA;आशु चाद्य शरास्तस्य सम्पतन्तो महाजवैः ।&#x9;104a&lt;br&gt;&#xA;त्वच्छरैः सन्निकृत्ताग्रा विशीर्यन्ते महीतले ॥&#x9;104c&lt;br&gt;&#xA;त्वया चाद्य हते तस्य विक्रमे भरतर्षभ ।&#x9;105a&lt;br&gt;&#xA;विमुखाः सर्वराजानो भवन्तु गतजीविताः ॥&#x9;105c&lt;br&gt;&#xA;तथा चाधिरथौ याते प्रयान्तु कुरवो दिशः ।&#x9;106a&lt;br&gt;&#xA;मन्वानास्तं रथश्रेष्ठं सर्वलोकेषु धन्विनाम् ॥&#x9;106c&lt;br&gt;&#xA;स वै चाद्य भयात्त्यक्त्वा धार्तराष्ट्रो महाचमूम् ।&#x9;107a&lt;br&gt;&#xA;दुर्योधनो भयोद्विग्नो द्रवतु स्वं निवेशनम् ॥&#x9;107c&lt;br&gt;&#xA;तथा चाद्य हतं श्रुत्वा धृतराष्ट्रो जनेश्वरः ।&#x9;108a&lt;br&gt;&#xA;क्षणेन निपतेद्भूमौ विसञ्ज्ञो वै महीपतिः ॥&#x9;108c&lt;br&gt;&#xA;अद्य जानन्तु ते पार्थ विक्रमं सर्वयोधिनः ।&#x9;109a&lt;br&gt;&#xA;यदुवाच सभामध्ये परुषं भारत त्वयि ॥&#x9;109c&lt;br&gt;&#xA;यानि चान्यानि दुष्टात्मा पापानि कृतवांस्त्वयि ।&#x9;110a&lt;br&gt;&#xA;तान्यद्य भरतश्रेष्ठ नाशयन्तु शरास्तव ॥&#x9;110c&lt;br&gt;&#xA;शान्तिं कुरु परिक्लेशा कृष्णायाः शत्रुपातन ।&#x9;111a&lt;br&gt;&#xA;हत्वा शत्रुं रणे श्लाघ्यं गर्जन्तमतिपौरुषम् ॥&#x9;111c&lt;br&gt;&#xA;अद्य चाधिरथिर्वेद्धस्तव बाणैः समन्ततः ।&#x9;112a&lt;br&gt;&#xA;मन्यतां त्वां नरव्याघ्र प्रवरं सर्वधन्विनाम् ॥&#x9;112c&lt;br&gt;&#xA;गाण्डीवप्रसृतान्बाणानद्य गात्रस्पृशः शरान् ।&#x9;113a&lt;br&gt;&#xA;यातु कर्णो रणे पार्थ श्वाविच्छललतो यथा ॥&#x9;113c&lt;br&gt;&#xA;तं कथं कर्णमासाद्य विद्रवेयुर्महारथाः ।&#x9;114a&lt;br&gt;&#xA;यस्त्वेकः सर्वपाञ्चालानहन्यहनि नाशयन् ।&#x9;114c&lt;br&gt;&#xA;कालवच्चरते वीर पाञ्चालानां रथव्रजे ॥&#x9;114e&lt;br&gt;&#xA;तमप्यासाद्य समरे मित्रार्थे मित्रवत्सल ।&#x9;115a&lt;br&gt;&#xA;तथा ज्वलन्तमस्त्रैश्च शूरं सर्वधनुष्मताम् ।&#x9;115c&lt;br&gt;&#xA;निर्दहन्तं समारूढं दुर्धर्षं द्रोणमञ्जसा ॥&#x9;115e&lt;br&gt;&#xA;ते नित्यमुदिता जेतुं युधि शत्रुमरिन्दमाः ।&#x9;116a&lt;br&gt;&#xA;न चेदाधिरथेर्भीताः पाञ्चालाः स्युः पराङ्मुखाः ॥&#x9;116c&lt;br&gt;&#xA;तेषामापततां शूरः पाञ्चालानां तरस्विनाम् ।&#x9;117a&lt;br&gt;&#xA;आदत्तासूञ्शरैः कर्णः पतङ्गानामिवानलः ॥&#x9;117c&lt;br&gt;&#xA;एते द्रवन्ति पाञ्चाला द्राव्यन्ते योधिभिर्ध्रुवम् ।&#x9;118a&lt;br&gt;&#xA;कर्णेन भरतश्रेष्ठ पश्यपश्य तथाकृतान् ॥&#x9;118c&lt;br&gt;&#xA;तान्समारोहतः शूरान्मित्रार्थे त्यक्तजीवितान् ।&#x9;119a&lt;br&gt;&#xA;निस्तारय महाबाहो कर्णास्त्रात्पावकोपमात् ॥&#x9;119c&lt;br&gt;&#xA;अस्त्रं हिरामात्कर्णेन भार्गवादृषिसत्तमात् ।&#x9;120a&lt;br&gt;&#xA;यदवाप्तं तदा घोरं तस्य रूपमुदीर्यते ॥&#x9;120c&lt;br&gt;&#xA;तापनं सर्वसैन्यस्य घोररूपं भयानकम् ।&#x9;121a&lt;br&gt;&#xA;यमाश्रित्य महासेना ज्वलते स्वेन तेजसा ॥&#x9;121c&lt;br&gt;&#xA;एते चरन्ति सङ्ग्रामे कर्णचापच्युताः शराः ।&#x9;122a&lt;br&gt;&#xA;प्रभया इह शत्रूणां घातयन्तो जनान्प्रभो ॥&#x9;122c&lt;br&gt;&#xA;एते भ्रमन्ति पाञ्चाला उत्क्रमन्ति च मारिष ।&#x9;123a&lt;br&gt;&#xA;कर्णास्त्रं समरे प्राप्य दुर्निवार्यं महात्मभिः ॥&#x9;123c&lt;br&gt;&#xA;एष भीमो दृढक्रोधो वृतः पार्थ समन्ततः ।&#x9;124a&lt;br&gt;&#xA;सृञ्जयैर्योऽजयत्कर्णं पीड्यते निशितैः शरैः ॥&#x9;124c&lt;br&gt;&#xA;पाञ्चालान्सृञ्जयांश्चैव पाण्डवांश्चैव भारत ।&#x9;125a&lt;br&gt;&#xA;उपेक्षितो दहेत्कर्णो रोगो देहमिवान्तकः ॥&#x9;125c&lt;br&gt;&#xA;नान्यं त्वत्तो हि पश्यामि योधं यौधिष्ठिरे बले ।&#x9;126a&lt;br&gt;&#xA;यः समासाद्य राधेयं स्वस्तिमानाव्रजेद्गृहान् ॥&#x9;126c&lt;br&gt;&#xA;तमद्य निशितैर्बाणैर्निहत्य भरतर्षभ ।&#x9;127c&lt;br&gt;&#xA;यथा प्रतिज्ञां त्व पार्थ तीर्त्वा कीर्तिमवाप्स्यसि ॥&#x9;127c&lt;br&gt;&#xA;त्वं हि शक्तो रणे कर्णं विजेतुं सह पार्थिवैः ।&#x9;128a&lt;br&gt;&#xA;नान्यो युधि युधां श्रेष्ठ सत्यमेतद्ब्रवीमि ते ॥&#x9;128c&lt;br&gt;&#xA;एतत्कृत्वा महत्कर्म हत्वा कर्णं महारथम् ।&#x9;129a&lt;br&gt;&#xA;कृतार्थः सफलः पार्थ सुखी भव नरोत्तम ॥ ॥&#x9;129c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/078/</guid>
      <description>&lt;p&gt;अध्यायः 078&lt;/p&gt;&#xA;&lt;p&gt;अर्जुनेन कृष्णाग्रे कर्णवधानन्तरभाव्यर्थानुवर्णनपूर्वकं तद्वधप्रतिज्ञा ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;स केशवस्य बीभत्सुः श्रुत्वा भारत भाषितम् ।&#x9;001a&lt;br&gt;&#xA;विशोकः सम्प्रहृष्टश्च क्षणेन समपद्यत ॥&#x9;001c&lt;br&gt;&#xA;ततो ज्यामभिमृज्याशु व्याक्षिपद्गाण्डिवं धनुः ।&#x9;002a&lt;br&gt;&#xA;दध्रे कर्णविनाशाय केशवं चाभ्यभाषत ॥&#x9;002c&lt;br&gt;&#xA;त्वया नाथेन गोविन्द ध्रुव एव जयो मम ।&#x9;003a&lt;br&gt;&#xA;प्रसन्नो यस्य भगवान्भूतभव्यभविष्यकृत् ॥&#x9;003c&lt;br&gt;&#xA;त्वत्सहायो ह्यहं कृष्ण त्रींल्लोकान्वै समागतान् ।&#x9;004a&lt;br&gt;&#xA;प्रापयेयं परं लोकं किमु कर्णं महाहवे ॥&#x9;004c&lt;br&gt;&#xA;पश्यामि द्रवतीं सेनां पाञ्चालानां जनार्दन ।&#x9;005a&lt;br&gt;&#xA;पश्यामि कर्णं समरे विचरन्तमभीतवत् ॥&#x9;005c&lt;br&gt;&#xA;भार्गवास्त्रं च पश्यामि ज्वलन्तं कृष्ण सर्वशः ।&#x9;006a&lt;br&gt;&#xA;सृष्टं कर्णेन वार्ष्णेय शक्रेणेव महाशनिम् ॥&#x9;006c&lt;br&gt;&#xA;अनेन खलु सङ्ग्रामे यत्तु कृष्ण मया कृतम् ।&#x9;007a&lt;br&gt;&#xA;कथयिष्यन्ति भूतानि यावद्भूमिर्धरिष्यति ॥&#x9;007c&lt;br&gt;&#xA;अद्य कृष्ण विकर्णा मे कर्णं नेष्यन्ति मृत्यवे ।&#x9;008a&lt;br&gt;&#xA;गाण्डीवमुक्ताः क्षिण्वन्तो मम हस्तप्रचोदिताः ॥&#x9;008c&lt;br&gt;&#xA;अद्य राजा धृतराष्ट्रः स्वां बुद्धिमवमंस्यते ।&#x9;009a&lt;br&gt;&#xA;दुर्योधनमराज्यार्हं यया राज्येऽभ्यषेचयत् ॥&#x9;009c&lt;br&gt;&#xA;अद्य राज्यात्सुखाच्चैव श्रियो राष्ट्रात्तथा पुरात् ।&#x9;010a&lt;br&gt;&#xA;पुत्रेभ्यश्च महाबाहो धृतराष्ट्रो विमोक्ष्यति ॥&#x9;010c&lt;br&gt;&#xA;गुणवन्तं हि यो हित्वा निर्गुणं कुरुते प्रभुम् ।&#x9;011a&lt;br&gt;&#xA;स शोचति चिरं कृष्ण क्षिप्रमेवागते क्षये ॥&#x9;011c&lt;br&gt;&#xA;यथा च पुरुषः कश्चिच्छित्त्वा चाम्रवणं महत् ।&#x9;012a&lt;br&gt;&#xA;पलाशसेचने बुद्धिं कृत्वा शोचति मन्दधीः ॥&#x9;012c&lt;br&gt;&#xA;दृष्ट्वा पुष्पं पले गृध्नुः फलं दृष्ट्वाऽनुशोचति ।&#x9;013a&lt;br&gt;&#xA;तथेदं धृतराष्ट्रस्य पुष्पलुप्धस्य मानद ।&#x9;013c&lt;br&gt;&#xA;फलं दृष्ट्वा भृशं दुःखं भविष्यति जनार्दन ॥&#x9;013e&lt;br&gt;&#xA;सूतपुत्रे हते त्वद्य निराशो भविता प्रभुः ॥&#x9;014ac&lt;br&gt;&#xA;अद्य दुर्योधनो राज्याज्जीविताच्च निराशकः ।&#x9;015a&lt;br&gt;&#xA;भविष्यति हते कर्णे कृष्ण सत्यं ब्रवीमि ते ॥&#x9;015c&lt;br&gt;&#xA;अद्य दृष्ट्वा मया कर्णं शरैर्विशकलीकृतम् ।&#x9;016a&lt;br&gt;&#xA;स्मरतां तव वाक्यानि शमं प्रति जनेश्वरः ॥&#x9;016c&lt;br&gt;&#xA;अद्यासौ सौबलः कृष्ण ग्लहाञ्जानातु वै शरान् ।&#x9;017a&lt;br&gt;&#xA;दुरोदरं च गाण्डीवं मण्डलं च रथं मम ॥&#x9;017c&lt;br&gt;&#xA;अद्य कुन्तीसुतस्याहं दृढं राज्ञः प्रजागरम् ।&#x9;018a&lt;br&gt;&#xA;व्यपनेष्यामि गोविन्द हत्वा कर्णं शितैः शरैः ॥&#x9;018c&lt;br&gt;&#xA;अद्य कुन्तीसुतो राजा हते सूतसुते मया ।&#x9;019a&lt;br&gt;&#xA;सुप्रहृष्टमनाः प्रीतश्चिरं सुखमवाप्स्यति ॥&#x9;019c&lt;br&gt;&#xA;अद्य वाहमनाधृष्यं केशवाप्रतिमं शरम् ।&#x9;020a&lt;br&gt;&#xA;उत्स्रक्ष्यामीह यः कर्णं जीविताद्भ्रंशयिष्यति ॥&#x9;020c&lt;br&gt;&#xA;यस्य चैतद्व्रतं मह्यं वधे किल दुरात्मनः ।&#x9;021a&lt;br&gt;&#xA;पादौ न धावये तावद्यावद्धन्यां न फल्गुनम् ॥&#x9;021c&lt;br&gt;&#xA;मृषा कृत्वा व्रतं तस्य पापस्य मधुसूदन ।&#x9;022a&lt;br&gt;&#xA;पातयिष्ये रथात्कायं शरैः सन्नतपर्वभिः ॥&#x9;022c&lt;br&gt;&#xA;योसौ रणे नरं नान्यं पृथिव्यामनुमन्यते ।&#x9;023a&lt;br&gt;&#xA;तस्याद्य सूतपुत्रस्य भूमिः पास्यति शोणितम् ॥&#x9;023c&lt;br&gt;&#xA;अपतिर्ह्यसि कृष्णेति सूतपुत्रो यदब्रवीत् ।&#x9;024a&lt;br&gt;&#xA;धृतराष्ट्रमते कर्णः श्लाघमानः स्वकान्गुणान् ॥&#x9;024c&lt;br&gt;&#xA;अनृतं तत्करिष्यन्ति मामका निशिताः शराः ।&#x9;025a&lt;br&gt;&#xA;आशीविषा इव क्रुद्धास्तस्यपास्यन्ति शोणितम् ॥&#x9;025c&lt;br&gt;&#xA;मया हस्तवता मुक्ता नाराचा वैद्युतत्विषः ।&#x9;026a&lt;br&gt;&#xA;गाण्डीवसृष्टा दास्यन्ति कर्णस्य परमां गतिम् ॥&#x9;026c&lt;br&gt;&#xA;अद्य तप्स्यति राधेयः पाञ्चालीं यत्तदब्रवीत् ।&#x9;027a&lt;br&gt;&#xA;सभामध्ये वचः क्रूरं कुत्सयन्पाण्डवान्प्रति ॥&#x9;027c&lt;br&gt;&#xA;एते षण्डतिलाः कृष्णे निर्वीर्या हतविक्रमाः ।&#x9;028a&lt;br&gt;&#xA;अहं वः पाण्डवेयेभ्यो भयात्त्रास्येति चाब्रवीत् ।&#x9;028c&lt;br&gt;&#xA;हन्ताऽहं पाण्डवान्सर्वान्सपुत्रानिह भारत ॥&#x9;028e&lt;br&gt;&#xA;अनृतं तत्करिष्यन्ति मामका निशिताः शराः ।&#x9;029a&lt;br&gt;&#xA;हते वैकर्तने कर्णे सूतपुत्रे दुरात्मनि ॥&#x9;029c&lt;br&gt;&#xA;यस्य वीर्यं समाश्रित्य धार्तराष्ट्रो बृहन्मनाः ।&#x9;030a&lt;br&gt;&#xA;तमद्य कर्णं हन्तास्मि समरे मधुसूदन ॥&#x9;030c&lt;br&gt;&#xA;अद्य कर्णे हते कृष्ण धार्तराष्ट्राः सराजकाः ।&#x9;031a&lt;br&gt;&#xA;विद्रवन्ति दिशो भीताः सिंहं दृष्ट्वा मृगा इव ॥&#x9;031c&lt;br&gt;&#xA;अद्य दुर्योधनो राजा पृथिवीं नान्ववेक्षते ।&#x9;032a&lt;br&gt;&#xA;हते कर्णे मया सङ्ख्ये सपुत्रे ससुहृज्जने ॥&#x9;032c&lt;br&gt;&#xA;अद्य कर्णं हतं दृष्ट्वा धार्तराष्ट्रोऽत्यमर्षणः ।&#x9;033a&lt;br&gt;&#xA;जानातु मां रणे कृष्ण प्रवरं सर्वधन्विनाम् ॥&#x9;033c&lt;br&gt;&#xA;सपुत्रपौत्रः सामात्यः ससुहृच्च निराशिषः ।&#x9;034a&lt;br&gt;&#xA;पित्र्ये राज्ये निराशश्च धार्तराष्ट्रो निराश्रयः ॥&#x9;034c&lt;br&gt;&#xA;अद्य राजा धर्मपुत्रो हतामित्रो भविष्यति ।&#x9;035a&lt;br&gt;&#xA;अद्य दुर्योधनो दीप्तां श्रियं राज्यं च हास्यति ॥&#x9;035c&lt;br&gt;&#xA;हते वैकर्तने कर्णे भीष्मे द्रोणे च संयुगे ।&#x9;036a&lt;br&gt;&#xA;कातरं तद्बलं कृष्ण प्रविष्टं भोक्ष्यते तु यत् ॥&#x9;036c&lt;br&gt;&#xA;अद्यप्रभृति राजानं धर्मपुत्रं युधिष्ठिरम् ।&#x9;037a&lt;br&gt;&#xA;अनुमोदन्तु सुहृदो ज्ञातपूर्वाश्च ब्राह्मणाः ॥&#x9;037c&lt;br&gt;&#xA;अद्य तं निहतं श्रुत्वा कर्णं वैकर्तनं मया ।&#x9;038a&lt;br&gt;&#xA;करोतु पटहोन्मिश्रं देवतास्थानपूजनम् ॥&#x9;038c&lt;br&gt;&#xA;अद्य कृष्ण हते कर्णे कुरुतां चिरसम्भृतम् ।&#x9;039a&lt;br&gt;&#xA;याजनं वै महाबाहो देवतानां यथाविधि ॥&#x9;039c&lt;br&gt;&#xA;अद्य त्वम्बा च कृष्णा च त्वरमाणे परस्परम् ।&#x9;040a&lt;br&gt;&#xA;सस्वजेतां हृषीकेश सम्पूर्णेऽस्मिन्मनोरथे ॥&#x9;040c&lt;br&gt;&#xA;अद्य त्वं पाण्डवो ज्येष्ठस्तथाऽऽर्यश्च वृकोदरः ।&#x9;041a&lt;br&gt;&#xA;उदीक्षेतां हते कर्णे कृष्ण सौम्येन चक्षुषा ॥&#x9;041c&lt;br&gt;&#xA;अभिवाद्य गुरूनद्य कनिष्ठैश्चाभिवादितः ।&#x9;042a&lt;br&gt;&#xA;सस्वजानो ह्यहं दोर्भ्यां प्राप्स्यामि विपुलं यशः ॥&#x9;042c&lt;br&gt;&#xA;अद्य कर्णे हते कृष्ण प्रशंसन्तोऽर्जुनं सुराः ।&#x9;043a&lt;br&gt;&#xA;त्रिदिवं यान्तु संहृष्टाः सङ्गताश्च तपोधनाः ॥&#x9;043c&lt;br&gt;&#xA;अद्य लोकास्त्रयः कृष्ण जानन्तु मम पौरुषम् ।&#x9;044a&lt;br&gt;&#xA;दृष्ट्वा कर्णं हतं युद्धे द्वैरथे सव्यसाचिना ॥&#x9;044c&lt;br&gt;&#xA;अद्याहमनृणः कृष्ण भविष्यामि धनुष्मताम् ।&#x9;045a&lt;br&gt;&#xA;रथस्य च शराणां च धनुषो गाण्डिवस्य च ॥&#x9;045c&lt;br&gt;&#xA;मोक्ष्याम्यद्य महद्दुःखं त्रयोदशसमार्जितम् ।&#x9;046a&lt;br&gt;&#xA;हत्वा कर्णं रणे कृष्ण शम्बरं मघवानिव ॥&#x9;046c&lt;br&gt;&#xA;अद्य कर्णे हते युद्धे सोमकानां महारथाः ।&#x9;047a&lt;br&gt;&#xA;कृतकार्याः प्रमोदन्तां मित्रकार्येप्सवो युधि ॥&#x9;047c&lt;br&gt;&#xA;न जाने च कथं प्रीतिः शैनेयस्याद्य माधव ।&#x9;048a&lt;br&gt;&#xA;अहं हत्वा रणे कर्णं पुत्रांश्चास्य जयाधिकान् ।&#x9;048c&lt;br&gt;&#xA;प्रीतिं दास्यामि भीमस्य सात्यकेर्यमयोस्तथा ॥&#x9;048e&lt;br&gt;&#xA;धृष्टद्युम्नस्य वीरस्य तथैव च शिखण्डिनः ।&#x9;049a&lt;br&gt;&#xA;अद्यानृण्यं गमिष्यामि हत्वा कर्णं महाहवे ।&#x9;049c&lt;br&gt;&#xA;धर्मराजस्य संश्रुत्य वार्ष्णेयशपथं मिथः ॥&#x9;049e&lt;br&gt;&#xA;अद्य पश्यन्तु सङ्ग्रामे धनञ्जयममर्षणम् ।&#x9;050a&lt;br&gt;&#xA;युध्यन्तं कौरवैः सार्धं घातयन्तं च सूतजम् ॥&#x9;050c&lt;br&gt;&#xA;भवत्समक्षं वक्ष्यामि पुनरेवात्मसंस्तवम् ।&#x9;051a&lt;br&gt;&#xA;इत्यप्यमित्रप्रवरमद्याहं हन्मि सूतजम् ॥&#x9;051c&lt;br&gt;&#xA;धनुर्वेदे मत्समः को नु लोके पराक्रमे वा मम कोऽस्ति तुल्यः ।&#x9;052a&lt;br&gt;&#xA;को वाऽप्यन्यो मत्समोऽस्ति क्षमायां ममानृशंस्ये सदृशोऽस्ति कोऽन्यः ॥&#x9;052c&lt;br&gt;&#xA;अहं धनुष्मान्ससुरासुरांश्च सर्वाणि भूतानि च सङ्गतानि ।&#x9;053a&lt;br&gt;&#xA;स्वबाहुवीर्याद्गमये पराभवं मत्पौरुषं विद्धि परं परेभ्यः ॥&#x9;053c&lt;br&gt;&#xA;शरार्चिषा गाण्डिवेनाहमेकः सर्वान्कुरून्बाह्लिकांश्चाभिपन्नः ।&#x9;054a&lt;br&gt;&#xA;हिमात्यये कक्षगतो यथाऽग्निः स निर्दहेयं सहसा प्रगृह्य ॥&#x9;054c&lt;br&gt;&#xA;पाणी पृषत्कालिखितौ ममैतौ धनुश्च सङ्ख्ये विततं सबाणम् ।&#x9;055a&lt;br&gt;&#xA;पादौ चेमौ सुरथौ सध्वजौ च न मादृशं युद्धगतं भजन्ति ॥ ॥&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/079/</guid>
      <description>&lt;p&gt;अध्यायः 079&lt;/p&gt;&#xA;&lt;p&gt;द्वन्द्वयुद्धम् ॥ 1 ॥&lt;/p&gt;&#xA;&lt;p&gt;[धृतराष्ट्र उवाच ।&#x9;001&lt;br&gt;&#xA;समागमे पाण्डवसृञ्जयानां महाभये मामकानामगाधे ।&#x9;001a&lt;br&gt;&#xA;धनञ्जये तात रणाय याते कर्णेन तद्युद्धमथोऽत्र कीदृक् ॥]&#x9;001c&lt;br&gt;&#xA;सञ्जय उवाच ।&#x9;002&lt;br&gt;&#xA;तेषामनीकानि महाध्वजानि रणे समृद्धानि सुसङ्गतानि ।&#x9;002a&lt;br&gt;&#xA;भेरीनिनादोन्मुखराण्यङ्गर्जन्मेघा इव प्रावृषि मारुतास्ताः ॥&#x9;002c&lt;br&gt;&#xA;महागजाभ्राकुलमस्त्रतोयं वादित्रनेमीतलशब्दवच्च ।&#x9;003a&lt;br&gt;&#xA;हिरण्यचित्रायुधविद्युतं च शरासिनाराचमहास्त्रधारम् ॥&#x9;003c&lt;br&gt;&#xA;तद्भीमवेगं रुधिरौघवाहि खड्गाकुलं क्षत्रियजीवघाति ।&#x9;004a&lt;br&gt;&#xA;अनार्तवं क्रूरमनिष्टवर्षं बभूव संरम्भकरं प्रजानाम् ॥&#x9;004c&lt;br&gt;&#xA;एकं रथं सम्परिवार्य मृत्युं नयन्त्यनेके च रथाः समेताः ।&#x9;005a&lt;br&gt;&#xA;एकस्तथैकं रथिनं रथाग्र्यांस्तथा रथश्चापि रथाननेकान् ॥&#x9;005c&lt;br&gt;&#xA;रथं ससूतं सहयं च कञ्चित्कश्चिद्रथी मृत्युवशं निनाय ।&#x9;006a&lt;br&gt;&#xA;निनाय चाप्येकगजेन कश्चिद्रथान्बहून्मृत्युवशे तथाश्वान् ॥&#x9;006c&lt;br&gt;&#xA;रथान्ससूतान्सहयान्गजांश्च सर्वानरीन्मृत्युवशं शरौघैः ।&#x9;007a&lt;br&gt;&#xA;निन्ये हयांश्चैव तथा ससादीन्पदातिसङ्घांश्च तथैव पार्थः ॥&#x9;007c&lt;br&gt;&#xA;कृपः शिखण्डी च रणे समेतौ दुर्योधनं सात्यकिरध्यगच्छत् ।&#x9;008a&lt;br&gt;&#xA;श्रुतश्रवा द्रोणपुत्रेण सार्धं युधामन्युश्चित्रसेनेन सार्धम् ॥&#x9;008c&lt;br&gt;&#xA;कर्णस्य पुत्रं तु रथी सुषेणं समागतं सृञ्जयश्चोत्तमौजाः ।&#x9;009a&lt;br&gt;&#xA;गान्धारराजं सहदेवोऽक्षधूर्तं महर्षभं सिंह इवाभ्यधावत् ॥&#x9;009c&lt;br&gt;&#xA;शतानीको नाकुलिः कर्णपुत्रं युवा युवानं वृषसेनं शरौघैः ।&#x9;010a&lt;br&gt;&#xA;समार्पयत्कर्णपुत्रश्च शूरः पाञ्चालेयं शरवर्षैरनेकैः ॥&#x9;010c&lt;br&gt;&#xA;रथर्षभः कृतवर्माणमार्च्छन्माद्रीपुत्रो नकुलश्चित्रयोधी ।&#x9;011a&lt;br&gt;&#xA;पाञ्चालानामधिपो याज्ञसेनिः सेनापतिः कर्णमार्च्छत्ससैन्यम् ॥&#x9;011c&lt;br&gt;&#xA;दुःशासनो भारत भारतं तु व्यात्ताननं क्रूरमिवान्तकाभम् ।&#x9;012a&lt;br&gt;&#xA;भीमं रणे शस्त्रभृतां वरिष्ठं भीमं समार्च्छत्तमसह्यवेगम् ॥&#x9;012c&lt;br&gt;&#xA;कर्णात्मजं तत्र जघान वीरस्तथाच्छिनच्चोत्तमौजाः प्रसह्य ।&#x9;013a&lt;br&gt;&#xA;तस्योत्तमाङ्गं निपपात भूमौ निनादयद्गां निनदेन खं च ॥&#x9;013c&lt;br&gt;&#xA;सुषेणशीर्षं पतितं पृथिव्यां विलोक्य कर्णोऽथ तदार्तरूपः ।&#x9;014a&lt;br&gt;&#xA;क्रोधाद्धयांस्तस्य रथं ध्वजं च बाणैः सुधारैर्निशितैरकृन्तत् ॥&#x9;014c&lt;br&gt;&#xA;स तूत्तमौजा निशितैः पृषत्कैर्विव्याध खड्गेन च भास्वरेण ।&#x9;015a&lt;br&gt;&#xA;पार्ष्णिग्रहांश्चैव कृपस्य हत्वा शिखण्डिवाहं स ततोऽध्यरोहत् ॥&#x9;015c&lt;br&gt;&#xA;कृपं तु दृष्ट्वा विरथं रथस्थो नैच्छच्छरैस्ताडयितुं शिखण्डी ।&#x9;016a&lt;br&gt;&#xA;तं द्रौणिरावार्य रथं कृपस्य समुज्जहे पङ्कगतां यथा गाम् ॥&#x9;016c&lt;br&gt;&#xA;हिरण्यवर्मा निशितैः पृषत्कैस्तवात्मजानामनिलात्मजो वै ।&#x9;017a&lt;br&gt;&#xA;अतापयत्सैन्यमतीव भीमः काले शुचौ मध्यगतो यथाऽर्कः ॥ ॥&#x9;017c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/080/</guid>
      <description>&lt;p&gt;अध्यायः 080&lt;/p&gt;&#xA;&lt;p&gt;भीमसेनविशोकयोः संवादः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;अथ त्विदानीं तुमुले विमर्दे द्विषद्भिरेको बहुभिः समावृतः ।&#x9;001a&lt;br&gt;&#xA;महारणे सारथिमित्युवाच भीमश्चमूं वाहय धार्तराष्ट्रीम् ।&#x9;001c&lt;br&gt;&#xA;त्वं सारथे याहि जवेन वाहैर्नयाम्येतान्धार्तराष्ट्रान्यमाय ॥&#x9;001e&lt;br&gt;&#xA;सञ्चोदितो भीमसेनेन चैवं स सारथिः पुत्रबलं त्वदीयम् ।&#x9;002a&lt;br&gt;&#xA;प्रायात्ततः सत्वरमुग्रवेगो यतो भीमस्तद्बलं गन्तुमैच्छत् ॥&#x9;002c&lt;br&gt;&#xA;ततोऽपरे नागरथाश्वपत्तिभिः प्रत्युद्ययुस्तं कुरवः समन्तात् ।&#x9;003a&lt;br&gt;&#xA;भीमस्य वाहाग्र्यमुदारवेगं समन्ततो बाणगणैर्निजघ्नुः ॥&#x9;003c&lt;br&gt;&#xA;ततः शरानापततो महात्मा चिच्छेद बाणैस्तपीनयपुङ्खैः ।&#x9;004a&lt;br&gt;&#xA;ते वै निपेतुस्तपनीयपुङ्खा द्विधा त्रिधा भीमशरैर्निकृत्ताः ॥&#x9;004c&lt;br&gt;&#xA;ततो राजन्नागरथाश्वयूनां भीमाहतानां वरराजमध्ये ।&#x9;005a&lt;br&gt;&#xA;घोरो निनादः सुमहानभूत्तदा वज्राहतानामिव पर्वतानाम् ॥&#x9;005c&lt;br&gt;&#xA;ते वध्यमानाश्च नरेन्द्रमुख्या निर्भिद्यन्तो भीमशरप्रवेकैः ।&#x9;006a&lt;br&gt;&#xA;भीमं समन्तात्समरेऽभ्यरोहन्वृक्षं शकुन्ता इव पुष्पहेतोः ॥&#x9;006c&lt;br&gt;&#xA;ततोऽभियाते तव सैन्ये स भीमः प्रादुश्चक्रे वेगमनन्तवेगः ।&#x9;007a&lt;br&gt;&#xA;यथाऽन्तकाले क्षपयन्दिधक्षुर्भूतान्तकृत्काल इवात्तदण्डः ॥&#x9;007c&lt;br&gt;&#xA;तस्यातिवेगस्य रणेऽतिवेगं नाशक्नुवन्धारयितुं त्वदीयाः ।&#x9;008a&lt;br&gt;&#xA;व्यात्ताननस्यापततो यथैव कालस्य काले हरतः प्रजा वै ॥&#x9;008c&lt;br&gt;&#xA;ततो बलं भारत भारतानां प्रदह्यमानं समरे महात्मना ।&#x9;009a&lt;br&gt;&#xA;भीतं दिशोऽकीर्यत भीमनुन्नं महानिलेनाभ्रगणा यथैव ॥&#x9;009c&lt;br&gt;&#xA;ततो धीमान्सारथिमब्रवीद्बली स भीमसेनः पुनरेव हृष्टः ॥&#x9;010ac&lt;br&gt;&#xA;सूताभिजानीहि परान्स्वकान्वा रथान्ध्वजांश्चापततः समेतान् ।&#x9;011a&lt;br&gt;&#xA;युध्यन्ह्यहं नाभिजानामि किञ्चिन्मा सैन्यं स्वं छादयिष्ये प्रमत्तः ॥&#x9;011c&lt;br&gt;&#xA;अरीन्विशोकान्हि निरीक्ष्य सर्वतो महांश्च मन्युः पुनरेति मां भृशम् ।&#x9;012a&lt;br&gt;&#xA;राजातुरो नागमद्यत्किरीटी बहूनि दुःखान्यभिचिन्तयामि ॥&#x9;012c&lt;br&gt;&#xA;एतद्दुःखं धारये धर्मराजो यन्मां हित्वा यातवाञ्शत्रुमध्ये ।&#x9;013a&lt;br&gt;&#xA;नैनं जीवं नाभिजानाम्यजीवं बीभत्सुं वा तन्ममाद्यातिदुःखम् ॥&#x9;013c&lt;br&gt;&#xA;सोऽहं द्विषत्सैन्यमुदग्रकल्पं विनाशयिष्ये परमप्रतीतः ।&#x9;014a&lt;br&gt;&#xA;एतन्निहत्याजिमध्ये समेतं प्रीतो भविष्यामि सह त्वयाद्य ॥&#x9;014c&lt;br&gt;&#xA;सर्वांस्तूणान्सायकानामवेक्ष्य किं शिष्टं स्यात्सायकानां रथे मे ।&#x9;015a&lt;br&gt;&#xA;का वा जातिः किं प्रमाणं च तेषां ज्ञात्वा व्यक्तं तत्समाचक्ष्व सूत ।&#x9;015c&lt;br&gt;&#xA;&#39;कति वा सहस्राणि कति वा शतानि ह्याचक्ष्व मे सारथे क्षिप्रमेव ॥&#x9;015e&lt;br&gt;&#xA;विशोक उवाच ।&#x9;016&lt;br&gt;&#xA;सर्वं विदित्वैवमहं वदामि तवार्थसिद्धिप्रदमद्य वीर ।&#x9;016a&lt;br&gt;&#xA;कैकेयकाम्भोजसुराष्ट्रबाह्लिका म्लेच्छाश्च सुह्माः परतङ्कणाश्च ।&#x9;016c&lt;br&gt;&#xA;मद्राश्च वङ्गा मगधाः कुणिन्दा आनर्तकावर्तकाः पार्वतीयाः ।&#x9;017a&lt;br&gt;&#xA;सर्वे गृहीतप्रवरायुधास्त्वां संवेष्ट्य संवेष्ट्य ततो विनेदुः ॥&#x9;017c&lt;br&gt;&#xA;रथे तवास्मिन्निशिताः सुपीतास्ततो भल्ला द्वादश वै सहस्राः&#39; ।&#x9;018a&lt;br&gt;&#xA;षण्मार्गणानामयुतानि वीर क्षुराश्च भल्लाश्च तथायुताख्याः ॥&#x9;018c&lt;br&gt;&#xA;नाराचानां द्वे सहस्रे च वीर त्रीण्येव च प्रदराणां स्म पार्थ ।&#x9;019a&lt;br&gt;&#xA;अस्त्यायुधं पाण्डवेयावशिष्टं न यद्वहेच्छकटं षङ्गवीयम् ॥&#x9;019c&lt;br&gt;&#xA;एतद्विद्वन्मुञ्च सहस्रशोऽपि गदासिबाहुद्रविणं च तेऽस्ति ।&#x9;020a&lt;br&gt;&#xA;प्रासाश्च मुद्गराः शक्तयस्तोमराश्च माभैषीस्त्वं सङ्क्षयादायुधानाम् ॥&#x9;020c&lt;br&gt;&#xA;भीमसेन उवाच ।&#x9;021&lt;br&gt;&#xA;&#39;अद्यैव नूनं कथयन्तु सिद्धां मम प्रतिज्ञां सर्वलोके विशोक ।&#x9;021a&lt;br&gt;&#xA;न मोक्ष्यते समरे भीमसेन एकः शत्रून्समरे वाप्यजैषीत् ।&#x9;021c&lt;br&gt;&#xA;आशंसितानामिदमेकमस्तु तन्मे देवाः सकलं साधयन्तु ॥&#39;&#x9;021e&lt;br&gt;&#xA;सूताद्य मद्बाहुयुतैः समस्तान्समाहनद्भिः पार्थिवानाशुवेगैः ।&#x9;022a&lt;br&gt;&#xA;च्छन्नं बाणैराहवं घोररूपं नष्टादित्यं मृत्युलोकेन तुल्यम् ॥&#x9;022c&lt;br&gt;&#xA;अद्यैतद्वै विदितं पार्थिवानां भविष्यति ह्याकुमारं च सूत ।&#x9;023a&lt;br&gt;&#xA;निमग्नो वा समरे भीमसेन एकः कुरून्वा समरे व्यजैषीत् ॥&#x9;023c&lt;br&gt;&#xA;सर्वे सङ्ख्ये कुरवो निष्पतन्तु मां वा लोकाः कीर्तयन्त्वाकुमारम् ।&#x9;024a&lt;br&gt;&#xA;सर्वानेकस्तानहं पातयिष्ये ते वा सर्वे भीमसेनं तुदन्तु ॥&#x9;024c&lt;br&gt;&#xA;आशास्तारः कर्म चाप्युत्तमं ये तन्मे देवाः सफलं साधयन्तु ।&#x9;025a&lt;br&gt;&#xA;आयातीह केशवसारथी रथी शक्रस्तूर्णं यज्ञ इवोपहूतः ॥&#x9;025c&lt;br&gt;&#xA;ईक्षस्वैतां भारतीं दीर्यमाणामेते कस्माद्विद्रवन्ते नरेन्द्राः ।&#x9;026a&lt;br&gt;&#xA;व्यक्तं धीमान्सव्यसाची नराग्र्यः सैन्यं ह्येतच्छादयत्याशु बाणैः ॥&#x9;026c&lt;br&gt;&#xA;पश्य ध्वजांश्च द्रवतो विशोक नागान्हयान्पत्तिसङ्घांश्च सङ्ख्ये ।&#x9;027a&lt;br&gt;&#xA;रथान्विकीर्णाञ्शरशक्तिताडितान्पश्यस्वैतान्रथिनश्चैव सूत ॥&#x9;027c&lt;br&gt;&#xA;आपूर्यते कौरवी चाप्यभीक्ष्णं सेना ह्यसौ सुभृशं हन्यमाना ।&#x9;028a&lt;br&gt;&#xA;धनञ्जयस्याशनितुल्यवेगैर्ग्रस्ता शरैः काञ्चनबर्हजालैः ॥&#x9;028c&lt;br&gt;&#xA;एते द्रवन्ति स्म रथाश्वनागाः पदातिसङ्घानतिमर्दयन्तः ।&#x9;029a&lt;br&gt;&#xA;सम्मुह्यमानाः कौरवाः सर्व एव द्रवन्ति नागा इव दाहभीताः ॥&#x9;029c&lt;br&gt;&#xA;हाहाकृताश्चैव रणे विशोक मुञ्चन्ति नादान्विपुलान्गजेन्द्राः ॥&#x9;030ac&lt;br&gt;&#xA;विशोक उवाच ।&#x9;031&lt;br&gt;&#xA;किं भीम नैनं त्वमिहाशृणोषि विस्फारितं गाण्डिवस्यातिघोरम् ।&#x9;031a&lt;br&gt;&#xA;क्रुद्धेन पार्थेन विकृष्यतोऽद्य कच्चिन्नेमौ तव कर्णौ विनष्टौ ॥&#x9;031c&lt;br&gt;&#xA;सर्वे कामाः पाण्डव ते समृद्धाः कपिर्ह्यसौ दृश्यते हस्तिसैन्ये ।&#x9;032a&lt;br&gt;&#xA;नीलाद्धनाद्विद्युतमुच्चरन्तीं तथा पश्य विस्फुरन्तीं धनुर्ज्याम् ॥&#x9;032c&lt;br&gt;&#xA;कपिर्ह्यसौ वीक्षते सर्वतो वै ध्वजाग्रमारुह्य धनञ्जयस्य ।&#x9;033a&lt;br&gt;&#xA;वित्रासयन्रिपुसङ्घान्विमर्दे बिभेम्यस्मादात्मनैवाभिवीक्ष्य ॥&#x9;033c&lt;br&gt;&#xA;विभ्राजते चातिमात्रं किरीटं विचित्रमेतच्च धनञ्जयस्य ।&#x9;034a&lt;br&gt;&#xA;दिवाकराभो मणिरेष दिव्यो विभ्राजते चैव किरीटसंस्थः ॥&#x9;034c&lt;br&gt;&#xA;पार्श्वे भीमं पाण्डुराभ्रप्रकाशं पश्यस्व शङ्खं देवदत्तं सुघोषम् ।&#x9;035a&lt;br&gt;&#xA;अभीषुहस्तस्य जनार्दनस्य विगाहमानस्य चमूं परेषाम् ॥&#x9;035c&lt;br&gt;&#xA;रविप्रभं वज्रनाभं क्षुरान्तं पार्श्वे स्थितं पश्य जनार्दनस्य ।&#x9;036a&lt;br&gt;&#xA;चक्रं यशोवर्धनं केशवस्य सदार्चितं यदुभिः पश्य वीर ॥&#x9;036c&lt;br&gt;&#xA;महाद्विपानां सरलद्रुमोपमाः करा निकृत्ताः प्रपतन्त्यमी क्षुरैः ।&#x9;037a&lt;br&gt;&#xA;किरीटिना तेन पुनः ससादिनः शरैर्निकृत्ताः कुलिशैरिवाद्रयः ॥&#x9;037c&lt;br&gt;&#xA;तथैव कृष्णस्य च पाञ्चजन्यं महार्हमेतं द्विजराजवर्णम् ।&#x9;038a&lt;br&gt;&#xA;कौन्तेय पश्योरसि कौस्तुभं च जाज्वल्यमानं विजयां स्रजं च ॥&#x9;038c&lt;br&gt;&#xA;ध्रवं रथाग्र्यः समुपैति पार्थो विद्रावयन्सैन्यमिदं परेषाम् ।&#x9;039a&lt;br&gt;&#xA;सिताभ्रवर्णैरसितप्रयुक्तैर्हयैर्महार्है रथिनां वरिष्ठः ॥&#x9;039c&lt;br&gt;&#xA;रथान्हयान्पत्तिगणांश्च सायकैर्विदारितान्पश्य पतन्त्यमी यथा ।&#x9;040a&lt;br&gt;&#xA;तवानुजेनामरराजतेजसा महावनानीव सुपर्णवायुना ॥&#x9;040c&lt;br&gt;&#xA;चतुः शतान्पश्य रथानिमान्हतान्सवाजिसूतान्समरे किरीटिना ।&#x9;041a&lt;br&gt;&#xA;महेषुभिः सप्तशतानि दन्तिनां पदातिसादींश्च रथाननेकशः ॥&#x9;041c&lt;br&gt;&#xA;अयं समभ्येति तवान्तिकं बली निघ्नन्कुरूंश्चित्र इव ग्रहोऽर्जुनः ।&#x9;042a&lt;br&gt;&#xA;समृद्धकामोऽसि हतास्तवाहिता बलं तवायुश्च चिराय वर्धताम् ॥&#x9;042c&lt;br&gt;&#xA;भीमसेन उवाच ।&#x9;043&lt;br&gt;&#xA;ददानि ते ग्रामवरांश्चतुर्दश प्रियाख्याने सारथे सुप्रसन्नः ।&#x9;043a&lt;br&gt;&#xA;दासीशतं चापि रथांश्च विंशतिं यदर्जुनं वेदयसे विशोक ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/081/</guid>
      <description>&lt;p&gt;अध्यायः 081&lt;/p&gt;&#xA;&lt;p&gt;पार्थपराक्रमः ॥ 1 ॥ भीमेन दुर्योधनचोदितस्य शकुनेः पराजयः ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;श्रुत्वा तु रथनिर्घोषं सिंहनादं च संयुगे ।&#x9;001a&lt;br&gt;&#xA;अर्जुनः प्राह गोविन्दं शीघ्रं वाहय वाजिनः ॥&#x9;001c&lt;br&gt;&#xA;अर्जुनस्य वचः श्रुत्वा गोविन्दोऽर्जुनमब्रवीत् ।&#x9;002a&lt;br&gt;&#xA;एष गच्छामि सुक्षिप्रं यत्र भीमो व्यवस्थितः ॥&#x9;002c&lt;br&gt;&#xA;तं यान्तमश्वा हिमशङ्खवर्णाः सुवर्णमुक्तामणिजालनद्धाः ।&#x9;003a&lt;br&gt;&#xA;जम्भं जिघांसुं प्रगृहीतवज्रं हया यथा तत्र यथा वहंस्तदा ॥&#x9;003c&lt;br&gt;&#xA;रथाश्वमातङ्गपदातिसङ्घा बाणस्वनैर्नेमिखुरस्वनैश्च ।&#x9;004a&lt;br&gt;&#xA;सन्नादयन्तो वसुधां दिशश्च क्रुद्धा नृसिंहा जयमभ्युदीयुः ॥&#x9;004c&lt;br&gt;&#xA;तेषां च पार्थस्य च मारिषासीद्देहासुपापक्षपणं सुयुद्धम् ।&#x9;005a&lt;br&gt;&#xA;त्रैलोक्यहेतोरसुरैर्यथासीद्देवस्य विष्णोर्जयतां वरस्य ॥&#x9;005c&lt;br&gt;&#xA;तैरस्तमुच्चावचमायुधं तदेकः प्रचिच्छेद किरीटमाली ।&#x9;006a&lt;br&gt;&#xA;क्षुरार्धचन्द्रैर्निशितैश्च भल्लैः शिरांसि तेषां बहुधा च बाहून् ॥&#x9;006c&lt;br&gt;&#xA;छत्राणि वालव्यजनानि केतूनश्वान्रथान्पत्तिगणान्द्विपांश्च ।&#x9;007a&lt;br&gt;&#xA;ते पेतुरुर्व्यां बहुधा विकृत्ता वातप्रणुन्नानि यथा वनानि ॥&#x9;007c&lt;br&gt;&#xA;सुवर्णजालावनता महागजाः सवैजयन्तीध्वजयोधकल्पिताः ।&#x9;008a&lt;br&gt;&#xA;सुवर्णपुङ्घैरिषुभिः समाचिताश्चकाशिरे प्रज्वलिता यथाचलाः ॥&#x9;008c&lt;br&gt;&#xA;विदार्य नागाश्वरथान्धनञ्जयः शरोत्तमैर्वासववज्रसन्निभैः ।&#x9;009a&lt;br&gt;&#xA;द्रुतं ययौ कर्णजिघांसया तथा यथा मरुत्वान्बलभेदने पुरा ॥&#x9;009c&lt;br&gt;&#xA;ततः स पुरुषव्याघ्रस्तव सैन्यमरिन्दमः ।&#x9;010a&lt;br&gt;&#xA;प्रविवेश महाबाहुर्मकरः सागरं यथा ॥&#x9;010c&lt;br&gt;&#xA;तं हृष्टास्तावका राजन्रथपत्तिसमन्विताः ।&#x9;011a&lt;br&gt;&#xA;गजाश्वसादिबहुलाः पाण्डवं समुपाद्रवन् ॥&#x9;011c&lt;br&gt;&#xA;तेषामापततां पार्थमारावः सुमहानभूत् ।&#x9;012a&lt;br&gt;&#xA;सागरस्येव क्षुब्धस्य यथा स्यात्सलिलस्वनः ॥&#x9;012c&lt;br&gt;&#xA;ते तु तं पुरुषव्याघ्रं व्याघ्रा इव महारथाः ।&#x9;013a&lt;br&gt;&#xA;अभ्यद्रवन्त सङ्ग्रामे त्यक्त्वा प्राणकृतं भयम् ॥&#x9;013c&lt;br&gt;&#xA;तेषामापततां तत्र शरवर्षाणि मुञ्चताम् ।&#x9;014a&lt;br&gt;&#xA;अर्जुनो व्यधमत्सैन्यं महावातो घनानिव ॥&#x9;014c&lt;br&gt;&#xA;तेऽर्जुनं सहिता भूत्वा रथवंशैः प्रहारिणः ।&#x9;015a&lt;br&gt;&#xA;अभियाय महेष्वासा विव्यधुर्निशितैः शरैः ॥&#x9;015c&lt;br&gt;&#xA;ततोऽर्जुनः सहस्राणि रथवारणवाजिनाम् ।&#x9;016a&lt;br&gt;&#xA;प्रेषयामास विशिखैर्यमस्य सदनं प्रति ॥&#x9;016c&lt;br&gt;&#xA;ते वध्यमानाः समरे पार्थचापच्युतैः शरैः ।&#x9;017a&lt;br&gt;&#xA;तत्रतत्र स्म लीयन्ते भये जाते महारथाः ॥&#x9;017c&lt;br&gt;&#xA;तेषां चतुःशतान्वीरान्यतमानान्महारथान् ।&#x9;018a&lt;br&gt;&#xA;अर्जुनो निशितैर्बाणैरनयद्यमसादनम् ॥&#x9;018c&lt;br&gt;&#xA;ते वध्यमानाः समरे नानालिङ्गैः शितैः शरैः ।&#x9;019a&lt;br&gt;&#xA;अर्जुनं समभित्यज्य दुद्रुवुर्वै दिशो दश ॥&#x9;019c&lt;br&gt;&#xA;तेषां शब्दो महानासीद्द्रवतां वाहिनीमुखे ।&#x9;020a&lt;br&gt;&#xA;मेघौघस्येव भद्रं ते गिरिमासाद्य दीर्यतः ॥&#x9;020c&lt;br&gt;&#xA;तां तु सेनां भृशं विद्ध्वा द्रावयित्वाऽर्जुनः शरैः ।&#x9;021a&lt;br&gt;&#xA;प्रायादभिमुखः पार्थः सूतानीकं हि मारिष ॥&#x9;021c&lt;br&gt;&#xA;तस्य शब्दो महानासीत्परानभिमुखस्य वै ।&#x9;022a&lt;br&gt;&#xA;गरुडस्येव पततः पन्नगार्थे यथा पुरा ॥&#x9;022c&lt;br&gt;&#xA;तं तु शब्दमभिश्रुत्य भीमसेनो महाबलः ।&#x9;023a&lt;br&gt;&#xA;बभूव परमप्रीतः पार्थदर्शनलालसः ॥&#x9;023c&lt;br&gt;&#xA;श्रुत्वैव पार्थमायान्तं भीमसेनः प्रतापवान् ।&#x9;024a&lt;br&gt;&#xA;त्यक्त्वा प्राणान्महाराज सेनां तव ममर्द ह ॥&#x9;024c&lt;br&gt;&#xA;स वायुवीर्यप्रतिमो वायुवेगसमो जवे ।&#x9;025a&lt;br&gt;&#xA;वायुवद्व्यचरद्भीमो वायुपुत्रः प्रतापवान् ॥&#x9;025c&lt;br&gt;&#xA;तेनार्द्यमाना राजेन्द्र सेना तव विशाम्पते ।&#x9;026a&lt;br&gt;&#xA;व्यभ्रश्यत महाराज भिन्ना नौरिव सागरे ॥&#x9;026c&lt;br&gt;&#xA;तां तु सेनां तदा भीमो दर्शयन्पाणिलाघवम् ।&#x9;027a&lt;br&gt;&#xA;शरैरवचकर्तोग्रैः प्रेपयिष्यन्यमक्षयम् ॥&#x9;027c&lt;br&gt;&#xA;तत्र भारत भीमस्य बलं दृष्ट्वातिमानुषम् ।&#x9;028a&lt;br&gt;&#xA;व्यत्रस्यन्त रणे योधाः कालस्येव युगक्षये ॥&#x9;028c&lt;br&gt;&#xA;तथाऽर्दितान्भीमबलान्भीमसेनेन भारत ।&#x9;029a&lt;br&gt;&#xA;दृष्ट्वा दुर्योधनो राजा इदं वचनमब्रवीत् ॥&#x9;029c&lt;br&gt;&#xA;सैनिकांश्च महेष्वासान्योधांश्च भरतर्षभ ।&#x9;030a&lt;br&gt;&#xA;समादिशन्रणे सर्वान्हत भीममिति स्म ह ॥&#x9;030c&lt;br&gt;&#xA;तस्मिन्हते हतं मन्ये पाण्डुसैन्यमशेषतः ॥&#x9;031ac&lt;br&gt;&#xA;प्रतिगृह्य च तामाज्ञां तव पुत्रस्य पार्थिवाः ।&#x9;032a&lt;br&gt;&#xA;भीमं प्रच्छादयामासुः शरवर्षैः समन्ततः ॥&#x9;032c&lt;br&gt;&#xA;गजाश्च बहुला राजन्नराश्च जयगृद्धिनः ।&#x9;033a&lt;br&gt;&#xA;रथे स्थिताश्च राजेन्द्र परिवव्रुर्वृकोदरम् ॥&#x9;033c&lt;br&gt;&#xA;स तैः परिवृतः शूरैः शूरो राजन्समन्ततः ।&#x9;034a&lt;br&gt;&#xA;शुशुभे भरतश्रेष्ठो नक्षत्रैरिव चन्द्रमाः ॥&#x9;034c&lt;br&gt;&#xA;परिवेषी यथा सोमः परिपूर्णो विराजते ।&#x9;035a&lt;br&gt;&#xA;स रराज तथा सङ्ख्ये दर्शनीयो नरोत्तमः ।&#x9;035c&lt;br&gt;&#xA;निर्विशेषो महाराज विजयेनैव संयुगे ॥&#x9;035e&lt;br&gt;&#xA;तस्य ते पार्थिवाः सर्वे शरवृष्टिं समासृजन् ।&#x9;036a&lt;br&gt;&#xA;क्रोधरक्तेक्षणाः शूरा हन्तुकामा वृकोदरम् ॥&#x9;036c&lt;br&gt;&#xA;तां विदार्य महासेनां शरैः सन्नतपर्वभिः ।&#x9;037a&lt;br&gt;&#xA;निश्चक्राम रणाद्भीमो मत्स्यो जालादिवाम्भसि ॥&#x9;037c&lt;br&gt;&#xA;हत्वा दशसहस्राणि गजानामनिवर्तिनाम् ।&#x9;038a&lt;br&gt;&#xA;नृणां शतसहस्रे द्वे द्वे शते चैव भारत ॥&#x9;038c&lt;br&gt;&#xA;पञ्च चाश्वसहस्राणि रथानां शतमेव च ।&#x9;039a&lt;br&gt;&#xA;हत्वा प्रास्यन्दयद्भीमो नदीं शोणितवाहिनीम् ॥&#x9;039c&lt;br&gt;&#xA;शोणितोदां रथावर्तां हस्तिग्राहसमाकुलाम् ।&#x9;040a&lt;br&gt;&#xA;नरमीनाश्वनक्रान्तां केशशैवलशाद्वलाम् ॥&#x9;040c&lt;br&gt;&#xA;सञ्छिन्नभुजनागेन्द्रां बहुरत्नापहारिणीम् ।&#x9;041a&lt;br&gt;&#xA;ऊरुग्राहां मज्जपङ्कां शीर्षोपलसमावृताम् ॥&#x9;041c&lt;br&gt;&#xA;धनुःकाशां शरावापां गदापरिघकेतनाम् ।&#x9;042a&lt;br&gt;&#xA;हंसछत्रध्वजोपेतामुष्णीषवरफेनिलाम् ॥&#x9;042c&lt;br&gt;&#xA;हारपद्माकरां चैव भूमिरेणूर्मिमालिनीम् ।&#x9;043a&lt;br&gt;&#xA;आर्यवृत्तवतीं सङ्ख्ये सुतरां भीरुदुस्तराम् ॥&#x9;043c&lt;br&gt;&#xA;योधग्राहवतीं सङ्ख्ये वहन्तीं पितृसादनम् ।&#x9;044a&lt;br&gt;&#xA;क्षणेन पुरुषव्याघ्रः प्रावर्तयत निम्नगाम् ॥&#x9;044c&lt;br&gt;&#xA;यथा वैतरणीमुग्रां दुस्तरामकृतात्मभिः ।&#x9;045a&lt;br&gt;&#xA;तथा दुस्तरणीं घोरां भीरूणां भयवर्धनीम् ॥&#x9;045c&lt;br&gt;&#xA;यतोयतः पाण्डवेयः प्रविष्टो रथसत्तमः ।&#x9;046a&lt;br&gt;&#xA;ततस्ततः प्रापतन्वै योधाः शतसहस्रशः ॥&#x9;046c&lt;br&gt;&#xA;एवं दृष्ट्वा कृतं कर्म भीमसेनेन संयुगे ।&#x9;047a&lt;br&gt;&#xA;दुर्योधनो महाराज शकुनिं वाक्यमब्रवीत् ॥&#x9;047c&lt;br&gt;&#xA;जहि मातुल सङ्ग्रामे भीमसेनं महाबलम् ।&#x9;048a&lt;br&gt;&#xA;अस्मिञ्जिते जितं मन्ये पाण्डवेयं महाबलम् ॥&#x9;048c&lt;br&gt;&#xA;ततः प्रायान्महाराज सौबलेयः प्रतापवान् ।&#x9;049a&lt;br&gt;&#xA;रणाय महते युक्तो भ्रातृभिः परिवारितः ॥&#x9;049c&lt;br&gt;&#xA;स समासाद्य सङ्ग्रामे भीमं भीमपराक्रमम् ।&#x9;050a&lt;br&gt;&#xA;वारयामास तं वीरो वेलेव मकरालयम् ॥&#x9;050c&lt;br&gt;&#xA;सन्न्यवर्तत तं भीमो वार्यमाणः शितैः शरैः ।&#x9;051a&lt;br&gt;&#xA;शकुनिस्तस्य राजेन्द्र वामपार्श्वे स्तनान्तरे ।&#x9;051c&lt;br&gt;&#xA;प्रेषयामास नाराचान्रुक्मपुङ्खाञ्शिलाशितान् ॥&#x9;051e&lt;br&gt;&#xA;वर्म भित्त्वा तु ते घोराः पाण्डवस्य महात्मनः ।&#x9;052a&lt;br&gt;&#xA;न्यमज्जन्त महाराज कङ्कबर्हिणवाससः ॥&#x9;052c&lt;br&gt;&#xA;सोऽतिविद्धो रणे भीमः शरं रुक्मविभूषितम् ।&#x9;053a&lt;br&gt;&#xA;प्रेषयामास स रुषा सौबलं प्रति भारत ॥&#x9;053c&lt;br&gt;&#xA;तमायान्तं शरं घोरं शकुनिः शत्रुतापनः ।&#x9;054a&lt;br&gt;&#xA;चिच्छेद सप्तधा राजन्कृतहस्तो महाबलः ॥&#x9;054c&lt;br&gt;&#xA;तस्मिन्निपतिते भूमौ भीमः क्रुद्धो विशाम्पते ।&#x9;055a&lt;br&gt;&#xA;धनुश्छिच्छेद भल्लेन सौबलस्य हसन्निव ॥&#x9;055c&lt;br&gt;&#xA;तदपास्य धनुश्छिन्नं सौबलेयः प्रतापवान् ।&#x9;056a&lt;br&gt;&#xA;अन्यदादाय वेगेन धनुर्भल्लांश्च षोडश ।&#x9;056c&lt;br&gt;&#xA;तैस्तस्य तु महाराज भल्लैः सन्नतपर्वभिः ॥&#x9;056e&lt;br&gt;&#xA;द्वाभ्यां स सारथिं ह्यार्च्छद्भीमं सप्तभिरेव च ।&#x9;057a&lt;br&gt;&#xA;ध्वजमेकेन चिच्छेद द्वाभ्यां छत्रं विशाम्पते ।&#x9;057c&lt;br&gt;&#xA;चतुर्भिश्चतुरो वाहान्विव्याध सुबलात्मजः ॥&#x9;057e&lt;br&gt;&#xA;ततः क्रुद्धो महाराज भीमसेनः प्रतापवान् ।&#x9;058a&lt;br&gt;&#xA;शक्तिं चिक्षेप समरे रुक्मदण्डामयस्मयीम् ॥&#x9;058c&lt;br&gt;&#xA;सा भीमभुजनिर्मुक्ता नागजिह्वेव चञ्चला ।&#x9;059a&lt;br&gt;&#xA;निपपात रणे तूर्णं सौबलस्य महात्मनः ॥&#x9;059c&lt;br&gt;&#xA;ततस्तामेव सङ्गृह्य शक्तिं कनकभूषणाम् ।&#x9;060a&lt;br&gt;&#xA;भीमसेनाय चिक्षेप क्रुद्धरूपो विशाम्पते ॥&#x9;060c&lt;br&gt;&#xA;सा निर्भिद्य भुजं सव्यं पाण्डवस्य महात्मनः ।&#x9;061a&lt;br&gt;&#xA;निपपात तदा भूमौ यथा विद्युन्नभश्च्युता ॥&#x9;061c&lt;br&gt;&#xA;अथोत्क्रुष्टं महाराज धार्तराष्ट्रैः समन्ततः ।&#x9;062a&lt;br&gt;&#xA;न तु तं ममृषे भीमः सिंहनादं तरस्विनाम् ॥&#x9;062c&lt;br&gt;&#xA;अन्यद्गृह्य धनुः सज्यं त्वरमाणो महाबलः ।&#x9;063a&lt;br&gt;&#xA;मुहूर्तादिव राजेन्द्र च्छादयामास सायकैः ।&#x9;063c&lt;br&gt;&#xA;सौबलस्य बलं सङ्ख्ये त्यक्त्वा नादं महाबलः ॥&#x9;063e&lt;br&gt;&#xA;तस्याश्वांश्चतुरो हत्वा सूतं चैव विशाम्पते ।&#x9;064a&lt;br&gt;&#xA;ध्वजं चिच्छेद भल्लेन त्वरमाणः पराक्रमी ॥&#x9;064c&lt;br&gt;&#xA;हताश्वं रथमुत्सृज्य त्वरमाणो नरोत्तमः ।&#x9;065a&lt;br&gt;&#xA;तस्थौ विस्फारयंश्चापं क्रोधरक्तेक्षणः श्वसन् ॥&#x9;065c&lt;br&gt;&#xA;शरैश्च बहुधा राजन्भीममार्च्छत्समन्ततः ॥&#x9;066ac&lt;br&gt;&#xA;प्रतिहत्य तु वेगेन भीमसेनः प्रतापवान् ।&#x9;067a&lt;br&gt;&#xA;धनुश्चिच्छेद सङ्क्रुद्धो विव्याध च शितैः शरैः ॥&#x9;067c&lt;br&gt;&#xA;सोऽतिविद्धो बलवता शत्रुणा शत्रुकर्शनः ।&#x9;068a&lt;br&gt;&#xA;निपपात तदा भूमौ किञ्चित्प्राणो नराधिपः ॥&#x9;068c&lt;br&gt;&#xA;ततस्तं विह्वलं ज्ञात्वा पुत्रस्तव विशाम्पते ।&#x9;069a&lt;br&gt;&#xA;अपोवाह रथेनाजौ भीमसेनस्य पश्यतः ॥&#x9;069c&lt;br&gt;&#xA;शकुनिं विह्वलं दृष्ट्वा धार्तराष्ट्राः पराङ्मुखाः ।&#x9;070a&lt;br&gt;&#xA;प्रदुद्रुवुर्दिशो भीता भीमसेनभयात्प्रभो ॥&#x9;070c&lt;br&gt;&#xA;सौबले निर्जिते राजन्भीमसेनेन धन्विना ।&#x9;071a&lt;br&gt;&#xA;भयेन महताऽऽविष्टः पुत्रो दुर्योधनस्तव ।&#x9;071c&lt;br&gt;&#xA;अपायाज्जवनैरश्वैः सापेक्षो मातुलं प्रति ॥&#x9;071e&lt;br&gt;&#xA;पराङ्मुखं तु राजानं दृष्ट्वा सैन्यानि भारत ।&#x9;072a&lt;br&gt;&#xA;विप्रजग्मुः समुत्सृज्य द्वैरथानि समन्ततः ॥&#x9;072c&lt;br&gt;&#xA;तान्दृष्ट्वा विद्रुतान्सर्वान्धार्तराष्ट्रान्पराङ्मुखान् ।&#x9;073a&lt;br&gt;&#xA;जवेनाभ्यापतद्भीमः किरञ्शरशतान्बहून् ॥&#x9;073c&lt;br&gt;&#xA;ते वध्यमाना भीमेन धार्तराष्ट्राः पराङ्मुखाः ।&#x9;074a&lt;br&gt;&#xA;कर्णमासाद्य समरे स्थिता राजन्समन्ततः ॥&#x9;074c&lt;br&gt;&#xA;स हि तेषां महावीर्यो द्वीपोऽभूत्सुमहाबलः ।&#x9;075a&lt;br&gt;&#xA;भिन्ननौका यथा राजन्द्वीपमासाद्य निर्वृताः ॥&#x9;075c&lt;br&gt;&#xA;भवन्ति पुरुषव्याघ्र नाविकाः कालपर्यये ।&#x9;076a&lt;br&gt;&#xA;तथा कर्णं समासाद्य तावकाः पुरुषर्षभ ॥&#x9;076c&lt;br&gt;&#xA;समाश्वस्ताः स्थिता राजन्सम्प्रहृष्टाः परस्परम् ।&#x9;077a&lt;br&gt;&#xA;समाजग्मुश्च युद्धाय मृत्युं कृत्वा निवर्तनम् ॥ ॥&#x9;077c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/082/</guid>
      <description>&lt;p&gt;अध्यायः 082&lt;/p&gt;&#xA;&lt;p&gt;कर्णपराक्रमवर्णनम् ॥ 1 ॥&lt;/p&gt;&#xA;&lt;p&gt;धृतराष्ट्र उवाच ।&#x9;001&lt;br&gt;&#xA;ततो भग्नेषु सैन्येषु भीमसेनेन संयुगे ।&#x9;001a&lt;br&gt;&#xA;दुर्योधनोऽब्रवीत्किं नु सौबलो वाऽपि सञ्जय ॥&#x9;001c&lt;br&gt;&#xA;कर्णो वा जयतां श्रेष्ठो योधा वा मामका युधि ।&#x9;002a&lt;br&gt;&#xA;कृपो वा कृतवर्मा वा द्रौणिर्दुःशासनोऽपि वा ॥&#x9;002c&lt;br&gt;&#xA;अत्यद्भुतमहं मन्ये पाण्डवेयस्य विक्रमम् ।&#x9;003a&lt;br&gt;&#xA;यदेकः समरे सर्वान्योधयामास मामकान् ॥&#x9;003c&lt;br&gt;&#xA;यथाप्रतिज्ञं योधानां राधेयः कृतवानपि ।&#x9;004a&lt;br&gt;&#xA;कुरूणामथ सर्वेषां कर्णः शत्रुनिषूदनः ।&#x9;004c&lt;br&gt;&#xA;शर्म वर्म प्रतिष्ठा च जीविताशा च सञ्जय ॥&#x9;004e&lt;br&gt;&#xA;तद्भग्नं स्वबलं दृष्ट्वा कौन्तेयेनामितौजसा ।&#x9;005a&lt;br&gt;&#xA;धनुर्दराणां प्रवरः कर्णः किमकरोद्युधि ॥&#x9;005c&lt;br&gt;&#xA;पुत्रा वा मम दुर्धर्षा राजानो वा महारथाः ।&#x9;006a&lt;br&gt;&#xA;एतन्मे सर्वमाचक्ष्व कुशलो ह्यसि सञ्जय ॥&#x9;006c&lt;br&gt;&#xA;सञ्जय उवाच ।&#x9;007&lt;br&gt;&#xA;अपराह्णे महाराज सूतपुत्रः प्रतापवान् ।&#x9;007a&lt;br&gt;&#xA;जघान सोमकान्सर्वान्भीमसेनस्य पश्यतः ॥&#x9;007c&lt;br&gt;&#xA;भीमोऽप्यतिबलं सैन्यं धार्तराष्ट्रं व्यपोथयत् ॥&#x9;008ac&lt;br&gt;&#xA;द्राव्यमाणं बलं दृष्ट्वा भीमसेनेन धीमता ।&#x9;009a&lt;br&gt;&#xA;यन्तारमब्रवीत्कर्णः पाञ्चालानेव मां वह ॥&#x9;009c&lt;br&gt;&#xA;मद्रराजस्ततः शल्यः श्वेतानश्वान्महाजवान् ।&#x9;010a&lt;br&gt;&#xA;प्राहिणोच्चेदिपाञ्चालान्करूषांश्च महाबलः ॥&#x9;010c&lt;br&gt;&#xA;प्रविश्य च महत्सैन्यं शल्यः परबलार्दनः ।&#x9;011a&lt;br&gt;&#xA;न्ययच्छत्तुरगान्हृष्टो यत्रयत्र च ते रथाः ॥&#x9;011c&lt;br&gt;&#xA;तं रथं मेघसङ्काशं वैयाघ्रपरिवारणम् ।&#x9;012a&lt;br&gt;&#xA;सन्दृश्य पाण्डुपञ्चालास्त्रस्ता ह्यासन्विशाम्पते ॥&#x9;012c&lt;br&gt;&#xA;ततो रथस्य निनदः प्रादुरासीन्महारणे ।&#x9;013a&lt;br&gt;&#xA;पर्जन्यसमनिर्घोषः पर्वतस्येव दीर्यतः ॥&#x9;013c&lt;br&gt;&#xA;ततः शरशतैस्तीक्ष्णैः कर्ण आकर्णनिःसृतैः ।&#x9;014a&lt;br&gt;&#xA;जघान पाण्डवबलं शतशोऽथ सहस्रशः ॥&#x9;014c&lt;br&gt;&#xA;तं तथा समरे कर्म कुर्वाणमपराजितम् ।&#x9;015a&lt;br&gt;&#xA;परिवव्रुर्महेष्वासाः पाण्डवानां महारथाः ॥&#x9;015c&lt;br&gt;&#xA;तं शिखण्डी च भीमश्च धृष्टद्युम्नश्च पार्षतः ।&#x9;016a&lt;br&gt;&#xA;नकुलः सहदेवश्च द्रौपदेयाश्च सात्यकिः ॥&#x9;016c&lt;br&gt;&#xA;परिवव्रुर्जिघांसन्तो राधेयं शरवृष्टिभिः ।&#x9;017a&lt;br&gt;&#xA;सात्यकिस्तु तदा कर्णं विंशत्या निशितैः शरैः ॥&#x9;017c&lt;br&gt;&#xA;अताडयद्रणे शूरो जत्रुदेशे नरोत्तमः ।&#x9;018a&lt;br&gt;&#xA;शिखण्डी पञ्चविंशत्या धृष्टद्युम्नश्च सप्तभिः ॥&#x9;018c&lt;br&gt;&#xA;द्रौपदेयाश्चतुःषष्ट्या सहदेवश्च सप्तभिः ।&#x9;019a&lt;br&gt;&#xA;नकुलश्च शतेनाजौ कर्णं विव्याध सायकैः ॥&#x9;019c&lt;br&gt;&#xA;भीमसेनस्तु राधेयं नवत्या नतपर्वणाम् ।&#x9;020a&lt;br&gt;&#xA;विव्याध समरे क्रुद्धो जत्रुदेशे महाबलः ॥&#x9;020c&lt;br&gt;&#xA;अथ प्रहस्याधिरथिर्व्याक्षिपद्धनुरुत्तमम् ।&#x9;021a&lt;br&gt;&#xA;मुमोच निशितान्बाणान्पीडयन्सुमहाबलः ॥&#x9;021c&lt;br&gt;&#xA;तान्प्रत्यविध्यद्राधेयः पञ्चभिः पञ्चभिः शरैः ।&#x9;022a&lt;br&gt;&#xA;सात्यकेस्तु धनुश्छित्त्वा ध्वजं च भरतर्षभ ॥&#x9;022c&lt;br&gt;&#xA;तं तथा नवभिर्बाणैराजघान स्तनान्तरे ।&#x9;023a&lt;br&gt;&#xA;भीमसेनं ततः क्रुद्धो विव्याध त्रिंशता शरैः ॥&#x9;023c&lt;br&gt;&#xA;सहदेवस्य भल्लेन ध्वजं चिच्छेद मारिष ।&#x9;024a&lt;br&gt;&#xA;सारथिं च त्रिभिर्बाणैराजघान परन्तपः ॥&#x9;024c&lt;br&gt;&#xA;विरथान्द्रौपदेयांश्च चकार भरतर्षभ ।&#x9;025a&lt;br&gt;&#xA;अक्ष्णोर्निमेषमात्रेण तदद्भुतमिवाभवत् ॥&#x9;025c&lt;br&gt;&#xA;विमुखीकृत्य तान्सर्वाञ्शरैः सन्नतपर्वभिः ।&#x9;026a&lt;br&gt;&#xA;पाञ्चालानहनञ्छूरांश्चेदीनां च महारथान् ॥&#x9;026c&lt;br&gt;&#xA;ते वध्यमानाः समरे चेदिमत्स्या विशाम्पते ।&#x9;027a&lt;br&gt;&#xA;कर्णमेकमभिद्रुत्य शरसङ्खैः समार्पयन् ॥&#x9;027c&lt;br&gt;&#xA;ताञ्जघान शितैर्बाणैः सूतपुत्रो महारथः ।&#x9;028a&lt;br&gt;&#xA;ते वध्यमानाः समरे चेदिमात्स्या विशाम्पते ।&#x9;028c&lt;br&gt;&#xA;प्राद्रवन्त रणे भीताः सिंहत्रस्ता मृगा इव ॥&#x9;028e&lt;br&gt;&#xA;एतदत्यद्भुतं कर्म दृष्ट्वानस्मि भारत ।&#x9;029a&lt;br&gt;&#xA;यदेकः समरे शूरान्सूतपुत्रः प्रतापवान् ॥&#x9;029c&lt;br&gt;&#xA;यतमानान्परं शक्त्या योधयानांश्च धन्विनः ।&#x9;030a&lt;br&gt;&#xA;पाण्डवेयान्महाराज शरैर्वारितवान्रणे ॥&#x9;030c&lt;br&gt;&#xA;तत्र भारत कर्णस्य लाघवेन महात्मनः ।&#x9;031a&lt;br&gt;&#xA;तुतुषुर्देवताः सर्वाः सिद्धाश्च सह चारणैः ॥&#x9;031c&lt;br&gt;&#xA;अपूजयन्महेष्वासा धार्तराष्ट्रा नरोत्तमम् ।&#x9;032a&lt;br&gt;&#xA;कर्णं रथवरश्रेष्ठं श्रेष्ठं सर्वधनुष्मताम् ॥&#x9;032c&lt;br&gt;&#xA;ततः कर्णो महाराज ददाह रिपुवाहिनीम् ।&#x9;033a&lt;br&gt;&#xA;कक्षमिद्धो यथा वह्निर्निदाघे ज्वलितो महान् ॥&#x9;033c&lt;br&gt;&#xA;ते वध्यमानाः कर्णेन पाण्डवेयास्ततस्ततः ।&#x9;034a&lt;br&gt;&#xA;प्राद्रवन्त रणे भीताः कर्णं दृष्ट्वा महारथम् ॥&#x9;034c&lt;br&gt;&#xA;तत्राक्रन्दो महानासीत्पाञ्चालानां महारणे ।&#x9;035a&lt;br&gt;&#xA;वध्यतां सायकैस्तीक्ष्णैः कर्णचापवरच्युतैः ॥&#x9;035c&lt;br&gt;&#xA;तेन शब्देन वित्रस्ता पाण्डवानां महाचमूः ।&#x9;036a&lt;br&gt;&#xA;कर्णमेकं रणे योधं मेनिरे तत्र शात्रवाः ॥&#x9;036c&lt;br&gt;&#xA;तत्राद्भुतं पुनश्चक्रे राधेयः शत्रुकर्शनः ।&#x9;037a&lt;br&gt;&#xA;यदेनं पाण्डवाः सर्वे न शेकुरभिवीक्षितुम् ॥&#x9;037c&lt;br&gt;&#xA;जलौघः पर्वतश्रेष्ठं यथासाद्य प्रभिद्यते ।&#x9;038a&lt;br&gt;&#xA;तथा तत्पाण्डवं सैन्यं कर्णमासाद्य दीर्यते ॥&#x9;038c&lt;br&gt;&#xA;कर्णोऽपि समरे राजन्विधूमोऽग्निरिव ज्वलन् ।&#x9;039a&lt;br&gt;&#xA;दहंस्तस्थौ महाबाहुः पाण्डवानां महाचमूम् ॥&#x9;039c&lt;br&gt;&#xA;शिरांसि च महाराज कर्णां श्चैव सकुण्डलान् ।&#x9;040a&lt;br&gt;&#xA;बाहूंश्च वीरो वीराणां चिच्छेद लघु चेषुभिः ॥&#x9;040c&lt;br&gt;&#xA;हस्तिदन्तत्सरून्खड्गान्ध्वजाञ्शक्तीर्हयान्गजान् ।&#x9;041a&lt;br&gt;&#xA;रथांश्च विविधान्राजन्पताका व्यजनानि च ॥&#x9;041c&lt;br&gt;&#xA;अक्षं च युगयोक्त्राणि चक्राणि विविधानि च ।&#x9;042a&lt;br&gt;&#xA;चिच्छेद बहुधा कर्णो योधव्रतमनुष्ठितः ॥&#x9;042c&lt;br&gt;&#xA;तत्र भारत कर्णेन निहतैर्गजवाजिभिः ।&#x9;043a&lt;br&gt;&#xA;अगम्यरूपा पृथिवी मांसशोणितकर्दमा ॥&#x9;043c&lt;br&gt;&#xA;विषमं च समं चैव हतैरश्वपदातिभिः ।&#x9;044a&lt;br&gt;&#xA;रथैश्च कुञ्जरैश्चैव न प्राज्ञायत किञ्चन ॥&#x9;044c&lt;br&gt;&#xA;नापि स्वे न परे योधाः प्राज्ञायन्त परस्परम् ।&#x9;045a&lt;br&gt;&#xA;घोरे शरान्धकारे तु कर्णास्त्रे च विजृम्भिते ॥&#x9;045c&lt;br&gt;&#xA;राधेयचापनिर्मुक्तैः शरैः काञ्चनभूषणैः ।&#x9;046a&lt;br&gt;&#xA;सञ्छादिता महाराज पाण्डवानां महारथाः ॥&#x9;046c&lt;br&gt;&#xA;ते पाण्डवेयाः समरे राधेयेन पुनः पुनः ।&#x9;047a&lt;br&gt;&#xA;अभज्यन्त महाराज यतमाना महारथाः ॥&#x9;047c&lt;br&gt;&#xA;मृगसङ्घान्यथा क्रुद्धः सिंहो द्रावयते वने ।&#x9;048a&lt;br&gt;&#xA;पञ्चालानां रथश्रेष्ठान्द्रावयञ्शात्रवांस्तथा ॥&#x9;048c&lt;br&gt;&#xA;कर्णस्तु समरे योधांस्त्रासयुन्सुमहायशाः ।&#x9;049a&lt;br&gt;&#xA;कालयामास तत्सैन्यं यथा पशुगणान्वृकः ॥&#x9;049c&lt;br&gt;&#xA;दृष्ट्वा तु पाण्डवीं सेनां धार्तराष्ट्राः पराङ्युखीम् ।&#x9;050a&lt;br&gt;&#xA;तत्राजग्मुर्महेष्वासा रुदन्तो भैरवान्रवान् ॥&#x9;050c&lt;br&gt;&#xA;दुर्योधनो हि राजेन्द्र मुदा परमया युतः ।&#x9;051a&lt;br&gt;&#xA;वादयामास संहृष्टो नानावाद्यानि सर्वशः ॥&#x9;051c&lt;br&gt;&#xA;पाञ्चालाश्च महेष्वासा भग्नास्तत्र नरोत्तमाः ।&#x9;052a&lt;br&gt;&#xA;न्यवर्तन्त तदा शूरा मृत्युं कृत्वा निवर्तनम् ॥&#x9;052c&lt;br&gt;&#xA;तान्निवृत्तान्रणे शूरान्राधेयः शत्रुतापनः ।&#x9;053a&lt;br&gt;&#xA;अनेकशो महाराज बभञ्ज पुरुषर्षभः ॥&#x9;053c&lt;br&gt;&#xA;तत्र भारत कर्णेन पाञ्चाला विंशती रथाः ।&#x9;054a&lt;br&gt;&#xA;निहताः सायकैः क्रोधाच्चेदयश्च परंशताः ॥&#x9;054c&lt;br&gt;&#xA;कृत्वा शून्यान्रथोपस्थान्वाजिपृष्ठांश्च भारत ।&#x9;055a&lt;br&gt;&#xA;निर्मनुष्यान्गजस्कन्धान्पादातांश्चैव विद्रुतान् ॥&#x9;055c&lt;br&gt;&#xA;आदित्य इव मध्याह्ने दुर्निरीक्ष्यः परन्तपः ।&#x9;056a&lt;br&gt;&#xA;कालान्तकवपुः शूरः सूतपुत्रोऽभ्यराजत ॥&#x9;056c&lt;br&gt;&#xA;एवमेतन्महाराज नरवाजिरथद्विपान् ।&#x9;057a&lt;br&gt;&#xA;हत्वा तस्थौ महेष्वासः कर्णोऽरिगणसूदनः ॥&#x9;057c&lt;br&gt;&#xA;यथा भूतगणान्हत्वा कालस्तिष्ठेन्महाबलः ।&#x9;058a&lt;br&gt;&#xA;तथा स सोमकान्हत्वा तस्थावेको महारथः ॥&#x9;058c&lt;br&gt;&#xA;तत्राद्भुतमपश्याम पाञ्चालानां पराक्रमम् ।&#x9;059a&lt;br&gt;&#xA;वध्यमानाऽपि यत्कर्णं नाजहू रणमूर्धनि ॥&#x9;059c&lt;br&gt;&#xA;राजा दुःशासनश्चैव कृपः शारद्वतस्तथा ।&#x9;060a&lt;br&gt;&#xA;अश्वत्थामा कृतवर्मा शकुनिश्च महाबलः ।&#x9;060c&lt;br&gt;&#xA;व्यहनन्पाण्डवीं सेनां शतशोऽथ सहस्रशः ॥&#x9;060e&lt;br&gt;&#xA;कर्णपुत्रौ तु राजेन्द्र भ्रातरौ सत्यविक्रमौ ।&#x9;061a&lt;br&gt;&#xA;निजघ्नाते बलं क्रुद्धौ पाण्डवानामितस्ततः ॥&#x9;061c&lt;br&gt;&#xA;तत्र युद्धं महच्चासीत्क्रूरं विशसनं महत् ॥&#x9;062ac&lt;br&gt;&#xA;तथैव पाण्डवाः शूरा धृष्टद्युम्नशिखण्डिनौ । &#x9;063a&lt;br&gt;&#xA;द्रौपदेयाश्च सङ्क्रुद्धा अभ्यघ्नंस्तावकं बलम् ॥&#x9;063c&lt;br&gt;&#xA;एवमेष क्षयो वृत्तः पाण्डवानां ततस्ततः ।&#x9;064a&lt;br&gt;&#xA;तावकानामपि रणे भीमं प्राप्य महाबलम् ॥ ॥&#x9;064c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/083/</guid>
      <description>&lt;p&gt;अध्यायः 083&lt;/p&gt;&#xA;&lt;p&gt;पार्थचोदनया कृष्णेन कर्णसमीपम्प्रति रथप्रापणम् ॥ 1 ॥ शल्येन कर्णप्रोत्साहनम् ॥ 2 ॥ कर्णेन पार्थप्रशंसनपूर्वकं तद्वधप्रतिज्ञा ॥ 3 ॥ सङ्कुलयुद्धम् ॥ 4 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;हत्वा तु फल्गुनः सेनां कौरवाणां पृथक्पृथक् ।&#x9;001a&lt;br&gt;&#xA;सूतपुत्रस्य संरम्भं दृष्ट्वा चैव महारणे ॥&#x9;001c&lt;br&gt;&#xA;शोणितोदां नदीं कृत्वा मांसमज्जास्थिपङ्किलाम् ।&#x9;002a&lt;br&gt;&#xA;मनुष्यशीर्षपाषाणां हस्त्यश्वकृतरोधसम् ॥&#x9;002c&lt;br&gt;&#xA;शूरास्थित्तयसङ्कीर्णां काकगृध्रानुनादिताम् ।&#x9;003a&lt;br&gt;&#xA;छत्रहंसप्लवोपेतां वीरवृक्षापहारिणीम् ॥&#x9;003c&lt;br&gt;&#xA;हारपद्माकरवतीमुष्णीषवरफेनिलाम् ।&#x9;004a&lt;br&gt;&#xA;धनुःशरध्वजोपेतां नरक्षुद्रकपालिनीम् ॥&#x9;004c&lt;br&gt;&#xA;चर्मवर्मभ्रमोपेतां रथोडुपसमाकुलाम् ।&#x9;005a&lt;br&gt;&#xA;जयैषिणां च सुतरां भीरूणां च सुदुस्तराम् ॥&#x9;005c&lt;br&gt;&#xA;नदीं प्रावर्तयित्वा च बीभत्सुः परवीरहा ।&#x9;006a&lt;br&gt;&#xA;वासुदेवमिदं वाक्यमब्रवीत्पुरुषर्षभः ॥&#x9;006c&lt;br&gt;&#xA;अर्जुन उवाच ।&#x9;007&lt;br&gt;&#xA;एष केतू रणे कृष्ण सूतपुत्रस्य दृश्यते ।&#x9;007a&lt;br&gt;&#xA;भीमसेनादयश्चैते योधयन्ति महारथम् ॥&#x9;007c&lt;br&gt;&#xA;एते द्रवन्ति पाञ्चालाः कर्णत्रस्ता जनार्दन ।&#x9;008a&lt;br&gt;&#xA;एष दुर्योधनो राजा श्वेतच्छत्रेण धार्यते ॥&#x9;008c&lt;br&gt;&#xA;कर्णेन भग्नान्पाञ्चालान्द्रावयन्बहु शोभते ।&#x9;009a&lt;br&gt;&#xA;कृपश्च कृतवर्मा च द्रौणिश्चैव महारथः ॥&#x9;009c&lt;br&gt;&#xA;एते रक्षन्ति राजानं सूतपुत्रेण रक्षिताः ।&#x9;010a&lt;br&gt;&#xA;अवध्यमानास्तेऽस्माभिर्योधयिष्यन्ति सोमकान् ॥&#x9;010c&lt;br&gt;&#xA;एष शल्यो रथोपस्थे रश्मिसङ्ग्राहकोविदः ।&#x9;011a&lt;br&gt;&#xA;सूतपुत्ररथं कृष्ण वाहयन्बहु शोभते ॥&#x9;011c&lt;br&gt;&#xA;तत्र मे बुद्धिरुत्पन्ना वाहयात्र रथं मम ।&#x9;012a&lt;br&gt;&#xA;नाहत्वा समरे कर्णं निवर्तिष्ये कथञ्चन ॥&#x9;012c&lt;br&gt;&#xA;मा स्म कर्णो रणे पार्थान्सृञ्जयांश्च महारथान् ।&#x9;013a&lt;br&gt;&#xA;निःशेषान्समरे कुर्यात्पश्यतां नो जनार्दन ॥&#x9;013c&lt;br&gt;&#xA;सञ्जय उवाच ।&#x9;014&lt;br&gt;&#xA;ततः प्रायाज्जवेनाशु केशवस्तव वाहिनीम् ।&#x9;014a&lt;br&gt;&#xA;कर्णं प्रति महेष्वासं द्वैरथे सव्यसाचिनः ॥&#x9;014c&lt;br&gt;&#xA;स प्रयातो रथेनाशु कृष्णो राजन्महाहवे ।&#x9;015a&lt;br&gt;&#xA;आश्वासयन्रणे चाशु पाण्डुसैन्यानि सर्वशः ॥&#x9;015c&lt;br&gt;&#xA;रथघोषस्ततस्तस्य पाण्डवस्य बभूव ह ।&#x9;016a&lt;br&gt;&#xA;वासवास्त्रनिपातेन पर्वतेष्विव मारिष ॥&#x9;016c&lt;br&gt;&#xA;महता रथघोषेण पाण्डवः सत्यविक्रमः ।&#x9;017a&lt;br&gt;&#xA;अभ्ययादप्रमेयात्मा निर्जयंस्तव वाहिनीम् ॥&#x9;017c&lt;br&gt;&#xA;तमायान्तं समीक्ष्यैव श्वेताश्वं कृष्णसारथिम् ।&#x9;018a&lt;br&gt;&#xA;मद्रराजोऽब्रवीत्कर्णं केतुं दृष्ट्वा महात्मनः ॥&#x9;018c&lt;br&gt;&#xA;अयं स रथ आयाति श्वेताश्वः कृष्णसारथिः ।&#x9;019a&lt;br&gt;&#xA;निघ्नन्नमित्रान्समरे यं कर्ण परिपृच्छसि ॥&#x9;019c&lt;br&gt;&#xA;एष तिष्ठति कौन्तेयः संस्पृशन्गाण्डिवं धनुः ।&#x9;020a&lt;br&gt;&#xA;तं हनिष्यसि चेदद्य तन्नः श्रेयो भविष्यति ॥&#x9;020c&lt;br&gt;&#xA;धनुर्ज्या चन्द्रताराङ्का पताकाकिङ्किणीयुता ।&#x9;021a&lt;br&gt;&#xA;पश्य कर्णार्जुनस्यैषा सौदामन्यम्बरे यथा ॥&#x9;021c&lt;br&gt;&#xA;एष ध्वजाग्रे पार्थस्य प्रेक्षमाणः समन्ततः ।&#x9;022a&lt;br&gt;&#xA;दृश्यते वानरो भीमो वीक्षतां भयवर्धनः ॥&#x9;022c&lt;br&gt;&#xA;एतच्चक्रं गदा शङ्खः शार्ङ्गं कृष्णस्य च प्रभो ।&#x9;023a&lt;br&gt;&#xA;दृश्यते पाण्डवरथे वाहयानस्य वाजिनः ॥&#x9;023c&lt;br&gt;&#xA;एतत्कूजति गाण्डीवं विसृष्टं सव्यसाचिना ।&#x9;024a&lt;br&gt;&#xA;एते हस्तवता मुक्ता घ्नन्त्यमित्राञ्शिताः शराः ॥&#x9;024c&lt;br&gt;&#xA;विशालायतताम्राक्षैः पूर्णचन्द्रनिभाननैः ।&#x9;025a&lt;br&gt;&#xA;एषा भूः कीर्यते राज्ञां शिरोभिरपलायिनाम् ॥&#x9;025c&lt;br&gt;&#xA;एते परिघसङ्काशाः पुण्यगन्धानुलेपनाः ।&#x9;026a&lt;br&gt;&#xA;उद्धता रणशूराणां पात्यन्ते सायुधा भुजाः ॥&#x9;026c&lt;br&gt;&#xA;निरस्तजिह्वा नेत्रान्ता वाजिनः सह सादिभिः ।&#x9;027a&lt;br&gt;&#xA;पतिताः पात्यमानाश्च क्षितौ क्षीणा विशेरते ॥&#x9;027c&lt;br&gt;&#xA;एते पर्वतशृङ्गाणां तुल्या हैमवता गजाः ।&#x9;028a&lt;br&gt;&#xA;सञ्छिन्नकुम्भाः पार्थेन प्रपतन्त्यद्रयो यथा ॥&#x9;028c&lt;br&gt;&#xA;गन्धर्वनगराकारा रथा हतनरेश्वराः ।&#x9;029a&lt;br&gt;&#xA;विमानादिव पुण्यान्ते स्वर्गिणो निपतन्त्यमी ॥&#x9;029c&lt;br&gt;&#xA;व्याकुलीकृतमत्यर्थं पश्य सैन्यं किरीटिना ।&#x9;030a&lt;br&gt;&#xA;नानामृगसहस्राणां यूथं केसरिणा यथा ॥&#x9;030c&lt;br&gt;&#xA;त्वामभिप्रेप्सुरायाति कर्ण निघ्नन्वरान्रथान् ।&#x9;031a&lt;br&gt;&#xA;असज्जमानो राधेय तं याहि प्रति भारत ॥&#x9;031c&lt;br&gt;&#xA;एषा विदीर्यते सेना धार्तराष्ट्री समन्ततः ।&#x9;032a&lt;br&gt;&#xA;अर्जुनस्य भयात्तूर्णं निघ्नतः शात्रवान्बहून् ॥&#x9;032c&lt;br&gt;&#xA;वर्जयन्सर्वसैन्यानि त्वरते हि धनञ्जयः ।&#x9;033a&lt;br&gt;&#xA;त्वदर्थमिति मन्येऽहं यथास्योदीर्यते वपुः ॥&#x9;033c&lt;br&gt;&#xA;न ह्यवस्थास्यते पार्थो युयुत्सुः केनचित्सह ।&#x9;034a&lt;br&gt;&#xA;त्वामृते क्रोधदीप्तो हि पीड्यमाने वृकोदरे ॥&#x9;034c&lt;br&gt;&#xA;विरथं धर्मराजं तु दृष्ट्वा सुदृढविक्षतम् ।&#x9;035a&lt;br&gt;&#xA;शिखण्डिनं सात्यकिं च धृष्टद्युम्नं च पार्षतम् ॥&#x9;035c&lt;br&gt;&#xA;द्रौपदेयान्युधामन्युमुत्तमौजसमेव च ।&#x9;036a&lt;br&gt;&#xA;नकुलं सहदेवं च वशगांस्ते समीक्ष्य तु ॥&#x9;036c&lt;br&gt;&#xA;सहसैकरथः पार्थस्त्वामभ्येति परन्तपः ।&#x9;037a&lt;br&gt;&#xA;क्रोधरक्तेक्षणः क्रुद्धो जिघांसुः सर्वपार्थिवान् ॥&#x9;037c&lt;br&gt;&#xA;त्वरितोऽभिपतत्यस्मांस्त्यक्त्वा सैन्यान्यसंशयम् ।&#x9;038a&lt;br&gt;&#xA;त्वं कर्ण प्रतियाह्येनं नास्त्यन्यो हि धनुर्धरः ॥&#x9;038c&lt;br&gt;&#xA;न तं पश्यामि लोकेऽस्मिंस्त्वत्तो ह्यन्यं धनुर्धरम् ।&#x9;039a&lt;br&gt;&#xA;अर्जुनं समरे क्रुद्धं यो वेलामिव वारयेत् ॥&#x9;039c&lt;br&gt;&#xA;न चास्य रक्षां पश्यामि पार्श्वतो न च पृष्ठतः ।&#x9;040a&lt;br&gt;&#xA;एक एवाभियाति त्वां पश्य साफल्यमात्मनः ॥&#x9;040c&lt;br&gt;&#xA;त्वं हि कृष्णौ रणे शक्तो योद्धुमेतौ परन्तपौ ।&#x9;041a&lt;br&gt;&#xA;तवैव भारो राधेय प्रत्युद्याहि धनञ्जयम् ॥&#x9;041c&lt;br&gt;&#xA;समानो ह्यसि भीष्मेण द्रोणद्रौणिकृपेण च ।&#x9;042a&lt;br&gt;&#xA;सव्यसाचिनमायान्तं निवारय महारणे ॥&#x9;042c&lt;br&gt;&#xA;लेलिहानं यथा सर्पं गर्जन्तमृषभं यथा ।&#x9;043a&lt;br&gt;&#xA;वनस्थितं यथा व्याघ्रं जहि कर्ण धनञ्जयम् ॥&#x9;043c&lt;br&gt;&#xA;एते द्रवन्ति समरान्निरपेक्षा नराधिपाः ।&#x9;044a&lt;br&gt;&#xA;अर्जुनस्य भयत्रस्ता धार्तराष्ट्रा महाबलाः ॥&#x9;044c&lt;br&gt;&#xA;द्रवतामथ तेषां तु नान्योऽस्ति युधि मानवः ।&#x9;045a&lt;br&gt;&#xA;भयहा यो भवेद्वीरस्त्वामृते सूतनन्दन ॥&#x9;045c&lt;br&gt;&#xA;एते त्वां कुरवः सर्वे द्वीपमासाद्य संयुगे ।&#x9;046a&lt;br&gt;&#xA;धिष्ठिताः पुरुषव्याघ्र त्वत्तः शरणकाङ्क्षिणः ॥&#x9;046c&lt;br&gt;&#xA;वैदेहाम्बष्ठकाम्भोजास्तथा नग्नजितस्त्वया ।&#x9;047a&lt;br&gt;&#xA;गान्धाराश्च यया धृत्या जिताः सङ्ख्ये सुदुर्जयाः ।&#x9;047c&lt;br&gt;&#xA;तां धृतिं कुरुराधेय ततः प्रत्येहि पाण्डवम् ॥&#x9;047e&lt;br&gt;&#xA;वासुदेवं च वार्ष्णेयं प्रीयमाणं किरीटिना ।&#x9;048a&lt;br&gt;&#xA;प्रत्युद्याहि महाबाहो पौरुषे महति स्थितः ॥&#x9;048c&lt;br&gt;&#xA;कर्ण उवाच ।&#x9;049&lt;br&gt;&#xA;प्रकृतिस्थोऽसि मे शल्य इदानीं सम्मतस्तथा ।&#x9;049a&lt;br&gt;&#xA;प्रतिभासि महाबाहो अभीतश्च धनञ्जयात् ॥&#x9;049c&lt;br&gt;&#xA;पश्य बाह्वोर्बलं मेऽद्य शिक्षितस्य च पश्य मे ।&#x9;050a&lt;br&gt;&#xA;एकोऽद्य निहनिष्यामि पाण्डवानां महाचमूम् ॥&#x9;050c&lt;br&gt;&#xA;कृष्णौ च पुरुषव्याघ्र ततः सत्यं ब्रवीमि ते ।&#x9;051a&lt;br&gt;&#xA;नाहत्वा युधि तौ वीरौ व्यपयास्ये कथञ्चन ॥&#x9;051c&lt;br&gt;&#xA;शिश्ये वा निहतस्ताभ्यामनित्यो हि रणे जयः ।&#x9;052a&lt;br&gt;&#xA;कृतार्थोऽद्य भविष्यामि हत्वा वाप्यथ वा हतः ॥&#x9;052c&lt;br&gt;&#xA;शल्य उवाच ।&#x9;053&lt;br&gt;&#xA;अजय्यमेनं प्रवदन्ति युद्धे महारथाः कर्ण रथप्रवीरम् ।&#x9;053a&lt;br&gt;&#xA;एकाकिन किमु कृष्णाभिगुप्तं विजेतुमेनं क इहोत्सहेत ॥&#x9;053c&lt;br&gt;&#xA;कर्ण उवाच ।&#x9;054&lt;br&gt;&#xA;नैतादृशो जातु बभूव लोके रथोत्तमो यावदुपश्रुतं नः ।&#x9;054a&lt;br&gt;&#xA;तमीदृशं प्रतियोत्स्यामि पार्थम्महाहवे पश्य च पौरुषं मे ॥&#x9;054c&lt;br&gt;&#xA;रणे चरत्येष रथप्रवीरः सितैर्हयैः कौरवराजपुत्रः ।&#x9;055a&lt;br&gt;&#xA;स वाऽद्य मां नेष्यति कृच्छ्रमेतत्कर्णोऽस्यान्तेऽप्यत्र भवेत्समर्थः ॥&#x9;055c&lt;br&gt;&#xA;अस्वेदिनौ राजपुत्रस्य हस्ताववेपमानौ जातकिणौ बृहन्तौ ।&#x9;056a&lt;br&gt;&#xA;दृढायुधः कृतिमान्क्षिप्रहस्तो न पाण्डवेयेन समोऽस्ति योधः ॥&#x9;056c&lt;br&gt;&#xA;गृह्णात्यनेकानपि कङ्कपत्रानेकं यथा तान्प्रतियोज्य चाशु ।&#x9;057a&lt;br&gt;&#xA;ते क्रोशमात्रे निपतन्त्यमोघाः कस्तेन योधोऽस्ति समः पृथिव्याम् ॥&#x9;057c&lt;br&gt;&#xA;अतोषयत्स्वाण्डवे यो हुताशं कृष्णद्वितीयोऽतिरथस्तरस्वी ।&#x9;058a&lt;br&gt;&#xA;लेभे चक्रं यत्र कृष्णो महात्मा धनुर्गाण्डीवं पाण्डवः सव्यसाची ॥&#x9;058c&lt;br&gt;&#xA;श्वेताश्वयुक्तं च सुघोषमुग्रं रथं महाबाहुरदीनसत्वः ।&#x9;059a&lt;br&gt;&#xA;महेषुधी चाक्षये दिव्यरूपे शस्त्राणि दिव्यानि च हव्यवाहात् ॥&#x9;059c&lt;br&gt;&#xA;यस्त्विन्द्रलोके निजघान दैत्यानसङ्ख्येयान्कालकेयांश्च सर्वान् ।&#x9;060a&lt;br&gt;&#xA;लेभे शङ्खं देवदत्तं स्म तत्र को नाम तेनाभ्यधिकः पृथिव्याम् ॥&#x9;060c&lt;br&gt;&#xA;महादेवं तोषयामास योऽस्त्रैः साक्षात्सुयुद्धेन महानुभावः ।&#x9;061a&lt;br&gt;&#xA;लेभे ततः पाशुपतं सुघोरं त्रैलोक्यसंहारकरं महास्त्रम् ॥&#x9;061c&lt;br&gt;&#xA;पृथक्पृथग्लोकपालाः समेता ददुर्महास्त्राण्यप्रमेयाणि सङ्ख्ये ।&#x9;062a&lt;br&gt;&#xA;यैस्ताञ्जघानाशु रणे नृसिंहः सकालकेयानसुरान्समेतान् ॥&#x9;062c&lt;br&gt;&#xA;तथा विराटस्य पुरे समेतान्सर्वानस्मानेकरथेन जित्वा ।&#x9;063a&lt;br&gt;&#xA;जहार तद्गोधनमाजिमध्ये वस्त्राणि चादत्त महारथेभ्यः ॥&#x9;063c&lt;br&gt;&#xA;तमीदृशं वीर्यगुणोपपन्नं कृष्णद्वितीयं परमं नृपाणाम् ।&#x9;064a&lt;br&gt;&#xA;तमाह्वयन्साहसमुत्तमं वै जाने स्वयं सर्वलोकस्य शल्य ॥&#x9;064c&lt;br&gt;&#xA;अनन्तवीर्येण च केशवेन नारायणेनाप्रतिमेन गुप्तः ।&#x9;065a&lt;br&gt;&#xA;वर्षायुतैर्यस्य गुणा न शक्या वक्तुं समेतैरपि सर्वलोकैः ॥&#x9;065c&lt;br&gt;&#xA;महात्मनः शङ्खचक्रासिपाणेर्विष्णोर्जिष्णोर्वसुदेवात्मजस्य ।&#x9;066a&lt;br&gt;&#xA;भयं न मे जायते साध्वसं च दृष्ट्वा कृष्णावेकरथे समेतौ ॥&#x9;066c&lt;br&gt;&#xA;अतीवायं धनुषि राजपुत्रेष्वतीवान्यान्केशवश्चक्रयुद्धे ।&#x9;067a&lt;br&gt;&#xA;एवंविधौ पाण्डववासुदेवौ चलेत्स्वदेशाद्धिमवान्न कृष्णौ ॥&#x9;067c&lt;br&gt;&#xA;उभौ हि शूरौ बलिनौ दृढायुधौ महारथौ संहननोपपन्नौ ।&#x9;068a&lt;br&gt;&#xA;एतौ वीरौ नरवीरौ समेतौ स्थानाच्च्युतौ देवकुमाररूपौ ॥&#x9;068c&lt;br&gt;&#xA;अग्न्यादित्याविन्द्रबृहस्पती वा यमान्तकौ वा शशिपूषणौ वा ।&#x9;069a&lt;br&gt;&#xA;भगांशमित्रावरुणावश्विनौ वा मरुद्गणौ वा वसवः समेताः ।&#x9;069c&lt;br&gt;&#xA;व्यस्ताः समस्ताश्च युधा न शक्ता जेतुं प्रसह्यार्जुनं चाच्युतं च ॥&#x9;070a&lt;br&gt;&#xA;एतौ हि तावर्जुनवासुदेवौ कोऽन्यः प्रतीयान्मदृते तु शल्य ॥&#x9;070c&lt;br&gt;&#xA;सर्वेषां वृष्णिवीराणां कृष्णे लक्ष्मीः प्रतिष्ठिता ।&#x9;071a&lt;br&gt;&#xA;सर्वेषां पाण्डुपुत्राणां जयः पार्थे प्रतिष्ठितः ॥&#x9;071c&lt;br&gt;&#xA;तावुभौ पुरुषव्याघ्रौ समाने स्यन्दने स्थितौ ।&#x9;072a&lt;br&gt;&#xA;मामेकमभियोद्धारौ सुजातं बत शल्य मे ॥&#x9;072c&lt;br&gt;&#xA;नैतच्चिरं क्षिप्रमिमं रथं मे प्रवर्तयैतावभियामि चैवम् ।&#x9;073a&lt;br&gt;&#xA;अस्मिन्मुहूर्ते निहतौ पश्य कृष्णौ ताभ्यां हतं वा युधि मां रिपुभ्याम् ॥&#x9;073c&lt;br&gt;&#xA;एवं ब्रुवाणः सहसा महारथस्त्वभ्यद्रवत्पाण्डवं सूतपुत्रः ॥&#x9;074ac&lt;br&gt;&#xA;अभ्येत्य पुत्रेण तवाभिनन्दिताः समेत्य चोक्ताः कुरुवीरसत्तमाः ।&#x9;075a&lt;br&gt;&#xA;कृपश्च भोजश्च महारथावुभौ तथैव गान्धारपतिः सहानुजः ।&#x9;075c&lt;br&gt;&#xA;गुरोः सुतस्तस्य तवात्मजास्तथा पदातिसङ्घा द्विरदास्तथा तदा ॥&#x9;075e&lt;br&gt;&#xA;निरुध्यताभिद्रवताच्युतार्जुनौ श्रमेण संयोजयताशु सर्वशः ।&#x9;076a&lt;br&gt;&#xA;यथा भवद्भिर्भृशविक्षतावुभौ सुखेन हन्यान्मम वाहिनीपतिः ॥&#x9;076c&lt;br&gt;&#xA;तथेति चोक्त्वा त्वरिताः स्म तेऽर्जुनं जिघांसवो वीरतराः समाययुः ।&#x9;077a&lt;br&gt;&#xA;शरैश्च जघ्नुर्युधि तं महारथा धनञ्जयं कर्णनिदेशकारिणः ।&#x9;077c&lt;br&gt;&#xA;नदीनदं भूरिजलो महार्णवो यथा तथा तान्समरेऽर्जुनोऽग्रसत् ॥&#x9;077e&lt;br&gt;&#xA;न सन्दधानो न तथा शरोत्तमान्प्रमुञ्चमानो रिपुभिः प्रदृश्यते ।&#x9;078a&lt;br&gt;&#xA;धनञ्जयास्तैः स्म शरैर्विदारिता हता निपेतुर्नरवाजिकुञ्जराः ॥&#x9;078c&lt;br&gt;&#xA;शरार्चिषं गाण्डिवचारुमण्डलं युगान्तसूर्यप्रतिमानतेजसम् ।&#x9;079a&lt;br&gt;&#xA;न कौरवाः शेकुरुदीक्षितुं जयं यथा रविं व्याधितचक्षुषो जनाः ॥&#x9;079c&lt;br&gt;&#xA;शरोत्तमान्सम्प्रहितान्महारथै श्चिच्छेद पार्थः प्रहसञ्छरौघैः ।&#x9;080a&lt;br&gt;&#xA;भूयश्च तानहनद्बाणसङ्घान्गाण्डीवधन्वायतपूर्णमण्डलम् ॥&#x9;080c&lt;br&gt;&#xA;यथोग्ररश्मिः शुचिशुक्रमध्यगः सुखं विवस्वान्हरते जलौघान् ।&#x9;081a&lt;br&gt;&#xA;तथार्जुनो बाणगणान्निरस्य ददाह सेनां तव पार्थिवेन्द्र ॥&#x9;081c&lt;br&gt;&#xA;तमभ्यधावद्विसृजन्कृपः शरांस्तथैव भोजस्तव चात्मजः स्वयम् ।&#x9;082a&lt;br&gt;&#xA;महारथो द्रोणसुतश्च सायकैरवाकिरंस्तोयधरा यथाऽचलम् ॥&#x9;082c&lt;br&gt;&#xA;जिघांसुभिस्तान्कुशलैः शरोत्तमान्महात्मभिः सम्प्रहितान्प्रयत्नतः ।&#x9;083a&lt;br&gt;&#xA;शरैः प्रचिच्छेद स पाण्डवस्त्वरन्परान्विनिर्भिद्य च तांस्त्रिभिस्त्रिभिः ॥&#x9;083c&lt;br&gt;&#xA;स गाण्डिवव्यायतपूर्णमण्डलस्तपन्रिपूनर्जुनभास्करो बभौ ।&#x9;084a&lt;br&gt;&#xA;शरोग्ररश्मिः शुचिशुक्रमध्यगो यथैव सूर्यः परिवेषवांस्तथा ॥&#x9;084c&lt;br&gt;&#xA;अथाग्र्यबाणैर्दशभिर्धनञ्जयं पराभिनद्दोणसुतोऽच्युतं त्रिभिः ।&#x9;085a&lt;br&gt;&#xA;चतुर्भिरश्वांश्चतुरः कपिं ततः शरैश्च नाराचवरैरवाकिरत् ॥&#x9;085c&lt;br&gt;&#xA;तथा ततः प्रस्फुरदस्य कार्मुकं त्रिभिः शरैर्यन्तृशिरश्चकर्त ह ।&#x9;086a&lt;br&gt;&#xA;हयांश्चतुर्भिश्चतुरस्त्रिभिर्ध्वजं धनञ्जयो द्रौणिरथादपातयत् ॥&#x9;086c&lt;br&gt;&#xA;स रोषपूर्णो ह्यतिवज्रहाटकैरलङ्कृतं तक्षकभोगवर्चसम् ।&#x9;087a&lt;br&gt;&#xA;स तद्वधे कार्मुकमन्यदाददे यथा महाहिप्रवरं तथैव च ॥&#x9;087c&lt;br&gt;&#xA;स्वमायुधं चापि विकीर्य भूतले धनुश्च कृत्वा सगुणं गुणाधिकः ।&#x9;088a&lt;br&gt;&#xA;समानयंसल्तावजितौ नरोत्तमौ शरोत्तमैर्द्रौणिरविध्यदन्तिकात् ॥&#x9;088c&lt;br&gt;&#xA;कृपश्च भोजश्च तवात्मजश्च ते शरैरनेकैर्युधि पाण्डवर्षभम् ।&#x9;089a&lt;br&gt;&#xA;महारथाः संयुगमूर्धनि स्थितास्तमोनुदं वारिधरा इवापतन् ॥&#x9;089c&lt;br&gt;&#xA;कृपस्य पार्थः सशरं शरासनं हयान्ध्वजान्सारधिमेव पत्रिभिः ।&#x9;090a&lt;br&gt;&#xA;[समार्पयद्बाहुसहस्रविक्रमस्तथा यथा वज्रधरः पुरा बलेः ॥&#x9;090c&lt;br&gt;&#xA;स पार्थबाणैर्विनिपातितायुधो ध्वजावमर्दे च कृते महाहवे ।&#x9;091a&lt;br&gt;&#xA;कृतः कृपो बाणसहस्रयन्त्रितो यथापगेयः प्रथमं किरीटिना ॥]&#x9;091c&lt;br&gt;&#xA;शरैः प्रचिच्छेद तवात्मजस्य ध्वजं धनुश्च प्रचकर्त नर्दतः ।&#x9;092a&lt;br&gt;&#xA;जघान चाश्वान्कृतवर्मणः शुभान्ध्वजं च चिच्छेद तवात्मजस्य ह ॥&#x9;092c&lt;br&gt;&#xA;सवाजिसूतेष्वसनान्सकेतनाञ्जयान नागाश्वरथांश्च स त्वरन् ।&#x9;093a&lt;br&gt;&#xA;ततः प्रकीर्णं सुमहद्वलं तव प्रपीडितं सवितुरिवौजसा भृशम् ॥&#x9;093c&lt;br&gt;&#xA;ततोऽर्जुनस्याशु रथेन केशवश्चकार शत्रूनपसव्यमातुरान् ।&#x9;094a&lt;br&gt;&#xA;ततः प्रयातं त्वरितं धनञ्जयं शतक्रतुं वृत्रनिजघ्रुषं यथा ।&#x9;094c&lt;br&gt;&#xA;समन्वधावन्पुनरुत्थितैर्ध्वजै रथैः सुयुक्तैरपरे युयुत्सवः ॥&#x9;094e&lt;br&gt;&#xA;अथाभिसृत्य प्रतिवार्य चाहितान्धनञ्जयस्यानुचरान्महारथाः ।&#x9;095a&lt;br&gt;&#xA;शिखण्डिशैनेययमाः शितैः शरैर्विदारयन्तो व्यनदन्सुभैरवम् ॥&#x9;095c&lt;br&gt;&#xA;ततोऽभिजघ्नुः कुपिताः परस्परं शरैस्तदाञ्जोगतिभिः सुतेजनैः ।&#x9;096a&lt;br&gt;&#xA;कुरुप्रवीराः सह सृञ्जयैर्यथा सुरारयो देवपतिं यथा तथा ॥&#x9;096c&lt;br&gt;&#xA;जयेप्सवः स्वर्गमनाय चोत्सुकाः पतन्ति नागाश्वरथाः परन्तप ।&#x9;097a&lt;br&gt;&#xA;तथैव सर्वे बहवश्च विव्यधुः शरैः सुमुक्तैरितरेतरं पृथक् ॥&#x9;097c&lt;br&gt;&#xA;शरान्धकारे तु महात्मभिः कृते महामृधे योधवरैः परस्परम् ।&#x9;098a&lt;br&gt;&#xA;चतुर्दिशो वै विदिशश्च पार्थिव प्रभा च सूर्यस्य तमोवृताऽभवत् ॥ ॥&#x9;098c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/084/</guid>
      <description>&lt;p&gt;अध्यायः 084&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;राजन्कुरूणां प्रबरैर्बलैर्भीममभिद्रुतम् ।&#x9;001a&lt;br&gt;&#xA;मज्जन्तमिव कौन्तेयमुज्जिहीर्षुर्धनञ्जयः ॥&#x9;001c&lt;br&gt;&#xA;विमृद्य सूतपुत्रस्य सेनां भारत सायकैः ।&#x9;002a&lt;br&gt;&#xA;प्राहिणोन्मृत्युलोकाय परवीरान्धनञ्जयः ॥&#x9;002c&lt;br&gt;&#xA;ततोऽस्याम्बरमाश्रित्य शरजालानि भागशः ।&#x9;003a&lt;br&gt;&#xA;अदृश्यन्त तथान्ये च निजघ्नुस्तव वाहिनीम् ॥&#x9;003c&lt;br&gt;&#xA;स पक्षिसङ्घाचरितमाकाशं पूरयञ्शरैः ।&#x9;004a&lt;br&gt;&#xA;धनञ्जयो महाबाहुः कुरूणामन्तकोऽभवत्&#x9;004c&lt;br&gt;&#xA;ततो भल्लैः क्षुरप्रैश्च नाराचैर्विमलैरपि ।&#x9;005a&lt;br&gt;&#xA;गात्राणि प्राच्छिनत्पार्थः शिरांसि च चकर्त ह ॥&#x9;005c&lt;br&gt;&#xA;छिन्नगात्रैर्विकवचैर्विशिरस्कैः समन्ततः ।&#x9;006a&lt;br&gt;&#xA;पातितैश्च पतद्भिश्च योधैरासीत्समावृता ॥&#x9;006c&lt;br&gt;&#xA;धनञ्जयशराभ्यस्तैः स्यन्दनाश्वरथद्विपैः ।&#x9;007a&lt;br&gt;&#xA;सञ्छिन्नभिन्नविध्वस्तैर्व्यङ्गाङ्गावयवैः स्तृता ।&#x9;007c&lt;br&gt;&#xA;गतसत्वैः ससत्वैश्च संवृताऽऽसीद्वसुन्धरा ॥&#x9;007e&lt;br&gt;&#xA;सुदुर्गमा सुविषमा घोराऽत्यर्थं सुदुर्दृशा ।&#x9;008a&lt;br&gt;&#xA;रणभूमिरभूद्राजन्महावैतरणी यथा ॥&#x9;008c&lt;br&gt;&#xA;ईषाचक्राक्षभल्लैश्च व्यश्वैः साश्वैश्च युध्यताम् ।&#x9;009a&lt;br&gt;&#xA;ससूतैर्हतसूतैश्च रथैः स्तीर्णाऽभवन्मही ॥&#x9;009c&lt;br&gt;&#xA;सुवर्णवर्मसन्नाहैर्योधैः कनकमालिभिः ।&#x9;010a&lt;br&gt;&#xA;आस्थिताः क्लृप्तवर्माणो भद्रा नित्यमदा द्विपाः ॥&#x9;010c&lt;br&gt;&#xA;क्रुद्धाः क्रुरैर्महामात्रैः प्रेषितार्जुनमभ्ययुः ।&#x9;011a&lt;br&gt;&#xA;चतुः शता रथवरा हताः पेतुः किरीटिना ॥&#x9;011c&lt;br&gt;&#xA;पर्यस्तानीव शृङ्गाणि ससत्वानि महागिरेः ।&#x9;012a&lt;br&gt;&#xA;धनञ्जयशराभ्यस्तैः स्तीर्णा भूर्वरवारणैः ॥&#x9;012c&lt;br&gt;&#xA;समन्ताज्जलदप्रख्यान्वारणान्मदवर्षिणः ।&#x9;013a&lt;br&gt;&#xA;अभिपेदेऽर्जुनरथो घनान्भिन्दन्निवांशुमान् ॥&#x9;013c&lt;br&gt;&#xA;हतैर्गजमनुष्याश्वैर्भिन्नैश्च बहुधा रथैः ।&#x9;014a&lt;br&gt;&#xA;विशस्त्रयन्त्रकवचैर्युद्धशौण्डैर्गतासुभिः ।&#x9;014c&lt;br&gt;&#xA;अपविद्धायुधैर्मार्गः स्तीर्णोऽभूत्फल्गुनेन वै ॥&#x9;014e&lt;br&gt;&#xA;विस्फारितं च गाण्डीवमत्यासीद्भैरवस्वनम् ।&#x9;015a&lt;br&gt;&#xA;सुघोषं वज्रनिष्पेषं स्तनयन्निव तोयदः ॥&#x9;015c&lt;br&gt;&#xA;ततः प्रादीर्यत चमूर्धनञ्जयशराहता ।&#x9;016a&lt;br&gt;&#xA;महावातसमाविद्धा महानौरिव सागरे ॥&#x9;016c&lt;br&gt;&#xA;नानारूपाः प्राणहराः शरा गाण्डीवचोदिताः ।&#x9;017a&lt;br&gt;&#xA;अलातोल्काशनिप्रख्यास्तव सैन्यं विनिर्दहन् ॥&#x9;017c&lt;br&gt;&#xA;महागिरौ वेणुवनं निशि प्रज्वलितं यथा ।&#x9;018a&lt;br&gt;&#xA;तथा तव महासैन्यं प्रास्फुरच्छरपीडितम् ॥&#x9;018c&lt;br&gt;&#xA;तद्विनष्टं सुविध्वस्तं तव सैन्यं किरीटिना ।&#x9;019a&lt;br&gt;&#xA;हतप्रविहतं बाणैः सर्वतः प्रद्रुतं दिशः ॥&#x9;019c&lt;br&gt;&#xA;सश्वापदा मृगगणा दावाग्नित्रासिता यथा ।&#x9;020a&lt;br&gt;&#xA;कुरवः पर्यवर्तन्त निर्दग्धाः सव्यसाचिना ॥&#x9;020c&lt;br&gt;&#xA;उत्सृज्य च महाबाहुं भीमसेनं तथा रणे ।&#x9;021a&lt;br&gt;&#xA;बलं कुरूणामुद्विग्नं सर्वमासीत्पराङ्मुखम् ॥&#x9;021c&lt;br&gt;&#xA;ततः कुरुषु भग्नेषु बीभत्सुरपराजितः ।&#x9;022a&lt;br&gt;&#xA;भीमसेनं समासाद्य मुहूर्तं सोऽभ्यवर्तत ॥&#x9;022c&lt;br&gt;&#xA;समागम्य च भीमेन मन्त्रयित्वा च फल्गुनः ।&#x9;023a&lt;br&gt;&#xA;विशल्यमरुजं चास्मै कथयित्वा युधिष्ठिरम् ॥&#x9;023c&lt;br&gt;&#xA;भीमसेनाभ्यनुज्ञातस्ततः प्रायाद्धनञ्जयः ।&#x9;024a&lt;br&gt;&#xA;नादयन्रथघोषेण पृथिवीं द्यां च भारत ॥&#x9;024c&lt;br&gt;&#xA;ततः परिवृतो वीरैर्दशभिः शत्रुतापनः ।&#x9;025a&lt;br&gt;&#xA;दुःशासनादवरजैस्तव पुत्रैर्धनञ्जयः ॥&#x9;025c&lt;br&gt;&#xA;ते तमभ्यर्दयन्बाणैरुल्काभिरिव कुञ्जरम् ।&#x9;026a&lt;br&gt;&#xA;आततेष्वसना वीरा नृत्यन्त इव भारत ॥&#x9;026c&lt;br&gt;&#xA;अपसव्यांस्तु तांश्चक्रे रथेन मधुसूदनः ।&#x9;027a&lt;br&gt;&#xA;नियुक्तान्हि स तान्मेने यमायाशु किरीटिना ॥&#x9;027c&lt;br&gt;&#xA;तथान्ये प्राणदन्मूढाः पराङ्मुखमिवार्जुनम् ॥&#x9;028ac&lt;br&gt;&#xA;तेषां नानदतां केतूनश्वांश्चापानि सारथीन् ।&#x9;029a&lt;br&gt;&#xA;नाराचैरर्धचन्द्रैश्च क्षिप्रं पार्थो न्यकृन्तत ॥&#x9;029c&lt;br&gt;&#xA;*अथान्यैर्दशभिर्भल्लैः शिरांस्येषामपातयत् ।&#x9;030a&lt;br&gt;&#xA;रोषसंरक्तनेत्राणि सन्दष्टौष्ठानि भूतले ॥&#x9;030c&lt;br&gt;&#xA;तेषां वक्राणि विबभुर्व्योम्नि तारागणा इव ॥&#x9;031ac&lt;br&gt;&#xA;तांस्तु भल्लैर्महावेगैर्दशभिर्दश कौरवान् ।&#x9;032a&lt;br&gt;&#xA;रुक्माङ्गदाव्रुक्मपुङ्खैर्हत्वा प्रायादमित्रहा ॥ ॥&#x9;032c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/085/</guid>
      <description>&lt;p&gt;अध्यायः 085&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;तमायान्तं महावेगैरश्वैः कपिवरध्वजम् ।&#x9;001a&lt;br&gt;&#xA;युद्धायाभ्यद्रवन्वीराः कुरूणां नवती रथाः ॥&#x9;001c&lt;br&gt;&#xA;कृत्वा संशप्तका घोरं शपथं पारलौकिकम् ।&#x9;002a&lt;br&gt;&#xA;परिवव्रुर्नरव्याघ्रा नरव्याघ्रं रणेऽर्जुनम् ॥&#x9;002c&lt;br&gt;&#xA;कृष्णः श्वेतान्महावेगानश्वान्काञ्चनभूषणान् ।&#x9;003a&lt;br&gt;&#xA;मुक्ताजालप्रतिच्छन्नान्प्रैषीत्कर्णरथं प्रति ॥&#x9;003c&lt;br&gt;&#xA;प्रेक्ष्य कर्णरथं यान्तमरिघ्नं तं धनञ्जयम् ।&#x9;004a&lt;br&gt;&#xA;बाणवर्षैरभिघ्नन्तः संशप्तकगणा ययुः ॥&#x9;004c&lt;br&gt;&#xA;त्वरमाणांस्तु तान्सर्वान्ससूतेष्वसनध्वजान् ।&#x9;005a&lt;br&gt;&#xA;जघान नवतिं वीरानर्जुनो निशितैः शरैः ॥&#x9;005c&lt;br&gt;&#xA;तेऽपतन्त हता बाणैर्नानारूपैः किरीटिना ।&#x9;006a&lt;br&gt;&#xA;विमानेभ्यः सुकृतिनः स्वर्गात्पुण्यक्षये यथा ॥&#x9;006c&lt;br&gt;&#xA;ततः सरथनागाश्वाः कुरवः कुरुसत्तमम् ।&#x9;007a&lt;br&gt;&#xA;निर्भया भरतश्रेष्ठमभ्यवर्तन्त फल्गुनम् ॥&#x9;007c&lt;br&gt;&#xA;तदायस्तमनुष्याश्वमुदीर्णवरवारणम् ।&#x9;008a&lt;br&gt;&#xA;पुत्राणां ते महासैन्यं समरौत्सीद्धनञ्जयम् ॥&#x9;008c&lt;br&gt;&#xA;शक्त्यृष्टितोमरप्रासैर्गदानिस्त्रिंशसायकैः ।&#x9;009a&lt;br&gt;&#xA;प्राच्छादयन्महेष्वासाः कुरवः कुरुनन्दनम् ॥&#x9;009c&lt;br&gt;&#xA;तामन्तरिक्षे विततां शस्त्रवृष्टिं समन्ततः ।&#x9;010a&lt;br&gt;&#xA;व्यधमत्पाण्डवो बाणैस्तमः सूर्य इवांशुभिः ॥&#x9;010c&lt;br&gt;&#xA;ततो म्लेच्छाः स्थिता मत्तैस्त्रयोदशशतैर्गजैः ।&#x9;011a&lt;br&gt;&#xA;पार्श्वतो व्यहनन्पार्थं तव पुत्रस्य शासनात् ॥&#x9;011c&lt;br&gt;&#xA;कर्णिनालीकनाराचैस्तोमरप्रासशक्तिभिः ।&#x9;012a&lt;br&gt;&#xA;कर्पणैर्भिण्डिपालैश्च रथस्थं पार्थमार्दयन् ॥&#x9;012c&lt;br&gt;&#xA;तां शस्त्रवृष्टिमतुलां द्विपस्थैः प्रेषितां प्रभुः ।&#x9;013a&lt;br&gt;&#xA;चिच्छेद निशितैर्भल्लैरर्धचन्द्रैश्च फल्गुनः ॥&#x9;013c&lt;br&gt;&#xA;अथ तान्द्विरदान्सर्वान्नानालिङ्गैः शरोत्तमैः ।&#x9;014a&lt;br&gt;&#xA;सपताकध्वजारोहान्गिरीन्वज्रैरिवाभिनत् ॥&#x9;014c&lt;br&gt;&#xA;ते हेमपुङ्खैरिषुभिरर्दिता हेममालिनः ।&#x9;015a&lt;br&gt;&#xA;हताः पेतुर्महानागाः साग्रिज्वाला इवाद्रयः ॥&#x9;015c&lt;br&gt;&#xA;ततो गाण्डीवनिर्घोषो महानासीद्विशाम्पते ।&#x9;016a&lt;br&gt;&#xA;स्तनतां कूजतां चैव मनुष्यगजवाजिनाम् ॥&#x9;016c&lt;br&gt;&#xA;कुञ्जराश्च हता राजन्दद्रुवुस्ते समन्ततः ।&#x9;017a&lt;br&gt;&#xA;अश्वाश्च पर्यधावन्त हतारोहा दिशो दश ॥&#x9;017c&lt;br&gt;&#xA;रथा हीना महाराज रथिभिर्वाजिभिस्तथा ।&#x9;018a&lt;br&gt;&#xA;गन्धर्वनगराकारा दृश्यन्ते स्म सहस्रशः ॥&#x9;018c&lt;br&gt;&#xA;अश्वारोहा महाराज धावमाना इतस्ततः ।&#x9;019a&lt;br&gt;&#xA;तत्रतत्रैव दृश्यन्ते निहताः पार्थसायकैः ॥&#x9;019c&lt;br&gt;&#xA;तस्मिन्क्षणे पाण्डवस्य बाह्वोर्बलमदृश्यत ।&#x9;020a&lt;br&gt;&#xA;यत्सादिनो वारणांश्च रथांश्चैकोऽजयद्युधि ॥&#x9;020c&lt;br&gt;&#xA;असंयुक्ताश्च ते राजन्परिवृत्ता रणं प्रति ।&#x9;021a&lt;br&gt;&#xA;नरा नागा रथाश्चैव नदन्तोऽर्जुनमभ्ययुः ॥&#x9;021c&lt;br&gt;&#xA;ततस्त्र्येङ्गेण महता बलेन भरतर्षभ ।&#x9;022a&lt;br&gt;&#xA;दृष्ट्वा परिवृतं राजन्भीमसेनः किरीटिनम् ॥&#x9;022c&lt;br&gt;&#xA;हतावशेषानुत्सृज्य त्वदीयान्कतिचिद्रथान् ।&#x9;023a&lt;br&gt;&#xA;जवेनाभ्यद्रवद्भीमो धनञ्जयरथं प्रति ॥&#x9;023c&lt;br&gt;&#xA;ततस्तत्प्राद्रवत्सैन्यं हतभूयिष्ठमातुरम् ।&#x9;024a&lt;br&gt;&#xA;दृष्ट्वाऽर्जुनं तदा भीममागतं भ्रातरं प्रति ॥&#x9;024c&lt;br&gt;&#xA;हतावशिष्टांस्तुरगानर्जुनेन महाबलः ।&#x9;025a&lt;br&gt;&#xA;भीमो व्यधमदश्रान्तो गदापाणिर्महाहवे ॥&#x9;025c&lt;br&gt;&#xA;&#39;गदापाणिं तदा दृष्ट्वा भीमं भारत भारताः ।&#x9;026a&lt;br&gt;&#xA;मेनिरे तमनुप्राप्तं दण्डपाणिमिवान्तकम्&#39; ॥&#x9;026c&lt;br&gt;&#xA;कालरात्रिमिवात्युग्रां नरनागाश्वभोजनाम् ।&#x9;027a&lt;br&gt;&#xA;प्राकाराट्टपुरद्वारदारणीमतिदारुणाम् ॥&#x9;027c&lt;br&gt;&#xA;गदां तुरगनाशाय त्वरन्भीमो व्यवासृजत् ।&#x9;028a&lt;br&gt;&#xA;सा जघान बहूनश्वानश्वारोहांश्च मारिष ॥&#x9;028c&lt;br&gt;&#xA;कांस्यायसतनुत्रांश्च नरानश्वांश्च पाण्डवः ।&#x9;029a&lt;br&gt;&#xA;पोथयामास गदया सशब्दं तेऽपतन्हताः ॥&#x9;029c&lt;br&gt;&#xA;दन्तैर्दशन्तो वसुधां शेरते क्षतजोक्षिताः ।&#x9;030a&lt;br&gt;&#xA;भग्नमूर्धास्थिचरणाः क्रव्यादगणभोजनाः ॥&#x9;030c&lt;br&gt;&#xA;असृङ्मांसवसाभिश्च तृप्तिमभ्यागता गदा ।&#x9;031a&lt;br&gt;&#xA;अस्थीन्यप्यश्नती तस्थौ कालरात्रीव दुर्दृशा ॥&#x9;031c&lt;br&gt;&#xA;सहस्राणि दशाश्वानां हत्वा पत्तींश्च भूयसः ।&#x9;032a&lt;br&gt;&#xA;भीमोऽभ्यधावत्सङ्क्रुद्धो गदापाणिरितस्ततः ॥&#x9;032c&lt;br&gt;&#xA;गदापाणिं ततो भीमं दृष्ट्वा भारत तावकाः ।&#x9;033a&lt;br&gt;&#xA;मेनिरे समनुप्राप्तं कालदण्डोद्यतं यमम् ॥&#x9;033c&lt;br&gt;&#xA;स मत्त इव मातङ्गः सङ्क्रुद्धः पाण्डुनन्दनः ।&#x9;034a&lt;br&gt;&#xA;प्रविवेश गजानीकं मकरः सागरं यथा ॥&#x9;034c&lt;br&gt;&#xA;विगाह्य च गजानीकं प्रगृह्य महतीं गदाम् ।&#x9;035a&lt;br&gt;&#xA;क्षणेन भीमः सङ्क्रुद्धस्तन्निन्ये यमसादनम् ॥&#x9;035c&lt;br&gt;&#xA;गजान्सकङ्कटान्मत्तान्सारोहान्सपताकिनः ।&#x9;036a&lt;br&gt;&#xA;पततः समपश्याम सपक्षान्पर्वतानिव ॥&#x9;036c&lt;br&gt;&#xA;हत्वा तु तद्गजानीकं भीमसेनो महाबलः ।&#x9;037a&lt;br&gt;&#xA;पुनः स्वरथमास्थाय पृष्ठतोऽर्जुनमभ्ययात् ॥&#x9;037c&lt;br&gt;&#xA;ततः पराङ्मुखीभूतं निरुत्साहं बलं तव ।&#x9;038a&lt;br&gt;&#xA;तदानीं तु महाराज प्रायशः शस्त्रवेष्टितम् ॥&#x9;038c&lt;br&gt;&#xA;विलम्बमानं तत्सैन्यमप्रगल्भमवस्थितम् ।&#x9;039a&lt;br&gt;&#xA;दृष्ट्वा प्राच्छादयद्बाणैरर्जुनः शस्त्रवृष्टिभिः ॥&#x9;039c&lt;br&gt;&#xA;नराश्वरथमातङ्गा युधि गाण्डीवधन्वना ।&#x9;040a&lt;br&gt;&#xA;शरव्रातैश्चिता रेजुः कदम्बा इव केसरैः ॥&#x9;040c&lt;br&gt;&#xA;ततः कुरुणामभवदार्तनादो महान्नृप ।&#x9;041a&lt;br&gt;&#xA;नराश्वनागासुहरान्दृष्ट्वा बाणान्किरीटिनः ॥&#x9;041c&lt;br&gt;&#xA;हाहाकृतं भृशं त्रस्तं लीयमानं परस्परम् ।&#x9;042a&lt;br&gt;&#xA;अलातचक्रवत्सैन्यं तदा बभ्राम तावकम् ॥&#x9;042c&lt;br&gt;&#xA;ततोऽर्जुनशरध्वस्तं कुरूणां सुमहद्बलम् ।&#x9;043a&lt;br&gt;&#xA;न ह्यत्रासीदनिर्भिन्नो रथः सादी हयो गजः ॥&#x9;043c&lt;br&gt;&#xA;आदीप्तमिव तत्सैन्यं शरैश्छिन्नतनुच्छदम् ।&#x9;044a&lt;br&gt;&#xA;आसीत्स्वशोणितक्लिन्नं रौद्रं नष्टं विशाम्पते ॥&#x9;044c&lt;br&gt;&#xA;तत्सैन्यं हतभूयिष्ठमाहतं निशितैः शरैः ।&#x9;045a&lt;br&gt;&#xA;न जहौ समरं प्राप्य फल्गुनं शत्रुतापनम् ॥&#x9;045c&lt;br&gt;&#xA;तत्राद्भुतमपश्याम कौरवाणां पराक्रमम् ।&#x9;046a&lt;br&gt;&#xA;वध्यमानोऽपि यत्पार्थं न जहौ भरतर्षभ ॥&#x9;046c&lt;br&gt;&#xA;तं दृष्ट्वा विक्रमं तस्य कुरवः सव्यसाचिनः ।&#x9;047a&lt;br&gt;&#xA;निराशाः समपद्यन्त सर्वे कर्णस्य जीविते ॥&#x9;047c&lt;br&gt;&#xA;अविषह्यं तु पार्थस्य शरसंस्पर्शमाहवे ।&#x9;048a&lt;br&gt;&#xA;मत्वा न्यवर्तन्कुरवो जिता गाण्डीवधन्वना ॥&#x9;048c&lt;br&gt;&#xA;ते हित्वा समरे पार्थं वध्यमानाश्च सायकैः ।&#x9;049a&lt;br&gt;&#xA;प्रदुद्रुवुर्दिशो भीताश्चुक्रुशुश्चापि सूतजम् ॥&#x9;049c&lt;br&gt;&#xA;तान्विद्रावयते पार्थः किरञ्शरशतान्बहून् ।&#x9;050a&lt;br&gt;&#xA;हर्षयन्पाण्डवीं सेनां राजानं च युधिष्ठिरम् ॥&#x9;050c&lt;br&gt;&#xA;पुत्रास्तव महाराज जग्मुः कर्णरथं प्रति ।&#x9;051a&lt;br&gt;&#xA;अगाधे मज्जतां तेषां द्वीपः कर्णोऽभवत्तदा ॥&#x9;051c&lt;br&gt;&#xA;कुरवो हि महाराज निर्विषाः पन्नगा इव ।&#x9;052a&lt;br&gt;&#xA;कर्णमेवोपलीयन्त भयाद्गाण्डीवधन्वनः ॥&#x9;052c&lt;br&gt;&#xA;यथा सर्वाणि भूतानि मृत्योर्भीतानि मारिष ।&#x9;053a&lt;br&gt;&#xA;उपलीयन्ति सन्त्रासाद्धर्मं लोकपरायणम् ॥&#x9;053c&lt;br&gt;&#xA;तथा कर्णं महेष्वासं पुत्रास्तव नराधिप ।&#x9;054a&lt;br&gt;&#xA;उपालीयन्त सन्त्रासात्पाण्डवस्य महात्मनः ॥&#x9;054c&lt;br&gt;&#xA;ताञ्शोणितपरिक्लिन्नान्विषमस्थाञ्शरातुरान् ।&#x9;055a&lt;br&gt;&#xA;मा भैष्टेत्यब्रवीत्कर्णो भीतानाविष्टचेतसः ॥&#x9;055c&lt;br&gt;&#xA;सम्भग्नं हि बलं दृष्ट्वा बलात्पार्थेन तावकम् ।&#x9;056a&lt;br&gt;&#xA;धनुर्विस्फारयन्कर्णस्तस्थौ शत्रुजिघांसया ॥&#x9;056c&lt;br&gt;&#xA;तान्प्रद्रुतान्कुरून्दृष्ट्वा कर्णः शस्त्रभृतां वरः ।&#x9;057a&lt;br&gt;&#xA;सञ्चिन्तयित्वा पार्थस्य वधे दध्रे मनः श्वसन् ॥&#x9;057c&lt;br&gt;&#xA;विस्फार्य सुमहच्चापं ततश्चाधिरथिर्वृषः ।&#x9;058a&lt;br&gt;&#xA;पाञ्चालान्पुनराधावत्पश्यतः सव्यसाचिनः ॥&#x9;058c&lt;br&gt;&#xA;ततः क्षणेन क्षितिपाः क्षतजप्रतिमेक्षणाः ।&#x9;059a&lt;br&gt;&#xA;शरौघैश्छादयामासुर्महामेघा इवाचलम् ॥&#x9;059c&lt;br&gt;&#xA;ततः शरसहस्राणि कर्णमुक्तानि मारिष ।&#x9;060a&lt;br&gt;&#xA;पाञ्चालानां हरत्प्राणांस्तमांसीव तमोनुदः ॥&#x9;060c&lt;br&gt;&#xA;महदासीत्तदा युद्धं पाञ्चालानां महामते ।&#x9;061a&lt;br&gt;&#xA;वध्यतां सूतपुत्रेण मित्रार्थे मित्रगृद्धिना ॥ ॥&#x9;061c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/086/</guid>
      <description>&lt;p&gt;अध्यायः 086&lt;/p&gt;&#xA;&lt;p&gt;सङ्कलयुद्धम् ॥ 1 ॥ भीमदुःशासनयोः समागमः संवादश्च ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः कर्णः कुरुषु प्रद्रुतेषु वरूथिना श्वेतहयेन राजन् ।&#x9;001a&lt;br&gt;&#xA;पाञ्चालपुत्रान्व्यधमत्सूतपुत्रो महेषुभिर्वात इवाभ्रसङ्घान् ॥&#x9;001c&lt;br&gt;&#xA;सूतं रथादञ्जलिकैर्निपात्य जघान चाश्वाञ्जनमेजयस्य ।&#x9;002a&lt;br&gt;&#xA;शतानीकं सुतसोमं च भल्लैरवाकिरद्धनुषी चाप्यकृन्तत् ॥&#x9;002c&lt;br&gt;&#xA;धृष्टद्युम्नं निर्बिभेदाथ षड्भिर्जघानाश्वान्दक्षिणांस्तस्य सङ्ख्ये ।&#x9;003a&lt;br&gt;&#xA;हत्वा चाश्वान्सात्यकेः सूतपुत्रः कैकेयपुत्रं न्यवधीद्विशोकम् ॥&#x9;003c&lt;br&gt;&#xA;तमभ्यधावन्निहते कुमारे सेनापतिः कैकयो मित्रवर्मा ।&#x9;004a&lt;br&gt;&#xA;शरैर्विधुन्वन्भृशमुग्रवेगैः कर्णात्मजं चाप्यहनत्सुदेवम् ॥&#x9;004c&lt;br&gt;&#xA;तस्यार्धचन्द्रैस्त्रिभिरुच्चकर्त प्रहस्य बाहू च शिरश्च कर्णः ।&#x9;005a&lt;br&gt;&#xA;स स्यन्दनाद्गामगमद्गतासुः परश्वथैः साल इवावरुग्णः ॥&#x9;005c&lt;br&gt;&#xA;हताश्वमञ्जोगमिभिः सुषेणः शिनिप्रवीरं निशितैः पृषत्कैः ।&#x9;006a&lt;br&gt;&#xA;प्रच्छाद्य नृत्यन्निव कर्णपुत्रः शैनेयबाणाभिहतः पपात ॥&#x9;006c&lt;br&gt;&#xA;पुत्रे हते क्रोधपरीतचेताः कर्णः शिनीनां प्रवरं जिघांसुः ।&#x9;007a&lt;br&gt;&#xA;हतोऽसि हे सात्यक इत्युदीर्य व्यवासृजद्बाणममित्रसाहम् ॥&#x9;007c&lt;br&gt;&#xA;तमस्य चिच्छेद शरं शिखण्डी त्रिभिस्त्रिभिश्च प्रतुतोद कर्णम् ।&#x9;008a&lt;br&gt;&#xA;शिखण्डिनः कार्मुकं च ध्वजं च च्छित्त्वा क्षुराभ्यां न्यहनत्सुजातः ॥&#x9;008c&lt;br&gt;&#xA;शिखण्डिनं षड्भिरविध्यदुग्रो धार्ष्टद्युम्नेः स शिरश्चोच्चकर्त ।&#x9;009a&lt;br&gt;&#xA;ततोऽभिनत्सुतसोमं क्षुरेण सुसंशितेनाधिरथिर्महात्मा ॥&#x9;009c&lt;br&gt;&#xA;अथाक्रन्दे तुमुले वर्तमाने धार्ष्टद्युम्ने निहते तत्र कृष्णः ।&#x9;010a&lt;br&gt;&#xA;अपाञ्चाल्यं क्रियते याहि पार्थ कर्णं जहीत्यब्रवीद्राजसिंह ॥&#x9;010c&lt;br&gt;&#xA;ततः प्रहस्याशु नरप्रवीरो रथं रथेनाधिरथेर्जगाम ।&#x9;011a&lt;br&gt;&#xA;भये तेषां त्राणमिच्छन्सुबाहुरभ्याहतानां रथयूथपेन ॥&#x9;011c&lt;br&gt;&#xA;ततोऽपरे भारत दुष्प्रकम्प्याः पाञ्चालानां रथसङ्घाः समेताः ।&#x9;012a&lt;br&gt;&#xA;प्रतिश्रिता ह्यन्तरिक्षे ग्रहाभा धनुःप्रवीरास्तु रथप्रवीराः ॥&#x9;012c&lt;br&gt;&#xA;विस्फार्य गाण्डीवमथोग्रघोषं ज्यया समाहत्य तले भृशं च ।&#x9;013a&lt;br&gt;&#xA;बाणान्धकारं सहसैव कृत्वा जघान नागाश्वरथध्वजांश्च ॥&#x9;013c&lt;br&gt;&#xA;[प्रतिश्रुतः प्राचरदन्तरिक्षे गुहा गिरीणामपतन्वयांसि ।&#x9;014a&lt;br&gt;&#xA;यन्मण्डलज्येन विजृम्भमाणो रौद्रे मुहूर्तेऽभ्यपतत्किरीटी ॥]&#x9;014c&lt;br&gt;&#xA;तं भीमसेनोऽनुययौ रथेन पृष्ठे रक्षन्पाण्डवमेकवीरः ।&#x9;015a&lt;br&gt;&#xA;तौ राजपुत्रौ त्वरितौ रथाभ्यां कर्णाय यातावरिभिर्विषक्तौ ॥&#x9;015c&lt;br&gt;&#xA;तत्रान्तरे सुमहान्सूतपुत्रश्चक्रे युद्धं सोमकान्सम्प्रमथ्य ।&#x9;016a&lt;br&gt;&#xA;रथाश्वमातङ्गणाञ्जघान प्रच्छादयामास शरैर्दिशश्च ॥&#x9;016c&lt;br&gt;&#xA;तमुत्तमौजा जनमेजयश्च क्रुद्धौ युधामन्युशिखण्डिनौ च ।&#x9;017a&lt;br&gt;&#xA;कर्णं बिभेदुः सहिताः पृषत्कैः सन्नर्दमानाः सह पार्षतेन ॥&#x9;017c&lt;br&gt;&#xA;ते पञ्च पाञ्चालरथाः समेता वैकर्तनं कर्णमभिद्रवन्तः ।&#x9;018a&lt;br&gt;&#xA;तस्माद्रथाच्च्यावयितुं न शेकुर्धैर्यात्कृतात्मानमिवेन्द्रियार्थाः ॥&#x9;018c&lt;br&gt;&#xA;तेषां धनूंषि ध्वजवाजिसूतांस्तूर्णं पताकाश्च निकृत्य बाणैः ।&#x9;019a&lt;br&gt;&#xA;तान्पाञ्चालानभ्यहनत्पृषत्कैः कर्णस्ततः सिंह इवोन्ननाद ॥&#x9;019c&lt;br&gt;&#xA;तस्यास्यतस्तानभिनिघ्नतश्च ज्याबाणहस्तस्य धनुःस्वेनन ।&#x9;020a&lt;br&gt;&#xA;साद्रिद्रुमा स्यात्पृथिवी विशीर्णेत्यतीव मत्वा जनता व्यषीदत् ॥&#x9;020c&lt;br&gt;&#xA;स शक्रचापप्रतिमेन धन्वना भृशायतेनाधिरथिः शरान्सृजन् ।&#x9;021a&lt;br&gt;&#xA;बभौ रणे दीप्तमरीचिमण्डलो यथांशुमाली परिवेषवांस्तथा ॥&#x9;021c&lt;br&gt;&#xA;शिखण्डिनं द्वादशभिः पराभिनच्छितैः शरैः षड्भिरथोत्तमौजसम् ।&#x9;022a&lt;br&gt;&#xA;त्रिभिर्युधामन्युमविध्यदाशुगैस्त्रिभिस्त्रिभिः सोमकपार्षतात्मजौ ॥&#x9;022c&lt;br&gt;&#xA;पराजिताः पञ्च महारथास्तु ते महाहवे सूतसुतेन मारिष ।&#x9;023a&lt;br&gt;&#xA;निरुद्यमास्तस्थुरमित्रनन्दना यथेन्द्रियार्थात्मवता पराजिताः ॥&#x9;023c&lt;br&gt;&#xA;निमज्जतस्तानथ कर्णसागरे विपन्ननावो वणिजो यथार्णवे ।&#x9;024a&lt;br&gt;&#xA;उद्दध्रिरे नौभिरिवार्णवाद्रथैः सुकल्पितैर्द्रौपदिजाः स्वमातुलान् ॥&#x9;024c&lt;br&gt;&#xA;ततः शिनीनामृषभः शितैः शरैर्निकृत्य कर्णप्रहितानिषून्वहून् ।&#x9;025a&lt;br&gt;&#xA;विदार्य कर्णं निशितैरयस्मयैस्तवात्मजं ज्येष्ठमविध्यदष्टभिः ॥&#x9;025c&lt;br&gt;&#xA;कृपोऽथ भोजश्च तवात्मजस्तथा स्वयं च कर्णो निशितैरताडयत् ।&#x9;026a&lt;br&gt;&#xA;स तैश्चतुर्भिर्युयुधे यदूत्तमो दिगीश्वरैर्दैत्यपतिर्यथा तथा ॥&#x9;026c&lt;br&gt;&#xA;समाततेनेष्वसनेन कूजता महास्वनेनाशनिपातदीधितिः ।&#x9;027a&lt;br&gt;&#xA;बभूव दुर्धर्षतरः स सात्यकिः शरन्नभोमध्यगतो यथा रविः ॥&#x9;027c&lt;br&gt;&#xA;पुनः समास्थाय रथान्सुदंशिताः शिनिप्रवीरं जुगुपुः परन्तपाः ।&#x9;028a&lt;br&gt;&#xA;समेत्य पाञ्चालमहारथा रणे मरुद्गणाः शक्रमिवारिनिग्रहे ॥&#x9;028c&lt;br&gt;&#xA;ततोऽभवद्युद्धमतीव दारुणं तवाहितानां तव सैनिकैः सह ।&#x9;029a&lt;br&gt;&#xA;रथाश्वमातङ्गविनाशनं तथा यथा सुराणामसुरैः पुराऽभवत् ॥&#x9;029c&lt;br&gt;&#xA;रथा द्विपा वाजिपदातयस्तथा भ्रमन्ति नानाविधशस्त्रवेष्टिताः ।&#x9;030a&lt;br&gt;&#xA;परस्परेणाभिहताश्च चस्खलुर्विनेदुरार्ता व्यसवोऽपतंस्तथा ॥&#x9;030c&lt;br&gt;&#xA;तथागतं भीममभीस्तवात्मजः ससार राजावरजः किरञ्शरैः ।&#x9;031a&lt;br&gt;&#xA;तमभ्यधावत्त्वरितो वृकोदरो महारुरुं सिंह इवाभिपेदिवान् ॥&#x9;031c&lt;br&gt;&#xA;ततस्तयोर्युद्धमतीव दारुणं प्रदीव्यतोः प्राणदुरोदरं द्वयोः ।&#x9;032a&lt;br&gt;&#xA;परस्परेणाभिनिविष्टरोषयोरुदग्रयोः शम्बरशक्रयोर्यथा ॥&#x9;032c&lt;br&gt;&#xA;शरैः शरीरार्तिकरैः सुतेजनैर्निजघ्नतुस्तावितरेतरं भृशम् ।&#x9;033a&lt;br&gt;&#xA;सकृत्प्रभिन्नाविव वासितान्तरे महागजौ दोर्भिरदीनघातिनौ ॥&#x9;033c&lt;br&gt;&#xA;आलोक्य तौ चैव परस्परं ततः समं च शूरौ च ससारथी तदा ।&#x9;034a&lt;br&gt;&#xA;भीमोऽब्रवीद्याहि दुःशासनाय दुःशासनो याहि वृकोदराय ॥&#x9;034c&lt;br&gt;&#xA;तयो रथौ सारथिसम्प्रचोदितौ समं रथौ तौ महसा समीयतुः ।&#x9;035a&lt;br&gt;&#xA;नानायुधच्छत्रपताकिकाध्वजौ दिवीव पूर्वं बलशक्रयो रणे ॥&#x9;035c&lt;br&gt;&#xA;भीम उवाच ।&#x9;036&lt;br&gt;&#xA;दिष्ट्याऽसि दुःशासन अद्य दृष्टः क्षणं प्रतीच्छे सहवृद्धि मूलम् ।&#x9;036a&lt;br&gt;&#xA;चिरोदितं यन्मया ते सभायां कृष्णाभिमर्शेन गृहाण मत्तः ॥&#x9;036c&lt;br&gt;&#xA;स एवमुक्तस्तु ततो महात्मा दुःशासनो वाक्यमुवाच वीरः ।&#x9;037a&lt;br&gt;&#xA;सर्वं स्मरन्नेव विसंस्मरामि उदीर्यमाणं शृणु भीमसेन ॥&#x9;037c&lt;br&gt;&#xA;स्मरामि चात्मप्रभवं चिराय यज्जातुषे वेश्मनि रात्र्यहानि ।&#x9;038a&lt;br&gt;&#xA;विश्वासहीना मृगयां चरन्तो वसन्ति सर्वत्र निराकृतास्तु ॥&#x9;038c&lt;br&gt;&#xA;महाभयं रात्र्यहानि स्मरन्तस्तथोपभोगाच्च सुखाच्च हीनाः ।&#x9;039a&lt;br&gt;&#xA;वनेष्वटन्तो गिरिगह्वराणि पाञ्चालराजस्य पुरं प्रविष्टाः ॥&#x9;039c&lt;br&gt;&#xA;मायां यूयं कामपि सम्प्रविष्टा यतो वृतः कृष्णया फल्गुनो वः ।&#x9;040a&lt;br&gt;&#xA;सम्भूय पापैस्तदनार्यवृत्तं कृतं तदा मातृकृतानुरूपम् ॥&#x9;040c&lt;br&gt;&#xA;एका वृता पञ्चभिः साभिपन्ना ह्यलज्जमानैश्च परस्परस्य ।&#x9;041a&lt;br&gt;&#xA;स्मरे सभायां सुबलात्मजेन दासीकृता यत्सह कृष्णया च ॥&#x9;041c&lt;br&gt;&#xA;सञ्जय उवाच ।&#x9;042&lt;br&gt;&#xA;इत्येवमुक्तस्तु तवात्मजेन पाण्डोः सुतः कोपवशं जगाम ।&#x9;042a&lt;br&gt;&#xA;तवात्मजस्याथ वृकोदरो भृशं धनुः क्षुराभ्यां ध्वजमेव चाच्छिनत् ।&#x9;042c&lt;br&gt;&#xA;ललाटमप्यस्य बिभेद पत्रिणा शिरश्च कायात्प्रजहार सारथेः ॥&#x9;042e&lt;br&gt;&#xA;स राजपुत्रोऽन्यदवाप्य कार्मुकं वृकोदरं द्वादशभिः पराभिनत् ।&#x9;043a&lt;br&gt;&#xA;स्वयं नियच्छंस्तुरगानजिह्मगैः शरैश्च भीमं पुनरप्यवीवृषत् ॥ ॥&#x9;043c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/087/</guid>
      <description>&lt;p&gt;अध्यायः 087&lt;/p&gt;&#xA;&lt;p&gt;भीमेन राज्ञां समक्षं दुःशासनवक्षसो रक्तपानम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;स राजपुत्रेण समार्च्छदुग्रदुःशासनेन निकृतो निकृत्या ॥&#x9;001ac&lt;br&gt;&#xA;तत्राकरोद्दुष्करं राजपुत्रो दुःशासनः कुरुवीरो महात्मा ।&#x9;002a&lt;br&gt;&#xA;यद्भीमसेनं प्रतियोधयद्रणे जम्भो यथा शक्रमुदारवीर्यम् ॥&#x9;002c&lt;br&gt;&#xA;धनुच्छित्त्वा भीमसेनस्य सङ्ख्ये षड्भिः शरैः सारथिमभ्यविध्यत् ।&#x9;003a&lt;br&gt;&#xA;ततोऽविध्यत्त्रिंशता भीमसेनं वरेषुभिर्वन्यमिव द्विपेन्द्रम् ॥&#x9;003c&lt;br&gt;&#xA;स कार्मुकं गृह्य तु भारसाधनं भीमस्तदा राजपुत्रं ह्यविध्यत् ।&#x9;004a&lt;br&gt;&#xA;पञ्चाशतैर्बाणगणैः स्तनानन्तरे तोत्रैर्यथा तीव्रवेगं द्विपेन्द्रम् ॥&#x9;004c&lt;br&gt;&#xA;ततस्तु राजन्विरथं महात्मा दुःशासनो भीमसेनं चकार ।&#x9;005a&lt;br&gt;&#xA;निहत्य सङ्ख्ये चतुरोऽस्य बाहाञ्छित्त्वा रथेषां पुनरेव चाक्षिपत् ॥&#x9;005c&lt;br&gt;&#xA;ततः क्षितिस्थो ह्यवरुह्य यानाद्वृकोदरो गदया तस्य वाहान् ।&#x9;006a&lt;br&gt;&#xA;यमक्षयं प्रेषयित्वा महात्मा रथं समाकर्षत राजसूनोः ॥&#x9;006c&lt;br&gt;&#xA;तस्मादवप्लुत्य रथात्ससर्ज दुःशासनस्तोमरमुग्रवेगम् ।&#x9;007a&lt;br&gt;&#xA;स तेन विद्धो ह्युरसि ह्यप्रमेयो गदां तस्मै विससर्जाप्रमेयाम् ॥&#x9;007c&lt;br&gt;&#xA;ततः क्रोधाद्भीमसेनः कृतानि सर्वाणि दुःखान्यनुसंस्मरन्वै ।&#x9;008a&lt;br&gt;&#xA;संस्मृत्य संस्मृत्य तथा प्रतिज्ञामुग्रामसौ राजपुत्रो व्यषीदत् ॥&#x9;008c&lt;br&gt;&#xA;सञ्चिन्तितं रोषमतीव वेगात्त्रयोदशाब्दं पुरुषप्रवीरः ।&#x9;009a&lt;br&gt;&#xA;प्रगृह्य वज्राशनितुल्यवेगां गदां करेणाथ वृकोदरो रुषा ॥&#x9;009c&lt;br&gt;&#xA;निपातयित्वा पृथिवीतले भृशं स ताडयामास वृकोदरो बली ।&#x9;010a&lt;br&gt;&#xA;अतीव सन्ताडितभिन्नगात्रो दुःशासनो वै निपपात भूमौ ॥&#x9;010c&lt;br&gt;&#xA;आक्रम्य कण्ठे युधि राजपुत्रं संरक्तनेत्रो ह्यब्रवीद्धार्तराष्ट्रम् ।&#x9;011a&lt;br&gt;&#xA;तद्ब्रूहि किं त्वं परिमार्गमाणो ह्यस्मान्पराभूय इहागतः पुनः ॥&#x9;011c&lt;br&gt;&#xA;दिदीपयंस्तद्भृशदीपितं मे चिरार्जितं रोषमतिप्रदीप्तम् ।&#x9;012a&lt;br&gt;&#xA;मधु प्रपास्ये तव कोष्टभाजनादित्यब्रवीद्भीमसेनस्तरस्वी ॥&#x9;012c&lt;br&gt;&#xA;दुःशासनं कण्ठदेशे प्रमृद्नंस्ततः क्रूरं भीमसेनश्चकार ।&#x9;013a&lt;br&gt;&#xA;तं व्यंसयित्वा सहसा ससार बलादसौ धार्तराष्ट्रस्तरस्वी ॥&#x9;013c&lt;br&gt;&#xA;भीमोऽभिदुद्राव सुतं त्वदीयं सपत्नतां दर्शयन्धार्तराष्ट्रे ।&#x9;014a&lt;br&gt;&#xA;मृगं मुहुः सिंहशिशुर्यथा वने तथाश्वभिद्रुत्य महाबलं बली ॥&#x9;014c&lt;br&gt;&#xA;निगृह्य चैनं परमेण कर्मणा उत्क्षिप्य चोत्क्षिप्य च तूर्णमेनम् ।&#x9;015a&lt;br&gt;&#xA;भूमौ तदा निष्पिपेषाथ वीर असिं विकोशं विमलं चकार ॥&#x9;015c&lt;br&gt;&#xA;तं पातयित्वा तु वृकोदरोऽथ जगर्ज हर्षेण विनादयन्दिशः ।&#x9;016a&lt;br&gt;&#xA;नादेन तेनाखिलपार्श्ववर्तिनो मूर्च्छाकुलाः पतितास्त्वाजमीढ ॥&#x9;016c&lt;br&gt;&#xA;दुःशासनं तत्र समीक्ष्य राजन्भीमो महाबाहुरचिन्त्यकर्मा ।&#x9;017a&lt;br&gt;&#xA;स्मृत्वा च केशग्रहणं च देव्या वस्त्रापहारं च रजस्वलायाः ॥&#x9;017c&lt;br&gt;&#xA;अनागसो भर्तृपराङ्मुखाया दुःखानि दत्तान्यपि विप्रचिन्त्य ।&#x9;018a&lt;br&gt;&#xA;जज्वाल कोपादथ भीमसेन आज्यप्रसिक्तो हि यथा हुताशः ॥&#x9;018c&lt;br&gt;&#xA;तत्राह कर्णं च सुयोधनं च कृपं द्रौणिं कृतवर्माणमेव ।&#x9;019a&lt;br&gt;&#xA;निहन्मि दुःशासनमद्य पापं संरक्ष्यतामद्य समस्तयोधाः ॥&#x9;019c&lt;br&gt;&#xA;इत्येवमुक्त्वा सहसाभ्यधावन्निहन्तुकामोऽतिबलस्तरस्वी ।&#x9;020a&lt;br&gt;&#xA;तथा तु विक्रम्य रणे वृकोदरो महागजं केसरिको यथैव ।&#x9;020c&lt;br&gt;&#xA;निगृह्य दुःशासनमेकवीरः सुयोधनस्याधिरथेः समक्षम् ॥&#x9;020e&lt;br&gt;&#xA;असिं समुद्यम्य सितं सुधारं कण्ठे पदाक्रम्य च वेपमानम् ।&#x9;021a&lt;br&gt;&#xA;उवाच तद्गौरिति यद्ब्रुवाणो हृष्टोऽवदः कर्णसुयोधनाभ्याम् ॥&#x9;021c&lt;br&gt;&#xA;ये राजसूयावभृथे पवित्रा जाताः कचा याज्ञसेन्या दुरात्मन् ।&#x9;022a&lt;br&gt;&#xA;ते पाणिना कतरेणावकृष्टास्तद्ब्रूहि त्वां पृच्छति भीमसेनः ॥&#x9;022c&lt;br&gt;&#xA;श्रुत्वा तु तद्भीमवचः सुघोरं  दुःशासनो भीमसेनं निरीक्ष्य ।&#x9;023a&lt;br&gt;&#xA;जज्वाल भीमं स तदा स्मयेन संशृण्वतां कौरवसोमकानाम् ।&#x9;023c&lt;br&gt;&#xA;उक्तस्तदाजौ स तथा सरोषं जगाद भीमं परिवृत्तनेत्रः ॥&#x9;023e&lt;br&gt;&#xA;अयं करिकराकारः पीनस्तनविमर्दनः ।&#x9;024a&lt;br&gt;&#xA;गोसहस्रप्रदाता च क्षत्रियान्तकरः करः ॥&#x9;024c&lt;br&gt;&#xA;अनेन याज्ञसेन्या मे भीम केशा विकर्षिताः ।&#x9;025a&lt;br&gt;&#xA;पश्यतां कुरुमुख्यानां युष्माकं च सभासदाम् ॥&#x9;025c&lt;br&gt;&#xA;एवं त्वसौ राजसुतं निशम्य ब्रुवन्तमाजौ विनिपीड्य वक्षः ।&#x9;026a&lt;br&gt;&#xA;भीमो बलात्तं प्रतिगृह्य दोर्भ्यामुच्चैर्ननादाथ समस्तयोधान् ॥&#x9;026c&lt;br&gt;&#xA;उवाच यस्यास्ति बलं स रक्षत्वसौ भवेदद्य निरस्तबाहुः ।&#x9;027a&lt;br&gt;&#xA;दुःशानं जीवितं प्रोत्सृजन्तमाक्षिप्य योधांस्तरसा महाबलः ॥&#x9;027c&lt;br&gt;&#xA;एवं क्रुद्धो भीमसेनः करेण उत्पाटयामास भुजं महात्मा ।&#x9;028a&lt;br&gt;&#xA;दुःशासनं तेन स वीरमध्ये जघान वज्राशनिसन्निभेन ॥&#x9;028c&lt;br&gt;&#xA;कण्ठे समाक्रम्य च वेपमानं कृत्वाऽनु रूपं परमं सुघोरम् ।&#x9;029a&lt;br&gt;&#xA;कालान्तकाभ्यां सदृशं तदानीं विदार्य वक्षश्च महारथस्य ॥&#x9;029c&lt;br&gt;&#xA;दुःशासनस्य निपुशासनस्य उद्धृत्य वक्षः पतितस्य भूमौ ।&#x9;030a&lt;br&gt;&#xA;ततोऽपिबच्छोणितमस्य कोष्णमास्वाद्य चास्वाद्य च वीक्षमाणः ॥&#x9;030c&lt;br&gt;&#xA;क्रुद्धः प्रहृष्टो निजगाद वाक्यं स्तन्यस्य मातुः पयसोऽमृतस्य ।&#x9;031a&lt;br&gt;&#xA;माध्वीकजस्येव रसस्य तस्य मधोश्च पानाद्यवकस्य पानात् ॥&#x9;031c&lt;br&gt;&#xA;पयोदधिभ्यां मथिताच्च मुख्यात्तथेक्षुसारस्य मनोहरस्य ।&#x9;032a&lt;br&gt;&#xA;सर्वेभ्य एवाभ्यधिको रसोऽस्य मतो ममाद्याहितलोहितस्य ॥&#x9;032c&lt;br&gt;&#xA;एवं ब्रुवाणं पुनरुत्थितं तमास्फोट्य वल्गन्तमतिप्रहृष्टम् ।&#x9;033a&lt;br&gt;&#xA;ये भीमसेनं ददृशुस्तदानीं प्रायेण तेऽपि व्यथिता निपेतुः ॥&#x9;033c&lt;br&gt;&#xA;ये चापि नासन्पतिता मनुष्यास्तेषां करेभ्यः पतितं तु शस्त्रम् ।&#x9;034a&lt;br&gt;&#xA;भयाच्च सञ्चुक्रुशुरस्वरैस्तदा निमीलिताक्षा मुमुहुश्च तत्र ॥&#x9;034c&lt;br&gt;&#xA;ये तत्र भीमं रुधिरं पिबन्तं दुःशासनस्य ददृशुः प्रपन्नाः ।&#x9;035a&lt;br&gt;&#xA;नायं मनुष्यस्त्विति भाषमाणाः सर्वेऽपलायन्त भयाभिपन्नाः ॥ ॥&#x9;035c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/088/</guid>
      <description>&lt;p&gt;अध्यायः 088&lt;/p&gt;&#xA;&lt;p&gt;दुःशासनवधक्रोधादात्मानामभिद्रुतवतां तदनुजानां भीमेन वधः ॥ 1 ॥ दुःशासनादिनिधनाद्बिश्यतः कर्णस्य शल्येन प्रोत्साहनम् ॥ 2 ॥ सङ्कुलयुद्धम् ॥ 3 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;स पीत्वा रुधिरं तस्य चरणौ गृह्य भारत ।&#x9;001a&lt;br&gt;&#xA;इत्युच्चैर्वचनं प्राह प्रतिनृत्यन्वृकोदरः ॥&#x9;001c&lt;br&gt;&#xA;एष ते रुधिरं तीव्रं पिबामि पुरुषादवत् ।&#x9;002a&lt;br&gt;&#xA;वदेदानीं सुसंरब्धः पुनर्गौरिति गौरिति ॥&#x9;002c&lt;br&gt;&#xA;ये चास्मान्प्रतिनृत्यन्ति तदा गौरिति गौरिति ।&#x9;003a&lt;br&gt;&#xA;तान्वयं प्रतिनृत्यामः पुनर्गौरिति गौरिति ॥&#x9;003c&lt;br&gt;&#xA;प्रमाणकोट्यां शयने कालकूटकभोजनम् ।&#x9;004a&lt;br&gt;&#xA;दंशनं चाहिभिस्तीक्ष्णैर्दाहं जतुगृहे च यत् ॥&#x9;004c&lt;br&gt;&#xA;द्यूते च दोषभूयस्त्वमरण्ये वसतिश्च या ।&#x9;005a&lt;br&gt;&#xA;इष्वस्त्राणि च सङ्ग्रामे अनिलानिलवेश्मसु ॥&#x9;005c&lt;br&gt;&#xA;दुःखान्येवाभिजानीमो न सुखानि कदाचन ।&#x9;006a&lt;br&gt;&#xA;धृतराष्ट्रस्य दौरात्म्यात्सपुत्रस्य वयं सदा ॥&#x9;006c&lt;br&gt;&#xA;इत्युच्चैर्वचनं प्रोच्य जयं प्राप्य वृकोदरः ।&#x9;007a&lt;br&gt;&#xA;पुनरेव महाराज तव सैन्यमभिद्रवत् ॥&#x9;007c&lt;br&gt;&#xA;रक्तार्द्रपाणिस्तु ततो महात्मा गदापाणिः काल इवान्तकाले ।&#x9;008a&lt;br&gt;&#xA;विभीषयंस्तव पुत्रस्य सैन्यमितस्ततो धावति वाहिनीं ते ॥&#x9;008c&lt;br&gt;&#xA;ततः क्षणाद्भारत शून्यमासीदायोधनं घोरतरं कुरूणाम् ।&#x9;009a&lt;br&gt;&#xA;यत्राजिमध्ये प्रापिबद्भीमसेनो दुःशासनस्य रुधिरं क्रोधदीप्तः ॥&#x9;009c&lt;br&gt;&#xA;स हत्वा समरे राजन्राजपुत्रं महाबलम् ।&#x9;010a&lt;br&gt;&#xA;पूर्णकामो मदोदग्रः सिंहो रुरुमिवोत्कटः ॥&#x9;010c&lt;br&gt;&#xA;रुधिरार्द्रो महाराज व्यशोभत परन्तपः ।&#x9;011a&lt;br&gt;&#xA;सपुष्पः किंशुक इव रक्तरक्ततरो बभौ ॥&#x9;011c&lt;br&gt;&#xA;रुधिराक्तो घोरवेषः क्रुद्धो राजन्वचोऽब्रवीत् ।&#x9;012a&lt;br&gt;&#xA;ब्रूहीदानीं पापमते नृशंस पतितो ह्यसि ॥&#x9;012c&lt;br&gt;&#xA;दुःशासने यादृशं संश्रुतं नस्तदवाप्तं पाण्डवैः सर्वमेव ।&#x9;013a&lt;br&gt;&#xA;अत्रैवमाप्स्याम्यपरं द्वितीयं दुर्योधनं यज्ञपशुं विशस्य ॥&#x9;013c&lt;br&gt;&#xA;शिरो मृदित्वाऽस्य पुनश्च शान्तिं यास्याम्यहं कौरवाणां समक्षम् ।&#x9;014a&lt;br&gt;&#xA;या साऽपतिः सा सपतिर्हि जाता यास्ताः सपत्योऽपतयस्तु जाताः ॥&#x9;014c&lt;br&gt;&#xA;पश्यन्तु चित्रं विविधं हि लोके ये वै तिलाः षण्डतिला बभूवुः ।&#x9;015a&lt;br&gt;&#xA;ते चेत्संसिद्धा निधनं गताः परे किं चित्ररूपं बत जीवलोके ॥&#x9;015c&lt;br&gt;&#xA;एतावदुक्त्वा वचनं प्रहृष्टः प्राक्रोशदुच्चै रुधिरार्द्रवक्रः ।&#x9;016a&lt;br&gt;&#xA;ननर्त चैवातिबलो महात्मा वृत्रं निहत्येव सहस्रनेत्रः ॥&#x9;016c&lt;br&gt;&#xA;दृष्ट्वा तु नृत्यन्तमुदग्रवीर्यं कालं यथा त्वन्तकाले प्रजानाम् ।&#x9;017a&lt;br&gt;&#xA;महद्भयं चाधिरथिं विवेश जये निराशाश्च सुतास्त्वदीयाः ॥&#x9;017c&lt;br&gt;&#xA;दुःशासने तु निहते पुत्रास्तव महारथाः ।&#x9;018a&lt;br&gt;&#xA;महत्क्रोधविषं वीरा धारयन्तो महाबलाः ।&#x9;018c&lt;br&gt;&#xA;ते तु राजन्महावीर्या भीमं प्राच्छादयञ्छरैः ॥&#x9;018e&lt;br&gt;&#xA;निषङ्गी कवची खड्गी दण्डधारो धनुर्धरः ।&#x9;019a&lt;br&gt;&#xA;अलम्बुर्जलसन्धश्च वातवेगसुवर्चसौ ॥&#x9;019c&lt;br&gt;&#xA;एते समेत्य सहिता भ्रातृव्यसनकर्शिताः ।&#x9;020a&lt;br&gt;&#xA;भीमसेनं महाबाहुं पीडयामासुरञ्जसा ॥&#x9;020c&lt;br&gt;&#xA;स वध्यमानो विशिखैः समन्तात्तैर्महारथैः ।&#x9;021a&lt;br&gt;&#xA;भीमः क्रोधाभिरक्ताक्षः क्रुद्धः काल इवाबभौ ॥&#x9;021c&lt;br&gt;&#xA;ततः परिवृतो राजन्नवभिः शत्रुतापनैः ।&#x9;022a&lt;br&gt;&#xA;दुःशासनादवरजैः पुत्रैस्तव वृकोदरः ॥&#x9;022c&lt;br&gt;&#xA;तांस्तु भल्लैर्महावेगैर्नवभिर्नव भारत ।&#x9;023a&lt;br&gt;&#xA;रुक्माङ्गदान्रुक्मपुङ्खैः पार्थो निन्ये यमक्षयम् ॥&#x9;023c&lt;br&gt;&#xA;हतेषु तव पुत्रेषु बलं तद्विप्रदुद्रुवे ।&#x9;024a&lt;br&gt;&#xA;पश्यतः सूतपुत्रस्य पाण्डवस्य भयार्दितम् ॥&#x9;024c&lt;br&gt;&#xA;ततः कर्णं महाराज प्रविवेश महद्भयम् ।&#x9;025a&lt;br&gt;&#xA;दृष्ट्वा भीमस्य विक्रान्तमन्तकस्य प्रजास्विव ॥&#x9;025c&lt;br&gt;&#xA;तस्य त्वाकारभावज्ञः शल्यः समितिशोभनः ।&#x9;026a&lt;br&gt;&#xA;उवाच वचनं कर्णं प्राप्तकालं हितं तदा ॥&#x9;026c&lt;br&gt;&#xA;मा व्यथां कुरु राधेय नैवं त्वय्युपपद्यते ॥&#x9;027ac&lt;br&gt;&#xA;एते द्रवन्ति राजानो भीमसेनभयार्दिताः ।&#x9;028a&lt;br&gt;&#xA;दुर्योधनश्च सम्मूढो भ्रातृव्यसनकर्शितः ॥&#x9;028c&lt;br&gt;&#xA;दुःशासनस्य रुधिरे पीयमाने महात्मना ।&#x9;029a&lt;br&gt;&#xA;व्यापन्नचेताः सहसा शोकोपहतचेतनः ॥&#x9;029c&lt;br&gt;&#xA;उपासते त्वामेते हि परिवार्य महारथाः ।&#x9;030a&lt;br&gt;&#xA;कृपप्रभृतयः कर्ण हतशेषाः सहोदराः ॥&#x9;030c&lt;br&gt;&#xA;पाण्डवा लब्धलक्षाश्च धनञ्जयपुरोगमाः ।&#x9;031a&lt;br&gt;&#xA;त्वामेवाभिमुखाः शूरा युद्धाय समुपस्थिताः ॥&#x9;031c&lt;br&gt;&#xA;स त्वं पुरुषशार्दूल पौरुषे महति स्थितः ।&#x9;032a&lt;br&gt;&#xA;क्षत्रधर्मं पुरस्कृत्य प्रत्युद्याहि धनञ्जयम् ॥&#x9;032c&lt;br&gt;&#xA;भारो हि धार्तराष्ट्रेण त्वयि सर्वः समाहितः ।&#x9;033a&lt;br&gt;&#xA;तमुद्वह महाबाहो यथाशक्ति यथाबलम् ॥&#x9;033c&lt;br&gt;&#xA;जये स्याद्विपुला कीर्तिर्ध्रुवः स्वर्गः पराजये ।&#x9;034a&lt;br&gt;&#xA;वृषसेनश्च राधेय सङ्क्रुद्धस्तनयस्तव ।&#x9;034c&lt;br&gt;&#xA;त्वयि मोहं समापन्ने पाण्डवानभिधावति ॥&#x9;034e&lt;br&gt;&#xA;सञ्जय उवाच ।&#x9;035&lt;br&gt;&#xA;एतच्छ्रुत्वा तु वचनं शल्यस्यामिततेजसः ।&#x9;035a&lt;br&gt;&#xA;हृदि मानुष्यकं भावं कृत्वा युद्वाय सुस्थिरम् ॥&#x9;035c&lt;br&gt;&#xA;ततः क्रुद्धो वृषसेनोऽभ्यधावद्भीमं समायान्तममित्रसाहम् ।&#x9;036a&lt;br&gt;&#xA;बाणैः किरन्तं प्रतियाति चोग्रं व्यात्ताननं कालमिवापतन्तम् ॥&#x9;036c&lt;br&gt;&#xA;तमभ्यधावन्नकुलः प्रवीरमारादमित्रं प्रतुदन्पृषत्कैः ।&#x9;037a&lt;br&gt;&#xA;कर्णस्य पुत्रं समरे प्रहृष्टं जिष्णुर्जिघांसुर्मघवेव जम्भम् ॥&#x9;037c&lt;br&gt;&#xA;ततो ध्वजं स्फाटिकहेमचित्रं चिच्छेद धैर्यान्नकुलः क्षुरेण ।&#x9;038a&lt;br&gt;&#xA;कर्णात्मजस्येष्वसनं च चित्रं भल्लेन जाम्बूनदचित्रनद्धम् ॥&#x9;038c&lt;br&gt;&#xA;अथान्यदादाय धनुः स शीघ्रं कर्णात्मजः पाण्डवमभ्यविध्यत् ।&#x9;039a&lt;br&gt;&#xA;दिव्यैरस्त्रैरभ्यवर्षत्तदैनं कर्णस्य पुत्रो नकुलं कृतास्त्रम् ॥&#x9;039c&lt;br&gt;&#xA;ततः क्रुद्धो नकुलः कर्णपुत्रं शरैर्महोल्काभिरिवाभ्यपीडयत् ।&#x9;040a&lt;br&gt;&#xA;स कर्णपुत्रो नकुलस्य राजन्सर्वानस्त्रान्वारयदुत्तमास्त्रैः ॥&#x9;040c&lt;br&gt;&#xA;आसीत्सुघोरं भरतप्रवीर युद्धं तदा कर्णजपाण्डवाभ्याम् ॥&#x9;041ac&lt;br&gt;&#xA;वनायुजान्सुकुमारान्सुशुभ्रानलङ्कृताञ्जातरूपेण चित्रान् ।&#x9;042a&lt;br&gt;&#xA;जघान चाश्वान्नकुलस्य वीरो रणाजिरे सूतपुत्रस्य पुत्रः ॥&#x9;042c&lt;br&gt;&#xA;ततो हताश्वादवरुह्य यानाच्चर्माऽऽददे रुचिरं बर्हिचित्रम् ।&#x9;043a&lt;br&gt;&#xA;आकाशसङ्काशमसिं प्रगृह्य प्रकाशमानः खगवच्चचार ॥&#x9;043c&lt;br&gt;&#xA;ततोऽस्य पक्षाननयद्यमाय द्विसाहस्रान्नकुलः क्षिप्रकारी ।&#x9;044a&lt;br&gt;&#xA;ते प्रापतन्नसिना वै विशस्ता यथाऽश्वमेधे पशवः शमित्रा ॥&#x9;044c&lt;br&gt;&#xA;ततस्ततो विजिता युद्धशौण्डा नानादेश्याः सुहृदः सत्यसन्धाः ।&#x9;045a&lt;br&gt;&#xA;एकेन शीघ्रं नकुलेन नुन्नाः सारेप्सुनेवोत्तमचन्दनस्य ॥&#x9;045c&lt;br&gt;&#xA;भूमौ चरन्तं नकुलं रथौघाः समन्ततः सायकैः प्रत्यगृह्णन् ।&#x9;046a&lt;br&gt;&#xA;स तुद्यमानो नकुलो विहङ्गैश्चचार सङ्ख्ये द्विषतो विनिघ्नन् ॥&#x9;046c&lt;br&gt;&#xA;तं कर्णपुत्रोऽपि चरन्तमाजौ नराश्वमातङ्गरथप्रवीरान् ।&#x9;047a&lt;br&gt;&#xA;निघ्नन्तमष्टादशभिः पृषत्कैर्विव्याध वीरः स चुकोप विद्धः ॥&#x9;047c&lt;br&gt;&#xA;ततोऽभ्यधावत्समरे जिघांसुः कर्णात्मजं पाण्डुसुतो नृवीरम् ।&#x9;048a&lt;br&gt;&#xA;तस्येषुभिर्वधमत्सूतपुत्रो महारणे वर्म सहस्रभारम् ॥&#x9;048c&lt;br&gt;&#xA;तस्याथ कांस्यं सुशितं सुपीतमसिप्रवीरं गुरुभारसाहम् ।&#x9;049a&lt;br&gt;&#xA;द्विषच्छरीरापहरं सुघोरमाधून्वतः सर्पमिवात्तकोशम् ॥&#x9;049c&lt;br&gt;&#xA;क्षिप्रं शरैः षड्भिरमित्रसाहश्चकर्त खड्गं निशितैः सुधारैः ।&#x9;050a&lt;br&gt;&#xA;पुनश्च पार्थं निशितैः पृषत्कैः स्तनान्तरे क्षिप्रमिवात्यविध्यत् ॥&#x9;050c&lt;br&gt;&#xA;स भीमसेनस्य रथं च गत्वा ववर्ष वै शरवर्षं सुघोरम् ॥&#x9;051ac&lt;br&gt;&#xA;नकुलमथ विदित्वा छिन्नबाणासनासिं विरथमरिभिरार्तं कर्णपुत्रास्त्रमग्नम् ।&#x9;052a&lt;br&gt;&#xA;पवनचलपताका ह्लादिनो वल्गिताश्वाः परपुरुषनियुक्ताः स्वै रथैः शीघ्रमीयुः ॥&#x9;052c&lt;br&gt;&#xA;द्रुपदसुतवरिष्ठाः पञ्च शैनेयषष्ठा द्रुपददुहितृपुत्राः पञ्च चामित्रसाहाः ।&#x9;053a&lt;br&gt;&#xA;द्विरदरथनराश्वान्सूदयन्तस्त्वदीयान्भगवत इव रुद्राः सङ्ख्यया हेतिमन्तः ॥&#x9;053c&lt;br&gt;&#xA;अथ तव रथमुख्यास्तान्प्रतीयुस्त्वरन्तः कृपहृदिकसुतौ च द्रौणिदुर्योधनौ च ।&#x9;054a&lt;br&gt;&#xA;शकुनिशुकवृकाश्च क्राथदेवावृधौ च द्विरदजलदघौषैः स्यन्दनैः कार्मुकैश्च ॥&#x9;054c&lt;br&gt;&#xA;अथ तव रथवर्यास्तान्दशैकप्रवीरानिषुभिरशनिकल्पैस्ताडयन्तो न्यरुन्धन् ।&#x9;055a&lt;br&gt;&#xA;नवजलदसवर्णैर्हस्तिभिस्तान्स्म वव्रुर्गिरिशिखरनिकाशैर्भीमवेगैः कुणिन्दाः ॥ ॥&#x9;055c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/089/</guid>
      <description>&lt;p&gt;अध्यायः 089&lt;/p&gt;&#xA;&lt;p&gt;सङ्कुलयुद्धम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;सुकल्पिता हैमवता महोत्कटा रणाभिकामैः कृतिभिः समास्थिताः ।&#x9;001a&lt;br&gt;&#xA;सुवर्णजालैर्वितता बभुर्गजास्तथा यथा खे जलदाः सविद्युतः ॥&#x9;001c&lt;br&gt;&#xA;कुणिन्दपुत्रो दशभिर्महायसैः कृपं ससूताश्वमपीडयद्भृशम् ।&#x9;002a&lt;br&gt;&#xA;ततः शरद्वत्सुतसायकैर्हतः सहैव नागेन पपात भूतले ॥&#x9;002c&lt;br&gt;&#xA;कुणिन्दपुत्रावरजस्तु तोमरैर्दिवाकरांशुप्रतिमैरयस्मयैः ।&#x9;003a&lt;br&gt;&#xA;जघान भोजस्य हयानथापतन्क्षणाद्विशस्ताः कृतवर्मणे हयाः ॥&#x9;003c&lt;br&gt;&#xA;अथापरे द्रौणिहता महाद्विपास्त्रयः ससर्वायुधयोधकेतनाः ।&#x9;004a&lt;br&gt;&#xA;निपेतुरुर्व्यां व्यसवो विचेतनास्तथा यथा वज्रहता महाचलाः ॥&#x9;004c&lt;br&gt;&#xA;कुणिन्दराजावरजादनन्तरः स्तनान्तरे पत्रिवरैरताडयत् ।&#x9;005a&lt;br&gt;&#xA;तवात्मजं तस्य तवात्मजः शरैः शितैः शरीरं व्यहनद्द्विपं च तम् ॥&#x9;005c&lt;br&gt;&#xA;स नागराजः सह राजसूनुना पपात रक्तं बहु सर्वतः क्षरन् ।&#x9;006a&lt;br&gt;&#xA;महेन्द्रवज्रप्रहतोऽम्बुदागमे यथा जलं गैरिकपर्वतस्तथा ॥&#x9;006c&lt;br&gt;&#xA;कुणिन्दपुत्रप्रहितोऽपरो द्विपः क्राथं ससूताश्वरथं व्यपोथयत् ।&#x9;007a&lt;br&gt;&#xA;ततोऽपतत्क्राथसराभिघातितः सहेश्वरो वज्रहतो यथा गिरिः ॥&#x9;007c&lt;br&gt;&#xA;रथी द्विपस्थेन हतोऽपतच्छरैः क्राथाधिपः पर्वतजेन दुर्जयः ।&#x9;008a&lt;br&gt;&#xA;सवाजिसूतेष्वसनध्वजस्तथा यथा महावातहतो महाद्रुमः ॥&#x9;008c&lt;br&gt;&#xA;वृको द्विपस्थं गिरिराजवासिनं भृशं शरैर्द्वादशभिः पराभिनत् ।&#x9;009a&lt;br&gt;&#xA;ततो वृकं साश्वरथं महाद्विपो द्रुतं चतुर्भिरणैर्व्यपोथयत् ॥&#x9;009c&lt;br&gt;&#xA;स पोथितो नागरवेण वीर्यवान्पराभिनद्द्वादशभिः शिलीमुखैः ।&#x9;010a&lt;br&gt;&#xA;वृकेण बाणाभिहतोऽपतत्क्षितौ सवारणो बभ्रुसुतेन सार्धम् ॥&#x9;010c&lt;br&gt;&#xA;कुणिन्दराजस्य सुतोऽपरस्तदा स चापि शूरः सहसा समर्पितः ।&#x9;011a&lt;br&gt;&#xA;पपात बाणैः सुबलस्य सूनुना विषाणपुच्छापरगात्रपातिना ॥&#x9;011c&lt;br&gt;&#xA;गजेन वाहाञ्शकुनेः कुणिन्दजो निनाय वैवस्वतमन्दिरं रणे ।&#x9;012a&lt;br&gt;&#xA;रथं च सङ्क्षुभ्य ननाद नर्दतस्ततोऽस्य गान्धारपतिः शिरोऽहरत् ॥&#x9;012c&lt;br&gt;&#xA;ततः कुणिन्देषु गतेषु तेषु प्रहृष्टरूपास्तव ते महारथाः ।&#x9;013a&lt;br&gt;&#xA;भृशं प्रदरध्मुर्लवणाम्बुसम्भवान्वरांश्च बाणासनपाणयोऽभ्ययुः ॥&#x9;013c&lt;br&gt;&#xA;तथाऽभवद्युद्धमतीव दारुणं पुनः कुरूणां सह पाण्डुसृञ्जयैः ।&#x9;014a&lt;br&gt;&#xA;शरासिशक्त्यृष्टिगदापरश्वथैर्नराश्वनागासुहरं भृशाकुलम् ॥&#x9;014c&lt;br&gt;&#xA;रथाश्वमातङ्गपदातयस्ततः परस्परं विप्रहताः क्षितौ पतन् ।&#x9;015a&lt;br&gt;&#xA;यथा सविद्युत्तटितो जलप्रदाः समुत्थितैर्दिग्भ्य इवोग्रमारुतैः ॥&#x9;015c&lt;br&gt;&#xA;ततः शतानीकहता महागजा हया रथाः पत्तिगणाश्च तावकाः ।&#x9;016a&lt;br&gt;&#xA;सुपर्णवातप्रहता यथोरगास्तथा गता गां विवशा विचूर्णिताः ॥&#x9;016c&lt;br&gt;&#xA;ततोऽभ्यविद्ध्यद्बहुभिः शितैः शरैः स विन्दपुत्रो नकुलात्मजं स्मयन् ।&#x9;017a&lt;br&gt;&#xA;ततोऽस्य कोपाद्विचकर्त नाकुलिः शिरः क्षुरेणाम्बुजसन्निभाननम् ॥&#x9;017c&lt;br&gt;&#xA;ततः शतानीकमविध्यदायसैस्त्रिभिः शरैः कर्णसुतोऽर्जुनं त्रिभिः ।&#x9;018a&lt;br&gt;&#xA;त्रिभिश्च भीमं नकुलं च सप्तभिर्जनार्दनं द्वादशभिश्च सायकैः ॥&#x9;018c&lt;br&gt;&#xA;तदस्य कर्मातिमनुष्यकर्मणः समीक्ष्य हृष्टाः कुरवोऽभ्यपूजयन् ।&#x9;019a&lt;br&gt;&#xA;पराक्रमज्ञास्तु धनञ्जयस्य ये हुतोऽयमग्नाविति ते तु मेनिरे ॥ ॥&#x9;019c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/090/</guid>
      <description>&lt;p&gt;अध्यायः 090&lt;/p&gt;&#xA;&lt;p&gt;अर्जुनेन कर्णसूनोर्वृषसेनस्य वधः ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततः किरीटि परवीरघाती हताश्वमालोक्य नरप्रवीरः ।&#x9;001a&lt;br&gt;&#xA;माद्रीसुतं नकुलं लोकमध्ये समीक्ष्य कृष्णं भृशविक्षतं च ।&#x9;001c&lt;br&gt;&#xA;समभ्यधावद्वृषसेनमाहवे स सूतजस्य प्रमुखे स्थितस्तदा ॥&#x9;001e&lt;br&gt;&#xA;तमापतन्तं नरवीरमुग्रं महाहवे बाणसहस्रधारिणम् ।&#x9;002a&lt;br&gt;&#xA;अभ्यापतत्कर्णसुतो महारथं यथा महेन्द्रं नमुचिः पुरा तथा ॥&#x9;002c&lt;br&gt;&#xA;तौ तत्र शूरौ रथकुञ्जरौ रणे परस्परस्याभिमुखौ महारथौ ।&#x9;003a&lt;br&gt;&#xA;ससर्जतुः शरसङ्घाननेकान्सम्भ्रान्तरूपौ सुभृशं तदानीम् ॥&#x9;003c&lt;br&gt;&#xA;ततो द्रुतं चैकशरेण पार्थं शितेन विद्ध्वा युधि कर्णपुत्रः ।&#x9;004a&lt;br&gt;&#xA;ननाद नादं सुमहानुभावो विद्ध्वेव शक्रं नमुचिः स वीरः ॥&#x9;004c&lt;br&gt;&#xA;पुनः स पार्थं वृषसेन उग्रैर्बाणैरविद्ध्यद्भुजमूले तु सव्ये ।&#x9;005a&lt;br&gt;&#xA;तथैव कृष्णं नवभिः समार्दयत्पुनश्च पार्थं दशभिर्जघान ॥&#x9;005c&lt;br&gt;&#xA;पूर्वं यथा वृषसेनप्रयुक्तैरभ्याहतः श्वेतहयः शरैस्तैः ।&#x9;006a&lt;br&gt;&#xA;संरम्भमीषद्गमितो वधाय कर्णात्मजस्याथ मनः प्रदध्रे ॥&#x9;006c&lt;br&gt;&#xA;ततः किरीटी रणमूर्ध्नि कोपात्कृत्वा त्रिशाखां भ्रुकुटिं ललाटे ।&#x9;007a&lt;br&gt;&#xA;मुमोच तूर्णं विशिखान्महात्मा वधे धृतः कर्णसुतस्य सङ्ख्ये ।&#x9;007c&lt;br&gt;&#xA;आरक्तनेत्रोऽन्तकशत्रुहन्ता उवाच कर्णं भृशमुत्स्मयंस्तदा ॥&#x9;007e&lt;br&gt;&#xA;दुर्योधनं द्रौणिमुखांश्च सर्वानहं रणे वृषसेनं तमुग्रम् ।&#x9;008a&lt;br&gt;&#xA;सम्पश्यतः कर्ण तवाद्य सङ्ख्ये नयामि लोकं निशितैः पृषत्कैः ॥&#x9;008c&lt;br&gt;&#xA;ऊनं च तावद्धि जना वदन्ति सर्वैर्भवद्भिर्मम सूनुर्हतोऽसौ ।&#x9;009a&lt;br&gt;&#xA;एको रथो मद्विहीनस्तरस्वी अहं हनिष्ये भवतां समक्षम् ॥&#x9;009c&lt;br&gt;&#xA;संरक्ष्यतां रथसंस्थाः सुतोऽयमहं हनिष्ये वृषसेनमुग्रम् ।&#x9;010a&lt;br&gt;&#xA;पश्चाद्वधिष्ये त्वामपि सम्प्रमूढमहं हनिष्येऽर्जुन आजिमध्ये ॥&#x9;010c&lt;br&gt;&#xA;तमद्य मूलं कलहस्य सङ्ख्ये दुर्योधनापाश्रय जातदर्पम् ।&#x9;011a&lt;br&gt;&#xA;त्वामद्य हन्ताऽस्मि रणे प्रसह्य अस्यैव हन्ता युधि भीमसेनः ।&#x9;011c&lt;br&gt;&#xA;दुर्योधनस्याधमपूरुषस्य यस्यानयादेष महान्क्षयोऽभवत् ॥&#x9;011e&lt;br&gt;&#xA;स एवमुक्त्वा विनिमृज्य चापं लक्ष्यं हि कृत्वा वृषसेनमाजौ ।&#x9;012a&lt;br&gt;&#xA;ससर्ज बाणान्विशिखान्महात्मा वधाय राजन्कर्णसुतस्य सङ्ख्ये ॥&#x9;012c&lt;br&gt;&#xA;विव्याध चैनं दशभिः पृषत्कैर्मर्मस्वशङ्कं प्रहसन्किरीटी ।&#x9;013a&lt;br&gt;&#xA;चिच्छेद चास्येष्वसनं भुजौ च क्षुरैश्चतुर्भिर्निशितैः शिरश्च ॥&#x9;013c&lt;br&gt;&#xA;स पार्थबाणाभिहतः पपात रथाद्विबाहुर्विशिरा धरायाम् ।&#x9;014a&lt;br&gt;&#xA;सुपुष्पितो वज्रहतोऽतिमात्रो भग्नो यथा साल इवावकृत्तः ॥&#x9;014c&lt;br&gt;&#xA;तं पार्थबाणाभिहतं पतन्तं सम्प्रेक्ष्य कर्णः सुतमाशुकारी ।&#x9;015a&lt;br&gt;&#xA;रथं रथेनाशु जगाम रोषात्किरीटिनः पुत्रवधाभितप्तः ॥ &#x9;015c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/091/</guid>
      <description>&lt;p&gt;अध्यायः 091&lt;/p&gt;&#xA;&lt;p&gt;रणाय कर्णार्जुनयोः समागमः ॥ 1 ॥ तदवलोकनाय दिवि देवगन्धर्वादीनां समागमः ॥ 2 ॥ देवासुरादीनां कर्णार्जु नसमाश्रयणेन द्वैधीभावः ॥ 3 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;वृषसेनं हतं दृष्ट्वा क्रोधामर्षसमन्वितः ।&#x9;001a&lt;br&gt;&#xA;पुत्रशोकोद्भवं वारि नेत्राभ्यां समवासृजत् ॥&#x9;001c&lt;br&gt;&#xA;रथेन कर्णस्तेजस्वी जगामाभिमुखो रिपुम् ।&#x9;002a&lt;br&gt;&#xA;युद्धायामर्षताम्राक्षः समाहूय धनञ्जयम् ॥&#x9;002c&lt;br&gt;&#xA;तौ रथौ सूर्यसङ्काशौ वैयाघ्रपरिवारितौ ।&#x9;003a&lt;br&gt;&#xA;समेतौ ददृशुस्तत्र द्वाविवार्कौ समुद्गतौ ॥&#x9;003c&lt;br&gt;&#xA;श्वेताश्वौ पुरुषादित्यावास्थितावरिमर्दनौ ।&#x9;004a&lt;br&gt;&#xA;शुशुभाते महात्मानौ चन्द्रादित्यौ यथा दिवि ।&#x9;004c&lt;br&gt;&#xA;&#39;रथौ चतुर्भिर्जलदैर्भगमित्राविवाम्बरे&#39; ॥&#x9;004e&lt;br&gt;&#xA;तौ दृष्ट्वा विस्मयं जग्मुः सर्वसैन्यानि मारिष ।&#x9;005a&lt;br&gt;&#xA;त्रैलोक्यविजये यत्ताविन्द्रवैरोचनाविव ॥&#x9;005c&lt;br&gt;&#xA;रथज्यातलनिर्ह्रादैर्बाणशङ्खरवैस्तथा ।&#x9;006a&lt;br&gt;&#xA;तौ रथावभ्यधावन्त क्षत्रियाः सर्व एव हि ॥&#x9;006c&lt;br&gt;&#xA;ध्वजावालोक्य वीराणां विस्मयः समपद्यत ।&#x9;007a&lt;br&gt;&#xA;हस्तिकक्ष्यां च कर्णस्य वानरं च किरीटिनः ॥&#x9;007c&lt;br&gt;&#xA;तौ रथौ सम्प्रसक्तौ तु दृष्ट्वा भारत पार्थिवाः ।&#x9;008a&lt;br&gt;&#xA;सिंहनादरवांश्चक्रुः साधुवादांश्च पुष्कलान् ॥&#x9;008c&lt;br&gt;&#xA;श्रुत्वा तयोर्द्वैरथं च तत्र योधाः सहस्रशः ।&#x9;009a&lt;br&gt;&#xA;चक्रुर्बाहुस्वनांश्चैव तथा बाणरवं महत् ॥&#x9;009c&lt;br&gt;&#xA;आजघ्नुः कुरवस्तत्र वादित्राणि समन्ततः ।&#x9;010a&lt;br&gt;&#xA;राधेयमभितो दध्मुः शङ्खाञ्शतसहस्रशः ॥&#x9;010c&lt;br&gt;&#xA;तथैव पाण्डवाः सर्वे हर्षयन्तो धनञ्जयम् ।&#x9;011a&lt;br&gt;&#xA;तूर्यशङ्खनिनादेन दिशः सर्वा व्यनादयन् ॥&#x9;011c&lt;br&gt;&#xA;क्ष्वेलितास्फोटितोत्क्रुष्टैस्तुमुलं सर्वतोऽभवत् ।&#x9;012a&lt;br&gt;&#xA;बाहुशब्दैश्च शूराणां कर्णार्जुनसमागमे ॥&#x9;012c&lt;br&gt;&#xA;तौ दृष्ट्वा पुरुषव्याघ्रौ रथस्थौ रथिनां वरौ ।&#x9;013a&lt;br&gt;&#xA;प्रगृहीतमहाचापौ शरशक्तिध्वजायुतौ ॥&#x9;013c&lt;br&gt;&#xA;वर्मिणौ बद्धनिस्त्रिंशौ श्वेताश्वौ शङ्खशोभितौ ।&#x9;014a&lt;br&gt;&#xA;तूणीरवसम्पन्नौ द्वावप्येतौ सुदर्शनौ ॥&#x9;014c&lt;br&gt;&#xA;रक्तचन्दनदिग्धाङ्गौ समदौ गोवृषाविव ।&#x9;015a&lt;br&gt;&#xA;चापविद्युद्ध्वजोपेतौ शस्त्रसम्पत्तियोधिनौ ॥&#x9;015c&lt;br&gt;&#xA;चामरव्यजनोपैतौ श्वेतच्छत्रोपशोभितौ ।&#x9;016a&lt;br&gt;&#xA;कृष्णशल्यरथोपेतौ तुल्यरूपौ महारथौ ॥&#x9;016c&lt;br&gt;&#xA;सिंहस्कन्धौ दीर्घभुजौ रक्ताक्षौ हेममालिनौ ।&#x9;017a&lt;br&gt;&#xA;सिंहस्कन्धप्रतीकाशौ व्यूढोरस्कौ महाबलौ ।&#x9;017c&lt;br&gt;&#xA;अन्योन्यवधमिच्छन्तावन्योन्यजयकाङ्क्षिणौ ॥&#x9;017e&lt;br&gt;&#xA;अन्योन्यमभिधावन्तौ गोष्ठे गोवृषभाविव ।&#x9;018a&lt;br&gt;&#xA;प्रभिन्नाविव मातङ्गौ सुसंरब्धाविवाचलौ ॥&#x9;018c&lt;br&gt;&#xA;आशीविषशिशुप्रख्यौ यमकालान्तकोपमौ ।&#x9;019a&lt;br&gt;&#xA;इन्द्रवृत्राविव क्रुद्धौ सूर्यचन्द्रसमप्रभौ ॥&#x9;019c&lt;br&gt;&#xA;महाग्रहाविव क्रुद्धौ युगान्ताय समुत्थितौ ।&#x9;020a&lt;br&gt;&#xA;देवगर्भौ देवसमौ देवतुल्यौ च रूपतः ॥&#x9;020c&lt;br&gt;&#xA;यदृच्छया समायातौ सूर्याचन्द्रमसौ यथा ।&#x9;021a&lt;br&gt;&#xA;बलिनौ समरे दृप्तौ नानाशस्त्रधरौ युधि ॥&#x9;021c&lt;br&gt;&#xA;तौ दृष्ट्वा पुरुषव्याघ्रौ शार्दूलाविव धिष्ठितौ ।&#x9;022a&lt;br&gt;&#xA;बभूव परमो हर्षस्तावकानां विशाम्पते ॥&#x9;022c&lt;br&gt;&#xA;संशयः सर्वभूतानां विजये समपद्यत ।&#x9;023a&lt;br&gt;&#xA;समेतौ पुरुषव्याघ्रौ प्रेक्ष्य कर्णधनञ्जयौ ॥&#x9;023c&lt;br&gt;&#xA;उभौ वरायुधधरावुभौ रणकृतश्रमौ ।&#x9;024a&lt;br&gt;&#xA;उभौ च बाहुशब्देन नादयन्तौ नभस्तलम् ॥&#x9;024c&lt;br&gt;&#xA;उभौ विश्रुतकर्माणौ पौरुषेण बलेन च ।&#x9;025a&lt;br&gt;&#xA;उभौ च सदृशौ युद्धे शम्बरामरराजयोः ॥&#x9;025c&lt;br&gt;&#xA;कार्तवीर्यसमौ चोभावुभौ दाशरथेः समौ ।&#x9;026a&lt;br&gt;&#xA;विष्णुवीर्यसमौ चोभावुभौ भवसमौ युधि ॥&#x9;026c&lt;br&gt;&#xA;उभौ श्वेतहयौ राजन्रथप्रवरवाहिनौ ।&#x9;027a&lt;br&gt;&#xA;सारथिप्रवरौ चापि उभौ मद्रजनार्दनौ ॥&#x9;027c&lt;br&gt;&#xA;ततो दृष्ट्वा महाराज राजमानौ महारथौ ।&#x9;028a&lt;br&gt;&#xA;सिद्धचारणसङ्घानां विस्मयः समपद्यत ॥&#x9;028c&lt;br&gt;&#xA;धार्तराष्ट्रास्ततस्तूर्णं सबला भरतर्षभ ।&#x9;029a&lt;br&gt;&#xA;परिवव्रुर्महात्मानं कर्णमाहवशोभिनम् ॥&#x9;029c&lt;br&gt;&#xA;तथैव पाण्डवा दृष्ट्वा धृष्टद्युम्नपुरोगमाः ।&#x9;030a&lt;br&gt;&#xA;यमौ च चेकितानश्च प्रहृष्टाश्च प्रभद्रकाः ॥&#x9;030c&lt;br&gt;&#xA;नानादेश्याश्च ये शूराः शिष्टा युद्धाभिनन्दिनः ।&#x9;031a&lt;br&gt;&#xA;ते सर्वे सहिता हृष्टाः परिवव्रुर्धनञ्जयम् ॥&#x9;031c&lt;br&gt;&#xA;रिरक्षिषन्तः शत्रुघ्नाः पत्त्यश्वरथकुञ्जराः ।&#x9;032a&lt;br&gt;&#xA;धनञ्जयस्य विजये धृताः कर्णवधेऽपि च ॥&#x9;032c&lt;br&gt;&#xA;तथैव तावकाः सर्वे यत्ताः सेनाप्रहारिणः ।&#x9;033a&lt;br&gt;&#xA;दुर्योधनमुखा राजन्कर्णं जुगुपुराहवे ॥&#x9;033c&lt;br&gt;&#xA;तावकानां रणे कर्णो ग्लहो ह्यासीद्विशाम्पते ।&#x9;034a&lt;br&gt;&#xA;तथैव पाण्डवेयानां ग्लहः पार्थोऽभवत्तदा ॥&#x9;034c&lt;br&gt;&#xA;तयोस्तु सभ्यास्तत्रासन्प्रेक्षकाश्चाभवन्युधि ।&#x9;035a&lt;br&gt;&#xA;तत्रैषां ग्लहमानानां ध्रुवौ जयपराजयौ ॥&#x9;035c&lt;br&gt;&#xA;ताभ्यां द्यतं समासक्तं विजयायेतराय वा ।&#x9;036a&lt;br&gt;&#xA;अस्माकं पाण्डवानां च स्थितानां रणमूर्धनि ॥&#x9;036c&lt;br&gt;&#xA;तौ तु स्थितौ महाराज समरे युद्धशालिनौ ।&#x9;037a&lt;br&gt;&#xA;अन्योन्यं प्रतिसंरब्धावन्योन्यवधकाङ्क्षिणौ ॥&#x9;037c&lt;br&gt;&#xA;तावुभौ प्रजिहीर्षन्ताविन्द्रवृत्राविव प्रभो ।&#x9;038a&lt;br&gt;&#xA;भीमरूपधरावास्तां महाधूमाविव ग्रहौ ॥&#x9;038c&lt;br&gt;&#xA;ततोऽन्तरिक्षे सञ्जज्ञे विवादो भरतर्षभ ।&#x9;039a&lt;br&gt;&#xA;मिथो भेदाश्च भूतानामासन्कर्णार्जुनान्तरे ॥&#x9;039c&lt;br&gt;&#xA;व्याश्रयन्त द्विधा भिन्नाः सर्वे लोकास्तु मारिष ।&#x9;040a&lt;br&gt;&#xA;देवदानवगन्धर्वाः पिशाचोरगराक्षसाः ।&#x9;040c&lt;br&gt;&#xA;प्रतिपक्षग्रहं चक्रुः कर्णार्जुनसमागमे ॥&#x9;040e&lt;br&gt;&#xA;द्यौरासीत्कर्णपक्षेऽत्र सनक्षत्रा विशाम्पते ।&#x9;041a&lt;br&gt;&#xA;भूर्विशाला पार्थमाता पुत्रस्य जयकाङ्क्षिणी ॥&#x9;041c&lt;br&gt;&#xA;सागराश्चैव गिरयः सरितश्च नरोत्तम ।&#x9;042a&lt;br&gt;&#xA;महीजा जलजाश्चैव व्याश्रयन्त किरीटिनम् ॥&#x9;042c&lt;br&gt;&#xA;असुरा यातुधानाश्च गुह्यकाश्च परन्तप ।&#x9;043a&lt;br&gt;&#xA;कर्णः समभवद्यत्र खेचराणि वयांसि च ॥&#x9;043c&lt;br&gt;&#xA;रत्नानि निधयः सर्वे वेदाश्चाख्यानपञ्चमाः ।&#x9;044a&lt;br&gt;&#xA;सोपवेदोपनिषदो व्याश्रयन्त किरीटिनम् ॥&#x9;044c&lt;br&gt;&#xA;वासुकिश्चित्रसेनश्च तक्षकश्चोपतक्षकः ।&#x9;045a&lt;br&gt;&#xA;महीवियज्जलचराः काद्रवेयाश्च सान्वयाः ।&#x9;045c&lt;br&gt;&#xA;विषवन्तो महानागा वेगिनश्चार्जुनेऽभवन् ॥&#x9;045e&lt;br&gt;&#xA;ऐरावताः सौरभेया वैशालेयाश्च भोगिनः ।&#x9;046a&lt;br&gt;&#xA;एतेऽभवन्नर्जुनस्य पापाः सर्पाश्च कर्णतः ॥&#x9;046c&lt;br&gt;&#xA;ईहामृगा व्यालमृगा मङ्गला मृगपक्षिणः ।&#x9;047a&lt;br&gt;&#xA;मङ्गलाः पशवश्चैव सिंहव्याघ्रास्तथैव च ।&#x9;047c&lt;br&gt;&#xA;पार्थस्य विजये राजन्सर्व एव समाश्रिताः ॥&#x9;047e&lt;br&gt;&#xA;वसवो मरुतः साध्या रुद्रा देवाश्विनावपि ।&#x9;048a&lt;br&gt;&#xA;अग्नी रुद्रश्च सोमश्च पन्नगाश्च दिशो दश ।&#x9;048c&lt;br&gt;&#xA;कर्णतः समपद्यन्त श्वसृगालवयांसि च ॥&#x9;048e&lt;br&gt;&#xA;वसवश्च महेन्द्रेण मरुतश्च सहाग्निना ।&#x9;049a&lt;br&gt;&#xA;धनञ्जयस्य ते वर्गा आदित्याः कर्णतोऽभवन् ॥&#x9;049c&lt;br&gt;&#xA;देवताः पितृभिः सार्धमृषिभिश्च परन्तप ।&#x9;050a&lt;br&gt;&#xA;तुम्बुरुप्रमुखाः सर्वे गन्धर्वा भरतर्षभ ।&#x9;050c&lt;br&gt;&#xA;यमौ वैश्रवणश्चैव वरुणश्च यतोऽर्जुनः ॥&#x9;050e&lt;br&gt;&#xA;देवर्षिब्रह्मर्षिगणाः सर्वे च खचराश्च ये ।&#x9;051a&lt;br&gt;&#xA;प्रालेयाः सहमौनेयाः शुभाश्चाप्सरसां गणाः ॥&#x9;051c&lt;br&gt;&#xA;सहाप्सरोभिः शुभ्राभिर्देवदूताश्च गुह्यकाः ।&#x9;052a&lt;br&gt;&#xA;किरीटिनं संश्रिताः स्म पुण्यगन्धा मनोरमाः ॥&#x9;052c&lt;br&gt;&#xA;अमनोज्ञाश्च ये गन्धास्ते सर्वे कर्णमाश्रिताः ।&#x9;053a&lt;br&gt;&#xA;विपरीतान्यनिष्टानि भवन्ति विनशिष्यताम् ॥&#x9;053c&lt;br&gt;&#xA;ये त्वन्तकाले पुरुषं विपरीतमुपाश्रितम् ।&#x9;054a&lt;br&gt;&#xA;प्रविशन्ति नरं क्षिप्रं मृत्युकालेऽभ्युपागते ।&#x9;054c&lt;br&gt;&#xA;ते भावाः सहिताः कर्णं प्रविष्टाः सूतनन्दनम् ॥&#x9;054e&lt;br&gt;&#xA;ओजस्तेजश्च सिद्धिश्च प्रहर्षः सत्यविक्रमौ ।&#x9;055a&lt;br&gt;&#xA;मनस्तुष्टिर्जयश्चापि तथाऽऽनन्दो नृपोत्तम ॥&#x9;055c&lt;br&gt;&#xA;ईदृशानि नरव्याघ्र तस्मिन्सङ्ग्रामसागरे ।&#x9;056a&lt;br&gt;&#xA;निमित्तानि च शुभ्राणि विविशुर्जिष्णुमाहवे ॥&#x9;056c&lt;br&gt;&#xA;ऋषयो ब्राह्मणैः सार्धमभजन्त किरीटिनम् ॥&#x9;057ac&lt;br&gt;&#xA;ततो देवगणैः सार्धं सिद्धाश्च सह चारणैः ।&#x9;058a&lt;br&gt;&#xA;द्विधा भूता महाराज व्याश्रयन्त नरोत्तमौ ॥&#x9;058c&lt;br&gt;&#xA;विमानानि विचित्राणि गुणवन्ति च सर्वशः ।&#x9;059a&lt;br&gt;&#xA;समारुह्य समाजग्मुर्द्वैरथं कर्णपार्थयोः ।&#x9;059c&lt;br&gt;&#xA;अन्तरिक्षे महाराज देवगन्धर्वराक्षसाः ॥&#x9;059e&lt;br&gt;&#xA;एवं सर्वेषु भूतेषु द्विधा भूतेषु भारत ।&#x9;060a&lt;br&gt;&#xA;आशंसमानेषु जयं राधेयस्यार्जुनस्य च ।&#x9;060c&lt;br&gt;&#xA;विमानायुतसम्बाधमाकाशमभवत्तदा ॥&#x9;060e&lt;br&gt;&#xA;ईहामृगव्यालमृगैर्द्विपाश्वरथपङ्क्तिभिः ।&#x9;061a&lt;br&gt;&#xA;ऊह्यमानाः परे मेघैर्वायुना च मनीषिणः ।&#x9;061c&lt;br&gt;&#xA;दिदृक्षवः समाजग्मुः कर्णार्जुनसमागमम् ॥&#x9;061e&lt;br&gt;&#xA;देवदानवगन्धर्वा नागयक्षपतत्रिणः ।&#x9;062a&lt;br&gt;&#xA;महर्षयो देवगणाः पितरश्च स्वधाभुजः ॥&#x9;062c&lt;br&gt;&#xA;तपोविद्यौषधीसिद्धा नानारूपाम्बरत्विषः ।&#x9;063a&lt;br&gt;&#xA;अन्तरिक्षे महाराज विवदन्तोऽवतस्थिरे ॥&#x9;063c&lt;br&gt;&#xA;ब्रह्मा ब्रह्मर्षिभिः सार्धं प्रजापतिभिरेव च ।&#x9;064a&lt;br&gt;&#xA;आस्थितो यानमाकाशे दिव्यं तेजः समागताः ॥&#x9;064c&lt;br&gt;&#xA;ततः प्रजापतिस्तूर्णमाजगाम महामते ।&#x9;065a&lt;br&gt;&#xA;द्वैरथं युधि तं द्रुष्टं कर्णपाण्डवयोस्तदा ॥&#x9;065c&lt;br&gt;&#xA;विजित्य कर्णः स्विदिमां वसुन्धरामथार्जुनः स्वित्प्रतिपद्यतेऽखिलाम् ।&#x9;066a&lt;br&gt;&#xA;इतीश्वरस्यापि बभूव संशयः प्रजापतेः प्रेक्ष्य तयोर्महद्बलम् ॥ ॥&#x9;066c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/092/</guid>
      <description>&lt;p&gt;अध्यायः 092&lt;/p&gt;&#xA;&lt;p&gt;कर्णार्जुनसमाश्रयात् लोकक्षयभीरुणा प्रजापतिना ब्रह्माणं प्रति उभयोः साम्येन जयप्रार्थना ॥ 1 ॥ इन्द्रेण सकारणनिरूपणमर्जुनस्यैव जये प्रार्थिते ब्रह्मेशानाभ्यां तदङ्गीकारे देवैर्हर्षात्पुष्पवर्षणम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;प्रजापतिस्तु तं दृष्ट्वा देवभागं समागतम् ।&#x9;001a&lt;br&gt;&#xA;अब्रवीत्तु ततो राजन्पश्यतो वै स्वयम्भुवः ॥&#x9;001c&lt;br&gt;&#xA;उभावतिरथौ शूरावुभौ दृढपराक्रमौ ।&#x9;002a&lt;br&gt;&#xA;उभौ सदृशकर्माणौ वज्रिचक्रायुधोपमौ ॥&#x9;002c&lt;br&gt;&#xA;अहो बत महद्युद्धं कर्णार्जुनसमागमे ।&#x9;003a&lt;br&gt;&#xA;भविष्यति महाघोरं वृत्रवासवयोरिव ॥&#x9;003c&lt;br&gt;&#xA;प्रजापतिरथोक्त्वैवं स्वयम्भुवमचोदयत् ।&#x9;004a&lt;br&gt;&#xA;समोऽस्तु विजयः काममुभयोर्नरसिंहयोः ॥&#x9;004c&lt;br&gt;&#xA;कर्णार्जुनविवादेन मा नश्येदखिलं जगत् ।&#x9;005a&lt;br&gt;&#xA;स्वयम्भो ब्रूहि तद्वाक्यं समोऽस्तु विजयोऽनयोः ॥&#x9;005c&lt;br&gt;&#xA;एवमुक्तस्तु भगवाञ्जये ताभ्यामनिश्चिते ।&#x9;006a&lt;br&gt;&#xA;इत्यब्रवीन्महाराज महाब्रह्मा प्रजापतिम् ॥&#x9;006c&lt;br&gt;&#xA;द्वावप्येतौ हि कृतिनौ द्वावप्यतिबलोत्कटौ ।&#x9;007a&lt;br&gt;&#xA;भविष्यत्यनयोर्युद्धं त्रैलोक्यस्य भयावहम् ॥&#x9;007c&lt;br&gt;&#xA;ततः प्रजापतिं तत्र सहस्राक्षोऽभ्यचोदयत् ।&#x9;008a&lt;br&gt;&#xA;विजयो ध्रुव एवास्तु पाण्डवस्य महात्मनः ॥&#x9;008c&lt;br&gt;&#xA;मनस्वी बलवाञ्शूरः कृतविद्यस्तपोधनः ।&#x9;009a&lt;br&gt;&#xA;बिभर्ति च महातेजा धनुर्वेदमशेषतः ॥&#x9;009c&lt;br&gt;&#xA;पार्थः सर्वगुणोपेतो देवकार्यमिदं यतः ।&#x9;010a&lt;br&gt;&#xA;क्लिश्यन्ते पाण्डवा नित्यं वनवासादिभिर्भृशं ॥&#x9;010c&lt;br&gt;&#xA;सम्पन्नस्तपसा चैव पर्याप्तः पुरुषर्षभः ।&#x9;011a&lt;br&gt;&#xA;अतिक्रामेच्च माहात्म्याद्दिष्टमप्यविचारयन् ॥&#x9;011c&lt;br&gt;&#xA;अतिक्रमे च लोकानामभावो नियतो भवेत् ।&#x9;012a&lt;br&gt;&#xA;नावस्थानं च पश्यामि क्रुद्धयोः कृष्णयोः क्वचित् ॥&#x9;012c&lt;br&gt;&#xA;स्रष्टारौ जगतश्चैतौ ततश्च पुरुषर्षभौ ।&#x9;013a&lt;br&gt;&#xA;नरनारायणावेतौ पुराणावृषिसत्तमौ ॥&#x9;013c&lt;br&gt;&#xA;अनियम्यौ नियन्तारौ जगतः पुरुषर्षभौ ।&#x9;014a&lt;br&gt;&#xA;[नैतयोस्तु समः कश्चिद्दिवि वा मानुषेषु वा ॥&#x9;014c&lt;br&gt;&#xA;अनुगम्यास्त्रयो लोकाः सह देवर्षिचारणैः ।&#x9;015a&lt;br&gt;&#xA;सर्वदेवगणाश्चापि सर्वभूतानि यानि च ।&#x9;015c&lt;br&gt;&#xA;अनयोस्तु प्रभावेन वर्तते निखिलं जगत् ॥]&#x9;015e&lt;br&gt;&#xA;कामं तु सुकृताल्ँलोकानाप्नोतु पुरुषर्षभः ।&#x9;016a&lt;br&gt;&#xA;कर्णो वैकर्तनः शूरो विजयस्त्वस्तु कृष्णयोः ॥&#x9;016c&lt;br&gt;&#xA;वसूनां समलोकत्वं मरुतां वासमाप्नुयात् ।&#x9;017a&lt;br&gt;&#xA;सहितो द्रोणभीष्माभ्यां नाकपृष्ठे महीयताम् ॥&#x9;017c&lt;br&gt;&#xA;&#39;क्लेशितो हि वने पार्थो दिर्घकालं पितामह ।&#x9;018a&lt;br&gt;&#xA;तस्मादेष जयेद्युद्धे तपसाऽभ्यधिकोऽर्जुनः ॥&#x9;018c&lt;br&gt;&#xA;पूर्वं भगवता प्रोक्तः कृष्णयोर्विजयो ध्रुवः ।&#x9;019a&lt;br&gt;&#xA;तत्तथास्तु नमस्तेऽस्तु प्रमो ब्रूहि पितामह ॥&#x9;019c&lt;br&gt;&#xA;तत्सहस्राक्षवचनं निशम्य भगवान्प्रभुः ।&#x9;020a&lt;br&gt;&#xA;नोवाच तज्जयं तुल्यं तयोः कर्णकिरीटिनोः ॥&#x9;020c&lt;br&gt;&#xA;तस्मादाशां गतः शक्रस्तूष्णीम्भूते पितामहे ।&#x9;021a&lt;br&gt;&#xA;विजयः पाण्डवेयस्य कर्णस्य च वधो भवेत् ॥&#x9;021c&lt;br&gt;&#xA;ब्रह्मेशानौ ततो वाक्यमूचतुर्भुवनेश्वरम् ।&#x9;022a&lt;br&gt;&#xA;विजयो ध्रुव एवास्तु पाण्डवस्य महात्मनः ॥&#x9;022c&lt;br&gt;&#xA;मनस्वी जयतां शूरः कृतविद्यस्तपोधनः ।&#x9;023a&lt;br&gt;&#xA;बिभर्ति च महातेजा धनुर्वेदमशेषतः ॥&#x9;023c&lt;br&gt;&#xA;अतिक्रामेच्च माहात्म्याद्दिष्टमप्यविचारयन् ।&#x9;024a&lt;br&gt;&#xA;अतिक्रमे च लोकानामभावो नियतो भवेत् ॥&#x9;024c&lt;br&gt;&#xA;न च विद्म ह्यवस्थानं क्रुद्धयोः कृष्णयोः क्वचित् ।&#x9;025a&lt;br&gt;&#xA;स्रष्टारौ जगतश्चैव सतश्च पुरुषर्षभौ ॥&#x9;025c&lt;br&gt;&#xA;कामं तु सुकृताल्ँलोकान्प्राप्नोत्वेष परन्तपः ।&#x9;026a&lt;br&gt;&#xA;कर्णो वैकर्तनः शूरो विजयस्तु नरे ध्रुवः ॥&#x9;026c&lt;br&gt;&#xA;तथोक्ते देवदेवाभ्यां सहस्राक्षोऽब्रवीद्वचः ।&#x9;027a&lt;br&gt;&#xA;आमन्त्र्य सर्वभूतानि ब्रह्मेशानानुशासनात् ॥&#x9;027c&lt;br&gt;&#xA;श्रुतं भवद्भिर्यत्प्रोक्तं भगवद्भ्यां जगद्धितम् ।&#x9;028a&lt;br&gt;&#xA;तत्तथा व्येतु ते रोगः शमाप्नुत विमन्यवः ॥&#x9;028c&lt;br&gt;&#xA;इति श्रुत्वेन्द्रवचनं सर्वभूतानि मारिष ।&#x9;029a&lt;br&gt;&#xA;विस्मितान्यभवन्राजन्पूजयाञ्चक्रिरे तदा ।&#x9;029c&lt;br&gt;&#xA;नोचुस्तदा जयं तुल्यं तयोः पुरुषसिंहयोः ॥&#x9;029e&lt;br&gt;&#xA;व्यसृजंश्च सुगन्धीनि पुष्पवर्षाणि हर्षिताः ।&#x9;030a&lt;br&gt;&#xA;नानारूपाणि विबुधा देवतूर्याण्यवादयन् ॥&#x9;030c&lt;br&gt;&#xA;दिदृक्षवश्चाप्रतिमं द्वैरथं नरसिंहयोः ।&#x9;031a&lt;br&gt;&#xA;विस्मयोत्फुल्लनयना नान्या बुबुधिरे क्रियाः ॥ ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/093/</guid>
      <description>&lt;p&gt;अध्यायः 093&lt;/p&gt;&#xA;&lt;p&gt;शल्यकर्णयोः सँलापः ॥ 1 ॥ कृष्णार्जुनयोः सँलापः ॥ 2 ॥ अर्जुनेन कृष्णम्प्रति स्वसामर्थ्यकथनम् ॥ 3 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;रथौ तयोः श्वेतहयौ दिव्यौ युक्तौ महास्वनौ ।&#x9;001a&lt;br&gt;&#xA;समास्थितौ लोकवीरौ शङ्खान्दध्मुः पृथक्पृथकम् ।&#x9;001c&lt;br&gt;&#xA;वासुदेवार्जुनौ वीरौ कर्णशल्यौ च भारत ॥&#x9;001e&lt;br&gt;&#xA;तद्भीरुसन्त्रासकरं युद्धं समभवत्तदा ।&#x9;002a&lt;br&gt;&#xA;अन्योन्यस्पर्धिनोरुग्रं शक्रशम्बरयोरिव ॥&#x9;002c&lt;br&gt;&#xA;तयोर्ध्वजौ हि विमलौ शुशुभाते रथे स्थितौ ।&#x9;003a&lt;br&gt;&#xA;राहुकेतू यथाऽऽकाशे उदितौ जगतः क्षये ॥&#x9;003c&lt;br&gt;&#xA;कर्णस्याशीविषनिभा रत्नसारमयी दृढ़ा ।&#x9;004a&lt;br&gt;&#xA;पुरन्दरधनुः प्रख्या हस्तिकक्ष्या विराजते ॥&#x9;004c&lt;br&gt;&#xA;कपिश्रेष्ठस्तु पार्थस्य व्यादितास्य इवान्तकः ।&#x9;005a&lt;br&gt;&#xA;दंष्ट्राभिर्भीषयन्भाभिर्दुर्निरीक्ष्यो रविर्यथा ॥&#x9;005c&lt;br&gt;&#xA;युद्धाभिलाषुको भूत्वा ध्वजो गाण्डीवधन्वनः ।&#x9;006a&lt;br&gt;&#xA;कर्णध्वजमुपातिष्ठत्स्वस्थानाद्वेगवान्कपिः ॥&#x9;006c&lt;br&gt;&#xA;उत्पत्य च महावेगः कक्ष्यामभ्याहनत्तदा ।&#x9;007a&lt;br&gt;&#xA;नखैश्च दशनैश्चैव गरुडः पन्नगं यथा ॥&#x9;007c&lt;br&gt;&#xA;सा किङ्किणीकाभरणा कालपाशोपमा तदा ।&#x9;008a&lt;br&gt;&#xA;अभ्यद्रवत्सुसंरब्धा हस्तिकक्ष्याऽथ तं कपिम् ॥&#x9;008c&lt;br&gt;&#xA;तयोर्घोरतरे युद्धे द्वैरथे द्यूत आहिते ।&#x9;009a&lt;br&gt;&#xA;प्राकुर्वतां ध्वजौ युद्धं पूर्वं पूर्वतरं तदा ॥&#x9;009c&lt;br&gt;&#xA;हया हयानभ्यहेषन्स्पर्धमानाः परस्परम् ।&#x9;010a&lt;br&gt;&#xA;अविध्यत्पुण्डरीकाक्षः शल्यं नयनसायकैः ।&#x9;010c&lt;br&gt;&#xA;शल्यश्च पुण्डरीकाक्षं तथैवाभिसमैक्षत ॥&#x9;010e&lt;br&gt;&#xA;तत्राजयद्वासुदेवः शल्यं नयनसायकैः ।&#x9;011a&lt;br&gt;&#xA;कर्णं चाप्यजयदृष्ट्या कुन्तीपुत्रो धनञ्जयः ॥&#x9;011c&lt;br&gt;&#xA;अयाब्रवीत्सूतपुत्रः शल्यमाभाष्य सस्मितम् ॥&#x9;012ac&lt;br&gt;&#xA;यदि पार्थो रणे हन्यादद्य मामिह कर्हिचित् ।&#x9;013a&lt;br&gt;&#xA;किं करिष्यसि सङ्ग्रामे शल्य सत्यमथोच्यताम् ॥&#x9;013c&lt;br&gt;&#xA;शल्य उवाच ।&#x9;014&lt;br&gt;&#xA;यदि कर्ण रणे हन्यादद्य त्वां श्वेतवाहनः ।&#x9;014a&lt;br&gt;&#xA;उभावेकरथेनाहं हन्यां माधवपाण्डवौ ॥&#x9;014c&lt;br&gt;&#xA;सञ्जय उवाच ।&#x9;015&lt;br&gt;&#xA;एवमेव तु गोविन्दमर्जुनः प्रत्यभाषत ।&#x9;015a&lt;br&gt;&#xA;तं प्रहस्याब्रवीत्कृष्णः पार्थं परमिदं वचः ॥&#x9;015c&lt;br&gt;&#xA;पतेद्दिवाकरः स्थानाच्छीर्येद्भूमिरनेकधा ।&#x9;016a&lt;br&gt;&#xA;शैत्यमग्निरियान्न त्वां हन्यात्कार्णो धनञ्जय ॥&#x9;016c&lt;br&gt;&#xA;यदि चैतत्कथञ्चित्स्याल्लोकपर्यसनं भवेत् ।&#x9;017a&lt;br&gt;&#xA;हन्यां कर्णं तथा शल्यं बाहुभ्यामेव संयुगे ॥&#x9;017c&lt;br&gt;&#xA;इति कृष्णवचः श्रुत्वा प्रहसन्कपिकेतनः ।&#x9;018a&lt;br&gt;&#xA;अर्जुनः प्रत्युवाचेदं कृष्णमक्लिष्टकारिणम् ॥&#x9;018c&lt;br&gt;&#xA;मम तावदपर्याप्तौ कर्णशल्यौ जनार्दन ।&#x9;019a&lt;br&gt;&#xA;सपताकध्वजं कर्णं सशल्यरथवाजिनम् ॥&#x9;019c&lt;br&gt;&#xA;सच्छत्रकवचं चैव सशक्तिशरकार्मुकम् ।&#x9;020a&lt;br&gt;&#xA;द्रष्टाऽस्यद्य रणे कृष्ण शरैश्छिन्नमनेकधा ॥&#x9;020c&lt;br&gt;&#xA;अद्यैव सरथं साश्वं सशक्तिकवचायुधम् ।&#x9;021a&lt;br&gt;&#xA;सञ्चूर्णितमिवारण्ये वृक्षं पश्याद्य दन्तिना ॥&#x9;021c&lt;br&gt;&#xA;अद्य राधेयभार्याणां वैधव्यं समुपस्थितम् ।&#x9;022a&lt;br&gt;&#xA;ध्रुवं स्वप्नेष्वनिष्टानि ताभिर्दृष्टानि माधव ॥&#x9;022c&lt;br&gt;&#xA;द्रष्टासि ध्रुवमद्यैव विधवाः कर्णयोषितः ।&#x9;023a&lt;br&gt;&#xA;न हि मे शाम्यते मन्युर्यदनेन पुरा कृतम् ॥&#x9;023c&lt;br&gt;&#xA;कृष्णां सभागतां दृष्ट्वा मूढेनादीर्घदर्शिना ।&#x9;024a&lt;br&gt;&#xA;अस्मांस्तथाऽवहसता क्षिपता च पुनःपुनः ॥&#x9;024c&lt;br&gt;&#xA;अद्य द्रष्टासि गोविन्द कर्णमुन्मथितं मया ।&#x9;025a&lt;br&gt;&#xA;वारणेनेव मत्तेन पुष्पितं गजतीरुहम् ॥&#x9;025c&lt;br&gt;&#xA;अद्य ता मधुरा वाचः श्रोतासि मधुसूदन ।&#x9;026a&lt;br&gt;&#xA;दिष्ट्या जयसि वार्ष्णेय इति कर्णे निपातिते ॥&#x9;026c&lt;br&gt;&#xA;अद्याभिमन्युजननीं प्रहृष्टः सान्त्वयिष्यसि ।&#x9;027a&lt;br&gt;&#xA;कुन्तीं पितृष्वसारं च प्रहृष्टः सन् जनार्दन ॥&#x9;027c&lt;br&gt;&#xA;अद्य बाष्पमुखीं कृष्णां सान्त्वयिष्यसि माधव ।&#x9;028a&lt;br&gt;&#xA;वाग्भिश्चामृतकल्पाभिर्धर्मराजं च पाण्डवम् ॥ ॥&#x9;028c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/094/</guid>
      <description>&lt;p&gt;अध्यायः 094&lt;/p&gt;&#xA;&lt;p&gt;कर्णार्जुनयोर्युद्धारम्भः ॥ 1 ॥ द्रौणिना दुर्योधनाय हिताख्यानम् ॥ 2 ॥ तेन तदनादृत्य रणाय सेनानियोजनम् ॥ 3 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;तद्देवनागासुरसिद्धयक्षैर्गन्धर्वरक्षोप्सरसां च सङ्घैः ।&#x9;001a&lt;br&gt;&#xA;ब्रह्मर्षिराजर्षिसुपर्णजुष्टं बभौ वियद्विस्मयनीयरूपम् ॥&#x9;001c&lt;br&gt;&#xA;नानद्यमानं निनदैर्मनोज्ञैर्वादित्रगीतस्तुतिनृत्यहासैः ।&#x9;002a&lt;br&gt;&#xA;सर्वेऽन्तरिक्षं ददृशुर्मनुष्याः खस्थाश्च तद्विस्मयनीयरूपम् ॥&#x9;002c&lt;br&gt;&#xA;ततः प्रहृष्टाः कुरुपाण्डुयोधा वादित्रशङ्खस्वनसिंहनादैः ।&#x9;003a&lt;br&gt;&#xA;विनादयन्तो वसुधां दिशश्च स्वनेन सर्वान्द्विषतो निजघ्नुः ॥&#x9;003c&lt;br&gt;&#xA;नराश्वमातङ्गरथैः समाकुलं शरासिशक्त्यृष्टिनिपातदुःसहम् ।&#x9;004a&lt;br&gt;&#xA;अभीरुजुष्टं हतदेहसङ्कुलं रणाजिरं लोहितमाबभौ तदा ॥&#x9;004c&lt;br&gt;&#xA;[बभूव युद्धं कुरुपाण्डवानां यथा सुराणामसुरैः सहाभवत् ।]&#x9;005a&lt;br&gt;&#xA;तथा प्रवृते तुमुले सुदारुणे धनञ्जयश्चाधिरथिश्च सायकैः ।&#x9;005c&lt;br&gt;&#xA;दिशश्च सैन्यं च शितैरजिह्मगैः परस्परं प्रावृणुतां सुदंशितौ ॥&#x9;005e&lt;br&gt;&#xA;ततस्त्वदीयाश्च परे च सायकैः कृतेऽन्धकारे ददृशुर्न किञ्चन ।&#x9;006a&lt;br&gt;&#xA;भयातुरा एकरथौ समाश्रयंस्ततोऽभवत्त्वद्भुतमेव सर्वतः ॥&#x9;006c&lt;br&gt;&#xA;ततोऽस्त्रमस्त्रेण परस्परं तौ विधूय वाताविव पूर्वपश्चिमौ ।&#x9;007a&lt;br&gt;&#xA;घनान्धकारे वितते तमोनुदौ यथोदितौ तद्वदतीव रेजतुः ॥&#x9;007c&lt;br&gt;&#xA;न चाभिसर्तव्यमिति प्रचोदिताः परे त्वदीयाश्च तथाऽवतस्थिरे ।&#x9;008a&lt;br&gt;&#xA;महारथौ तौ परिवार्य सर्वतः सुरासुराः शम्बरवासवाविव ॥&#x9;008c&lt;br&gt;&#xA;मृदङ्गभेरीपणवानकस्वनैर्निनादिते वाहनशङ्खनिस्वनैः ।&#x9;009a&lt;br&gt;&#xA;तौ सिंहनादैर्बभतुर्नरोत्तमौ पतङ्गचन्द्राविव दुःसहावुभौ ॥&#x9;009c&lt;br&gt;&#xA;महाधनुर्मण्डलमध्यगावुभौ सुवर्चसौ बाणसहस्रदीधिती ।&#x9;010a&lt;br&gt;&#xA;दिधक्षमाणौ सचराचरं जगद्युगान्तसूर्याविव दुःसहौ रणे ॥&#x9;010c&lt;br&gt;&#xA;उभावजेयावहितान्तकावुभावुभौ जिघांसू कृतिनौ परस्परम् ।&#x9;011a&lt;br&gt;&#xA;महाहवे वीतभयौ समीयतुर्महेन्द्रजम्भाविव कर्णपाण्डवौ ॥&#x9;011c&lt;br&gt;&#xA;ततो महास्त्राणि महाधनुर्धरौ विमुञ्चमानाविषुभिर्भयानकैः ।&#x9;012a&lt;br&gt;&#xA;नराश्वनागानमितान्निजघ्नतुः परस्परं चापि महारथौ नृप ॥&#x9;012c&lt;br&gt;&#xA;ततो विसस्रुः पुनरर्दिता नरा नरोत्तमाभ्यां कुरुपाण्डवाश्रयाः ।&#x9;013a&lt;br&gt;&#xA;सनागपत्त्यश्वरथा दिशो द्रुतास्तथा यथा सिंहहता वनौकसः ॥&#x9;013c&lt;br&gt;&#xA;ततस्तु दुर्योधनभोजसौबलाः कृपो गुरोश्चापि सुतो महाहवे ।&#x9;014a&lt;br&gt;&#xA;महारथाः पञ्च धनञ्जयाच्युतौ शरैः शरीरार्तिकरैरताडयन् ॥&#x9;014c&lt;br&gt;&#xA;धनूंषि तेषामिषुधीन्ध्वजान्हयान्रथांश्च सूतांश्च धनञ्जयः शरैः ।&#x9;015a&lt;br&gt;&#xA;समं प्रमध्याशु परान्समन्ततः शरोत्तमैर्द्वादशभिश्च सूतजम् ॥&#x9;015c&lt;br&gt;&#xA;अथाभ्यधावंस्त्वरिताः शतं रथाः शतं गजाश्चार्जुनमाततायिनः ।&#x9;016a&lt;br&gt;&#xA;शकास्तुषारा यवनाश्च सादिनः सहैव काम्भोजवरैर्जिघांसवः ॥&#x9;016c&lt;br&gt;&#xA;वरायुधान्पाणिगतैः शरैः सह क्षुरैर्न्यकृन्तत्प्रपतञ्शिरांसि च ।&#x9;017a&lt;br&gt;&#xA;हयांश्च नागांश्च रथांश्च युध्यतो धनञ्जयः शत्रुगणान्क्षितौ क्षिणोत् ॥&#x9;017c&lt;br&gt;&#xA;ततोऽन्तरिक्षे सुरतूर्यनिःस्वनाः ससाधुवादा हृषितैः समीरिताः ।&#x9;018a&lt;br&gt;&#xA;निपेतुरप्युत्तमपुष्पवृष्टयः सुरूपगन्धाः पवनेरिताः शुभाः ॥&#x9;018c&lt;br&gt;&#xA;तदद्भुतं देवमनुष्यसाक्षिकं समीक्ष्य भूतानि विसिस्मियुस्तदा ।&#x9;019a&lt;br&gt;&#xA;तवात्मजः सूतसुतश्च न व्यथां न विस्मयं जग्मतुरेकनिश्चयौ ॥&#x9;019c&lt;br&gt;&#xA;अथाब्रवीद्द्रोणसुतस्तवात्मजं करं करेण प्रतिपीड्य सान्त्वयन् ।&#x9;020a&lt;br&gt;&#xA;प्रसीद दुर्योधन शाम्य पाण्डवैरलं विरोधेन धिगस्तु विग्रहम् ॥&#x9;020c&lt;br&gt;&#xA;हतो गुरुर्ब्रह्मसमो महास्त्रवित्तथैव भीष्मप्रमुखा महारथाः ।&#x9;021a&lt;br&gt;&#xA;अहं त्ववध्यो मम चापि मातुलः प्रशाधि राज्यं सह पाण्डवैश्चिरम् ॥&#x9;021c&lt;br&gt;&#xA;धनञ्जयः स्थास्यति वारितो मया जनार्दनो नैव विरोधमिच्छति ।&#x9;022a&lt;br&gt;&#xA;युधिष्ठिरो भूतहिते रतः सदा वृकोदरस्तद्वशगस्तथा यमौ ॥&#x9;022c&lt;br&gt;&#xA;त्वया तु पार्थैश्च कृते च संविदे प्रजाः शिवं प्राप्नुयुरिच्छया तव ।&#x9;023a&lt;br&gt;&#xA;व्रजन्तु शेषाः स्वपुराणि पार्थिवा निवृत्तवैराश्च भवन्तु सैनिकाः ।&#x9;023c&lt;br&gt;&#xA;न चेद्वचः श्रोष्यसि मे नराधिप ध्रुवं हि तप्तोऽसि हतोऽरिभिर्युधि ॥&#x9;023e&lt;br&gt;&#xA;वृद्धं पितरमालोक्य गान्धारीं च यशस्विनीम् ।&#x9;024a&lt;br&gt;&#xA;कृपालुर्धर्मराजो हि याचितः शममेष्यति ॥&#x9;024c&lt;br&gt;&#xA;यथोचितं च वै राज्यमनुज्ञास्यति ते प्रभुः ।&#x9;025a&lt;br&gt;&#xA;विपश्चित्सुमतिर्वीरः सर्वशास्त्रार्थतत्त्ववित् ॥&#x9;025c&lt;br&gt;&#xA;वैरं नेष्यति धर्मात्मा स्वजने नास्त्यतिक्रमः ।&#x9;026a&lt;br&gt;&#xA;न विग्रहमतिः कृष्णा स्वजने प्रतिनन्दति ॥&#x9;026c&lt;br&gt;&#xA;भीमसेनार्जुनौ चोभौ माद्रीपुत्रौ च पाण्डवौ ।&#x9;027a&lt;br&gt;&#xA;वासुदेवमते चैव पाण्डवस्य च धीमतः ।&#x9;027c&lt;br&gt;&#xA;स्थास्यन्ति पुरुषव्याघ्रास्तयोर्वचनगौरवात् ॥&#x9;027e&lt;br&gt;&#xA;रक्ष दुर्योधनात्मानमात्मा सर्वस्य भाजनम् ।&#x9;028a&lt;br&gt;&#xA;जीवने यत्नमातिष्ठ जीवन्भद्राणि पश्यति ॥&#x9;028c&lt;br&gt;&#xA;राज्यं श्रीश्चैव भद्रं ते जीवमाने च कल्पते ।&#x9;029a&lt;br&gt;&#xA;मृतस्य तु खलु कौरव्य नैव राज्यं कुतः सुखम् ॥&#x9;029c&lt;br&gt;&#xA;लोकवृत्तमिदं वृत्तं प्रवृत्तं पश्य भारत ।&#x9;030a&lt;br&gt;&#xA;शाम्य त्वं पाण्डवैः सार्धं शेषं रक्ष कुलस्य च ॥&#x9;030c&lt;br&gt;&#xA;मा भूत्स कालः कौरव्य यदाऽहमहितं वचः ।&#x9;031a&lt;br&gt;&#xA;ब्रूयां कामं महाबाहो माऽवमंस्था वचो मम ॥&#x9;031c&lt;br&gt;&#xA;धर्मिष्ठमिदमत्यर्थं राज्ञश्चैव कुलस्य च ।&#x9;032a&lt;br&gt;&#xA;एतद्धि परमं श्रेयः कुरुवंशस्य वृद्धये ।&#x9;032c&lt;br&gt;&#xA;प्रयाहि तं च गान्धारे कुलस्य च सुखावहम् ॥&#x9;032e&lt;br&gt;&#xA;पथ्यमायतिसंयुक्तं कर्णोऽप्यर्जुनमाहवे ।&#x9;033a&lt;br&gt;&#xA;न जेष्यति नरव्याघ्र इति मे निश्चिता मतिः ॥&#x9;033c&lt;br&gt;&#xA;रोचतां ते नरश्रेष्ठ ममैतद्वचनं शुभम् ।&#x9;034a&lt;br&gt;&#xA;अतोऽन्यथा हि राजेन्द्र विनाशः सुमहान्भवेत् ॥&#x9;034c&lt;br&gt;&#xA;इदं च दृष्टं जगता सह त्वया कृतं यदेकेन किरीटमालिना ।&#x9;035a&lt;br&gt;&#xA;यथा न कुर्याद्बलभिन्न चान्तको न च प्रचेता भगवान्न यक्षराट् ॥&#x9;035c&lt;br&gt;&#xA;अतोऽपि भूयान्स्वगुणैर्धनञ्जयो न चातिवर्तिष्यति मे वचोऽखिलम् ।&#x9;036a&lt;br&gt;&#xA;तवानुयात्रां च सदा करिष्यति प्रसीद राजेन्द्र शमं त्वमाप्नुहि ॥&#x9;036c&lt;br&gt;&#xA;ममाभिमानः परमः सदा त्वयि ब्रवीम्यतस्त्वां परमाच्च सौहृदात् ।&#x9;037a&lt;br&gt;&#xA;निवारयिष्यामि च कर्णमाहवे महान्हि मेऽस्ति प्रणयोऽथ सूतजे ॥&#x9;037c&lt;br&gt;&#xA;वदन्ति मैत्रीं सहजां विचक्षणास्तथैव साम्ना च धनेन चार्जिताम् ।&#x9;038a&lt;br&gt;&#xA;प्रतापतश्चोपनतां चतुर्विधां तदस्ति सर्वं तव पाण्डवेषु ॥&#x9;038c&lt;br&gt;&#xA;निसर्गतस्ते तव वीर बान्धवाः पुनश्च साम्ना हितमाप्नुयुः प्रभो ।&#x9;039a&lt;br&gt;&#xA;त्वयि प्रसन्ने यदि मित्रतां गते हितं कृतं स्याज्जगतस्त्वयाऽतुलम् ॥&#x9;039c&lt;br&gt;&#xA;इतीदमुक्तः सुहृदा वचो हितं विचिन्त्य निःश्वस्य च दुर्मनाऽब्रवीत् ।&#x9;040a&lt;br&gt;&#xA;यथा भवानाह सखे तथैव तन्ममापि विज्ञापयतो वचः शृणु ॥&#x9;040c&lt;br&gt;&#xA;निहत्य दुःशासनमुक्तवान्बहु प्रहस्य शार्दूलवदेष दुर्मतिः ।&#x9;041a&lt;br&gt;&#xA;वृकोदरस्तद्धृदये मम स्थितं न तत्परोक्षं भवतः कुतः शमः ॥&#x9;041c&lt;br&gt;&#xA;न चापि कर्णं प्रसहेद्रणेऽर्जुनो महागिरिं मेरुमिवोग्रमारुतः ।&#x9;042a&lt;br&gt;&#xA;न चाश्वसिष्यन्ति पृथात्मजा मयि प्रसह्य वैरं बहुशो विचिन्त्य ॥&#x9;042c&lt;br&gt;&#xA;न चापि कर्णं गुरुपुत्र संयुगादुपारमेत्यर्हसि वीर भाषितुम् ।&#x9;043a&lt;br&gt;&#xA;श्रमेण युक्तो महताद्य फल्गुनस्तमेष कर्णः प्रसभं हनिष्यति ॥&#x9;043c&lt;br&gt;&#xA;&#39;वसुन्धरायाः परिवर्तनं भवेद्व्रजेच्च शोषं मकरालयोऽर्णवः ।&#x9;044a&lt;br&gt;&#xA;प्लवेयुरप्यद्रिवरा महाम्बुधौ न चार्जुनो जेष्यति कर्णमाहवे ॥&#x9;044c&lt;br&gt;&#xA;अपां पृथिव्या नभसो नभस्वतः सुतिग्मदीप्तेश्च हिरण्यरेतसः ।&#x9;045a&lt;br&gt;&#xA;अभाव एषामपि सर्वतो भवेन्न चार्जुनो जेष्यति कर्णमाहवे&#39; ॥&#x9;045c&lt;br&gt;&#xA;तमेवमुक्त्वाऽप्यनुनीय चासकृत्तवात्मजः स्वाननुशास्ति सैनिकान् ।&#x9;046a&lt;br&gt;&#xA;द्रुतं घ्नताभिद्रवताहितानिमानहीनसत्वाः किमु जोषमासते ॥ ॥&#x9;046c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/095/</guid>
      <description>&lt;p&gt;अध्यायः 095&lt;/p&gt;&#xA;&lt;p&gt;रणे कर्णस्यार्जुनसाम्यमसहमानेन भीमेन सकोपं पार्थप्रोत्साहनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;तौ शङ्खभेरीनिनदे समृद्धे समीयतुः श्वेतहयौ नराग्र्यौ ।&#x9;001a&lt;br&gt;&#xA;वैकर्तनः सूतपुत्रोऽर्जुनश्च दुर्मन्त्रिते ते ससुतस्य राजन् ॥&#x9;001c&lt;br&gt;&#xA;&#39;आशीविषावग्निमिवोत्सृजन्तौ तथा मुखाभ्यामभिनिः श्वसन्तौ ।&#x9;002a&lt;br&gt;&#xA;यशस्विनौ जज्वलतुर्मृधे तदा घृतावसिक्ताविव हव्यवाहौ&#39; ॥&#x9;002c&lt;br&gt;&#xA;यथा गजौ हैमवतौ प्रभिन्नौ प्रवृद्धदन्ताविव वासितार्थे ।&#x9;003a&lt;br&gt;&#xA;तथा समाजग्मतुरुग्रवीर्यौ धनञ्जयश्चाधिरथिश्च वीरौ ॥&#x9;003c&lt;br&gt;&#xA;बलाहकेनेव महाबलाहको यदृच्छया वा गिरिणा यथा गिरिः ।&#x9;004a&lt;br&gt;&#xA;तथा धनुर्ज्यातलनेमिनिःस्वनौ समीयतुस्ताविषुवर्षवर्षिणौ ॥&#x9;004c&lt;br&gt;&#xA;शरास्त्रशक्त्यृष्टिगदासिसर्पौ रोषानिलोद्धूतमहोर्मिमालौ । &#x9;005a&lt;br&gt;&#xA;यथाऽचलौ द्वौ चलतस्तथा तौ यथाऽर्णवौ चाशु चतुर्युगान्ते&#39; ॥&#x9;005c&lt;br&gt;&#xA;प्रवृद्धशृङ्गद्रुमवीरुदोषधी प्रवृद्धनानाविधनिर्झरौघौ ।&#x9;006a&lt;br&gt;&#xA;यथाऽचलौ वा चलितौ महाजलैस्तथा महास्त्रैरितरेतरं हतः ॥&#x9;006c&lt;br&gt;&#xA;स सन्निपातो रथयोर्महानभूत्सुरेशवैरोचनयोर्यथा पुरा ।&#x9;007a&lt;br&gt;&#xA;शरैर्विनुन्नाश्वनियन्तृदेहयोः सुदुःसहास्त्रैः परिभिन्नदेहयोः ॥&#x9;007c&lt;br&gt;&#xA;प्रभूतपद्मोत्पलमत्स्यकच्छपौ महाह्रदौ पक्षिगणानुनादितौ ।&#x9;008a&lt;br&gt;&#xA;सुसन्निकृष्टावनिलोद्धतौ यथा तथा रथौ तौ ध्वजिनौ समीयतुः ॥&#x9;008c&lt;br&gt;&#xA;उभौ महेन्द्रस्य समानविक्रमावुभौ महेन्द्रप्रतिमौ महारथौ ।&#x9;009a&lt;br&gt;&#xA;महेन्द्रवज्रप्रतिमैश्च सायकैर्महेन्द्रवृत्राविव सम्प्रजघ्नतुः ॥&#x9;009c&lt;br&gt;&#xA;सनागपत्त्यश्वरथे उभे बले विचित्रवर्माभरणाम्बरायुधे ।&#x9;010a&lt;br&gt;&#xA;चकम्पतुश्चोन्नदतुश्च विस्मयाद्धरा वियच्चार्जुनकर्णसङ्गमे ॥&#x9;010c&lt;br&gt;&#xA;भुजाः सवस्त्राङ्गुलयः समुच्छ्रिताः ससिंहनादैर्हृषितैर्दिदृक्षुभिः ।&#x9;011a&lt;br&gt;&#xA;यदाऽर्जुनं मत्त इव द्विपो द्विपं समभ्ययादाधिरथिर्जिघांसया ॥&#x9;011c&lt;br&gt;&#xA;उदक्रोशन्सोमकास्तत्र पार्थं त्वरस्व याह्यर्जुन भिन्धि कर्णम् ।&#x9;012a&lt;br&gt;&#xA;छिन्ध्यस्य मूर्धानमलं चिरेण श्रद्धां च राज्याद्धृतराष्ट्रसूनोः ॥&#x9;012c&lt;br&gt;&#xA;तथाऽस्माकं बहवस्तत्र योधाः कर्णं तथा याहि याहीत्यवोचन् ।&#x9;013a&lt;br&gt;&#xA;जह्यर्जुनं कर्ण ततः सुदीनाः पुनर्वनं यान्त्वचिराय पार्थाः ॥&#x9;013c&lt;br&gt;&#xA;कर्णोऽथ पूर्वं दशभिः पृषत्कैर्गाण्डीवधन्वानमविध्यदाशु ।&#x9;014a&lt;br&gt;&#xA;जघान तं चापि ततः किरीटी शरैस्तदाष्टादशभिः सुमुक्तैः ॥&#x9;014c&lt;br&gt;&#xA;पुनश्च कर्णस्त्वरितोऽपि पार्थं रथेषुभिस्तं दशभिर्जघान ।&#x9;015a&lt;br&gt;&#xA;तं चापि पार्थो दशभिः शिताग्रैः कक्ष्यान्तरे तीक्ष्णमुखैरविध्यत् ॥&#x9;015c&lt;br&gt;&#xA;कर्णस्ततो भारत साम्पराये घोरेऽतिवेलं रणसंविमर्दी ।&#x9;016a&lt;br&gt;&#xA;जघान पार्थं नवभिः शिताग्रैः कक्ष्यान्तरे नागमिव प्रभिन्नम् ॥&#x9;016c&lt;br&gt;&#xA;ततोऽपराभ्यां युधि सूतपुत्रो द्वाभ्यां क्षुराभ्यां हरिमाशुकारी ।&#x9;017a&lt;br&gt;&#xA;समाजघान त्वरया महात्मा यथा सुरेन्द्रं नमुचिः प्रसह्य ॥&#x9;017c&lt;br&gt;&#xA;तं पाण्डवः पञ्चभिरायसाग्रैराकर्णपूर्णैर्निजघान कर्णम् ।&#x9;018a&lt;br&gt;&#xA;ते शोणितं तस्य पपुस्तदानीङ्कालस्य दूता इव पार्थबाणाः ॥&#x9;018c&lt;br&gt;&#xA;कर्णोऽपि पार्थं सह वासुदेवं समाचिनोद्भारत वत्सदन्तैः ।&#x9;019a&lt;br&gt;&#xA;परस्परं तौ विशिखैः प्रमुक्तैस्ततक्षतुः सूतपुत्रोऽर्जुनश्च ॥&#x9;019c&lt;br&gt;&#xA;परस्परं छिद्रदिदृक्षया च सुभीममभ्याययतुः प्ररुष्टौ ॥&#x9;020ac&lt;br&gt;&#xA;ततोऽस्त्रमाग्नेयममित्रतापनं मुमोच कर्णाय सुरेश्वरात्मजः ।&#x9;021a&lt;br&gt;&#xA;धनञ्जयात्संयुगमूर्ध्नि निःसृतं तदा प्रजज्वाल तदस्त्रमुत्तमम् ॥&#x9;021c&lt;br&gt;&#xA;समीक्ष्य कर्णो ज्वलनास्त्रमुद्यतं स वारुणं तत्प्रशमार्थमाहवे ।&#x9;022a&lt;br&gt;&#xA;समुत्सृजत्सूतपुत्रः प्रतापवान्स तेन वह्निं शमयाञ्चकार ॥&#x9;022c&lt;br&gt;&#xA;वलाहकास्त्रेण दिशस्तरस्वी चकार सर्वास्तिमिरेण संवृताः ।&#x9;023a&lt;br&gt;&#xA;अपावहन्मेघगणांस्ततस्तान्समीरणास्त्रेण समीरितेन ॥&#x9;023c&lt;br&gt;&#xA;ततः सोऽस्त्रं दयितं देवराज्ञः प्रादुश्चक्रे वज्रममित्रतापनः ।&#x9;024a&lt;br&gt;&#xA;गाण्डीवज्यां विमृशंश्चातिमन्युर्धनञ्जयः शत्रुसङ्घप्रमाथी ॥&#x9;024c&lt;br&gt;&#xA;नाराचनालीकवराहकर्णा गाण्डीवतः प्रादुरासन्सुतीक्ष्णाः ।&#x9;025a&lt;br&gt;&#xA;सहस्रशो वज्रसमानवेगास्ते सर्वतः पर्यधावन्त घोराः ॥&#x9;025c&lt;br&gt;&#xA;पार्थेषवः कर्णरथं विलग्ना अधोमुखाः पक्षिगणा दिनान्ते ।&#x9;026a&lt;br&gt;&#xA;निशानिकेतार्थमिवाशु वृक्षं जग्राह तान्सूतपुत्रः पृषत्कैः ॥&#x9;026c&lt;br&gt;&#xA;क्षिप्तांस्तथा पाण्डवबाणसङ्घानमृष्यमाणस्य धनञ्जयस्य ।&#x9;027a&lt;br&gt;&#xA;रणाजिरे त्वन्तकतुल्यकर्मा वैकर्तनो रोषपरीतचेताः ॥&#x9;027c&lt;br&gt;&#xA;ज्योतिष्प्रभां यद्वदुपागतः सन्दिवाकरो नाशयते क्षणेन ।&#x9;028a&lt;br&gt;&#xA;पार्थस्य तान्बाणगणान्समग्रान्व्यनाशयद्युध्यत एव कर्णः ॥&#x9;028c&lt;br&gt;&#xA;रोषात्प्रदीप्तः सुमहाविमर्दे भीमस्ततोऽक्रुध्यददीनसत्वः ।&#x9;029a&lt;br&gt;&#xA;पाणिं स्वपाणौ स विनिष्पिष्य रोषादमर्षितो वाक्यमुवाच पार्थम् ॥&#x9;029c&lt;br&gt;&#xA;त्वां सूतपुत्रो नु कथं किरीटिन्रथेषुभिर्हन्ति शिताग्रधारैः ।&#x9;030a&lt;br&gt;&#xA;धृत्या हि भूतानि ययाऽजयस्त्वं ग्रासं ददत्खाण्डवे पावकाय ॥&#x9;030c&lt;br&gt;&#xA;धृत्या तया सूतपुत्रं जहि त्वमहं वैनं गदया पोथयिष्ये ।&#x9;031a&lt;br&gt;&#xA;समेत्य पार्थं सुनृशंसवादी जीवन्नायं यास्यति कालपक्वः ॥ ॥&#x9;031c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/096/</guid>
      <description>&lt;p&gt;अध्यायः 096&lt;/p&gt;&#xA;&lt;p&gt;कर्णे युधि वर्धमाने कृष्णेनार्जुनप्रोत्साहनम् ॥ 1 ॥ ततोऽर्जुनेन स्वसामर्थ्यप्रकाशनम् ॥ 2 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;अथाब्रवीच्चक्रधरोऽपि पार्थं दृष्ट्वा रथेषून्प्रतिहन्यमानान् ।&#x9;001a&lt;br&gt;&#xA;अमूमुषत्पश्यत एव तेऽद्य ह्यस्त्राणि कर्णोऽस्त्रगणैः किरीटिन् ॥&#x9;001c&lt;br&gt;&#xA;स पार्थ किं मुह्यसि वेत्सि चैव तान्दृष्ट्वा समेतान्नदतः कुरूंस्त्वम् ।&#x9;002a&lt;br&gt;&#xA;कर्णं पुरस्कृत्य विदुर्हि सर्वे तवास्त्रमस्त्रैर्विनिहन्यमानम् ॥&#x9;002c&lt;br&gt;&#xA;यया धृत्या तामसं जघ्निवांस्त्वं तत्संयुगे तामसांश्चातिघोरान् ।&#x9;003a&lt;br&gt;&#xA;दम्भोद्भवं चासुरमाहवे त्वं दर्पोत्सिक्तं वीर्यवन्तं किरीटिन् ।&#x9;003c&lt;br&gt;&#xA;तया धृत्या त्वं जहि कर्णमद्य पार्थाहवे त्यक्तुमस्त्रं समर्थः ॥&#x9;003e&lt;br&gt;&#xA;अनेन चाशु क्षुरनेमिनाद्यमया विसृष्टेन सुदर्शनेन ।&#x9;004a&lt;br&gt;&#xA;छिन्ध्यस्य मूर्धानमरेः प्रसह्य वज्रेण शक्रो नमुचेरिवारेः ॥&#x9;004c&lt;br&gt;&#xA;किरातरूपी भगवान्यया च त्वया महात्मा परितोषितोऽभूत् ।&#x9;005a&lt;br&gt;&#xA;स तां पुनर्वीर धृतिं गृहीत्वा सहानुबन्धं जहि सूतपुत्रम् ॥&#x9;005c&lt;br&gt;&#xA;ततो महीं सागरमेखलां त्वं सपत्तनां ग्रामवतीं समृद्धाम् ।&#x9;006a&lt;br&gt;&#xA;प्रयच्छ राज्ञे निहतारिसङ्घां यशश्च पार्थातुलमाप्नुहि त्वम् ॥&#x9;006c&lt;br&gt;&#xA;कर्णं पुरस्कृत्य नदन्तिं सर्वे तवास्त्रमग्र्यं प्रतिहत्य वीराः ।&#x9;007a&lt;br&gt;&#xA;कुरु प्रयत्नं भरतप्रवीर द्रवन्त्यमी सृञ्जयाः सोमकाश्च ।&#x9;007c&lt;br&gt;&#xA;दृष्ट्वाथ कर्णं समरे प्रहृष्टं त्वां चापि दृष्ट्वा परिहीयमानम् ॥&#x9;007e&lt;br&gt;&#xA;सञ्जय उवाच ।&#x9;008&lt;br&gt;&#xA;सञ्चोदितो भीमजनार्दनाभ्यां स्मृत्वा तदात्मानमवेत्य सर्वम् ।&#x9;008a&lt;br&gt;&#xA;इहात्मनश्चागमने विदित्वा प्रयोजनं केशवमित्युवाच ॥&#x9;008c&lt;br&gt;&#xA;प्रादुष्करोम्येष महास्त्रमुग्रं शिवाय लोकस्य वधाय सौतेः ।&#x9;009a&lt;br&gt;&#xA;तन्मेऽनुजानातु भवान्सुराश्च ब्रह्मा शिवो ब्रह्मविदश्च सर्वे ॥&#x9;009c&lt;br&gt;&#xA;इति स्मोक्त्वा पाण्डवः सव्यसाची नमस्कृत्वा ब्रह्मणे सोऽमितात्मा ।&#x9;010a&lt;br&gt;&#xA;अनुत्तमं ब्राह्ममसह्यमस्त्रं प्रादुश्चक्रे मनसा यद्विधेयम् ॥&#x9;010c&lt;br&gt;&#xA;ततो दिशश्च प्रदिशश्च सर्वाः समावृणोत्सायकैर्भूरितेजाः ।&#x9;011a&lt;br&gt;&#xA;गाण्डीवमुक्तैर्भुजगैरिवोग्रैर्दिवाकरांशुप्रतिमैर्ज्वलद्भिः ॥&#x9;011c&lt;br&gt;&#xA;सृष्टास्तु बाणा भरतर्षभेण शतं शतं भीममुखाः सुतीक्ष्णाः ।&#x9;012a&lt;br&gt;&#xA;प्राच्छादयन्कर्णरथं क्षणेन युगान्तकालार्ककरप्रकाशाः ॥&#x9;012c&lt;br&gt;&#xA;वैकर्तनेनाशु तदाजिमध्ये सहस्रशो बाणगणा विसृष्टाः ।&#x9;013a&lt;br&gt;&#xA;ते चाक्षयाः पाण्डवमभ्युपेयुः पर्जन्यसृष्टा इव वारिधाराः ॥&#x9;013c&lt;br&gt;&#xA;ततः स कृष्णं च किरीटिनं च वृकोदरं चाप्रतिमप्रभावः ।&#x9;014a&lt;br&gt;&#xA;त्रिभिस्त्रिभिर्भीमबलो निहत्य ननाद घोरं महता स्वनेन ॥&#x9;014c&lt;br&gt;&#xA;ततः स बाणाभिहतः किरीटी भीमं तथा प्रेक्ष्य जनार्दनं च ।&#x9;015a&lt;br&gt;&#xA;अमृष्यमाणः पुनरेव पार्थः शरान्दशाष्टौ सममुद्ववर्ष ॥&#x9;015c&lt;br&gt;&#xA;स केतुमेकेन शरेण विद्ध्वा शल्यं चतुर्भिस्त्रिभिरेव कर्णम् ।&#x9;016a&lt;br&gt;&#xA;ततः सुमुक्तैर्दशभिर्जघान सेनापतिं काञ्चनवर्मनद्धम् ॥&#x9;016c&lt;br&gt;&#xA;स राजपुत्रो विशिरा विबाहुर्विवाजिसूतो विधनुर्विकेतुः ।&#x9;017a&lt;br&gt;&#xA;अथो रथाग्रादपतत्प्ररुग्णः परश्वथैः साल इवावकृत्तः ॥&#x9;017c&lt;br&gt;&#xA;पुनश्च कर्णं त्रिभिरष्टभिश्च द्वाभ्यां चतुर्भिर्दशभिश्च विद्धा ।&#x9;018a&lt;br&gt;&#xA;चतुश्शतं द्विरदानां निपात्य रथाञ्जघानाष्टरथान्किरीटि ।&#x9;018c&lt;br&gt;&#xA;सहस्रमश्वांश्च पुनश्च सादीनष्टौ सहस्राणि च पत्तिवीरान् ॥&#x9;018e&lt;br&gt;&#xA;दृष्ट्वा तु मुख्यावतिविध्यमानौ वरेषुभिः शूरवरावरिघ्नौ ।&#x9;019a&lt;br&gt;&#xA;कर्णं च पार्थं च नियम्य वाहान्सर्वे वरिष्ठाश्च ततोऽवतस्थुः ॥&#x9;019c&lt;br&gt;&#xA;प्रच्छादयामास ततः पृषत्कैः सघोषमाच्छिद्य च गाण्डिवज्याम् ।&#x9;020a&lt;br&gt;&#xA;अस्मिन्क्षणे फल्गुनं सूतपुत्रः समाचिनोत्क्षुद्रकाणां शतेन ॥&#x9;020c&lt;br&gt;&#xA;निर्मुक्तसर्पप्रतिमैश्च तीक्ष्णैस्तैलप्रधौतैः खगपत्रवाजैः ।&#x9;021a&lt;br&gt;&#xA;षष्ट्या बिभेदाशु च वासुदेवं तदन्तरे प्रात्वरन्सोमकाश्च ॥&#x9;021c&lt;br&gt;&#xA;ततो नवज्यां सुदृढां किरीटि स्वबाहुविक्षेपसहां प्रगृह्य ।&#x9;022a&lt;br&gt;&#xA;समादधे गाण्डिवे क्षिप्रकारी निमेषमात्रेण महाधनुष्मान् ॥&#x9;022c&lt;br&gt;&#xA;ज्याछेदनं ज्याविधानं च तस्य नैवावबुध्यत्सूतपुत्रो लघुत्वात् ।&#x9;023a&lt;br&gt;&#xA;पार्थस्य सङ्ख्ये द्विषतां निहन्तुस्तदद्भुतं तत्र बभूव राजन् ॥&#x9;023c&lt;br&gt;&#xA;पार्थोऽपि तां ज्यामवधाय तूर्णं शरासनज्यामाधिरथेर्विहत्य ।&#x9;024a&lt;br&gt;&#xA;सुसंरब्धः कर्णशरैः क्षताङ्गो रणे योधांस्तावकान्प्रत्यगृह्णात् ॥&#x9;024c&lt;br&gt;&#xA;नैवापतत्पक्षिगणोऽन्तरिक्षे पार्थेन चास्त्रेण कृतेऽन्धकारे ॥&#x9;025ac&lt;br&gt;&#xA;शल्यं तु पार्थो दशभिर्निमेषाद्भृशं तनुत्रे प्रहसन्नविध्यत् ।&#x9;026a&lt;br&gt;&#xA;ततः कर्णं द्वादशभिः पृषत्कैर्विद्ध्वा पुनः सप्तभिरप्यविध्यत् ॥&#x9;026c&lt;br&gt;&#xA;स पार्थबाणासनवेगनुन्नैर्दृढाहतः पत्रिभिरुग्रवेगैः ।&#x9;027a&lt;br&gt;&#xA;विभिन्नगात्रः क्षतजोक्षिताङ्गः कर्णो बभौ रुद्र इवान्तकाले ॥&#x9;027c&lt;br&gt;&#xA;ततस्त्रिभिस्तं त्रिदशाधिपोपमं शरैर्बिभेदाधिरथिर्धनञ्जयम् ।&#x9;028a&lt;br&gt;&#xA;शरांश्च पञ्च ज्वलनानिवोरगान्प्रवेशयामास जिघांसुरच्युते ॥&#x9;028c&lt;br&gt;&#xA;सुवर्णचित्रं पुरुषोत्तमस्य वर्माथ भित्त्वाभ्यपतन्सुपुङ्खाः ।&#x9;029a&lt;br&gt;&#xA;वेगेन गां ते विविशुश्च राजन्स्नात्वा कर्णाऽभिमुखाः प्रतीयुः ॥&#x9;029c&lt;br&gt;&#xA;तान्पञ्चभल्लैर्दशभिः सुमुक्तैस्त्रिधात्रिधैकैकमथोच्चकर्त ।&#x9;030a&lt;br&gt;&#xA;धनञ्जयस्ते न्यपतन्पृथिव्यां यथाऽहयस्तार्क्ष्यमुखेन कृत्ताः ॥&#x9;030c&lt;br&gt;&#xA;ततः प्रजज्वाल किरीटमाली क्रोधेन कक्षं प्रदहन्निवाग्निः ।&#x9;031a&lt;br&gt;&#xA;स कर्णमाकर्णविकृष्टसृष्टैः शरैः शरीरान्तकरैर्ज्वलद्भिः ।&#x9;031c&lt;br&gt;&#xA;मर्मस्वविध्यत्स चचाल दुःखाद्धैर्यात्तु तस्थावतिमात्रधैर्यः ॥&#x9;031e&lt;br&gt;&#xA;प्रादुश्चकाराथ शरान्महात्मा देहं विचिन्वन्निव सूतजस्य ।&#x9;032a&lt;br&gt;&#xA;शरास्तु ते काञ्चनचित्रपुङ्खाः सम्पेतुरुर्व्यां शतशो महान्तः ॥&#x9;032c&lt;br&gt;&#xA;ततः शरौघैः प्रदिशो दिशश्च रविप्रभाः कर्णरथश्च राजन् ।&#x9;033a&lt;br&gt;&#xA;अदृश्य आसीत्कुपिते धनञ्जये तुषारनीहारवृतो गिरिर्यथा ॥&#x9;033c&lt;br&gt;&#xA;सचक्ररक्षा अपि पृष्ठगोपाः कर्णस्य ये चापि पुरःसराश्च ।&#x9;034a&lt;br&gt;&#xA;भीता द्रवन्ति स्म निहन्यमाना महेषुभिः पार्थकरप्रणुन्नैः ॥&#x9;034c&lt;br&gt;&#xA;ततोऽर्जुनो वै भरतप्रवीरो महानुभावः समरे निहन्ता ।&#x9;035a&lt;br&gt;&#xA;सुयोधनेनानुमतान्विनिघ्नन्समुच्छ्रितान्सरथान्सारभूतान् ॥&#x9;035c&lt;br&gt;&#xA;गाण्डीवधन्वा द्विगुणं सहस्रं कुरुप्रवीरानृषभः कुरूणाम् ।&#x9;036a&lt;br&gt;&#xA;क्षणेन सर्वान्सरथान्ससूतान्निनाय राजन्क्षयमेकवीरः ॥&#x9;036c&lt;br&gt;&#xA;अथो पलायन्त विहाय कर्णं तवात्मजा ये कुरवश्च शिष्टाः ।&#x9;037a&lt;br&gt;&#xA;एतानवाकीर्य शरक्षतांश्च विलप्यमानांस्तनयान्विमृद्नन् ॥&#x9;037c&lt;br&gt;&#xA;सर्वे प्रणेशुः कुरवो विभग्नाः पार्थेषुभिः सम्परितप्यमानाः ।&#x9;038a&lt;br&gt;&#xA;सुयोधनेनाथ पुनर्वरिष्ठाः प्रचोदिताः कर्णरथानुयाने ॥&#x9;038c&lt;br&gt;&#xA;भोः क्षत्रियाः शूरतमास्तु सर्वे क्षत्रे च धर्मे निरताः स्थ यूयम् ।&#x9;039a&lt;br&gt;&#xA;न युक्तरूपं भवतां समीपात्पलायनं कर्णमतिप्रहाय ॥&#x9;039c&lt;br&gt;&#xA;तवात्मजेनापि तथोच्यमाना नैवावतिष्ठन्त भयाद्विवर्णाः ।&#x9;040a&lt;br&gt;&#xA;क्षणेन नष्टाः प्रदिशो दिशश्च सर्वे ततः प्रेक्ष्य दिशो विशून्याः ॥&#x9;040c&lt;br&gt;&#xA;भयावदीर्णः कुरुभिर्विहीनः पार्थेषुभिः सम्परितप्यमानः ।&#x9;041a&lt;br&gt;&#xA;न विव्यधे भारत तत्र कर्णः प्रतीपमेवार्जुनमभ्यधावत् ॥ ॥&#x9;041c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/097/</guid>
      <description>&lt;p&gt;अध्यायः 097&lt;/p&gt;&#xA;&lt;p&gt;रणे हीयमानेन कर्णेनार्जुनस्य शिरो लक्षीकृत्य नागास्त्रप्रयोगः ॥ 1 ॥ कृष्णेन पार्थरथे पादनिपीडनेन धरण्यां किञ्चिन्निमज्जिते तदस्त्रेण शिरोवर्जं पार्थकिरीटमात्रापहारः ॥ 2 ॥ कर्णस्य रथचक्रे विप्रशापात् धरण्यां निमग्ने तदुद्दिधीर्षया तेन पार्थम्प्रति मुहूर्तमयुद्धप्रार्थनम् ॥ 3 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;ततोऽपयाताः शरपातमात्रमवस्थिता वै कुरवो नरेन्द्र ।&#x9;001a&lt;br&gt;&#xA;विद्युत्प्रकाशं ददृशुः समन्ताद्धनञ्जयास्त्रं समुदीर्यमाणम् ॥&#x9;001c&lt;br&gt;&#xA;ततोऽग्रसत्सूतपुत्रोऽर्जुनस्य वियद्गतं घोरतरं शरैस्तत् ।&#x9;002a&lt;br&gt;&#xA;क्रुद्धेन पार्थेन शरं विसृष्टं वधाय कर्णस्य महाविमर्दे ॥&#x9;002c&lt;br&gt;&#xA;[उदीर्यमाणं स्म कुरून्दहन्तं सुवर्णपुङ्खैर्विशिखैर्ममर्द ।&#x9;003a&lt;br&gt;&#xA;कर्णस्त्वमोघेष्वसनं दृढज्यं विस्फारयित्वा विसृजञ्छरोघान् ॥]&#x9;003c&lt;br&gt;&#xA;रामादुपात्तेन महामहिम्ना ह्याथर्वणेनारिविनाशनेन ।&#x9;004a&lt;br&gt;&#xA;तदर्जुनास्त्रं व्यधमद्दहन्तं पार्थं च बाणैर्निशितैरविध्यत् ॥&#x9;004c&lt;br&gt;&#xA;ततो विमर्दः सुमहान्बभूव तत्रार्जुनस्याधिरथेश्च राजन् ।&#x9;005a&lt;br&gt;&#xA;अन्योन्यमासादयतोः पृषत्कैर्विषाणघातैर्द्विपयोरिवाजौ ॥&#x9;005c&lt;br&gt;&#xA;ततोऽस्त्रसङ्घातसमावृतं तदा बभूव राजंस्तुमुलं रणाजिरम् ।&#x9;006a&lt;br&gt;&#xA;यत्कर्णपार्थौ शरवृष्टिसङ्घैर्निरन्तरं चक्रतुरम्बरं तदा ॥&#x9;006c&lt;br&gt;&#xA;[ततो जालं बाणमयं महान्तं सर्वेऽद्राक्षुः कुरवः सोमकाश्च ।&#x9;007a&lt;br&gt;&#xA;नान्यं च भूतं ददृशुस्तदा ते बाणान्धकारे तुमुलेऽथ किञ्चित् ॥&#x9;007c&lt;br&gt;&#xA;तौ सन्दधानावनिशं च राजन्समस्यन्तौ चापि शराननेकान् ।&#x9;008a&lt;br&gt;&#xA;सन्दर्शयेतां युधि मार्गान्विचित्रान्धनुर्धरौ तौ विविधैः कृतास्त्रैः ॥&#x9;008c&lt;br&gt;&#xA;तयोरेवं युध्यतोराजिमध्ये सूतात्मजोऽभूदधिकः कदाचित् ।&#x9;009a&lt;br&gt;&#xA;पार्थः कदाचित्त्वधिकः किरीटी वीर्यास्त्रमायाबलपौरुषेण ॥&#x9;009c&lt;br&gt;&#xA;दृष्ट्वा तयोस्तं युधि सम्प्रहारं परस्परस्यान्तरमीक्षमाणयोः ।&#x9;010a&lt;br&gt;&#xA;घोरं तयोर्दुर्विषहं रणेऽन्यैर्योधाः सर्वे विस्मयमभ्यगच्छन् ॥&#x9;010c&lt;br&gt;&#xA;ततो भूतान्यन्तरिक्षस्थितानि तौ कर्णपार्थौ प्रशशंसुर्नरेन्द्र ।&#x9;011a&lt;br&gt;&#xA;भोः कर्ण साध्वर्जुन साधु चेति वियत्सु वाणी श्रूयते सर्वतोपि ॥&#x9;011c&lt;br&gt;&#xA;तस्मिन्विमर्दे रथवाजिनागैस्तदाऽभिघातैर्दलिते हि भूतले ।&#x9;012a&lt;br&gt;&#xA;ततस्तु पातालतले शयानो नागोऽश्वसेनः कृतवैरोऽर्जुनेन ॥&#x9;012c&lt;br&gt;&#xA;राजंस्तदा खाण्डवदाहमुक्तो विवेश कोपाद्वसुधातले यः ।&#x9;013a&lt;br&gt;&#xA;अथोत्पपातोर्ध्वगतिर्जवेन सन्दृश्य कर्णार्जुनयोर्विमर्दम् ॥&#x9;013c&lt;br&gt;&#xA;अयं हि कालोस्य दुरात्मनो वै पार्थस्य वैरप्रतियातनाय ।&#x9;014a&lt;br&gt;&#xA;सञ्चिन्त्य तूर्णं प्रविवेश चैव कर्णस्य राजन्शररूपधारी ॥&#x9;014c&lt;br&gt;&#xA;ततोस्त्रसङ्घातसमाकुलं तदा बभूव जन्यं विततांशुजालम् ।&#x9;015a&lt;br&gt;&#xA;तत्कर्णपार्थो शरसङ्घवृष्टिभिर्निरन्तरं चक्रतुरम्बरं तदा ॥&#x9;015c&lt;br&gt;&#xA;तद्बाणजालैकमयं महान्तं सर्वेऽत्रसन्कुरवः सोमकाश्च ।&#x9;016a&lt;br&gt;&#xA;नान्यत्किञ्चिद्ददृशुः सम्पतद्वै बाणान्धकारे तुमुलेऽतिमात्रम् ॥&#x9;016c&lt;br&gt;&#xA;ततस्तौ पुरुषव्याघ्रौ सर्वलोकधनुर्धरौ ।&#x9;017a&lt;br&gt;&#xA;त्यक्तप्राणौ रणे वीरौ युद्धश्रममुपागतौ ॥&#x9;017c&lt;br&gt;&#xA;समुत्क्षेपैर्वीक्षमाणौ सिक्तौ चन्दनवारिणा ।&#x9;018a&lt;br&gt;&#xA;सवालव्यजनैर्दिव्यैर्दिविस्थैरप्सरोगणैः ।&#x9;018c&lt;br&gt;&#xA;शक्रसूर्यकराब्जाभ्यां प्रमार्जितमुखावुभौ ॥&#x9;018e&lt;br&gt;&#xA;कर्णोऽथ पार्थं न विशेषयद्यदा भृशं च पार्थेन शराभितप्तः ।&#x9;019a&lt;br&gt;&#xA;ततस्तु वीरः शरविक्षताङ्गो दध्रे मनो ह्येकशयस्य तस्य ॥]&#x9;019c&lt;br&gt;&#xA;ततो रिपुघ्नं समधत्त कर्णः सुसञ्चितं सर्पमुखं ज्वलन्तम् ।&#x9;020a&lt;br&gt;&#xA;रौद्रं शरं सन्नतमुग्रधौतं पार्थार्थमित्येव चिराभिगुप्तम् ॥&#x9;020c&lt;br&gt;&#xA;सदार्चितं चन्दनचूर्णशायितं सुवर्णतूणीरशयं महार्चिषम् ।&#x9;021a&lt;br&gt;&#xA;आकर्णपूर्णं विचकर्ष कर्णो विमोक्तुकामः शरमुग्रवेगम् ॥&#x9;021c&lt;br&gt;&#xA;प्रदीप्तमैरावतवंशसम्भवं शिरो जिहीर्षुर्युधि सव्यसाचिनः ।&#x9;022a&lt;br&gt;&#xA;ततः प्रजज्वाल दिशो नभश्च उल्काश्च घोराः शतशः प्रपेतुः ॥&#x9;022c&lt;br&gt;&#xA;तस्मिंस्तु नागे धनुषि प्रयुक्ते हाहाकृता लोकपालाः सशक्राः ॥&#x9;023ac&lt;br&gt;&#xA;स सूतपुत्रस्तमपाङ्गदेशे अवाङ्मुखं सन्धयति स्म रोषात् ।&#x9;024a&lt;br&gt;&#xA;न तं स्म जानाति महानुभाव मपाङ्गदेशेऽभिनिविष्टमाजौ ॥&#x9;024c&lt;br&gt;&#xA;[न चापि तं बुबुधे सूतपुत्रो बाणे प्रविष्टं योगबलेन नागम् ।&#x9;025a&lt;br&gt;&#xA;दशशतनयनोऽहिं दृश्य बाणे प्रविष्टं निहत इति सुतो मे स्रस्तगात्रो बभूव ।&#x9;025c&lt;br&gt;&#xA;जलजकुसुमयोनिः श्रेष्ठभावो जितात्मा त्रिदशपतिमवोचन्मा व्यथिष्ठा जये श्रीः ॥]&#x9;025e&lt;br&gt;&#xA;ततोऽब्रवीन्मद्रराजो महात्मा दृष्ट्वा कर्णं प्रहितेषुं तमुग्रम् ।&#x9;026a&lt;br&gt;&#xA;ग्रीवायतः कर्ण न संहितोऽयं समीक्ष्य सन्धत्स्व शरं परघ्नम् ॥&#x9;026c&lt;br&gt;&#xA;अथाब्रवीत्क्रोधसंरक्तनेत्रो मद्राधिपं सूतपुत्रो मनस्वी ।&#x9;027a&lt;br&gt;&#xA;न सन्धत्ते द्विः शरं शल्य कर्णो न मादृशा जिह्मयुद्धा भवन्ति ॥&#x9;027c&lt;br&gt;&#xA;इतीदमुक्त्वा विससर्ज तं शरं प्रयत्नतो वर्षगणाभिपूजितम् ।&#x9;028a&lt;br&gt;&#xA;हतोसि रे फल्गुन इत्यधिक्षिपन्नुवाच चोच्चैर्निरमूर्जितां वृषः ॥&#x9;028c&lt;br&gt;&#xA;स सायकः कर्णभुजप्रसृष्टोहुताशनार्कप्रतिमः सुघोरः ।&#x9;029a&lt;br&gt;&#xA;गुणच्युतः कर्णधनुःप्रमुक्तो वियद्गतः प्राज्वलदन्तरिक्षे ॥&#x9;029c&lt;br&gt;&#xA;तमापतन्तं ज्वलितं निरीक्ष्य वियद्गतं वृष्णिकुलप्रवीरः ।&#x9;030a&lt;br&gt;&#xA;रथस्य चक्रं सहसा निपीड्य पञ्चाङ्गुलं मज्जयति स्म वीरः ॥&#x9;030c&lt;br&gt;&#xA;ततोऽन्तरिक्षे सुमहान्निनादः सम्पूजनार्थं मधुसूदनस्य ।&#x9;031a&lt;br&gt;&#xA;[दिव्याश्च वाचः सहसा बभूवुर्दिव्यानि पुष्पाण्यथ सिंहनादाः ।&#x9;031c&lt;br&gt;&#xA;तस्मिंस्तथा वै धरणीं निमग्ने रथे प्रयत्नान्मधुसूदनस्य ॥]&#x9;031e&lt;br&gt;&#xA;ततः किरीटं बहुरत्नचित्रं जघान नागोऽर्जुनमूर्धतो बलात् ।&#x9;032a&lt;br&gt;&#xA;गिरेः सुजाताङ्कुरपुष्पितद्रुमं महेन्द्रवज्रं शिखरं यथोत्तमम् ॥&#x9;032c&lt;br&gt;&#xA;ततः किरीटं तपनीयचित्रं पार्थोत्तमाङ्गादहरत्तरस्वी ।&#x9;033a&lt;br&gt;&#xA;तद्धेमजालावनतं सुघोरं सम्प्रज्वलत्तन्निपपात भूमौ ॥&#x9;033c&lt;br&gt;&#xA;ततोऽर्जुनस्योत्तमगात्रभूषणं सुवर्णमुक्तामणिवज्रचित्रितम् ।&#x9;034a&lt;br&gt;&#xA;धरावियद्द्योसलिलेषु विश्रुतं बलं निसर्गोत्तममन्युधिः सदा ॥&#x9;034c&lt;br&gt;&#xA;शरेण मूर्ध्नि प्रजहार सूतजो दिवाकरेन्दुज्वलनग्रहत्विषम् ।&#x9;035a&lt;br&gt;&#xA;सुवर्णमुक्तामणिवज्रभूषणं पुरन्दरार्थं तपसा प्रयत्नतः ॥&#x9;035c&lt;br&gt;&#xA;स्वयं कृतं यद्विधिना स्वयम्भुवा महार्हरूपं द्विषतां भयङ्करम् ।&#x9;036a&lt;br&gt;&#xA;निजघ्नते देवरिपून्सुरेश्वरः स्वयं ददौ यद्धि मुदाऽर्जुनाय ॥&#x9;036c&lt;br&gt;&#xA;हरिप्रचेतोहरिवित्तगोप्तृभिः पिनाकपाशाशनिदण्डधारिभिः ।&#x9;037a&lt;br&gt;&#xA;सुरोत्तमैरप्यविषह्यमर्दितुं प्रसह्य नागेन जहार तद्वृषा ॥&#x9;037c&lt;br&gt;&#xA;तदुत्तमेषून्मथितं विषाहिना प्रदीप्तमर्चिष्मदतीव सुन्दरम् ।&#x9;038a&lt;br&gt;&#xA;पपात पार्थस्य किरीटमुत्तमं दिवाकरोस्तादिव पर्वताज्ज्वलन् ॥&#x9;038c&lt;br&gt;&#xA;महीवियद्द्योसलिलानि वायुना प्रसह्य रुग्णानि विघूर्णितानि वा ।&#x9;039a&lt;br&gt;&#xA;इतीव शब्दं भुवनेषु तत्तथा जना व्यवस्यन्ति दिशश्च विह्वलाः ॥&#x9;039c&lt;br&gt;&#xA;विना किरीटं* शुशुभे स पार्थः श्यामो युवा शैल इव त्रिशृङ्गैः ॥&#x9;040ac&lt;br&gt;&#xA;ततः समुद्ग्रथ्य सितेन वाससा स्वमूर्धजानव्यथितस्तदाऽर्जुनः ।&#x9;041a&lt;br&gt;&#xA;बभौ सुसम्पूर्णमरीचिनेन्दुना शिरोगतेनोदयपर्वतो यथा ॥&#x9;041c&lt;br&gt;&#xA;स चापि राधेयभुजप्रमुक्तो हुताशनार्कप्रतिमद्युतिर्महान् ।&#x9;042a&lt;br&gt;&#xA;महोरगः कृतवैरोऽर्जुनेन किरीटमाहृत्य समुत्पपात ॥&#x9;042c&lt;br&gt;&#xA;तमुत्पतन्तं द्विपदां वरिष्ठो दृष्ट्वा वचः पार्थमुवाच कृष्णः ।&#x9;043a&lt;br&gt;&#xA;महोरगं पाण्डव पश्यपश्य प्रयोजितं त्वन्निधनार्थमुग्रम् ॥&#x9;043c&lt;br&gt;&#xA;स एवमुक्तो मधुसूदनेन गाण्डीवधन्वा हरिमुग्रवाचा ।&#x9;044a&lt;br&gt;&#xA;उवाच को न्वेष ममाद्य नागः क्षयाय नागाद्गरुडस्य वक्रम् ॥&#x9;044c&lt;br&gt;&#xA;कृष्ण उवाच ।&#x9;045&lt;br&gt;&#xA;योऽसौ त्वया खाण्डवे चित्रभानुं सन्तर्पयाणेन धनुर्धरेण ।&#x9;045a&lt;br&gt;&#xA;वियद्गतो जननीगुप्तदेहो मत्वैकरूपं निहताऽस्य माता ॥&#x9;045c&lt;br&gt;&#xA;स एष तद्वैरमनुस्मरन्वै त्वां प्रार्थयत्यात्मवधाय नूनम् ।&#x9;046a&lt;br&gt;&#xA;नभश्चुतां प्रज्वलितामिवोल्कां पश्यैनमायान्तममित्रसाह ॥&#x9;046c&lt;br&gt;&#xA;सञ्जय उवाच ।&#x9;047&lt;br&gt;&#xA;ततः स जिष्णुः परिवृत्य रोषाच्चिच्छेद षड्भिर्निशितैः सुधारैः ।&#x9;047a&lt;br&gt;&#xA;नागं वियत्तिर्यगिवोत्पततं स च्छिन्नगात्रो निपपात भूमौ ॥&#x9;047c&lt;br&gt;&#xA;[गते च तस्मिन्भुजगे किरीटिना स्वयं विभुः पार्थिव भूतलादथ ।&#x9;048a&lt;br&gt;&#xA;समुज्जहाराशु पुनः पतन्तं रथं भुजाभ्यां पुरुषोत्तमस्ततः ॥]&#x9;048c&lt;br&gt;&#xA;तस्मिन्मुहूर्ते दशभिः पृषत्कैः शिलाशितैर्बर्हिणबर्हवाजितैः ।&#x9;049a&lt;br&gt;&#xA;विव्याध कर्णः पुरुषप्रवीरो धनञ्जयं तिर्यगवेक्षमाणः ॥&#x9;049c&lt;br&gt;&#xA;ततोऽर्जुनो द्वादशभिः सुमुक्तैर्वराहकर्णैर्जिशितैः समर्प्य ।&#x9;050a&lt;br&gt;&#xA;नाराचमाशीविषतुल्यवेगमाकर्णपूर्णायतमुत्ससर्ज ॥&#x9;050c&lt;br&gt;&#xA;स चित्रवर्मेषुवरो विदार्य प्राणान्निरस्यन्निव साधुमुक्तः ।&#x9;051a&lt;br&gt;&#xA;कर्णस्य पीत्वा रुधिरं विवेश वसुन्धरां शोणितदिग्धवाजः ॥&#x9;051c&lt;br&gt;&#xA;ततो वृषो बाणनिपातकोपितो महोरगो दण्डविघट्टितो यथा ।&#x9;052a&lt;br&gt;&#xA;तदाऽऽशुकारी व्यसृजच्छरोत्तमान्महाविषः सर्प इवोत्तमं विषम् ॥&#x9;052c&lt;br&gt;&#xA;जनार्दनं द्वादशभिः पराभिनन्नवैर्नवत्या च शरैस्तथाऽर्जुनम् ।&#x9;053a&lt;br&gt;&#xA;शरेण घोरेण पुनश्च पाण्डवं विदार्य कर्णो व्यनदज्जहास च ॥&#x9;053c&lt;br&gt;&#xA;तमस्य हर्षं ममृषे न पाण्डवो बिभेद मर्माणि ततोऽस्य मर्मवित् ।&#x9;054a&lt;br&gt;&#xA;परःशतैः पत्रिभिरिन्द्रविक्रमस्तथा यथेन्द्रो बलमोजसा रणे ॥&#x9;054c&lt;br&gt;&#xA;ततः शराणां नवतिं तदाऽर्जुनः ससर्ज कर्णेऽन्तकदण्डसन्निभाम् ।&#x9;055a&lt;br&gt;&#xA;तैः पत्रिभिर्विद्धतनुः स विव्यथे तथा यथा वज्रविदारितोऽचलः ॥&#x9;055c&lt;br&gt;&#xA;मणिप्रवेकोत्तमवज्रहाटकैरलङ्कृतं चास्य वराङ्गभूषणम् ।&#x9;056a&lt;br&gt;&#xA;प्रविद्धमुर्व्यां निपपात पत्रिभिर्धनञ्जयेनोत्तमकुण्डलेपि च ॥&#x9;056c&lt;br&gt;&#xA;महाधनं शिल्पिवरैः प्रयत्नतः कृतं यदस्योत्तमवर्म भास्वरम् ।&#x9;057a&lt;br&gt;&#xA;सुदीर्घकालेन ततोऽस्य पाण्डवः क्षणेन बाणैर्बहुधा व्यशातयत् ॥&#x9;057c&lt;br&gt;&#xA;&#39;तस्येषुभिः खण्डितकुण्डलोऽन्तः परिक्षतश्चाभ्यधिकं तदानीम् ।&#x9;058a&lt;br&gt;&#xA;स लोहिताङ्गश्रवणश्चकाशे सलोहिताङ्गश्रवणो यथा दिवि&#39; ॥&#x9;058c&lt;br&gt;&#xA;स तं विवर्माणमथोत्तमेषुभिः शितैश्चतुर्भिः कुपितः पराभिनत् ।&#x9;059a&lt;br&gt;&#xA;स विव्यथेऽत्यर्थमरिप्रताडितो यथाऽऽतुरः पित्तकफानिलज्वरैः ॥&#x9;059c&lt;br&gt;&#xA;महाधनुर्मण्डलनिःसृतैः शितैः क्रियाप्रयत्नप्रहितैर्बलेन च ।&#x9;060a&lt;br&gt;&#xA;ततक्ष कर्णं बहुभिः शरोत्तमैर्बिभेद मर्मस्वपि चार्जुनस्त्वरन् ॥&#x9;060c&lt;br&gt;&#xA;दृढाहतः पत्रिभिरुग्रवेगैः पार्थेन कर्णो विविधैः शिताग्रैः ।&#x9;061a&lt;br&gt;&#xA;बभौ गिरिर्गैरिकधातुरक्तः क्षरन्प्रपातैरिव रक्तमम्भः ॥&#x9;061c&lt;br&gt;&#xA;[ततोऽर्जुनः कर्णमवक्रगैर्नवैः सुवर्णपुङ्खैः सुदृढैरयस्मयैः ।&#x9;062a&lt;br&gt;&#xA;यमाग्निदण्डप्रतिमैः स्तनान्तरे पराभिनत्क्रौञ्चमिवाद्रिमग्निजः ॥&#x9;062c&lt;br&gt;&#xA;ततः शरावापमपास्य सूतजो धनुश्च तच्छक्रशरासनोपमम् ।&#x9;063a&lt;br&gt;&#xA;ततो रथस्थः स मुमोह च स्खलन्प्रशीर्णमुष्टिः सुभृशाहतः प्रभो ॥&#x9;063c&lt;br&gt;&#xA;न चार्जुनस्तं व्यसने तदेषिवान्निहन्तुमार्यः पुरुषव्रते स्थितः ।&#x9;064a&lt;br&gt;&#xA;ततस्तमिन्द्रावरजः सुसम्भ्रमादुवाच किं पाण्डव हे प्रमाद्यसे ॥&#x9;064c&lt;br&gt;&#xA;नैवाहितानां सततं विपश्चितः क्षणं प्रतीक्षन्त्यपि दुर्बलीयसाम् ।&#x9;065a&lt;br&gt;&#xA;विशेषतोऽरीन्व्यसनेषु पण्डितो निहत्य धर्मं च यशश्च विन्दते ॥&#x9;065c&lt;br&gt;&#xA;तदेकवीरं तव चाहितं सदा त्वरस्व कर्णं सहसाऽभिमर्दितुम् ।&#x9;066a&lt;br&gt;&#xA;पुरा समर्थः समुपैति सूतजो भिन्धि त्वमेनं नमुचिं यथा हरिः ॥&#x9;066c&lt;br&gt;&#xA;ततस्तदेवेत्यभिपूज्य सत्वरं जनार्दनं कर्णमविध्यदर्जुनः ।&#x9;067a&lt;br&gt;&#xA;शरोत्तमैः सर्वकुरूत्तमस्त्वरंस्तथा यथा शम्बरहा पुरा बलिम् ॥]&#x9;067c&lt;br&gt;&#xA;साश्वं तु कर्णं सरथं किरीटि समाचिनोद्भारत वत्सदन्तैः ।&#x9;068a&lt;br&gt;&#xA;प्रच्छादयामास दिशश्च बाणैः सर्वप्रयत्नात्तपनीयपुङ्खैः ॥&#x9;068c&lt;br&gt;&#xA;सवत्सदन्तैः पृथुपीनवक्षाः समाचितः सोऽधिरथिर्विभाति ।&#x9;069a&lt;br&gt;&#xA;सुपुष्पिताशोकपलाशशाल्मलिर्यथाऽचलश्चन्दनकाननायुतः ॥&#x9;069c&lt;br&gt;&#xA;शरैः शरीरे बहुभिः समर्पितैर्विभाति कर्णः समरे विशाम्पते ।&#x9;070a&lt;br&gt;&#xA;महीरुहैराचितसानुकन्दरो यथा गिरीन्द्रः स्फुटकर्णिकारवान् ॥&#x9;070c&lt;br&gt;&#xA;स बाणसङ्घान्बहुधा व्यवासृजन्विभाति कर्णः शरजालरश्मिवान् ।&#x9;071a&lt;br&gt;&#xA;स लोहितो रक्तगभस्तिमण्डलो दिवाकरोऽस्ताभिमुखो यथा तथा ॥&#x9;071c&lt;br&gt;&#xA;बाह्वन्तरादाधिरथेर्विमुक्तान्बाणान्महाहीनिव दीप्यमानान् ।&#x9;072a&lt;br&gt;&#xA;व्यध्वंसयन्नर्जुनबाहुमुक्ताः शराः समासाद्य दिशः शिताग्राः ॥&#x9;072c&lt;br&gt;&#xA;[ततः स कर्णः समवाप्य धैर्यं बाणान्विमुञ्चन्कुपिताहिकल्पान् ।&#x9;073a&lt;br&gt;&#xA;विव्याध पार्थं दशभिः पृषत्कैः कृष्णं च षड्भिः कुपिताहिकल्पैः ॥&#x9;073c&lt;br&gt;&#xA;ततः किरीटि भृशमुग्रनिःस्वनं महाशरं सर्पविषानलोपमम् ।&#x9;074a&lt;br&gt;&#xA;अयस्मयं रौद्रमहास्त्रसम्भृतं महाहवे क्षेप्तुमना महामतिः ॥]&#x9;074c&lt;br&gt;&#xA;कालो ह्यदृश्यो नृप विप्रशापान्निदर्शयन्कर्णवधं ब्रुवाणः ।&#x9;075a&lt;br&gt;&#xA;भूमिस्तु चक्रं ग्रसतीत्यवोचत्कर्णस्य तस्मिन्वधकाल आगते ॥&#x9;075c&lt;br&gt;&#xA;न चास्य घोरं प्रतिभाति चास्त्रं यद्भार्गवोऽस्मै प्रददौ महात्मा ।&#x9;076a&lt;br&gt;&#xA;चक्रं च वामं ग्रसते भूमिरस्य प्राप्ते तस्मिन्वधकाले नृवीर ॥&#x9;076c&lt;br&gt;&#xA;ततो रथो घूर्णितवान्नरेन्द्र शापात्तदा ब्राह्मणसत्तमस्य ।&#x9;077a&lt;br&gt;&#xA;प्राप्तं वधं शंसति चाप्यथास्त्रं प्रणश्यमानं द्विजमुख्यशापात् ॥&#x9;077c&lt;br&gt;&#xA;[ततश्चक्रमपतत्तस्य भूमौ स विह्वलः समरे सूतपुत्रः ।&#x9;078a&lt;br&gt;&#xA;सवेदिकश्चैत्य इवातिमात्रः सुपुष्पितो भूमितले निमग्नः] ॥&#x9;078c&lt;br&gt;&#xA;मग्ने रथे ब्राह्मणशापमूढो ह्यस्त्रं च तं मोघमिषु च सर्पम् ।&#x9;079a&lt;br&gt;&#xA;अमृष्यमाणो व्यसनानि तानि हस्तौ विधुन्वन्विजगर्ह धर्मम् ॥&#x9;079c&lt;br&gt;&#xA;धर्मप्रधानं किल पाति धर्म इत्यब्रुवन्धर्मविदः सदैव ।&#x9;080a&lt;br&gt;&#xA;वयं च धर्मे प्रयताम नित्यं चर्तुं यथाशक्ति यथाश्रुतं च ।&#x9;080c&lt;br&gt;&#xA;स चापि निघ्नाति न पाति भक्तान्मन्ये न नित्यं परिपाति धर्मः ॥&#x9;080e&lt;br&gt;&#xA;एवं ब्रुवन्प्रस्खलिताश्वसूतो विचाल्यमानोऽर्जुनबाणपातैः ।&#x9;081a&lt;br&gt;&#xA;मर्माभिघाताच्छिथिलः क्रियासु पुनः पुनर्धर्ममसौ जगर्ह ॥&#x9;081c&lt;br&gt;&#xA;ततः शरैर्भीमतरैरविध्यत्त्रिभिराहवे ।&#x9;082a&lt;br&gt;&#xA;हस्ते कृष्णं तथा पार्थमभ्यविध्यच्च सप्तभिः ॥&#x9;082c&lt;br&gt;&#xA;ततोऽर्जुनः सप्तदश तिग्मवेगानजिह्मगान् ।&#x9;083a&lt;br&gt;&#xA;इन्द्राशनिसमान्घोरानसृजत्पावकोपमान् ॥&#x9;083c&lt;br&gt;&#xA;निर्भिद्य ते भीमवेगा ह्यपतन्पृथिवीतले ।&#x9;084a&lt;br&gt;&#xA;कम्पितात्मा ततः कर्णः शक्त्या चेष्टामदर्शयत् ॥&#x9;084c&lt;br&gt;&#xA;बलेनाथ स संस्तभ्य ब्रह्मास्त्रं समुदैरयत् ।&#x9;085a&lt;br&gt;&#xA;ऐन्द्रं ततोऽर्जुनश्चापि तं दृष्ट्वाऽभ्युपमन्त्रयत् ॥&#x9;085c&lt;br&gt;&#xA;गाण्डीवं ज्यां च बाणांश्च सोऽनुमन्त्र्य परन्तपः ।&#x9;086a&lt;br&gt;&#xA;व्यसृजच्छरवर्षाणि वर्षाणीव पुरन्दरः ॥&#x9;086c&lt;br&gt;&#xA;ततस्तेजोमया बाणा रथात्पार्थस्य निःसृताः ।&#x9;087a&lt;br&gt;&#xA;प्रादुरासन्महावीर्याः कर्णस्य रथमन्तिकात् ।&#x9;087c&lt;br&gt;&#xA;स कर्णोऽग्रसदस्यास्त्रं कुर्वन्मोक्षं महारथः ॥&#x9;087e&lt;br&gt;&#xA;ततोऽब्रवीद्वृष्णिवीरस्तस्मिन्नस्त्रे विनाशिते ।&#x9;088a&lt;br&gt;&#xA;विसृजास्त्रं परं पार्थ राधेयो ग्रसते शरान् ॥&#x9;088c&lt;br&gt;&#xA;ततो ब्रह्मास्त्रमत्युग्रं सम्मन्त्र्य समयोजयत् ।&#x9;089a&lt;br&gt;&#xA;छादयित्वा ततो बाणैः कर्णं प्रत्यस्यदर्जुनः ॥&#x9;089c&lt;br&gt;&#xA;ततः कर्णः शितैर्बाणैर्ज्यां चिच्छेद सुतेजनैः ।&#x9;090a&lt;br&gt;&#xA;[द्वितीयां च तृतीयां च चतुर्थी पञ्चमीं तथा ॥&#x9;090c&lt;br&gt;&#xA;षष्ठीमथास्य चिच्छेद सप्तमीं च तथाऽष्टमीम् ।&#x9;091a&lt;br&gt;&#xA;नवमीं दशमीं चास्य तथा चैकादशीं वृषः ।&#x9;091c&lt;br&gt;&#xA;ज्याशतं शतसन्धानः स कर्णो नावबुध्यते ॥]&#x9;091e&lt;br&gt;&#xA;ततो ज्यां विनिधायान्यामभिमन्त्र्य च पाण्डवः ।&#x9;092a&lt;br&gt;&#xA;शरैरवाकिरत्कर्णं दीप्यमानैरिवाहिभिः ॥&#x9;092c&lt;br&gt;&#xA;तस्य ज्याच्छेदनं कर्णो ज्यावधानं च संयुगे ।&#x9;093a&lt;br&gt;&#xA;नान्वबुध्यत शीघ्रत्वात्तदद्भुतमिवाभवत् ॥&#x9;093c&lt;br&gt;&#xA;अस्त्रैरस्त्राणि संवार्य प्रनिघ्नन्सव्यसाचिनः ।&#x9;094a&lt;br&gt;&#xA;चक्रे चाप्यधिकं पार्थात्स्ववीर्यमतिदर्शयन् ॥&#x9;094c&lt;br&gt;&#xA;ततः कर्णोऽर्जुनं दृष्ट्वा स्वस्यास्त्रेण च पीडितम् ।&#x9;095a&lt;br&gt;&#xA;अभ्यसेत्यब्रवीत्पार्थमातिष्ठास्त्रं व्रजेति च ॥&#x9;095c&lt;br&gt;&#xA;ततोऽग्निसदृशं घोरं शरं सर्पविषोपमम् ।&#x9;096a&lt;br&gt;&#xA;अश्मसारमयं दिव्यमभिमन्त्र्यं परन्तपः ।&#x9;096c&lt;br&gt;&#xA;रौद्रमस्त्रं समाधाय क्षेप्तुकामः किरीटिने ॥&#x9;096e&lt;br&gt;&#xA;ततोऽग्रसन्मही चक्रं राधेयस्य तदा नृप ॥&#x9;097ac&lt;br&gt;&#xA;[ततोऽवतीर्य राधेयो रथादाशु समुद्यतः ।&#x9;098a&lt;br&gt;&#xA;चक्रं भुजाभ्यामालम्ब्य समुत्क्षेप्तुमियेष सः ॥&#x9;098c&lt;br&gt;&#xA;सप्तद्वीपा वसुमती सशैलवनकानना ।&#x9;099a&lt;br&gt;&#xA;गीर्णचक्रा समुत्क्षिप्ता कर्णेन चतुरङ्गुलम् ॥&#x9;099c&lt;br&gt;&#xA;ग्रस्तचक्रस्तु राधेयः क्रोधादश्रूण्यवर्तयत् ।&#x9;100a&lt;br&gt;&#xA;अर्जुनं वीक्ष्य संरब्धमिदं वचनमब्रवीत् ॥&#x9;100c&lt;br&gt;&#xA;भोभो पार्थ महेष्वास मुहुर्तं परिपालय ।&#x9;101a&lt;br&gt;&#xA;यावच्चक्रमिदं ग्रस्तमुद्धरामि महीतलात् ॥&#x9;101c&lt;br&gt;&#xA;सव्यं चक्रं महीग्रस्तं दृष्ट्वा दैवादिदं मम ।&#x9;102a&lt;br&gt;&#xA;पार्थ कापुरुषाचीर्णमभिसन्धिं विसर्जय ॥&#x9;102c&lt;br&gt;&#xA;न त्वं कापुरुषाचीर्णं मार्गमास्थातुमर्हसि ।&#x9;103a&lt;br&gt;&#xA;ख्यातस्त्वमसि कौन्तेय विशिष्टो रणकर्मसु ।&#x9;103c&lt;br&gt;&#xA;विशिष्टतरमेव त्वं कर्तुमर्हसि पाण्डव ॥&#x9;103e&lt;br&gt;&#xA;प्रकीर्णकेशे विमुखे ब्राह्मणेऽथ कृताञ्जलौ ।&#x9;104a&lt;br&gt;&#xA;शरणागते न्यस्तशस्त्रेयाचमाने तथाऽर्जुन ॥&#x9;104c&lt;br&gt;&#xA;अबाणे भ्रष्टकवचे भ्रष्टभग्नायुधे तथा ।&#x9;105a&lt;br&gt;&#xA;न विमुञ्चन्ति शस्त्राणि शूराः साधुव्रते स्थिताः ॥&#x9;105c&lt;br&gt;&#xA;त्वं च शूरतमो लोके साधुवृत्तश्च पाण्डव ।&#x9;106a&lt;br&gt;&#xA;अभिज्ञो युद्धधर्माणां तस्मात्क्षम मुहूर्तकम् ॥&#x9;106c&lt;br&gt;&#xA;दिव्यास्त्रविदमेयात्मा कार्तवीर्यसमो युधि ।&#x9;107a&lt;br&gt;&#xA;यावच्चक्रमिदं ग्रस्तमुद्धरामि महाभुज ॥&#x9;107c&lt;br&gt;&#xA;न मां रथस्थो भूमिष्ठं विकलं हन्तुमर्हसि ।&#x9;108a&lt;br&gt;&#xA;न वासुदेवात्त्वत्तो वा पाण्डवेय बिभेम्यहम् ॥&#x9;108c&lt;br&gt;&#xA;त्वं हि क्षत्रियदायादो महालकुलविवर्धनः ।&#x9;109a&lt;br&gt;&#xA;अतस्त्वां प्रबवीम्येष मुहूर्तं क्षम पाण्डव ॥ ॥&#x9;109c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/098/</guid>
      <description>&lt;p&gt;अध्यायः 098&lt;/p&gt;&#xA;&lt;p&gt;पार्थाय धर्मानुवादकं कर्णम्म्प्रति कृष्णेन तत्कृतदुष्कृतानुस्मारणपूर्वकं मर्मोद्धाटनम् ॥ 1 ॥ कर्णेन स्वबाणाहतिनिर्विण्णेऽर्जुने तदन्तरे रथादवरुह्य तच्चक्रोद्धरणोद्यमः ॥ 2 ॥ तदन्तरे कृष्णचोदनया पार्थेन कर्णशिरश्छेदः ॥ 3 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;अथाब्रवीद्वासुदेवो महात्मा राधेय दिष्ट्या स्मरसीह धर्मम् ।&#x9;001a&lt;br&gt;&#xA;&#39;धर्मे हि बद्धा सततं हि पार्थास्तेभ्यस्ततो वृद्धिमसौ ददाति ॥&#x9;001c&lt;br&gt;&#xA;धर्मादपेताः परिपन्थिनस्ते तस्माद्गता वै कुरवो विनाशम्&#39; ।&#x9;002a&lt;br&gt;&#xA;प्रायेण नीचा व्यसनेषु मग्ना निन्दन्ति दैवं न तु दुष्कृतं स्वम् ॥&#x9;002c&lt;br&gt;&#xA;कृष्णां सभां कर्ण यदेकवस्त्रामानीतवांस्त्वं च सुयोधनश्च ।&#x9;003a&lt;br&gt;&#xA;दुःशासनः शकुनिः सौबलश्च धर्मस्तदा ते रुचितो न कस्मात् ॥&#x9;003c&lt;br&gt;&#xA;यदा सभायां राजानमनक्षज्ञं युधिष्ठिरम् ।&#x9;004a&lt;br&gt;&#xA;आनीय जितवन्तो वै क्व ते धर्मस्तदा गतः ॥&#x9;004c&lt;br&gt;&#xA;वनवासे व्यतीते च कर्ण वर्षे त्रयोदशे ।&#x9;005a&lt;br&gt;&#xA;न प्रयच्छसि यद्राज्यं क्व ते धर्मस्तदा गतः ॥&#x9;005c&lt;br&gt;&#xA;यद्भीमसेनं सर्पैश्च विषयुक्तैश्च भोजनैः ।&#x9;006a&lt;br&gt;&#xA;आचरत्त्वन्मते राजा क्व ते धर्मस्तदा गतः ॥&#x9;006c&lt;br&gt;&#xA;यद्वारणावते पार्थान्सुप्ताञ्जतुगृहे तदा ।&#x9;007a&lt;br&gt;&#xA;हन्तुकामास्तदा यूयं क्व ते धर्मस्तदा गतः ॥&#x9;007c&lt;br&gt;&#xA;यदा रजस्वलां कृष्णां दुःशासनवशे स्थिताम् ।&#x9;008a&lt;br&gt;&#xA;सभायां प्राहसः कर्ण क्व ते धर्मस्तदा गतः ॥&#x9;008c&lt;br&gt;&#xA;यदनार्यैः पुरा कृष्णां क्लिश्यमानामनागसम् ।&#x9;009a&lt;br&gt;&#xA;उपप्रेक्षसि राधेय क्व ते धर्मस्तदा गतः ॥&#x9;009c&lt;br&gt;&#xA;विनष्टाः पाण्डवाः कृष्णे शाश्वतं नरकं गताः ।&#x9;010a&lt;br&gt;&#xA;पतिमन्यं वृणीष्वेति वदंस्त्वं गजगामिनीम् ।&#x9;010c&lt;br&gt;&#xA;उपप्रेक्षसि राधेय क्व ते धर्मस्तदा गतः ॥&#x9;010e&lt;br&gt;&#xA;राज्यलुब्धः पुनः कर्ण समाह्वयसि पाण्डवान् ।&#x9;011a&lt;br&gt;&#xA;यदा शकुनिमाश्रित्य क्व ते धर्मस्तदा गतः ॥&#x9;011c&lt;br&gt;&#xA;यदाऽभिमन्युं बहवो युद्धे जघ्नुर्महारथाः ।&#x9;012a&lt;br&gt;&#xA;परिवार्य रणे बालं क्व ते धर्मस्तदा गतः ॥&#x9;012c&lt;br&gt;&#xA;[यद्येष धर्मस्तत्र न विद्यते हि किं सर्वथा तालुविशोषणेन ।&#x9;013a&lt;br&gt;&#xA;अद्येह धर्म्याणि विधत्स्व सूत तथापि जीवन्न विमोक्ष्यसे हि ॥&#x9;013c&lt;br&gt;&#xA;नलो ह्यक्षैर्निर्जितः पुष्करेण पुनर्यशो राज्यमवाप वीर्यात् ।&#x9;014a&lt;br&gt;&#xA;प्राप्तास्तथा पाण्डवा बाहुवीर्यात्सर्वैः समेताः परिवृत्तलोभाः ॥&#x9;014c&lt;br&gt;&#xA;निहत्य शत्रून्समरे प्रवृद्धान्ससोमका राज्यमवाप्नुयुस्ते ।&#x9;015a&lt;br&gt;&#xA;तथा गता धार्तराष्ट्रा विनाशं धर्माभिगुप्तैः सततं नृसिंहैः] ॥&#x9;015c&lt;br&gt;&#xA;सञ्जय उवाच ।&#x9;016&lt;br&gt;&#xA;एवमुक्तस्तदा कर्णो वासुदेवेन भारत ।&#x9;016a&lt;br&gt;&#xA;लज्जयावनतो भूत्वा नोत्तरं किञ्चिदुक्तवान् ॥&#x9;016c&lt;br&gt;&#xA;क्रोधात्प्रस्फुरमाणौष्ठो धनुरुद्यम्य भारत ।&#x9;017a&lt;br&gt;&#xA;योधयामास वै पार्थं महावेगपराक्रमः ॥&#x9;017c&lt;br&gt;&#xA;ततोऽब्रवीद्वासुदेवः फल्गुनं पुरुषर्षभम् ।&#x9;018a&lt;br&gt;&#xA;दिव्यास्त्रेणैव निर्भिद्य पातयस्व महाबल ॥&#x9;018c&lt;br&gt;&#xA;एवमुक्तस्तु देवेन क्रोधमागात्तदाऽर्जुनः ।&#x9;019a&lt;br&gt;&#xA;मन्युमभ्याविशद्धोरं स्मृत्वा तत्तु धनञ्जयः ॥&#x9;019c&lt;br&gt;&#xA;तस्य क्रुद्धस्य सर्वेभ्यः स्रोतोभ्यस्तेजसोऽर्चिषः ।&#x9;020a&lt;br&gt;&#xA;प्रादुरासंस्तदा राजंस्तदद्भुतमिवाभवत् ॥&#x9;020c&lt;br&gt;&#xA;तत्समीक्ष्य ततः कर्णो ब्रह्मास्त्रेण धनञ्जयम् ।&#x9;021a&lt;br&gt;&#xA;अभ्यवर्षत्पुनर्यत्नमकरोद्रथसर्जने ॥&#x9;021c&lt;br&gt;&#xA;ब्रह्मास्त्रेणैव तं पार्थो ववर्ष शरवृष्टिभिः ।&#x9;022a&lt;br&gt;&#xA;तदस्त्रमस्त्रेणावार्य प्रजहार च पाण्डवः ॥&#x9;022c&lt;br&gt;&#xA;ततोऽन्यदस्त्रं कौन्तेयो दयितं जातवेदसः ।&#x9;023a&lt;br&gt;&#xA;मुमोच कर्णमुद्दिश्य तत्प्रजज्वाल तेजसा ॥&#x9;023c&lt;br&gt;&#xA;वारुणेन ततः कर्णः शमयामास पावकम् ।&#x9;024a&lt;br&gt;&#xA;जीमूतैश्च दिशः सर्वाश्चक्रे तिमिरदुर्दिनाः ॥&#x9;024c&lt;br&gt;&#xA;पाण्डवेयस्त्वसम्भ्रान्तो वायव्यास्त्रेण वीर्यवान् ।&#x9;025a&lt;br&gt;&#xA;अपोवाह तदाऽभ्राणि राधेयस्य प्रपश्यतः ॥&#x9;025c&lt;br&gt;&#xA;[ततः शरं महाघोरं ज्वलन्तमिव पावकम् ।&#x9;026a&lt;br&gt;&#xA;आददे पाण्डुपुत्रस्य सूतपुत्रो जिघांसया ॥&#x9;026c&lt;br&gt;&#xA;योज्यमाने ततस्तस्मिन्बाणे धनुषि पूजिते ।&#x9;027a&lt;br&gt;&#xA;चचाल पृथिवी राजन्सशैलवनकानना ॥&#x9;027c&lt;br&gt;&#xA;ववौ सशर्करो वायुर्दिशश्च रजसा वृताः ।&#x9;028a&lt;br&gt;&#xA;हाहाकारश्च सञ्जज्ञे सुराणां दिवि भारत ॥&#x9;028c&lt;br&gt;&#xA;तमिषुं सन्धितं दृष्ट्वा सूतपुत्रेण मारिष ।&#x9;029a&lt;br&gt;&#xA;विषादं परमं जग्मुः पाण्डवा दीनचेतसः ॥&#x9;029c&lt;br&gt;&#xA;स सायकः कर्णभुजप्रमुक्तः शक्राशनिप्रख्यरुचिः शिताग्रः ।&#x9;030a&lt;br&gt;&#xA;मुलान्तरं प्राप्य धनञ्जयस्यविवेश वल्मीकमिवोरमोत्तमः ॥&#x9;030c&lt;br&gt;&#xA;स गाढविद्धः समरे महात्मा विघूर्णमानः श्लथहस्तगाण्डिवः ।&#x9;031a&lt;br&gt;&#xA;चचाल वीभत्सुरमित्रमर्दनः क्षितेः प्रकम्पे च यथाऽचलोत्तमः ॥&#x9;031c&lt;br&gt;&#xA;तदन्तरं प्राप्य वृषो महारथो रथाङ्गमुर्वीगतमुज्जिहीर्षुः ।&#x9;032a&lt;br&gt;&#xA;रथादवप्लुत्य निगृह्य दोर्भ्यां शशाक दैवान्न महाबलोऽपि ॥&#x9;032c&lt;br&gt;&#xA;ततः किरीटी प्रतिलभ्य सञ्ज्ञां जग्राह बाणं यमदण्डकल्पम् ।&#x9;033a&lt;br&gt;&#xA;ततोऽर्जुनः प्राञ्जलिकं महात्मा ततोऽब्रवीद्वासुदेवोऽपि पार्थम् ॥&#x9;033c&lt;br&gt;&#xA;छिन्ध्यस्य मूर्धानमरेः शरेण न यावदारोहति वै रथं वृषः ।&#x9;034a&lt;br&gt;&#xA;तथैव सम्पूज्य स तद्वचः प्रभोस्ततः शरं प्रज्वलितं प्रगृह्य ।&#x9;034c&lt;br&gt;&#xA;जघान कक्षाममलार्कवर्णां महारथे रथचक्रे विमग्ने ॥&#x9;034e&lt;br&gt;&#xA;तं हस्तिकक्षाप्रवरं सुकेतुं सुवर्णमुक्तामणिवज्रजुष्टम् ।&#x9;035a&lt;br&gt;&#xA;कलाप्रकृष्टोत्तमशिल्पियत्नैः कृतं सुरूपं तपनीयचित्रम् ॥&#x9;035c&lt;br&gt;&#xA;जयास्पदं तव सैन्यस्य नित्यममित्रवित्रासनमीड्यरूपम् ।&#x9;036a&lt;br&gt;&#xA;विख्यातमादित्यसुतस्य लोके त्विषा समं पावकभानुचन्द्रैः ॥&#x9;036c&lt;br&gt;&#xA;ततः क्षुरप्रेण सुसंशितेन सुवर्णपुङ्खेन हुताग्निवर्चसा ।&#x9;037a&lt;br&gt;&#xA;श्रिया ज्वलन्तं ध्वजमुन्ममाथमहारथस्याधिरथेः किरीटी ॥&#x9;037c&lt;br&gt;&#xA;यशश्च दर्पश्च तथा प्रियाणि सर्वाणि कार्याणि च तेन केतुना ।&#x9;038a&lt;br&gt;&#xA;साकं कुरूणां हृदयानि चापतन्बभूव हाहेति च निःस्वनो महान् ॥&#x9;038c&lt;br&gt;&#xA;दृष्ट्वा ध्वजं पातितमाशुकारिणा कुरुप्रवीरेण निकृत्तमाहवे ।&#x9;039a&lt;br&gt;&#xA;नाशंसिरे सूतपुत्रस्य सर्वे जयं तदा भारत ये त्वदीयाः ॥&#x9;039c&lt;br&gt;&#xA;अथ त्वरन्कर्णवधाय पार्थो महेद्रवज्रानलदण्डसन्निभम् ।&#x9;040a&lt;br&gt;&#xA;आदत्त चाथाञ्जलिकं निषङ्गात्सहस्ररश्मेरिव रश्मिमुत्तमम् ॥&#x9;040c&lt;br&gt;&#xA;मर्मच्छिदं शोणितमांसदिग्धं वैश्वानरार्कप्रतिमं महार्हम् ।&#x9;041a&lt;br&gt;&#xA;नराश्वनागासुहरं त्र्यरत्निं षड्वाजमञ्जोगतिमुग्रवेगम् ॥&#x9;041c&lt;br&gt;&#xA;सहस्रनेत्राशनितुल्यवीर्यं कालानलं व्यात्तमिवातिघोरम् ।&#x9;042a&lt;br&gt;&#xA;पिनाकनारायणचक्रसन्निभं भयङ्करं प्राणभृतां विनाशनम् ॥&#x9;042c&lt;br&gt;&#xA;जग्राह पार्थः स शरं प्रहृष्टो यो देवसङ्घैरपि दुर्निवार्यः ।&#x9;043a&lt;br&gt;&#xA;सम्पूजितो यः सततं महात्मा देवासुरान्यो विजयेन्महेषुः ॥&#x9;043c&lt;br&gt;&#xA;तं वै प्रमृष्टं प्रसमीक्ष्य युद्धे चचाल सर्वं सचराचरं जगत् ।&#x9;044a&lt;br&gt;&#xA;कृत्स्नं जगत्स्वस्त्यृषयोऽभिचक्रुस्तमुद्यतं प्रेक्ष्य महाहवेषुम् ॥&#x9;044c&lt;br&gt;&#xA;ततस्तु तं वै शरमप्रमेयं गाण्डीवधन्वा धनुषि व्ययोजयत् ।&#x9;045a&lt;br&gt;&#xA;युक्त्वा महास्त्रेण परेण चापं विकृष्य गाण्डीवमुवाच सत्वरम् ॥&#x9;045c&lt;br&gt;&#xA;अयं महास्त्रप्रहितो महाशरः शरीरहृच्चासुहरश्च दुर्हृदः ।&#x9;046a&lt;br&gt;&#xA;तपोऽस्ति तप्तं गुरवश्च तोषिता मया यदीष्टं सुहुतं यदि श्रुतम् ॥&#x9;046c&lt;br&gt;&#xA;अनेन सत्येन निहन्त्वयं शरः सुसंहितः कर्णमरिं ममोर्जितम् ।&#x9;047a&lt;br&gt;&#xA;इत्यूचिवांस्तं प्रमुमोच बाणं धनञ्जयः कर्णवधाय घोरम् ॥&#x9;047c&lt;br&gt;&#xA;कृत्या ह्यथर्वाङ्गिरसी प्रचोदिता यथा तथा त्वं जहि शात्रवं मम ।&#x9;048a&lt;br&gt;&#xA;ब्रुवन्किरीटी तमतिप्रहृष्टोऽसृजद्देवानां जयहेतुं महेषुम् ॥&#x9;048c&lt;br&gt;&#xA;जिघांसुरर्केन्दुसमप्रभावः कर्णं वशी पाण्डवः क्षिप्रकारी ।&#x9;049a&lt;br&gt;&#xA;ततो विमुक्तो बलिना महेषुः प्रज्वालयामास नभो दिशश्च ॥&#x9;049c&lt;br&gt;&#xA;सैन्यान्यनेकानि च विप्रमोह्य गाण्डीवमुक्तेन ततो महात्मा ।&#x9;050a&lt;br&gt;&#xA;तेनार्जुनस्तन्महनीयमस्य शिरोऽहरत्सूतपुत्रस्य राजन् ॥&#x9;050c&lt;br&gt;&#xA;शरोत्तमेनाञ्जलिकेन राजंस्तदा महास्त्रप्रतिमन्त्रितेन ।&#x9;051a&lt;br&gt;&#xA;पार्थोऽपराह्णे शिर उच्चकर्त वैकर्तनस्याथ महेन्द्रसूनुः ।&#x9;051c&lt;br&gt;&#xA;छिन्नं पपाताञ्जलिकेन तूर्णं कायश्च पश्चाद्धरणीं जगाम ॥&#x9;051e&lt;br&gt;&#xA;तदुद्यतादित्यसमानतेजसं शरन्नभोमध्यगभास्करोपमम् ।&#x9;052a&lt;br&gt;&#xA;वराङ्गमुर्व्यामपतच्चमुमूखे दिवाकरोऽस्तादिव रक्तमण्डलः ॥&#x9;052c&lt;br&gt;&#xA;ततोऽस्य देहं सततं सुखैधितं सुरूपमत्यर्थसुखं सुगन्धि च ।&#x9;053a&lt;br&gt;&#xA;परेण कृच्छ्रेण शिरः समत्यजद्गृहं महर्धीन्निवसन्निवेश्वरः ॥&#x9;053c&lt;br&gt;&#xA;शरैर्विभिन्नं व्यसु तत्सुवर्चसः पपात कर्णस्य शरीमुच्छ्रितम् ।&#x9;054a&lt;br&gt;&#xA;स्रवद्व्रणं गैरिकतोयविस्रवं गिरेर्यथा वज्रहतं महाशिरः ॥&#x9;054c&lt;br&gt;&#xA;देहाच्च कर्णस्य निपातितस्य तेजः सूर्यं खं वितत्याविवेश ।&#x9;055a&lt;br&gt;&#xA;तदद्भुतं सर्वमनुष्ययोधाः सन्दृष्टवन्तो निहते स्म कर्णे ॥&#x9;055c&lt;br&gt;&#xA;ततः शङ्खान्पाण्डवा दध्मुरुच्चैर्दृष्ट्वा कर्णं पातितं फल्गुनेन ।&#x9;056a&lt;br&gt;&#xA;तथैव कृष्णश्च धनञ्जयश्चहृष्टौ यमौ दध्मतुर्वारिजातौ ॥&#x9;056c&lt;br&gt;&#xA;तं सोमकाः प्रेक्ष्य हतं शयानं सैन्यैः सार्धं सिंहनादान्प्रचक्रुः ।&#x9;057a&lt;br&gt;&#xA;तूर्याणि सञ्जघ्नुरतीव हृष्टा वासांसि चैवादुधुवुर्भुजांश्च ॥&#x9;057c&lt;br&gt;&#xA;संवर्धयन्तश्च नरेन्द्र योधाः पार्थं समाजग्मुरतीव हृष्टाः ।&#x9;058a&lt;br&gt;&#xA;बलान्विताश्चापरे ह्यप्यनृत्यन्नन्योन्यमाश्लिष्य नदन्त ऊचुः ॥&#x9;058c&lt;br&gt;&#xA;दृष्ट्वा तु कर्णं भुवि वा विपन्नं कृत्तं रथात्सायकैरर्जुनस्य ।&#x9;059a&lt;br&gt;&#xA;महानिलेनाद्रिमिवापविद्धं यज्ञावसानेऽग्निमिव प्रशान्तम् ॥&#x9;059c&lt;br&gt;&#xA;तदाननं सूर्यसुतस्य राजन्विभ्राजते पद्ममिवावनालम् ।&#x9;060a&lt;br&gt;&#xA;रराज कर्णस्य शिरो निकृत्तमस्तङ्गतं भास्करस्येव बिम्बम् ॥&#x9;060c&lt;br&gt;&#xA;शरैराचितसर्वाङ्गः शोणितौघपरिप्लुतः ।&#x9;061a&lt;br&gt;&#xA;रराज देहः कर्णस्य स्वरश्मिभिरिवांशुमान् ॥&#x9;061c&lt;br&gt;&#xA;प्रताप्य सेनामामित्रीं दीप्तैः शरगभस्तिभिः ।&#x9;062a&lt;br&gt;&#xA;बलिनार्जुनकालेन नीतोऽस्तं कर्णभास्करः ॥&#x9;062c&lt;br&gt;&#xA;अस्तं गच्छन्यथाऽदित्यः प्रभामादाय गच्छति ।&#x9;063a&lt;br&gt;&#xA;तथा जीवितमाहाय कर्णस्येषुर्जगाम सः ॥&#x9;063c&lt;br&gt;&#xA;अपराह्णेऽपराह्णस्य सूतपुत्रस्य मारिष ।&#x9;064a&lt;br&gt;&#xA;छिन्नमञ्जलिकेनाजौ सोत्सेधमपतच्छिरः ॥&#x9;064c&lt;br&gt;&#xA;उपर्युपरि सैन्यानां विनिघ्नन्नितराञ्जनान् ।&#x9;065a&lt;br&gt;&#xA;शिरः कर्णस्य सोऽत्सेधमिषुः सोप्यहरद्द्रुतम् ॥&#x9;065c&lt;br&gt;&#xA;कर्णं तु शूरं पतितं पृथिव्यां शराचितं शोणितदिग्धगात्रम् ।&#x9;066a&lt;br&gt;&#xA;दृष्ट्वा शयानं भुवि मद्रराजश्छिन्नध्वजेनाथ ययौ रथेन ॥&#x9;066c&lt;br&gt;&#xA;हते कर्णे कुरवः प्राद्रवन्त भयार्दिता गाढविद्धाश्च सङ्ख्ये ।&#x9;067a&lt;br&gt;&#xA;अवेक्षमाणा मुहुरर्जुनस्य ध्वजं महान्तं वपुषा ज्वलन्तम् ॥&#x9;067c&lt;br&gt;&#xA;तच्छिरो भरतश्रेष्ठ शोभयामास मेदिनीम् ।&#x9;068a&lt;br&gt;&#xA;यदृच्छयेव पतितं मण्डलं चाण्डदीधितेः ॥&#x9;068c&lt;br&gt;&#xA;तं दृष्ट्वा समरविमर्द(बद्ध)लब्धनिद्रं दष्टोष्ठं रुधिरपरीतकातराक्षम् ।&#x9;069a&lt;br&gt;&#xA;राधेयं रथवरपृष्ठसन्निषण्णं हीनांशुर्दिवसकरो मुहूर्तमासीत् ॥&#x9;069c&lt;br&gt;&#xA;निःशब्दतूर्यं हतयोधमुख्यं प्रशान्तदर्पं धृतराष्ट्रसैन्यम् ।&#x9;070a&lt;br&gt;&#xA;न शोभते सूर्यसुतेन हीनं वृन्दं ग्रहाणामिव चन्द्रहीनम् ॥&#x9;070c&lt;br&gt;&#xA;सहस्रनेत्रप्रतिमानकर्मणः सहस्रपत्रप्रतिमाननं शुभम् ।&#x9;071a&lt;br&gt;&#xA;सहस्ररश्मिर्दिवसक्षये यथा तथाऽपतत्कर्णशिरो वसुन्धराम् ॥&#x9;071c&lt;br&gt;&#xA;व्यूढोरस्कं कमलवदनं तप्तहेमावभासं कर्णं दृष्ट्वा भुवि निपतितं पार्थबाणाभितप्तम् ।&#x9;072a&lt;br&gt;&#xA;पांसुग्रस्तं मलिनमसकृत्पुत्रमन्वीक्षमाणो मन्दम्मन्दं व्रजति सविता मन्दिरं मन्दरश्मिः ॥ ॥&#x9;072c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/099/</guid>
      <description>&lt;p&gt;अध्यायः 099&lt;/p&gt;&#xA;&lt;p&gt;शल्येन कर्णमरणाद्व्याकुलमनसो दुर्योधनस्य समाश्वासनम् ॥ 1 ॥ तथा तम्प्रति रणाङ्कणवर्णनम् ॥ 2 ॥ देवगन्धर्वादीनां स्वस्वस्थानगमनम् ॥ 3 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;कर्णं तु शूरं पतितं पृथिव्यां शराचितं शोणितदिग्धगात्रम् ।&#x9;001a&lt;br&gt;&#xA;यदृच्छया सूर्यमिवावनिं गतं दिदृक्षवः सम्परिवार्य तस्थुः ॥&#x9;001c&lt;br&gt;&#xA;प्रहृष्टवित्रस्तविषण्णविस्मितास्तथाऽपरे शोकसमन्विताऽभवन् ।&#x9;002a&lt;br&gt;&#xA;परे त्वदीयाश्च रणे विशाम्पते यथायथेष्टं पृतना तथा गता ॥&#x9;002c&lt;br&gt;&#xA;प्रविद्धवर्माभरणायुधाम्बरं धनञ्जयेन प्रहतं महारथम् ।&#x9;003a&lt;br&gt;&#xA;निशाम्य कर्णं कुरवः प्रदुद्रुवुर्हतर्षभं केसरिणेव गोकुलम् ॥&#x9;003c&lt;br&gt;&#xA;कृत्वा विमर्दं भृशमर्जुनेन कर्णं हतं केसरिणेव नागम् ।&#x9;004a&lt;br&gt;&#xA;दृष्ट्वा शयानं युधि मद्रराजश्छिन्नध्वजेनापययौ रथेन ॥&#x9;004c&lt;br&gt;&#xA;कर्णे हते पार्थभयात्प्रदुद्रुवुर्वैकर्तने धार्तराष्ट्राः सशल्याः ।&#x9;005a&lt;br&gt;&#xA;अवेक्षमाणा मुहुरर्जुनस्य केतुं महान्तं यशसा ज्वलन्तम् ॥&#x9;005c&lt;br&gt;&#xA;शल्यस्तु कर्णार्जुनयोर्विमर्दे बलानि दृष्ट्वा मृदितध्वजानि ।&#x9;006a&lt;br&gt;&#xA;ययौ स तेनैव रथेन तूर्णं हेलीकृतः सृञ्जयसोमकैश्च ॥&#x9;006c&lt;br&gt;&#xA;निपातितस्यन्दनवाजिनागं बलं च दृष्ट्वा हतसूतपुत्रम् ।&#x9;007a&lt;br&gt;&#xA;भीमस्तु भीमेन तदा स्वरेण समुन्नदद्रोदसी कम्पयंश्च ॥&#x9;007c&lt;br&gt;&#xA;आस्फोटयन्नृत्यति वल्गते च हते कर्णे त्रासयन्धार्तराष्ट्रान् ।&#x9;008a&lt;br&gt;&#xA;तदा राजन्सृञ्जयाः सोमकाश्च शङ्खान्दध्मुः सस्वजुश्चापि सर्वे ॥&#x9;008c&lt;br&gt;&#xA;परस्परं क्षत्रिया हृष्टरूपाः सूतात्मजे वै निहते तदानीम् ।&#x9;009a&lt;br&gt;&#xA;दुर्योधनोऽश्रुप्रतिपूर्णनेत्रो दीनो मुहुर्निश्वसन्नार्तरूपः ॥&#x9;009c&lt;br&gt;&#xA;मद्राधिपश्चापि विमूढचेतास्तूर्णं ध्वजेनापहृतेन तेन ।&#x9;010a&lt;br&gt;&#xA;रथेन दुर्योधनमेत्य तूर्णं पश्यन्सुदुःखात्तमुवाच राजन् ॥&#x9;010c&lt;br&gt;&#xA;विशीर्णनागाश्वरथप्रवीरं बलं त्वदीयं यमराष्ट्रकल्पम् ।&#x9;011a&lt;br&gt;&#xA;अन्योन्यमासाद्य हतैः शयानैर्नराश्वनागैर्गिरिकूटकल्पैः ॥&#x9;011c&lt;br&gt;&#xA;नैतादृशं भारत युद्धमासीद्यथा हि कर्णार्जुनयोर्बभूव ।&#x9;012a&lt;br&gt;&#xA;ग्रस्तौ हि कर्णेन समेत्य कृष्णावन्ये हि सर्वे तव शात्रवेयाः ॥&#x9;012c&lt;br&gt;&#xA;दैवं तु यत्तत्स्ववशे प्रवृत्तं तत्पाण्डवान्पाति निहन्ति चास्मान् ।&#x9;013a&lt;br&gt;&#xA;तवार्थसिद्ध्यर्थकरा हि सर्वे प्रसह्य वीरा निहता द्विषद्भिः ॥&#x9;013c&lt;br&gt;&#xA;कुबेरवैवस्वतवासवानां तुल्यप्रभावा वरुणस्य चापि ।&#x9;014a&lt;br&gt;&#xA;वीर्येण शौर्येण पराक्रमेण तैश्चापि युक्ता विमलैर्गुणौघैः ॥&#x9;014c&lt;br&gt;&#xA;अवध्यकल्पा निहता नरेन्द्रास्तवार्थकामा युधि पाण्डवेयैः ।&#x9;015a&lt;br&gt;&#xA;तन्मा शुचो भारत दिष्टमेतत्पर्यायसिद्धिर्न तु नित्यसिद्धिः ॥&#x9;015c&lt;br&gt;&#xA;एतद्वचो मद्रपतेर्निशम्य स्वं चाविनीतं मनसा विचिन्त्य ।&#x9;016a&lt;br&gt;&#xA;दुर्योधनोऽश्रुप्रतिपूर्णनेत्रो मुहुर्मुहुर्निश्वसन्नार्तरूपः ॥&#x9;016c&lt;br&gt;&#xA;*तद्व्यानमूकं कृपणं भृशार्तमार्तायनिर्दीनमुवाच राजन् ।&#x9;017a&lt;br&gt;&#xA;पश्येदमुग्रैर्नरवाजिनागैरायोधनं वीर हतैः सुपूर्णम् ॥&#x9;017c&lt;br&gt;&#xA;महीधराभैः पतितैश्च नागैः सकृत्प्रयत्नैः शरभिन्नगात्रैः ।&#x9;018a&lt;br&gt;&#xA;प्रविह्वलद्भिश्च गतासुभिश्च प्रध्वस्तवर्मायुधसर्वयोधैः ॥&#x9;018c&lt;br&gt;&#xA;वज्रापविद्धैरिव चाचलौघैर्विभिन्नपाषाणमृगद्रुमौघैः ।&#x9;019a&lt;br&gt;&#xA;प्रविद्धघण्टाङ्कुशतोमरध्वजैः सहेमजालै रुधिरौघसम्प्लवैः ॥&#x9;019c&lt;br&gt;&#xA;शरावनुन्नैः पतितैस्तुरङ्गैस्तनद्भिरार्तैः क्षतजं वमद्भिः ।&#x9;020a&lt;br&gt;&#xA;दीनैस्त्रसद्भिः परिवृत्तनेत्रैर्मही पतद्भिः कृपणा बभूव ॥&#x9;020c&lt;br&gt;&#xA;तथाऽपविद्धैर्गजवाजियूथैर्मन्दासुभिश्चापि गतासुभिश्च ।&#x9;021a&lt;br&gt;&#xA;रथैश्च नागैस्तुरगैश्च नुन्नैर्मही महावैतरणीव भाति ॥&#x9;021c&lt;br&gt;&#xA;गजैर्निकृत्तापरहस्तगात्रैरुद्वेपमानैः पतितैः पृथिव्याम् ।&#x9;022a&lt;br&gt;&#xA;रथर्षभैर्नागवराश्वयोधैः पदातिभिश्चाभिमुखैः परैर्हतैः ॥&#x9;022c&lt;br&gt;&#xA;विशीर्णवर्माभरणाम्बरायुधैर्युता प्रशान्तैरिव पावकैर्मही ।&#x9;023a&lt;br&gt;&#xA;शरप्रहाराभिहतैर्महाबलैरवेक्षमाणैः पतितैः समन्ततः ॥&#x9;023c&lt;br&gt;&#xA;प्रनष्टसञ्ज्ञैः पुनराश्वसद्भिर्मही बभौ कुम्भगतैरिवाग्निभिः ।&#x9;024a&lt;br&gt;&#xA;रत्नैश्च्युतैर्भूरतिदीप्तिमद्भिर्नक्तं ग्रहैर्द्यौर्विमलैर्विभाति ॥&#x9;024c&lt;br&gt;&#xA;शरास्तु कर्णार्जुनबाहुमुक्ता विदार्य नागांश्च मनुष्यदेहान् ।&#x9;025a&lt;br&gt;&#xA;प्राणान्निरस्याशु महीं प्रतीयुर्महोरगा वासमिवाभिनम्राः ॥&#x9;025c&lt;br&gt;&#xA;हतैर्मनुष्यैश्च गजैश्च सङ्ख्ये शरावभिन्नै रुधिरप्रदिग्धैः ।&#x9;026a&lt;br&gt;&#xA;धनञ्जयस्याधिरथेश्च मार्गे हतैरगम्या वसुधाऽतिदुर्गा ॥&#x9;026c&lt;br&gt;&#xA;रथैर्महेषून्मथितैः सुकल्पितैः सनागयोधाश्ववरायुधध्वजैः&#x9;027a&lt;br&gt;&#xA;विशीर्णयोक्त्रैर्विनिकीर्णबन्धनैर्निकृत्तचक्राक्षयुगत्रिवेणुभिः ॥&#x9;027c&lt;br&gt;&#xA;विमुक्तयोक्त्रैश्च रथैरुपस्करैः कृताभिषङ्गैर्विनिबद्धकूबरैः ।&#x9;028a&lt;br&gt;&#xA;प्रभग्ननीडैर्मणिहेमभूषितैर्वृता मही द्यौरिव शारदैर्घनैः ॥&#x9;028c&lt;br&gt;&#xA;निकृष्यमाणा जवनैस्तुरङ्गमैर्हतेश्वरा राजरथाः सुकल्पिताः ।&#x9;029a&lt;br&gt;&#xA;मनुष्यमातङ्गरथाश्वसादिषु द्रुतं व्रजन्तो बहुधा विघूर्णिताः ॥&#x9;029c&lt;br&gt;&#xA;सहेमपृष्ठाः सपरश्वथायुधाः शिताश्च शूला मुसलाः समुद्गराः ।&#x9;030a&lt;br&gt;&#xA;चित्राश्च खड्गा विमलाश्च कोशा गजाश्च जाम्बूनदपट्टनद्धाः ॥&#x9;030c&lt;br&gt;&#xA;चापानि जाम्बूनदभूषितानि शराश्च कार्तस्वरचित्रपुङ्खाः ।&#x9;031a&lt;br&gt;&#xA;ऋष्ट्यश्च पीता विमलाश्च कोशाः प्रासाश्च दण्डाः कनकप्रभासाः ॥&#x9;031c&lt;br&gt;&#xA;शुभ्राणि वालव्यजनानि शङ्खाश्छिन्नावरुद्धा विरुचः स्रजश्च ।&#x9;032a&lt;br&gt;&#xA;कुथाः पताकाम्बरवेष्टनानि किरीटमाला मकुटाश्च शुभ्राः ॥&#x9;032c&lt;br&gt;&#xA;प्रकीर्णका विप्रतिकीर्णकाश्च प्रधानमुख्यास्तरलाश्च हाराः ।&#x9;033a&lt;br&gt;&#xA;आपीडकेयूरवराङ्गदानि ग्रैवेयनिष्काः ससुवर्णसूत्राः ॥&#x9;033c&lt;br&gt;&#xA;मण्युत्तमा वज्रसुवर्णयुक्ता रत्नानि चोच्चावचमङ्गलानि ।&#x9;034a&lt;br&gt;&#xA;गात्राणि चाभान्ति सुखोचितानि शिरांसि चेन्दुप्रतिमाननानि ॥&#x9;034c&lt;br&gt;&#xA;देहांश्च भोगांश्च परिच्छदांश्च त्यक्त्वा मनोज्ञा निहताः सुखानि ।&#x9;035a&lt;br&gt;&#xA;स्वधर्मनिष्ठां महतीमवाप्य प्राप्ताश्च लोकान्यशसा गतास्ते ॥&#x9;035c&lt;br&gt;&#xA;निवर्त दुर्योधन यान्तु सैनिका व्रजस्व राजञ्शिबिराणि मानद ।&#x9;036a&lt;br&gt;&#xA;दिवाकरोऽप्येष विलम्बते प्रभो पुनस्त्वमेवात्र नरेन्द्र कारणम् ॥&#x9;036c&lt;br&gt;&#xA;सञ्जय उवाच ।&#x9;037&lt;br&gt;&#xA;एतावदुक्त्वा विरराम शल्यो दुर्योधनं चैव निवर्तयित्वा ।&#x9;037a&lt;br&gt;&#xA;युद्धाय राजन्विनिविष्टबुद्धिर्हा कर्ण हा कर्ण इति ब्रुवाणम् ॥&#x9;037c&lt;br&gt;&#xA;तं द्रोणपुत्रप्रमुखा नरेन्द्राः सर्वे समाश्वास्य ततः प्रजग्मुः ।&#x9;038a&lt;br&gt;&#xA;निरीक्षमाणा ध्वजमर्जुनस्य रथं च दिव्यं यशसा ज्वलन्तम् ॥&#x9;038c&lt;br&gt;&#xA;नराश्वमातङ्गशरीरजेन रक्तेन सिक्तां रुधिरेण भूमिम् ।&#x9;039a&lt;br&gt;&#xA;रक्ताम्बरस्रक्तपनीययोगान्नारीं प्रकाशामिव सर्वरम्याम् ॥&#x9;039c&lt;br&gt;&#xA;प्रच्छन्नरूपां रुधिरेण राजन्रौद्रे मुहूर्तेऽतिविराजमाने ।&#x9;040a&lt;br&gt;&#xA;नैवावतस्थुः कुरवः समीक्ष्य प्रव्राजिता नरदेवा यथाऽक्षैः ॥&#x9;040c&lt;br&gt;&#xA;वधेन कर्णस्य सुदुःखितास्ते हा कर्ण हा कर्ण इति ब्रुवाणाः ।&#x9;041a&lt;br&gt;&#xA;द्रुतं प्रजग्मुः शिबिराणि राजन्दिवाकरं रक्तमवेक्षमाणाः ॥&#x9;041c&lt;br&gt;&#xA;गाण्डीवमुक्तैस्तु सुवर्णपुङ्खैः शिलाशितैः शोणितदिग्धवाजैः ।&#x9;042a&lt;br&gt;&#xA;शरैश्चिताङ्गोऽपि रराज कर्णो हतोऽपि दीप्तांशुरिवांशुजालैः ॥&#x9;042c&lt;br&gt;&#xA;कर्णस्य देहं रुधिराम्बुसिक्तं पुत्रानकुम्पी भगवान्विवस्वान् ।&#x9;043a&lt;br&gt;&#xA;स्पृष्ट्वा कराग्रैः क्षतजानुरूपैः स्नातुं तदाऽगादपरं समुद्रम् ॥&#x9;043c&lt;br&gt;&#xA;इतीव सञ्चिन्त्य सुरर्षभाश्च सम्प्रस्थितास्ते तु यथानिकेतम् ।&#x9;044a&lt;br&gt;&#xA;सञ्चिन्त्य सर्वा जनता विसस्रुर्यथासुखं खे च महीतले च ॥&#x9;044c&lt;br&gt;&#xA;तदद्भुतं प्राणभृतां भयङ्करं निशाम्य युद्धं कुरुवीरमुख्ययोः ।&#x9;045a&lt;br&gt;&#xA;समाचितौ कर्णशरैः परन्तपौ तथैव संरेजतुरच्युतार्जुनौ ॥&#x9;045c&lt;br&gt;&#xA;तमो निहत्याभ्युदितौ यथाऽमलौ शशाङ्कसूर्याविव रश्मिमालिनौ ।&#x9;046a&lt;br&gt;&#xA;विहाय तान्बाणगणान्महाबलौ सुहृद्वृतावप्रतिमानविक्रमौ ॥&#x9;046c&lt;br&gt;&#xA;सुखप्रविष्टौ सुखदौ विरेजतुः सदस्यचिन्त्याविव विष्णुवासवौ ।&#x9;047a&lt;br&gt;&#xA;सदेवगन्धर्वमनुष्यचारणैर्महर्षिभिर्यक्षमहोरगैरपि ।&#x9;047c&lt;br&gt;&#xA;जयाभिवृद्ध्या परयाऽभिपूजितौ निहत्य कर्णं परमाहवे तदा ॥&#x9;047e&lt;br&gt;&#xA;यथानुरूपं प्रतिपूज्य तानथ प्रशस्यमानावतुलैश्च कर्मभिः ।&#x9;048a&lt;br&gt;&#xA;ननन्दतुश्चैव सुहृद्भिरावृतौ बलं निहत्येव सुरेशकेशवौ ॥ ॥&#x9;048c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/100/</guid>
      <description>&lt;p&gt;अध्यायः 100&lt;/p&gt;&#xA;&lt;p&gt;कर्णवधानन्तरं कृष्णार्जुनयोर्युधिष्ठिरसमीपगमनम् ॥ 1 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;शरसङ्कृत्तवर्माणं रुधिरोक्षितवक्षसम् ।&#x9;001a&lt;br&gt;&#xA;गतासुमपि राधेयं नैव लक्ष्मीर्विमुञ्चति ॥&#x9;001c&lt;br&gt;&#xA;तप्तजाम्बूनदनिभं बालार्कसदृशद्युतिम् ।&#x9;002a&lt;br&gt;&#xA;जीवन्तमिव तं शूरं सर्वभूतानि मेनिरे ॥&#x9;002c&lt;br&gt;&#xA;हतस्यापि महाराज सूतपुत्रस्य संयुगे ।&#x9;003a&lt;br&gt;&#xA;वित्रेसुः सर्वतो योधाः सिंहस्येवेतरे मृगाः ॥&#x9;003c&lt;br&gt;&#xA;हतोऽपि पुरुषव्याघ्रो व्याहरन्निव लक्ष्यते ।&#x9;004a&lt;br&gt;&#xA;नाभवद्विकृतिः काचिन्मृतस्यापि महात्मनः ॥&#x9;004c&lt;br&gt;&#xA;चारुवेषधरं राजंश्चारुमौलिशिरोधरम् ।&#x9;005a&lt;br&gt;&#xA;तन्मुखं सूतपुत्रस्य पूर्णचन्द्रसमद्युति ॥&#x9;005c&lt;br&gt;&#xA;कनकोत्तमसह्काशो ज्वलन्निव विभावसुः ।&#x9;006a&lt;br&gt;&#xA;स शान्तः पुरुषव्याघ्रः पार्थसायकवारिणा ॥&#x9;006c&lt;br&gt;&#xA;यथाऽग्निर्ज्वलनो दीप्तो जलमासाद्य शाम्यति ।&#x9;007a&lt;br&gt;&#xA;कर्णाग्निः समरे तद्वत्पार्थमेघेन शामितः ॥&#x9;007c&lt;br&gt;&#xA;आहृत्य स यशो दीप्तं सुयुद्धेनात्मनो भुवि ।&#x9;008a&lt;br&gt;&#xA;सपुत्रः समरे कर्णः प्रशान्तः पार्थतेजसा ॥&#x9;008c&lt;br&gt;&#xA;प्रताप्य पाण्डवान्सर्वान्पाञ्चालानस्त्रतेजसा ।&#x9;009a&lt;br&gt;&#xA;नानाभरणवान्रजंस्तप्तजाम्बूनदप्रभः ॥&#x9;009c&lt;br&gt;&#xA;वर्षित्वा शरवर्षाणि प्रताप्य रिपुवाहिनीम् ।&#x9;010a&lt;br&gt;&#xA;श्रीमानिव सहस्रांशुर्ज्वलन्सर्वान्प्रताप्य च ।&#x9;010c&lt;br&gt;&#xA;हतो वैकर्तनः कर्णः पादपोऽङ्कुरवानिव ॥&#x9;010e&lt;br&gt;&#xA;ददानीत्येव यः प्रादान्न नास्तीत्यर्थितोऽवदत् ।&#x9;011a&lt;br&gt;&#xA;सद्भ्यः सदा सत्पुरुषः स हतो द्वैरथे वृषा ॥&#x9;011c&lt;br&gt;&#xA;यस्य ब्राह्मणसात्सर्वं वित्तमासीन्महात्मनः ।&#x9;012a&lt;br&gt;&#xA;नादेयं ब्राह्मणेष्वासीद्यस्य स्वमपि जीवितम् ॥&#x9;012c&lt;br&gt;&#xA;स दातॄणां प्रियो राजन्दाता चैव मनोरथान् ।&#x9;013a&lt;br&gt;&#xA;स पार्थास्त्रविनिर्दग्धो गतः परमिकां गतिम् ॥&#x9;013c&lt;br&gt;&#xA;यमाश्रित्याकरोद्वैरं सुतस्ते स गतो दिवम् ।&#x9;014a&lt;br&gt;&#xA;आदाय तव पुत्राणां जयाशां शर्म वर्म च ॥&#x9;014c&lt;br&gt;&#xA;हते च कर्णे सरितो न सस्रुर्जगाम चास्तं कलुषो दिवाकरः ।&#x9;015a&lt;br&gt;&#xA;श्वेतो ग्रहश्च ज्वलितार्कवर्णो यमस्य पुत्रोऽभ्युदितः स तिर्यक् ॥&#x9;015c&lt;br&gt;&#xA;नभश्चचालाथ ननाद चोर्वी ववुश्च वाताः परुषाश्च घोराः ।&#x9;016a&lt;br&gt;&#xA;दिशो बभूवुर्ज्वलिताः सधूमा महार्णवाः सस्वनुश्चुक्षुभुश्च ॥&#x9;016c&lt;br&gt;&#xA;सकाननाश्चाद्रिवराश्चकम्पिरे प्रविव्यथुर्भूतगणाश्च मारिष ।&#x9;017a&lt;br&gt;&#xA;बृहस्पतिः सम्परिवार्य रोहिणीं बभूव चन्द्रार्कसमो विशाम्पते ॥&#x9;017c&lt;br&gt;&#xA;हते कर्णे न दिशो विप्रचाराः सचन्द्रार्का द्यौर्विचचाल भूमिः ।&#x9;018a&lt;br&gt;&#xA;पपात चोल्का ज्वलनप्रभा च निशाचरा हृष्टतरा बभूवुः ॥&#x9;018c&lt;br&gt;&#xA;शशिप्रकाशाननमर्जुनो यदा जहार कर्णस्य शिरः शरेण ।&#x9;019a&lt;br&gt;&#xA;ततोऽन्तरिक्षे सहसैव शब्दो बभूव हाहेति सुरैर्विमुक्तः ॥&#x9;019c&lt;br&gt;&#xA;सदेवगन्धर्वमनुष्यपूजितं निहत्य कर्णं रिपुमाहवेऽर्जुनः ।&#x9;020a&lt;br&gt;&#xA;रराज राजन्परमेण तेजसा यथा पुरा वृत्रवधे शतक्रतुः ॥&#x9;020c&lt;br&gt;&#xA;पताकिना भीमनिनादकेतुना रथेन शङ्खस्फटिकावभासिना ।&#x9;021a&lt;br&gt;&#xA;महेन्द्रवाहप्रतिमेन तावुभौ महेन्द्रवीर्यप्रतिमानपौरुषौ ॥&#x9;021c&lt;br&gt;&#xA;सुवर्णमुक्तामणिवज्रविद्रुमैरलङ्कृतेनाप्रतिमेन रंहसा ।&#x9;022a&lt;br&gt;&#xA;नरोत्तमौ यादवपाण्डुनन्दनौ दिवाकरौ दीप्तहुताशनाविव ।&#x9;022c&lt;br&gt;&#xA;रणाजिरे वीतभयौ विरेजतुःसमानयोगाविव विष्णुवासवैः ॥&#x9;022e&lt;br&gt;&#xA;ततो धनुर्ज्यातलनेमिनिस्वनैः प्रसह्य कृत्वा च रिपून्गतप्रभान् ।&#x9;023a&lt;br&gt;&#xA;स साधयित्वा च रिपूञ्शरौघैः कपिध्वजः पक्षिवरध्वजश्च ।&#x9;023c&lt;br&gt;&#xA;प्रदध्मतुः शङ्खवरौ सुघोषौ मनांस्यरीणामुपतापयन्तौ ॥&#x9;023e&lt;br&gt;&#xA;सुवर्णजालावततौ महास्वनौ हिमावदातौ परिगृह्य पाणिभिः ।&#x9;024a&lt;br&gt;&#xA;चुचुम्बतुः शङ्खवरौ नृणां वरौ विघोषयन्तौ विजयं जगत्त्रये ॥&#x9;024c&lt;br&gt;&#xA;पाञ्चजन्यस्य निर्घोषो देवदत्तस्य चोभयोः ।&#x9;025a&lt;br&gt;&#xA;पृथिवीमन्तरिक्षं च दिशश्च समपूरयत् ॥&#x9;025c&lt;br&gt;&#xA;वित्रस्ताश्चाभवन्सर्वे कुरवो राजसत्तम ।&#x9;026a&lt;br&gt;&#xA;शूरयोः शङ्खशब्देन माधवस्यार्जुनस्य च ॥&#x9;026c&lt;br&gt;&#xA;तौ शङ्खशब्देन निनादयन्तौ वनानि शैलान्सरितो गुहाश्च ।&#x9;027a&lt;br&gt;&#xA;वित्रासयन्तौ तव पुत्रसेनां युधिष्ठिरं नन्दयितुं प्रयातौ ॥&#x9;027c&lt;br&gt;&#xA;ततः प्रजग्मुः कुरवो जवेन श्रुत्वैव शङ्खस्वनमीर्यमाणम् ।&#x9;028a&lt;br&gt;&#xA;विहाय मद्राधिपतिं पतिं च दुर्योधनं भारत भारतानाम् ॥&#x9;028c&lt;br&gt;&#xA;ततो रथेनाम्बुदबृन्दनादिना शरद्यहर्मध्यदिवाकरत्विषा ।&#x9;029a&lt;br&gt;&#xA;धनञ्जयस्याधिरथेश्च विस्मिताः प्रशंसमानाः प्रययुस्तदाऽर्जुनम् ॥&#x9;029c&lt;br&gt;&#xA;महाहवे तं बहुशोभमानं धनञ्जयं योधगणैः समेताः ।&#x9;030a&lt;br&gt;&#xA;तावन्वमोदंश्च जनाः प्रकामं प्रभाकरावभ्युदितौ यथैव ॥ ॥&#x9;030c&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/kumbhakoNam/08/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/kumbhakoNam/08/101/</guid>
      <description>&lt;p&gt;अध्यायः 101&lt;/p&gt;&#xA;&lt;p&gt;कर्णवधानन्तरमर्जुनेन युधिष्ठिराभिवादनम् ॥ 1 ॥ तेन कृष्णार्जुनप्रशंसनम् ॥ 2 ॥ कृष्णयुधिष्ठिरसंवादः ॥ 3 ॥&lt;/p&gt;&#xA;&lt;p&gt;सञ्जय उवाच ।&#x9;001&lt;br&gt;&#xA;हते वैकर्तने कर्णे कुरवो भयपीडिताः ।&#x9;001a&lt;br&gt;&#xA;वीक्षमाणा दिशः सर्वाः पलायन्त सहस्रशः ॥&#x9;001c&lt;br&gt;&#xA;रावणं निहतं दृष्ट्वा राक्षसा राघवेण वा ।&#x9;002a&lt;br&gt;&#xA;दिशो भीता द्रवन्नेव तावका भयपीडिताः ॥&#x9;002c&lt;br&gt;&#xA;ततो महारवं चक्रुर्योधा राजन्समन्ततः ।&#x9;003a&lt;br&gt;&#xA;वार्यमाणा भृशोद्विग्नास्तव पुत्रेण भारत ॥&#x9;003c&lt;br&gt;&#xA;तेषां तु मतमाज्ञाय पुत्रस्ते भरतर्षभ ।&#x9;004a&lt;br&gt;&#xA;अवहारं ततश्चक्रे शल्यस्यानुमतेन च ॥&#x9;004c&lt;br&gt;&#xA;कृतवर्मा रणे तूर्णं वृतो भारत तावकैः ।&#x9;005a&lt;br&gt;&#xA;नारायणावशिष्टैश्च शिबिरायैव दुद्रुवे ॥&#x9;005c&lt;br&gt;&#xA;अश्वत्थामा ततः शूरो विनिश्वस्य मुहुर्मुहुः ।&#x9;006a&lt;br&gt;&#xA;पाण्डवानां जयं दृष्ट्वा शिबिरायैव दुद्रुवे ॥&#x9;006c&lt;br&gt;&#xA;कृपः शारद्वतो राजन्नागानीकेन भारत ।&#x9;007a&lt;br&gt;&#xA;महता मेघकल्पेन शिबिरायैव दुद्रुवे ॥&#x9;007c&lt;br&gt;&#xA;गान्धाराणां सहस्रेण शकुनिः परिवारितः ।&#x9;008a&lt;br&gt;&#xA;सुशर्मा च ययौ राजन्वीक्षमाणो भयार्दितः ॥&#x9;008c&lt;br&gt;&#xA;दुर्योधनोऽपि स ययौ ह्वतसर्वस्व आतुरः ।&#x9;009a&lt;br&gt;&#xA;ज्ञातिशोकसमापन्नश्चिन्तयित्वा मुहुर्मुहुः ॥&#x9;009c&lt;br&gt;&#xA;छिन्नध्वजेन शल्यस्तु रथेन रथिनां वरः ।&#x9;010a&lt;br&gt;&#xA;प्रययौ शिबिरायैव वीक्षमाणो दिशो दश ॥&#x9;010c&lt;br&gt;&#xA;ततोऽपरे सुबहुशो भारतानां महारथाः ।&#x9;011a&lt;br&gt;&#xA;व्यद्रवन्त दिशो भीता भयविह्वलचेतसः ॥&#x9;011c&lt;br&gt;&#xA;अश्रूपूर्णा भयोद्विग्ना वेपमाना भयातुराः ।&#x9;012a&lt;br&gt;&#xA;कुरवः प्राद्रवन्सर्वे दृष्ट्वा कर्णं निपातितम् ॥&#x9;012c&lt;br&gt;&#xA;प्रशंसन्तोऽर्जुनं केचित्केचित्कर्णं महारथाः ।&#x9;013a&lt;br&gt;&#xA;प्राद्रवन्त रणे भीताः कुरवः कुरुसत्तम ॥&#x9;013c&lt;br&gt;&#xA;तेषां योधसहस्राणां तावकानां महामृधे ।&#x9;014a&lt;br&gt;&#xA;नासीत्तत्र पुमान्कश्चिद्यस्तु युद्धे मनो दधे ॥&#x9;014c&lt;br&gt;&#xA;कर्णे हते महाराज निराशाः कुरवोऽभवन् ।&#x9;015a&lt;br&gt;&#xA;जीवनेषु च राज्येषु दारेषु च धनेषु च ॥&#x9;015c&lt;br&gt;&#xA;तान्समानीय पुत्रस्ते यत्नेन महता विभो ।&#x9;016a&lt;br&gt;&#xA;निवेशाय मनो दध्रे दुःखशोकसमन्वितः ॥&#x9;016c&lt;br&gt;&#xA;तस्याज्ञां शिरसा दीनाः प्रतिगृह्य विशाम्पते ।&#x9;017a&lt;br&gt;&#xA;विषण्णमनसो भीत्या न्यविशन्त महारथाः ॥&#x9;017c&lt;br&gt;&#xA;चिन्तयन्तो वधं घोरं सूतपुत्रस्य संयुगे ।&#x9;018a&lt;br&gt;&#xA;अर्जुनस्य जयं युद्धे चिन्तयानाः पुनःपुनः ॥&#x9;018c&lt;br&gt;&#xA;पाण्डवाश्च महेष्वासा न्यविशन्त परन्तपाः ।&#x9;019a&lt;br&gt;&#xA;प्रहृष्टमनसः सर्वे जित्वा शत्रुं महारथाः ॥&#x9;019c&lt;br&gt;&#xA;ततो युधिष्ठिरं तत्र निविष्टं वै मुदान्वितम् ।&#x9;020a&lt;br&gt;&#xA;समेत्य सर्वे पाञ्चाला वर्धयन्तो यथाविधि ॥&#x9;020c&lt;br&gt;&#xA;अर्जुनस्तु रथात्तूर्णमवरुह्य महायशाः ।&#x9;021a&lt;br&gt;&#xA;धर्मराजस्य चरणौ पीडयामास हृष्टवत् ॥&#x9;021c&lt;br&gt;&#xA;तमुत्थाप्य महाराज धर्मपुत्रः प्रतापवान् ।&#x9;022a&lt;br&gt;&#xA;सस्वजे भरतश्रेष्ठमुपजिघ्रन्नुपस्पृशन् ॥&#x9;022c&lt;br&gt;&#xA;नकुलः सहदेवश्च पाण्डवश्च वृकोदरः ।&#x9;023a&lt;br&gt;&#xA;अभिवाद्य महाराजमस्वजन्त स्म फल्गुनम् ॥&#x9;023c&lt;br&gt;&#xA;धृष्टद्युम्नः शिखण्डी च पाण्डवानां च ये रथाः ।&#x9;024a&lt;br&gt;&#xA;वर्धयन्ते स्म राजानं निहते सूतनन्दने ॥&#x9;024c&lt;br&gt;&#xA;ततः कृष्णो महाराज सात्यकिश्चापि सात्वतः ।&#x9;025a&lt;br&gt;&#xA;वर्धयन्ते स्म राजानं निहते सूतनन्दने ॥&#x9;025c&lt;br&gt;&#xA;वासुदेवश्च कौन्तेयं प्रणयादिदमब्रवीत् ।&#x9;026a&lt;br&gt;&#xA;अद्य राजन्हताः सर्वे धार्तराष्ट्राः सराजकाः ।&#x9;026c&lt;br&gt;&#xA;हते वैकर्तने कर्णे रथानां प्रवरे रथे ॥&#x9;026e&lt;br&gt;&#xA;यदि लोकास्त्रयः सर्वे योधयेयुः सवासवाः ।&#x9;027a&lt;br&gt;&#xA;तथापि दुर्जयः सूतस्तव कोपात्तु सूदितः ॥&#x9;027c&lt;br&gt;&#xA;एवमुक्तः प्रत्युवाच धर्मराजो जनार्दनम् ॥&#x9;028ac&lt;br&gt;&#xA;तव प्रसादाद्गोविन्द हतः कर्णो महायशाः ।&#x9;029a&lt;br&gt;&#xA;पाण्डवाश्च जयं प्राप्तानाशिताश्चापि शत्रवः ॥&#x9;029c&lt;br&gt;&#xA;त्वं हि शक्तो भयात्त्रातुं यस्य कस्यचिदाहवे ।&#x9;030a&lt;br&gt;&#xA;त्वमस्य जगतो गोप्ता पाण्डवानां च सर्वदा ॥&#x9;030c&lt;br&gt;&#xA;त्वां समासाद्य शक्रोऽपि मोदते दिवि नित्यशः ।&#x9;031a&lt;br&gt;&#xA;त्वं पाता पाण्डुपुत्राणां यथैव जगतस्तथा ॥&#x9;031c&lt;br&gt;&#xA;अनाश्चर्यो जयस्तेषां भक्तिर्येषां त्वयि प्रभो ॥&#x9;032ac&lt;br&gt;&#xA;त्वया नाथेन गोविन्द नाथवन्तो वयं युधि ।&#x9;033a&lt;br&gt;&#xA;यथेन्द्रेण पुरा देवास्त्वया चापि जनार्दन ॥&#x9;033c&lt;br&gt;&#xA;स्वप्स्याम्यद्य सुखं कृष्ण निद्रां लप्स्ये त्वहं क्षपाम् ।&#x9;034a&lt;br&gt;&#xA;विगतं हि भयं मेऽद्य त्वत्प्रसादान्न संशयः ॥&#x9;034c&lt;br&gt;&#xA;एवमुक्तस्तु पार्थेन केशवः प्राह पाण्डवम् ।&#x9;035a&lt;br&gt;&#xA;निमित्तमात्रं हि वयं तवाप्यस्मिन्मुदागमे ॥&#x9;035c&lt;br&gt;&#xA;यस्य ते भ्रातरः शूरा भीमसेनादयो नृप ।&#x9;036a&lt;br&gt;&#xA;सम्बन्धिनश्चेन्द्रवीर्याः पार्षतप्रमुखास्तथा ॥&#x9;036c&lt;br&gt;&#xA;अर्हते च भवान्नित्यं प्रियं नित्यं च मद्धितम् ।&#x9;037a&lt;br&gt;&#xA;प्रियो हि मे त्वमेतेन वचनेन नरोत्तम ॥&#x9;037c&lt;br&gt;&#xA;इत्युक्तो धर्मराजस्तु स्वरथं हेमभूषितम् ।&#x9;038a&lt;br&gt;&#xA;दन्तवर्णैर्हयैर्युक्तं कालवालैर्महीपतिः ॥&#x9;038c&lt;br&gt;&#xA;आस्थाय पुरुषव्याघ्रः स्वबलेनापि संवृतः ।&#x9;039a&lt;br&gt;&#xA;प्रययौ बहुवृत्तान्तं द्रष्टुमायोधनं प्रति ॥&#x9;039c&lt;br&gt;&#xA;सम्भाषमाणौ तौ वीर उभौ माधवपाण्डवौ ॥&#x9;040ac&lt;br&gt;&#xA;स ददर्श रणे कर्णं शयानं पुरुषर्षभम् ।&#x9;041a&lt;br&gt;&#xA;गाण्डीवमुक्तैर्विशिखैः सर्वतः सन्निपीडितम् ॥&#x9;041c&lt;br&gt;&#xA;सपुत्रं निहतं दृष्ट्वा कर्णं राजा युधिष्ठिरः ।&#x9;042a&lt;br&gt;&#xA;प्रशशंस नरव्याघ्रावुभौ माधवपाण्डवौ ॥&#x9;042c&lt;br&gt;&#xA;अद्य राजाऽस्मि सर्वस्यां पृथिव्यां मधुसूदन ।&#x9;043a&lt;br&gt;&#xA;दिष्ट्या जयसि गोविन्द दिष्ट्याशत्रुर्निपातितः ॥&#x9;043c&lt;br&gt;&#xA;एवं सुबहुशो राजन्प्रशशंस जनार्दनम् ।&#x9;044a&lt;br&gt;&#xA;अर्जुनं च कुरुश्रेष्ठो धर्मराजो युधिष्ठिरः ॥&#x9;044c&lt;br&gt;&#xA;दृष्ट्वा च निहतं कर्णं स पुत्रं पार्थसायकैः ।&#x9;045a&lt;br&gt;&#xA;पुनर्जातमिवात्मानं मेने कुरुकुलोद्वहः ॥&#x9;045c&lt;br&gt;&#xA;समेत्य च कुरुश्रेष्ठं कुन्तीपुत्रं युधिष्ठिरम् ।&#x9;046a&lt;br&gt;&#xA;वर्धयन्ति स्म राजानो हर्षयुक्ता महारथाः ॥&#x9;046c&lt;br&gt;&#xA;सञ्जय उवाच ।&#x9;047&lt;br&gt;&#xA;एवमेष क्षयो वृत्तः सुमहान्रोमहर्षणः ।&#x9;047a&lt;br&gt;&#xA;तव दुर्मन्त्रिते राजन्दिष्ट्या त्वमनुशोचसि ॥&#x9;047c&lt;br&gt;&#xA;वैशम्पायन उवाच ।&#x9;048&lt;br&gt;&#xA;श्रुत्वैतदप्रियं राजा धृतराष्ट्रो महीपतिः ।&#x9;048a&lt;br&gt;&#xA;पपात भूमौ निश्चेष्टः कौरव्यः परमासनात् ।&#x9;048c&lt;br&gt;&#xA;तथा सत्यव्रता देवी गान्धारी दिव्यदर्शना ॥&#x9;048e&lt;br&gt;&#xA;ततस्तूर्णं तु विदुरस्तं नृपं सञ्जयस्तथा ।&#x9;049a&lt;br&gt;&#xA;पर्याश्वासयतां चैतावुभावेव तु भूमिपम् ॥&#x9;049c&lt;br&gt;&#xA;तथैवाश्वासयामासुर्गान्धारीं कुरुयोषितः ॥&#x9;050ac&lt;br&gt;&#xA;स दैवं परमं मेने भवितव्यं च भारत ।&#x9;051a&lt;br&gt;&#xA;ताभ्यामाश्वासितो राजा तूष्णीमास्ते विशाम्पते ॥&#x9;051c&lt;br&gt;&#xA;एवमाख्याय राज्ञे च सञ्जयो राजसत्तम ।&#x9;052a&lt;br&gt;&#xA;जगाम शिबिरं भूयो हते कर्णे महात्मनि ॥&#x9;052c&lt;br&gt;&#xA;स दृष्ट्वा निहतं शल्यं राजानं च सुयोधनम् ।&#x9;053a&lt;br&gt;&#xA;शकुनिं सुबहून्राजन्सैनिकांश्च सहस्रशः ॥&#x9;053c&lt;br&gt;&#xA;तथैव पाण्डवीं सेनां निहतां प्रेक्ष्य सञ्जयः ।&#x9;054a&lt;br&gt;&#xA;सौप्तिके द्रौणिना राजन्हतवाजिनरद्विपाम् ॥&#x9;054c&lt;br&gt;&#xA;स हि दृष्ट्वा हतान्सर्वान्समन्ताद्युधि सञ्जयः ।&#x9;055a&lt;br&gt;&#xA;प्रयातो हास्तिनपुरं शोकार्तो भयविह्वलः ॥&#x9;055c&lt;br&gt;&#xA;हतेषु पुनरेतेषु प्रभूतगजवाजिषु ।&#x9;056a&lt;br&gt;&#xA;योधैश्च तैर्महाराज नानादेशसमुद्भवैः ॥&#x9;056c&lt;br&gt;&#xA;कुरुक्षेत्रं तु तत्सर्वं शून्यमासीद्विशाम्पते ।&#x9;057a&lt;br&gt;&#xA;निहतैः पाण्डवेयैश्च धार्तराष्ट्रैश्च संयुगे ॥&#x9;057c&lt;br&gt;&#xA;यथाहि विषयं वृत्तं धार्तराष्ट्रस्य सञ्जयः ।&#x9;058a&lt;br&gt;&#xA;निवेदयति तत्सर्वं यथावृत्तं यथाविधि ॥&#x9;058c&lt;br&gt;&#xA;एवं महायुद्धमिदं महात्मनो धनञ्जयस्याधिरथेश्च यः पठेत् ।&#x9;059a&lt;br&gt;&#xA;स सम्यगिष्टस्य मखस्य यत्फलं तदाप्नुयाद्यः शृणुयाच्च नित्यशः ॥&#x9;059c&lt;br&gt;&#xA;मखो हि विष्णुर्भगवान्सनातनो वहन्ति यं चाप्यनिलेन्दुभानवः ।&#x9;060a&lt;br&gt;&#xA;अतोऽनसूयुः शृणुयात्पठेच्च यः स सर्वलोकांश्च जयेत्सुखी भवेत् ॥ ॥&#x9;060c&lt;/p&gt;</description>
    </item>
  </channel>
</rss>
