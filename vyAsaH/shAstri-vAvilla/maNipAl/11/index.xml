<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;११ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/</link>
    <description>Recent content in &#43;११ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/shAstri-vAvilla/maNipAl/11/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/001/</guid>
      <description>&lt;p&gt;जनमेजयः&lt;br&gt;&#xA;हते दुर्योधने चैव हते सैन्ये च सर्वशः&lt;br&gt;&#xA;धृतराष्ट्रो महाराज श्रुत्वा किमकरोन्मुने&lt;br&gt;&#xA;तथैव कौरवो राजा धर्मपुत्रो महामनाः&lt;br&gt;&#xA;कृपप्रभृतयश्चैव किमकुर्वत ते त्रयः&lt;br&gt;&#xA;अश्वत्थाम्नश्रुतं कर्म शापश्चान्योन्यकारितः&lt;br&gt;&#xA;वृत्तान्तमुत्तरं ब्रूहि यदभाषत सञ्जयः&lt;br&gt;&#xA;वैशम्पायनः&lt;br&gt;&#xA;हते पुत्रशते दीनं छिन्नशाखमिव द्रुमम्&lt;br&gt;&#xA;पुत्रशोकाभिसन्तप्तं धृतराष्ट्रं महीपतिम्&lt;br&gt;&#xA;ध्यानमूकत्वमापन्नं चिन्तया समभिप्लुतम्&lt;br&gt;&#xA;सञ्जयो जयतां श्रेष्ठ राजानं वाक्यमब्रवीत्&lt;br&gt;&#xA;सञ्जयः&lt;br&gt;&#xA;किं शोचसि महाप्राज्ञ नास्ति शोके सहायता&lt;br&gt;&#xA;अक्षौहिण्यो हता ह्यष्टौ दश चैव विशाम्पते&lt;br&gt;&#xA;निर्जितेयं वसुमती शून्या स्थास्यति केवलम्&lt;br&gt;&#xA;नानादिग्भ्यस्समागम्य नानाजात्या नराधिपाः&lt;br&gt;&#xA;सहितास्तव पुत्रेण सर्वे वै निधनं गताः&lt;br&gt;&#xA;पितॄणां पुत्रपौत्राणां ज्ञातीनां सुहृदां तथा&lt;br&gt;&#xA;गुरूणां चानुपूर्व्येण ये चान्येऽनुचरा हताः ||&lt;br&gt;&#xA;प्रेतकार्याणि सर्वाणि कारयस्व नराधिप&lt;br&gt;&#xA;वैशम्पायनः&lt;br&gt;&#xA;तच्छ्रुत्वा करुणं वाक्यं पुत्रपौत्रवधार्दितः&lt;br&gt;&#xA;पपात भुवि दुर्धर्षो वाताहत इव द्रुमः&lt;br&gt;&#xA;धृतराष्ट्रः&lt;br&gt;&#xA;हतपुत्रो हतामात्यो हतसर्वसुहृज्जनः&lt;br&gt;&#xA;दुःखं नूनं गमिष्यामि विचरन् पृथिवीमिमाम्&lt;br&gt;&#xA;किं नु बन्धुविहीनस्य जीवितेन ममाद्य वै&lt;br&gt;&#xA;लूनपक्षस्य इव मे वैनतेयस्य सञ्जय&lt;br&gt;&#xA;हृतराज्यो हतसुहृद्धतपुत्रश्च वै तथा&lt;br&gt;&#xA;न भ्राजामि महाप्राज्ञ क्षीणरश्मिरिवांशुमान्&lt;br&gt;&#xA;न कृतं सुहृदां वाक्यं जामदग्न्यस्य जल्पितम् |&lt;br&gt;&#xA;नारदस्य च देवर्षेः कृष्णद्वैपानस्य च ||&lt;br&gt;&#xA;सभामध्ये तु कृष्णेन यच्छ्रेयोऽभिहितं मम&lt;br&gt;&#xA;अलं वैरेण ते राजन् पुत्रस्सङ्गृह्यतामिति ||&lt;br&gt;&#xA;तच्च तेषामकृत्वाऽद्य भृशं तप्स्यामि दुर्मतिः |&lt;br&gt;&#xA;न हि श्रोष्यामि भीष्मस्य धर्मयुक्तं प्रभाषितम्&lt;br&gt;&#xA;दुर्योधनस्य च तथा वृषभस्येव नर्दतः&lt;br&gt;&#xA;दुश्शासनवधं श्रुत्वा कर्णस्य च विपर्ययम्&lt;br&gt;&#xA;द्रोणसूर्योपरागं च हृदयं मे विदीर्यते&lt;br&gt;&#xA;न स्मराम्यात्मनः किञ्चित् पुरा सञ्जय दुष्कृतम्&lt;br&gt;&#xA;यस्यैवं फलमद्येह मया मूढेन भुज्यते&lt;br&gt;&#xA;नूनं ह्यपकृतं किञ्चिन्मया पूर्वेषु जन्मसु&lt;br&gt;&#xA;येन मां दुःखभागेषु धाता कर्मसु युक्तवान्&lt;br&gt;&#xA;परिणामश्च वयसस् सर्वबन्धुक्षयश्च मे&lt;br&gt;&#xA;सुहृन्मित्रविनाशश्च दैवयोगादुपागतः&lt;br&gt;&#xA;को न्वस्ति दुःखिततरो लोके मत्तः पुमानिह ||&lt;br&gt;&#xA;तं मामद्यैव पश्यन्तु पाण्डवास्संशितव्रताः&lt;br&gt;&#xA;विस्तृतं ब्रह्मलोकस्य दीर्घमध्वानमास्थितम्&lt;br&gt;&#xA;वैशम्पायनः&lt;br&gt;&#xA;तस्य लालप्यमानस्य बहुशोकं विचिन्वतः&lt;br&gt;&#xA;शोकापहं नरेन्द्राय सञ्जयो वाक्यमब्रवीत्&lt;br&gt;&#xA;सञ्जयः&lt;br&gt;&#xA;शोकं राजन् व्यपनुद श्रुतास्ते वेदनिश्चयाः&lt;br&gt;&#xA;शास्त्रागमाश्च विविधा वृद्धेभ्यो नृपसत्तम&lt;br&gt;&#xA;सृञ्जये पुत्रशोकार्ते यदूर्चुर्मुनयः पुरा&lt;br&gt;&#xA;तथा यौवनकन्दर्पमास्थिते ते सुते नृप&lt;br&gt;&#xA;न त्वया सुहृदां वाक्यं ब्रुवतामवधारितम्&lt;br&gt;&#xA;स्वार्थो न च कृतः कश्चिल्लुब्धेन फलगृद्धिना&lt;br&gt;&#xA;अस्मिनेवैकधारेण स्वबुद्ध्या भुवि चेष्टितम्&lt;br&gt;&#xA;प्रायोऽपि वृत्तसम्पन्नास् सततं पर्युपासिताः&lt;br&gt;&#xA;तव दुश्शासनो मन्त्री राधेयश्च दुरात्मवान्&lt;br&gt;&#xA;शकुनिश्चैव दुष्टात्मा चित्रसेनश्च दुर्मतिः |&lt;br&gt;&#xA;अनल्पं येन वै सर्वं शल्यभूतमिदं जगत् ||&lt;br&gt;&#xA;कुरुवृद्धस्य भीष्मस्य गान्धार्या विदुरस्य च |&lt;br&gt;&#xA;द्रोणस्य च महाराज कृपस्य च शरद्वतः ||&lt;br&gt;&#xA;कृष्णस्य च महाबाहो नारदस्य च धीमतः |&lt;br&gt;&#xA;ऋषीणां च तथाऽन्येषां व्यासस्यामिततेजसः ||&lt;br&gt;&#xA;न कृतं तेन वचनं तव पुत्रेण भारत&lt;br&gt;&#xA;अधर्मसंयुतं किञ्चिन्नित्यं युद्धमिति ब्रुवन् ||&lt;br&gt;&#xA;क्षपिताः क्षत्रियास्सर्वे शत्रूणां वर्धितं यशः |&lt;br&gt;&#xA;मध्यस्थो हि त्वमप्यासीर् न क्षमं किञ्चिदुक्तवान्&lt;br&gt;&#xA;दुर्धरेण त्वया भारस् तुलया न समो धृतः |&lt;br&gt;&#xA;आदावेव मनुष्येण वर्तितव्यं यथाक्रमम् ||&lt;br&gt;&#xA;यथा नातीतमर्थं वै पश्चात् तापेन युज्यते |&lt;br&gt;&#xA;पुत्रगृद्ध्या त्वया राजन् प्रियं तस्य चिकीर्षितम् ||&lt;br&gt;&#xA;पश्चात् तापमिमं प्राप्तं न त्वं शोचितुमर्हसि&lt;br&gt;&#xA;मधु यः केवलं दृष्ट्वा प्रपातं नानुपश्यति&lt;br&gt;&#xA;स भ्रष्टो मधुलोभेन शोचत्येव यथा भवान्&lt;br&gt;&#xA;अर्थं न शोचन् प्राप्नोति न शोचन् विन्दते सुखम्&lt;br&gt;&#xA;न शोचन् स्त्रियमाप्नोति न शोचन् विन्दते जयम्&lt;br&gt;&#xA;स्वयमुत्पादयित्वाऽग्निं परीतस्तेन योऽग्निना&lt;br&gt;&#xA;दह्यमानः पुनस्तापं भजते न स पण्डितः&lt;br&gt;&#xA;त्वयैव ससुतेनायं वाक्यवायुसमीरितः&lt;br&gt;&#xA;लोभाज्येन च संयुक्तो ज्वलितः पार्थपावकः&lt;br&gt;&#xA;तस्मिन् समिद्धे पतिताश् शलभा इव ते सुताः&lt;br&gt;&#xA;तान् केशवाग्निनिर्दग्धान् न त्वं शोचितुमर्हसि&lt;br&gt;&#xA;यच्चाश्रुपातकलिलं वदनं वहसे नृप&lt;br&gt;&#xA;अशास्त्रदृष्टमेतद्धि न प्रशंसन्ति पण्डिताः&lt;br&gt;&#xA;विस्फुलिङ्गा इवागनेस्तु दहन्ति किल मानवान्&lt;br&gt;&#xA;जहि मन्युं स्वबुद्ध्या वै धारयात्मानमात्मना |&lt;br&gt;&#xA;एषा वै सर्वसत्त्वानां लोकेश्वर परा गतिः ||&lt;br&gt;&#xA;वैशम्पायनः&lt;br&gt;&#xA;तं समाश्वासितं तेन सञ्जयेन महात्मना&lt;br&gt;&#xA;विदुरो भूय एवाह बुद्धिपूर्वं परन्तपः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/002/</guid>
      <description>&lt;p&gt;वैशम्पायनः&lt;br&gt;&#xA;ततोऽमृतरसैर्वाक्यैर् ह्लादयन् पुरुषर्षभः&lt;br&gt;&#xA;वैचित्रवीर्यं विदुरो यदुवाच निबोध तत्&lt;br&gt;&#xA;विदुरः&lt;br&gt;&#xA;उत्तिष्ठ राजन् किं शेषे धारयात्मानमात्मना&lt;br&gt;&#xA;एषा वै सर्वसत्वानां लोकेश्वर परागतिः&lt;br&gt;&#xA;सर्वे क्षयान्ता निचयाः पतनान्तास्समुच्छ्रयाः&lt;br&gt;&#xA;संयोगा विप्रयोगान्ता मरणान्तं च जीवितम्&lt;br&gt;&#xA;यदा शूरं च भीरुं च यमः कर्षति भारत&lt;br&gt;&#xA;तत् किं न योत्स्यन्ति हि ते क्षत्रियाः क्षत्रियर्षभ&lt;br&gt;&#xA;अयुध्यमानो म्रियते युध्यमानश्च जीवति&lt;br&gt;&#xA;कालं प्राप्य महाराज न कश्चिदतिवर्तते&lt;br&gt;&#xA;अभावादीनि भूतानि भावमध्यानि भारत&lt;br&gt;&#xA;अभावनिधनान्येव तत्र का परिदेवना&lt;br&gt;&#xA;न शोचन् मतमन्वेति न शोचन् म्रियते नरः&lt;br&gt;&#xA;एवं संसाधिते लोके किमर्थमनुशोचसि&lt;br&gt;&#xA;कालः कर्षति भूतानि सर्वाणि विविधान्युत&lt;br&gt;&#xA;यथा वायुस्तृणाग्राणि संवर्तयति सर्वशः&lt;br&gt;&#xA;तथा कालवशं यान्ति भूतानि भरतर्षभ&lt;br&gt;&#xA;एकसार्थप्रयातानां सर्वेषां तत्र गामिनाम्&lt;br&gt;&#xA;यस्य कालः प्रयात्यग्रे तत्र का परिदेवना&lt;br&gt;&#xA;न चाप्येतान् मृतान् युद्धे राजन् शोचितुमर्हसि&lt;br&gt;&#xA;प्रमाणं यदि शास्त्राणि गतास्ते परमां गतिम्&lt;br&gt;&#xA;सर्वे स्वाध्यायवन्तो हि सर्वे च चरितव्रताः&lt;br&gt;&#xA;सर्वे चाभिमुखाः क्षीणास् तत्र का परिदेवना&lt;br&gt;&#xA;अदर्शनादापतिताः पुनश्चादर्शनं गताः&lt;br&gt;&#xA;न ते तव न तेषां त्वं तत्र का परिदेवना&lt;br&gt;&#xA;हतो हि लभते स्वर्गं जित्वा वा लभते यशः&lt;br&gt;&#xA;उभयं नो बहुगुणं नास्ति निष्फलता रणे&lt;br&gt;&#xA;तेषां कामदुघाल्ँलोकानिन्द्रः सङ्कल्पयिष्यति&lt;br&gt;&#xA;इन्द्रस्यातिथयो ह्येते भवन्ति पुरुषर्षभ&lt;br&gt;&#xA;न यज्ञैर्दक्षिणावद्भिर् न तपोभिर्न विद्यया&lt;br&gt;&#xA;स्वर्गं याति तथा मर्त्यो यथा शूरो रणे हताः&lt;br&gt;&#xA;शरीराग्निषु ते शूरा जुहुवुर्वै शराहताः&lt;br&gt;&#xA;हूयमानाञ्शरांश्चैव जहुस्तेजस्विनो मिथः&lt;br&gt;&#xA;एतद्राजंस्तदाऽचक्षे स्वर्गं पन्थानमुत्तमम्&lt;br&gt;&#xA;न युद्धादधिकं किञ्चित् क्षत्रियस्येह विद्यते&lt;br&gt;&#xA;क्षत्रियास्ते महात्मानश्शूरास्समितिशोभनाः&lt;br&gt;&#xA;अमृतं परमं प्राप्ता न शोच्यास्सर्व एव हि&lt;br&gt;&#xA;आत्मानमात्मनाऽऽश्वास्य मा शुचः पुरुषर्षभ&lt;br&gt;&#xA;नाद्य शोकाभिभूतस्त्वं कायमुत्स्रष्टुमर्हसि&lt;br&gt;&#xA;मातापितृसहस्राणि पुत्रदारशतानि च&lt;br&gt;&#xA;संसारेष्वनुभूतानि कस्य ते कस्य वा वयम्&lt;br&gt;&#xA;शोकस्थानसहस्राणि भयस्थानशतानि च&lt;br&gt;&#xA;दिवसे दिवसे मूढमाविशन्ति न पण्डितम्&lt;br&gt;&#xA;न कालस्य प्रियः कश्चिन्न द्वेष्यः कुरुसत्तम&lt;br&gt;&#xA;न मध्यस्थः क्वचित् कालस् सर्वं कालः प्रकर्षति&lt;br&gt;&#xA;कालः पचति भूतानि कालः संहरते प्रजाः&lt;br&gt;&#xA;कालस्सुप्तेषु जागर्ति कालो हि दुरतिक्रमः&lt;br&gt;&#xA;अनित्यं जीवितं रूपं यौवनं द्रव्यसञ्चयः&lt;br&gt;&#xA;आरोग्यं प्रियसंवासो गृद्ध्येन्न ह्येषु पण्डितः&lt;br&gt;&#xA;न हि जानपदं दुःखमेकश्शोचितुमर्हसि&lt;br&gt;&#xA;अप्यभावेन युज्येत तच्चास्य न निवर्तते&lt;br&gt;&#xA;अशोचन् प्रतिकुर्वीत यदि पश्येत् पराक्रमम्&lt;br&gt;&#xA;भैषज्यमेतद्दुःखस्य यदेवं नानुचिन्तयेत्&lt;br&gt;&#xA;चिन्त्यमानं हि नापैति भूयश्चापि विवर्धते&lt;br&gt;&#xA;अनिष्टसम्प्रयोगाच्च विप्रयोगात् प्रियस्य च&lt;br&gt;&#xA;अलब्धलाभाः क्लिश्यन्ते लब्धलाभानुपातिनः ||&lt;br&gt;&#xA;मानुषा मानुषैर्दुःखैर् युज्यन्ते येऽल्पबुद्धयः |&lt;br&gt;&#xA;नार्थो न धर्मो न सुखं यदेतदनुशोचसि&lt;br&gt;&#xA;तच्च नाप्नोति कार्यार्थं त्रिवर्गाच्चैव भ्रश्यते&lt;br&gt;&#xA;अन्योन्यबाधनावस्थां प्राप्य वैषयिका नराः&lt;br&gt;&#xA;असन्तुष्टाः प्रमुह्यन्ति सन्तोषं यान्ति पण्डिताः&lt;br&gt;&#xA;प्रज्ञया मानसं दुःखं हन्याच्छारीरमौषधैः&lt;br&gt;&#xA;एतज्ज्ञानस्य सामर्थ्यं न बालैस्समतामियात्&lt;br&gt;&#xA;शयानं चानुशयति तिष्ठन्तं चानुतिष्ठति&lt;br&gt;&#xA;अनुधावति धावन्तं कर्म पूर्वकृतं नरम्&lt;br&gt;&#xA;यस्यां यस्यामवस्थायां यत् करोति शुभाशुभम्&lt;br&gt;&#xA;तस्यां तस्यामवस्थायां तत्तत् फलमवाप्नुयात्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/003/</guid>
      <description>&lt;p&gt;धृतराष्ट्रः&lt;br&gt;&#xA;सुभाषितैर्महाप्राज्ञ शोको मेऽपगतः प्रभो&lt;br&gt;&#xA;भूय एव तु वाक्यानि श्रोतुमिच्छामि तत्त्वतः&lt;br&gt;&#xA;अनिष्टानां च संसर्गादिष्टानां च निवर्तनात्&lt;br&gt;&#xA;कथं वै मानसं दुःखं विप्रयुज्यन्ति पण्डिताः&lt;br&gt;&#xA;विदुरः&lt;br&gt;&#xA;यतो यतो मनो दुःखात् सुखाद्वा विप्रमुच्यते&lt;br&gt;&#xA;ततस्ततश्शमं लब्ध्वा सुगतिं विन्दते बुधः&lt;br&gt;&#xA;अशाश्वतमिदं सर्वं चिन्त्यमानं नरर्षभ&lt;br&gt;&#xA;कदलीसन्निभो लोकस्सारो ह्यस्य न विद्यते&lt;br&gt;&#xA;गृहाण्येव हि मर्त्यानामाहुर्देहान् हि पण्डिताः&lt;br&gt;&#xA;कालेन विनियुज्यन्ते सत्वमेषां तु शोभनम्&lt;br&gt;&#xA;यथा जीर्णमजीर्णं वा वस्त्रं त्यक्त्वाऽथ पूरुषः&lt;br&gt;&#xA;अन्यद्रोचयते वस्त्रमेवं देहश्शरीरिणाम्&lt;br&gt;&#xA;वैचित्रवीर्य सत्यं हि दुःखं वा यदि वा सुखम्&lt;br&gt;&#xA;प्राप्नुवन्ति हि भूतानि स्वकृतेनैव कर्मणा&lt;br&gt;&#xA;कर्मणा प्राप्यते स्वर्गस्सुखं दुःखं च भारत&lt;br&gt;&#xA;ततो वहति तं भारमवशस्स्ववशोऽपि वा&lt;br&gt;&#xA;किञ्चित् प्रक्रियमाणं वा कृतमात्रमथापि वा |&lt;br&gt;&#xA;भिन्नं वाऽप्यवरोप्यं वा अवतीर्णमथापि वा ||&lt;br&gt;&#xA;आर्द्रं वाऽप्यथवा शुष्कं पच्यमानमथापि वा |&lt;br&gt;&#xA;अवतार्यन्तमापाकादुद्धृतं वाऽपि भारत&lt;br&gt;&#xA;अथवा परिभज्यन्ते एवं देहश्शरीरिणाम्&lt;br&gt;&#xA;गर्भस्थो वा प्रसूतो वा अथवा दशरात्रकः&lt;br&gt;&#xA;अर्धमासगतो वाऽपि मासमात्रगतोऽपि वा&lt;br&gt;&#xA;संवत्सरगतो वापि द्विसंवत्सर एव वा&lt;br&gt;&#xA;यौवनस्थो विमध्यस्थो वृद्धो वाऽपि विपद्यते&lt;br&gt;&#xA;प्राक्कर्मभिस्तु भूतानि विपद्यन्ते भवन्ति च&lt;br&gt;&#xA;एवं संवर्धिते लोके किमर्थमनुतप्यसे&lt;br&gt;&#xA;यथा तु सलिले राजन् क्रीडार्थमनुसञ्चरन्&lt;br&gt;&#xA;उन्मज्जेच्च निमज्जेच्च चेष्टते च नराधिप&lt;br&gt;&#xA;एवं संसारगहनाद् उन्मज्जननिमज्जनात्&lt;br&gt;&#xA;कर्मयोगेन बध्यन्ते क्लिश्यन्ते स्वल्पबुद्धयः&lt;br&gt;&#xA;ये तु प्राज्ञास्स्थिता मध्ये संसारान्तगतैषिणः&lt;br&gt;&#xA;समागमज्ञा भूतानां ते यान्ति परमां गतिम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/004/</guid>
      <description>&lt;p&gt;धृतराष्ट्रः&lt;br&gt;&#xA;कथं संसारगहनं विज्ञेयं वदतां वर&lt;br&gt;&#xA;एतदिच्छाम्यहं श्रोतुं तत्त्वमाख्याहि पृच्छते&lt;br&gt;&#xA;विदुरः&lt;br&gt;&#xA;जन्मप्रभृति भूतानां क्रियास्सर्वास्तु लक्षयेत्&lt;br&gt;&#xA;पूर्वमेवेह कलिलं वसते किञ्चिदन्तरम्&lt;br&gt;&#xA;ततस्स पञ्चमेऽतीते मांसत्रयमकल्पयत्&lt;br&gt;&#xA;ततस्सर्वाङ्गसम्पूर्णो गर्भो मासे च जायते&lt;br&gt;&#xA;अमेध्यमध्ये वसति मांसशोणितलेपने&lt;br&gt;&#xA;ततस्तु वायुवेगेन ह्यूर्ध्वपादो ह्यधोमुखः&lt;br&gt;&#xA;योनिद्वारमुपागम्य बहून् क्लेशान् समृच्छति&lt;br&gt;&#xA;योनिसम्पीडनाच्चैव पूर्वकर्मपदानुगः&lt;br&gt;&#xA;तस्मान्मुक्तस्स संसारादन्यान् पश्यत्युपद्रवान्&lt;br&gt;&#xA;ग्रहास्तमनुसर्पन्ति सारमेया इवामिषम्&lt;br&gt;&#xA;ततः कालान्तरे प्राप्ते व्याधयश्चापि तं तथा&lt;br&gt;&#xA;उपसर्पन्ति जीवन्तं बध्यमानं स्वकर्मभिः&lt;br&gt;&#xA;बद्धमिन्द्रियपाशैस्तं सङ्गकामुकमातुरम्&lt;br&gt;&#xA;व्यसनान्यनुवर्तन्ते विविधानि नराधिप&lt;br&gt;&#xA;मथ्यमानश्च तैर्भूयो नैव तृप्तिमुपैति सः&lt;br&gt;&#xA;अयं न बुध्यते तावद्यमलोकादिहागमे |&lt;br&gt;&#xA;यमदूतैर्विकृष्टश्च मृत्युं कालेन गच्छति&lt;br&gt;&#xA;वाग्घीनस्य च या मात्रा इष्टानिष्टकृताऽस्य वै&lt;br&gt;&#xA;भूय एवात्मनाऽऽत्मानं बध्यमानमुपैति सः&lt;br&gt;&#xA;तत्रैनं परिपश्यन्ति ये ध्यानपरिनिष्ठिताः ||&lt;br&gt;&#xA;अहो विनिकृतो लोको लोभेन च वशीकृतः&lt;br&gt;&#xA;लोभक्रोधमदोन्मत्तो नात्मानमवबुध्यते&lt;br&gt;&#xA;कुलीनत्वे च रमते दुष्कुलीनान् विकुत्सयन्&lt;br&gt;&#xA;धनदर्पेण दृप्तश्च दारिद्र्यं परिकुत्सयन्&lt;br&gt;&#xA;मूर्खानिति परानाह नात्मानं समवेक्षते&lt;br&gt;&#xA;दीक्षां क्षिपति चान्येषां नात्मानं शास्तुमिच्छति&lt;br&gt;&#xA;यदा प्राज्ञाश्च मूर्खाश्च धनवन्तोऽथ निर्धनाः&lt;br&gt;&#xA;कुलीनाश्चाकुलीनाश्च मानिनोऽथाप्यमानिनः |&lt;br&gt;&#xA;सर्वे पितृवनं प्राप्तास् स्वपन्ति विगतत्वचः ||&lt;br&gt;&#xA;निर्मांसैरस्थिभूयिष्ठैर् गात्रैश्च स्नायुबन्धनैः |&lt;br&gt;&#xA;किं विशेषं प्रपश्यन्ति तत्र तेषां परे जनाः ||&lt;br&gt;&#xA;येन प्रत्यवगच्छेयुः कुलरूपविशेषणम् |&lt;br&gt;&#xA;यदा सर्वे समं न्यस्ताः स्वपन्ति धरणीतले ||&lt;br&gt;&#xA;तस्मादन्योन्यमिच्छन्ति विप्रलब्धुमिहाबुधाः&lt;br&gt;&#xA;प्रत्यक्षं च परोक्षं च यो निशम्य श्रुतीमिमाम्&lt;br&gt;&#xA;जन्मप्रभृति वर्तेत प्राप्नुयात्परमां गतिम्&lt;br&gt;&#xA;एवं सर्वं विदित्वा वै यस्तत्त्वमनुवर्तते&lt;br&gt;&#xA;स वै मोक्षयते चैव पन्थानं मनुजाधिप&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/005/</guid>
      <description>&lt;p&gt;धृतराष्ट्रः&lt;br&gt;&#xA;यदिदं धर्मगहनं बुद्ध्या समनुबुध्यते&lt;br&gt;&#xA;एतद्विस्तरतस्सर्वं बुद्धिमार्गं प्रशंस मे&lt;br&gt;&#xA;विदुरः&lt;br&gt;&#xA;अत्र ते वर्तयिष्यामि नमस्कृत्वा स्वयम्भुवे&lt;br&gt;&#xA;यथा संसारगहनं वदन्ति परमर्षयः&lt;br&gt;&#xA;कश्चिन्महति संसारे वर्तमानो द्विजः किल |&lt;br&gt;&#xA;वनं दुर्गमनुप्राप्तो महत् क्रव्यादसङ्कुलम्&lt;br&gt;&#xA;सिंहव्याघ्रगजाकारैरतिघोरमहाशनैः&lt;br&gt;&#xA;समन्तात्सम्परिक्षिप्तं यस्माद्द्रष्टुर्महद्भयम् ||&lt;br&gt;&#xA;तदस्य दृष्ट्वा हृदयमुद्वेगमगमत्परम् |&lt;br&gt;&#xA;अत्युच्छ्रयाश्च रोमाणां विक्रियाश्च भवन्ति वै ||&lt;br&gt;&#xA;स तद्वनं व्यतिसरन् नृप धावन्नितस्ततः |&lt;br&gt;&#xA;वीक्षमाणो दिशस्सर्वाश् शरणं क भवेदिति ||&lt;br&gt;&#xA;स तेषां छिद्रमन्विच्छन् प्रद्रुतो भयपीडितः&lt;br&gt;&#xA;न च निर्याति वै दूरं न च तैर्विप्रयुज्यते&lt;br&gt;&#xA;अथापश्यद्वनं गूढं समन्ताद्वागुरावृतम्&lt;br&gt;&#xA;बाहुभ्यां सम्परिष्वक्तस् स्त्रिया परमघोरया&lt;br&gt;&#xA;पञ्चशीर्षधरैर्नागैश् शैलैरिव समुन्नतैः&lt;br&gt;&#xA;नभःस्पृशैर्महावृक्षैः परिक्षिप्तं महावनम्&lt;br&gt;&#xA;वनमध्ये च तत्राभूदुदपानस्समावृतः&lt;br&gt;&#xA;वल्लीभिस्तृणनद्धाभिर्गूढाभिरभिसंवृतः&lt;br&gt;&#xA;पपात स द्विजस्तत्र निगूढे सलिलाशये&lt;br&gt;&#xA;विलग्नश्चाभवत्तस्मिल्ँलतासन्तानसङ्कुले&lt;br&gt;&#xA;पनसस्य यथा जातं वृन्तबद्धं महाफलम्&lt;br&gt;&#xA;स तथा लम्बते तत्र ऊर्ध्वपादो ह्यधश्शिराः&lt;br&gt;&#xA;तथा तत्रैव चायातो दन्ती दलितपर्वतः&lt;br&gt;&#xA;कूपपीनाहवेलायामपश्यत महागजम्&lt;br&gt;&#xA;षड्वक्त्रं कृष्णशबलं द्विषट्कपदचारिणम्&lt;br&gt;&#xA;क्रमेण परिसर्पन्तं वल्लीवृक्षसमावृतम्&lt;br&gt;&#xA;तस्य शाखाप्रशाखासु वृक्षशाखावलम्बिनः&lt;br&gt;&#xA;नानावर्णा मधुकरा घोररूपा भयावहाः |&lt;br&gt;&#xA;आसते मधु संवृत्य पूर्वमेव निकेतजाः ||&lt;br&gt;&#xA;भूयो भूयस्समीहन्ते मधूनि भरतर्षभ |&lt;br&gt;&#xA;स्वादूनि यानि भूतानां यैर्बालो न वितृप्यते ||&lt;br&gt;&#xA;तेषां मधूनां विविधा धारा प्रस्रवते सदा |&lt;br&gt;&#xA;तां लम्बमानस्स पुमान्धारां पिबति सर्वदा ||&lt;br&gt;&#xA;न चास्य तृष्णा विरता पिबमानस्य सङ्कटे |&lt;br&gt;&#xA;अभीप्सति च तां नित्यमतृप्तश्च पुनः पुनः ||&lt;br&gt;&#xA;न चास्य जीविते राजन्निर्वेदस्समजायत |&lt;br&gt;&#xA;तत्रैव च मनुष्यस्य जीविताशा प्रतिष्ठिता ||&lt;br&gt;&#xA;कृष्णाश्श्वेताश्च तं वृक्षं निकृन्तन्ति स्म मूषिकाः |&lt;br&gt;&#xA;व्यालैश्च तद्वनं दुर्गं स्त्रिया च परमोग्रिया ||&lt;br&gt;&#xA;कूपाधस्ताच्च नागेन पीनाहे कुञ्जरेण च |&lt;br&gt;&#xA;वृक्षप्रपाताच्च भयं मूषिकेभ्यश्च पञ्चमम् ||&lt;br&gt;&#xA;मधुलोभान्मधुकरैः षष्ठमाहुर्महद्भयम् |&lt;br&gt;&#xA;एवं संवसते तत्र क्षिप्तस्संसारसागरे&lt;br&gt;&#xA;न चैव जीविताशायां निर्वेदमुपगच्छति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/006/</guid>
      <description>&lt;p&gt;धृतराष्ट्रः&lt;br&gt;&#xA;अहो खलु महद्दुःखं कृच्छ्रं वासं वसत्यसौ&lt;br&gt;&#xA;कथं तत्र रतिस्तस्य तुष्टिर्वा वदतां वर&lt;br&gt;&#xA;स देशः क्व नु यत्रासौ वसते धर्मसङ्कटे&lt;br&gt;&#xA;कथं वा स विमुच्येत नरस्तस्मान्महाभयात्&lt;br&gt;&#xA;एतद्वै सर्वमाचक्ष्व साधु चेष्टामहे तथा&lt;br&gt;&#xA;तथा कृपा मे महती जाता ह्युद्धरणेन च&lt;br&gt;&#xA;विदुरः&lt;br&gt;&#xA;उपाख्यानमिदं राजन्मोक्षविद्भिरुदाहृतम्&lt;br&gt;&#xA;सुगतिं विन्दते येन परलोकेषु मानवः&lt;br&gt;&#xA;यत्तदुच्येत कान्तारं महत् संसार एव सः&lt;br&gt;&#xA;वनं दुर्गं हि यत्वेतत्संसारगहनं हि तत् |&lt;br&gt;&#xA;ये च ते कथिता व्याला व्याधयस्ते प्रकीर्तिताः&lt;br&gt;&#xA;या सा नारी बृहत्काया अध्यतिष्ठति तत्र वै&lt;br&gt;&#xA;तामाहुस्तु जरां प्राज्ञा रूपवर्णविनाशिनीम्&lt;br&gt;&#xA;स यस्तु कूपो नृपते स तु देहश्शरीरिणाम् ||&lt;br&gt;&#xA;यस्तत्र वसतेऽधस्तान्महाहिः काल एव सः&lt;br&gt;&#xA;अन्तकस्सर्वभूतानां देहिनां प्राणहार्यसौ&lt;br&gt;&#xA;कूपमध्ये च या जाता वल्ली यत्र स मानवः&lt;br&gt;&#xA;प्रोतो ययाऽभवल्लग्नो जीविताशा शरीरिणाम्&lt;br&gt;&#xA;स यस्तु कूपपीनाहे वृक्षं विपरिसर्पति&lt;br&gt;&#xA;षड्वक्त्रः कुञ्जरो राजन्स तु संवत्सरस्स्मृतः |&lt;br&gt;&#xA;षण्मुखा ऋतवो मासाः पादा द्वादश कीर्तिताः ||&lt;br&gt;&#xA;ये तु वृक्षं निकृन्तन्ति मूषिकाः पन्नगास्तथा |&lt;br&gt;&#xA;रात्र्यहानि तु तान्प्राहुर्भूतानां परिचिन्तकाः ||&lt;br&gt;&#xA;ये ते मधुकरास्तत्र कामास्ते परिकीर्तिताः&lt;br&gt;&#xA;यास्तु वा बहुशो धारास् स्रवन्ति बहुविस्तरम्&lt;br&gt;&#xA;तांस्तु कामरसान्विन्द्याद्यत्र सज्जन्ति मानवाः&lt;br&gt;&#xA;एवं संसारचक्रस्य परिवृत्तिं विदुर्बुधाः&lt;br&gt;&#xA;येन संसारचक्रस्य पाशं छिन्दन्ति वै बुधाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/007/</guid>
      <description>&lt;p&gt;धृतराष्ट्रः&lt;br&gt;&#xA;अहोऽभिहितमाख्यानं भवता तत्त्वदर्शिना&lt;br&gt;&#xA;भूय एव महाप्राज्ञ श्रोष्ये वागमृतं तव&lt;br&gt;&#xA;विदुरः&lt;br&gt;&#xA;शृणु भूयः प्रवक्ष्यामि मार्गस्यैतस्य विस्तरम्&lt;br&gt;&#xA;यच्छ्रुत्वा विप्रमुच्यन्ते संसाराद्धि विचक्षणाः&lt;br&gt;&#xA;यथा तु पुरुषो राजन्दीर्घमध्वानमास्थितः&lt;br&gt;&#xA;क्वचित्क्वचिच्छ्रमस्थानं कुरुते वासमेव वा&lt;br&gt;&#xA;एवं संसारपर्याये गर्भवासेषु भारत&lt;br&gt;&#xA;कुर्वन्ति दुर्बुधा वासं मुच्यन्ते तत्र पण्डिताः |&lt;br&gt;&#xA;तस्मादध्वानमेवैतमाहुः शास्त्रविदो जनाः ||&lt;br&gt;&#xA;यत्तत्संसारगहनं वनमाहुर्मनीषिणः |&lt;br&gt;&#xA;सोऽयं लोके समावर्तो मर्त्यानां भरतर्षभ&lt;br&gt;&#xA;चराणां स्थावराणां च गृध्येत्तत्र न पण्डितः&lt;br&gt;&#xA;शारीरा मानसाश्चैव मर्त्यानां व्याधयस्तु ये&lt;br&gt;&#xA;प्रत्यक्षाश्च परोक्षाश्च ते व्यालाः कथिता बुधैः&lt;br&gt;&#xA;क्लिश्यमानाश्च ये नित्यं मार्यमाणाश्च भारत&lt;br&gt;&#xA;स्वकर्मभिर्महाव्यालैर्नोद्विजन्त्यल्पबुद्धयः&lt;br&gt;&#xA;अथापि तैर्न मुच्येत व्याधिभिः पुरुषो नृप&lt;br&gt;&#xA;आवृणोत्येव तं पश्चाज्जरा रूपविनाशिनी&lt;br&gt;&#xA;शब्दरूपरसस्पर्शगन्धैश्च विविधैरपि&lt;br&gt;&#xA;मज्जमानं महापङ्के निरालम्बे समन्ततः&lt;br&gt;&#xA;संवत्सरर्तवो मासाः पक्षाहोरात्रसन्धयः&lt;br&gt;&#xA;क्रमेणास्य प्रवृज्जन्ति रूपमायुस्तथैव च |&lt;br&gt;&#xA;एते कालस्य विधयो नैनं जानन्ति दुर्बुधाः ||&lt;br&gt;&#xA;तत्रापि लिखितान्याहुस् सर्वभूतानि कर्मणा&lt;br&gt;&#xA;रथश्शरीरं भूतानां सत्त्वमाहुस्तु सारथिम्&lt;br&gt;&#xA;इन्द्रियाणि हयानाहुः कर्मबुद्धिस्तु रश्मयः&lt;br&gt;&#xA;तेषां हयानां यो वेगं धावतामनुधावति&lt;br&gt;&#xA;न संयमते बुद्ध्या स यन्ता न निवर्तते&lt;br&gt;&#xA;यस्तु संसारचक्रेऽस्मिंश्चक्रवत्परिवर्तते&lt;br&gt;&#xA;याम्यमाहू रथं ह्येनं मुह्यन्ते येन दुर्बुधाः&lt;br&gt;&#xA;स वै तत्प्राप्नुयाद्राजन्यत्त्वं प्राप्तो नराधिप |&lt;br&gt;&#xA;राज्यनाशस्सुहृन्नाशस् सुतनाशश्च भारत ||&lt;br&gt;&#xA;अनुतर्षुलमेवैतद्दुःखं भवति भारत&lt;br&gt;&#xA;साधुः परमदुःखानां दुःखभैषज्यमारभेत्&lt;br&gt;&#xA;ज्ञानौषधमवाप्येह धुराहीनं महाधनम्&lt;br&gt;&#xA;छिन्द्याद्दुःखमयं व्याधिं नरस्संयतमानसः&lt;br&gt;&#xA;न विक्रमो न चाप्यर्थो न मित्रं न सुहृज्जनः&lt;br&gt;&#xA;तस्मान्मोचयते दुःखाद्यतात्मा स्थिरनिश्चयः&lt;br&gt;&#xA;तस्मान्मैत्रं समास्थाय शीलमापद्य भारत&lt;br&gt;&#xA;दमस्त्यागोऽप्रमादश्च ते त्रयो ब्रह्मणो हयाः&lt;br&gt;&#xA;शीलरश्मिसमायुक्ते स्थितो यो मानसे रथे&lt;br&gt;&#xA;त्यक्त्वा मृत्युभयं राजन्ब्रह्मलोकं स गच्छति&lt;br&gt;&#xA;अभयं सर्वभूतेभ्यो यो ददाति महीपते&lt;br&gt;&#xA;स गच्छति परं स्थानं विष्णोः पदमनामयम्&lt;br&gt;&#xA;नैततत्क्रतुसहस्रेण नोपवासेन नित्यशः&lt;br&gt;&#xA;अभयस्य च दानेन यत्फलं प्राप्नुयान्नरः&lt;br&gt;&#xA;न ह्यात्मनः प्रियतरं किञ्चिद्भूतेषु निश्चितम्&lt;br&gt;&#xA;अनिष्टं सर्वभूतानां मरणं नाम भारत |&lt;br&gt;&#xA;तस्मात्सर्वेषु भूतेषु दया कार्या विपश्चिता&lt;br&gt;&#xA;नानायोगसमायुक्ता बुद्धिजालेन संवृताः&lt;br&gt;&#xA;सुसूक्ष्मदृष्टयो धीरा व्रजन्ति ब्रह्मसाम्यताम्&lt;br&gt;&#xA;एवं ज्ञात्वा महाप्राज्ञ स तेषामौर्ध्वदैहिकम्&lt;br&gt;&#xA;कर्तुमर्हति तेनैव फलं प्राप्स्यति वै भवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/008/</guid>
      <description>&lt;p&gt;वैशम्पायनः&lt;br&gt;&#xA;विदुरस्य तु तद्वाक्यं निशम्य कुरुसत्तमः&lt;br&gt;&#xA;पुत्रशोकाभिसन्तप्तः पपात भुवि मूर्च्छितः&lt;br&gt;&#xA;तं तथा पतितं भूमौ निःसञ्ज्ञं प्रेक्ष्य बान्धवाः&lt;br&gt;&#xA;कृष्णद्वैपायनश्चैव क्षत्ता च विदुरस्तथा |&lt;br&gt;&#xA;सञ्जयस्सुहृदश्चान्ये तथा ये चास्य सम्मताः ||&lt;br&gt;&#xA;जलेन सुखशीतेन तालवृन्तैश्च भारत |&lt;br&gt;&#xA;पस्पृशुश्शनकैर्गात्रं वीजमानाश्च यत्नतः ||&lt;br&gt;&#xA;अन्वासत चिरं कालं धृतराष्ट्रं तथाविधम्&lt;br&gt;&#xA;अथ दीर्घस्य कालस्य लब्धसञ्ज्ञो महीपतिः&lt;br&gt;&#xA;विललाप चिरं कालं पुत्राधिभिरभिप्लुतः&lt;br&gt;&#xA;धृतराष्ट्रः&lt;br&gt;&#xA;धिगस्तु खलु मानुष्यं मानुष्ये च परिग्रहम्&lt;br&gt;&#xA;यतो मूलानि दुःखानि सम्भवन्ति पुनःपुनः&lt;br&gt;&#xA;मित्रनाशेऽर्थनाशे च ज्ञातिसम्बन्धिनामपि&lt;br&gt;&#xA;प्राप्यते सुमहद्दुःखं विषाग्निप्रतिमं विभो&lt;br&gt;&#xA;येन दह्यन्ति गात्राणि येन प्रज्ञा विनश्यति&lt;br&gt;&#xA;येनाभिभूतः पुरुषो मरणं प्रतिपद्यते&lt;br&gt;&#xA;तदिदं मरणं प्राप्तं मया भाग्यविपर्ययात्&lt;br&gt;&#xA;तच्चैवाहं करिष्यामि अद्यैव द्विजसत्तम ||&lt;br&gt;&#xA;वैशम्पायनः&lt;br&gt;&#xA;इत्युक्त्वा च महात्मानं पितरं ब्रह्मवित्तमम् |&lt;br&gt;&#xA;धृतराष्ट्रोऽभवन्मूढश् शोकं च परमं गतः&lt;br&gt;&#xA;अभूच्च तूष्णीं राजाऽसौ ध्यायमानो महीपतिः&lt;br&gt;&#xA;तस्य तद्वचनं श्रुत्वा कृष्णद्वैपायनः प्रभुः&lt;br&gt;&#xA;पुत्रशोकाभिसन्तप्तं पुत्रं वचनमब्रवीत्&lt;br&gt;&#xA;व्यासः&lt;br&gt;&#xA;धृतराष्ट्र महाबाहो शृणु वक्ष्यामि पुत्रक ||&lt;br&gt;&#xA;श्रुतवानसि मेधावी धर्मार्थकुशलः प्रभो |&lt;br&gt;&#xA;न तेऽस्त्यविदितं किञ्चिद्वेदितव्यं परन्तप&lt;br&gt;&#xA;अनित्यतां हि भूतानां विजानासि न संशयः&lt;br&gt;&#xA;अध्रुवे जीवलोके च स्थाने वा शाश्वते सति&lt;br&gt;&#xA;जीविते मरणान्ते च कस्माच्छोचसि पुत्रक&lt;br&gt;&#xA;प्रत्यक्षं तव राजेन्द्र वैरस्यास्य समुद्भवः&lt;br&gt;&#xA;पुत्रं ते कारणं कृत्वा कालयोगेन निर्मितः&lt;br&gt;&#xA;अवश्यं भवितव्ये च कुरूणां सङ्क्षये नृप&lt;br&gt;&#xA;कस्माच्छोचसि तान् शूरान् गतान् परमिकां गतिम्&lt;br&gt;&#xA;जानता च महाबाहो विदुरेण महात्मना&lt;br&gt;&#xA;यतितं सर्वयत्नेन शमं प्रति नरेश्वर&lt;br&gt;&#xA;न च दैवकृतो मार्गश् शक्यो भूतेन केनचित्&lt;br&gt;&#xA;घटताऽपि चिरं कालं नियन्तुमिति मे मतिः&lt;br&gt;&#xA;देवतानां हि यत्कार्यं मया प्रत्यक्षतश्श्रुतम्&lt;br&gt;&#xA;तत्तेऽहं सम्प्रवक्ष्यामि यथा स्थैर्यं भवेत्तव&lt;br&gt;&#xA;पुराऽहं स्वेच्छया यातस् सभामैन्द्रीं जितक्लमः&lt;br&gt;&#xA;अपश्यं तत्र च सदा समवेतान्दिवौकसः&lt;br&gt;&#xA;नारदप्रमुखांश्चापि सर्वान्देवर्षिसत्तमान् ||&lt;br&gt;&#xA;तत्रापि च मया दृष्टा पृथिवी पृथिवीपते |&lt;br&gt;&#xA;कार्यार्थमुपसम्पन्ना देवतानां समीपतः&lt;br&gt;&#xA;उपगम्य तदा धात्री देवानाह समागतान्&lt;br&gt;&#xA;पृथिवी&lt;br&gt;&#xA;यत्कार्यं मम युष्माभिर्ब्रह्मणस्सदने तदा&lt;br&gt;&#xA;प्रतिज्ञातं महाभागास्तच्छीघ्रं संविधीयताम्&lt;br&gt;&#xA;व्यासः&lt;br&gt;&#xA;तस्यास्तद्वचनं श्रुत्वा विष्णुर्लोकनमस्कृतः&lt;br&gt;&#xA;उवाच प्रहसन् वाक्यं प्रभुस्तां देवसंसदि&lt;br&gt;&#xA;श्रीभगवन्&lt;br&gt;&#xA;धृतराष्ट्रस्य पुत्राणां यस्तु ज्येष्ठश्शतस्य वै&lt;br&gt;&#xA;दुर्योधन इति ख्यातः स ते कार्यं करिष्यति |&lt;br&gt;&#xA;तं च प्राप्य महीपालं कृतकृत्या भविष्यसि ||&lt;br&gt;&#xA;तस्यार्थे पृथिवीपालाः कुरुक्षेत्रं समागताः |&lt;br&gt;&#xA;अन्योन्यं घातयिष्यन्ति दृढैश् शस्त्रैः प्रहारिणः ||&lt;br&gt;&#xA;ततस्ते भविता देवि भारस्य युधि नाशनम् |&lt;br&gt;&#xA;गच्छ शीघ्रं स्वकं स्थानं लोकान्धारय शोभने ||&lt;br&gt;&#xA;व्यासः&lt;br&gt;&#xA;स एष ते सुतो राजन् कालस्संहारकारणात् |&lt;br&gt;&#xA;कलेरंशस्समुत्पन्नो गान्धार्या जठरे नृप ||&lt;br&gt;&#xA;अमर्षी बलवाञ्शूरः क्रोधनो दुष्प्रसाधनः&lt;br&gt;&#xA;दैवयोगात्समुत्पन्ना भ्रातरस्तस्य तादृशाः&lt;br&gt;&#xA;शकुनिर्मातुलश्चैव कर्णश्च परमस्सखा&lt;br&gt;&#xA;समुत्पन्ना विनाशार्थं पृथिव्यां सहिता नृपाः&lt;br&gt;&#xA;एतमर्थं महाबाहो नारदो वेद तत्त्वतः&lt;br&gt;&#xA;आत्मापराधात्पुत्रास्ते विनष्टाः पृथिवीपते&lt;br&gt;&#xA;मा तान् शोचस्व राजेन्द्र न हि शोकेऽस्ति कारणम्&lt;br&gt;&#xA;न हि ते पाण्डवास्स्वल्पमपराध्यन्ति भारत&lt;br&gt;&#xA;पुत्रास्तव दुरात्मानो यैरियं घातिता मही&lt;br&gt;&#xA;नारदेन समाख्यातं पूर्वमेव न संशयः&lt;br&gt;&#xA;युधिष्ठिरस्य समितौ राजसूये निवेदितम्&lt;br&gt;&#xA;पाण्डवाः कौरवाश्चैव समासाद्य परस्परम्&lt;br&gt;&#xA;न भविष्यन्ति राजेन्द्र यत्ते कृत्यं तदाचर&lt;br&gt;&#xA;नारदस्य वचश्श्रुत्वा तथाऽकुर्वत पाण्डवाः&lt;br&gt;&#xA;एतत्ते सर्वमाख्यातं देवगुह्यं सनातनम्&lt;br&gt;&#xA;कथं ते शोकनाशस्स्यात्प्राणेषु च दया प्रभो&lt;br&gt;&#xA;स्नेहश्च पाण्डुपुत्रेषु ज्ञात्वा दैवकृतं विधिम्&lt;br&gt;&#xA;एष चार्थो महाराज पूर्वमेव मया श्रुतः&lt;br&gt;&#xA;कथितो धर्मराजस्य राजसूये कुरूत्तम&lt;br&gt;&#xA;यतितं धर्मपुत्रेण मया गुह्ये निवेदिते&lt;br&gt;&#xA;अविग्रहे कौरवाणां दैवं तु बलवत्तरम्&lt;br&gt;&#xA;अनतिक्रमणीयो हि विधी राजन् कथञ्चन&lt;br&gt;&#xA;कृतान्तस्य हि भूतेन चरेण स्थावरेण च&lt;br&gt;&#xA;भवान्धर्मपरो यत्र बुद्धिश्रेष्ठश्च भारत&lt;br&gt;&#xA;मुह्यते प्राणिनां ज्ञात्वा गतिमागतिमेव च&lt;br&gt;&#xA;त्वां तु शोकेन सन्तप्तं मुह्यमानमचेतनम्&lt;br&gt;&#xA;ज्ञात्वा युधिष्ठिरो राजा प्राणानपि परित्यजेत्&lt;br&gt;&#xA;कृपालुर्नित्यशो वीरस्तिर्यग्योनिगतेष्वपि&lt;br&gt;&#xA;स कथं त्वयि राजेन्द्र कृपां वै न करिष्यति&lt;br&gt;&#xA;मम चैव नियोगेन विधेश्चाप्यनिवर्तनात्&lt;br&gt;&#xA;पाण्डवानां च कारुण्यात्प्राणान्धारय भारत&lt;br&gt;&#xA;एवं ते वर्तमानस्य लोके कीर्तिर्भविष्यति&lt;br&gt;&#xA;धर्मश्च सुमहांस्तात तप्तस्या तपसश्चिरात्&lt;br&gt;&#xA;पुत्रशोकं समुत्पन्नं हुताशं ज्वलितं यथा&lt;br&gt;&#xA;प्रज्ञाम्भसा महाराज निर्वापय सदा सता&lt;br&gt;&#xA;वैशम्पायनः&lt;br&gt;&#xA;एतच्छ्रुत्वा तु वचनं व्यासस्यामिततेजसः&lt;br&gt;&#xA;मुहूर्तं समनुध्याय धृतराष्ट्रोऽभ्यभाषत&lt;br&gt;&#xA;महता शोकजालेन प्रणुन्नोऽस्मि द्विजोत्तम&lt;br&gt;&#xA;नात्मानमवबुध्यामि मुह्यमानो मुहुर्मुहुः&lt;br&gt;&#xA;इदं तु वचनं श्रुत्वा तव दैवनियोगजम्&lt;br&gt;&#xA;धारयिष्याम्यहं प्राणान्यतिष्ये च न शोचितुम्&lt;br&gt;&#xA;एतच्छ्रुत्वा तु वचनं व्यासस्सत्यवतीसुतः&lt;br&gt;&#xA;धृतराष्ट्रस्य राजेन्द्र तत्रैवान्तरधीयत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/009/</guid>
      <description>&lt;p&gt;जनमेजयः&lt;br&gt;&#xA;गते व्यासे तु धर्मात्मा धृतराष्ट्रो महीपतिः&lt;br&gt;&#xA;किमचेष्टत विप्रर्षे तन्मे व्याख्यातुमर्हसि&lt;br&gt;&#xA;वैशम्पायनः&lt;br&gt;&#xA;एतच्छ्रुत्वा नरश्रेष्ठ चिरं ध्यात्वा त्वचेतनः&lt;br&gt;&#xA;सञ्जयं योजयेत्युक्त्वा विदुरं प्रत्यभाषत&lt;br&gt;&#xA;धृतराष्ट्रः&lt;br&gt;&#xA;क्षिप्रमानय गान्धारीं सर्वाश्च भरतस्त्रियः&lt;br&gt;&#xA;कुन्तीं चैव तथा क्षत्तस् समानय ममान्तिकम्&lt;br&gt;&#xA;वैशम्पायनः&lt;br&gt;&#xA;एवमुक्त्वा तु धर्मात्मा विदुरं धर्मवित्तमम्&lt;br&gt;&#xA;शोकविप्रहतज्ञानो यानमेवान्वरोहत&lt;br&gt;&#xA;गान्धारी चैव शोकार्ता भर्तुर्वचनचोदिता&lt;br&gt;&#xA;सह कुन्त्या यतो राजा सह स्त्रीभिस्समाद्रवत्&lt;br&gt;&#xA;तास्समासाद्य राजानं भृशं शोकसमन्विताः&lt;br&gt;&#xA;आमन्त्र्यान्योन्यमायस्ता भृशं वै चुक्रुशुस्तथा&lt;br&gt;&#xA;तास्समाश्वासयत्क्षत्ता ताभ्यश्चार्ततरस्स्वयम्&lt;br&gt;&#xA;अश्रुकण्ठीस्समारोप्य ततस्ता निर्ययौ पुरात्&lt;br&gt;&#xA;ततः प्रणादस्सञ्जज्ञे सर्वेषु कुरुवेश्मसु&lt;br&gt;&#xA;आकुमारं पुरं तच्चाप्यभवच्छोककर्शितम्&lt;br&gt;&#xA;अदृष्टपूर्वा या नार्यः पुरा देवगणैरपि&lt;br&gt;&#xA;हतेश्वरास्ता ददृशुश् समवेताः पृथग्जनाः&lt;br&gt;&#xA;प्रकीर्य केशानसितान् भूषणान्यवमुच्य च&lt;br&gt;&#xA;एकवस्त्रधरा नार्यः परिपेतुरनाथवत्&lt;br&gt;&#xA;श्वतेपर्वतरूपेभ्यो गृहेभ्यस्ता निराक्रमन्&lt;br&gt;&#xA;गुहाभ्य इव शैलानां पृषत्यो हतयूथपाः&lt;br&gt;&#xA;तान्युदीर्णानि नारीणां तदा वृन्दान्यनेकशः&lt;br&gt;&#xA;शोकार्तान्यरुदन् घोरं किशोरीणामिवाङ्गनाः&lt;br&gt;&#xA;प्रगृह्य बाहून्क्रोशन्त्यः पुत्रान्भ्रातॄन्पितॄनपि&lt;br&gt;&#xA;दर्शयन्ति हता हि स्म युगान्ते लोकसङ्क्षयम्&lt;br&gt;&#xA;विलपन्त्यो नदन्त्यश्च धावमाना इतस्ततः&lt;br&gt;&#xA;शोकेन विहतज्ञानाः कर्तव्यं न प्रजज्ञिरे&lt;br&gt;&#xA;व्रीडां जग्मुः पुरा यास्स्म सखीनामपि योषितः&lt;br&gt;&#xA;निर्लज्जास्तास्तु राजेन्द्र श्वश्रूणामपि सन्निधौ&lt;br&gt;&#xA;परस्परं सुसूक्ष्मेषु शोकेष्वाश्वासयन्ति याः&lt;br&gt;&#xA;ताश्शोकविह्वला राजन्नावैक्षन्त परस्परम्&lt;br&gt;&#xA;ताभिः परिवृतो राजा रुदतीभिस्सहस्रशः&lt;br&gt;&#xA;निर्ययौ नगरात्तूर्णं दीनस्त्वायोधनं प्रति&lt;br&gt;&#xA;शिल्पिनो वणिजो वैश्यास् सर्वकर्मोपजीविनः&lt;br&gt;&#xA;ते पार्थिवं पुरस्कृत्य निर्ययुर्नगराद्बहिः&lt;br&gt;&#xA;तेषां विक्रोशमानानामार्तानां कुरुसङ्क्षये&lt;br&gt;&#xA;प्रादुरासीन्महाञ्शब्दो व्यथयन्भुवनान्युत&lt;br&gt;&#xA;युगान्तकाले सम्प्राप्ते भूतानां दह्यतामिव&lt;br&gt;&#xA;अभावस्योदयं प्राप्त इति भूतानि मेनिरे&lt;br&gt;&#xA;भृशमुद्विग्नमनसस्ते पौरा जनसङ्क्षये&lt;br&gt;&#xA;प्राक्रोशन्त महाराजं स्वनुरक्तास्तथा भृशम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/010/</guid>
      <description>&lt;p&gt;वैशम्पायनः&lt;br&gt;&#xA;क्रोशमात्रं ततो गत्वा ददृशुस्तान्महारथान्&lt;br&gt;&#xA;शारद्वतं कृपं द्रौणिं कृतवर्माणमेव च&lt;br&gt;&#xA;ते तु दृष्ट्वैव राजानं प्रज्ञाचक्षुषमीश्वरम्&lt;br&gt;&#xA;अश्रुकण्ठा विनिश्श्वस्य रुदन्त इदमब्रुवन्&lt;br&gt;&#xA;पुत्रादयः&lt;br&gt;&#xA;पुत्रस्तव महाराज कृत्वा कर्म सुदुष्करम्&lt;br&gt;&#xA;गतस्सानुचरो राजा शक्रलोकं महीरथः&lt;br&gt;&#xA;दुर्योधनबलान्मुक्ता वयमेव त्रयो रथाः&lt;br&gt;&#xA;सर्वमन्यत्परिक्षीणं सैन्यं ते भरतर्षभ&lt;br&gt;&#xA;वैशम्पायनः&lt;br&gt;&#xA;इत्येवमुक्त्वा राजानं कृपः शारद्वतस्ततः&lt;br&gt;&#xA;गान्धारीं पुत्रशोकार्तामिदं वचनमब्रवीत्&lt;br&gt;&#xA;कृपः&lt;br&gt;&#xA;अभीता युध्यमानास्ते घ्नन्तश्शत्रुगणान्बहून्&lt;br&gt;&#xA;वीरकर्माणि कुर्वाणाः पुत्रास्ते निधनं गताः&lt;br&gt;&#xA;ध्रुवं सम्प्राप्य लोकांस्ते निर्मलाञ्शस्त्रनिर्जितान्&lt;br&gt;&#xA;भास्वरं देहमास्थाय विहरन्त्यमरा इव |&lt;br&gt;&#xA;सर्वे ह्यभिमुखा राज्ञि युध्यमाना हता युधि ||&lt;br&gt;&#xA;न हि कश्चिद्धि शूराणां युध्यमानः पराङ्मुखः&lt;br&gt;&#xA;शस्त्रेण निधनं प्राप्तो न च कश्चित्कृताञ्जलिः&lt;br&gt;&#xA;एतां तां क्षत्रियस्याहुः पुराणाः परमां गतिम्&lt;br&gt;&#xA;शस्त्रेण निधनं सङ्ख्ये तान्न शोचितुमर्हसि&lt;br&gt;&#xA;न चापि शत्रवस्तेषां मुच्यन्ते राज्ञि पाण्डवाः&lt;br&gt;&#xA;शृणु यत्कृतमस्माभिरश्वत्थामपुरोगमैः&lt;br&gt;&#xA;अधर्मेण हतं श्रुत्वा भीमसेनेन ते सुतम्&lt;br&gt;&#xA;सुप्तं शिबिरमासाद्य पाण्डूनां कदनं कृतम्&lt;br&gt;&#xA;पाञ्चाला निहतास्सर्वे धृष्टद्युम्नपुरोगमाः&lt;br&gt;&#xA;द्रुपदस्यात्मजाश्चैव द्रौपदेयाश्च पातिताः&lt;br&gt;&#xA;तथा विशसनं कृत्वा पुत्रशत्रुगणस्य ते&lt;br&gt;&#xA;प्राद्रवाम न हि स्थातुं रणे शक्ष्यामहे त्रयः&lt;br&gt;&#xA;ते हि शूरा महेष्वासाः क्षिप्रमेष्यन्ति पाण्डवाः&lt;br&gt;&#xA;अमर्षवशमापन्ना वैरं प्रतिचिकीर्षवः&lt;br&gt;&#xA;ते हतानात्मजान् श्रुत्वा प्रमत्तान् पुरुषर्षभाः&lt;br&gt;&#xA;अन्विष्यन्तः पदं शूराः क्षिप्रमेष्यन्ति पाण्डवाः&lt;br&gt;&#xA;पाण्डूनां किल्बिषं कृत्वा संस्थातुं नोत्सहामहे&lt;br&gt;&#xA;अनुजानीहि मां राज्ञि मा च शोके मनः कृथाः&lt;br&gt;&#xA;राजंस्त्वमनुजानीहि धैर्यमातिष्ठ चोत्तमम्&lt;br&gt;&#xA;दिष्टान्तं पश्य चापि त्वं क्षत्रधर्मं च केवलम्&lt;br&gt;&#xA;वैशम्पायनः&lt;br&gt;&#xA;इत्येवमुक्त्वा राजानं कृत्वा चापि प्रदक्षिणम्&lt;br&gt;&#xA;कृपश्च कृतवर्मा च द्रोणपुत्रश्च भारत&lt;br&gt;&#xA;अन्वीक्षमाणं राजानं धृतराष्ट्रं मनीषिणम्&lt;br&gt;&#xA;गङ्गामनु महात्मानस् तूर्णमश्वानचोदयन्&lt;br&gt;&#xA;अपक्रम्य च ते सर्वे त्रयो राजन् महारथाः&lt;br&gt;&#xA;आमन्त्र्यान्योन्यमुद्विग्नास्त्रिधा ते प्रययुस्तदा&lt;br&gt;&#xA;जगाम हास्तिनपुरं कृपश्शारद्वतस्तदा&lt;br&gt;&#xA;स्वमेव राष्ट्रं हार्दिक्यो द्रौणिर्व्यासाश्रमं ययौ&lt;br&gt;&#xA;एवं ते प्रययुर्वीरा वीक्षमाणाः परस्परम्&lt;br&gt;&#xA;भयार्ताः पाण्डुपुत्राणामागस्कृत्वा महात्मनाम्&lt;br&gt;&#xA;समेत्य वीरं राजानं तदा त्वनुदिते रवौ&lt;br&gt;&#xA;विप्रजग्मुर्महाराज यथेष्टकमरिन्दमाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/011/</guid>
      <description>&lt;p&gt;वैशम्पायनः&lt;br&gt;&#xA;हतेषु सर्वसैन्येषु धर्मराजो युधिष्ठिरः&lt;br&gt;&#xA;शुश्रुवे पितरं वृद्धं निर्यान्तं गजसाह्वयात्&lt;br&gt;&#xA;सोऽभ्ययात्पुत्रशोकार्तं पुत्रशोकपरिप्लुतः&lt;br&gt;&#xA;शोचमानो महाराज भ्रातृभिस्सहितस्ततः&lt;br&gt;&#xA;अन्वीयमानो वीरेण दाशार्हेण महात्मना&lt;br&gt;&#xA;युयुधानेन च तथा तथैव च युयुत्सुना&lt;br&gt;&#xA;तमन्वयात्सुदुःखार्ता द्रौपदी शोककर्शिता&lt;br&gt;&#xA;सह पाञ्चालयोषिद्भिर्यास्तत्रासन्समागताः&lt;br&gt;&#xA;सङ्ग्राममनु वृन्दानि स्त्रीणां भरतसत्तम&lt;br&gt;&#xA;कुररीणामिवार्तानां क्रोशन्तीनां ददर्श ह&lt;br&gt;&#xA;ताभिः परिवृतो राजा रुदन्तीभिस्समन्ततः&lt;br&gt;&#xA;ऊर्ध्वबाहुभिरार्ताभिर्ब्रुवन्तीभिः प्रियाप्रिये&lt;br&gt;&#xA;स्त्रियः&lt;br&gt;&#xA;धर्मस्ते क्व नु धर्मज्ञ क्व नु साऽद्यानृशंसता&lt;br&gt;&#xA;यथाऽवधीः पितॄन्भ्रातॄन्गुरून्पुत्रान्सखीनपि&lt;br&gt;&#xA;घातयित्वा कथं द्रोणं भीष्मं चापि पितामहम्&lt;br&gt;&#xA;मनस्तेऽभून्महाराज हत्वा चापि जयद्रथम्&lt;br&gt;&#xA;किं नु राज्येन ते कार्यं पितॄन्भ्रातॄनपश्यतः&lt;br&gt;&#xA;अभिमन्युं च दुर्धर्षं द्रौपदेयांश्च भारत&lt;br&gt;&#xA;वैशम्पायनः&lt;br&gt;&#xA;अतीत्य ता महाराज क्रोशन्ती कुररीरिव&lt;br&gt;&#xA;ववन्दे पितरं ज्येष्ठं धर्मराजो युधिष्ठिरः&lt;br&gt;&#xA;ततोऽभिवाद्य पितरं क्रमेणामित्रकर्शनाः&lt;br&gt;&#xA;न्यवेदयन्त नामानि पाण्डवास्तेऽपि सर्वशः&lt;br&gt;&#xA;तमात्मजान्तकरणं पिता पुत्रवधार्दितः&lt;br&gt;&#xA;अप्रीयमाणश्शोकार्तं पाण्डवं परिषस्वजे&lt;br&gt;&#xA;धर्मराजं परिष्वज्य सान्त्वयित्वा च भारत&lt;br&gt;&#xA;दुष्टात्मा भीममन्वैच्छद्दिधक्षुरिव पावकः&lt;br&gt;&#xA;स कोपपावकस्तस्य शोकवायुसमीरितः&lt;br&gt;&#xA;भीमसेनमयं दावं दिधक्षुरिव दृश्यते&lt;br&gt;&#xA;तस्य सङ्कल्पमाज्ञाय भीमं प्रत्यशुभं हरिः&lt;br&gt;&#xA;भीममाक्षिप्य पाणिभ्यां प्रददौ भीममायसम्&lt;br&gt;&#xA;प्रागेव तु महाबाहुर्बुद्ध्वा तस्येङ्गितं हरिः&lt;br&gt;&#xA;संविधानं महाप्राज्ञस्तत्र चक्रे जनार्दनः&lt;br&gt;&#xA;उपगृह्यैव पाणिभ्यां राजा स्तम्भमयोमयम्&lt;br&gt;&#xA;बभञ्ज बलवान्राजा मन्यमानो वृकोदरम्&lt;br&gt;&#xA;नागायुतसमप्राणस् स राजा भीममायसम्&lt;br&gt;&#xA;भङ्क्त्वा विमथितोरस्कस् सुस्राव रुधिरं मुखात्&lt;br&gt;&#xA;ततः पपात मेदिन्यां तथैव रुधिरोक्षितः&lt;br&gt;&#xA;प्रपुष्पिताग्रशिखरः पारिजात इव द्रुमः&lt;br&gt;&#xA;प्रत्यगृह्णीत तं विद्वान्सूतो गावल्गणिस्तदा&lt;br&gt;&#xA;मैवमित्यब्रवीच्चैनं शमयन्सान्त्वयन्नपि&lt;br&gt;&#xA;हतो भीम इति ज्ञात्वा गतमन्युर्महामनाः&lt;br&gt;&#xA;हाहा भीमेति चुक्रोश भूयश्शोकसमन्वितः&lt;br&gt;&#xA;स विदित्वा गतक्रोधं भीमसेनवधार्दितम्&lt;br&gt;&#xA;वासुदेवो वरः पुंसामिदं वचनमब्रवीत्&lt;br&gt;&#xA;श्रीभगवान्&lt;br&gt;&#xA;मा शुचो धृतराष्ट्र त्वं नैव भीमस्त्वया हतः&lt;br&gt;&#xA;आयसी प्रतिमा ह्येषा त्वया राजन्निपातिता&lt;br&gt;&#xA;त्वां क्रोधवशमापन्नं विदित्वा भरतर्षभ&lt;br&gt;&#xA;मयाऽपकृष्टः कौन्तेयो मृत्योर्दंष्ट्रान्तरं गतः&lt;br&gt;&#xA;न हि ते राजशार्दूल बले तुल्योऽस्ति कश्चन&lt;br&gt;&#xA;यस्सहेत महाबाहो तव निग्रहणं नरः&lt;br&gt;&#xA;यथा हि नान्तकं प्राप्य जीवन्मुच्येत कश्चन&lt;br&gt;&#xA;एवं बाह्वन्तरं प्राप्य न जीवेदिह कश्चन&lt;br&gt;&#xA;तस्मात्पुत्रेण ते या सा प्रतिमा कारिताऽऽयसी&lt;br&gt;&#xA;भीमस्य सेयं कौरव्य तवैवोपहृता मया&lt;br&gt;&#xA;पुत्रशोकाभिसन्तापाद्धर्मादपहृतं मनः&lt;br&gt;&#xA;तव राजेन्द्र तेन त्वं भीमसेनं जिघांससि&lt;br&gt;&#xA;न च ते तत् क्षमं राजन्हन्यास्त्वं यद्वृकोदरम्&lt;br&gt;&#xA;न हि पुत्रा महाराज जीवेयुस्ते कथञ्चन&lt;br&gt;&#xA;तस्माद्यत्कृतमस्माभिर्मन्यमानैः क्षमं विभो&lt;br&gt;&#xA;अनुमन्यस्व राजेन्द्र मा च शोके मनः कृथाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/012/</guid>
      <description>&lt;p&gt;वैशम्पायनः&lt;br&gt;&#xA;तत एनमुपातिष्ठञ्शौचार्थं परिचारकाः&lt;br&gt;&#xA;कृतशौचं पुनश्चैनं प्रोवाच मधुसूदनः&lt;br&gt;&#xA;श्रीभगवान्&lt;br&gt;&#xA;राजन्नधीता वेदास्ते शास्त्राणि विविधानि च&lt;br&gt;&#xA;श्रुतानि च पुराणानि राजधर्माश्च केवलाः&lt;br&gt;&#xA;एवं विद्वान्महाप्राज्ञस् समर्थस्सन्बलाबले&lt;br&gt;&#xA;आत्मापराधे कस्मात्त्वं कुरुषे कोपमीदृशम्&lt;br&gt;&#xA;उक्तवांस्ते तथैवाहं भीष्मद्रोणौ च भारत&lt;br&gt;&#xA;विदुरस्सञ्जयश्चैव वाक्यं राजन्नधः कृथाः&lt;br&gt;&#xA;स वार्यमाणो नास्माकमकार्षीर्वचनं तदा&lt;br&gt;&#xA;पाण्डवानधिकाञ्जानन्बले शौर्ये च भारत&lt;br&gt;&#xA;राजा हि यस्स्थिरः प्राज्ञस् स्वयं दोषानवेक्षते&lt;br&gt;&#xA;देशकालविभागं च परं श्रेयस्स विन्दति&lt;br&gt;&#xA;उच्यमानं यश्श्रेयो गृह्णीते वै यथातथम्&lt;br&gt;&#xA;आपदं समनुप्राप्य सोऽभ्येति विलयं किल&lt;br&gt;&#xA;अतोऽन्यवृत्तमात्मानं समवेक्षस्व भारत&lt;br&gt;&#xA;राजंस्त्वमविधेयात्मा दुर्योधनवशे स्थितः&lt;br&gt;&#xA;आत्मापराधादापन्नस्तत्किं भीमजिघांसया&lt;br&gt;&#xA;तस्मात्संयच्छ कोपं त्वं स्वमनुस्मृत्य दुष्कृतम्&lt;br&gt;&#xA;यस्तु तां स्पर्धया क्षुद्रः पाञ्चालीमानयत्सभाम्&lt;br&gt;&#xA;स हतो भीमसेनेन वैरं प्रतिचिकीर्षता&lt;br&gt;&#xA;आत्मनोऽतिक्रमं पश्य पुत्रस्य च दुरात्मनः&lt;br&gt;&#xA;यदनागसि पाण्डूनां परित्यागः परन्तप&lt;br&gt;&#xA;वैशम्पायनः&lt;br&gt;&#xA;एवमुक्तस्स कृष्णेन नृपस्सत्यं जनाधिप&lt;br&gt;&#xA;उवाच देवकीपुत्रं धृतराष्ट्रो महीपतिः&lt;br&gt;&#xA;धृतराष्ट्रः&lt;br&gt;&#xA;एवमेतन्महाभाग यथा वदसि माधव&lt;br&gt;&#xA;पुत्रस्नेहस्तु धर्मात्मन्धर्मान्मां समचालयत्&lt;br&gt;&#xA;दिष्ट्या स पुरुषव्याघ्रो बलवान्सत्यविक्रमः&lt;br&gt;&#xA;त्वद्गुप्तो नागमत्कृष्ण भीमो बाह्वन्तरं मम&lt;br&gt;&#xA;इदानीं त्वहमेकाग्रो गतमन्युर्गतज्वरः&lt;br&gt;&#xA;मध्यमं पाण्डवं वीरं स्प्रष्टुमिच्छामि केशव&lt;br&gt;&#xA;वैशम्पायनः&lt;br&gt;&#xA;हतेषु पार्थिवेन्द्रेषु पुत्रेषु च हतेषु च&lt;br&gt;&#xA;पाण्डुपुत्रेषु मे धर्मः प्रीतिश्चाप्यवतिष्ठते&lt;br&gt;&#xA;ततस्स भीमं च धनञ्जयं च माद्र्याश्च पुत्रौ पुरुषप्रवीरौ&lt;br&gt;&#xA;पस्पर्श गात्रैः प्ररुदन्सुगात्रमाश्वास्य कल्याणमुवाच चैनान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/013/</guid>
      <description>&lt;p&gt;वैशम्पायनः&lt;br&gt;&#xA;धृतराष्ट्राभ्यनुज्ञातास्ततस्ते कुरुपुङ्गवाः&lt;br&gt;&#xA;अभ्ययुर्भ्रातरस्सर्वे गान्धारीं सहकेशवाः&lt;br&gt;&#xA;ततो ज्ञात्वा हतामित्रं धर्मराजं युधिष्ठिरम्&lt;br&gt;&#xA;गान्धारी पुत्रशोकार्ता शप्तुमैच्छदनिन्दिता&lt;br&gt;&#xA;तस्याः पापमभिप्रायं विदित्वा पाण्डवान्प्रति&lt;br&gt;&#xA;ऋषिर्गन्धवतीपुत्रः प्रागेव समपद्यत&lt;br&gt;&#xA;स गङ्गायामुपस्पृश्य ब्रह्मर्षिः प्रयतश्शुचिः&lt;br&gt;&#xA;तं देशमुपसम्पेदे पाराशर्यो मनोजवः&lt;br&gt;&#xA;दिव्येन चक्षुषा ज्ञात्वा मनसाऽनुद्धतेन च&lt;br&gt;&#xA;सर्वं प्राणभृतां भावं सततं समबुध्यत&lt;br&gt;&#xA;स स्नुषामब्रवीत्काले कल्याणानि महातपाः&lt;br&gt;&#xA;शापकालमवाक्षिप्य शमकालमुदीरयन्&lt;br&gt;&#xA;व्यासः&lt;br&gt;&#xA;न कोपः पाण्डवे कार्यो गान्धारि शममाप्नुहि&lt;br&gt;&#xA;रजो निगृह्यतां चैव शृणु चेदं वचो मम&lt;br&gt;&#xA;पुरोक्ता युद्धकाले त्वं पुत्रेण जयमिच्छता&lt;br&gt;&#xA;जयमाशास्व मे मातर्युध्यमानस्य शत्रुभिः&lt;br&gt;&#xA;सा तथा याच्यमाना त्वं युद्धकाले जयैषिणा&lt;br&gt;&#xA;उक्तवत्यसि कल्याणि यतो धर्मस्ततो जयः&lt;br&gt;&#xA;वाक्ये व्यतीते मा क्रोधे मनः कुरु यशस्विनि&lt;br&gt;&#xA;स्मरामि भाषमाणां हि त्वामहं सत्यवादिनीम्&lt;br&gt;&#xA;विग्रहे तुमुले राज्ञां गत्वा परमसंशयम्&lt;br&gt;&#xA;जितं पाण्डुसुतैर्युद्धे नूनं धर्मस्ततोऽधिकः&lt;br&gt;&#xA;क्षमाशीला पुरा भूत्वा साऽद्य न क्षमसे कथम्&lt;br&gt;&#xA;अधर्मं जहि धर्मज्ञे यतो धर्मस्ततो जयः&lt;br&gt;&#xA;सा त्वं धर्मं परित्यज्य वाचा चोक्त्वा मनस्विनि&lt;br&gt;&#xA;कोपं संयच्छ गान्धारि पाण्डवेषु सुतेषु ते&lt;br&gt;&#xA;गान्धारी&lt;br&gt;&#xA;भगवन्नाभ्यसूयामि नैतानिच्छामि नश्यतः&lt;br&gt;&#xA;पुत्रशोकेन तु बलान्मनो विह्वलतीव मे&lt;br&gt;&#xA;यथैव कुन्त्या कौन्तेया रक्षितव्यास्तथा मया&lt;br&gt;&#xA;तथैव धृतराष्ट्रेण रक्षितव्या मया यथा&lt;br&gt;&#xA;दुःशासनापराधेन शकुनेस्सौबलस्य च&lt;br&gt;&#xA;कर्णदुर्योधनाभ्यां च वृत्तोऽयं कुरुसङ्क्षयः&lt;br&gt;&#xA;नापराध्नोति बीभत्सुर्न च भीमो वृकोदरः&lt;br&gt;&#xA;नकुलस्सहदेवश्च नैव जातु युधिष्ठिरः&lt;br&gt;&#xA;युध्यमाना हि कौरव्याः कृन्तमानाः परस्परम्&lt;br&gt;&#xA;निहतास्तैर्हताश्चान्ये तत्र नास्त्यप्रियं मम&lt;br&gt;&#xA;यत्तु कर्माकरोद्भीमो वासुदेवस्य पश्यतः&lt;br&gt;&#xA;दुर्योधनं समाहूय गदायुद्धे महामनाः&lt;br&gt;&#xA;शिक्षयाऽभ्यधिकं ज्ञात्वा चरन्तं बहुधा रणे&lt;br&gt;&#xA;अधो नाभेः प्रहृतवांस्तन्मे कोपयतीव हि&lt;br&gt;&#xA;कथं हि धर्मं धर्मज्ञास् समुद्दिष्टं महात्मभिः&lt;br&gt;&#xA;त्यजेयुराहवे शूराः प्राणहेतोः कथञ्चन&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/014/</guid>
      <description>&lt;p&gt;वैशम्पायनः&lt;br&gt;&#xA;तच्छ्रुत्वा वचनं तस्या भीमसेनोऽथ भीतवत्&lt;br&gt;&#xA;गान्धारीं प्रत्युवाचेदं वचस्सानुनयं तदा&lt;br&gt;&#xA;भीमः&lt;br&gt;&#xA;अधर्मो यदि वा धर्मस्त्रासात्तत्र मया कृतः&lt;br&gt;&#xA;आत्मानं त्रातुकामेन तन्मे त्वं क्षन्तुमर्हसि&lt;br&gt;&#xA;न हि युद्धेन पुत्रस्ते धर्मेण सुमहाबलः&lt;br&gt;&#xA;शक्यः केनचिद्धर्तुं तस्माद्विषममाचरम्&lt;br&gt;&#xA;अधर्मेण जितः पूर्वं तेनापि च युधिष्ठिरः&lt;br&gt;&#xA;निकृताश्च सदैव स्म ततो विषममाचरम्&lt;br&gt;&#xA;सैन्यस्यैकोऽवशिष्टोऽयं गदायुद्धे च वीर्यवान्&lt;br&gt;&#xA;न त्यक्ष्यति हृतं राज्यमिति चैव कृतं मया |&lt;br&gt;&#xA;मां हत्वा न हरेद्राज्यमिति चैतत् कृतं मया ||&lt;br&gt;&#xA;एकपत्नीं च पाञ्चालीमेकवस्त्रां रजस्वलाम्&lt;br&gt;&#xA;भवत्या विदितं सर्वमुक्तवान्यत्सुतस्तव&lt;br&gt;&#xA;सुयोधनमसंहृत्य न शक्या भूस्ससागरा&lt;br&gt;&#xA;केवलं भोक्तुमस्माभिरिति चैतत्कृतं मया&lt;br&gt;&#xA;तच्चाप्यप्रियमस्माकं पुत्रस्ते समुदाचरत्&lt;br&gt;&#xA;द्रौपद्या यत्सभामध्ये सव्यमूरुमदर्शयत्&lt;br&gt;&#xA;तत्रैव वध्यस्सोऽस्माकं दुराचारोऽम्ब ते सुतः&lt;br&gt;&#xA;धर्मराजाज्ञया त्वेवं स्थितास्स्म समये पुरा&lt;br&gt;&#xA;वैरं सन्धुक्षितं राज्ञि पुत्रेण तव यन्महत्&lt;br&gt;&#xA;क्लेशिताश्च वनेऽत्यर्थं तस्मादेतत्कृतं मया&lt;br&gt;&#xA;वैरस्यास्मि गतः पारं हत्वा दुर्योधनं रणे&lt;br&gt;&#xA;राज्यं युधिष्ठिरे प्राप्ते वयं विगतमन्यवः&lt;br&gt;&#xA;गान्धारी&lt;br&gt;&#xA;न तस्यैवं वधस्तात यं प्रशंससि मे सुतम्&lt;br&gt;&#xA;कृतवांश्चापि तत्सर्वं यदिदं भाषसे मयि&lt;br&gt;&#xA;हताश्वे नकुले यत्तद् वृषसेनेन भारत&lt;br&gt;&#xA;अपिबश्शोणितं सङ्ख्ये दुश्शासनशरीरजम्&lt;br&gt;&#xA;सद्भिर्विगर्हितं घोरमनार्यजनसेवितम्&lt;br&gt;&#xA;क्रूरं कर्माकरोः कस्मात्तदयुक्तं वृकोदर&lt;br&gt;&#xA;अन्यस्यापि न पातव्यं रुधिरं किं पुनस्स्वकम्&lt;br&gt;&#xA;यथैवात्मा तथा भ्राता न विशेषोऽस्ति कश्चन&lt;br&gt;&#xA;भीमः&lt;br&gt;&#xA;हताश्वं नकुलं दृष्ट्वा वृषसेनेन संयुगे&lt;br&gt;&#xA;शत्रूणां तु प्रहृष्टानां त्रासस्सञ्जनितो मया&lt;br&gt;&#xA;स प्रतिज्ञामकरवं पिबाम्यसृगरेरिति&lt;br&gt;&#xA;रुधिरं नातिचक्राम दन्तोष्ठान्मेऽम्ब मा शुचः&lt;br&gt;&#xA;वैवस्वतो हि तद्वेद यथावत्कुलनन्दिनि&lt;br&gt;&#xA;मा कृथा हृदि तन्मातर्न तत्पीतं मयाऽनघे&lt;br&gt;&#xA;केशपक्षपरामर्शे द्रौपद्या द्यूतकारिते&lt;br&gt;&#xA;क्रोधाद्यदब्रवं चाहं तच्च मे क्षन्तुमर्हसि&lt;br&gt;&#xA;क्षत्रधर्मच्युतो राज्ञि भवेयं शाश्वतीस्समाः&lt;br&gt;&#xA;प्रतिज्ञां तामनिस्तीर्य ततस्तत्कृतवानहम्&lt;br&gt;&#xA;अनिगृह्य पुरा पुत्रानस्मास्वनपकारिषु&lt;br&gt;&#xA;न मामर्हसि कल्याणि दोषेण परिशङ्कितुम्&lt;br&gt;&#xA;गान्धारी&lt;br&gt;&#xA;वृद्धस्यास्य शतं पुत्रान्निघ्नंस्त्वमपराजितः&lt;br&gt;&#xA;कस्मान्नाशेषयः कञ्चिद्येनाल्पमपराधितम्&lt;br&gt;&#xA;सन्तानमावयोस्तात वृद्धयोर्हृतराज्ययोः&lt;br&gt;&#xA;नाशेषयः कथं यष्टिमेकां वृद्धयुगस्य वै&lt;br&gt;&#xA;शेषे ह्यवस्थिते तात पुत्राणामल्पकेऽपि च&lt;br&gt;&#xA;न मे दुःखं भवेदद्य यदि त्वं धर्ममाचरेः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/015/</guid>
      <description>&lt;p&gt;वैशम्पायनः&lt;br&gt;&#xA;तमेवमुक्त्वा गान्धारी युधिष्ठिरमपृच्छत&lt;br&gt;&#xA;क्व स राजेति सक्रोधा पुत्रपौत्रवधार्दिता&lt;br&gt;&#xA;तामभ्यगच्छत्कौन्तेयो वेपमानः कृताञ्जलिः&lt;br&gt;&#xA;युधिष्ठिरस्तु गान्धारीं मधुरं वाक्यमब्रवीत्&lt;br&gt;&#xA;युधिष्ठिरः&lt;br&gt;&#xA;पुत्रहन्ता नृशंसोऽहं तव देवि युधिष्ठिरः&lt;br&gt;&#xA;शापार्हः पृथिवीनाशे हेतुभूतश्शपस्व माम्&lt;br&gt;&#xA;नहि मे जीवितेनार्थो न राज्येन सुखेन वा&lt;br&gt;&#xA;तादृशान्सुहृदो हत्वा सुमूढस्य सुतद्रुहः&lt;br&gt;&#xA;वैशम्पायनः&lt;br&gt;&#xA;तमेवंवादिनं भीतं सन्निकर्षागतं तदा&lt;br&gt;&#xA;नोवाच किञ्चिद्गान्धारी निश्श्वासपरमा नृप&lt;br&gt;&#xA;तस्यावनतदेहस्य पादयोर्निपतिष्यतः&lt;br&gt;&#xA;युधिष्ठिरस्य नृपतेर्धर्मज्ञा दीर्घदर्शिनी&lt;br&gt;&#xA;अङ्गुल्यग्राणि ददृशे देवी पट्टान्तरेण सा&lt;br&gt;&#xA;ततस्स कुनखीभूतो दर्शनीयनखो नृपः |&lt;br&gt;&#xA;तं दृष्ट्वाऽथार्जुनोऽगच्छद्वासुदेवस्य पृष्ठतः&lt;br&gt;&#xA;एवं सञ्चेष्टमानांस्तानितश्चेतश्च भारत&lt;br&gt;&#xA;गान्धारी विगतक्रोधा सान्त्वयामास मातृवत्&lt;br&gt;&#xA;ते पाण्डवात्वनुज्ञाता मातरं वीतमत्सराः&lt;br&gt;&#xA;अभ्यगच्छन्त सहिताः पृथां पृथुलवक्षसः&lt;br&gt;&#xA;चिरस्य दृष्ट्वा पुत्रांस्तान् पुत्राधिभिरभिप्लुता&lt;br&gt;&#xA;बाष्पमाहारयामास वस्त्रेणावृत्य वै मुखम्&lt;br&gt;&#xA;ततो बाष्पं समुत्सृज्य सह पुत्रैस्तथा पृथा&lt;br&gt;&#xA;अपश्यदेनाञ्शस्त्रौघैर्बहुधा परिविक्षतान्&lt;br&gt;&#xA;सा तानेकैकशः पुत्रान्संस्पृशन्ती पुनःपुनः&lt;br&gt;&#xA;अन्वशोचत दुःखार्तां द्रौपदीं निहतात्मजाम् ||&lt;br&gt;&#xA;रुदन्तीमथ पाञ्चालीं ददर्श पतितां भुवि&lt;br&gt;&#xA;पाञ्चाली&lt;br&gt;&#xA;आर्ये पौत्रा हतास्सर्वे सौभद्रसहिता गताः&lt;br&gt;&#xA;न त्वां तेऽद्याभिगच्छन्ति चिरदृष्टामनिन्दिते&lt;br&gt;&#xA;किं नु राज्येन मे कार्यं विहीनायास्सुतैर्वरैः&lt;br&gt;&#xA;वैशम्पायनः&lt;br&gt;&#xA;तां समाश्वासयामास पृथा पृथुललोचनाम्&lt;br&gt;&#xA;उत्थाप्याङ्केन रुदती रुदतीं शोकलालसाम्&lt;br&gt;&#xA;तयैव सहिता तत्र पुत्रैरनुगता पृथा&lt;br&gt;&#xA;अभ्यगच्छत गान्धारीमार्तामार्तस्वरा स्वयम्&lt;br&gt;&#xA;तामुवाचाथ गान्धारी सह कुन्त्या यशस्विनीम् ||&lt;br&gt;&#xA;मैवं पुत्रीति शोकार्ता पश्य मामपि दुःखिताम् |&lt;br&gt;&#xA;मन्ये लोकविनाशोऽयं कालपर्यायचोदितः&lt;br&gt;&#xA;अवश्यभावी सम्प्राप्तस् स्वभावाद्रोमहर्षणः&lt;br&gt;&#xA;इदं तु समनुप्राप्तं विदुरस्य वचो महत्&lt;br&gt;&#xA;असिद्धानुनये कृष्णे यदुवाच महाद्युतिः&lt;br&gt;&#xA;अस्मिन्नपरिहार्येऽर्थे व्यतीते च विशेषतः&lt;br&gt;&#xA;मा शुचो न हि शोच्यास्ते सङ्ग्रामे निधनं गताः&lt;br&gt;&#xA;यथैव त्वं तथैवाहं को मामाश्वासयिष्यति&lt;br&gt;&#xA;ममैव चापराधेन कुलमेद्विनाशितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/016/</guid>
      <description>&lt;p&gt;वैशम्पायनः&lt;br&gt;&#xA;एवमुक्त्वा तु गान्धारी कुरूणामवकर्तनम्&lt;br&gt;&#xA;अपश्यत्तत्र तिष्ठन्ती सर्वं दिव्येन चक्षुषा&lt;br&gt;&#xA;गान्धारी च महाभागा समानव्रतचारिणी&lt;br&gt;&#xA;उग्रेण तपसा युक्ता सततं सत्यवादिनी&lt;br&gt;&#xA;वरदानेन कृष्णस्य महर्षेः पुण्यकर्मणः&lt;br&gt;&#xA;दिव्यज्ञानबलोपेता विविधं पर्यदेवयत्&lt;br&gt;&#xA;ददर्श सा बुद्धिमती दूरादेव यथाऽन्तिके&lt;br&gt;&#xA;रणाजिरं तद्वीराणामद्भुतं रोमहर्षणम्&lt;br&gt;&#xA;अस्थिकेशपरिस्तीर्णं रुधिरौघपरिप्लुतम्&lt;br&gt;&#xA;शरीरैर्बहुसाहस्रैर्विनिकीर्णं समन्ततः&lt;br&gt;&#xA;यूनां गजानामश्वानामावृतं रुधिराशनैः&lt;br&gt;&#xA;शरीरैरशिरस्कैश्च विदेहैश्च शिरोगणैः&lt;br&gt;&#xA;गजाश्वनरवीराणां निस्सत्वैरभिसंवृतम्&lt;br&gt;&#xA;सृगालबलगोमायुकङ्ककाकनिषेवितम्&lt;br&gt;&#xA;मोदनं पुरुषादानां रक्षसां कुलसङ्कुलम्&lt;br&gt;&#xA;अशिवाभिश्शिवाभिश्च सेवितं गृध्रनादितम्&lt;br&gt;&#xA;ततो व्यासाभ्यनुज्ञातो धृतराष्ट्रो महीपतिः&lt;br&gt;&#xA;पाण्डुपुत्राश्च ते सर्वे युधिष्ठिरपुरोगमाः&lt;br&gt;&#xA;वासुदेवं पुरस्कृत्य हतबन्धुं च पार्थिवम्&lt;br&gt;&#xA;कुरुस्त्रियस्समादाय जग्मुरायोधनं प्रति&lt;br&gt;&#xA;समासाद्य कुरुक्षेत्रं तास्स्त्रियो निहतेश्वराः&lt;br&gt;&#xA;अपश्यन्त हतांस्तत्र पुत्रान्भ्रातॄन्पितॄन्सखीन्&lt;br&gt;&#xA;क्रव्यादैर्भक्ष्यमाणांश्च कङ्कगोमायुवायसैः&lt;br&gt;&#xA;भूतैः पिशाचै रक्षोभिर्विविधैश्च निशाचरैः&lt;br&gt;&#xA;रुद्राक्रीडनिभं दृष्ट्वा तदा विशसनं स्त्रियः&lt;br&gt;&#xA;कुरर्य इव शोकार्ता विक्रोशन्त्यो निपेतिरे&lt;br&gt;&#xA;अदृष्टपूर्वं पशन्त्यो दुःखार्ता भरतस्त्रियः&lt;br&gt;&#xA;शरीरेषु स्खलन्त्यश्च न्यपतंश्च परासुवत्&lt;br&gt;&#xA;श्रान्तानां चाप्यनाथानां क्रन्दन्तीनां भृशं तथा&lt;br&gt;&#xA;पाञ्चालकुरुयोषाणां कृपणं तदभून्महत्&lt;br&gt;&#xA;दुःखाभिहतचित्ताभिस् समन्तादनुनादितम्&lt;br&gt;&#xA;दृष्ट्वाऽऽयोधनमत्युग्रं धर्मज्ञा सुबलात्मजा&lt;br&gt;&#xA;ततस्सा पुण्डरीकाक्षमामन्त्र्य पुरुषोत्तमम्&lt;br&gt;&#xA;कुरूणां वैशसं दृष्ट्वा दुःखाद्वचनमब्रवीत्&lt;br&gt;&#xA;गान्धारी&lt;br&gt;&#xA;पश्यैताः पुण्डरीकाक्ष स्नुषा मे निहतेश्वराः&lt;br&gt;&#xA;प्रकीर्णकेश्यः क्रोशन्त्यः कुरर्य इव माधव&lt;br&gt;&#xA;अमूस्त्वभिसमागम्य स्मरन्त्यो भरतर्षभान्&lt;br&gt;&#xA;पृथगेवानुपद्यन्ते पुत्रान्भ्रातॄन्पितॄन्पतीन्&lt;br&gt;&#xA;वीरसूभिर्महाबाहो हतपुत्राभिरावृतम्&lt;br&gt;&#xA;क्वचिच्च वीरपत्नीभिर्हतवीराभिरावृतम्&lt;br&gt;&#xA;शोभितं पुरुषव्याघ्रैर्कर्णभीष्माभिमन्युभिः&lt;br&gt;&#xA;द्रोणद्रुपदशल्यैश्च ज्वलद्भिरिव पावकैः&lt;br&gt;&#xA;काञ्चनैः कवचैर्निष्कैर्मणिभिश्च महाधनैः&lt;br&gt;&#xA;अद्भुतैर्हस्तकेयूरैस्स्रग्भिश्च समलङ्कृतम्&lt;br&gt;&#xA;वीरबाहुविसृष्टाभिश्शक्तिभिः परिघैरपि&lt;br&gt;&#xA;खड्गैश्च विविधैस्तीक्ष्णैस्सशरैश्च शरासनैः&lt;br&gt;&#xA;क्रव्यादसङ्घैर्मुदितैस्तिष्ठद्भिस्सहितैः क्वचित्&lt;br&gt;&#xA;क्वचिदाक्रीडमानैश्च शयानैश्चापरैः क्वचित्&lt;br&gt;&#xA;एतदेवंविधं वीर सम्पश्यायोधनं महत्&lt;br&gt;&#xA;त्वया तु साधितं कर्म पुष्कराक्ष महाद्युते&lt;br&gt;&#xA;पश्यमाना च दह्यामि शोकेनाहं जनार्दन&lt;br&gt;&#xA;पाञ्चालानां कुरूणां च विनाशं मधुसूदन&lt;br&gt;&#xA;पञ्चानामिव भूतानामहं वधमचिन्तयम्&lt;br&gt;&#xA;तान्सुपर्णाश्च गृध्राश्च कर्षयन्त्यसृगुक्षितान्&lt;br&gt;&#xA;विगृह्य कवचानुग्रान् भक्षयन्ति सहस्रशः&lt;br&gt;&#xA;जयद्रथस्य कर्णस्य तथैव द्रोणभीष्मयोः&lt;br&gt;&#xA;अभिमन्योर्विनाशं च कश्चिन्तयितुमर्हति&lt;br&gt;&#xA;अवध्यकल्पान्निहतान् दृष्टाऽहं मधुसूदन&lt;br&gt;&#xA;गृध्रकङ्कवलश्येनश्वसृगालसमावृतान्&lt;br&gt;&#xA;अमर्षवशमापन्नान्दुर्योधनवशे स्थितान्&lt;br&gt;&#xA;पश्येमान्पुरुषव्याघ्रान्संशान्तानिव पावकान्&lt;br&gt;&#xA;शयनान्युचितास्सर्वे मृदूनि विमलानि च&lt;br&gt;&#xA;विपन्नास्तेऽद्य वसुधां विवृतामधिशेरते&lt;br&gt;&#xA;वन्दिभिश्चाधिकं काले स्तुवद्भिरभिनन्दिताः&lt;br&gt;&#xA;शिवानामशिवा घोराश् शृण्वन्ति विविधा गिरः&lt;br&gt;&#xA;ये पुरा शेरते वीराश् शयनेषु यशस्विनः&lt;br&gt;&#xA;चन्दनागुरुदिग्धाङ्गास्तेऽद्य पांसुषु शेरते&lt;br&gt;&#xA;तेषामाभरणान्येते गृध्रगोमायुवायसाः&lt;br&gt;&#xA;आक्षिपन्ति शिवा दृष्ट्वा विनदन्ति पुनः पुनः&lt;br&gt;&#xA;चापानि विशिखान्पीतान्निस्त्रिंशान्विमला गदाः&lt;br&gt;&#xA;युद्धाभिपातिनश्शूरा जीवन्त इव बिभ्रति&lt;br&gt;&#xA;आपीतवर्णा बहवः क्रव्यादैरभिघातिताः&lt;br&gt;&#xA;ऋषभप्रतिरूपाक्षाश् शेरते च सहस्रशः&lt;br&gt;&#xA;अपरे पुनरालिङ्ग्य गदाः परिघबाहवः&lt;br&gt;&#xA;शेरतेऽभिमुखाश्शूरा दयिता इव योषितः&lt;br&gt;&#xA;बिभ्रतः कवचानन्ये विमलान्यायुधानि च&lt;br&gt;&#xA;न धर्षयन्ति क्रव्यादा जीवन्तीति जनार्दन&lt;br&gt;&#xA;क्रव्यादैः कृष्यमाणानामपरेषां महात्मनाम्&lt;br&gt;&#xA;शातकुम्भस्रजश्चित्रा विप्रकीर्णास्सहस्रशः&lt;br&gt;&#xA;एते गोमायवोऽभीता निहतानां यशस्विनाम्&lt;br&gt;&#xA;कण्ठान्तरगतान् दिव्यानाक्षिपन्ति महामणीन्&lt;br&gt;&#xA;सर्वेष्वपररात्रेषु यानवन्दन्त वन्दिनः&lt;br&gt;&#xA;स्तुतिभिश्च परार्ध्याभिरुपचारैश्च शिक्षिताः&lt;br&gt;&#xA;तानद्य परिदेवन्ति दुःखिताः परमाङ्गनाः&lt;br&gt;&#xA;कृपणा वृष्णिशार्दूल दुःखशोकान्विता भृशम्&lt;br&gt;&#xA;नीलोत्पलवनानीव विभान्ति रुचिराणि वै&lt;br&gt;&#xA;मुखानि परमस्त्रीणां परिशुष्काणि केशव&lt;br&gt;&#xA;रुदित्वा विरता ह्येता ध्यायन्त्यस्सपरिक्लमाः&lt;br&gt;&#xA;कुरुस्त्रियोऽभिगच्छन्ति तेन तेनैव दुःखिताः&lt;br&gt;&#xA;एतान्यादित्यवर्णानि पुण्डरीकनिभानि च&lt;br&gt;&#xA;पश्य रोदनताम्राणि वदनानीह योषिताम्&lt;br&gt;&#xA;आसामपरिपूर्णार्थं निशम्य परिदेवितम्&lt;br&gt;&#xA;इतरेरसङ्क्रन्दान्न विजानन्ति योषितः&lt;br&gt;&#xA;एता दीर्घमिवोच्छ्वस्य विक्रुश्य च विलप्य च&lt;br&gt;&#xA;विस्पन्दमाना दुःखेन जीवितं नाजहुस्स्त्रियः&lt;br&gt;&#xA;बह्वदृष्ट्वा शरीराणि क्रोशन्ति विलपन्ति च&lt;br&gt;&#xA;पाणिभिश्चापरा घ्नन्ति शिरांसि मृदुपाणयः&lt;br&gt;&#xA;शिरोभिः पतितैर्हस्तैस् सर्वाङ्गैः खण्डशः कृतैः&lt;br&gt;&#xA;इतरेतरसङ्क्रान्तैरास्तीर्णा भाति मेदिनी&lt;br&gt;&#xA;विशिरस्कानधःकायान्दृष्ट्वा ह्येताननिन्दिताः&lt;br&gt;&#xA;मुह्यन्त्यनुचिता नार्यो वीक्षमाणा विचेतसः&lt;br&gt;&#xA;अपश्यन्त्योऽपरं तत्र नेदमस्येति दुःखिताः&lt;br&gt;&#xA;बाहूरुचरणानन्यान्विशिखोन्मथितान्पृथक्&lt;br&gt;&#xA;सन्दधत्योऽसुखाविष्टा मूर्छन्तीह पुनःपुनः&lt;br&gt;&#xA;उत्कृत्तशिरसश्चान्यान्विजग्धान्मृगपक्षिभिः&lt;br&gt;&#xA;दृष्ट्वाऽपि न विजानन्ति भर्तॄन्भारतयोषितः&lt;br&gt;&#xA;पाणिभिश्चापरा घ्नन्ति शिरांसि मधुसूदन&lt;br&gt;&#xA;प्रेक्ष्य भ्रातॄन्पितॄन् वाऽपि पतींश्च निहतान्परैः&lt;br&gt;&#xA;बाहुभिः कार्मुकैः खड्गैश् शिरोभिश्च सकुण्डलैः&lt;br&gt;&#xA;अगम्यकल्पा पृथिवी मांसशोणितकर्दमा ||&lt;br&gt;&#xA;न दुःखेषूचिताः पूर्वं दुःखं गाहन्त्यनिन्दिताः&lt;br&gt;&#xA;भ्रातृभिः पितृभिः पुत्रैरुपास्तीर्णां वसुन्धराम्&lt;br&gt;&#xA;यूथानीव किशोरीणां सुकेशीनां जनार्दन&lt;br&gt;&#xA;स्नुषाणां धृतराष्ट्रस्य पश्य वृन्दान्यनेकशः&lt;br&gt;&#xA;नातो दुःखतरं किंस्वित् केशव प्रतिभाति मे&lt;br&gt;&#xA;यदिमाः कुर्वते सर्वा रवमुच्चावचं स्त्रियः&lt;br&gt;&#xA;नूनं वै चरितं पापं मया पूर्वेषु जन्मसु&lt;br&gt;&#xA;यान् पश्यामि हतान्पुत्रान्पौत्रान्भ्रातॄंश्च केशव&lt;br&gt;&#xA;वैशम्पायनः&lt;br&gt;&#xA;एवमुक्त्वा विलपति समाभाष्य जनार्दनम्&lt;br&gt;&#xA;गान्धारी पुत्रशोकार्ता ददर्श निहतं सुतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/017/</guid>
      <description>&lt;p&gt;वैशम्पायनः&lt;br&gt;&#xA;हतं दुर्योधनं दृष्ट्वा गान्धारी शोककर्शिता&lt;br&gt;&#xA;सहसा न्यपतद्भूमौ छिन्नेव कदली वने&lt;br&gt;&#xA;सा तु लब्ध्वा पुनस्सञ्ज्ञां विक्रुश्य च पुनःपुनः&lt;br&gt;&#xA;दुर्योधनमभिप्रेक्ष्य शयानं रुधिरोक्षितम् |&lt;br&gt;&#xA;परिष्वज्याथ गान्धारी कृपणं पर्यदेवयत् ||&lt;br&gt;&#xA;हाहा पुत्रेति दुःखार्ता विललापाकुलेन्द्रिया&lt;br&gt;&#xA;सुगूढजत्रुं विमलं हारनिष्कनिषेवितम्&lt;br&gt;&#xA;वारिणा नेत्रजेनोरस् सिञ्चन्ती शोककर्शिता |&lt;br&gt;&#xA;समीपस्थं हृषीकेशमिदं वचनमब्रवीत् ||&lt;br&gt;&#xA;गान्धारी&lt;br&gt;&#xA;उपस्थितेऽस्मिन्सङ्ग्रामे ज्ञातीनां सङ्क्षये विभो |&lt;br&gt;&#xA;मामयं प्राह वार्ष्णेय प्राञ्जलिर्नृपसत्तमः ||&lt;br&gt;&#xA;अस्मिञ्ज्ञातिसमुद्धर्षे जयमम्बा ब्रवीतु मे&lt;br&gt;&#xA;इत्युक्ता जानती सर्वमहं स्वं व्यसनागमम्&lt;br&gt;&#xA;अब्रुवं पुरुषव्याघ्र यतो धर्मस्ततो जयः&lt;br&gt;&#xA;यदा तु युध्यमानस्त्वं सम्प्रमुह्यसि पुत्रक&lt;br&gt;&#xA;ध्रुवं शस्त्रजिताल्ँलोकान्प्राप्तोस्यमरवत्प्रभो |&lt;br&gt;&#xA;इत्येवमब्रुवं पूर्वं नैनं शोचाम्यहं प्रभो ||&lt;br&gt;&#xA;धृतराष्ट्रं तु शोचामि कृपणं हतबान्धवम्&lt;br&gt;&#xA;अमर्षणं युधां श्रेष्ठं कृतास्त्रं युद्धदुर्मदम्&lt;br&gt;&#xA;शयानं वीरशयने पश्य माधव मे सुतम्&lt;br&gt;&#xA;योऽयं मूर्धावसिक्तानामग्रे याति परन्तप&lt;br&gt;&#xA;सोऽयं पांसुषु शेतेऽद्य पञ्च कालस्य पर्ययम्&lt;br&gt;&#xA;एवं दुर्योधनो वीरो गतिं त्वसुलभां गतः&lt;br&gt;&#xA;तथा ह्यभिमुखश्शेते शयने वीरसेविते&lt;br&gt;&#xA;यं पुरा पर्युपासीना रमयन्ति वरस्त्रियः&lt;br&gt;&#xA;तं वीरशयने सुप्तं रमयन्त्यशिवाश्शिवाः&lt;br&gt;&#xA;यं पुरा पर्युपासीना रमयन्ति महीक्षितः&lt;br&gt;&#xA;महीतलस्थं निहतं गृध्रास्तं पर्युपासते&lt;br&gt;&#xA;यं पुरा व्यजनैरग्र्यैरुपवीजन्ति योषितः&lt;br&gt;&#xA;तमद्य पक्षव्यजनैरुपवीजन्ति पक्षिणः&lt;br&gt;&#xA;एष शेते महाबाहुर्बलवान्सत्यविक्रमः&lt;br&gt;&#xA;सिंहेनेव द्विपः सङ्ख्ये भीमसेनेन पातितः&lt;br&gt;&#xA;पश्य दुर्योधनं कृष्ण शयानं रुधिरोक्षितम्&lt;br&gt;&#xA;निहतं भीमसेनेन गदामालिङ्ग्य भारतम्&lt;br&gt;&#xA;अक्षौहिणीर्महाबाहुर्दश चैकं च केशव&lt;br&gt;&#xA;अनयद्यः पुरा सङ्ख्ये सेनया निधनं गतः&lt;br&gt;&#xA;एष दुर्योधनश्शेते महेष्वासो महाबलः&lt;br&gt;&#xA;शार्दूल इव सिंहेन भीमेन विनिपातितः&lt;br&gt;&#xA;विदुरं ह्यवमत्यैष पितरं चैव मन्दभाक्&lt;br&gt;&#xA;बालो वृद्धावमानेन मन्दो मृत्युवशं गतः&lt;br&gt;&#xA;निस्सपत्ना मही यस्य त्रयोदश समास्स्थिता&lt;br&gt;&#xA;स शेते निहतस्सङ्ख्ये पुत्रो मे पृथिवीपतिः&lt;br&gt;&#xA;अपश्यं कृष्ण पृथिवीं धार्तराष्ट्रावशानुगाम्&lt;br&gt;&#xA;पूर्णां हस्तिगवाश्वैश्च वार्ष्णेय न तु तच्चिरम्&lt;br&gt;&#xA;तामेवाद्य महाबाहो पश्याम्यन्यानुशासिताम्&lt;br&gt;&#xA;हीनां हस्तिगवाश्वैश्च किं नु जीवामि माधव&lt;br&gt;&#xA;इदं कृच्छ्रतरं पश्य पुत्रस्यापि वधान्मम&lt;br&gt;&#xA;या इमाः पर्युपासन्ते हताञ्शूरान्रणे स्त्रियः&lt;br&gt;&#xA;प्रकीर्णकेशां सुश्रोणिं दुर्योधनभुजाङ्कगाम्&lt;br&gt;&#xA;रुक्मवेदिनिभां पश्य कृष्ण लक्ष्मणमातरम्&lt;br&gt;&#xA;नूनमेषा पुरा बाला जीवमाने महाभुजे&lt;br&gt;&#xA;भुजमाश्रित्य रमते सुभुजस्य मनस्विनी&lt;br&gt;&#xA;कथं नु शतधा नेदं हृदयं मम दीर्यते&lt;br&gt;&#xA;पश्यन्त्या निहतं पुत्रं पौत्रेण सहितं रणे&lt;br&gt;&#xA;पुत्रं रुधिरसंसिक्तमुपजिघ्रत्यनिन्दिता&lt;br&gt;&#xA;दुर्योधनं तु मृदुना पाणिना परिमार्जति&lt;br&gt;&#xA;किं नु शोचति भर्तारमथपुत्रं मनस्विनी&lt;br&gt;&#xA;तथा ह्यवस्थिता भाति पुत्रं चाप्यभिवीक्षते&lt;br&gt;&#xA;स्वशिरः पञ्चशाखाभ्यामभिहत्यायतेक्षणा&lt;br&gt;&#xA;पतत्युरसि वीरस्य कुरुराजस्य माधव&lt;br&gt;&#xA;पुण्डरीकमिवाघ्राति पुण्डरीकान्तरप्रभा&lt;br&gt;&#xA;मुखं प्रमृज्य पुत्रस्य भर्तुश्चैव तपस्विनी&lt;br&gt;&#xA;यदि वाप्यागमास्सन्ति यदि च श्रुतयस्तथा&lt;br&gt;&#xA;ध्रुवं लोकमवाप्तोऽयं नृपो बाहुबलार्जितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/018/</guid>
      <description>&lt;p&gt;गान्धारी&lt;br&gt;&#xA;पश्य माधव पुत्रान्मे शतसङ्ख्याञ्जितक्लमान्&lt;br&gt;&#xA;गदया भीमसेनेन भूयिष्ठं निहतान्रणे&lt;br&gt;&#xA;इदं दुःखतरं मेऽद्य यदिमा मुक्तमूर्धजाः&lt;br&gt;&#xA;हतभर्त्र्यो रणे बालाः परिधावन्ति मे स्नुषाः&lt;br&gt;&#xA;प्रासादतलचारिण्यश्चरणैर्भूषणान्वितैः&lt;br&gt;&#xA;कायेनाद्य स्पृशन्तीमां रुधिरार्द्रां वसुन्धराम्&lt;br&gt;&#xA;गृध्रानुत्सारयन्त्यश्च गोमायूंश्च तथापराः&lt;br&gt;&#xA;शोकेनार्ता विघूर्णन्त्यो मत्ता इव चरन्त्युत&lt;br&gt;&#xA;एषां या त्वनवद्याङ्गी करसम्मितमध्यमा&lt;br&gt;&#xA;घोरमायोधनं दृष्ट्वा पतत्यसुखिता भुवि&lt;br&gt;&#xA;दृष्ट्वा मे पार्थिवसुतामेनां लक्ष्मणमातरम्&lt;br&gt;&#xA;राजपुत्रीं महाबाहो मनो न ह्युपशाम्यति&lt;br&gt;&#xA;भ्रातॄंश्चान्याः पितॄंश्चान्याः पुत्रांश्च निहतान्भुवि&lt;br&gt;&#xA;दृष्ट्वा परिपतन्त्येताः प्रगृह्य सुभुजा भुजान्&lt;br&gt;&#xA;मध्यमानामथ वृद्धानां नारीणां चापराजितः&lt;br&gt;&#xA;आक्रन्दं हतबन्धूनां दारुणे वैशसे शृणु&lt;br&gt;&#xA;रथनीळेषु देहांश्च हतानां गजवाजिनाम्&lt;br&gt;&#xA;आस्थितान् श्रममोहार्तान् स्थितान् पश्य महाबल&lt;br&gt;&#xA;अन्या चापहृतं कायाच्चारुकुण्डलमुन्नसम्&lt;br&gt;&#xA;स्वस्य बन्धोश्शिरः कृष्ण गृहीत्वा पश्य तिष्ठति&lt;br&gt;&#xA;पूर्वजन्मकृतं पापं मन्ये नाल्पमिवानघ&lt;br&gt;&#xA;एताभिरनवद्याभिर्मया चैवाल्पपुण्यया ||&lt;br&gt;&#xA;तदिदं धर्मराजेन घातितं नो जनार्दन |&lt;br&gt;&#xA;न हि नाशोऽस्ति वार्ष्णेय कर्मणोश्शुभपापयोः&lt;br&gt;&#xA;प्रत्यग्रवयसः पश्य दर्शनीयकुचाननाः&lt;br&gt;&#xA;कुलेषु जाता ह्रीमत्यः कृष्णपक्ष्माक्षिमूर्धजाः&lt;br&gt;&#xA;हंसगद्गदभाषिण्यो दुःखशोकप्रमोहिताः&lt;br&gt;&#xA;सारस्य इव पश्यन्त्यः पतिताः पश्य माधव&lt;br&gt;&#xA;फुल्लपद्मप्रकाशानि पुण्डरीकाक्ष योषिताम्&lt;br&gt;&#xA;अनवद्यानि वक्त्राणि तपत्यंशुभिरंशुमान्&lt;br&gt;&#xA;सेर्ष्याणां मम पुत्राणां वासुदेवावरोधनम्&lt;br&gt;&#xA;मत्तमातङ्गदर्पाणां पश्यन्त्यद्य पृथग्जनाः&lt;br&gt;&#xA;शतचन्द्राणि चर्माणि ध्वजांश्चादित्यसन्निभान्&lt;br&gt;&#xA;रौक्माणि चैव वर्माणि निष्कानपि च काञ्चनान्&lt;br&gt;&#xA;शिरस्त्राणानि चैतानि पुत्राणां मे महीतले&lt;br&gt;&#xA;पश्य दीप्तानि गोविन्द पावकान्सुहुतानिव&lt;br&gt;&#xA;एष दु्श्शासनश्शेते शूरेणामित्रघातिना&lt;br&gt;&#xA;पीतशोणितसर्वाङ्गो भीमसेनेन पातितः |SV-11-02-018-019e&lt;br&gt;&#xA;उक्ता ह्यनेन पाञ्चाली सभायां द्यूतनिर्जिता&lt;br&gt;&#xA;प्रियं चिकीर्षता भ्रातुः कर्णस्य च जनार्दन&lt;br&gt;&#xA;सहैव सहदेवेन नकुलेनार्जुनेन च&lt;br&gt;&#xA;दासभार्याऽसि पाञ्चालि क्षिप्रं प्रविश नो गृहान्&lt;br&gt;&#xA;ततोऽहमब्रुवं कृष्ण तदा दुर्योधनं नृपम् ||&lt;br&gt;&#xA;मृत्युपाशपरिक्षिप्तं शकुनिं पुत्र वर्जय |&lt;br&gt;&#xA;गान्धारराजं दुर्बुद्धिं मातुलं कलहप्रियम् ||&lt;br&gt;&#xA;क्षिप्रमेनं परित्यज्य पुत्र संशाम्य पाण्डवैः |&lt;br&gt;&#xA;न त्वं बुद्ध्यसि दुर्बुद्धे भीमसेनममर्षिणम्&lt;br&gt;&#xA;वाङ्नाराचैस्तुदंस्तीक्ष्णैरुल्काभिरिव कुञ्जरम्&lt;br&gt;&#xA;तानेष रभसः क्रूरो वाक्छल्यैरवपोथयत्&lt;br&gt;&#xA;उत्ससर्ज विषं तेषु सर्पो गोवृषभेष्विव&lt;br&gt;&#xA;एष दुश्शासनश्शेते विक्षिप्य विपुलौ भुजौ&lt;br&gt;&#xA;निहतो भीमसेनेन सिंहेनेव महर्षभः&lt;br&gt;&#xA;अत्यर्थमकरोद्रौद्रं भीमसेनोऽत्यमर्षणः&lt;br&gt;&#xA;दुश्शासनस्य यत्क्रुद्धोऽपिबच्छोणितमाहवे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/019/</guid>
      <description>&lt;p&gt;गान्धारी&lt;br&gt;&#xA;एष माधव पुत्रो मे विकर्णः प्राज्ञसम्मतः&lt;br&gt;&#xA;भूमौ विनिहतश्शेते भीमेन शतधा कृतः&lt;br&gt;&#xA;गजमध्ये हतश्शेते विकर्णो मधुसूदन&lt;br&gt;&#xA;नीलमेघपरिक्षिप्तश् शरदीव दिवाकरः&lt;br&gt;&#xA;अस्य चापग्रहेणैष पाणिः कृतकिणो महान्&lt;br&gt;&#xA;कथञ्चिच्छिद्यते गृध्रैरत्तुकामैस्तलत्रवान्&lt;br&gt;&#xA;अस्य भार्याऽऽमिषप्रेप्सुं गृध्रमेषा तपस्विनी&lt;br&gt;&#xA;वारयत्यनिशं योद्धुं न च शक्नोति माधव&lt;br&gt;&#xA;युवा वृन्दारकसमो विकर्णः पुरुषर्षभ&lt;br&gt;&#xA;सुखोषितस्सुखार्हश्च शेते पांसुषु माधव&lt;br&gt;&#xA;कर्णिनालीकनाराचैर्भिन्नवर्माणमाहवे&lt;br&gt;&#xA;अद्यापि न जहात्येनं लक्ष्मीर्भरतसत्तमम्&lt;br&gt;&#xA;एष सङ्ग्रामशूरेण प्रतिज्ञां पालयिष्यता&lt;br&gt;&#xA;दुर्मुखो निहतश्शेते भीमेनारिनिबर्हणः&lt;br&gt;&#xA;तस्यैतद्वदनं कृष्ण श्वापदैरर्धभक्षितम्&lt;br&gt;&#xA;विभात्यभ्यधिकं तात सप्तम्यामिव चन्द्रमाः |&lt;br&gt;&#xA;शूरस्यास्य रणे कृष्ण पश्याननमथेदृशम् ||&lt;br&gt;&#xA;स कथं दुर्मुखोऽमित्रैः पांसून्ग्रसति मत्सुतः |&lt;br&gt;&#xA;यस्याहवमुखे सौम्य स्थाता नैवोपलभ्यते ||&lt;br&gt;&#xA;स कथं दुर्मुखोऽमित्रैर्हतो विबुधलोकजित्&lt;br&gt;&#xA;चित्रसेनं हतं भूमौ शयानं मधुसूदन&lt;br&gt;&#xA;धार्तराष्ट्रमिमं पश्य प्रतिमानं धनुर्भृताम्&lt;br&gt;&#xA;तं चित्रमाल्याभरणं युवत्यश्शोककर्शिताः&lt;br&gt;&#xA;क्रव्यादसङ्घसहिता रुदन्त्यः पर्युपासते&lt;br&gt;&#xA;स्त्रीणां रुदितनिर्घोषं श्वापदानां च गर्जितम्&lt;br&gt;&#xA;चित्ररूपमिदं कृष्ण विमिश्रं प्रतिभाति मे&lt;br&gt;&#xA;युवा वृन्दारको नित्यं प्रवरस्त्रीनिषेवितः&lt;br&gt;&#xA;विविंशतिरसौ शेते ध्वस्तः पांसुषु माधव&lt;br&gt;&#xA;शरसङ्कृत्तवर्माणं वीरं विशसने हतम्&lt;br&gt;&#xA;परिवार्यासते गृध्राः परिविंशाविविंशतिम्&lt;br&gt;&#xA;प्रमथ्य समरे वीरः पाण्डवानामनीकिनीम्&lt;br&gt;&#xA;आविश्य शयनं शेते पुनस्सत्पुरुषोचितम्&lt;br&gt;&#xA;स्मितोपपन्नं सुनसं सुभ्रु ताराधिपोपमम्&lt;br&gt;&#xA;अतीव सौम्यं वदनं कृष्ण पश्य विविंशतेः&lt;br&gt;&#xA;एनं हि पर्युपातिष्ठन् बहुधा वरयोषितः&lt;br&gt;&#xA;क्रीडन्तमिव गन्धर्वं देवकन्यास्सहस्रशः&lt;br&gt;&#xA;हन्तारमरिसैन्यानां वीरं समितिशोभनम्&lt;br&gt;&#xA;निबर्हणममित्राणां दुष्षहं प्रसहेत कः&lt;br&gt;&#xA;दुष्षहस्यैतदाभाति शरीरं संवृतं शरैः&lt;br&gt;&#xA;गिरिरात्मरुहैः फुल्लैः कर्णिकारैरिवावृतः&lt;br&gt;&#xA;शातकुम्भस्रजा भाति कवचेन च भास्वता&lt;br&gt;&#xA;अग्निनेव गिरिश्श्वेतो गतासुरपि दुष्षहः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/020/</guid>
      <description>&lt;p&gt;गान्धारी&lt;br&gt;&#xA;अध्यर्धगुणमाहुर्यं बले शौर्ये च माधव&lt;br&gt;&#xA;पित्रा त्वया च दाशार्ह दृप्तं सिंहमिवोत्कटम्&lt;br&gt;&#xA;यो बिभेद चमूमेको मम पुत्रस्य दुर्भिदाम्&lt;br&gt;&#xA;स भूत्वा मृत्युरन्येषां स्वयं मृत्युवशं गतः&lt;br&gt;&#xA;तस्योपलक्षये कृष्ण कार्ष्णेरमिततेजसः&lt;br&gt;&#xA;अभिमन्योर्हतस्यापि प्रभा नैवोपशाम्यति&lt;br&gt;&#xA;एषा विराटदुहिता स्नुषा गाण्डीवधन्वनः&lt;br&gt;&#xA;हतं बाला पतिं वीरं शोच्या शोचत्यनिन्दिता&lt;br&gt;&#xA;तमेषा हि समासाद्य भार्या भर्तारमन्तिकात्&lt;br&gt;&#xA;विराटदुहिता कृष्ण पाणिना परिमार्जति&lt;br&gt;&#xA;तस्य वक्त्रमुपाघ्राय सौभद्रस्य यशस्विनी&lt;br&gt;&#xA;विबुद्धकमलाकारं कम्बुवृत्तशिरोधरम् |&lt;br&gt;&#xA;कामरूपवतीवैषा परिष्वजति भामिनी ||&lt;br&gt;&#xA;लज्जमाना पुरा चैनं माध्वीकमदमूर्च्छिता ||&lt;br&gt;&#xA;तस्य क्षतजसन्दिग्धं जातरूपपरिष्कृतम्&lt;br&gt;&#xA;विमुच्य कवचं कृष्ण शीरमभिवीक्षते |&lt;br&gt;&#xA;अवेक्षमाणा तं बाला कृष्णा त्वामभिवीक्षते ||&lt;br&gt;&#xA;कथं ते पुण्डरीकाक्ष सदृशाक्षो निपातितः |&lt;br&gt;&#xA;बले शौर्ये च सदृशस्तेजसा चैव तेऽनघ ||&lt;br&gt;&#xA;रूपेण च तवाऽत्यर्थं शेते भुवि निपातितः&lt;br&gt;&#xA;अत्यन्तसुकुमारस्य राङ्कवाजिनशायिनः&lt;br&gt;&#xA;कच्चिदद्य शरीरं ते भूमौ न परितप्यते&lt;br&gt;&#xA;मातङ्गभुजवर्ष्माणौ ज्याक्षेपकठिनत्वचौ&lt;br&gt;&#xA;काञ्चनाङ्गदिनौ शेते विक्षिप्य विपुलौ भुजौ ||&lt;br&gt;&#xA;व्यायम्य बहुधा नूनं सुखसुप्तश्श्रमादिव |&lt;br&gt;&#xA;एवं विलपतीमार्तां किं मां न प्रतिभाषसे&lt;br&gt;&#xA;ननु मां त्वं पुरा दूरादभिवीक्ष्याभिभाषसे&lt;br&gt;&#xA;न स्मराम्यपराधं मे किं मां न प्रतिभाषसे&lt;br&gt;&#xA;आर्यामार्य सुभद्रां त्वमिमांश्च त्रिदशोपमान्&lt;br&gt;&#xA;पितॄन्मातॄश्च दुःखार्तान् विहाय क्व गमिष्यसि&lt;br&gt;&#xA;वैशम्पायनः&lt;br&gt;&#xA;तस्य शोणितसन्दिग्धान् केशानुन्नम्य पाणिना&lt;br&gt;&#xA;उत्सङ्गे वक्त्रमाधाय जीवन्तमिव पृच्छति&lt;br&gt;&#xA;गान्धारी&lt;br&gt;&#xA;स्वस्रीयं वासुदेवस्य पुत्रं गाण्डीवधन्वनः&lt;br&gt;&#xA;कथं त्वां रणमध्यस्थं जघ्नुरेनं महारथाः&lt;br&gt;&#xA;धिगस्तु क्रूरकर्तॄंस्तान्कृपकर्णजयद्रथान्&lt;br&gt;&#xA;द्रोणद्रोणायनी चोभौ यैरसि व्यसने हतः&lt;br&gt;&#xA;रथर्षभाणां सर्वेषां कथमासीत्तदा मनः&lt;br&gt;&#xA;बालं त्वां परिवार्यैकमनेकेषां निजघ्नताम्&lt;br&gt;&#xA;कथं नु पाण्डवानां च पाञ्चालानां च पश्यताम्&lt;br&gt;&#xA;त्वं वीर निधनं प्राप्तो नाथवान्सन्ननाथवत्&lt;br&gt;&#xA;दृष्ट्वा बहुभिराक्रन्दैर्निहतं त्वामनाथवत्&lt;br&gt;&#xA;वीराः पुरुषशार्दूल कथं जीवन्ति पाण्डवाः&lt;br&gt;&#xA;न राज्यलाभो विपुलश् शत्रूणां वा पराभवः&lt;br&gt;&#xA;प्रीतिं दास्यति पार्थानां त्वामृते पुष्करेक्षण&lt;br&gt;&#xA;तव शस्त्रजिताल्ँलोकान्धर्मेण च दमेन च&lt;br&gt;&#xA;क्षिप्रमन्वागमिष्यामि तत्र मां प्रतिपालय&lt;br&gt;&#xA;दुष्करं पुनरप्राप्ते काले भवति केन चित्&lt;br&gt;&#xA;यदहं त्वा रणे दृष्ट्वा हतं जीवामि दुर्भगा&lt;br&gt;&#xA;कामिदानीं नरव्याघ्र त्वं श्लक्ष्णस्मितया गिरा&lt;br&gt;&#xA;पितृलोके समेत्यान्यां मामिवामन्त्रयिष्यसि&lt;br&gt;&#xA;नूनमप्सरसां स्वर्गे मनांसि प्रमथिष्यसि&lt;br&gt;&#xA;परमेण च रूपेण गिरा च स्मितपूर्वया&lt;br&gt;&#xA;प्राप्य पुण्यकृतां लोकानप्सरोभिस्समेयिवान्&lt;br&gt;&#xA;सौभद्र विहरन्काले स्मरेथाः सुकृतानि मे&lt;br&gt;&#xA;एतावानिह संवासो विहितस्ते मया सह&lt;br&gt;&#xA;षण्मासास्सप्तमे मासे त्वं वीर निधनं गतः&lt;br&gt;&#xA;गान्धारी&lt;br&gt;&#xA;इत्युक्तवचनामेनामपाकर्षन्ति दुःखिताम्&lt;br&gt;&#xA;उत्तरां मोघसङ्कल्पां मत्स्यराजकुलस्त्रियः&lt;br&gt;&#xA;उत्तरामपकृष्यैतामार्तामार्ततरास्स्वयम्&lt;br&gt;&#xA;विराटं निहतं दृष्ट्वा क्रोशन्ति विलपन्ति च&lt;br&gt;&#xA;द्रोणास्त्रशरसङ्कृत्तं शयानं शोणितोक्षितम्&lt;br&gt;&#xA;विराटं वितुदन्त्येते गृध्रगोमायुवायसाः&lt;br&gt;&#xA;वितुद्यमानं विहगैर्विराटमसितेक्षणाः&lt;br&gt;&#xA;न शक्नुवन्ति विवशा विसर्जयितुमातुराः&lt;br&gt;&#xA;आसामातपतप्तानामायासेन च योषिताम्&lt;br&gt;&#xA;श्रमेण च विवर्णानां रूपाणां विकृतं वपुः&lt;br&gt;&#xA;उत्तरां चाभिमन्युं च काम्भोजं च सुदक्षिणम्&lt;br&gt;&#xA;शिशूनेतान् हतान् पश्य लक्ष्मणं च सुदर्शनम् ||&lt;br&gt;&#xA;कार्ष्णिनाऽभिहतं कृष्ण लक्ष्मणं प्रियदर्शनम्&lt;br&gt;&#xA;आयोधनशिरोमध्ये शयानं पश्य माधव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/021/</guid>
      <description>&lt;p&gt;गान्धारी&lt;br&gt;&#xA;एष वैकर्तनश्शेते महेष्वासो महारथः&lt;br&gt;&#xA;ज्वलितानलवत्सङ्ख्ये संशान्तः पार्थतेजसा&lt;br&gt;&#xA;पश्य वैकर्तनं कर्णं निहत्यातिरथान्बहून्&lt;br&gt;&#xA;शोणितौघपरीताङ्गं शयानं पतितं भुवि&lt;br&gt;&#xA;अमर्षी दीर्घरोषश्च महेष्वासो महारथः&lt;br&gt;&#xA;रणे विनिहतश्शेते शूरो गाण्डीवधन्वना&lt;br&gt;&#xA;यं स्म पाण्डवसन्त्रासान्मम पुत्रा महारथाः&lt;br&gt;&#xA;प्रायुध्यन्त पुरस्कृत्य मातङ्गमिव यूथपम्&lt;br&gt;&#xA;शार्दूलमिव सिंहेन समरे सव्यसाचिना&lt;br&gt;&#xA;मातङ्गमिव मत्तेन मातङ्गेन निपातितम्&lt;br&gt;&#xA;त एताः पुरुषव्याघ्र निहतं शूरमाहवे&lt;br&gt;&#xA;प्रकीर्णमूर्धजास्तस्य स्त्रियस्तं पर्युपासते&lt;br&gt;&#xA;उद्विग्नस्सततं यस्माद्धर्मराजो युधिष्ठिरः&lt;br&gt;&#xA;त्रयोदश समा निद्रां चिन्तयन्नाधिगच्छति&lt;br&gt;&#xA;अनाधृष्यः परैर्युद्धे शत्रुभिर्मघवानिव&lt;br&gt;&#xA;युगान्ताग्निरिवार्चिष्मान्हिमवानिव सुस्थिरः&lt;br&gt;&#xA;स भूत्वा शरणं पूर्वं धार्तराष्ट्रस्य माधव&lt;br&gt;&#xA;भूमौ विनिहतश्शेते वातरुग्ण इव द्रुमः&lt;br&gt;&#xA;पश्य कर्णस्य पत्नीं त्वं वृषसेनस्य मातरम्&lt;br&gt;&#xA;लालप्यमानां करुणं रुदतीं पतितां भुवि&lt;br&gt;&#xA;आचार्यशापोऽनुगतो ध्रुवं त्वां यदग्रसच्चक्रमिदं धरा ते&lt;br&gt;&#xA;ततश्शरेणाभिहतं शिरस्ते धनञ्जयेनाहवचक्रमध्ये&lt;br&gt;&#xA;अहो धिगेषा पतिता विसञ्ज्ञा समीक्ष्य जाम्बूनदबद्धनिष्कम्&lt;br&gt;&#xA;कर्णं महाबाहुमदीनसत्त्वं सुषेणमाता रुदती भृशार्ता&lt;br&gt;&#xA;कलावशेषो हि कृतो महात्मा शरीरभक्षैः परिभक्षयद्भिः&lt;br&gt;&#xA;दृष्टुं न सम्प्रीतिकरश्शशीव कृष्णस्य पक्षस्य चतुर्दशाहे&lt;br&gt;&#xA;विवर्तमाना पतिता पृथिव्यामुत्थाय दीना पुनरेव चैषा&lt;br&gt;&#xA;कर्णस्य वक्त्रं परिजिघ्रमाणा रोरूयते पुत्रवधाभितप्ता&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/022/</guid>
      <description>&lt;p&gt;गान्धारी&lt;br&gt;&#xA;आवन्त्यं भीमसेनेन भक्षयन्ति निपातितम्&lt;br&gt;&#xA;गृध्रगोमायवश्शूरं दूरबन्धुमबन्धुवत्&lt;br&gt;&#xA;तं पश्य कदनं कृत्वा शत्रूणां मधुसूदन&lt;br&gt;&#xA;शयानं वीरशयने रुधिरेण समुक्षितम्&lt;br&gt;&#xA;तं सृगालाश्च कङ्काश्च क्रव्यादाश्च पृथग्विधाः&lt;br&gt;&#xA;तेन तेन विकर्षन्ति पश्य कालस्य पर्ययम्&lt;br&gt;&#xA;शयानं वीरशयने शूरमाक्रन्दकारिणम्&lt;br&gt;&#xA;आवन्त्यमभितो नार्यो रुदन्त्यः पर्युपासते&lt;br&gt;&#xA;प्रातिपीयं महेष्वासं हतं भीमेन बाह्लिकम्&lt;br&gt;&#xA;प्रसुप्तमिव शार्दूलं पश्य कृष्ण मनस्विनम्&lt;br&gt;&#xA;अतीव मुखवर्णोऽस्य निहतस्यापि शोभते&lt;br&gt;&#xA;सोमस्येवाभिपूर्णस्य पौर्णमास्यां समुद्यतः&lt;br&gt;&#xA;पुत्रशोकाभितप्तेन प्रतिज्ञां चैव रक्षता&lt;br&gt;&#xA;पाकशासनिना सङ्ख्ये वार्धक्षत्रिर्निपातितः&lt;br&gt;&#xA;एकादश चमूभर्त्रा रक्ष्यमाणं महात्मना&lt;br&gt;&#xA;सत्यं चिकीर्षता पश्य हतमेनं जयद्रथम्&lt;br&gt;&#xA;सिन्धुसौवीरभर्तारं दर्पपूर्णं मनस्विनम्&lt;br&gt;&#xA;भक्षयन्ति शिवा गृध्रा जनार्दन जयद्रथम्&lt;br&gt;&#xA;संरक्ष्यमाणं भार्याभिरनुरक्ताभिरच्युत&lt;br&gt;&#xA;भषन्तोऽप्यपकर्षन्ति गहनं निम्नमन्तिकात्&lt;br&gt;&#xA;तमेताः पर्युपासन्ते वीक्षमाणा महाभुजम्&lt;br&gt;&#xA;सिन्धुसौवीरकाम्भोजगान्धारयवनस्त्रियः&lt;br&gt;&#xA;यदा कृष्णामुपादाय प्राद्रवत्केकयैस्सह&lt;br&gt;&#xA;तदैव वध्यः पाण्डूनां जनार्दन जयद्रथः&lt;br&gt;&#xA;दुश्शलां मानयद्भिस्तु तदा मुक्तो जयद्रथः&lt;br&gt;&#xA;कथमद्य न तां कृष्ण मानयन्ति स्म ते सुताः&lt;br&gt;&#xA;सैन्धवं मे सुता बाला प्रस्खलन्तीव दुःखिता&lt;br&gt;&#xA;प्रमापयति चात्मानं प्राक्रोशन्ती च पाण्डवान्&lt;br&gt;&#xA;किं नु दुःखतरं कृष्ण परं मम भविष्यति&lt;br&gt;&#xA;यत्सुता विधवा बाला स्नुषाश्च निहतेश्वराः&lt;br&gt;&#xA;अहो धिग्दुश्शलां पश्य वीतशोकभयामिव&lt;br&gt;&#xA;भर्तुश्शिर अपश्यन्तीं धावमानामितस्ततः&lt;br&gt;&#xA;वारयामास यस्सर्वान्पाण्डवान्पुत्रगृर्धिनः&lt;br&gt;&#xA;स हत्वा विशिखैस्सेनां स्वयं मृत्युवशं गतः&lt;br&gt;&#xA;तं सुप्तमिव मातङ्गं वीरं परमदुर्जयम्&lt;br&gt;&#xA;परिवार्य रुदन्त्येतास् स्त्रियश्चन्द्रोपमाननाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/023/</guid>
      <description>&lt;p&gt;गान्धारी&lt;br&gt;&#xA;एष शल्यो हतश्शेते साक्षान्नकुलमातुलः&lt;br&gt;&#xA;धर्मज्ञेन सता तात धर्मराजेन संयुगे&lt;br&gt;&#xA;यस्त्वया स्पर्धते नित्यं सर्वत्र मधुसूदन&lt;br&gt;&#xA;स एष निहतश्शेते मद्रराजो महाबलः&lt;br&gt;&#xA;जयद्रथे यदि ब्रूयुरुपराधं कथञ्चन&lt;br&gt;&#xA;मद्रपुत्रे कथं ब्रूयुरपराधं विवक्षवः&lt;br&gt;&#xA;येन सङ्गृह्णता तात रथमातिरथेर्युधि&lt;br&gt;&#xA;जयार्थं पाण्डुपुत्राणां तथा तेजोवधः कृतः&lt;br&gt;&#xA;अहो धिक्पश्य शल्यस्य पूर्णचन्द्रसुदर्शनम्&lt;br&gt;&#xA;मुखं पद्मपलाशाक्षं बन्धूकाभोष्ठमव्रणम्&lt;br&gt;&#xA;एषा चामीकराभस्य तप्तकाञ्चनसप्रभा&lt;br&gt;&#xA;आस्याद्विनिस्सृता जिह्वा भक्ष्यते कृष्णपक्षिभिः&lt;br&gt;&#xA;युधिष्ठिरेण निहतं शल्यं समितिशोभनम्&lt;br&gt;&#xA;रुदन्त्यः पर्युपासन्ते मद्रराजकुलाङ्गनाः&lt;br&gt;&#xA;एतास्सुसूक्ष्मवसना मद्रराजं नरर्षभम्&lt;br&gt;&#xA;क्रोशन्त्यभिसमासाद्य क्षत्रियाः क्षत्रियर्षभम्&lt;br&gt;&#xA;शल्यं निपतितं नार्यः परिवार्याभितस्स्थिताः&lt;br&gt;&#xA;वासितागृष्टयः पङ्के परिमग्नमिवर्षभम्&lt;br&gt;&#xA;शल्यं शरणदं शूरं पश्यैनं रथसत्तमम्&lt;br&gt;&#xA;शयानं वीरशयने शरैर्विशकलीकृतम्&lt;br&gt;&#xA;एष शैलालयो राजा भगदत्तः प्रतापवान्&lt;br&gt;&#xA;गजाङ्कुशधरश्श्रीमाञ्शेते युधि निपातितः&lt;br&gt;&#xA;यस्य रुक्ममयी माला शिरस्येषा विराजते&lt;br&gt;&#xA;श्वापदैर्भक्ष्यमाणस्य शोभयन्त्येव मूर्धजान्&lt;br&gt;&#xA;एतेन किल पार्थस्य युद्धमासीत्सुदारुणम्&lt;br&gt;&#xA;रोमहर्षणमत्युग्रं शक्रस्य बलिना यथा&lt;br&gt;&#xA;योधयित्वा माहाबाहुरेष पार्थं धनञ्जयम्&lt;br&gt;&#xA;संशयं गमयित्वा च कुन्तीपुत्रेण पातितः&lt;br&gt;&#xA;यस्य नास्ति समो लोके शौर्ये वीर्ये च कश्चन&lt;br&gt;&#xA;स एष निहतश्शेते भीष्मो भीमकृदाहवे&lt;br&gt;&#xA;पश्य शान्तनवं कृष्ण शयानं सूर्यवर्चसम्&lt;br&gt;&#xA;युगान्त इव कालेन पातितं सूर्यमम्बरात्&lt;br&gt;&#xA;एष जित्वा रणे शत्रूञ्शस्त्रपातेन वीर्यवान्&lt;br&gt;&#xA;नरसूर्योऽस्तमभ्येति सूर्योऽस्तमिव केशव&lt;br&gt;&#xA;शरतल्पगतं वीरं धर्मे देवर्षिणा समम्&lt;br&gt;&#xA;शयानं वीरशयने पश्य शूरनिषेविते&lt;br&gt;&#xA;कर्णिनालीकनाराचैरास्तीर्य शयनोत्तमम्&lt;br&gt;&#xA;आविश्य शेते भगवान्स्कन्दश्शरवणं यथा&lt;br&gt;&#xA;अतूलपूर्णं गाङ्गेयस्त्रिभिर्बाणैस्समर्पितम्&lt;br&gt;&#xA;उपधायोपधानार्थं दत्तं गाण्डीवधन्वना&lt;br&gt;&#xA;पालयानः पितुश्शास्त्रमूर्ध्वरेता महायशाः&lt;br&gt;&#xA;एष शान्तनवश्शेते माधवाप्रतिमो रथः&lt;br&gt;&#xA;धर्मात्मा तात सर्वज्ञः पारम्पर्येऽथ निर्णये&lt;br&gt;&#xA;अमर्त्य इव मर्त्यस्सन्नेष प्राणानधारयत्&lt;br&gt;&#xA;नास्ति युद्धे समः कश्चिन्न विद्यासु पराक्रमे&lt;br&gt;&#xA;यत्र शान्तनवो भीष्मश्शेतेऽद्य निहतः परैः&lt;br&gt;&#xA;स्वयमेतेन शूरेण पृच्छ्यमानेन पाण्डवैः&lt;br&gt;&#xA;धर्मज्ञेनाहवे मृत्युराख्यातस्सत्यवादिना&lt;br&gt;&#xA;प्रनष्टः कुरुवंशस्स पुनर्येन समुद्भृतः&lt;br&gt;&#xA;स गतः कुरुभिस्सार्धं महाबुद्धिः पराजयम्&lt;br&gt;&#xA;धर्मेण कुरवः कं नु परिप्रक्ष्यन्ति माधव&lt;br&gt;&#xA;हते देवव्रते भीष्मे देवकल्पे नरर्षभे&lt;br&gt;&#xA;अर्जुनस्य विनेतारमाचार्यं सात्यकेस्तथा&lt;br&gt;&#xA;तं पश्य पतितं द्रोणं कुरूणां गुरुमुत्तमम् |&lt;br&gt;&#xA;अस्त्रं चतुर्विधं वेद यथैव त्रिदशेश्वरः ||&lt;br&gt;&#xA;विधिपादो मन्त्रपादः पूजापादस्तथैव च |&lt;br&gt;&#xA;रहस्यपाद इत्येतत् प्रोक्तं पादचतुष्टयम् ||&lt;br&gt;&#xA;पैशाचमासुरं गान्धर्वं मानुषं च चतुर्विधम् |&lt;br&gt;&#xA;भार्गवो वा महावीर्यस्तथा द्रोणोऽपि माधव&lt;br&gt;&#xA;यस्य प्रसादाद्बीभत्सुः पाण्डवः कर्म दुष्करम्&lt;br&gt;&#xA;चकार स हतश्शेते नैनमस्त्राण्यपालयन्&lt;br&gt;&#xA;यं पुरोधाय कुरव आह्वयन्ति स्म पाण्डवान्&lt;br&gt;&#xA;सोऽयमस्त्रभृतां श्रेष्ठो द्रोणश्शस्त्रैः पृथक्कृतः&lt;br&gt;&#xA;यस्य निर्दहतस्सेनां गतिरग्नेरिवाभवत्&lt;br&gt;&#xA;स भूमौ निहतश्शेते शान्तार्चिरिव पावकः&lt;br&gt;&#xA;धनुर्मुष्टिरशीर्णश्च हस्तावापश्च माधव&lt;br&gt;&#xA;द्रोणस्य निहतस्यापि ददृशे जीवतो यथा&lt;br&gt;&#xA;वेदाश्च यस्माच्चत्वारस् सर्वास्त्राणि च केशव&lt;br&gt;&#xA;अनपेतानि वै शूराद्यथावाऽदौ प्रजापतेः&lt;br&gt;&#xA;वन्दनार्हाविमौ तस्य वन्दिभिर्वन्दितौ शुभौ&lt;br&gt;&#xA;गोमायवो विकर्षन्ति पादौ क्षत्रशतार्चितौ&lt;br&gt;&#xA;द्रोणं द्रुपदपुत्रेण निहतं मधुसूदन&lt;br&gt;&#xA;कृपी कृपणमन्वास्ते दुःखोपहतचेतना&lt;br&gt;&#xA;तां पश्य रुदतीमार्तां मुक्तकेशीमधोमुखीम्&lt;br&gt;&#xA;हतं पतिमुपास्यन्तीं द्रोणं शस्त्रभृतां वरम्&lt;br&gt;&#xA;बाणैर्भिन्नतनुत्राणं धृष्टद्युम्नेन केशव&lt;br&gt;&#xA;उपासते मृधे द्रोणं जटिला ब्रह्मचारिणी&lt;br&gt;&#xA;प्रेतकृत्ये च यतते कृपी कृपणमातुरा&lt;br&gt;&#xA;हतस्य समरे भर्तुस्सुकुमारी यशस्विनी&lt;br&gt;&#xA;अग्नीनाहृत्य विविधवच्चितां प्रज्वाल्य सर्वशः&lt;br&gt;&#xA;द्रोणमादाय गायन्ति त्रीणि सामानि गायकाः&lt;br&gt;&#xA;किरन्ति च चितामेते जटिला ब्रह्मचारिणः&lt;br&gt;&#xA;धनुर्भिश्शक्तिभिश्चैव रथनीडैश्च माधव&lt;br&gt;&#xA;शरैश्च विविधैरन्यैर्धक्ष्यन्तो भूरितेजसम् ||&lt;br&gt;&#xA;त एते द्रोणमाधाय गायन्ति च रुदन्ति च |&lt;br&gt;&#xA;सामभिस्त्रिभिरन्तस्थैरनुशंसन्ति चापरे ||&lt;br&gt;&#xA;अग्नावग्निमिवाधाय द्रोणं हुत्वा हुताशने |&lt;br&gt;&#xA;गच्छन्त्यभिमुखा गङ्गां द्रोणशिष्या द्विजातयः |&lt;br&gt;&#xA;अपसव्यं चितां कृत्वा पुरस्कृत्य कृपीं तथा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/024/</guid>
      <description>&lt;p&gt;गान्धारी&lt;br&gt;&#xA;सौमदत्तिं च पश्यैनं युयुधानेन पातितम्&lt;br&gt;&#xA;वितुद्यमानं बहुभिर्विविधैर्माधवान्तिके&lt;br&gt;&#xA;पुत्रशोकाभिसन्तप्तस् सोमदत्तो जनार्दन&lt;br&gt;&#xA;युयुधानं महेष्वासं गर्हयन्निव दृश्यते&lt;br&gt;&#xA;असौ हि भूरिश्रवसो माता शोकपरिप्लुता&lt;br&gt;&#xA;आश्वासयति भर्तारं सोमदत्तमनिन्दिता&lt;br&gt;&#xA;दिष्ट्या त्वियं महाराज दारुणं भरतक्षयम्&lt;br&gt;&#xA;कुरूणां कदनं घोरं युगान्तं नानुपश्यसि&lt;br&gt;&#xA;अमूस्तु भूरिश्रवसो भार्यास्सात्यकिना हतम्&lt;br&gt;&#xA;परिवार्यानुशोचन्ति भर्तारमसितेक्षणाः&lt;br&gt;&#xA;एता विलप्य बहुलं भर्तृश्शोकेन कर्शिताः&lt;br&gt;&#xA;पश्यन्त्यभिमुखा भूमौ कृपणं बत केशव&lt;br&gt;&#xA;भीभत्सुरतिभीभत्सं कर्मेदमकरोत्कथम्&lt;br&gt;&#xA;प्रमत्तस्य यदच्छेत्सीद्बाहुं शूरस्य यज्वनः&lt;br&gt;&#xA;ततः पापतरं कर्म कृतवानिह सात्यकिः&lt;br&gt;&#xA;यस्य प्रायोपविष्टस्य प्राहार्षीत्संशितात्मनः&lt;br&gt;&#xA;एको द्वाभ्यां हतश्शेते क्षत्रधर्मेण धार्मिकः&lt;br&gt;&#xA;इति यूपध्वजस्यैता भार्याः क्रोशन्ति माधव&lt;br&gt;&#xA;भार्या यूपध्वजस्यैषा करसम्मितमध्यमा&lt;br&gt;&#xA;कृत्वोत्सङ्गे भुजं भर्तुः कृपणं पर्यदेवयत्&lt;br&gt;&#xA;सौमदत्तिप्रिया&lt;br&gt;&#xA;अयं स रशनोत्कर्षी पीनस्तनविमर्दनः&lt;br&gt;&#xA;नाभ्यूरुजघनस्पर्शी नीवीविस्रंसनः करः&lt;br&gt;&#xA;अयं स हन्ता शत्रूणां मित्राणामभयङ्करः&lt;br&gt;&#xA;प्रदाता गोसहस्राणां क्षत्रियान्तकरः करः&lt;br&gt;&#xA;वासुदेवस्य सान्निध्ये पार्थेनाक्लिष्टकर्मणा&lt;br&gt;&#xA;युध्यतस्समरेऽन्येन प्रमत्तस्य निपातितः&lt;br&gt;&#xA;किं नु वक्ष्यति संसत्सु कथासु च जनार्दनः&lt;br&gt;&#xA;अर्जुनस्य तु तत्कर्म स्वयं चापि किरीटवान्&lt;br&gt;&#xA;गान्धारी&lt;br&gt;&#xA;इत्येवं गर्हयित्वैषा तूष्णीमास्ते वराङ्गना&lt;br&gt;&#xA;तामेतामनुशोचन्ति सपत्न्यास्स्वामिवल्लभाः&lt;br&gt;&#xA;गान्धारराजश्शकुनिर्बलवान्सत्यविक्रमः&lt;br&gt;&#xA;निहतस्सहदेवेन भागिनेयेन मातुलः&lt;br&gt;&#xA;यः पुरा हेमदण्डाभ्यां व्यजनाभ्यां च वीज्यते&lt;br&gt;&#xA;स एष पक्षिभिः पक्षैश्शयान उपवीज्यते&lt;br&gt;&#xA;यश्च रूपाणि कुरुते शतशोऽथ सहस्रशः&lt;br&gt;&#xA;तस्य मायाविनो माया दग्धाः पाण्डवतेजसा&lt;br&gt;&#xA;मायया निकृतिप्रज्ञो यो जिगाय युधिष्ठिरम्&lt;br&gt;&#xA;सभायां विपुलं राज्यं स कथं जीवितं जहौ&lt;br&gt;&#xA;शकुन्ताश्शकुनिं कृष्ण समन्तात्पर्युपासते&lt;br&gt;&#xA;कितवं मम पुत्राणां विनाशायोपशिक्षितम्&lt;br&gt;&#xA;एतेनैतन्महद्वैरमाहितं पाण्डवैस्सह&lt;br&gt;&#xA;वधाय मम पुत्राणामात्मनस्सगणस्य च&lt;br&gt;&#xA;यथैव मम पुत्राणां लोकाश्शस्त्रजिताः प्रभो&lt;br&gt;&#xA;एवमस्यापि दुर्बुद्धेर्लोकाश्शस्त्रेण निर्जिताः&lt;br&gt;&#xA;कथं च नायं तत्रापि पुत्रान्मे भ्रातृभिस्सह&lt;br&gt;&#xA;विरोधयेदृजुप्रज्ञाननृजुर्मधुसूदन&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/025/</guid>
      <description>&lt;p&gt;गान्धारी&lt;br&gt;&#xA;काम्भोजं पश्य दुर्धर्षं काम्भोजास्तरणोचितम्&lt;br&gt;&#xA;शयानमृषभस्कन्धं हतं पांसुषु माधव&lt;br&gt;&#xA;अस्य क्षतजसन्दिग्धौ बाहू चन्दनरूषितौ&lt;br&gt;&#xA;अवेक्ष्य कृपणं भार्या विलपत्यतिदुःखिता&lt;br&gt;&#xA;काम्भोजभार्या&lt;br&gt;&#xA;इमौ तौ परिघप्रख्यौ बाहू शुभतलाङ्गुली&lt;br&gt;&#xA;ययोर्विवरमापन्नां मां रतिर्मा पुरा जहत्&lt;br&gt;&#xA;कां गतिं तु गमिष्यामि त्वया हीना नरेश्वर&lt;br&gt;&#xA;दूरबन्धुरनाथाऽद्य ह्यतीव मधुरस्वरा&lt;br&gt;&#xA;गान्धारी&lt;br&gt;&#xA;आतपे क्लाम्यमानानां विविधानामिव स्रजाम्&lt;br&gt;&#xA;क्लान्तानामपि नारीणां जहाति श्रीर्न वै तनुम्&lt;br&gt;&#xA;शयानमभितश्शूरं कलिङ्गं मधुसूदन&lt;br&gt;&#xA;पश्य दीप्ताङ्गदयुतं प्रतिमानं धनुष्मताम्&lt;br&gt;&#xA;मागधानामधिपतिं जयत्सेनं जनार्दन&lt;br&gt;&#xA;परिवार्य प्ररुदिता मागध्यः पश्य योषितः&lt;br&gt;&#xA;हरिण्यायतनेत्राणां सुस्वराणां जनार्दन&lt;br&gt;&#xA;मम श्रुतिहरो नादो मनो मोहयतीव मे&lt;br&gt;&#xA;प्रकीर्णसर्वाभरणा रुदत्यश्शोककर्शिताः&lt;br&gt;&#xA;स्वास्तीर्णशयनोपेता मागध्यश्शेरते भुवि&lt;br&gt;&#xA;कोसलानामधिपतिं राजपुत्रं बृहद्बलम्&lt;br&gt;&#xA;भर्तारं परिवार्यैताः पृथक्प्ररुदितास्स्त्रियः&lt;br&gt;&#xA;अस्य गात्रगतान्बाणान्कार्ष्णिबाहुबलेरितान्&lt;br&gt;&#xA;उद्धरन्त्यसुखाविष्टा मूर्च्छमानाः पुनः पुनः&lt;br&gt;&#xA;आसां सर्वानवद्यानामातपेन परिक्लमात्&lt;br&gt;&#xA;प्रम्लाननलिनाभानि भान्ति वक्त्राणि माधव&lt;br&gt;&#xA;द्रोणेन निहताश्शूराश्शेरते रुधिरोक्षिताः&lt;br&gt;&#xA;धृष्टद्युम्नसुतास्सर्वे भ्रातरो हेममालिनः&lt;br&gt;&#xA;रथाश्ववायुं चापार्चिं शरशक्तिगदेन्धनम्&lt;br&gt;&#xA;द्रोणमासाद्य निर्दग्धाश् शलभा इव पावकम्&lt;br&gt;&#xA;तथैव निहताश्शूराश्शेरते रुचिराङ्गदाः&lt;br&gt;&#xA;द्रोणेनाभिमुखास्सङ्ख्ये भ्रातरः पञ्च केकयाः&lt;br&gt;&#xA;तप्तकाञ्चनवर्माणस्ताम्रध्वजरथस्रजः&lt;br&gt;&#xA;भासयन्ति महीं भासा ज्वलिता इव पावकाः&lt;br&gt;&#xA;द्रोणेन द्रुपदं सङ्ख्ये पश्य माधव पातितम्&lt;br&gt;&#xA;महाद्विपमिवारण्ये सिंहेन महता हतम्&lt;br&gt;&#xA;पाञ्चालराज्ञो विमलं पुण्डरीकाक्ष पाण्डरम्&lt;br&gt;&#xA;आतपत्रं समाभाति शरदीव दिवाकरः&lt;br&gt;&#xA;एतास्तु द्रुपदं वृद्धं स्नुषा भार्याश्च दुःखिताः&lt;br&gt;&#xA;दग्ध्वा गच्छन्ति पाञ्चालराजानमपसव्यतः&lt;br&gt;&#xA;धृष्टकेतुं महेष्वासं चेदिपुङ्गवमङ्गनाः&lt;br&gt;&#xA;द्रोणेन निहतं शूरं हरन्ति हृतचेतसः&lt;br&gt;&#xA;द्रोणास्त्रमभिहत्यैष विमर्दे मधुसूदन&lt;br&gt;&#xA;महेष्वासो हतश्शेते वज्राहत इव द्रुमः&lt;br&gt;&#xA;एष चेदिपतिश्शूरो धृष्टकेतुर्महारथः&lt;br&gt;&#xA;शेते विनिहतस्सङ्ख्ये हत्वा शत्रून् महारथः&lt;br&gt;&#xA;वितुद्यमानं विहगैस्तं भार्याः प्रत्युपस्थिताः&lt;br&gt;&#xA;चेदिराजं हृषीकेश हतं सबलबान्धवम्&lt;br&gt;&#xA;दशार्हपुत्रजं वीरं शयानं सत्यविक्रमम्&lt;br&gt;&#xA;आदायाङ्के रुदन्त्येता चेदिराजवराङ्गनाः&lt;br&gt;&#xA;आर्यपुत्रं हृषीकेशं सुकेशं चारुकुण्डलम्&lt;br&gt;&#xA;द्रोणेन समरे पश्य निकृत्तं बहुभिश्शरैः&lt;br&gt;&#xA;वितुद्यमानमाजिस्थं युध्यमानं परैस्सह&lt;br&gt;&#xA;नाजहात्पतितं लक्ष्मीरद्यापि मधुसूदन&lt;br&gt;&#xA;एवं ममापि पुत्रस्य पुत्रः पितरमन्वगात्&lt;br&gt;&#xA;दुर्योधनं महाबाहो लक्ष्मणः परवीरहा&lt;br&gt;&#xA;विन्दानुविन्दावावन्त्यौ पतितौ पश्य माधव&lt;br&gt;&#xA;वनेषु पुष्पितौ सालौ मरुता गलिताविव&lt;br&gt;&#xA;काञ्चनाङ्गदवर्माणौ बाणखड्गधनुर्धरौ&lt;br&gt;&#xA;ऋषभप्रतिरूपाक्षौ शयानौ विमलस्रजौ&lt;br&gt;&#xA;अवध्याः पाण्डवाः कृष्ण सर्व एव त्वया सह&lt;br&gt;&#xA;ये मुक्ता द्रोणभीष्माभ्यां कर्णाद्वैकर्तनात्कृपात्&lt;br&gt;&#xA;दुर्योधनाद्द्रोणसुतात्सैन्धवाच्च जयद्रथात्&lt;br&gt;&#xA;सोमदत्तेर्द्विकर्णाच्च शूराच्च कृतवर्मणः&lt;br&gt;&#xA;ये हन्युश्शस्त्रवेगेन देवानपि नरर्षभाः&lt;br&gt;&#xA;त इमे निहतास्सर्वे पश्य कालस्य पर्ययम्&lt;br&gt;&#xA;नातिभारोऽस्ति दैवस्य ध्रुवं माधव कश्चन&lt;br&gt;&#xA;यत्रेमे निहताश्शूराः क्षत्रियाः क्षत्रियैस्सह ||&lt;br&gt;&#xA;शूराश्च कृतविद्याश्च मम पुत्रा मनस्विनः |&lt;br&gt;&#xA;तथैव निहताः कृष्ण मम पुत्रा यशस्विनः&lt;br&gt;&#xA;यथैवाकृतकामस्त्वमुपप्लाव्यं गतः पुनः&lt;br&gt;&#xA;शन्तनोश्चैव पुत्रेण प्राज्ञेन विदुरेण च&lt;br&gt;&#xA;तदैवोक्तास्मि मा स्नेहं कुरुष्वात्मसुतेष्विति&lt;br&gt;&#xA;न तयोर्वचनं तात मिथ्या भवितुमर्हति&lt;br&gt;&#xA;अचिरेणैव मे पुत्रा भस्मीभूता जनार्दन&lt;br&gt;&#xA;वैशम्पायनः&lt;br&gt;&#xA;इत्युक्त्वा न्यपतद्भूमौ गान्धारी शोककर्शिता&lt;br&gt;&#xA;दुःखोपहतविज्ञाना धैर्यमुत्सृज्य भारत&lt;br&gt;&#xA;ततः कोपपरीताङ्गी दुःखशोकपरिप्लुता&lt;br&gt;&#xA;जगाद शौरिं रोषेण गान्धारी व्यथितेन्द्रिया&lt;br&gt;&#xA;गान्धारी&lt;br&gt;&#xA;पाण्डवा धार्तराष्ट्राश्च क्रुद्धाः कृष्ण परस्परम्&lt;br&gt;&#xA;उपेक्षिता विनश्यन्तस्त्वया कस्माज्जनार्दन&lt;br&gt;&#xA;शक्तेन बहुभृत्येन विपुले तिष्ठता बले&lt;br&gt;&#xA;उभयत्र समत्वेन श्रुतवाक्येन चैव हि&lt;br&gt;&#xA;इच्छतोपेक्षितो नाशः कुरूणां मधुसूदन&lt;br&gt;&#xA;यस्मात्त्वया महाबाहो फलं तस्मादवाप्नुहि&lt;br&gt;&#xA;पतिशुश्रूषया यन्मे तपः किञ्चिदुपार्जितम्&lt;br&gt;&#xA;तेन त्वां दुरवापेन शपे चक्रगदाधर&lt;br&gt;&#xA;यस्मात्परस्परं घ्नन्तो ज्ञातयः कुरुपाण्डवाः&lt;br&gt;&#xA;उपेक्षितास्ते गोविन्द तस्माज्ज्ञातीन्वधिष्यसि&lt;br&gt;&#xA;त्वमप्युपस्थिते वर्षे षट्त्रिंशे मधुसूदन&lt;br&gt;&#xA;हतज्ञातिर्हतामात्यो हतपुत्रो वनेचरः&lt;br&gt;&#xA;अनाथवदविज्ञातो लोकेष्वनभिलक्षितः&lt;br&gt;&#xA;कुत्सितेनाभ्युपायेन निधनं समवाप्स्यसि&lt;br&gt;&#xA;तवाप्येवं हतसुता निहतज्ञातिबान्धवाः&lt;br&gt;&#xA;स्त्रियः परिपतिष्यन्ति यथेमा भरतस्त्रियः&lt;br&gt;&#xA;वैशम्पायनः&lt;br&gt;&#xA;तच्छ्रुत्वा वचनं घोरं वासुदेवो महामनाः&lt;br&gt;&#xA;उवाच देवीं गान्धारीमिदमभ्युत्स्मयन्निव&lt;br&gt;&#xA;श्रीभगवान्&lt;br&gt;&#xA;संहर्ता वृष्णिचक्रस्य नान्योऽस्मद्विद्यते शुभे&lt;br&gt;&#xA;जानेऽहमेतदप्येवं जीर्णे वदसि क्षत्रिये ||&lt;br&gt;&#xA;अवध्यास्ते नरैरन्यैरपि वा देवदानवैः |&lt;br&gt;&#xA;परस्परकृतं नाशमतः प्राप्स्यन्ति यादवाः&lt;br&gt;&#xA;वैशम्पायनः&lt;br&gt;&#xA;इत्युक्तवति दाशार्हे पाण्डवास्त्रस्तमानसाः&lt;br&gt;&#xA;बभूवुर्भृशसंविग्ना निराशास्तेऽपि जीविते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/026/</guid>
      <description>&lt;p&gt;श्रीभगवान्&lt;br&gt;&#xA;उत्तिष्ठोत्तिष्ठ गान्धारि मा च शोके मनः कृथाः&lt;br&gt;&#xA;तवैव ह्यपराधेन कुरवो निधनं गताः&lt;br&gt;&#xA;या त्वं पुत्रं दुरात्मानमिष्टमत्यन्तमानिनम्&lt;br&gt;&#xA;दुर्योधनं पुरस्कृत्य दुष्कृतं साधु मन्यसे&lt;br&gt;&#xA;दुष्कृतं चैव परुषं वृद्धानां शासनातिगम्&lt;br&gt;&#xA;कथमात्मकृतं दोषं मय्याधातुमिहेच्छसि&lt;br&gt;&#xA;मृतं वा यदि वा नष्टं योऽतीतमनुशोचति&lt;br&gt;&#xA;दुःखेन लभते दुःखं द्वावनर्थौ प्रपद्यते&lt;br&gt;&#xA;तपोर्थिनं ब्राह्मणी धत्तगर्भा गौर्वोढारं धावितारं तुरङ्गः&lt;br&gt;&#xA;शूद्रा दासं पशुपालं तु वैश्या वधार्थिनं त्वद्विधा राजपुत्री&lt;br&gt;&#xA;वैशम्पायनः&lt;br&gt;&#xA;तच्छ्रुत्वा वासुदेवस्य पुनरुक्तं वचोऽप्रियम्&lt;br&gt;&#xA;तूष्णीं बभूव गान्धारी शोकव्याकुललोचना&lt;br&gt;&#xA;धृतराष्ट्रस्तु राजर्षिर्निगृह्याबुद्धिजं तमः&lt;br&gt;&#xA;पर्यपृच्छत धर्मात्मा धर्मराजं युधिष्ठिरम्&lt;br&gt;&#xA;धृतराष्ट्रः&lt;br&gt;&#xA;जीवतां परिमाणज्ञस्सैन्यानामसि पाण्डव&lt;br&gt;&#xA;हतानां यदि जानीषे परिमाणं ब्रवीहि मे&lt;br&gt;&#xA;युधिष्ठिरः&lt;br&gt;&#xA;दशायुतसहस्राणि सहस्राणि च विंशतिः&lt;br&gt;&#xA;कोट्यष्षष्टिश्च षट् चैव अस्मिन्राजन्मृधे हताः&lt;br&gt;&#xA;आलक्ष्याणां च शूराणां सहस्राणि चतुर्दश&lt;br&gt;&#xA;दश चान्यानि राजेन्द्र शतं षष्टिश्च भारत&lt;br&gt;&#xA;धृतराष्ट्रः&lt;br&gt;&#xA;युधिष्ठिर गतिं कां ते गताः पुरुषसत्तमाः&lt;br&gt;&#xA;आचक्ष्व मे महाबाहो सर्वज्ञो ह्यसि मे मतः&lt;br&gt;&#xA;युधिष्ठिरः&lt;br&gt;&#xA;यैर्हतानि शरीराणि तस्मिन् परमसङ्कुले&lt;br&gt;&#xA;देवराजसमास्ते तु देवराजेन पूजिताः&lt;br&gt;&#xA;ये तु हृष्टेन मनसा मर्तव्यमिति भारत&lt;br&gt;&#xA;गन्धर्वलोके पूज्यन्ते ते गन्धर्वैस्समागताः&lt;br&gt;&#xA;ये च सङ्ग्रामभूमिष्ठा याचमानाः पराङ्मुखाः&lt;br&gt;&#xA;शस्त्रेण निधनं प्राप्तास्ते गता गुह्यकान्प्रति&lt;br&gt;&#xA;विध्यमानाः परैर्ये तु ह्रीयमाणा निरायुधाः&lt;br&gt;&#xA;ह्रीनिषेधा महात्मानः परानभिमुखान् रणे&lt;br&gt;&#xA;भिद्यमानाश्शितैर्बाणैः क्षत्रधर्मपरायणाः&lt;br&gt;&#xA;हतास्ते ब्रह्मसदनं गता वीरास्सुवर्चसः&lt;br&gt;&#xA;क्षत्रधर्मेण निहतास्ते गताः परमां गतिम् |&lt;br&gt;&#xA;ये तत्र निहता राजन्नन्तरायोधनं प्रति&lt;br&gt;&#xA;यथाकथञ्चित्पुरुषास्ते गताह्युत्तरान् कुरून्&lt;br&gt;&#xA;धृतराष्ट्रः&lt;br&gt;&#xA;येन ज्ञानबलेनैव पुत्र पश्यसि सिद्धवत्&lt;br&gt;&#xA;तन्मे वद महाबाहो श्रोतव्यं यदि वै मया&lt;br&gt;&#xA;युधिष्ठिरः&lt;br&gt;&#xA;निदेशाद्भवतः पूर्वं वने विचरता मया&lt;br&gt;&#xA;तीर्थयात्राप्रसङ्गेन सम्प्राप्तो यमुनातटम्&lt;br&gt;&#xA;देवर्षिर्लोमशो दृष्टस्ततः प्राप्तोऽस्म्यनुस्मृतिम्&lt;br&gt;&#xA;दिव्यं चक्षुरनुप्राप्तं ज्ञानयोगेन वै पुरा&lt;br&gt;&#xA;धृतराष्ट्रः&lt;br&gt;&#xA;यथाऽनाथा जनास्तात नाथवन्तश्च पाण्डव&lt;br&gt;&#xA;कच्चित्तेषां शरीराणि धक्ष्यन्ते विधिपूर्वकम्&lt;br&gt;&#xA;युधिष्ठिरः&lt;br&gt;&#xA;न येषां शान्तिकर्तारो न च ये ह्याहिताग्नयः&lt;br&gt;&#xA;वयं तु तेषां कुर्मोऽद्य बहुत्वात्तात कर्मणः&lt;br&gt;&#xA;यान्सुपर्णाश्च गुध्राश्च विकर्षन्ति ततस्ततः&lt;br&gt;&#xA;तेषां सङ्कर्षणा लोका भविष्यन्ति न संशयः&lt;br&gt;&#xA;वैशम्पायनः&lt;br&gt;&#xA;एवमुक्त्वा महाप्राज्ञः कुन्तीपुत्रो युधिष्ठिरः&lt;br&gt;&#xA;आदिदेश सुधर्माणं धौम्यं सूतं च सञ्जयम्&lt;br&gt;&#xA;विदुरं च महाबुद्धिं युयुत्सुं चापि कौरवम्&lt;br&gt;&#xA;इन्द्रसेनमुखान्भृत्यान्सूतांश्चैव सर्वशः&lt;br&gt;&#xA;युधिष्ठिरः&lt;br&gt;&#xA;भवन्तः कारयन्त्वेषां प्रेतकार्याणि सर्वशः&lt;br&gt;&#xA;यथा नाथवतां किञ्चिच्छरीरं न विनश्यते&lt;br&gt;&#xA;वैशम्पायनः&lt;br&gt;&#xA;शासनाद्धर्मराजस्य क्षत्ता सूतश्च सञ्जयः&lt;br&gt;&#xA;सुधर्मा धौम्यसहित इन्द्रसेनादयस्तथा&lt;br&gt;&#xA;चन्दनागरुकाष्ठानि तथा कालेयकान्यपि&lt;br&gt;&#xA;घृतं तैलं च गन्धांश्च क्षौमाणि वसनानि च&lt;br&gt;&#xA;समाहृत्य महार्हाणि दारुणां चैव सञ्चयान्&lt;br&gt;&#xA;रथांश्च मृदितांस्तत्र नानाप्रहरणानि च&lt;br&gt;&#xA;चितां कृत्वा प्रयत्नेन यथामुख्यान्नराधिपान्&lt;br&gt;&#xA;दाहयामासुरव्यग्रा विधिदृष्टेन कर्मणा&lt;br&gt;&#xA;दुर्योधनं च राजानं भ्रातॄंश्चास्य महारथान् |&lt;br&gt;&#xA;शल्यं शलं च राजानं भूरिश्रवसमेव च&lt;br&gt;&#xA;जयद्रथं च राजानमभिमन्युं च भारत&lt;br&gt;&#xA;दौश्शासनिं लक्ष्मणं च धृष्टकेतुं च भारत&lt;br&gt;&#xA;बृहद्बलं सोमदत्तं सृञ्जयं च महारथम्&lt;br&gt;&#xA;राजानं क्षेमधन्वानं विराटद्रुपदौ तथा&lt;br&gt;&#xA;शिखण्डिनं च पाञ्चाल्यं धृष्टद्युम्नं च भारत&lt;br&gt;&#xA;युधामन्युं च दुर्धर्षमुत्तमौजसमेव च&lt;br&gt;&#xA;कोसलेन्द्रं द्रौपदेयान् शकुनिं चैव सौबलम्&lt;br&gt;&#xA;अचलं पुष्कलं चैव भगदत्तं च भारत&lt;br&gt;&#xA;कर्णं वैकर्तनं चैव सहपुत्रममर्षणम्&lt;br&gt;&#xA;केकयांश्च महेष्वासांस्त्रिगर्तांश्च महारथान्&lt;br&gt;&#xA;घटोत्कचं राक्षसेन्द्रं बकभ्रातरमेव च&lt;br&gt;&#xA;अलम्बुसं च राजानं जलसन्धं च पार्थिवम्&lt;br&gt;&#xA;अन्यांश्च पार्थिवाञ्छूरान् शतशोऽथ सहस्रशः&lt;br&gt;&#xA;घृतधाराहुतैर्दीप्तैः पावकैस्समदाहयन् ||&lt;br&gt;&#xA;पितृमेधांश्च केषाञ्चित्पार्थिवानां महात्मनाम्&lt;br&gt;&#xA;सामानि चान्वगीयन्त तेऽन्वशासत चापरे&lt;br&gt;&#xA;साम्नामृचां च नादेन स्त्रीणां च रुदितस्वनैः&lt;br&gt;&#xA;कश्मलं सर्वभूतानां तदानीमन्वपद्यत&lt;br&gt;&#xA;हुताश्च तत्र दीप्ताश्च दीप्यमानाश्च पावकाः&lt;br&gt;&#xA;नभसीवान्वदृश्यन्त ग्रहास्तन्वभ्रसंवृताः&lt;br&gt;&#xA;ये चाप्यनाथास्तत्रासन्नानादेशसमागताः ||&lt;br&gt;&#xA;तांश्च सर्वान्समानीय राशीन् कृत्वा सहस्रशः |&lt;br&gt;&#xA;चितादारुभिरत्युग्रैः प्रभूतस्नेहमूर्छितैः&lt;br&gt;&#xA;दाहयामास विदुरो धर्मराजस्य शासनात्&lt;br&gt;&#xA;कारयित्वा क्रियास्तेषां कुरुराजो युधिष्ठिरः&lt;br&gt;&#xA;धृतराष्ट्रं पुरस्कृत्य गङ्गामभिमुखोऽगमत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/11/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/11/027/</guid>
      <description>&lt;p&gt;ते समासाद्य गङ्गां तु शिवां पुण्यजलान्विताम्&lt;br&gt;&#xA;ह्लादिनीं वप्रसम्पन्नां महानूपां महावनाम्&lt;br&gt;&#xA;भूषणान्युत्तरीयाणि वेष्टनान्यवमुच्य च&lt;br&gt;&#xA;कवचानि विचित्राणि गङ्गामवजगाहिरे&lt;br&gt;&#xA;ततः पितॄणां पुत्राणां गुरूणां स्वजनस्य च&lt;br&gt;&#xA;भ्रातॄणामार्यकाणां च पतीनां च कुरुस्त्रियः |&lt;br&gt;&#xA;उदकं चक्रिरे सर्वा रुदन्त्यो भृशदुःखिताः ||&lt;br&gt;&#xA;सुहृदां चापि धर्मज्ञाः प्रचक्रुस्सलिलक्रियाः&lt;br&gt;&#xA;उदके क्रियमाणे तु वीराणां वीरपत्निभिः&lt;br&gt;&#xA;सूपतीर्थाऽभवद्गङ्गा भूयो विप्रससार च&lt;br&gt;&#xA;तन्महोदधिसङ्काशं निरानन्दमनुत्सवम्&lt;br&gt;&#xA;वीरपत्नीभिराकीर्णं गङ्गातीरमशोभत&lt;br&gt;&#xA;ततः कुन्ती महाराज रुदन्ती शोककर्शिता&lt;br&gt;&#xA;व्रीडया मन्दया वाचा पुत्रान्वचनमब्रवीत्&lt;br&gt;&#xA;कुन्ती&lt;br&gt;&#xA;यस्स शूरो महेष्वासो रथयूथपयूथपः&lt;br&gt;&#xA;अर्जुनेन हतस्सङ्ख्ये वीरलक्षणलक्षितः&lt;br&gt;&#xA;यं सूतपुत्रं मन्यध्वं राधेयमिति पाण्डवाः&lt;br&gt;&#xA;यो व्यराजच्चमूमध्ये दिवाकर इव प्रभुः&lt;br&gt;&#xA;अत्यरिच्यत यस्सर्वान्पुरा वस्सपदानुगान्&lt;br&gt;&#xA;दुर्योधनबलं सर्वं यः प्रकर्षन्व्यरोचत&lt;br&gt;&#xA;यस्य नास्ति समो वीर्ये पृथिव्यामपि कश्चन&lt;br&gt;&#xA;योऽवृणीत यशश्शूरः प्राणैरपि सदा भुवि&lt;br&gt;&#xA;सत्यसन्धस्य शूरस्य सङ्ग्रामेष्वपलायिनः&lt;br&gt;&#xA;कुरुध्वमुदकं तस्य भ्रातुरक्लिष्टकर्मणः&lt;br&gt;&#xA;स हि ते पूर्वजो भ्राता भास्करान्मय्यजायत&lt;br&gt;&#xA;कुण्डली कवची शूरो दिवाकरसमप्रभः&lt;br&gt;&#xA;वैशम्पायनः&lt;br&gt;&#xA;श्रुत्वा तु पाण्डवास्सर्वे मातुर्वचनमप्रियम्&lt;br&gt;&#xA;कर्णमेवाभ्यरोचन्त भूयश्चात्यातुरा भवन्&lt;br&gt;&#xA;ततस्स पुरुषव्याघ्रः कुन्तीपुत्रो युधिष्ठिरः&lt;br&gt;&#xA;उवाच मातरं वीरो निश्श्वसन्निव पन्नगः&lt;br&gt;&#xA;युधिष्ठिरः&lt;br&gt;&#xA;यश्शरोर्मिर्ध्वजावर्तो महाभुजमहाग्रहः&lt;br&gt;&#xA;तलशब्दप्रणदितो महारथमहाद्रुमः&lt;br&gt;&#xA;यस्येषुपातमासाद्य कोऽन्यस्तिष्ठेद्धनञ्जयात् ||&lt;br&gt;&#xA;कथं पुत्रो भवत्याऽशु देवगर्भः पुराऽभवत्&lt;br&gt;&#xA;कुण्डली कवची शूरो दिवाकरसमप्रभः&lt;br&gt;&#xA;यस्य बाहुप्रतापेन तापितास्सर्वतो वयम्&lt;br&gt;&#xA;तमग्निमिव वस्त्रेण कथं छादितवत्यसि&lt;br&gt;&#xA;यस्य बाहुप्रभावेन वैरमस्मास्वरोचयत्&lt;br&gt;&#xA;सुयोधनस्तु तं ज्येष्ठं कथं नोदितवत्यसि&lt;br&gt;&#xA;तथा कर्णं महेष्वासं धार्तराष्ट्रैरुपासितम्&lt;br&gt;&#xA;आर्योपायैर्यथाऽस्माभिर्बलं गाण्डीवधन्वनः&lt;br&gt;&#xA;भूमिपानां च सर्वेषां बलं बलवतां वरम्&lt;br&gt;&#xA;नान्यः कुन्तीसुताज्जिष्णोर्निहन्याद्रथिनो रथी&lt;br&gt;&#xA;स नः प्रथमजो भ्राता सर्वशस्त्रभृतां वरः&lt;br&gt;&#xA;असूत तं भवत्यग्रे कथमद्भुतविक्रमम्&lt;br&gt;&#xA;अहो भवत्या मन्त्रेण गृहीतेन वयं हताः&lt;br&gt;&#xA;निधनेन हि कर्णस्य पीडितास्सहबान्धवाः&lt;br&gt;&#xA;अभिमन्योर्विनाशाद्धि द्रौपदेयवधादपि&lt;br&gt;&#xA;पाञ्चालानां वधाच्चापि कुरूणां घातनादपि&lt;br&gt;&#xA;ततश्शतगुणं दुःखमिदमापतितं महत् ||&lt;br&gt;&#xA;कर्णमेवानुशोचामि दग्धामग्नाविवाहुतिम् |&lt;br&gt;&#xA;न च मे किञ्चिदप्राप्यं भवेदपि दिवि स्थितम्&lt;br&gt;&#xA;न च स्म वैशसं घोरं कौरवाणां कृतं भवेत्&lt;br&gt;&#xA;वैशम्पायनः&lt;br&gt;&#xA;एवं विलप्य करुणं धर्मराजो युधिष्ठिरः&lt;br&gt;&#xA;वदन् स शनकै राजन् चकारास्योदकं प्रभुः&lt;br&gt;&#xA;ततो विनेदुस्सहसा स्त्रियः पुम्भिश्च सर्वशः&lt;br&gt;&#xA;अभितो यास्स्थितास्तत्र तस्मिन्नुदककर्मणि&lt;br&gt;&#xA;ततस्समानयामास कर्णस्य च परिच्छदम्&lt;br&gt;&#xA;स्त्रियः कुरुपतिश्श्रीमान् प्रेम्णा भ्रातुर्युधिष्ठिरः&lt;br&gt;&#xA;स ताभिस्सह धर्मात्मा प्रेतकार्यमनन्तरम्&lt;br&gt;&#xA;सर्वं चकार कर्णस्य विधिवद्भूरिदक्षिणम्&lt;br&gt;&#xA;स राजा धृतराष्ट्रश्च कृताञ्जलिरतन्द्रितः&lt;br&gt;&#xA;समुत्ततार गङ्गायां भार्यया सह भारत&lt;/p&gt;</description>
    </item>
  </channel>
</rss>
