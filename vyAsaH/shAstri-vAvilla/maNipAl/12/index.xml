<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;१२ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/</link>
    <description>Recent content in &#43;१२ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/shAstri-vAvilla/maNipAl/12/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/001/</guid>
      <description>&lt;p&gt;वैशम्पायनः-&lt;br&gt;&#xA;कृत्वोदकं ते सुहृदां सर्वेषां पाण्डुनन्दनाः&lt;br&gt;&#xA;विदुरो धृतराष्ट्रश्च सर्वाश्च भरतस्त्रियः&lt;br&gt;&#xA;तत्र ते सुमहात्मानो न्यवसन्कुरुनन्दनाः&lt;br&gt;&#xA;शौचं निर्वर्तयिष्यन्तो मासमात्रं बहिः पुरात्&lt;br&gt;&#xA;कृतोदकं तु राजानं धर्मात्मानं युधिष्ठिरम्&lt;br&gt;&#xA;अभिजग्मुर्महात्मानस्सिद्धा ब्रह्मर्षिसत्तमाः&lt;br&gt;&#xA;द्वैपायनो नारदश्च देवलश्च महानृषिः&lt;br&gt;&#xA;देवस्थानश्च कण्वश्च तेषां शिष्याश्च सत्तमाः&lt;br&gt;&#xA;अन्ये च वेदविदुषः कृतप्रज्ञा द्विजातयः&lt;br&gt;&#xA;गृहस्थास्स्नातकास्सन्तो ददृशुः कुरुसत्तमम्&lt;br&gt;&#xA;तेऽभिगम्य महात्मानं पूजिताश्च यथाविधि&lt;br&gt;&#xA;आसनेषु महार्हेषु विविशुः परमर्षयः&lt;br&gt;&#xA;प्रतिगृह्य ततः पूजां तत्कालसदृशीं तदा&lt;br&gt;&#xA;पर्युपांसन्यथान्यायं परिवार्य युधिष्ठिरम्&lt;br&gt;&#xA;पुण्ये भागीरथीतीरे शोकव्याकुलचेतसम्&lt;br&gt;&#xA;आश्वासयन्तो राजेन्द्रं विप्राश्शतसहस्रशः&lt;br&gt;&#xA;नारदस्त्वब्रवीत्काले धर्मपुत्रं युधिष्ठिरम्&lt;br&gt;&#xA;सम्भाष्य मुनिभिस्सार्धं कृष्णद्वैपायनादिभिः&lt;br&gt;&#xA;नारदः-&lt;br&gt;&#xA;पार्थस्य बाहुवीर्येण प्रसादान्माधवस्य च&lt;br&gt;&#xA;जिता सेयं मही कृत्स्ना धर्मेण च युधिष्ठिर&lt;br&gt;&#xA;दिष्ट्या मुक्ताश्च सङ्ग्रामादस्माल्लोकभयङ्करात्&lt;br&gt;&#xA;क्षत्रधर्मरतश्चासि कच्चिन्मोदसि पाण्डव&lt;br&gt;&#xA;कच्चिच्च निहतामित्रः प्रीणासि सुहृदो नृप&lt;br&gt;&#xA;कच्चिच्छ्रियमिमां प्राप्य न त्वां शोकः प्रबाधते&lt;br&gt;&#xA;युधिष्ठिरः-&lt;br&gt;&#xA;विजितेयं मही कृत्स्ना कृष्णबाहुबलाश्रयात्&lt;br&gt;&#xA;ब्राह्मणानां प्रसादाच्च भीमार्जुनबलेन च&lt;br&gt;&#xA;इदं तु मे महद्दुःखं वर्तते हृदि नित्यदा&lt;br&gt;&#xA;कृत्वा ज्ञातिक्षयमिमं महान्तं घोरदर्शनम्&lt;br&gt;&#xA;सौभद्रं द्रौपदेयांश्च घातयित्वा प्रियान्सुतान्&lt;br&gt;&#xA;जयोऽयमजयाकारो भगवन्प्रतिभाति मे&lt;br&gt;&#xA;किं नु वक्ष्यति वार्ष्णेयी वधूर्मे मधुसूदनम्&lt;br&gt;&#xA;द्वारकावासिनी कृष्णमितः प्रतिगतं हरिम्&lt;br&gt;&#xA;द्रौपदी हतपुत्रेयं कृपणा हतबान्धवा&lt;br&gt;&#xA;अस्मत्प्रियहिते युक्ता भूयः पीडयतीव माम्&lt;br&gt;&#xA;इदमन्यच्च भगवन्यत्त्वां वक्ष्यामि नारद&lt;br&gt;&#xA;मन्त्रसंवरणेनास्मि कुन्त्या दुःखेन योजितः&lt;br&gt;&#xA;यस्स नागायुतप्राणो लोकेऽप्रतिरथो रणे&lt;br&gt;&#xA;सिंहविक्रान्तगामी च जितकाशी दृढव्रतः&lt;br&gt;&#xA;आश्रयो धार्तराष्ट्राणां मानी तीव्रपराक्रमः&lt;br&gt;&#xA;अमर्षी नित्यसंरम्भी क्षेप्ताऽस्माकं रणे रणे&lt;br&gt;&#xA;शीघ्रास्त्रश्चित्रयोधी च कृती चाद्भुतविक्रमः&lt;br&gt;&#xA;गूढोत्पन्नस्सुतः कुन्त्या भ्राताऽस्माकमसौ किल&lt;br&gt;&#xA;तोयकर्मणि तं कुन्ती कथयामास मे तदा&lt;br&gt;&#xA;पुत्रं वीर्यगुणोयेतं कर्णं त्यक्तं जले पुरा&lt;br&gt;&#xA;यं सूतपुत्रं लोकोऽयं राधेयं चाभ्यमन्यत&lt;br&gt;&#xA;स सूर्यपुत्रः कुन्त्या वै भ्राताऽस्माकं च मातृतः&lt;br&gt;&#xA;अजानता मया सङ्ख्ये राज्यलुब्धेन पातितः&lt;br&gt;&#xA;तन्मे दहति गात्राणि तूलराशिमिवानलः&lt;br&gt;&#xA;न हि तं वेद पार्थोऽपि भ्रातरं श्वेतवाहनः&lt;br&gt;&#xA;नाहं न भीमो न यमौ स त्वस्मान्वेद तत्त्वतः&lt;br&gt;&#xA;गता किल पृथा तस्य सकाशमिति नश्श्रुतम्&lt;br&gt;&#xA;अस्माकं शमकामा वै त्वं च पुत्रो ममेत्यथ&lt;br&gt;&#xA;पृथाया न कृतः कामस्तेन चापि महात्मना&lt;br&gt;&#xA;अतीवानुचितं मातरवोच इति सोऽब्रवीत्&lt;br&gt;&#xA;न हि शक्ष्यामि सन्त्यक्तुं दुर्योधनमहं रणे&lt;br&gt;&#xA;अनार्यत्वं नृशंसत्वं कृतघ्नत्वं च मे भवेत्&lt;br&gt;&#xA;युधिष्ठिरेण सन्धिं हि यदि कुर्यां हि ते वचः&lt;br&gt;&#xA;भीतो रणे श्वेतवाहादिति मां मंस्यते जनः&lt;br&gt;&#xA;सोऽहं निर्जित्य समरे विजयं सहकेशवम्&lt;br&gt;&#xA;सन्धास्ये धर्मपुत्रेण पश्चादिति च सोऽब्रवीत्&lt;br&gt;&#xA;तमवोचत्किल पृथा पुनः पृथुलवक्षसम्&lt;br&gt;&#xA;पृथा-&lt;br&gt;&#xA;युधीष्ठिरः-&lt;br&gt;&#xA;चतुर्णामभयं देहि कामं युध्यस्व फल्गुनम्&lt;br&gt;&#xA;सोऽब्रवीन्मातरं धीमान्वेपमानः कृताञ्जलिः&lt;br&gt;&#xA;कर्णः-&lt;br&gt;&#xA;प्राप्तान्विषह्यांश्चतुरो न हनिष्यामि ते सुतान्&lt;br&gt;&#xA;युधिष्ठिरः-&lt;br&gt;&#xA;पञ्चैव हि सुता देवि भविष्यन्ति तव ध्रुवाः&lt;br&gt;&#xA;सार्जुना वा हते कर्णे सकर्णा वा हतेऽर्जुने&lt;br&gt;&#xA;तं पुत्रगृद्धिनी भूयो माता पुत्रमथाब्रवीत्&lt;br&gt;&#xA;पृथा-&lt;br&gt;&#xA;भ्रातॄणां स्वस्ति कुर्वीथा येषां स्वस्ति चिकीर्षसि&lt;br&gt;&#xA;युधीष्ठिरः-&lt;br&gt;&#xA;एवमुक्त्वा किल पृथा विसृज्योपययौ गृहान्&lt;br&gt;&#xA;सोऽर्जुनेन हतो वीरो भ्रात्रा भ्राता सहोदरः&lt;br&gt;&#xA;न चैव निस्सृतो मन्त्रः पृथायास्तस्य वा मुने&lt;br&gt;&#xA;अथ वीरो महेष्वासः पार्थेनाजौ निपातितः&lt;br&gt;&#xA;अहं त्वज्ञासिषं पश्चात्स्वसोदर्यं द्विजोत्तम&lt;br&gt;&#xA;पूर्वजं भ्रातरं कर्णं पृथाया वचनात्प्रभो&lt;br&gt;&#xA;तेन मे दूयतेऽतीव हृदयं भ्रातृघातिनः&lt;br&gt;&#xA;कर्णार्जुनसहायोऽहं जयेयमपि वासवम्&lt;br&gt;&#xA;सभायां क्लिश्यमानस्य धार्तराष्ट्रैर्दुरात्मभिः&lt;br&gt;&#xA;सहसोत्पतितः क्रोधः कर्णं दृष्ट्वा प्रशाम्यति&lt;br&gt;&#xA;यदाऽप्यस्य गिरो रूक्षाश्शृणोमि कटुकोदयाः&lt;br&gt;&#xA;सभायां गदतो द्यूते दुर्योधनहितैषिणः&lt;br&gt;&#xA;तदा मे नश्यति क्रोधः पादौ तस्य निरीक्ष्य ह&lt;br&gt;&#xA;कुन्त्या हि सदृशौ पादौ कर्णस्येति मतिर्मम&lt;br&gt;&#xA;सादृश्यहेतुमन्विच्छन्पृथायास्तस्य चैव हि&lt;br&gt;&#xA;कारणं नाधिगच्छामि कथञ्चिदपि चिन्तयन्&lt;br&gt;&#xA;कथं नु तस्य सङ्ग्रामे पृथिवी चक्रमग्रसत्&lt;br&gt;&#xA;कथं नु शप्तो भ्राता मे तत्त्वं वक्तुमिहार्हसि&lt;br&gt;&#xA;श्रोतुमिच्छामि भगवंस्त्वत्तस्सर्वं यथातथम्&lt;br&gt;&#xA;भवान्हि सर्वविद्विद्वाल्ँलोके वेद कृताकृतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/002/</guid>
      <description>&lt;p&gt;वैशम्पायनः-&lt;br&gt;&#xA;स एवमुक्तस्तु तदा नारदो वदतां वरः&lt;br&gt;&#xA;कथयामास तत्सर्वं यथा शप्तस्स सूतजः&lt;br&gt;&#xA;नारदः-&lt;br&gt;&#xA;एवमेतन्महाबाहो यथा वदसि पाण्डव&lt;br&gt;&#xA;न कर्णार्जुनयोः किञ्चिदविषह्यं भवेद्रणे&lt;br&gt;&#xA;गुह्यमेतत्तु देवानां कथयिष्यामि ते नृप&lt;br&gt;&#xA;तन्निबोध महाबाहो यथावृत्तमिदं पुरा&lt;br&gt;&#xA;क्षत्रं स्वर्गं कथं गच्छेच्छस्त्रपूतमिति प्रभो&lt;br&gt;&#xA;सञ्चिन्त्य जनिनस्तस्मात्कन्यागर्भो विसर्जितः&lt;br&gt;&#xA;स बालस्तेजसा युक्तस्सूतपुत्रत्वमागतः&lt;br&gt;&#xA;चकाराङ्गिरसां श्रेष्ठे धनुर्वेदं गुरौ तव&lt;br&gt;&#xA;स बलं भीमसेनस्य फल्गुनस्यास्त्रलाघवम्&lt;br&gt;&#xA;बुद्धिं च तव राजेन्द्र यमयोर्विनयं तथा&lt;br&gt;&#xA;सख्यं च वासुदेवेन बाल्ये गाण्डीवधन्वनः&lt;br&gt;&#xA;प्रजानामनुरागं च चिन्तयानो ह्यदह्यत&lt;br&gt;&#xA;स सख्यमगमद्बाल्ये राज्ञा दुर्योधनेन वै&lt;br&gt;&#xA;युष्माभिर्नित्यसङ्घृष्टो दैवाच्चापि स्वभावतः&lt;br&gt;&#xA;विद्याधिकमथालक्ष्य धनुर्वेदे धनञ्जयम्&lt;br&gt;&#xA;द्रोणं रहस्युपागम्य कर्णो वचनमब्रवीत्&lt;br&gt;&#xA;कर्णः-&lt;br&gt;&#xA;ब्रह्मास्त्रं ज्ञातुमिच्छामि सरहस्यनिवर्तनम्&lt;br&gt;&#xA;अर्जुनेन समो युद्धे भवेयमिति मे मतिः&lt;br&gt;&#xA;समः पुत्रेषु च स्नेहश्शिष्येषु च तव ध्रुवम्&lt;br&gt;&#xA;त्वत्प्रसादान्न मा ब्रूयुरकृतास्त्रं विचक्षणाः&lt;br&gt;&#xA;नारदः-&lt;br&gt;&#xA;द्रोणस्तथोक्तः कर्णेन सापेक्षः फल्गुनं प्रति&lt;br&gt;&#xA;दौरात्म्यं चैव कर्णस्य विदित्वा तमुवाच ह&lt;br&gt;&#xA;द्रोणः-&lt;br&gt;&#xA;ब्रह्मास्त्रं ब्राह्मणो विद्याद्यथावच्चरितव्रतः&lt;br&gt;&#xA;क्षत्रियो वा तपस्वी यो नान्यो विद्यात्कथञ्चन&lt;br&gt;&#xA;नारदः-&lt;br&gt;&#xA;इत्युक्तोऽङ्गिरसां श्रेष्ठमामन्त्र्य प्रतिपूज्य च&lt;br&gt;&#xA;जगाम सहसा राजन्महेन्द्रं पर्वतं प्रति&lt;br&gt;&#xA;स तु राममुपागम्य शिरसाऽभिप्रणम्य च&lt;br&gt;&#xA;ब्राह्मणो भार्गवोऽस्मीति गौरवेणाभ्यवन्दत&lt;br&gt;&#xA;रामस्तं प्रतिजग्राह पृष्ट्वा गोत्रादि सर्वशः&lt;br&gt;&#xA;उष्यतां स्वागतं चेति प्रीतिमानभवत्तदा&lt;br&gt;&#xA;तस्य कर्णस्य वसतो महेन्द्रे स्वर्गसम्मिते&lt;br&gt;&#xA;गन्धर्वै राक्षसैर्यक्षैर्देवैश्चासीत्समागमः&lt;br&gt;&#xA;स तत्रेष्वस्त्रमकरोद्भृगुश्रेष्ठाद्यथाविधि&lt;br&gt;&#xA;प्रियश्चाभवदत्यन्तं देवदानवरक्षसाम्&lt;br&gt;&#xA;स कदाचित्समुद्रान्ते विचरन्नाश्रमान्तिके&lt;br&gt;&#xA;एकः खड्गधनुष्पाणिः परिचक्राम सूतजः&lt;br&gt;&#xA;सोऽग्निहोत्रप्रसक्तस्य कस्यचिद्ब्रह्मवादिनः&lt;br&gt;&#xA;जघानाज्ञानतः पार्थ होमधेनुं यदृच्छया&lt;br&gt;&#xA;तदज्ञानकृतं मत्वा ब्राह्मणाय न्यवेदयत्&lt;br&gt;&#xA;कर्णः प्रसादयंश्चैनमिदमित्यब्रवीद्वचः&lt;br&gt;&#xA;अबुद्धिपूर्वं भगवन्धेनुरेषा हताऽभवत्&lt;br&gt;&#xA;मया तत्र प्रसादं मे कुरुष्वेति पुनः पुनः&lt;br&gt;&#xA;तं स विप्रोऽब्रवीत्क्रुद्धो वाचा निर्भर्त्सयन्निव&lt;br&gt;&#xA;विप्रः-&lt;br&gt;&#xA;दुराचार यथार्थं त्वं फलं प्राप्नुहि दुर्मते&lt;br&gt;&#xA;येन विस्पर्धसे नित्यं यदर्थं घटसे सदा&lt;br&gt;&#xA;युध्यतस्तेन ते पाप चक्रं भूमिर्ग्रसिष्यति&lt;br&gt;&#xA;ततश्चक्रे महीग्रस्ते मूर्धानं ते विचेष्टतः&lt;br&gt;&#xA;पातयिष्यति विक्रम्य शत्रुर्गच्छ नराधम&lt;br&gt;&#xA;यथेयं गौर्हता मूढ प्रमत्तस्य त्वया मम&lt;br&gt;&#xA;प्रमत्तस्यैवमेवान्यश्शिरस्ते पातयिष्यति&lt;br&gt;&#xA;नारदः-&lt;br&gt;&#xA;सा तु प्रसादयामास ततस्तं द्विजमार्तवत्&lt;br&gt;&#xA;गोभिर्धनैश्च रत्नैश्च स चैनं पुनरब्रवीत्&lt;br&gt;&#xA;विप्रः-&lt;br&gt;&#xA;नेदं मद्वचनं कुर्याद्ब्रह्मलोकेऽपि चान्यथा&lt;br&gt;&#xA;गच्छ वा तिष्ठ वा यद्वा कार्यं यत्तत्समाचर&lt;br&gt;&#xA;नारदः-&lt;br&gt;&#xA;इत्युक्तो ब्राह्मणेनाथ कर्णो दैन्यादधोमुखः&lt;br&gt;&#xA;राममभ्यागमद्भीतस्तदेव मनसा स्मरन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/003/</guid>
      <description>&lt;p&gt;नारदः-&lt;br&gt;&#xA;कर्णस्य बाहुवीर्येण प्रश्रयेण दमेन च&lt;br&gt;&#xA;तुतोष भृगुशार्दूलो गुरुशुश्रूषया तथा&lt;br&gt;&#xA;ततस्तुष्टो महातेजा ब्रह्मास्त्रं सनिवर्तनम्&lt;br&gt;&#xA;प्रोवाच सुमहाप्रज्ञस्स तपस्वी तपस्विने&lt;br&gt;&#xA;विदितास्त्रस्ततः कर्णो रममाणो श्रमे गुरोः&lt;br&gt;&#xA;चकार वै धनुर्वेदे यत्नमद्भुतविक्रमः&lt;br&gt;&#xA;ततः कदाचिद्रामस्तु चचाराश्रममन्तिकात्&lt;br&gt;&#xA;कर्णेन सहितो धीमानुपवासेन कर्शितः&lt;br&gt;&#xA;सुष्वाप जामदग्न्यो वै विस्रम्भोत्पन्नसौहृदः&lt;br&gt;&#xA;तस्योत्सङ्गे समाधाय शिरः क्लान्तमना भृगुः&lt;br&gt;&#xA;अथ क्रिमिश्श्लेष्ममयो मांसशोणितभोजनः&lt;br&gt;&#xA;दारुणो दारुणाकारः कर्णस्याभ्याशमागमत्&lt;br&gt;&#xA;स तस्योरुं समासाद्य बिभेद रुधिराशनः&lt;br&gt;&#xA;न चैनमशकत्क्षेप्तुं वक्तुं वाऽपि गुरोर्भयात्&lt;br&gt;&#xA;स दश्यमानोऽपि तथा कृमिणा तेन भारत&lt;br&gt;&#xA;गुरोः प्रबोधनाकाङ्क्षी तमुपैक्षत सत्तम&lt;br&gt;&#xA;कर्णश्च वेदनां धैर्यादसह्यां विनिगृह्य ताम्&lt;br&gt;&#xA;अकम्पयन्नव्यथयन्धारयामास भार्गवम्&lt;br&gt;&#xA;यदा स रुधिरेणाङ्गे परिस्पृष्टोऽभवद्गुरुः&lt;br&gt;&#xA;तदाऽबुध्यत तेजस्वी प्रभुद्धश्चैनमब्रवीत्&lt;br&gt;&#xA;परशुरामः-&lt;br&gt;&#xA;अहोऽस्म्यशुचितां प्राप्तः किमिदं च कृतं त्वया&lt;br&gt;&#xA;कथयस्व भयं त्यक्त्वा याथातथ्यं ममानघ&lt;br&gt;&#xA;नारदः-&lt;br&gt;&#xA;तस्य कर्णस्तदाचष्ट कृमिणा परिभक्षणम्&lt;br&gt;&#xA;ददर्श रामस्तं चापि कृमिं सूकरसंस्थितम्&lt;br&gt;&#xA;अष्टपादं तीक्ष्णदंष्ट्रं सूचीभिः परिसंवृतम्&lt;br&gt;&#xA;रोमभिस्सन्निरुद्धाङ्गमलर्कं नाम नामतः&lt;br&gt;&#xA;स दृष्टमात्रो रामेण क्रिमिः प्राणानवासृजत्&lt;br&gt;&#xA;तस्मिन्नेवास्रविक्लिन्ने तदद्भुतमिवाभवत्&lt;br&gt;&#xA;ततोऽन्तरिक्षे ददृशे विश्वरूपः करालवान्&lt;br&gt;&#xA;राक्षसो लोहितग्रीवः कृष्णाङ्गो मेघवाहनः&lt;br&gt;&#xA;स रामं प्राञ्जलिर्भूत्वा बभाषे पूर्णमानसः&lt;br&gt;&#xA;राक्षसः-&lt;br&gt;&#xA;स्वस्ति ते भृगुशार्दूल गमिष्येऽहं यथागतम्&lt;br&gt;&#xA;मोक्षितो नरकादस्मि भवता मुनिसत्तम&lt;br&gt;&#xA;नारदः-&lt;br&gt;&#xA;भद्रं च तेऽस्तु सिद्धिश्च प्रियं मे भवता कृतम्&lt;br&gt;&#xA;तमुवाच महाबाहुर्जामदग्न्यः प्रतापवान्&lt;br&gt;&#xA;रामः-&lt;br&gt;&#xA;कस्त्वं कस्माच्च नरकं प्रतिपन्नो ब्रवीहि तत्&lt;br&gt;&#xA;नारदः-&lt;br&gt;&#xA;सोऽब्रवीदहमासं प्राक्यास्को नामास्मि नामतः&lt;br&gt;&#xA;पुरा देवयुगे तात भृगोस्तु सवया इव&lt;br&gt;&#xA;सोऽहं भृगोर्हि दयितां भार्यामपहरं बलात्&lt;br&gt;&#xA;महर्षेरभिशापेन क्रिमिभूतोऽपतं भुवि&lt;br&gt;&#xA;अब्रवीद्धि स मां क्रोधात्तव पूर्वपितामहः&lt;br&gt;&#xA;मूत्रश्लेष्माशनः पाप निरयं प्रतिपत्स्यसे&lt;br&gt;&#xA;शापस्यान्तो भवेद्ब्रह्मन्नित्येवं तमथाब्रवम्&lt;br&gt;&#xA;भविता भार्गवो राम इति मामब्रवीद्भृगुः&lt;br&gt;&#xA;सोऽहमेनां गतिं प्राप्तो यथा नकुशलस्तथा&lt;br&gt;&#xA;त्वया साधो समागम्य विमुक्तः पापयोनितः&lt;br&gt;&#xA;एवमुक्त्वा नमस्कृत्य ययौ रामं महासुरः&lt;br&gt;&#xA;रामः कर्णं तु सक्रोधमिदं वचनमब्रवीत्&lt;br&gt;&#xA;रामः-&lt;br&gt;&#xA;नारदः-&lt;br&gt;&#xA;अतिदुःखमिदं मूर्खं न जातु ब्राह्मणस्सहेत्&lt;br&gt;&#xA;क्षत्रियस्येव ते धैर्यं कामया सत्यमुच्यताम्&lt;br&gt;&#xA;तमुवाच ततः कर्णश्शापाद्भीतः प्रसादयन्&lt;br&gt;&#xA;कर्णः-&lt;br&gt;&#xA;ब्रह्मक्षत्रान्तरे जातं सूतं मां विद्धि भार्गव&lt;br&gt;&#xA;राधेयः कर्ण इति मां प्रवदन्ति जना भुवि&lt;br&gt;&#xA;प्रसादं कुरु मे ब्रह्मन्नस्त्रलुब्धस्य भार्गव&lt;br&gt;&#xA;पिता गुरुर्न सन्देहो वेदविद्याप्रदः प्रभुः&lt;br&gt;&#xA;अतो भार्गव इत्युक्तं मया गोत्रं तवान्तिके&lt;br&gt;&#xA;नारदः-&lt;br&gt;&#xA;रामः-&lt;br&gt;&#xA;तमुवाच भृगुश्रेष्ठस्सरोषः प्रदहन्निव&lt;br&gt;&#xA;भूमौ निपतितं दीनं वेपमानं कृताञ्जलिम्&lt;br&gt;&#xA;यस्मान्मिथ्याविचीर्णोऽहमस्त्रलोभादिह त्वया&lt;br&gt;&#xA;तस्मादेतन्न ते मूढ ब्रह्मास्त्रं प्रतिभास्यति&lt;br&gt;&#xA;अन्यत्र वधकालात्ते सदृशे न समीयुषः&lt;br&gt;&#xA;अब्राह्मणे न हि ब्रह्म चिरं तिष्ठेत्कदाचन&lt;br&gt;&#xA;गच्छेदानीं न ते स्थानमनृतस्येह विद्यते&lt;br&gt;&#xA;न त्वया सदृशो युद्धे भविता क्षत्रियो भुवि&lt;br&gt;&#xA;नारदः-&lt;br&gt;&#xA;एवमुक्तस्तु रामेण न्यायेनोपजगाम सः&lt;br&gt;&#xA;दुर्योधनमुपागम्य कृतास्त्रोऽस्मीति चाब्रवीत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/004/</guid>
      <description>&lt;p&gt;नारदः-&lt;br&gt;&#xA;कर्णस्तु समवाप्यैवमस्त्रं भार्गवनन्दनात्&lt;br&gt;&#xA;दुर्योधनेन सहितो मुमुदे भरतर्षभ&lt;br&gt;&#xA;ततः कदाचिद्राजानस्समाजग्मुस्स्वयंवरे&lt;br&gt;&#xA;कलिङ्गविषये राजन्राज्ञश्चित्राङ्गदस्य च&lt;br&gt;&#xA;महाद्राजपुरं नाम नगरं तत्र भारत&lt;br&gt;&#xA;राजानश्शतशस्तत्र कन्यार्थे समुपागमन्&lt;br&gt;&#xA;श्रुत्वा दुर्योधनस्तत्र समेतान्सर्वपार्थिवान्&lt;br&gt;&#xA;रथेन काञ्चनाङ्गेन कर्णेन सहितो ययौ&lt;br&gt;&#xA;ततस्स्वयंवरे तस्मिन्नानादेश्या महारथाः&lt;br&gt;&#xA;समाजग्मुर्नृपतयः कन्यार्थे नृपसत्तम&lt;br&gt;&#xA;शिशुपालो जरासन्धो भीष्मको वक्र एव च&lt;br&gt;&#xA;कपोतरोमा नीलश्च रुक्मी च दृढविक्रमः&lt;br&gt;&#xA;सृगालश्च महीपालस्त्रैलोक्याधिपतिश्च यः&lt;br&gt;&#xA;विशोकश्शतधन्वा च भोजो वीरश्च नामतः&lt;br&gt;&#xA;एते चान्ये च बहवो दक्षिणां दिशमाश्रिताः&lt;br&gt;&#xA;म्लेच्छाश्चार्याश्च राजानः प्राच्योदीच्याश्च भारत&lt;br&gt;&#xA;काञ्चनाङ्गदिनस्सर्वे बद्धजाम्बूनदस्रजः&lt;br&gt;&#xA;सर्वे भास्वरदेहाश्च व्याघ्रा इव बलोत्कटाः&lt;br&gt;&#xA;ततस्समुपविष्टेषु तेषु राजसु भारत&lt;br&gt;&#xA;विवेश रङ्गं सा कन्या धात्रीवर्षवरान्विता&lt;br&gt;&#xA;ततस्संश्राव्यमाणेषु राज्ञां नामसु भारत&lt;br&gt;&#xA;अत्यक्रामद्धार्तराष्ट्रं सा कन्या वरवर्णिनी&lt;br&gt;&#xA;दुर्योधनस्तु कौरव्यो नामर्षयत लाघवम्&lt;br&gt;&#xA;प्रत्यषेधच्च तां कन्यामसत्कृत्य नराधिपान्&lt;br&gt;&#xA;स्ववीर्यमदमत्तत्वाद्भीष्मद्रोणावुपाश्रितः&lt;br&gt;&#xA;रथमारोप्य तां कन्यामाजुहाव नराधिपान्&lt;br&gt;&#xA;तमन्वगाद्रथी खड्गी बद्धगोधाङ्गुलित्रवान्&lt;br&gt;&#xA;कर्णश्शस्त्रभृतां श्रेष्ठः पृष्ठतः पुरुषर्षभ&lt;br&gt;&#xA;ततो विमर्दस्सुमहानासीद्राज्ञां युयुत्सताम्&lt;br&gt;&#xA;सन्नह्यतां तनुत्राणि रथान्योजयतामपि&lt;br&gt;&#xA;तेऽभ्यधावन्त सङ्क्रुद्धाः कर्णदुर्योधनावुभौ&lt;br&gt;&#xA;शरवर्षाणि मुञ्चन्तो मेघाः पर्वतयोरिव&lt;br&gt;&#xA;कर्णस्तेषामापततामेकैकेन क्षुरेण ह&lt;br&gt;&#xA;शिरांसि सशरांश्चपान्पातयत भूतले&lt;br&gt;&#xA;ततो विधनुषः कांश्चित्कांश्चिदुद्यतकार्मुकान्&lt;br&gt;&#xA;कांश्चिदुत्सृजतो बाणान्रथशक्तिगदास्तथा&lt;br&gt;&#xA;लाघवाद्व्याकुलीकृत्य कर्णः प्रहरतां वरः&lt;br&gt;&#xA;हतसूतांश्च भूयिष्ठान्स विजिग्ये नराधिपान्&lt;br&gt;&#xA;ते स्वयं वाहयन्तोऽश्वान्याहि याहीति वादिनः&lt;br&gt;&#xA;व्यपेयुस्ते रणं हित्वा राजानो भग्नमानसाः&lt;br&gt;&#xA;दुर्योधनस्तु कर्णेन पाल्यमानोऽभ्ययाद्गृहान्&lt;br&gt;&#xA;धृष्टः कन्यामुपादाय नगरं नागसाह्वयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/005/</guid>
      <description>&lt;p&gt;नारदः-&lt;br&gt;&#xA;आविष्कृतबलं कर्णं दृष्ट्वा राजाऽथ मागधः&lt;br&gt;&#xA;आह्वयद्द्वैरथेनाजौ जरासन्धो महीपतिः&lt;br&gt;&#xA;तयोस्समभवद्युद्धं दिव्यास्त्रविदुषोर्द्वयोः&lt;br&gt;&#xA;युधि नानाप्रहरणैरन्योन्यमभिवर्षतोः&lt;br&gt;&#xA;क्षीणबाणौ विधनुषौ भग्नखड्गौ महीं गतौ&lt;br&gt;&#xA;बाहुभिस्समसज्जेतामुभावतिबलान्वितौ&lt;br&gt;&#xA;विभेदं सन्धिं देहस्य जरया श्लेषितस्य च&lt;br&gt;&#xA;स विकारं शरीरस्य दृष्ट्वा नृपतिरात्मनः&lt;br&gt;&#xA;प्रीतोऽस्मीत्यब्रवीत्कर्णं वैरमुत्सृज्य भारतः&lt;br&gt;&#xA;प्रीत्या ददौ स कर्णाय मालिनीं नगरीमनु&lt;br&gt;&#xA;अङ्गेषु नरशार्दूल स राजाऽऽसीत्सपत्नजित्&lt;br&gt;&#xA;पालयामास वर्णांस्तु कर्णः परबलार्दनः&lt;br&gt;&#xA;दुर्योधनस्यानुमते तवापि विदितं तदा&lt;br&gt;&#xA;एवं शस्त्रप्रतापेन प्रथितस्सोऽभवत्क्षितौ&lt;br&gt;&#xA;त्वद्धितार्थं सुरेन्द्रेण भिक्षितो वर्म कुण्डले&lt;br&gt;&#xA;स दिव्ये सहजे प्रादात्कुण्डले परमार्चिते&lt;br&gt;&#xA;सहजं कवचं चापि मोहितो देवमायया&lt;br&gt;&#xA;विमुक्तः कुण्डलाभ्यां च सहजेन च वर्मणा&lt;br&gt;&#xA;निहतो विजयेनाजौ वासुदेवस्य पश्यतः&lt;br&gt;&#xA;ब्राह्मणस्यापि शापेन रामस्य च महात्मनः&lt;br&gt;&#xA;कुन्त्याश्च वरदानेन मायया च शतक्रतोः&lt;br&gt;&#xA;भीष्मावमानात्सङ्ख्यायां रथानामर्धकीर्तनात्&lt;br&gt;&#xA;शल्यतेजोवधाच्चापि वासुदेवनयेन च&lt;br&gt;&#xA;रुद्रस्य देवराजस्य यमस्य वरुणस्य च&lt;br&gt;&#xA;कुबेरद्रोणयोश्चैव कृपस्य च महात्मनः&lt;br&gt;&#xA;अस्त्राणि दिव्यान्यादाय युधि गाण्डीवधन्वना&lt;br&gt;&#xA;हतो वैकर्तनः कर्णो दिवाकरसमद्युतिः&lt;br&gt;&#xA;एवं शप्तस्तव भ्राता बहुभिश्चापि वञ्चितः&lt;br&gt;&#xA;न शोच्यस्स नरव्याघ्रो युद्धे हि निधनं गतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/006/</guid>
      <description>&lt;p&gt;वैशम्पायनः-&lt;br&gt;&#xA;एतावदुक्त्वा देवर्षिर्विरराम स नारदः&lt;br&gt;&#xA;युधिष्ठिरस्तु राजर्षिर्दध्यौ शोकपरिप्लुतः&lt;br&gt;&#xA;तं दीनमनसं वीरमधोवदनमातुरम्&lt;br&gt;&#xA;निश्श्वसन्तं यथा नागं पर्यश्रुनयनं तथा&lt;br&gt;&#xA;कुन्ती शोकपरीताङ्गी दुःखोपहतचेतना&lt;br&gt;&#xA;अब्रवीन्मधुराभाषा काले वचनमर्थवत्&lt;br&gt;&#xA;कुन्ती-&lt;br&gt;&#xA;युधिष्ठिर महाबाहो नैनं शोचितुमर्हसि&lt;br&gt;&#xA;जहि शोकं महाप्राज्ञ शृणु चेदं वचो मम&lt;br&gt;&#xA;याचितस्स मया पूर्वं भ्राता ज्ञापयितुं तव&lt;br&gt;&#xA;भास्करेण च देवेन पित्रा धर्मभृतां वरः&lt;br&gt;&#xA;यद्वाच्यं हितकामेन सुहृदां भूतिमिच्छता&lt;br&gt;&#xA;तथा दिवाकरेणोक्तस्स्वप्नान्ते ममाग्रतः&lt;br&gt;&#xA;न चैनमशकद्भानुरहं वा तोककारणैः&lt;br&gt;&#xA;पुरा प्रत्यनुनेतुं वा नेतुं वाऽप्येकतां त्वया&lt;br&gt;&#xA;ततः कालपरीतश्च वैरस्योद्धरणे रतः&lt;br&gt;&#xA;प्रतीपकारी युष्माकमिति चोपेक्षितो मया&lt;br&gt;&#xA;वैशम्पायनः-&lt;br&gt;&#xA;युधिष्ठिरः-&lt;br&gt;&#xA;इत्युक्तो धर्मराजस्तु मात्रा बाष्पाकुलेक्षणः&lt;br&gt;&#xA;उवाच वाक्यं धर्मात्मा शोकव्याकुललोचनः&lt;br&gt;&#xA;भवत्या गूढमन्त्रत्वाद्वञ्चितास्स्म तदा भृशम्&lt;br&gt;&#xA;वैशम्पायनः-&lt;br&gt;&#xA;शशाप च महातेजास्सर्वलोकेषु योषितः&lt;br&gt;&#xA;न गुह्यं धारयिष्यन्तीत्यतिदुःखसमन्वितः&lt;br&gt;&#xA;स राजा पुत्रपौत्राणां सम्बन्धिसुहृदां तथा&lt;br&gt;&#xA;स्मरन्नुद्विग्नहृदयो बभूवाथ विचेतनः&lt;br&gt;&#xA;ततश्शोकपरीतात्मा विधूम इव पावकः&lt;br&gt;&#xA;निर्वेदमगमद्धीमान्राज्ये सन्तापपीडितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/007/</guid>
      <description>&lt;p&gt;वैशम्पायनः-&lt;br&gt;&#xA;युधिष्ठिरस्स धर्मात्मा शोकव्याकुलचेतनः&lt;br&gt;&#xA;शुशोच दुःखसन्तप्तस्स्मृत्वा कर्णं महारथम्&lt;br&gt;&#xA;आविष्टो दुःखशोकाभ्यां निश्श्वसंश्च पुनः पुनः&lt;br&gt;&#xA;दृष्ट्वार्जुनमुवाचेदं वचनं शोककर्शितः&lt;br&gt;&#xA;युधिष्ठिरः-&lt;br&gt;&#xA;यद्भैक्ष्यमाचरिष्याम वृष्ण्यन्धकपुरे वयम्&lt;br&gt;&#xA;ज्ञातीन्निष्पुरुषान्कृत्वा नेमां प्राप्स्याम दुर्गतिम्&lt;br&gt;&#xA;अमित्रा नस्समृद्धार्था वृत्तार्थाः कुरवः किल&lt;br&gt;&#xA;आत्मानमात्मना हत्वा किं वयं फलमश्नुम&lt;br&gt;&#xA;धिगस्तु क्षात्रमाचारं धिगस्तु बलमौरसम्&lt;br&gt;&#xA;धिगस्तु चार्थं येनेमामापदं गमिता वयम्&lt;br&gt;&#xA;साधु क्षमा दमश्शौचमविरोधो विमत्सरः&lt;br&gt;&#xA;अहिंसा सत्यवचनं नित्यानि वनवासिनाम्&lt;br&gt;&#xA;वयं तु लोभान्मोहाच्च दम्भं मानं च संश्रिताः&lt;br&gt;&#xA;इमामवस्थामापन्ना राज्यक्लेशबुभुक्षया&lt;br&gt;&#xA;त्रैलोक्यस्याधिराज्येन नास्मान्कश्चित्प्रहर्षयेत्&lt;br&gt;&#xA;बान्धवान्निहतान्दृष्ट्वा पृथिव्यामामिषैषिभिः&lt;br&gt;&#xA;ते वयं पृथिवीहेतोरवध्यान्पृथिवीतले&lt;br&gt;&#xA;सम्परित्यज्य जीवामो हीतार्था हतबान्धवाः&lt;br&gt;&#xA;आमिषे गृध्यमानानामशुभं वै शुनां यथा&lt;br&gt;&#xA;आमिषं चैव नो नष्टमामिषस्य च भोजिनः&lt;br&gt;&#xA;न पृथिव्या सकलया न सुवर्णस्य राशिभिः&lt;br&gt;&#xA;न गजाश्वेन सर्वेण ते त्याज्या य इमे हताः&lt;br&gt;&#xA;सूयुक्ताः काममन्युभ्यां क्रोधामर्षसमन्विताः&lt;br&gt;&#xA;मृत्युयानं समारुह्य गता वैवस्वतक्षयम्&lt;br&gt;&#xA;बहुकल्याणमिच्छन्त ईहन्ते पितरस्सुतान्&lt;br&gt;&#xA;तपसा ब्रह्मचर्येण वन्दनेन तितिक्षया&lt;br&gt;&#xA;उपवासैस्तथेज्याभिर्व्रतकौतुकमङ्गलैः&lt;br&gt;&#xA;लभन्ते मातरो गर्भांस्तान्मासान्दश बिभ्रति&lt;br&gt;&#xA;यदि स्वस्ति प्रजायन्ते जाता जीवन्ति वा यदि&lt;br&gt;&#xA;सम्भाविता जातबला विदध्युर्यदि नस्सुखम्&lt;br&gt;&#xA;इह चामुत्र चैवेति कृपणाः फलहेतुकाः&lt;br&gt;&#xA;तासामयं समारम्भो निर्वृत्तः केवलोऽफलः&lt;br&gt;&#xA;यदासां निहताः पुत्रा युवानो मृष्टकुण्डलाः&lt;br&gt;&#xA;अभुक्त्वा पार्थिवान्भोगानृणान्यनपहाय च&lt;br&gt;&#xA;पितृभ्यो देवताभ्यश्च गता वैवस्वतक्षयम्&lt;br&gt;&#xA;यदैवैषा च पितरौ जातकर्मकराविह&lt;br&gt;&#xA;सञ्जातबालरूपेषु तदैव निहता नृपाः&lt;br&gt;&#xA;संयुक्ताः काममन्युभ्यां क्रोधामर्षसमन्विताः&lt;br&gt;&#xA;न ते जयफलं किञ्चिद्भोक्तारो जातु कर्हिचित्&lt;br&gt;&#xA;पाञ्चालानां कुरूणां च हता एव हि ये हताः&lt;br&gt;&#xA;न सकामा वयं ते च न चास्माभिर्न तैर्जितम्&lt;br&gt;&#xA;न तैर्भुक्तेयमवनिर्न नार्यो गीतवादनम्&lt;br&gt;&#xA;नामात्यसुहृदां वाक्यं न च श्रुतवतां श्रुतम्&lt;br&gt;&#xA;न रत्नानि परार्ध्यानि न भूमिद्रविणागमौ&lt;br&gt;&#xA;न च धर्म्यानिमाल्ँलोकान्प्रपद्याम स्वकर्मभिः&lt;br&gt;&#xA;वयमेवास्य लोकस्य विनाशे कारणं स्मृताः&lt;br&gt;&#xA;धृतराष्ट्रस्य पुत्रेण निकृतिप्रीतिसंयुताः&lt;br&gt;&#xA;सदैव निकृतिप्रज्ञो द्वेष्टा विद्वेषजीवनः&lt;br&gt;&#xA;मिथ्यावृत्तश्च सततमस्मास्वनपराधिषु&lt;br&gt;&#xA;ऋद्धिमस्मासु तां दृष्ट्वा विवर्णो हरिणः कृशः&lt;br&gt;&#xA;धृतराष्ट्रश्च नृपतेस्सौबलेन निवेदितः&lt;br&gt;&#xA;तं पिता पुत्रगृध्नुत्वादनुमेनेऽनये स्थितम्&lt;br&gt;&#xA;अनपेक्ष्यैव पितरं गाङ्गेयं विदुरं तथा&lt;br&gt;&#xA;असंशयं त्वयं राजा यथैवाहं तथा गतः&lt;br&gt;&#xA;अनियम्याशुचिं लुब्धं पुत्रं कामवशानुगम्&lt;br&gt;&#xA;पतितो यशसा दीप्तान्पातयित्वा सहोदरान्&lt;br&gt;&#xA;इमौ वृद्धौ च शोकाग्नौ प्रक्षिप्य स सुयोधनः&lt;br&gt;&#xA;अस्मत्प्रद्वेषसन्तप्तः पापबुद्धिस्सदैव हि&lt;br&gt;&#xA;को हि बन्धुः कुलीनस्संस्तथा ब्रूयात्सुहृज्जने&lt;br&gt;&#xA;यथाऽस्मानुक्तवान्क्षुद्रो युयुत्सुर्वृष्णिसन्निधौ&lt;br&gt;&#xA;आत्मनो हि वयं दोषाद्विनष्टाश्शाश्वतीस्समाः&lt;br&gt;&#xA;प्रदहन्तो दिशस्सर्वा भास्करस्येव तेजसा&lt;br&gt;&#xA;सोऽस्माकं वैरपुरुषो दुर्वृत्तः प्रग्रहं गतः&lt;br&gt;&#xA;दुर्योधनकृते ह्येतत्कुलं नो विनिपातितम्&lt;br&gt;&#xA;अवध्यानां वधं कृत्वा लोके प्राप्तास्स्म वाच्यताम्&lt;br&gt;&#xA;कुलस्यास्यान्तकरणं दुर्मतिं पापकारिणम्&lt;br&gt;&#xA;राजा राष्ट्रपतिं कृत्वा धृतराष्ट्रोऽद्य शोचति&lt;br&gt;&#xA;हताश्शूराः कृतं पापं विषयोऽसौ विनाशितः&lt;br&gt;&#xA;हत्वा नो विगतो मन्युश्शोको मां दारयत्ययम्&lt;br&gt;&#xA;धनञ्जयकृतं पापं कल्याणेनोपहन्यते&lt;br&gt;&#xA;त्यागवांश्च पुनः पापं नालं कर्तुमिति श्रुतिः&lt;br&gt;&#xA;त्यागवाञ्जन्ममरणे नाप्नोतीति श्रुतिर्यदा&lt;br&gt;&#xA;त्यागे यदा कृतमतिर्ब्रह्म सम्पद्यते तदा&lt;br&gt;&#xA;स धनञ्जय निर्द्वन्द्वो मुनिर्ज्ञानसमन्वितः&lt;br&gt;&#xA;वनमामन्त्र्य वस्सर्वान्गमिष्यामि परन्तप&lt;br&gt;&#xA;न हि कृत्स्नतमो धर्मश्शक्यः प्राप्तुमिति श्रुतिः&lt;br&gt;&#xA;परिग्रहवता नित्यं प्रत्यक्षमरिसूदन&lt;br&gt;&#xA;मया निसृष्टं पापं हि परिग्रहमभीप्सता&lt;br&gt;&#xA;जन्मक्षयनिमित्तं च शक्यं प्राप्तुमिति श्रुतिः&lt;br&gt;&#xA;स परिग्रहमुत्सृज्य कृत्स्नं राज्यं तथैव च&lt;br&gt;&#xA;गमिष्यामि विनिर्मुक्तो विशोको निर्ममः क्वचित्&lt;br&gt;&#xA;प्रशासध्वमिमामुर्वीं क्षेमां निहतकण्टकाम्&lt;br&gt;&#xA;न ममार्थोऽस्ति राज्येन न भोगैः कुरुसत्तमाः&lt;br&gt;&#xA;वैशम्पायनः-&lt;br&gt;&#xA;एतावदुक्त्वा वचनं कुरुराजो युधिष्ठिरः&lt;br&gt;&#xA;व्युपारमत्ततः पार्थः कनीयान्प्रत्यभाषत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/008/</guid>
      <description>&lt;p&gt;वैशम्पायनः-&lt;br&gt;&#xA;अथार्जुन उवाचेदमधिक्षिप्त इवाक्षमी&lt;br&gt;&#xA;अभिनीततरं वाक्यं दृढवादपराक्रमः&lt;br&gt;&#xA;दर्शयन्नैन्द्रिरात्मानमुग्रमुग्रपराक्रमः&lt;br&gt;&#xA;स्मयमानो महातेजाः सृक्किणी लेलिहन्निव&lt;br&gt;&#xA;अर्जुनः-&lt;br&gt;&#xA;अहो दुःखमहो कृच्छ्रमहो वैक्लव्यमुत्तमम्&lt;br&gt;&#xA;यत्कृत्वाऽमानुषं कर्म त्यजेथाश्श्रियमुत्तमाम्&lt;br&gt;&#xA;शत्रून्हत्वा महीं लब्ध्वा स्वधर्मेणोपपादिताम्&lt;br&gt;&#xA;हतामित्रः कथं स त्वं त्यजेथा बुद्धिलाघवात्&lt;br&gt;&#xA;क्लीबस्य हि कुतो राज्यं दीर्घसूत्रस्य वा पुनः&lt;br&gt;&#xA;किमर्थं च महीपालानवधीः क्रोधमूर्च्छितः&lt;br&gt;&#xA;यो नाजिजीविषेद्भैक्षं कर्म येन च केनचित्&lt;br&gt;&#xA;समारम्भान्बुभूषेत हतस्वस्तिरकिञ्चनः&lt;br&gt;&#xA;स सर्वलोके न ख्यातो न पुत्रपशुसंहितः&lt;br&gt;&#xA;कापालीं नृप पापिष्ठां वृत्तिमासाद्य जीवति&lt;br&gt;&#xA;सन्त्यक्तराज्यमृद्धं ते लोकोऽयं किं प्रवदिष्यति&lt;br&gt;&#xA;सर्वारम्भान्समुत्सृज्य हतस्वस्तिरकिञ्चनः&lt;br&gt;&#xA;कस्मादाशंससे भैक्षं चर्तुं प्राकृतवत्प्रभो&lt;br&gt;&#xA;कस्माद्राजकुले जातो जित्वा कृत्स्नां वसुन्धराम्&lt;br&gt;&#xA;धर्मार्थावखिलौ हित्वा वनं मौढ्यात्प्रतिष्ठसे&lt;br&gt;&#xA;यदीमानि हवींषीह विमथिष्यन्त्यसाधवः&lt;br&gt;&#xA;भवता विप्रहीणत्वात्प्राप्तं त्वामेव किल्बिषम्&lt;br&gt;&#xA;आकिञ्चन्त्यमहीनस्य मृत्यवे नहुषोऽब्रवीत्&lt;br&gt;&#xA;कृत्वा नृशंसे निधने धिगस्त्वधनतामिह&lt;br&gt;&#xA;आश्वस्तन्यमृषीणां हि विद्यते वेद तद्भवान्&lt;br&gt;&#xA;यं त्विमं धर्ममित्याहुर्धनादेष प्रवर्तते&lt;br&gt;&#xA;धर्मं स हरते तस्य धनं हरति यस्य यः&lt;br&gt;&#xA;ह्रियमाणे धने राजन्वयं कस्य क्षमेमहि&lt;br&gt;&#xA;अभिशस्तं प्रपश्यन्ति दरिद्रं पार्श्वतस्स्थितम्&lt;br&gt;&#xA;दारिद्र्यं पातकं लोके कस्तच्छंसितुमर्हति&lt;br&gt;&#xA;पतितश्शोच्यते राजन्निर्धनश्चापि शोच्यते&lt;br&gt;&#xA;विशेषं नाधिगच्छामि पतितस्याधनस्य वा&lt;br&gt;&#xA;अर्थेभ्यो हि विवृद्धेभ्यस्सम्भृतेभ्यस्ततस्ततः&lt;br&gt;&#xA;क्रियास्सर्वाः प्रवर्तन्ते पर्वतेभ्य इवापगाः&lt;br&gt;&#xA;अर्थो धर्मश्च कामश्च सुखं चैव नराधिप&lt;br&gt;&#xA;प्राणयात्रा हि लोकस्य विनाऽर्थं न प्रसिद्ध्यति&lt;br&gt;&#xA;अर्थेनापि विहीनस्य पुरुषस्याल्पचेतसः&lt;br&gt;&#xA;विच्छिद्यन्ते क्रियास्सर्वा ग्रीष्मे कुसरितो यथा&lt;br&gt;&#xA;यस्यार्थास्तस्य मित्राणि यस्यार्थास्तस्य बान्धवाः&lt;br&gt;&#xA;यस्यार्थास्स पुमाल्ँलोके यस्यार्थास्स च पण्डितः&lt;br&gt;&#xA;अधनेनार्थकामेन नार्थश्शक्यो विवित्सता&lt;br&gt;&#xA;अर्थैरर्था निबध्यन्ते गजैरिव महागजाः&lt;br&gt;&#xA;धर्मः कामश्च स्वर्गश्च हर्षः क्रोधश्श्रुतं दमः&lt;br&gt;&#xA;अर्थादेतानि सर्वाणि प्रवर्तन्ते नराधिप&lt;br&gt;&#xA;धनात्कुलं प्रभवति धनाद्धर्मः प्रवर्धते&lt;br&gt;&#xA;नाधनस्यास्त्ययं लोको न परः पुरुषोत्तम&lt;br&gt;&#xA;नाधनो धर्मकृत्यानि यथावदनुतिष्ठति&lt;br&gt;&#xA;धनाद्धि धर्मः निस्रौति शैलाद्गिरिनदी यथा&lt;br&gt;&#xA;यः कृशार्थः कृशगवः कृशभृत्यः कृशातिथिः&lt;br&gt;&#xA;स वै राजन्कृशो नाम न शरीरकृशः कृशः&lt;br&gt;&#xA;अवेक्षस्व यथान्यायं पश्य देवासुरं यथा&lt;br&gt;&#xA;राजन्किमन्यज्ज्ञातीनां वधाद्गृध्यन्ति देवताः&lt;br&gt;&#xA;न चेद्धर्तव्यमन्यस्य कथं तद्धसु धारयेत्&lt;br&gt;&#xA;एतावानेव वेदेषु निश्चयः कविभिः कृतः&lt;br&gt;&#xA;अध्येतव्या त्रयी विद्या भवितव्यं विपश्चिता&lt;br&gt;&#xA;सर्वथा धनमाहार्यं यष्टव्यं चापि यत्नतः&lt;br&gt;&#xA;द्रोहाद्देवैरवाप्तानि दिवि स्थानानि सर्वशः&lt;br&gt;&#xA;इति देवा व्यवसिता वेदवादाश्च शाश्वताः&lt;br&gt;&#xA;अधीयन्तेऽध्यापयन्ते यजन्ते याजयन्ति च&lt;br&gt;&#xA;कृत्स्नं तदेव श्रेयो हि यदप्याददतेऽन्यतः&lt;br&gt;&#xA;न पश्यामोऽनपहृतं धनं किञ्चित्क्वचिद्वयम्&lt;br&gt;&#xA;एवमेव हि राजानो यजन्ति पृथिवीमिमाम्&lt;br&gt;&#xA;जित्वा ममेयं ब्रुवते पुत्रा इव पितुर्धने&lt;br&gt;&#xA;राजर्षयो जितस्वर्गा धर्मो ह्येषां निरुच्यते&lt;br&gt;&#xA;यथैव पूर्णादुदधेस्स्यन्दन्त्यापो दिशो दश&lt;br&gt;&#xA;एवं राजकुलाद्वित्तं पृथिवीं प्रतितिष्ठति&lt;br&gt;&#xA;आसीदियं दिलीपस्य नृगस्य नहुषस्य च&lt;br&gt;&#xA;अम्बरीषस्य मान्धातुः पृथिवी सा त्वयि स्थिता&lt;br&gt;&#xA;स त्वां द्रव्यमयो यज्ञस्सम्प्राप्तस्सर्वदक्षिणः&lt;br&gt;&#xA;स चेन्न यजसे राजन्प्राप्तस्त्वं राज्यकिल्बिषम्&lt;br&gt;&#xA;येषां राजाऽश्वमेधेन यजते दक्षिणावता&lt;br&gt;&#xA;उपेत्य तस्यावभृथे पूतास्सर्वे भवन्ति ते&lt;br&gt;&#xA;विश्वरूपो महादेवस्सर्वमेधे महामखे&lt;br&gt;&#xA;जुहाव सर्वभूतानि तथैवात्मानमात्मना&lt;br&gt;&#xA;शाश्वतोऽयं भूतिपथो नास्त्यन्तमनुशुश्रुम&lt;br&gt;&#xA;महाजनपथं गन्ता मा राजन्कुपथं गमः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/009/</guid>
      <description>&lt;p&gt;युधिष्ठिरः-&lt;br&gt;&#xA;मुहूर्तं तावदेकाग्रमनश्श्रोत्रेऽन्तरात्मना&lt;br&gt;&#xA;धारयिष्यामि ते श्रुत्वा रोचते वचनं मम&lt;br&gt;&#xA;सार्थगम्यमहं मार्गं न जातु त्वत्कृते पुनः&lt;br&gt;&#xA;गच्छेयं तं गमिष्यामि हित्वा ग्राम्यसुखान्युत&lt;br&gt;&#xA;क्षेम्यश्चैकाकिना गम्यः पन्था कोऽस्तीति पृच्छ माम्&lt;br&gt;&#xA;अथवा नेच्छसि प्रष्टुमपृच्छन्नपि मे शृणु&lt;br&gt;&#xA;हित्वा ग्राम्यसुखाचारं तप्यमानो महत्तपः&lt;br&gt;&#xA;अरण्ये फलमूलाशी चरिष्यामि मृगैस्सह&lt;br&gt;&#xA;जुह्वानोऽग्निं यथाकालमुभौ कालावुपस्पृशन्&lt;br&gt;&#xA;कृशः परिमिताहारश्चर्मचीरजटाधरः&lt;br&gt;&#xA;शीतवातातपसहः क्षुत्पिपासाश्रमक्षमः&lt;br&gt;&#xA;तपसा विधिदृष्टेन शरीरमुपशोषयन्&lt;br&gt;&#xA;मनःकर्णसुखा नित्यं श्रृण्वन्नुच्चावचा गिरः&lt;br&gt;&#xA;मुदितानामरण्येषु वदतां मृगपक्षिणाम्&lt;br&gt;&#xA;आजिघ्रन्पेशलान्गन्धान्फुल्लानां वृक्षवीरुधाम्&lt;br&gt;&#xA;नानारूपान्वने पश्यन्रमणीयान्वनौकसः&lt;br&gt;&#xA;वानप्रस्थजनस्यापि दर्शनं कूलवासिनः&lt;br&gt;&#xA;नाप्रियाण्याचरन्किञ्चित्किं पुनर्ग्रामवासिनाम्&lt;br&gt;&#xA;एकान्तशीली विमृशन्पक्वापक्वेन वर्तयन्&lt;br&gt;&#xA;पितॄंश्च देवान्वन्येन वाग्भिरद्भिश्च तर्पयन्&lt;br&gt;&#xA;एवमारण्यशास्त्राणामुग्रमुग्रतरं विधिम्&lt;br&gt;&#xA;सेवमानः प्रतीक्षेऽहं देहस्यास्य समापनम्&lt;br&gt;&#xA;अथ वाऽकालिके चाहमेकैकस्मिञ्जनक्षये&lt;br&gt;&#xA;चरन्भैक्षं मुनिर्मुण्डः क्षपयिष्ये कलेबरम्&lt;br&gt;&#xA;पांसुभिस्समभिध्वस्तश्शून्यागारप्रतिश्रयः&lt;br&gt;&#xA;वृक्षमूलनिकेतो वा त्यक्तसर्वप्रियाप्रियः&lt;br&gt;&#xA;न शोचन्न प्रहृष्यंश्च तुल्यनिन्दात्मसंस्तुतिः&lt;br&gt;&#xA;निराशीर्निर्ममो भूत्वा निर्द्वन्द्वो निष्परिग्रहः&lt;br&gt;&#xA;आत्मारामः प्रसन्नात्मा जडान्धबधिराकृतिः&lt;br&gt;&#xA;अकुर्वाणः परैः काञ्चित्संविदं जातु केनचित्&lt;br&gt;&#xA;जङ्गमाजङ्गमान्सर्वानविहिंसंश्चतुर्विधान्&lt;br&gt;&#xA;प्रजास्सर्वास्ववस्थासु प्रतिः प्राणभृतां प्रतिः&lt;br&gt;&#xA;न चाप्यवहसन्कञ्चिन्न कुर्वन्भ्रुकुटीः क्वचित्&lt;br&gt;&#xA;प्रसन्नवदनो नित्यं सर्वेन्द्रियसुसंयतः&lt;br&gt;&#xA;अपृच्छन्कस्यचिन्मार्गं प्रव्रजन्नेव केनचित्&lt;br&gt;&#xA;न देशं न दिशं काञ्चिद्गन्तुमिच्छन्विशेषतः&lt;br&gt;&#xA;गमने निरपेक्षश्च पश्चादनवलोकयन्&lt;br&gt;&#xA;ऋजुः प्रणिहितो गच्छन्स्त्रीसंस्थापरिवर्जकः&lt;br&gt;&#xA;स्वभावस्तु प्रयात्यग्रे भवन्त्वनशनान्यपि&lt;br&gt;&#xA;द्वन्द्वानि च विरुद्धानि तानि सर्वाण्यचिन्तयन्&lt;br&gt;&#xA;अल्पं वा स्वादु वा भोज्यं पूर्वालाभेन जातुचित्&lt;br&gt;&#xA;अन्यानपि चरल्ँलाभमलाभे सप्त पूरयन्&lt;br&gt;&#xA;विधूमे न्यस्तमुसले व्यङ्गारे भुक्तवज्जने&lt;br&gt;&#xA;अतीतपात्रसञ्चारे काले विगतभिक्षुके&lt;br&gt;&#xA;एककालं चरन्भैक्षं गृहाणि द्वे च पञ्च वा&lt;br&gt;&#xA;स्नेहपाशान्विमुच्याहं चरिष्यामि महीमिमाम्&lt;br&gt;&#xA;न जिजीविषुवत्किञ्चिन्न मुमूर्षुवदाचरन्&lt;br&gt;&#xA;जीवितं मरणं चैव नाभिनन्दन्न च द्विषन्&lt;br&gt;&#xA;वास्यैकं तक्षतो बाहुं चन्दनेनैकमुक्षतः&lt;br&gt;&#xA;नाकल्याणं न कल्याणं चिन्तयन्नुभयोस्तयोः&lt;br&gt;&#xA;याः काश्चिज्जीवता शक्यास्सर्वास्त्यक्तुं क्षमाः क्रियाः&lt;br&gt;&#xA;तास्सर्वास्समभित्यज्य निमेषादिव्यवस्थितः&lt;br&gt;&#xA;तेषु नित्यमसक्तश्च त्यक्तसर्वेन्द्रियक्रियः&lt;br&gt;&#xA;सुपरित्यक्तसङ्कल्पस्सुनिर्णिक्तात्मकल्मषः&lt;br&gt;&#xA;विमुक्तस्सर्वसङ्गेभ्यो व्यतीतस्सर्ववागुराः&lt;br&gt;&#xA;न वशे कस्यचित्तिष्ठन्सधर्मा मातरिश्वनः&lt;br&gt;&#xA;वीतरागश्चरन्नेवं तुष्टिं प्राप्स्यामि मानसीम्&lt;br&gt;&#xA;तृष्णया हि महत्पापमज्ञानादस्मि कारितः&lt;br&gt;&#xA;कुशलाकुशलान्येके कृत्वा कर्माणि मानवाः&lt;br&gt;&#xA;कार्यकारणसंश्लिष्टं स्वजनं नाभिनन्दति&lt;br&gt;&#xA;आयुषोऽन्ते प्रहायेदं क्षीणप्राणं कलेवरम्&lt;br&gt;&#xA;प्रतिगृह्णाति तत्पापं कर्तुः कर्मफलं तु यत्&lt;br&gt;&#xA;एवं संसारचक्रेऽस्मिन्व्याविद्धे रथचक्रवत्&lt;br&gt;&#xA;समेति भूतग्रामोऽयं भूतग्रामेण कार्यवान्&lt;br&gt;&#xA;जन्ममृत्युजराव्याधिवेदनाभिपरिप्लुतम्&lt;br&gt;&#xA;असारमिममस्वन्तं संसारं त्यजतस्सुखम्&lt;br&gt;&#xA;दिवः पतत्सु देवेषु स्थानेभ्यश्च महर्षिषु&lt;br&gt;&#xA;को हि नाम भवेनार्थी भवेत्कारणतत्त्ववित्&lt;br&gt;&#xA;कृत्वा हि विविधं कर्म तत्तद्विविधलक्षणम्&lt;br&gt;&#xA;पार्थिवो नृपतिस्स्वल्पैः कारणैरपि बाध्यते&lt;br&gt;&#xA;तस्मात्प्रज्ञामृतमिदं चिरान्मां पर्युपस्थितम्&lt;br&gt;&#xA;तत्प्राप्य प्रार्थयेत्स्थानमव्ययं शाश्वतं तथा&lt;br&gt;&#xA;एतया सन्ततं धृत्या चरन्नेवम्प्रकारया&lt;br&gt;&#xA;देहं संस्थापयिष्यामि निर्भयं मार्गमास्थितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/010/</guid>
      <description>&lt;p&gt;भीमसेनः-&lt;br&gt;&#xA;श्रोत्रियस्येव ते राजन्मन्दकस्याविपश्चितः&lt;br&gt;&#xA;अनुवाकहता बुद्धिर्नैषा तत्त्वार्थदर्शिनी&lt;br&gt;&#xA;आलस्ये कृतचित्तस्य राजधर्मानसूयतः&lt;br&gt;&#xA;विनाशे धार्तराष्ट्राणां किं फलं भरतर्षभ&lt;br&gt;&#xA;भूतानुकम्पा कारुण्यमानृशंस्यं न विद्यते&lt;br&gt;&#xA;क्षात्रमाचरतो मार्गमपि बन्धोस्त्वदन्तरे&lt;br&gt;&#xA;यदीमां भवतो बुद्धिं विद्याम वयमीदृशीम्&lt;br&gt;&#xA;शस्त्रं नैवागमिष्यामो वधिष्यामः कथञ्चन&lt;br&gt;&#xA;भैक्षमेवाचरिष्याम शरीरस्याविमोक्षणात्&lt;br&gt;&#xA;न चेदं दारुणं युद्धं भविष्यति महीक्षिताम्&lt;br&gt;&#xA;प्राणस्यान्नमिदं सर्वमिति वै कवयो विदुः&lt;br&gt;&#xA;स्थावरं जङ्गमं चैव सर्वं प्राणस्य भोजनम्&lt;br&gt;&#xA;आददानस्य चेद्राज्यं ये केचित्परिपन्थिनः&lt;br&gt;&#xA;हन्तव्यास्ते कृतप्राज्ञाः क्षत्रधर्मविदो विदुः&lt;br&gt;&#xA;ते सदोषा हताऽस्माभिरन्नस्य परिपन्थिनः&lt;br&gt;&#xA;तान्हत्वा भुङ्क्ष्व धर्मेण युधिष्ठिर महीमिमाम्&lt;br&gt;&#xA;यथा हि पुरुषः खात्वा कूपमप्राप्य चोदकम्&lt;br&gt;&#xA;पङ्कदिग्धो निवर्तेत कर्मेदं नस्तथोपमम्&lt;br&gt;&#xA;यथाऽऽरुह्य महावृक्षमपहृत्य ततो मधु&lt;br&gt;&#xA;अप्राश्य निधनं गच्छेत्कर्मेदं नस्तथोपमम्&lt;br&gt;&#xA;यथाऽन्नं क्षुधितो लब्ध्वा न भुञ्जीत यदृच्छया&lt;br&gt;&#xA;कामी च कामिनीं लब्ध्वा कर्मेदं नस्तथोपमम्&lt;br&gt;&#xA;यथा महान्तमध्वानमाश्या पुरुषो व्रजेत्&lt;br&gt;&#xA;स निराशो निवर्तेत कर्मेदं नस्तथोपमम्&lt;br&gt;&#xA;यथा शत्रून्घातयित्वा पुरुषः कुरुनन्दन&lt;br&gt;&#xA;आत्मानं घातयेत्पश्चात्कर्मेदं नस्तथोपमम्&lt;br&gt;&#xA;वयमेवात्र गर्ह्या हि यद्वयं मन्दचेतसम्&lt;br&gt;&#xA;त्वां राजन्ननुगच्छामो ज्येष्ठोऽयमिति भारत&lt;br&gt;&#xA;वयं हि बाहुबलिनः कृतविद्या मनस्विनः&lt;br&gt;&#xA;क्लीबस्य वाक्ये तिष्ठामो यथैवाशक्तयस्तथा&lt;br&gt;&#xA;दुर्गतीनगतीनस्मान्नष्टार्थानर्थसिद्धये&lt;br&gt;&#xA;कथं वै नानुपश्येयुर्जनाः पश्यन्ति यादृशम्&lt;br&gt;&#xA;आपत्काले हि सन्न्यासः कर्तव्य इति शिष्यते&lt;br&gt;&#xA;जरयाऽभिपरीतेन शत्रुभिर्व्यंसितेन च&lt;br&gt;&#xA;तस्मादिह कृतप्रज्ञास्त्यागं न परिचक्षते&lt;br&gt;&#xA;धर्मव्यतिक्रमं चेमं मन्यन्ते सूक्ष्मदर्शिनः&lt;br&gt;&#xA;कथं तस्मात्समुत्पन्नास्ततो जातास्तदाश्रयाः&lt;br&gt;&#xA;न चेमं दूषयेयुस्ते श्रद्धावानत्र गर्ह्यते&lt;br&gt;&#xA;क्रियाविहीनैरधनैर्नास्तिकैस्सम्प्रवर्तितम्&lt;br&gt;&#xA;वेदभासमिवाज्ञानं सत्याभासमिवानृतम्&lt;br&gt;&#xA;न शक्यं मौढ्यमास्थाय बिभ्रताऽऽत्मानमात्मना&lt;br&gt;&#xA;धर्मच्छझ समास्थाय आसितुं न तु जीवितुम्&lt;br&gt;&#xA;शक्यं पुनररण्येषु सुखमेकेन जीवितुम्&lt;br&gt;&#xA;अबिभ्रता पुत्रपौत्रान्देवर्षीनतिथीन्पितॄन्&lt;br&gt;&#xA;नेमे मृगास्स्वर्गजितो न वराहा न पक्षिणः&lt;br&gt;&#xA;अथैतेन प्रकारेण पुण्यमाहुर्न ताञ्जनाः&lt;br&gt;&#xA;यदि सन्न्यासतस्सिद्धिं राजन्कश्चिदवाप्नुयात्&lt;br&gt;&#xA;पर्वताश्च द्रुमाश्चैव क्षिप्रं सिद्धिमवाप्नुयुः&lt;br&gt;&#xA;एते हि नित्यसन्न्यासा दृश्यन्ते निरुपद्रवाः&lt;br&gt;&#xA;अपरिग्रहवन्तश्च सततं चाप्रभाषिणः&lt;br&gt;&#xA;अथ चेदात्मभाग्येषु नान्येषां सिद्धिमश्नुते&lt;br&gt;&#xA;तस्मात्कर्मैव कर्तव्यं नास्ति सिद्धिरकर्मणः&lt;br&gt;&#xA;औदकास्सृष्टयश्चैव जन्तवस्सिद्धिमाप्नुयुः&lt;br&gt;&#xA;एषामात्मैव भर्तव्यो नान्यः कश्चन विद्यते&lt;br&gt;&#xA;अवेक्षस्व यथा स्वैस्स्वैः कर्मभिर्व्यापृतं जगत्&lt;br&gt;&#xA;तस्मात्कर्मैव कर्तव्यं नास्ति सिद्धिरकर्मणः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/011/</guid>
      <description>&lt;p&gt;अर्जुनः-&lt;br&gt;&#xA;अत्रैवोदाहरन्तीममितिहासं पुरातनम्&lt;br&gt;&#xA;तापसैस्सह संवादं शक्रस्य भरतर्षभ&lt;br&gt;&#xA;केचिद्गृहान्परित्यज्य वनमभ्यागमन्द्विजाः&lt;br&gt;&#xA;अजातश्मश्रवो मन्दाः कुले जाताः प्रवव्रजुः&lt;br&gt;&#xA;धर्मोऽयमिति मन्वानास्समृद्धा धर्मचारिणः&lt;br&gt;&#xA;त्यक्त्वा गृहान्पितॄंश्चैव तानिन्द्रोऽन्वकृपायत&lt;br&gt;&#xA;स तान्बभाषे मघवान्पक्षीभूत्वा हिरण्मयः&lt;br&gt;&#xA;शकुनिः-&lt;br&gt;&#xA;सुदुष्करं मनुष्यैस्तु यत्कृतं विघसाशिभिः&lt;br&gt;&#xA;पुण्यं तद्वत कर्मैषां प्रशस्तं चैव जीवितम्&lt;br&gt;&#xA;संसिद्धास्ते गतिं मुख्यां प्राप्ताः कर्मपरायणाः&lt;br&gt;&#xA;ऋषयः-&lt;br&gt;&#xA;अहो बतायं शकुनिर्विघसाशान्प्रशंसति&lt;br&gt;&#xA;अस्मान्नूनमयं शास्ति वयं च विघसाशिनः&lt;br&gt;&#xA;शकुनिः-&lt;br&gt;&#xA;नाहं युष्मान्प्रशंसामि पङ्कदिग्धान्रजस्वलान्&lt;br&gt;&#xA;उच्छिष्टभोजिनो मन्दानन्ये वै विघसाशिनः&lt;br&gt;&#xA;ऋषयः-&lt;br&gt;&#xA;इदं श्रेयः परमिति वयमेवममंस्महि&lt;br&gt;&#xA;शकुने ब्रूहि यच्छ्रेयो वयं ते श्रद्दधामहे&lt;br&gt;&#xA;शकुनिः-&lt;br&gt;&#xA;यदि मां नाभिशङ्कध्वं विभज्यात्मानमात्मना&lt;br&gt;&#xA;ततोऽहं वः प्रवक्ष्यामि याथातथ्यं हितं वचः&lt;br&gt;&#xA;तापसाः-&lt;br&gt;&#xA;शृणुमस्ते वचस्तात पन्थानो विदितास्तव&lt;br&gt;&#xA;नियोगे चैव धर्मात्मन्स्थातुमिच्छाम शाधि नः&lt;br&gt;&#xA;शकुनिः-&lt;br&gt;&#xA;चतुष्पदां गौः प्रवरा लोहानां काञ्चनं वरम्&lt;br&gt;&#xA;शब्दानां प्रवरो मन्त्रो ब्राह्मणो द्विपदां वरः&lt;br&gt;&#xA;मन्त्रोऽयं जातकर्मादिर्ब्राह्मणस्य विधीयते&lt;br&gt;&#xA;जीवतोऽपि यथाकालं श्मशाननिधनान्तकः&lt;br&gt;&#xA;कर्माणि वैदिकान्यस्य स्वर्ग्यः पन्था ह्यनुत्तमः&lt;br&gt;&#xA;अथ सर्वाणि कर्माणि मन्त्रसिद्धानि चक्षते&lt;br&gt;&#xA;आम्नायदृढवादीनि तथा सिद्धिरिहेष्यते&lt;br&gt;&#xA;मासार्धमासा ऋतव आदित्यश्चन्द्रतारकाः&lt;br&gt;&#xA;ग्रसन्ते कर्म भूतानि तदिदं कर्मशंसिनाम्&lt;br&gt;&#xA;सिद्धिक्षेत्रमिदं पुण्यमयमेवाश्रमो महान्&lt;br&gt;&#xA;अथ ये कर्म निन्दन्तो मनुष्याः कापथं गताः&lt;br&gt;&#xA;मूढानामर्थहीनानां तेषामेनस्तु विद्यते&lt;br&gt;&#xA;देववंशान्ब्रह्मवंशान्पितृवंशांश्च शाश्वतान्&lt;br&gt;&#xA;सन्त्यज्य मूढा वर्तन्ते ततो यान्त्यशुचीन्पथः&lt;br&gt;&#xA;एतद्वोऽस्तु तपोयुक्तं ददामीत्यृषिचोदितम्&lt;br&gt;&#xA;तस्मात्तदध्यावसतस्तपस्वित्वमिहोच्यते&lt;br&gt;&#xA;देववंशान्ब्रह्मवंशान्पितृवंशांश्च शाश्वतान्&lt;br&gt;&#xA;संविभज्य गुरोश्चर्यां तद्वै दुष्करमुच्यते&lt;br&gt;&#xA;देवा वै दुष्करं कृत्वा विभूतिं परमां गताः&lt;br&gt;&#xA;तस्माद्गार्हस्थ्यमुद्वोढुं दुष्करं प्रब्रवीमि वः&lt;br&gt;&#xA;तत्र श्रेष्ठाः प्रजास्सर्वा धृतिमूला न संशयः&lt;br&gt;&#xA;कुटुम्बविधिनाऽनेन यस्मिन्सर्वं प्रतिष्ठितम्&lt;br&gt;&#xA;एतद्विदुस्तपोयुक्ता द्वन्द्वातीता विमत्सराः&lt;br&gt;&#xA;एतस्माद्वनमध्ये तु लोकेषु तप उच्यते&lt;br&gt;&#xA;दुराधर्षं पदं चैव गच्छन्ति विघसाशिनः&lt;br&gt;&#xA;सायम्प्रातर्विभज्यान्नं स्वकुटुम्बे यथाविधि&lt;br&gt;&#xA;दत्त्वाऽतिथिभ्यो देवेभ्यः पितृभ्यस्स्वजनाय च&lt;br&gt;&#xA;अवशिष्टानि येऽश्नन्ति तानाहुर्विघसाशिनः&lt;br&gt;&#xA;तस्मात्स्वधर्ममास्थाय सुव्रतास्सत्यवादिनः&lt;br&gt;&#xA;लोकस्य गुरवो भूत्वा ते भवन्त्यनुपस्कृताः&lt;br&gt;&#xA;त्रिदिवं प्राप्य शक्रस्य स्वर्गलोके विमत्सराः&lt;br&gt;&#xA;वसन्ति शाश्वतान्वर्षाञ्जना दुष्करकारिणः&lt;br&gt;&#xA;अर्जुनः-&lt;br&gt;&#xA;ततस्ते तद्वचश्श्रुत्वा तस्य धर्मार्थसहितम्&lt;br&gt;&#xA;उत्सृज्य नास्तिकमतिं गार्हस्थ्यं धर्ममाश्रिताः&lt;br&gt;&#xA;तस्मात्त्वमपि दुे्धर्ष धैर्यमालम्ब्य शाश्वतम्&lt;br&gt;&#xA;प्रशाधि पृथिवीं कृत्स्नां हतामित्रां नृपोत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/012/</guid>
      <description>&lt;p&gt;वैशम्पायनः-&lt;br&gt;&#xA;अर्जुनस्य वचश्श्रुत्वा नकुलो वाक्यमब्रवीत्&lt;br&gt;&#xA;राजानमिति सम्प्रेक्ष्य सर्वधर्मभृतां वरम्&lt;br&gt;&#xA;अनुरुध्य महाप्राज्ञो भ्रातुश्चित्तमरिन्दम&lt;br&gt;&#xA;व्यूढोरस्को महाबाहुस्ताम्रास्यो मितभाषिता&lt;br&gt;&#xA;नकुलः-&lt;br&gt;&#xA;विशालयूपा देवानां सर्वेषामग्नयश्चिताः&lt;br&gt;&#xA;तस्माद्विद्धि महाराज देवान्कर्मविधिस्थितान्&lt;br&gt;&#xA;अनास्तिका नास्तिकानां प्राणदाः पितरश्च ये&lt;br&gt;&#xA;येऽपि कर्माणि कुर्वन्ति विधिं पश्यस्व भारत&lt;br&gt;&#xA;वेदवादापविद्धास्तु तान्विद्धि भृशनास्तिकान्&lt;br&gt;&#xA;न हि वेदोक्तमुत्सृज्य विप्रस्सर्वेषु कर्मसु&lt;br&gt;&#xA;देवयानेन नाकस्य पृष्ठमाप्नोति भारत&lt;br&gt;&#xA;अत्याश्रमानयं सर्वानित्याहुर्वेदनिश्चयाः&lt;br&gt;&#xA;ब्राह्मणाश्श्रुतिसम्पन्नास्तान्निबोध यथातथम्&lt;br&gt;&#xA;वित्तानि धर्मलब्धानि क्रतुमुख्येष्ववासृजन्&lt;br&gt;&#xA;कृतात्मा स महाराज स वै त्यागी स्मृतो नरः&lt;br&gt;&#xA;अनवेक्ष्य सुखादानं तथैवोर्ध्वं प्रतिष्ठितः&lt;br&gt;&#xA;आत्मत्यागी महाराज स त्यागी तापसः प्रभो&lt;br&gt;&#xA;अनिकेतः परिपतन्वृक्षमूलाश्रयो मुनिः&lt;br&gt;&#xA;अयाचकस्सदा योगी स त्यागी पार्थ भिक्षुकः&lt;br&gt;&#xA;क्रोधहर्षावनादृत्य पैशुन्यं च विशां पते&lt;br&gt;&#xA;विप्रो वेदानधीते यस्स त्यागी गुरुपूजकः&lt;br&gt;&#xA;आश्रमांस्तुलया सर्वान्धृतानाहुर्मनीषिणः&lt;br&gt;&#xA;एकतस्ते त्रयो राजन्गृहस्थाश्रम एकतः&lt;br&gt;&#xA;समीक्षते तु योऽर्थं वै कामं धर्मं च भारत&lt;br&gt;&#xA;अयं पन्था महर्षीणामियं लोकविदां गतिः&lt;br&gt;&#xA;इति यः कुरुते भावं स त्यागी भरतर्षभ&lt;br&gt;&#xA;नरः परित्यज्य गृहान्वनमेति विमूढवत्&lt;br&gt;&#xA;यदा कामान्समीक्षेत धर्मवैतंसिकोऽनृजुः&lt;br&gt;&#xA;अथैनं मृत्युपाशेन कण्ठे बध्नाति मृत्युराट्&lt;br&gt;&#xA;अभिमानकृतं कर्म नैतत्फलवदुच्यते&lt;br&gt;&#xA;त्यागयुक्तं महाराज सर्वमेव महाफलम्&lt;br&gt;&#xA;शमो दमस्तथा दानं सत्यं शौचमथार्जवम्&lt;br&gt;&#xA;यज्ञो धृतिश्च धर्मश्च नित्यप्राप्तोऽतिविस्तृतः&lt;br&gt;&#xA;पितृदेवातिथिकृते समारम्भः प्रशस्यते&lt;br&gt;&#xA;अत्रैव हि महाराज त्रिवर्गः केवलं फलम्&lt;br&gt;&#xA;एतस्मिन्वर्तमानस्य विधौ विप्रनिषेविते&lt;br&gt;&#xA;त्यागिनः प्रसृतस्येह नोच्छित्तिर्विद्यते क्वचित्&lt;br&gt;&#xA;असृजद्धि प्रजा राजन्प्रजापतिरकल्मषः&lt;br&gt;&#xA;मां यक्ष्यन्तीति शान्तात्मा यज्ञैर्विविधदक्षिणैः&lt;br&gt;&#xA;वीरुधश्चैव वृक्षांश्च यज्ञार्थं वै तथौषधीः&lt;br&gt;&#xA;पशूंश्चैव तथा मेध्यान्यज्ञार्थानि हवींषि च&lt;br&gt;&#xA;गृहस्थाश्रमिणस्तच्च यज्ञकर्माविरोधकम्&lt;br&gt;&#xA;तस्माद्गार्हस्थ्यमेवेह दुष्करं दुर्भरं तथा&lt;br&gt;&#xA;तत्सम्प्राप्य गृहस्था ये पशुधान्यधनान्विताः&lt;br&gt;&#xA;न यजन्ते महाराज शाश्वतं तेषु किल्बिषम्&lt;br&gt;&#xA;स्वाध्याययज्ञा ऋषयो ज्ञानयज्ञास्तथा परे&lt;br&gt;&#xA;अथापरे महायज्ञान्मनस्येव वितन्वते&lt;br&gt;&#xA;इदमन्यन्महाराज विद्वद्भिः कथितं मम&lt;br&gt;&#xA;भूमिरग्निश्च वायुश्च न चापो न दिवाकरः&lt;br&gt;&#xA;नक्षत्राणि न चन्द्रश्च न दिशः काल एव च&lt;br&gt;&#xA;शब्दस्स्पर्शश्च रूपं च न गन्धो न रसः क्वचित्&lt;br&gt;&#xA;न च सन्ति प्रमाणानि यैः प्रमेयं प्रसाध्यते&lt;br&gt;&#xA;प्रत्यक्षमनुमानं न नोपमानमथागमः&lt;br&gt;&#xA;नार्थापत्तिर्न चैतिह्यं न दृष्टान्तो न संशयः&lt;br&gt;&#xA;न क्वचिन्निर्णयो राजन्न धर्माऽधर्म एव च&lt;br&gt;&#xA;तिर्यक्च स्थावरं चैव न देवा न च मानुषाः&lt;br&gt;&#xA;वर्णाश्रमविभागाश्च न च कर्ता न कर्मकृत्&lt;br&gt;&#xA;न चार्थश्च विभूतिश्च न चार्थस्य विचेष्टितम्&lt;br&gt;&#xA;तमोभूतमिदं सर्वमनालोकं जगन्नृप&lt;br&gt;&#xA;न चात्मा विद्यमानोऽपि मनसा योगमिच्छति&lt;br&gt;&#xA;अचेतनं मनस्त्वासीदात्मा एव सचेतनः&lt;br&gt;&#xA;ईश्वरश्चेतनस्त्वेकस्तेनेदं गहनीकृतम्&lt;br&gt;&#xA;मन्त्राश्च चेतना राजन्न च देहेन योजिताः&lt;br&gt;&#xA;ते च विश्वसृजो नाम ऋषयो मन्त्रदेवताः&lt;br&gt;&#xA;चैतन्यमीश्वरात्प्राप्य ब्रह्माण्डं तैर्विनिर्मितम्&lt;br&gt;&#xA;इष्ट्वा विश्वसृजं यज्ञं निर्मितः प्रपितामहः&lt;br&gt;&#xA;सृष्टिस्तेन समारब्धा प्रसादादीश्वरस्य च&lt;br&gt;&#xA;चैतन्यमीश्वरस्येतद्येनेदं चेतनं जगत्&lt;br&gt;&#xA;योगेन च समाविष्टं जगत्कृत्स्नं च शम्भुना&lt;br&gt;&#xA;धर्मश्चार्थश्च कामश्च उक्तो मोक्षश्च सङ्क्षये&lt;br&gt;&#xA;ब्रह्मणः परमेशस्य ईश्वरेण यदृच्छया&lt;br&gt;&#xA;अज्ञो जन्तुरनीशश्च भाजनं सुखदुःखयोः&lt;br&gt;&#xA;ईश्वरप्रेरितो गच्छेत्स्वर्गं वा श्वभ्रमेव वा&lt;br&gt;&#xA;प्रधानं पुरुषश्चैव आत्मानं सर्वदेहिनाम्&lt;br&gt;&#xA;मनसा विषयैश्चैव चेतनेन प्रयोजितः&lt;br&gt;&#xA;सुखदुःखेन युज्यन्ते कर्मभिश्च प्रचोदिताः&lt;br&gt;&#xA;वर्णाश्रमविभागाश्च ईश्वरेण प्रवर्तिताः&lt;br&gt;&#xA;सदेवासुरगन्धर्वं येनेदं निर्मितं जगत्&lt;br&gt;&#xA;त्वं चान्ये च महाराज ईश्वरस्य वशे स्थिताः&lt;br&gt;&#xA;जीवन्ते च म्रियन्ते च न स्वतन्त्राः कथञ्चन&lt;br&gt;&#xA;भित्त्वा भित्त्वा च भूतानि हत्वा सर्वमिदं जगत्&lt;br&gt;&#xA;यजते कर्मणा देवान्न स पापेन लिप्यते&lt;br&gt;&#xA;हिंसात्मकानि कर्माणि सर्वेषां गृहमेधिनाम्&lt;br&gt;&#xA;देवतानामृषीणां च ते च यान्ति परां गतिम्&lt;br&gt;&#xA;पातिताश्शत्रवः पूर्व सर्वत्र वसुधाधिपैः&lt;br&gt;&#xA;प्रजानां हितकामैश्च आत्मनश्च हितैषिभिः&lt;br&gt;&#xA;यदि तत्र भवेत्पापं कथं ते स्वर्गमास्थिताः&lt;br&gt;&#xA;न प्राप्ता नरकं राजन्वेष्टिताः पापकर्मभिः&lt;br&gt;&#xA;एवं स्वर्गसमापन्ना मार्गमातिष्ठतो नृप&lt;br&gt;&#xA;द्विजातेर्ब्रह्मभूतस्य स्पृहयन्ति दिवौकसः&lt;br&gt;&#xA;स रत्नानि विचित्राणि सम्प्राप्तानि ततस्ततः&lt;br&gt;&#xA;मखेष्वनभिसन्त्यज्य नास्तिक्यमभिजल्पसि&lt;br&gt;&#xA;कुटुम्बमास्थिते त्यागं न पश्यामि नराधिप&lt;br&gt;&#xA;राजसूयाश्वमेधेषु सर्वमेधेषु वा पुनः&lt;br&gt;&#xA;ये चान्ये क्रतवस्तात ब्राह्मणैरुपशोभिताः&lt;br&gt;&#xA;तैर्यजस्व महीपाल शक्रो देवपतिर्यथा&lt;br&gt;&#xA;राजा प्रमाददोषेण दस्युभिः परिमुच्यते&lt;br&gt;&#xA;अशरण्यः प्रजानां यस्स राजा कलिरुच्यते&lt;br&gt;&#xA;अश्वान्गाश्चैव दासीश्च करेणूश्च स्वलङ्कृताः&lt;br&gt;&#xA;ग्रामाञ्जनपदांश्चैव क्षेत्राणि च गृहाणि च&lt;br&gt;&#xA;अप्रदाय द्विजातिभ्यो मात्सर्याविष्टचेतसः&lt;br&gt;&#xA;वयं ते राजकलयो भविष्याम विशां पते&lt;br&gt;&#xA;अदातारोऽशरण्याश्च राजकिल्बिषभागिनः&lt;br&gt;&#xA;दुःखानामेव भोक्तारो न सुखानां कदाचन&lt;br&gt;&#xA;अनिष्ट्वा च महायज्ञैरकृत्वा च पितृस्वधाम्&lt;br&gt;&#xA;तीर्थेष्वनभिसम्प्लुत्य प्रव्रजिष्यसि चेदथ&lt;br&gt;&#xA;भिन्नाभ्र इव गन्तासि विलयं मारुतेरितः&lt;br&gt;&#xA;लोकयोरुभयोर्भ्रष्टो अन्तराले व्यवस्थितः&lt;br&gt;&#xA;अन्तर्बहिश्च यत्किञ्चिन्मनोव्यासङ्गकारकम्&lt;br&gt;&#xA;परित्यज्य भवेत्त्यागी न यो हित्वा प्रतिष्ठते&lt;br&gt;&#xA;एतस्मिन्वर्तमानस्य विधौ विप्रैर्निषेविते&lt;br&gt;&#xA;ब्राह्मणस्य महाराज नोच्छित्तिर्विद्यते क्वचित्&lt;br&gt;&#xA;निहत्य शत्रूंस्तरसा समृद्धाञ्शक्रो यथा दैत्यबलानि सङ्ख्ये&lt;br&gt;&#xA;कः पार्थ शोचेन्निरतस्तु धर्मे पूर्वैः स्मृते पार्थिवमुख्येमुख्ये&lt;br&gt;&#xA;क्षात्रेण धर्मेण पराक्रमेण जित्वा महीं मन्त्रविद्भ्यः प्रदाय&lt;br&gt;&#xA;नाकस्य पृष्ठेऽसि नरेन्द्र गन्ता न शोचितव्यं भवताऽद्य पार्थ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/013/</guid>
      <description>&lt;p&gt;सहदेवः-&lt;br&gt;&#xA;न बाह्यं द्रव्यमुत्सृज्य सिद्धिर्भवति भारत&lt;br&gt;&#xA;शारीरं द्रव्यमुत्सृज्य सिद्धिर्भवति वा न वा&lt;br&gt;&#xA;बाह्यद्रव्यविमुक्तस्य शारीरेषु च गृध्यतः&lt;br&gt;&#xA;यो धर्मो यत्सुखं वा स्याद्द्विषतां तत्तथाऽस्तु नः&lt;br&gt;&#xA;शारीरं द्रव्यमुत्सृज्य पृथिवीमनुशासतः&lt;br&gt;&#xA;यो धर्मो यत्सुखं वा स्यात्सुहृदां तत्तथाऽस्तु नः&lt;br&gt;&#xA;द्व्यक्षरस्तु भवेन्मृत्युत्र्यक्षरं ब्रह्म शाश्वतम्&lt;br&gt;&#xA;ममेति द्व्यक्षरो मृत्युर्न ममेति च शाश्वतम्&lt;br&gt;&#xA;जन्ममृत्यू तु राजन्द्वावात्मन्येव समाश्रितौ&lt;br&gt;&#xA;अदृश्यमानौ भूतानि योजयेतामसंशयम्&lt;br&gt;&#xA;अविनाशोऽस्य सत्वस्य नियतो यदि भारत&lt;br&gt;&#xA;हित्वा शरीरं भूतानां न हिंसा प्रतिपत्स्यते&lt;br&gt;&#xA;अथापि च सहोत्पत्तिस्सत्त्वस्य प्रलयस्तथा&lt;br&gt;&#xA;नष्टे शरीरे नष्टस्स्याद्वृथा तस्य क्रियापथः&lt;br&gt;&#xA;तस्मादेकान्तमुत्सृज्य पूर्वैः पूर्वतरैश्च यः&lt;br&gt;&#xA;पन्था निषेवितस्सद्भिस्स निषेव्यो विजानता&lt;br&gt;&#xA;स्वायम्भुवेन मनुना तथाऽन्यैश्चक्रवर्तिभिः&lt;br&gt;&#xA;यद्ययं ह्यधमः पन्थाः कस्मात्तैस्तैर्निषेवितः&lt;br&gt;&#xA;कृतत्रेतादियुक्तानि गुणवन्ति च भारत&lt;br&gt;&#xA;युगानि बहुशस्तैश्च भुक्तेयमवनी नृप&lt;br&gt;&#xA;लब्ध्वाऽपि पृथिवीं कृत्स्नां सहस्थावरजङ्गमाम्&lt;br&gt;&#xA;न भुङ्क्ते यो नृपस्सम्यक्किं फलं तस्य जीवितम्&lt;br&gt;&#xA;अथवा वसतो राजन्वने वन्येन जीवतः&lt;br&gt;&#xA;द्रव्येषु यस्य ममता मृत्योरास्ये विवर्तते&lt;br&gt;&#xA;बाह्यान्तराणां भूतानां स्वभावं पश्य भारत&lt;br&gt;&#xA;ये तु पश्यन्ति सद्भूतं मुच्यन्ते ते महाभयात्&lt;br&gt;&#xA;भवान्पिता भवान्माता भवान्भ्राता भवान्गुरुः&lt;br&gt;&#xA;दुःखप्रलापानार्तस्य तन्मे क्षन्तुमिहार्हसि&lt;br&gt;&#xA;तथ्यं वा यदि वाऽतथ्यं यन्मयैतत्प्रभाषितम्&lt;br&gt;&#xA;तद्विद्धि पृथिवीपाल भक्त्या भगवतो हरेः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/014/</guid>
      <description>&lt;p&gt;वैशम्पायनः-&lt;br&gt;&#xA;अव्याहरति कौन्तेये धर्मराजे युधिष्ठिरे&lt;br&gt;&#xA;भ्रातॄणां विविधांस्तांस्तान्विविधान्वेदनिश्चयान्&lt;br&gt;&#xA;महाभिजनसम्पन्ना श्रीमत्यायतलोचना&lt;br&gt;&#xA;अभ्यभाषत राजानं द्रौपदी योषितां वरा&lt;br&gt;&#xA;आसीनमृषभं राज्ञां भ्रातृभिः परिवारितम्&lt;br&gt;&#xA;सिंहशार्दूलसदृशैर्वारणैरिव यूथपम्&lt;br&gt;&#xA;अभिमानवती नित्यं विशेषेण युधिष्ठिरे&lt;br&gt;&#xA;लालिता सततं राज्ञा धर्माधर्मनिदर्शिनी&lt;br&gt;&#xA;आमन्त्रयित्वा सुश्रोणी साम्ना परमवल्गुना&lt;br&gt;&#xA;भर्तारमभिसम्प्रेक्ष्य ततो वचनमब्रवीत्&lt;br&gt;&#xA;द्रौपदी-&lt;br&gt;&#xA;इमे ते भ्रातरः पार्थ शुष्यन्ते स्तोकका इव&lt;br&gt;&#xA;त्वां पश्यमानास्तिष्ठन्ति न चैनानभिनन्दसे&lt;br&gt;&#xA;नन्दयैतान्महाराज मत्तानिव महाद्विपान्&lt;br&gt;&#xA;उपपन्नेन वाक्येन सततं दुःखभागिनः&lt;br&gt;&#xA;कथं द्वैतवने राजन्पूर्वमुक्त्वा तथा वचः&lt;br&gt;&#xA;भ्रातॄनेतान्स्म सहिताञ्शीतवातातपार्दितान्&lt;br&gt;&#xA;वयं दुर्योधनं हत्वा मृधे भोक्ष्याम मेदिनीम्&lt;br&gt;&#xA;सम्पूर्णां सर्वकामानामाहवे विजयैषिणः&lt;br&gt;&#xA;नृवीरांश्च रथान्हत्वा निहत्य च महाद्विपान्&lt;br&gt;&#xA;संस्तीर्य च रथैर्भूमिं ससादिभिररिन्दमाः&lt;br&gt;&#xA;यजेम विविधैर्यज्ञैस्समृद्धैराप्तदक्षिणैः&lt;br&gt;&#xA;वनवासकृतं दुःखं भविष्यति सुखाय नः&lt;br&gt;&#xA;इत्येतानेवमुक्त्वा त्वं स्वयं धर्मभृतां वर&lt;br&gt;&#xA;कथमद्य पुनर्वीर विनिहंसि मनांस्युत&lt;br&gt;&#xA;न क्लीबो वसुधां भुङ्क्ते न क्लीबो राज्यमश्नुते&lt;br&gt;&#xA;न क्लीबस्य गृहे पुत्रा वित्तपाला इवासते&lt;br&gt;&#xA;नादण्डः क्षत्रियो भाति नादण्डो भूमिमश्नुते&lt;br&gt;&#xA;नादण्डस्य प्रजा राजन्सुखमेधन्ति भारत&lt;br&gt;&#xA;सदेवासुरगन्धर्वैरप्सरोभिर्विभूषितम्&lt;br&gt;&#xA;रक्षोभिर्गुह्यकैर्नागैर्मनुष्यैश्च विभूषितम्&lt;br&gt;&#xA;त्रिवर्गेण च सम्पूर्णं त्रिवर्गस्यागमेन च&lt;br&gt;&#xA;दण्डेनाभ्याहृतं सर्वं जगद्भोगाय कल्पते&lt;br&gt;&#xA;स्वायम्भुवं महीपाल आगमं शृणु शाश्वतम्&lt;br&gt;&#xA;विप्राणां विदितश्चायं तव चैव विशां पते&lt;br&gt;&#xA;अराजके हि लोकेऽस्मिन्सर्वतो विद्रुते भयात्&lt;br&gt;&#xA;रक्षार्थमस्य लोकऽस्य राजानमसृजत्प्रभुः&lt;br&gt;&#xA;महाकायं महावीर्यं पालने जगतः क्षमम्&lt;br&gt;&#xA;अनिलाग्नियमार्काणामिन्द्रस्य वरुणस्य च&lt;br&gt;&#xA;चन्द्रवित्तेशयोश्चैव मात्रा निर्हृत्य शाश्वतीः&lt;br&gt;&#xA;यस्मादेषां सुरेन्द्राणां सम्भवत्यंशतो नृपः&lt;br&gt;&#xA;तस्मादभिभवत्येष सर्वभूतानि तेजसा&lt;br&gt;&#xA;तपत्यादित्यवच्चैव चक्षूंषि च मनांसि च&lt;br&gt;&#xA;न चैनं भुवि शक्नोति कश्चिदप्यभिवीक्षितुम्&lt;br&gt;&#xA;सोऽग्निर्भवति वायुश्च सोऽर्कस्सोमश्च धर्मराट्&lt;br&gt;&#xA;स कुबेरस्स वरुणस्स महेन्द्रः प्रतापवान्&lt;br&gt;&#xA;पितामहस्य देवस्य विष्णोश्शर्वस्य चैव हि&lt;br&gt;&#xA;ऋषीणां चैव सर्वेषां तस्मिंस्तेजः प्रतिष्ठितम्&lt;br&gt;&#xA;बालोऽपि नावमन्तव्यो मनुष्य इति भूमिपः&lt;br&gt;&#xA;महती देवता ह्येषा नररूपेण तिष्ठति&lt;br&gt;&#xA;एकमेव दहत्यग्निर्नरं दुरुपसर्पिणम्&lt;br&gt;&#xA;कुलं दहति राजाग्निस्सपशुद्रव्यसञ्चयम्&lt;br&gt;&#xA;धृतराष्ट्रकुलं दग्धं क्रोधोद्भूतेन वह्निना&lt;br&gt;&#xA;प्रत्यक्षमेतल्लोकस्य संशयो न हि न विद्यते&lt;br&gt;&#xA;कुलजो वृत्तसम्पन्नो धार्मिकश्च महीपतिः&lt;br&gt;&#xA;प्रजानां पालने युक्तः पूज्यते दैवतैरपि&lt;br&gt;&#xA;कार्यं योऽवेक्ष्य शक्तिं च देशकालौ च तत्त्वतः&lt;br&gt;&#xA;कुरुते धर्मसिद्ध्यर्थं वैश्वरूप्यं पुनः पुनः&lt;br&gt;&#xA;तस्य प्रसादे पद्मा श्रीर्विजयश्च पराक्रमे&lt;br&gt;&#xA;मृत्युश्च वसति क्रोधे सर्वतेजोमयो हि सः&lt;br&gt;&#xA;तं यस्तु द्वेष्टि सम्मोहात्स विनश्यति मानवः&lt;br&gt;&#xA;तस्य ह्याशु विनाशाय राजाऽपि कुरुते मनः&lt;br&gt;&#xA;तस्माद्धर्मं यदिष्टेषु संव्यवस्यति पार्थिवः&lt;br&gt;&#xA;अनिष्टं चाप्यनिष्टेषु तद्धर्मं न विचालयेत्&lt;br&gt;&#xA;तस्यार्थे सर्वभूतानां गोप्तारं धर्ममात्मजम्&lt;br&gt;&#xA;ब्रह्मतेजोमयं दण्डमसृजत्पूर्वमीश्वरः&lt;br&gt;&#xA;तस्य सर्वाणि भूतानि स्थावराणि चराणि च&lt;br&gt;&#xA;भयाद्भोगाय कल्पन्ते धर्मान्न विचलन्ति च&lt;br&gt;&#xA;देशकालौ च शक्तिं च कार्यं चावेक्ष्य तत्वतः&lt;br&gt;&#xA;यथार्हतस्सम्प्रणयेन्नरेष्वन्यायवर्तिषु&lt;br&gt;&#xA;स राजा पुरुषो दण्डस्स नेता शासिता च सः&lt;br&gt;&#xA;वर्णानामाश्रमाणां च धर्मप्रभुरथाव्ययः&lt;br&gt;&#xA;दण्डश्शास्ति प्रजास्सर्वा दण्ड एवाभिरक्षति&lt;br&gt;&#xA;दण्डस्सुप्तेषु जागर्ति दण्डं धर्मं विदुर्बुधाः&lt;br&gt;&#xA;सुसमीक्ष्य धृतो दण्डस्सर्वा रञ्जयति प्रजाः&lt;br&gt;&#xA;असमीक्ष्य प्रणीतस्तु विनाशयति सर्वशः&lt;br&gt;&#xA;यदि न प्रणयेद्राजा दण्डं दण्ड्येष्वतन्द्रितः&lt;br&gt;&#xA;जले मत्स्यानिवाभक्ष्यन्दुर्बलान्बलवत्तराः&lt;br&gt;&#xA;काकोऽद्याच्च पुरोडाशं श्वा चैवावलिहेद्धविः&lt;br&gt;&#xA;स्वामित्वं न क्वचिच्च स्यात्प्रपद्येताधरोत्तरम्&lt;br&gt;&#xA;सर्वो दण्डजितो लोको दुर्लभस्तु शुचिर्नरः&lt;br&gt;&#xA;दण्डस्य हि भयात्सर्वं जगद्भोगाय कल्पते&lt;br&gt;&#xA;देवदानवगन्धर्वा रक्षांसि पतगोरगाः&lt;br&gt;&#xA;तेऽपि भोगाय कल्पन्ते दण्डेनैवाभिपीडिताः&lt;br&gt;&#xA;दूष्येयुस्सर्ववर्णाश्च भिद्येरन्सर्वसेतवः&lt;br&gt;&#xA;सर्वलोकप्रकोपश्च भवेद्दण्डस्य विभ्रमात्&lt;br&gt;&#xA;यत्र श्यामो लोहिताक्षो दण्डश्चरति पापहा&lt;br&gt;&#xA;प्रजास्तत्र न मुह्यन्ति नेता चेत्साधु पश्यति&lt;br&gt;&#xA;आहुस्तस्य प्रणेतारं राजानं सत्यवादिनम्&lt;br&gt;&#xA;समीक्ष्यकारिणं प्राज्ञं धर्मकामार्थकोविदम्&lt;br&gt;&#xA;तं राजा प्रणयन्सम्यक्स्वर्गायाभिप्रवर्तते&lt;br&gt;&#xA;कामात्मविषयी क्षुद्रो दण्डेनैव हि हन्यते&lt;br&gt;&#xA;दण्डो हि सुमहातेजा दुर्धरश्चाकृतात्मभिः&lt;br&gt;&#xA;धर्माद्विचलितं हन्ति नृपमेव सबान्धवम्&lt;br&gt;&#xA;ततो दुर्गं च राष्ट्रं च लोकं च सचराचरम्&lt;br&gt;&#xA;अन्तरिक्षगतांश्चैव मुनीन्देवांश्च हिंसति&lt;br&gt;&#xA;सोऽसहायेन मूढेन लुब्धेनाकृतबुद्धिना&lt;br&gt;&#xA;अशक्यो न्यायतो नेतुं विषयांश्चैव सेवता&lt;br&gt;&#xA;शुचिना सत्यसन्धेन नीतिशास्त्रानुसारिणा&lt;br&gt;&#xA;दण्डः प्रणेतुं शक्यो हि सुसहायेन धीमता&lt;br&gt;&#xA;स्वराष्ट्रे न्यायवर्ती स्याद्भृशदण्डश्च शत्रुषु&lt;br&gt;&#xA;सुहृत्स्वजिह्मस्स्निग्धेषु ब्राह्मणेषु क्षमान्वितः&lt;br&gt;&#xA;एवं वृत्तस्य राज्ञस्तु शिलोञ्छेनापि जीवतः&lt;br&gt;&#xA;विस्तीर्येत यशो लोके तैलबिन्दुरिवाम्भसि&lt;br&gt;&#xA;अतस्तु विपरीतस्य नृपतेरकृतात्मनः&lt;br&gt;&#xA;सङ्क्षिप्येत यशो लोके घृतबिन्दुरिवाम्भसि&lt;br&gt;&#xA;देवदेवेन रुद्रेण ब्रह्मणा च महीपते&lt;br&gt;&#xA;विष्णुना चैव देवेन शक्रेण च महात्मना&lt;br&gt;&#xA;लोकपालैश्च भूतैश्च पाण्डवैश्च महात्मभिः&lt;br&gt;&#xA;धर्माद्विचलिता राजन्धार्तराष्ट्रा निपातिताः&lt;br&gt;&#xA;अधार्मिका दुराचारास्ससैन्या विनिपातिताः&lt;br&gt;&#xA;तान्निहत्य न दोषस्ते स्वल्पोऽपि जगतीपते&lt;br&gt;&#xA;छलेन मायया वाऽथ क्षत्रधर्मेण वा नृप&lt;br&gt;&#xA;मित्रता सर्वभूतेषु दानमध्ययनं तपः&lt;br&gt;&#xA;ब्राह्मणस्यैव धर्मस्स्यान्न राज्ञं राजसत्तम&lt;br&gt;&#xA;असतां प्रतिषेधश्च सतां च परिपालनम्&lt;br&gt;&#xA;एष राज्ञां परो धर्मस्समरे चापलायनम्&lt;br&gt;&#xA;यस्मिन्क्षमा च क्रोधश्च दानादाने भयाभये&lt;br&gt;&#xA;निग्रहानुग्रहौ चोभौ स वै धर्मविदुच्यते&lt;br&gt;&#xA;न सान्त्वेन न दानेन न श्रुतेन न चेज्यया&lt;br&gt;&#xA;त्वयेयं पृथिवी लब्धा न सङ्कोचेन वाऽप्युत&lt;br&gt;&#xA;यत्तद्बलममित्राणां तथा वीरसमुद्यतम्&lt;br&gt;&#xA;हस्त्यश्वरथसम्पन्नं त्रिभिरङ्गैरनुत्तमम्&lt;br&gt;&#xA;रक्षितं द्रोणकर्णाभ्यामश्वत्थाम्ना कृपेण च&lt;br&gt;&#xA;तत्त्वया निहतं वीर तस्माद्भुङ्क्ष्व वसुन्धराम्&lt;br&gt;&#xA;जम्बूद्वीपो महाराज नानाजनपदायुतः&lt;br&gt;&#xA;त्वया पुरुषशार्दूल दण्डेन मृदितः प्रभो&lt;br&gt;&#xA;जम्बूद्वीपेन सदृशः क्रौञ्चद्वीपो नराधिप&lt;br&gt;&#xA;अपरेण महामेरोर्दण्डेन मृदितस्त्वया&lt;br&gt;&#xA;उत्तरेण महामेरोश्शाकद्वीपेन संयुतः&lt;br&gt;&#xA;भद्राश्वः पुरुषव्याघ्र दण्डेन मृदितस्त्वया&lt;br&gt;&#xA;द्वीपाश्च सान्तरद्वीपा नानाजनपदाश्रयाः&lt;br&gt;&#xA;विगाह्य सागरं वीर दण्डेन मृदितास्त्वया&lt;br&gt;&#xA;एतान्यप्रतिमेयानि कृत्वा कर्माणि भारत&lt;br&gt;&#xA;न प्रीयसे कथ राजन्पूज्यमानो द्विजातिभिः&lt;br&gt;&#xA;स त्वं भ्रातॄनिमान्दृष्ट्वा प्रतिनन्दस्व भारत&lt;br&gt;&#xA;ऋषभानिव सम्मत्तान्गजेन्द्रान्गर्जितानिव&lt;br&gt;&#xA;अमरप्रतिमास्सर्वे शत्रुसाहाः परन्तपाः&lt;br&gt;&#xA;एकैकोऽपि सुखायैषां मम स्यादिति मे मतिः&lt;br&gt;&#xA;किं पुनः पुरुषव्याघ्राः पतयो मे नरर्षभाः&lt;br&gt;&#xA;समस्तानीन्द्रियाणीव शरीरस्य विचेष्टने&lt;br&gt;&#xA;अनृतं नाब्रवीच्छ्वश्रूः सर्वज्ञा सर्वदर्शिनी&lt;br&gt;&#xA;युधिष्ठिरस्त्वां पाञ्चालि सुखे धास्यत्यनुत्तमे&lt;br&gt;&#xA;हत्वा राजसहस्राणि बहून्याशुपराक्रमः&lt;br&gt;&#xA;तद्व्यर्थं सम्प्रपश्यामि मोहात्तव जनाधिप&lt;br&gt;&#xA;येषामुन्मत्तको ज्येष्ठस्सर्वे तेऽप्यवमानिताः&lt;br&gt;&#xA;तवोन्मादेन राजेन्द्र सोन्मादास्सर्वपाण्डवाः&lt;br&gt;&#xA;यदि हि स्युरनुन्मत्ता भ्रातरस्ते नराधिप&lt;br&gt;&#xA;बद्ध्वा त्वां नास्तिकैस्सार्धं प्रशासेयुर्वसुन्धराम्&lt;br&gt;&#xA;कुरुते मूढ एवं हि यश्श्रेयो नाधिगच्छति&lt;br&gt;&#xA;धूपैरञ्जनयोगैश्च नस्यकर्मभिरेव च&lt;br&gt;&#xA;उन्मत्तिरपनेतव्या तव राजन्यदृच्छया&lt;br&gt;&#xA;साऽहं सर्वाधमा लोके स्त्रीणां भरतसत्तम&lt;br&gt;&#xA;तथा विनिकृतऽमित्रैर्याऽहमिच्छामि जीवितुम्&lt;br&gt;&#xA;धृतराष्ट्रसुता राजन्नित्यमुत्पथगामिनः&lt;br&gt;&#xA;तादृशानां वधे दोषं नाहं पश्यामि कर्हिचित्&lt;br&gt;&#xA;इमांश्चोशनसा गीताञ्श्लोकाञ्शृणु नराधिप&lt;br&gt;&#xA;आत्महन्ताऽर्थहन्ता च बन्धुहन्ता विषप्रदः&lt;br&gt;&#xA;अाथर्वणेन हन्ता च यश्च भार्यां परामृशेत्&lt;br&gt;&#xA;निर्दोषं वधमेतेषां षण्णामप्याततायिनाम्&lt;br&gt;&#xA;ब्रह्मा प्रोवाच भगवान्भार्गवाय महात्मने&lt;br&gt;&#xA;ब्रह्मक्षत्रविशां राजन्सत्पथे वर्तिनामपि&lt;br&gt;&#xA;प्रसह्यागारमागम्य हन्तारं गरदं तथा&lt;br&gt;&#xA;अभक्ष्यापेयदातारमग्निदं च निशातयेत्&lt;br&gt;&#xA;मार्ग एष महीपानां गोब्राह्मणवधेषु च&lt;br&gt;&#xA;केशग्रहे च नारीणामपि युध्येत्पितामहम्&lt;br&gt;&#xA;ब्रह्माणं देवदेवेशं किं पुनः पापकारिणम्&lt;br&gt;&#xA;गोब्राह्मणार्थे व्यसने च राज्ञां राष्ट्रोपमर्दे स्वशरीरहेतोः&lt;br&gt;&#xA;स्त्रीणां च विक्रुष्टरुतानि श्रुत्वा विप्रोऽपि युध्येत महाप्रभावः&lt;br&gt;&#xA;धर्माद्विचलितं विप्रं निहन्यादाततायिनम्&lt;br&gt;&#xA;तस्यान्यत्र वधं विद्वान्मनसाऽपि न चिन्तयेत्&lt;br&gt;&#xA;गोब्राह्मणवधे वृत्तं मन्त्रत्राणार्थमेव च&lt;br&gt;&#xA;निहन्यात्क्षत्रियो विप्रं स्वकुटुम्बस्य चाप्तये&lt;br&gt;&#xA;तस्करेण नृशंसेन धर्मात्प्रचलितेन च&lt;br&gt;&#xA;क्षत्रबन्धुः परं शक्त्या युध्येद्विप्रेण संयुगे&lt;br&gt;&#xA;आततायिनमायान्तमपि वेदान्तगं रणे&lt;br&gt;&#xA;जिघांसन्तं जिघांसीयान्न तेन भ्रूणहा भवेत्&lt;br&gt;&#xA;ब्राह्मणः क्षत्रियो वैश्यश्शूद्रो वाऽप्यन्त्यजोऽथ वा&lt;br&gt;&#xA;न हन्याद्ब्राह्मणं शान्तं तृणेनापि कदाचन&lt;br&gt;&#xA;ब्राह्मणायावगुर्येत स्पृष्टे गुरुतरं भवेत्&lt;br&gt;&#xA;वर्षाणां त्रिशतं पापः प्रतिष्ठां नाधिगच्छति&lt;br&gt;&#xA;सहस्राणि च वर्षाणि निहत्य नरके पतेत्&lt;br&gt;&#xA;तस्मै नैवावगुर्याद्धि नैव शस्त्रं निपातयेत्&lt;br&gt;&#xA;शोणितं यावतः पांसून्गृह्णातीति हि धारणा&lt;br&gt;&#xA;तावतीस्स समाः पापो नरके परिवर्तते&lt;br&gt;&#xA;त्वगस्थिभेदं विप्रस्य यः कुर्यात्कारयेत वा&lt;br&gt;&#xA;ब्रह्महा स तु विज्ञेयः प्रायश्चित्ती नराधमः&lt;br&gt;&#xA;श्रोत्रियं ब्राह्मणं हत्वा तथाऽऽत्रेयीं च ब्राह्मणीम्&lt;br&gt;&#xA;चतुर्विंशतिवर्षाणि चरेद्ब्रह्महणो व्रतम्&lt;br&gt;&#xA;द्विगुणा ब्रह्महत्येयं सर्वैः प्रोक्ता महर्षिभिः&lt;br&gt;&#xA;प्रायश्चित्तमकुर्वाणं कृताङ्कं विप्रवासयेत्&lt;br&gt;&#xA;ब्राह्मणं क्षत्रियं वैश्यं शूद्रं वा घातयेन्नृपः&lt;br&gt;&#xA;ब्रह्मघ्नं तस्करं चैव मा भूदेवं चरिष्यति&lt;br&gt;&#xA;छित्त्वा हस्तौ च पादौ च नासिकोष्ठौ च भूपतिः&lt;br&gt;&#xA;ब्रह्मघ्नं चोत्तमं पापं नेत्रोद्धारेण योजयेत्&lt;br&gt;&#xA;शूद्रस्यैव स्मृतो दण्डस्तद्वद्राजन्यवैश्ययोः&lt;br&gt;&#xA;प्रायश्चित्तमकुर्वाणं ब्राह्मणं विप्रवासयेत्&lt;br&gt;&#xA;क्षत्रियं वैश्यशूद्रौ च शस्त्रेणैव च घातयेत्&lt;br&gt;&#xA;ब्रह्मघ्नान्ब्राह्मणान्राजा कृताङ्कान्विप्रवासयेत्&lt;br&gt;&#xA;विकलेन्द्रियांस्त्रिवर्णांश्च चण्डालैस्सह वासयेत्&lt;br&gt;&#xA;तैश्च यस्सम्पिबेत्कश्चित्स पिबन्ब्रह्महा भवेत्&lt;br&gt;&#xA;प्रेतानां न च देयानि पिण्डदानानि केनचित्&lt;br&gt;&#xA;कृष्णवर्णा विरूपा च निर्णीता लम्बमूर्धजा&lt;br&gt;&#xA;दुनोत्यदृष्ट्वा कर्तारं ब्रह्महत्येति तां विदुः&lt;br&gt;&#xA;ब्रह्मघ्नेन पिबन्तश्च विप्रा देशाः पुराणि च&lt;br&gt;&#xA;अचिरादेव पीड्यन्ते दुर्भिक्षव्याधितस्करैः&lt;br&gt;&#xA;ब्राह्मणं पापकर्माणं विप्राणामाततायिनम्&lt;br&gt;&#xA;क्षत्रियं वैश्यशूद्रौ च नेत्रोद्धारेण योजयेत्&lt;br&gt;&#xA;दुर्बलानां बलं राजा बलिनो ये च साधवः&lt;br&gt;&#xA;बलिनां दुर्बलानां च पापानां मृत्युरिष्यते&lt;br&gt;&#xA;सदोषमपि यो हन्यादश्राव्य जगतीपते&lt;br&gt;&#xA;दुर्बलं बलवन्तं वा स पराजयमर्हति&lt;br&gt;&#xA;राजाज्ञां प्राड्विवाकं च नेच्छेद्यच्चापि निष्पतेत्&lt;br&gt;&#xA;साक्षिणं साधुवाक्यं च जितं तमपि निर्दिशेत्&lt;br&gt;&#xA;बन्धनान्निष्पतेद्यच्च प्रतिभूर्न ददाति च&lt;br&gt;&#xA;कुलजश्च धनाढ्यश्च स पराजयमर्हति&lt;br&gt;&#xA;राजाज्ञया समाहूतो यो न गच्छेत्सभां नरः&lt;br&gt;&#xA;बलवन्तमुपाश्रित्य सायुधस्स पराजितः&lt;br&gt;&#xA;तं दण्डेन विनिर्जित्य महासाहसिकं नरम्&lt;br&gt;&#xA;वियुक्तदेहसर्वस्वं परलोकं विसर्जयेत्&lt;br&gt;&#xA;मृतस्यापि न देयानि पिण्डदानानि केनचित्&lt;br&gt;&#xA;दत्त्वा दण्डं प्रयच्छेत मध्यमं पूर्वसाहसम्&lt;br&gt;&#xA;कुलस्त्रीव्यभिचारं च राष्ट्रस्य च विमर्दनम्&lt;br&gt;&#xA;ब्रह्महत्यां च चौर्यं च राजद्रोहं च पञ्चमम्&lt;br&gt;&#xA;महान्ति पातकान्याहुः ऋषय च पातकानिह&lt;br&gt;&#xA;युद्धादन्यत्र हिंसायां सुरापस्य च कीर्त्यते&lt;br&gt;&#xA;महान्तं गुरुतल्पे च मित्रद्रोहे च पातकम्&lt;br&gt;&#xA;न कथञ्चिदुपेक्षेत महासाहसिकं नरम्&lt;br&gt;&#xA;सर्वस्वमपहृत्याशु ततः प्राणैर्वियोजयेत्&lt;br&gt;&#xA;त्रिषु वर्णेषु यो दण्डः प्रणीतो ब्रह्मणा पुरा&lt;br&gt;&#xA;महासाहसिकं विप्रं कृताङ्कं विप्रवासयेत्&lt;br&gt;&#xA;साहस्रो वा भवेद्दण्डः काञ्चनो देहनिष्क्रिया&lt;br&gt;&#xA;चतुर्णामपि वर्णानामेवमाहोशना कविः&lt;br&gt;&#xA;नारीणां बालवृद्धानां गोपतेश्च महामतिः&lt;br&gt;&#xA;पापानां दुर्विनीतानां प्राणान्तं च बृहस्पतिः&lt;br&gt;&#xA;दण्डमाह महाभाग सर्वेषामाततायिनाम्&lt;br&gt;&#xA;सर्वेषां पापबुद्धीनां पापं कर्मैव कुर्वताम्&lt;br&gt;&#xA;धृतराष्ट्रस्य पुत्राणां दण्डो निर्दोष इष्यते&lt;br&gt;&#xA;सौबलस्य च दुर्बुद्धेः कर्णस्य च दुरात्मनः&lt;br&gt;&#xA;पश्यतां चैव शूराणां याऽहं द्यूते सभां तदा&lt;br&gt;&#xA;रजस्वला समानीता भवतां पश्यतां नृप&lt;br&gt;&#xA;वाससैकेन संवीता तव दोषेण भूपते&lt;br&gt;&#xA;मा भूद्धर्मविलोपस्ते धृतराष्ट्रकुलक्षयात्&lt;br&gt;&#xA;क्रोधाग्निना तु दग्धं च सपशुद्रव्यसञ्चयम्&lt;br&gt;&#xA;साऽहमेवंविधं दुःखं सम्प्राप्ता तव हेतुना&lt;br&gt;&#xA;आदित्यस्य प्रसादेन न च प्राणैर्वियोजिता&lt;br&gt;&#xA;रक्षिता देवदेवेन जगतः कालहेतुना&lt;br&gt;&#xA;दिवाकरेण देवेन विवस्त्रा न कृता तदा&lt;br&gt;&#xA;एतेषां यतमानानां उत्पतन्त्यनया नृप&lt;br&gt;&#xA;त्वं तु सर्वां महीं लब्ध्वा कुरुषे स्वयमापदम्&lt;br&gt;&#xA;यथाऽऽस्तां सम्मतौ राज्ञां पृथिव्यां राजसत्तमौ&lt;br&gt;&#xA;मान्धाता चाम्बरीषश्च तथा राजन्विराजसे&lt;br&gt;&#xA;प्रशाधि पृथिवीं देवीं प्रजा धर्मेण पालयन्&lt;br&gt;&#xA;सपर्वतवनद्वीपां मा राजन्विमनाश्च भूः&lt;br&gt;&#xA;यजस्व विविधैर्यज्ञैर्जुहुध्यग्नीन्प्रयच्छ च&lt;br&gt;&#xA;पुराणि भोगान्वासांसि द्विजातिभ्यो नृपोत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/015/</guid>
      <description>&lt;p&gt;वैशम्पायनः-&lt;br&gt;&#xA;याज्ञसेन्या वचश्श्रुत्वा पुनरेवार्जुनोऽब्रवीत्&lt;br&gt;&#xA;अनुमान्य महाबाहुं ज्येष्ठं भ्रातरमीश्वरम्&lt;br&gt;&#xA;अर्जुनः-&lt;br&gt;&#xA;दण्डश्शास्ति प्रजास्सर्वा दण्ड एवाभिरक्षति&lt;br&gt;&#xA;दण़्डस्सुप्तेषु जागर्ति दण्डं धर्मं विदुर्बुधाः&lt;br&gt;&#xA;धर्मं संरक्षते दण्डस्तथैवार्थं नराधिप&lt;br&gt;&#xA;कामं संरक्षते दण्डस्त्रिवर्गो दण्ड उच्यते&lt;br&gt;&#xA;दण्डेन रक्ष्यते धान्यं धनं दण्डेन रक्ष्यते&lt;br&gt;&#xA;एतद्विद्वानुपादाय स्वभावं पश्य लौकिकम्&lt;br&gt;&#xA;राजदण्डभयादेके नराः पापं न कुर्वते&lt;br&gt;&#xA;यमदण्डभयादेके परलोकभयादपि&lt;br&gt;&#xA;परस्परभयादेके नराः पापं न कुर्वते&lt;br&gt;&#xA;एवं सांसिद्धिके लोके सर्वं दण्डे प्रतिष्ठितम्&lt;br&gt;&#xA;दण्डस्यैव भयादेके न खादन्ति परस्परम्&lt;br&gt;&#xA;अन्धे तमसि मज्जेरन्यदि दण्डो न पालयेत्&lt;br&gt;&#xA;यस्माददान्तान्दमयत्यशिष्टान्दण्डयत्यपि&lt;br&gt;&#xA;दमनाद्दण्डनाच्चैव तस्माद्दण्डं विदुर्बुधाः&lt;br&gt;&#xA;वाचि दण्डो ब्राह्मणानां क्षत्रियाणां भुजार्पणम्&lt;br&gt;&#xA;धनदण्डास्स्मृता वैश्या निर्दण्डश्शूद्र उच्यते&lt;br&gt;&#xA;असम्मोहाय मर्त्यानामर्थसंरक्षणाय च&lt;br&gt;&#xA;मर्यादा स्थापिता लोके दण्डसञ्ज्ञा विशां पते&lt;br&gt;&#xA;यत्र श्यामो लोहिताक्षो दण्डश्चरति सूद्यतः&lt;br&gt;&#xA;प्रजास्तत्र न मुह्यन्ति नेता चेत्साधु पश्यति&lt;br&gt;&#xA;ब्रह्मचारी गृहस्थश्च वानप्रस्थश्च भिक्षुकः&lt;br&gt;&#xA;दण्डस्यैव भयादेते मनुष्या वर्त्मनि स्थिताः&lt;br&gt;&#xA;नाभीतो यजते राजन्नाभीतो दातुमिच्छति&lt;br&gt;&#xA;नाभीतः पुरुषः कश्चित्समये स्थातुमिच्छति&lt;br&gt;&#xA;नाच्छित्त्वा परमर्माणि नाकृत्वा कर्म दारुणम्&lt;br&gt;&#xA;नाहत्वा मत्स्यघातीव प्राप्नोति महतीं श्रियम्&lt;br&gt;&#xA;नाघ्नतः कीर्तिरस्तीह न वित्तं न पुनः प्रजाः&lt;br&gt;&#xA;इन्द्रो वृत्रवधेनैव महेन्द्रस्समपद्यत&lt;br&gt;&#xA;माहेन्द्रं च गृहं लेभे लोकानां चेश्वरोऽभवत्&lt;br&gt;&#xA;य एव देवा हन्तारस्ताल्ँलोकोऽर्चयते भृशम्&lt;br&gt;&#xA;हन्ता रुद्रस्तथा स्कन्दश्शक्रोऽग्निर्वरुणो यमः&lt;br&gt;&#xA;हन्ता कालस्तथा वायुर्मृत्युर्वैश्रवणो रविः&lt;br&gt;&#xA;वसवो मरुतस्साध्या विश्वे देवाश्च भारत&lt;br&gt;&#xA;एतान्देवान्नमस्यन्ति प्रतापप्रणता जनाः&lt;br&gt;&#xA;न ब्रह्माणं न धातारं न पूषाणं कथञ्चन&lt;br&gt;&#xA;मध्यस्थान्सर्वभूतेषु दान्ताञ्शमपरायणान्&lt;br&gt;&#xA;यजन्ते मानवाः केचित्प्रशान्तान्सर्वकर्मसु&lt;br&gt;&#xA;न हि पश्यामि जीवन्तं लोके कञ्चिदहिंसया&lt;br&gt;&#xA;सत्त्वैस्सत्त्वानि जीवन्ति दुर्बलैर्बलवत्तराः&lt;br&gt;&#xA;नकुलो मूषिकानत्ति बिडालो नकुलं तथा&lt;br&gt;&#xA;बिडालमत्ति श्वा राजञ्श्वानं व्यालमृगस्तथा&lt;br&gt;&#xA;तानत्ति पुरुषस्सर्वान्पश्य धर्मं यथा गतम्&lt;br&gt;&#xA;प्राणस्यान्नमिदं सर्वं जङ्गमं स्थावरं च यत्&lt;br&gt;&#xA;विधानं दैवविहितं तत्र विद्वान्न मुह्यति&lt;br&gt;&#xA;यथा सृष्टोऽसि राजेन्द्र तथा भवितुमर्हसि&lt;br&gt;&#xA;विनीतक्रोधहर्षा हि दान्ता वनमुपाश्रिताः&lt;br&gt;&#xA;विना वधं न कुर्वन्ति तापसाः प्राणयापनम्&lt;br&gt;&#xA;उदके बहवः प्राणाः पृथिव्यां च फलेषु च&lt;br&gt;&#xA;न च कश्चिन्न तान्हन्ति किमन्यत्प्राणयापनम्&lt;br&gt;&#xA;सूक्ष्मयोनीनि भूतानि तर्कगम्यानि कानिचित्&lt;br&gt;&#xA;पक्ष्मणोर्विनिपातेन येषां स्यात्कालपर्ययः&lt;br&gt;&#xA;ग्रामान्निष्क्रम्य मुनयो विगतक्रोधमत्सराः&lt;br&gt;&#xA;वने कुटुम्बधर्माणो दृश्यन्ते परिमोहिताः&lt;br&gt;&#xA;भूमिं भित्त्वौषधीश्छित्त्वा वृक्षादीनण्डजान्पशून्&lt;br&gt;&#xA;मनुष्यास्तन्वये यज्ञांस्ते स्वर्गं प्राप्नुवन्ति च&lt;br&gt;&#xA;दण्डनीत्यां प्रणीतायां सर्वे सिध्यन्त्युपक्रमाः&lt;br&gt;&#xA;कौन्तेय सर्वभूतानां तत्र मे नास्ति संशयः&lt;br&gt;&#xA;दण्डश्चेन्न भवेल्लोके विनशिष्यन्निमाः प्रजाः&lt;br&gt;&#xA;जले मत्स्यानिवाभक्ष्यन्दुर्बलान्बलवत्तराः&lt;br&gt;&#xA;सत्यं बतेदं ब्रह्मणा पूर्वमुक्तो दण्डः प्रजा रक्षति साधु नीतः&lt;br&gt;&#xA;पश्याग्नयः पूतिमांसस्य भीतास्सन्तर्जिता दण्डभयाज्ज्वलन्ति&lt;br&gt;&#xA;अन्ध तम इवेदं स्यान्न प्रज्ञायेत किञ्चन&lt;br&gt;&#xA;दण्डश्चेन्न भवेल्लोके विभजन्साध्वसाधुनी&lt;br&gt;&#xA;ये हि सम्भिन्नमर्यादा नास्तिका वेदनिन्दकाः&lt;br&gt;&#xA;तेऽपि भोगाय कल्पन्ते दण्डेनोपनिपीडिताः&lt;br&gt;&#xA;सर्वो दण्डजितो लोको दुर्लभो हि शुचिर्नरः&lt;br&gt;&#xA;दण्डस्य हि भयाद्भीतो भोगायापि प्रकल्पते&lt;br&gt;&#xA;चातुर्वर्ण्यप्रमोदाय सुनीतिकरणाय च&lt;br&gt;&#xA;दण्डो हि विहितो धात्रा धर्मार्थौ चापि रक्षितुम्&lt;br&gt;&#xA;यदि दण्डान्न बिभ्येयुर्वयांसि श्वापदानि च&lt;br&gt;&#xA;हन्युः पशून्मनुष्यांश्च यज्ञार्थानि हवींषि च&lt;br&gt;&#xA;न ब्रह्मचार्यधीयीत न काल्यं दुहते च गौः&lt;br&gt;&#xA;न कन्योद्वहनं गच्छेद्यदि दण्डो न वर्तते&lt;br&gt;&#xA;विष्वग्लोपः प्रवर्तेत भिद्येरन्सर्वसेतवः&lt;br&gt;&#xA;ममत्वं न प्रजानीयुर्यदि दण्डो न पालयेत्&lt;br&gt;&#xA;न संवत्सरसत्राणि तिष्ठेयुरकुतोभयाः&lt;br&gt;&#xA;विधिवद्दक्षिणावन्ति यदि दण्डो न पालयेत्&lt;br&gt;&#xA;चरेयुर्नाश्रमे धर्मं यथोक्तं विधिमाश्रिताः&lt;br&gt;&#xA;न विद्यां प्राप्नुयात्कश्चिद्यदि दण्डो न पालयेत्&lt;br&gt;&#xA;नैवोष्ट्रा न बलीवर्दा नाश्वाश्वतरगर्दभाः&lt;br&gt;&#xA;युक्ता वहेयुर्यानानि यदि दण्डो न पालयेत्&lt;br&gt;&#xA;न प्रेष्या वचनं कुर्युर्न बालो जातु कर्हिचित्&lt;br&gt;&#xA;तिष्ठेत्पितुर्मते धर्मे यदि दण्डो न पालयेत्&lt;br&gt;&#xA;दण्डे स्थिताः प्रजास्सर्वा भयं दण्डे विदुर्बुधाः&lt;br&gt;&#xA;दण्डे स्वर्गो मनुष्याणां लोकोऽयं च प्रतिष्ठितः&lt;br&gt;&#xA;न तत्र कूटं पापं वा वञ्चना वाऽपि दृश्यते&lt;br&gt;&#xA;यत्र दण्डस्सुविहितश्चरत्यरिविनाशनः&lt;br&gt;&#xA;न तत्र पापं क्रूरं वा वञ्चना वा प्रवर्तते&lt;br&gt;&#xA;हविश्च प्रलिहेदिष्टं दण्डश्चेन्नोद्यतो भवेत्&lt;br&gt;&#xA;लोहेत्काकः पुरोडाशं यदि दण्डो न पालयेत्&lt;br&gt;&#xA;यदि दण्डवतो राज्यं विहितं यद्यधर्मतः&lt;br&gt;&#xA;कार्यं तत्र न कार्यं च भुङ्क्ष्व भोगान्यजस्व च&lt;br&gt;&#xA;सुखेन धर्मं श्रीमन्तश्चरन्ति शुचिवाससः&lt;br&gt;&#xA;संवसन्तः प्रियैर्दारैर्भुञ्जानाश्चान्नमुत्तमम्&lt;br&gt;&#xA;अर्थे सर्वेसमारम्भास्समायत्ता न संशयः&lt;br&gt;&#xA;स च दण्डे समायत्तः पश्य दण्डस्य गौरवम्&lt;br&gt;&#xA;लोकयात्रार्थमेवेह धर्मप्रवचनं कृतम्&lt;br&gt;&#xA;अहिंसाऽसाधुहिंसेति श्रेयान्धर्मपरिग्रहः&lt;br&gt;&#xA;नात्यन्तं गुणवत्किञ्चिन्न चाप्यत्यन्तनिर्गुणम्&lt;br&gt;&#xA;उभयं सर्वकार्येषु दृश्यते साध्वसाधु च&lt;br&gt;&#xA;पशूनां वृषणं छित्त्वा ततो भिन्दन्ति नासिकाम्&lt;br&gt;&#xA;कृषन्ति बहवो राजन्बध्नन्ति दमयन्ति च&lt;br&gt;&#xA;एवं पर्याकुले लोके विपथे जर्झरीकृते&lt;br&gt;&#xA;तैस्तैर्न्यायैर्महाराज पुराणं धर्ममाचरेत्&lt;br&gt;&#xA;यज देहि प्रजा रक्ष स्वधर्ममनुपालय&lt;br&gt;&#xA;अमित्राञ्जहि कौन्तेय मित्राणि परिपालय&lt;br&gt;&#xA;मा च ते निघ्नतश्शत्रून्मन्युर्भवतु पार्थिव&lt;br&gt;&#xA;न तत्र किल्बिषं किञ्चिद्धन्तुर्भवति भारत&lt;br&gt;&#xA;आततायी हि यो हन्यादाततायिनमाहवे&lt;br&gt;&#xA;न तेन भ्रूणहा स स्यान्मन्युस्तं मन्युमार्च्छति&lt;br&gt;&#xA;अवध्यस्सर्वभूतानामन्तरात्मा न संशयः&lt;br&gt;&#xA;अवध्ये चात्मनि कथं वध्यो भवति कर्हिचित्&lt;br&gt;&#xA;यथा हि पुरुषश्शालां पुनः प्रविशते नवाम्&lt;br&gt;&#xA;देहानुत्सृज्यते राजन्प्रतिपत्स्यन्ति चापरान्&lt;br&gt;&#xA;एवं मृत्युमुखं प्राहुर्ये जनास्तत्त्वदर्शिनः&lt;br&gt;&#xA;एव जीवश्शरीराणि तानि तानि प्रवर्तते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/016/</guid>
      <description>&lt;p&gt;वैशम्पायनः-&lt;br&gt;&#xA;अर्जुनस्य वचश्श्रुत्वा भीमसेनोऽत्यमर्षणः&lt;br&gt;&#xA;धैर्यमास्थाय तं ज्येष्ठं भ्राता भ्रातरमब्रवीत्&lt;br&gt;&#xA;भीमः-&lt;br&gt;&#xA;राजन्विदितधर्मोऽसि न तेऽस्त्यविदितं भुवि&lt;br&gt;&#xA;उपशिक्षाम ते वृत्तं सर्वे चैव न शक्नुमः&lt;br&gt;&#xA;न वक्ष्यामि न वक्ष्यामीत्येवं मे मनसि स्थितम्&lt;br&gt;&#xA;अतिदुःखात्तु वक्ष्यामि तन्निबोध जनाधिप&lt;br&gt;&#xA;भवतस्तु प्रमोहेन सर्वं संशयितं कृतम्&lt;br&gt;&#xA;विक्लबत्वं च नः प्राप्तमबलत्वं तथैव च&lt;br&gt;&#xA;कथं हि राजा लोकस्य सर्वशास्त्रविशारदः&lt;br&gt;&#xA;मोहमापद्यसे धिमान्यथा कापुरुषस्तथा&lt;br&gt;&#xA;आगतिश्च गतिश्चैव लोकस्य विदिता तव&lt;br&gt;&#xA;आयत्यां सच तदात्वे च न तेऽस्त्यविदितं प्रभो&lt;br&gt;&#xA;एवं गते महाराज राज्यं प्रति जनाधिप&lt;br&gt;&#xA;हेतुमात्रं तु वक्ष्यामि तमिहैकमनाश्शृणु&lt;br&gt;&#xA;द्विविधो जायते व्याधिश्शारीरो मानसस्तथा&lt;br&gt;&#xA;परस्परं तयोर्जन्म निर्द्वन्द्वं नोपलभ्यते&lt;br&gt;&#xA;शारीराज्जायते व्याधिर्मानसो नात्र संशयः&lt;br&gt;&#xA;मानसाज्जायते व्याधिश्शारीर इति निश्चयः&lt;br&gt;&#xA;शारीरमानसे दुःखे योऽतीते त्वनुशोचति&lt;br&gt;&#xA;दुःखेन लभते दुःखं द्वावनर्थौ च विन्दति&lt;br&gt;&#xA;शीतोष्णे चैव वायुश्च त्रयश्शारीरजा गुणाः&lt;br&gt;&#xA;तेषां गुणानां साम्यं यत्तदाहुस्स्वस्थलक्षणम्&lt;br&gt;&#xA;तेषामन्यतमोद्रेके विधानमुपदिश्यते&lt;br&gt;&#xA;उष्णेन बाध्यते शीतं शीतेनोष्णं प्रबाध्यते&lt;br&gt;&#xA;सत्त्वं रजस्तमश्चैव त्रयो मानसा गुणाः&lt;br&gt;&#xA;तेषां गुणानां साम्यं चेत्तदाहुस्स्वस्थलक्षणम्&lt;br&gt;&#xA;तेषामन्यतमोद्रेके विधानमुपदिश्यते&lt;br&gt;&#xA;हर्षेण बाध्यते शोको हर्षश्शोकेन बाध्यते&lt;br&gt;&#xA;कश्चित्सुखे वर्तमानो दुःखस्य स्मर्तुमिच्छति&lt;br&gt;&#xA;सर्वं न दुःखी दुःखस्य न सुखी च सुखस्य च&lt;br&gt;&#xA;नादुःखी दुःखभागस्य नासुखी च सुखस्य च&lt;br&gt;&#xA;स्मर्तुमर्हसि कौरव्य दिष्टं हि बलवत्तरम्&lt;br&gt;&#xA;अथवा ते स्वभावोऽयं येन पार्थिव तुष्यसे&lt;br&gt;&#xA;दृष्ट्वा सभागतां कृष्णामेकवस्त्रां रजस्वलाम्&lt;br&gt;&#xA;मिषतां पाण्डुपुत्राणां न तस्य स्मर्तुमर्हसि&lt;br&gt;&#xA;प्रव्राजनं च नगरादजिनैश्च विवासनम्&lt;br&gt;&#xA;महारण्यनिवासश्च न तस्य स्मर्तुमर्हसि&lt;br&gt;&#xA;जटासुरात्परिक्लेशं चित्रसेनेन चाहवम्&lt;br&gt;&#xA;सैन्धवाच्च परिक्लेशं कथं विस्मृतवानसि&lt;br&gt;&#xA;पुनरज्ञातचर्यायां कीचकेन पदा वधम्&lt;br&gt;&#xA;बलिनो हि वयं राजन्देचैरपि सुदुर्जयाः&lt;br&gt;&#xA;कथं भृत्यत्वामापन्ना विराटनगरे स्मर&lt;br&gt;&#xA;यच्च ते द्रोणभीष्माभ्यां युद्धमासीदरिन्दम&lt;br&gt;&#xA;आत्मनैकेन योद्धव्यं तत्ते युद्धमुपस्थितम्&lt;br&gt;&#xA;यत्र नापि समैः कार्यं न मित्रैर्न च बन्धुभिः&lt;br&gt;&#xA;तस्मिन्ननिर्जिते युद्धे त्वं प्राणान्यदि मोक्ष्यसे&lt;br&gt;&#xA;अन्यं देहं समास्थाय ततस्तैरिह योत्स्यसे&lt;br&gt;&#xA;तस्मादद्यैव गन्तव्यं युध्यस्व भरतर्षभ&lt;br&gt;&#xA;एतां बुद्धिं विनिश्चित्य भूतानामागतिं गतिम्&lt;br&gt;&#xA;पितृपैतामहे वृत्ते शाधि राज्यं यथोचितम्&lt;br&gt;&#xA;दिष्ट्या दुर्योधनः पापो निहतस्सपदानुगः&lt;br&gt;&#xA;एतज्जित्वा महाराज कृतकृत्यो भविष्यसि&lt;br&gt;&#xA;द्रौपद्याः केशपक्षस्य दिष्ट्या ते पदवीं गताः&lt;br&gt;&#xA;यजस्व वाजिमेधेन विधिवद्दक्षिणावता&lt;br&gt;&#xA;वयं ते किङ्कराः पार्थ वासुदेवश्च वीर्यवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/017/</guid>
      <description>&lt;p&gt;युधिष्ठिरः-&lt;br&gt;&#xA;असन्तोषः प्रमादश्च मदो रागोऽप्रशान्तता&lt;br&gt;&#xA;बलं मोहोऽभिमानश्चाप्युद्वेगश्चैव सर्वशः&lt;br&gt;&#xA;एभिः पाप्मभिराविष्टो राज्यं त्वमभिकाङ्क्षसे&lt;br&gt;&#xA;निरामिषो विनिर्मुक्तः प्रशान्तात्मा सुखी भव&lt;br&gt;&#xA;य इमामखिलां भूमिं शिष्यादेको महीपतिः&lt;br&gt;&#xA;तस्याप्युदरमेवैकं वै किमिदं त्वं प्रशंससि&lt;br&gt;&#xA;नाह्ना पूरयितुं शक्यां न मासेन नरर्षभ&lt;br&gt;&#xA;अपूर्यां पूरयन्निच्छामायुषाऽपि न शक्नुयात्&lt;br&gt;&#xA;यथेद्धः प्रज्वलत्यग्निरसमिद्धः प्रशाम्यति&lt;br&gt;&#xA;अल्पाहारतयाऽग्निं त्वं शमयौदर्यमुत्थितम्&lt;br&gt;&#xA;जयोदरं पृथिव्या ते श्रेयो निर्जितया तया&lt;br&gt;&#xA;मानुषान्कामभोगांस्त्वमैश्वर्यं च प्रशंससि&lt;br&gt;&#xA;अभोगिनोऽबलाश्चापि यान्ति स्थानमनुत्तमम्&lt;br&gt;&#xA;योगः क्षेमश्च राष्ट्रस्य धर्माधर्मौ त्वयि स्थितौ&lt;br&gt;&#xA;मुच्यस्व महतो भारात्त्यागमेवाभिसंश्रय&lt;br&gt;&#xA;एकोदरकृते व्याघ्रः करोति विशसं बहु&lt;br&gt;&#xA;तमन्येऽप्युपजीवन्ति मन्दवेगतरा मृगाः&lt;br&gt;&#xA;विषयान्प्रतिसङ्गृह्य सन्न्यासे कुरुते मतिम्&lt;br&gt;&#xA;न च तुष्यन्ति राजानः पश्य बुद्ध्यन्तरं यथा&lt;br&gt;&#xA;पत्राहारैरश्मकुट्टैर्दन्तोलूखलिकैस्तथा&lt;br&gt;&#xA;अब्भक्षैर्वायुभक्षैश्च तैरयं नरको जितः&lt;br&gt;&#xA;यश्चेमां पृथिवीं सर्वां प्रशासेदखिलां नृपः&lt;br&gt;&#xA;तुल्याश्मकाञ्चनो यश्च स कृतार्थो न पार्थिवः&lt;br&gt;&#xA;सङ्कल्पेषु निरारम्भो निराशीर्निर्ममो भव&lt;br&gt;&#xA;विशोकं स्थानमातिष्ठ इह चामुत्र चाव्ययम्&lt;br&gt;&#xA;निरामिषा न शोचन्ति शोचन्ति त्वामिषैषिणः&lt;br&gt;&#xA;परित्यज्यामिषं सर्वं मृषावादात्प्रमोक्ष्यसे&lt;br&gt;&#xA;पन्थानौ पितृयानश्च देवयानश्च विश्रुतौ&lt;br&gt;&#xA;ईजानाः पितृयानेन देवयानेन मोक्षिणः&lt;br&gt;&#xA;तपसा ब्रह्मचर्येण स्वाध्यायेन च भाविताः&lt;br&gt;&#xA;विमुच्य देहांस्ते यान्ति मृत्योरविषयं गताः&lt;br&gt;&#xA;आमिषं बन्धनं लोके कर्मेहोक्तं तथाऽऽमिषम्&lt;br&gt;&#xA;ताभ्यां विमुक्तः पापाभ्यां पदमाप्नोति तत्परम्&lt;br&gt;&#xA;अपि गाथां पुरा गीतां जनकेन वदन्त्युत&lt;br&gt;&#xA;निर्द्वन्द्वेन विमुक्तेन मोक्षं समनुपश्यता&lt;br&gt;&#xA;अनन्तं बत मे वित्तं यस्य मे नास्ति किञ्चन&lt;br&gt;&#xA;मिथिलायां प्रदीप्तायां न मे किञ्चिन दह्यते&lt;br&gt;&#xA;प्रज्ञाप्रासादमारुह्य न शोचेच्छोचतो जनान्&lt;br&gt;&#xA;जगतीस्थानिवाद्रिस्थो मन्दबुद्धिर्नचेक्षते&lt;br&gt;&#xA;दृश्यं पश्यति यः पश्यन्स चक्षुष्मान्स बुद्धिमान्&lt;br&gt;&#xA;अज्ञातानां च विज्ञानान्न पाठाद्बुद्धिरुच्यते&lt;br&gt;&#xA;यस्तु मानं विजानाति बहुमानमियात्स वै&lt;br&gt;&#xA;ब्रह्मभावे प्रभूतानां वैद्यानां भावितात्मनाम्&lt;br&gt;&#xA;यदा भूतपृथग्भावमेकस्थमनुपश्यति&lt;br&gt;&#xA;तत एव च विस्तारं ब्रह्म सम्पद्यते तदा&lt;br&gt;&#xA;ते जनास्तां गतिं यान्ति नाविद्वांसोऽल्पचेतसः&lt;br&gt;&#xA;नाबुद्धयो नातपसस्सर्वं बुद्धौ प्रतिष्ठितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/018/</guid>
      <description>&lt;p&gt;वैशम्पायनः-&lt;br&gt;&#xA;तूष्णीम्भूतं तु राजानं पुनरेवार्जुनोऽब्रवीत्&lt;br&gt;&#xA;सन्तप्तश्शोकदुःखाभ्यां राजवाक्शल्यपीडितः&lt;br&gt;&#xA;अर्जुनः-&lt;br&gt;&#xA;कथयन्ति पुरावृत्तमितिहासमिमं जनाः&lt;br&gt;&#xA;विदेहराज्ञस्संवादं भार्यया सह भारत&lt;br&gt;&#xA;उत्सृज्य राज्यं भिक्षार्थं कृतबुद्धिं जनेश्वरम्&lt;br&gt;&#xA;विदेहराजमहीषी दुःखिता प्रत्यभाषत&lt;br&gt;&#xA;धनान्यपत्यं मित्राणि रत्नानि विविधानि च&lt;br&gt;&#xA;पन्थानं पावनं हित्वा जनको मौढ्यमास्थितः&lt;br&gt;&#xA;तं ददर्श प्रिया भार्या भैक्षवृत्तिमकिञ्चनम्&lt;br&gt;&#xA;धानामुष्टिमुपासीनं निरीहं गतमत्सरम्&lt;br&gt;&#xA;तमुवाच समामत्य भर्तारमकुतोभयम्&lt;br&gt;&#xA;क्रुद्धा मनस्विनी भार्या विविक्ते हेतुमद्वचः&lt;br&gt;&#xA;जनकाभार्या-&lt;br&gt;&#xA;कथमुत्सृज्य राज्यं स्वं धनधान्यसमन्वितम्&lt;br&gt;&#xA;कापालीं वृत्तिमास्थाय धान्यमुष्टिमुपाससे&lt;br&gt;&#xA;प्रतिज्ञा ते वृथा राजन्विचेष्टा चान्यथा तव&lt;br&gt;&#xA;राज्यं महत्सृज्य स्वल्पे मुह्यसि पार्थिव&lt;br&gt;&#xA;नैतेनातिथयो राजन्देवर्षिपितरस्तथा&lt;br&gt;&#xA;शक्यमद्य त्वया भर्तुं मोघस्तेऽयं परिश्रमः&lt;br&gt;&#xA;देवतातिथिभिश्चैव पितृभिश्चैव पार्थिव&lt;br&gt;&#xA;सर्वैरेतैः परित्यक्तः परिव्रजसि निष्क्रियः&lt;br&gt;&#xA;यस्त्वं त्रैविद्यवृद्धानां ब्राह्मणानां सहस्रशः&lt;br&gt;&#xA;भर्ता भूत्वाऽथ लोकस्य सोऽद्यान्यैर्भूतिमिच्छसि&lt;br&gt;&#xA;श्रियं हित्वाऽद्य दीप्तां त्वं श्ववत्सम्प्रति पत्यसे&lt;br&gt;&#xA;अपुत्रा जननी तेऽद्य कौसल्या चापता त्वया&lt;br&gt;&#xA;आश्रिता धर्मकामास्त्वां क्षत्रियाः पर्युपासते&lt;br&gt;&#xA;त्वदाशामभिकाङ्क्षन्तः कृपणाः फलहेतुकाः&lt;br&gt;&#xA;तांश्च त्वं विफलान्कृत्वा कान्नु लोकान्गमिष्यसि&lt;br&gt;&#xA;राजन्संशयिते मोक्षे परतन्त्रेषु देहिषु&lt;br&gt;&#xA;नैव तेऽस्ति परो लोको नापरः पापकर्मणः&lt;br&gt;&#xA;धर्म्यान्दारान्परित्यज्य यस्त्वमिच्छसि जीवितुम्&lt;br&gt;&#xA;स्रजो गन्धानलङ्कारान्वासांसि विविधानि च&lt;br&gt;&#xA;किमर्थमभिसन्त्यज्य परिव्रजसि निष्क्रियः&lt;br&gt;&#xA;निपानं सर्वभूतानां भूत्वा त्वं पावनं महत्&lt;br&gt;&#xA;अद्याविनिपतिर्भूत्वा सोऽद्यान्यान्पर्युपाससे&lt;br&gt;&#xA;खादन्ति हस्तिनं न्यासे क्रव्यादा बहवोऽप्युत&lt;br&gt;&#xA;बहवः कृमयश्चैव किं पुनस्त्वामनर्थकम्&lt;br&gt;&#xA;य इमां कुण्डिकामात्रां त्रिविष्टब्धं च ते हरेत्&lt;br&gt;&#xA;वासश्चापहरेत्तस्मिन्कथं ते मानसं भवेत्&lt;br&gt;&#xA;यस्त्वं सर्वं समुत्सृज्य धानामुष्टिमनुग्रहः&lt;br&gt;&#xA;यदनेन कृतं सर्वं किमियं मम दीयते&lt;br&gt;&#xA;धानामुष्टेरिहार्थश्चेत्प्रतिज्ञा ते नशिष्यते&lt;br&gt;&#xA;का वाऽहं तव को मे त्वं केऽद्य ते मय्यनुग्रहः&lt;br&gt;&#xA;प्रशाधि पृथिवीं राजन्यत्र तेऽनुग्रहो भवेत्&lt;br&gt;&#xA;प्रासादे शयनं यानं वासांस्याभरणानि च&lt;br&gt;&#xA;श्रियां निराशैरधनेस्त्यक्तमित्रैरकिञ्चनैः&lt;br&gt;&#xA;सौखिकैस्सम्भृतो योऽर्थस्स सन्त्यजति किं नु तम्&lt;br&gt;&#xA;योऽत्यर्थं प्रतिगृह्णीयाद्यश्च दद्यात्सदैव हि&lt;br&gt;&#xA;तयोस्त्वमन्तरं विद्धि श्रेयांस्ताभ्यां क उच्यते&lt;br&gt;&#xA;सदैव याचमानेषु सत्सु डम्भाविवर्जिषु&lt;br&gt;&#xA;एतेषु दक्षिणा दत्ता दानवानां विदुर्हुतम्&lt;br&gt;&#xA;जातवेदा यथा राजन्नादग्ध्वा नोपशाम्यति&lt;br&gt;&#xA;सदैव याचमानो वै तथा शाम्यति न द्विजः&lt;br&gt;&#xA;सतां च वेदा अन्नं च लोकेऽस्मिन्प्रकृतिर्ध्रुवा&lt;br&gt;&#xA;अन्नदाता भवेद्दाता कुशास्त्रं मोक्षकाङ्क्षिणः&lt;br&gt;&#xA;अन्नाद्गृहस्था लोकेऽस्मिन्भिक्षवस्तत एव च&lt;br&gt;&#xA;अन्नात्प्राणः प्रभवति अन्नदः प्राणदो भवेत्&lt;br&gt;&#xA;गृहस्थेभ्योऽभिनिर्वृत्ता गृहस्थानेव चाश्रिताः&lt;br&gt;&#xA;प्रभवं च प्रतिष्ठां च ज्ञात्वा निन्दन्त आसते&lt;br&gt;&#xA;त्यागं विन्देद्भैक्षाशान्न मौढ्यान्न च याचनात्&lt;br&gt;&#xA;ऋजुस्तु योऽर्थं त्यजति तं मुक्तं विद्धि भिक्षुकम्&lt;br&gt;&#xA;असक्तस्सक्तवद्गच्छन्निस्सङ्गो मुक्तबन्धनः&lt;br&gt;&#xA;समः पुत्रे च शत्रौ च स वै मुक्तो महीपते&lt;br&gt;&#xA;परिव्रजन्ति येऽनार्थं मुण्डाः काषायवाससः&lt;br&gt;&#xA;सिता बहुविधैः पाशैर्विचिन्वन्तो वृथामिषम्&lt;br&gt;&#xA;त्रयीं च नामवार्तां च त्यक्त्वा पुत्रान्व्रजन्ति ये&lt;br&gt;&#xA;त्रिविष्टब्धं च वासश्च प्रतिगृह्णन्त्यबुद्धयः&lt;br&gt;&#xA;अनिष्कषायाः काषायमीहार्थमिति विद्धि तम्&lt;br&gt;&#xA;धर्मध्वजानां मुण्डानां वृत्त्यर्थमिति मे मतिः&lt;br&gt;&#xA;काषायैरजिनैश्चीरैर्नग्नान्मुण्डाञ्जटाधरान्&lt;br&gt;&#xA;बिभ्रत्साधून्महाराज यथा लोकाञ्जितेन्द्रियः&lt;br&gt;&#xA;अग्न्याधेयानि गुर्वर्थान्क्रतून्सपशुदक्षिणान्&lt;br&gt;&#xA;ददात्यहरहः पूर्वं को नु धर्मरतस्ततः&lt;br&gt;&#xA;अर्जुनः-&lt;br&gt;&#xA;तत्त्वज्ञो जनको राजा लोकेऽस्मिन्निति गीयते&lt;br&gt;&#xA;सोऽप्यासीन्मोहसम्पन्नो मा मोहवशमन्वगाः&lt;br&gt;&#xA;एवं धर्ममनुक्रान्ता सदा दानतपः पराः&lt;br&gt;&#xA;आनृशंस्यगुणोपेताः कामरागविवर्जिताः&lt;br&gt;&#xA;प्रजानां पालने युक्ता दममुत्तममास्थिताः&lt;br&gt;&#xA;इष्ट्वा लोकानवाप्स्यामो ब्रह्मण्यास्सत्यवादिनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/019/</guid>
      <description>&lt;p&gt;युधिष्ठिरः-&lt;br&gt;&#xA;वेदाहं तात शास्त्राणि अपराणि पराणि च&lt;br&gt;&#xA;उभयं वेदवचनं कुरु कर्म त्यजेति च&lt;br&gt;&#xA;अमूलानि च शास्त्राणि हेतुभिश्चिन्तितानि च&lt;br&gt;&#xA;निश्चयश्चैव योन्मात्रो वेदाहं तं यथाविधि&lt;br&gt;&#xA;त्वं तु केवलशास्त्रज्ञो वीरव्रतमनुष्ठितः&lt;br&gt;&#xA;शास्त्रार्थं तत्त्वतो गन्तुं न समर्थः कथञ्चन&lt;br&gt;&#xA;शास्त्रार्थतत्त्वदर्शी च धर्मनिश्चयकोविदः&lt;br&gt;&#xA;तेनाप्येवं न वाच्योऽहं यदि धर्मं प्रपश्यसि&lt;br&gt;&#xA;भ्रातृसौहृदमास्थाय यदुक्तं वचनं त्वया&lt;br&gt;&#xA;न्याय्यं युक्तं च कौन्तेय प्रीतोऽहं तेन तेऽर्जुन&lt;br&gt;&#xA;महेश्वरसमं सत्त्वं ब्रह्मणा चैव यत्समम्&lt;br&gt;&#xA;वासुदेवसमं चैव न भूतं न भविष्यति&lt;br&gt;&#xA;तथा त्वं योधमुख्येषु सत्त्वं परममिष्यते&lt;br&gt;&#xA;बलमिन्द्रे च वायौ च बलं यच्च जनार्दने&lt;br&gt;&#xA;तद्बलं भीमसेने च त्वयि चार्जुन विद्यते&lt;br&gt;&#xA;त्वत्समश्चित्रयोधी च दूरपाती च पाण्डव&lt;br&gt;&#xA;दिव्यास्त्रेण च सम्पन्नः को वाऽन्यस्त्वत्समो नरः&lt;br&gt;&#xA;युद्धधर्मेषु सर्वेषु क्रियाणां नैपुणेषु च&lt;br&gt;&#xA;न त्वया सदृशः कश्चित्त्रिषु लोकेषु विद्यते&lt;br&gt;&#xA;धार्मिकं धर्मयुक्तं च निश्शेषं ज्ञायते मया&lt;br&gt;&#xA;धर्मसूक्ष्मं तु यद्वाच्यं तत्र दुष्प्रतरं त्वया&lt;br&gt;&#xA;धनञ्जय न मे बुद्धिमतिशङ्कितुमर्हसि&lt;br&gt;&#xA;युद्धशास्त्रविदेव त्वं न वृद्धास्सेवितास्त्वया&lt;br&gt;&#xA;समासविस्तरविदां न तेषां वेत्सि निश्चयम्&lt;br&gt;&#xA;तपस्त्यागो विधिरिति निश्चयस्तात धीमताम्&lt;br&gt;&#xA;परस्परं ज्याय एषामिति नश्श्रेयसी मतिः&lt;br&gt;&#xA;यत्त्वेतन्मन्यसे पार्थ न ज्यायोऽस्ति धनादिति&lt;br&gt;&#xA;अत्र ते वर्तयिष्यामि यथा नैतत्प्रधानतः&lt;br&gt;&#xA;तपस्स्वाध्यायशीला हि दृश्यन्ते धार्मिका जनाः&lt;br&gt;&#xA;ऋषयस्तपसा युक्ता येषां लोकाः सनातनाः&lt;br&gt;&#xA;अजातश्मश्रवो धीरास्तथाऽन्ये वनवासिनः&lt;br&gt;&#xA;अरुणाः केतवश्चैव स्वाध्यायेन दिवं गताः&lt;br&gt;&#xA;उत्तरेण तु पन्थानमार्या विषयनिग्रहात्&lt;br&gt;&#xA;अबुद्धिजं तमस्त्यक्त्वा लोकांस्त्यागवतां गताः&lt;br&gt;&#xA;दक्षिणेन तु पन्थानं यद्भास्वन्तं प्रपश्यसि&lt;br&gt;&#xA;एते क्रियावतां लोका ये श्मशानानि भेजिरे&lt;br&gt;&#xA;अनिर्देश्या गतिस्सा तु यां प्रपश्यन्ति योगिनः&lt;br&gt;&#xA;तस्मात्त्यागः प्रधानेष्टस्स तु दुःखं प्रवेदितुम्&lt;br&gt;&#xA;व्यनुसृत्य तु शास्त्राणि कवयस्समवस्थिताः&lt;br&gt;&#xA;अपीह स्यादपीह स्यात्सारासारदिदृक्षया&lt;br&gt;&#xA;वेदवादानतिक्रम्य शास्त्राण्यारण्यकानि च&lt;br&gt;&#xA;विपाट्य कदलीस्कन्धं सारं ददृशिरे न ते&lt;br&gt;&#xA;अथैकान्तव्युदासेन शरीरे पाञ्चभौतिके&lt;br&gt;&#xA;इच्छाद्वेषसमायुक्तमात्मानं प्राहुरिङ्गितैः&lt;br&gt;&#xA;अग्राह्यं चक्षुषा सत्त्वमनिर्देश्यं च तद्गिरा&lt;br&gt;&#xA;कर्महेतुपुरस्कारं भूतेषु परिवर्तते&lt;br&gt;&#xA;कल्याणगोचरं कृत्वा मानं तृष्णां निगृह्य च&lt;br&gt;&#xA;कर्मसन्ततिमुत्सृज्य स्यान्निरालम्बनस्सुखी&lt;br&gt;&#xA;तस्मिन्नेवं सूक्ष्मगम्ये मार्गे सद्भिर्निषेविते&lt;br&gt;&#xA;कथमर्थमनर्थाढ्यमर्जुन त्वं प्रशंससि&lt;br&gt;&#xA;पूर्वशास्त्रविदो ह्येव जनाः पश्यन्ति भारत&lt;br&gt;&#xA;क्रियासु निरता नित्यं दाने यज्ञे च कर्मणि&lt;br&gt;&#xA;प्रभवन्ति दुरावर्ता हेतुमन्तोऽपि पण्डिताः&lt;br&gt;&#xA;दृढपूर्वश्रुता मूर्खा नैतदस्तीति वादिनः&lt;br&gt;&#xA;अमृतस्यास्य मन्तारो वक्तारो जनसंसदि&lt;br&gt;&#xA;चरन्ति वसुधां कृत्स्नां वावदूका बहुश्रुताः&lt;br&gt;&#xA;यान्वयं न विजानीमः कस्ताञ्ज्ञातुमिहार्हति&lt;br&gt;&#xA;एवं प्राज्ञा नरश्चापि बहवश्शास्त्रवित्तमाः&lt;br&gt;&#xA;तपसा महदाप्नोति बुद्ध्या वै विन्दते महत्&lt;br&gt;&#xA;त्यागेन सुखमाप्नोति सदा कौन्तेय धर्मवित्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/020/</guid>
      <description>&lt;p&gt;वैशम्पायनः-&lt;br&gt;&#xA;अस्मिन्वाक्यान्तरे वाक्यं देवस्थानो महातपाः&lt;br&gt;&#xA;अभिनीततरं वाक्यमित्युवाच युधिष्ठिरम्&lt;br&gt;&#xA;देवस्थानः-&lt;br&gt;&#xA;यद्वचः फल्गुनेनोक्तं न ज्यायोऽस्ति धनादिति&lt;br&gt;&#xA;अत्र ते वर्तयिष्यामि तदेकाग्रमनाश्शृणु&lt;br&gt;&#xA;अजातशत्रो धर्मेण कृत्स्ना ते वसुधा जिता&lt;br&gt;&#xA;तां जित्वा च वृथा राजन्न परित्यक्तुमिहार्हसि&lt;br&gt;&#xA;चतुष्पदी हि निश्श्रेणी ब्रह्मण्येषा प्रतिष्ठिता&lt;br&gt;&#xA;तां क्रमेण महाबाहो यथावज्जय पार्थिव&lt;br&gt;&#xA;तस्मात्पार्थ महायज्ञैर्यजस्व बहुदक्षिणैः&lt;br&gt;&#xA;स्वाध्याययज्ञास्त्वृषयो ध्यानयज्ञास्तथाऽपरे&lt;br&gt;&#xA;कर्मनिष्ठाश्च बुद्ध्यर्थास्तपोनिष्ठाश्च भारत&lt;br&gt;&#xA;वैखानसानां कौन्तेय वचनं श्रूयते यथा&lt;br&gt;&#xA;ईहेत धनहेतोर्यस्तस्यानीहा गरीयसी&lt;br&gt;&#xA;भूयान्दोषोऽस्य वर्तेत यस्तत्कर्म समाश्रयेत्&lt;br&gt;&#xA;कृच्छ्राच्च द्रव्यसंहारं कुर्वन्ति विधिकारणात्&lt;br&gt;&#xA;आत्मना तृषितो बुद्ध्या भ्रूणहत्यां न बुध्यते&lt;br&gt;&#xA;अनर्हते यद्ददाति न ददाति यदर्हते&lt;br&gt;&#xA;अर्हानर्हापरिज्ञानाद्दानधर्मोऽहि दुष्करः&lt;br&gt;&#xA;इष्टाय सृष्टानि धनानि लोके यथाऽऽदिष्टः पुरुषो रक्षिता च&lt;br&gt;&#xA;तस्मात्सर्वं यज्ञ एवोपयोज्यं धनं ततोऽनन्तर एव कामः&lt;br&gt;&#xA;यज्ञैरिन्द्रो विविधै रत्नवद्भिर्देवान्सर्वानभ्ययाद्भूरितेजाः&lt;br&gt;&#xA;तेनेन्द्रो द्यां प्राप्य विभ्राजतेऽसौ तस्माद्यज्ञे सर्वमेवोपयोज्यम्&lt;br&gt;&#xA;महादेवस्सर्वयज्ञे महात्मा हुत्वाऽऽत्मानं देवदेवो बभूव&lt;br&gt;&#xA;विश्वान्देवान्व्याप्य विष्टभ्य कीर्त्या विराजते द्युतिमान्कृत्तिवासाः&lt;br&gt;&#xA;आविक्षितः पार्थिवोऽभैन्मरुत्तो ऋद्ध्या मर्त्यो योऽजयद्देवराजम्&lt;br&gt;&#xA;यज्ञे यस्य श्रीस्स्वयं सन्निविष्टा यस्मिन्भाण्डे काञ्चनं सर्वमासीत्&lt;br&gt;&#xA;हरिश्चन्द्रः पार्थिवेन्द्रश्श्रुतस्ते यज्ञैरिष्ट्वा पुण्यकृद्वीतशोकः&lt;br&gt;&#xA;ऋद्ध्या शक्रं योऽजयन्मानुषस्संस्तस्माद्यज्ञे सर्वमेवोपयोज्यम्&lt;br&gt;&#xA;अत्र चोदाहरन्तीममितिहासं पुरातनम्&lt;br&gt;&#xA;इन्द्रेण समये पृष्टो यदुवाच बृहस्पतिः&lt;br&gt;&#xA;सन्तोषो वै स्वर्गसमस्सन्तोषः परमं सुखम्&lt;br&gt;&#xA;तुष्टेर्न किञ्चित्परतस्सा सम्यक्प्रतितिष्ठति&lt;br&gt;&#xA;यदा संहरते कामान्कूर्मोऽङ्गानीव सर्वशः&lt;br&gt;&#xA;यदाऽऽत्मज्योतिरचिरात्स्वात्मन्येव प्रसीदति&lt;br&gt;&#xA;न बिभेति यदा चासौ यदा चास्मान्न बिभ्यति&lt;br&gt;&#xA;कामद्वेषौ च जयति तदाऽऽत्मानं प्रपश्यति&lt;br&gt;&#xA;यदाऽसौ सर्वभूतानां न द्रुह्यति न तुष्यति&lt;br&gt;&#xA;कर्मणा मनसा वाचा ब्रह्म सम्पद्यते तदा&lt;br&gt;&#xA;एवं कौन्तेय भूतानि तत्तद्धर्मं तथा तथा&lt;br&gt;&#xA;तदा तदा प्रशंसन्ति तस्माद्बुध्यस्व भारत&lt;br&gt;&#xA;अन्ये साम प्रशंसन्ति व्यायाममपरे जनाः&lt;br&gt;&#xA;नैतन्न चापरं केचिदुभयं च तथाऽपरे&lt;br&gt;&#xA;यज्ञमेके प्रशंसन्ति सन्न्यासमपरे जनाः&lt;br&gt;&#xA;नैकं न चापरं केचिदुभयं च तथाऽपरे&lt;br&gt;&#xA;दानमेके प्रशंसन्ति केचिच्चैव प्रतिग्रहम्&lt;br&gt;&#xA;केचित्सर्वं परित्यज्य तूष्णीं ध्यायन्त आसते&lt;br&gt;&#xA;राज्यमेके प्रशंसन्ति प्रजानां परिपालनम्&lt;br&gt;&#xA;हत्वा हित्वा च जित्वा च केचिदेकान्तशीलिनः&lt;br&gt;&#xA;एतत्सर्वं समालोक्य बुधानामेव निश्चयः&lt;br&gt;&#xA;अद्रोहेणैव भूतानां यो धर्मस्स सतां मतः&lt;br&gt;&#xA;अद्रोहस्सत्यवचनं संविभागो दमः क्षमा&lt;br&gt;&#xA;प्रजनं स्वेषु दारेषु मार्दवं ह्रीरचापलम्&lt;br&gt;&#xA;एवं धर्मं प्रधानेष्टं मनुस्स्वायम्भुवोऽब्रवीत्&lt;br&gt;&#xA;तस्मादेतत्प्रयत्नेन कौन्तेय प्रतिपालयेत्&lt;br&gt;&#xA;यो हि राज्ये स्थितश्शश्वद्वशी तुल्यप्रियाप्रियः&lt;br&gt;&#xA;क्षत्रियो यज्ञशिष्टाशी राजा शास्त्रार्थतत्त्ववित्&lt;br&gt;&#xA;असाधुनिग्रहरतस्साधूनां प्रग्रहे रतः&lt;br&gt;&#xA;धर्मवर्त्मनि संस्थाप्य प्रजा वर्तेत धर्मवित्&lt;br&gt;&#xA;पुत्रसङ्क्रामितश्रीश्च वने वन्येन वर्तयेत्&lt;br&gt;&#xA;विधानमाश्रमाणां वै कुर्वन्कालमतन्द्रितः&lt;br&gt;&#xA;य एवं वर्तते राजा राजधर्मिविनिश्चितः&lt;br&gt;&#xA;तस्यायं च परश्चैव लोकस्स्यात्सम्फलो नृप&lt;br&gt;&#xA;निर्वाणं हि सुदुष्प्राप्यं बहुविघ्नं च मे मतम्&lt;br&gt;&#xA;एवं धर्ममनुक्रान्तास्सत्यदानतपःपराः&lt;br&gt;&#xA;आनृशंस्यगुणैर्युक्ताः कामक्रोधविवर्जिताः&lt;br&gt;&#xA;प्रजानां पालने युक्ता धर्ममुत्तममास्थिताः&lt;br&gt;&#xA;गोब्राह्मणार्थे युध्यन्तस्सम्प्राप्ता गतिमनुत्तमाम्&lt;br&gt;&#xA;एवं रुद्रास्सवसवस्तथाऽऽदित्याः परन्तप&lt;br&gt;&#xA;साध्या राजर्षिसङ्घाश्च धर्ममेतं समाश्रिताः&lt;br&gt;&#xA;अप्रमत्तास्ततस्स्वर्गं प्राप्ताः पुण्यैस्स्वकर्मभिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/021/</guid>
      <description>&lt;p&gt;वैशम्पायनः-&lt;br&gt;&#xA;अस्मिन्नेवान्तरे वाक्यं पुनरेवार्जुनोऽब्रवीत्&lt;br&gt;&#xA;निर्विण्णमनसं ज्येष्ठमिदं भ्रातरमच्युतम्&lt;br&gt;&#xA;अर्जुनः-&lt;br&gt;&#xA;क्षत्रधर्मेण धर्मज्ञ प्राप्य राज्यं सुदुर्लभम्&lt;br&gt;&#xA;जित्वा चारीन्नरश्रेष्ठ तप्यते किं भवान्भृशम्&lt;br&gt;&#xA;क्षत्रियाणां महाराज सङ्ग्रामे निधनं स्मृतम्&lt;br&gt;&#xA;विशिष्टं बहुभिर्यज्ञैः क्षत्रधर्ममनुस्मर&lt;br&gt;&#xA;ब्राह्मणानां तपस्त्यागः प्रेत्य धर्मविधिस्स्मृतः&lt;br&gt;&#xA;क्षत्रियाणां च निधनं सङ्ग्रामे विहितं प्रभो&lt;br&gt;&#xA;क्षात्रधर्मो महारौद्रश्शस्त्रधर्म इति स्मृतः&lt;br&gt;&#xA;वधश्च भरतश्रेष्ठ काले शस्त्रेण संयुगे&lt;br&gt;&#xA;ब्राह्मणस्यापि चेद्राजन्क्षत्रधर्मेण वर्ततः&lt;br&gt;&#xA;प्रशस्तं जीवितं लोके क्षत्रं हि ब्रह्मसंहितम्&lt;br&gt;&#xA;न त्यागो न पुनर्यज्ञो न तपो मनुजेश्वर&lt;br&gt;&#xA;क्षत्रियस्य विधीयन्ते न परस्वोपजीवनम्&lt;br&gt;&#xA;स भवान्सर्वधर्मज्ञो धर्मात्मा भरतर्षभ&lt;br&gt;&#xA;राजा मनीषी निपुणो लोके दृष्टलोकपरावरः&lt;br&gt;&#xA;त्यक्त्वा सन्तापजं शोकं दंशितो भव कर्मणि&lt;br&gt;&#xA;क्षत्रियस्य विशेषेण हृदयं वज्रसंहितम्&lt;br&gt;&#xA;जित्वाऽरीन्क्षत्रधर्मेण प्राप्य राज्यमकण्टकम्&lt;br&gt;&#xA;विजितात्मा मनुष्येन्द्र यज्ञदानपरो भव&lt;br&gt;&#xA;इन्द्रो वै ब्रह्मणः पुत्रः क्षत्रियः कर्मणाऽभवत्&lt;br&gt;&#xA;ज्ञातीनां पापवृत्तीनां जघान नवतीर्नव&lt;br&gt;&#xA;तच्चास्य कर्म पूज्यं च प्रशस्यं च विशां पते&lt;br&gt;&#xA;तेने चेन्द्रत्वमापेदे देवानामिति नश्श्रुतिः&lt;br&gt;&#xA;स त्वं यज्ञैर्महाविधैर्यजस्व बहुदक्षिणैः&lt;br&gt;&#xA;यथैवेन्द्रो मनुष्येन्द्र चिराय विगतज्वरः&lt;br&gt;&#xA;मा त्वमेवं गते किञ्चित्क्षत्रियर्षभ शोचथाः&lt;br&gt;&#xA;गतास्ते क्षत्रधर्मेण शस्त्रपूताः परां गतिम्&lt;br&gt;&#xA;भवितव्यं तथा तच्च यद्वृत्तं भरतर्षभ&lt;br&gt;&#xA;दिष्टं हि राजशार्दूल न शक्यमतिवर्तितुम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/022/</guid>
      <description>&lt;p&gt;वैशम्पायनः-&lt;br&gt;&#xA;एवमुक्तस्तु कौन्तेयो गुडाकेशेन भारत&lt;br&gt;&#xA;नोवाच किञ्चित्कौरव्यस्ततो द्वैपायनोऽब्रवीत्&lt;br&gt;&#xA;व्यासः-&lt;br&gt;&#xA;बीभत्सोर्वचनं सौम्य सत्यमेतद्युधिष्ठिर&lt;br&gt;&#xA;शास्त्रदृष्टः परो धर्मस्स्मृतो गार्हस्थ्य आश्रमः&lt;br&gt;&#xA;स्वधर्मं चर धर्मज्ञ शास्त्रदृष्टं यथाविधि&lt;br&gt;&#xA;न हि गार्हस्थ्यमुत्सृज्य तवारण्यं विधीयते&lt;br&gt;&#xA;वयांसि पशवश्चैव भूतानि च जनाधिप&lt;br&gt;&#xA;गृहस्थैरेव धार्यन्ते तस्माच्छ्रेष्ठो गृहाश्रमः&lt;br&gt;&#xA;सोऽयं चतुर्णामेतेषामाश्रमाणां दुराचरः&lt;br&gt;&#xA;तं चराविमना पार्थ दुश्चरं दुर्बलेन्द्रियैः&lt;br&gt;&#xA;वेदज्ञानं च ते कृत्स्नं तपश्च चरितं महत्&lt;br&gt;&#xA;पितृपैतामहं राज्यं धुर्यवद्वोद्दुमर्हसि&lt;br&gt;&#xA;तपो यज्ञस्तथा विद्या भैक्ष्यमिन्द्रियसंयमः&lt;br&gt;&#xA;ध्यानं विद्या समुत्थानं सन्तोषश्च श्रियं प्रति&lt;br&gt;&#xA;वेदज्ञानं तथा कृत्स्नं तपस्सुचरितं तथा&lt;br&gt;&#xA;तथा ह्येकान्तशीलत्वं तुष्टिर्दानं च शक्तितः&lt;br&gt;&#xA;ब्राह्मणानां महाराज चेष्टा संसिद्धिकारिका&lt;br&gt;&#xA;क्षत्रियाणां तु वक्ष्यामि तवाऽपि विदितं पुनः&lt;br&gt;&#xA;यज्ञो विद्या समुत्थानमसन्तोषश्श्रियं प्रति&lt;br&gt;&#xA;दण्डधारणमुग्रत्वं प्रजानां परिपालनम्&lt;br&gt;&#xA;वेदज्ञानं तथा कृत्स्नं तपस्सुचरितं महत्&lt;br&gt;&#xA;द्रविणं स्वार्जितं भूरि सम्यग्वै दण्डध्रणम्&lt;br&gt;&#xA;एतानि लोके चत्वारि सुकृतानि विशां पते&lt;br&gt;&#xA;साधयन्ते परे लोके मानवानिति नश्श्रुतम्&lt;br&gt;&#xA;एषां ज्यायश्च कौन्तेय दण्डधारणमुच्यते&lt;br&gt;&#xA;बलं हि क्षत्रिये नित्यं बले दण्डस्समाहितः&lt;br&gt;&#xA;एताश्चेष्टाः क्षत्रियाणां राजन्संसिद्धिकारिकाः&lt;br&gt;&#xA;अपि गाथामिमां चापि बृहस्पतिरगायत&lt;br&gt;&#xA;भूमिरेतौ निगिरति सर्पो बिलशयानिव&lt;br&gt;&#xA;राजानं चाविरोद्धारं ब्राह्मणं चाप्रवासिनम्&lt;br&gt;&#xA;सुद्युम्नश्चापि राजर्षिश्श्रूयते दण्डधारणात्&lt;br&gt;&#xA;प्राप्तवान्परमां सिद्धिं दक्षः प्राचेतसो यथा&lt;br&gt;&#xA;युधिष्ठिरः-&lt;br&gt;&#xA;भगवन्कर्मणा केन सुद्युम्नो वसुधाधिपः&lt;br&gt;&#xA;सिद्धिं परमिकां प्राप्तश्श्रोतुमिच्छामि तं नृपम्&lt;br&gt;&#xA;व्यासः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;शङ्खश्च लिखितश्चास्तां भ्रातरौ संशितव्रतौ&lt;br&gt;&#xA;तयोरावसथावास्तां रमणीयौ पृथक्पृथक्&lt;br&gt;&#xA;नित्यपुष्पफलैर्वृक्षैरुपेतौ बाहुदामनु&lt;br&gt;&#xA;ततः कदाचिल्लिखितश्शङ्खस्याश्रममागतम्&lt;br&gt;&#xA;यदृच्छयाऽथ शङ्खोऽपि निष्क्रान्तोऽभवदाश्रमात्&lt;br&gt;&#xA;सोऽभिगम्याश्रमं भ्रातुश्चङ्क्रमल्ँलिखितस्तदा&lt;br&gt;&#xA;फलानि शातयामास सम्यक्परिणतान्युत&lt;br&gt;&#xA;तान्युपादाय विस्रब्धो भक्षयामास स द्विजः&lt;br&gt;&#xA;तस्मिंश्च भक्षयत्येव शङ्खोऽप्याश्रममागमत्&lt;br&gt;&#xA;भक्षयन्तं तदा दृष्ट्वा शङ्खो भ्रातरमब्रवीत्&lt;br&gt;&#xA;शङ्खः-&lt;br&gt;&#xA;कुतः फलान्यवाप्तानि खादसे केन हतेुना&lt;br&gt;&#xA;व्यासः-&lt;br&gt;&#xA;सोऽब्रवीद्भ्रातरं ज्येष्ठमुपसृत्याभिवाद्य च&lt;br&gt;&#xA;इत एव गृहीतानि मयेति प्रहसन्निव&lt;br&gt;&#xA;तमब्रतीत्ततश्शङ्खस्तीव्रकोपसमन्वितः&lt;br&gt;&#xA;शङ्खः-&lt;br&gt;&#xA;स्तेयं त्वया कृतमिदं फलान्याददता स्वयम्&lt;br&gt;&#xA;गच्छ राजानमासाद्य स्वकर्म प्रथयस्व वै&lt;br&gt;&#xA;अदत्तादानमेवं मे कृतं पार्थिवसत्तम&lt;br&gt;&#xA;स्तेनं मां त्वं विदित्वा च स्वधर्ममनुपालय&lt;br&gt;&#xA;शीघ्रं धारय चोरस्य मम दण्डं नराधिप&lt;br&gt;&#xA;व्यासः-&lt;br&gt;&#xA;इत्युक्तस्तस्य वचनात्सुद्युम्नं वसुधाधिपम्&lt;br&gt;&#xA;अभ्यगच्छन्महाभागो लिखितस्संशितव्रतः&lt;br&gt;&#xA;सुद्युम्नो द्वारपालेभ्यश्श्रुत्वा लिखितमागतम्&lt;br&gt;&#xA;अभ्यगच्छत्सहामात्यः पद्भ्यामेव नराधिप&lt;br&gt;&#xA;तमब्रवीत्समागम्य राजा ब्राह्मणत्तमम्&lt;br&gt;&#xA;सुद्युम्नः-&lt;br&gt;&#xA;व्यासः-&lt;br&gt;&#xA;किमागमनमाचक्ष्व भगवन्कृतमेव तत्&lt;br&gt;&#xA;एवमुक्तस्स विप्रर्षिः सुद्युम्नमिदमब्रवीत्&lt;br&gt;&#xA;लिखितः-&lt;br&gt;&#xA;प्रतिश्रुत्य करिष्येति श्रुत्वा तत्कर्तुमर्हसि&lt;br&gt;&#xA;अनिसृष्टानि गुरुणा फलानि पुरुषर्षभ&lt;br&gt;&#xA;भक्षितानि मया राजंस्तत्र मां शाधि मा चिरम्&lt;br&gt;&#xA;सुद्युम्नः-&lt;br&gt;&#xA;प्रमाणं चेन्मतो राजा भवतो दण्डधारणे&lt;br&gt;&#xA;अनुज्ञायामपि तथा हेतुस्स्याद्ब्राह्मणर्षभ&lt;br&gt;&#xA;भगवानभ्यनुज्ञातश्शुचिकर्मा महाव्रतः&lt;br&gt;&#xA;ब्रूहि कामानतोऽन्यांस्त्वं करिष्यामि हि ते वचः&lt;br&gt;&#xA;व्यासः-&lt;br&gt;&#xA;सञ्चोद्यमानो विप्रर्षिः पार्थिवेन महात्मना&lt;br&gt;&#xA;नान्यं स वरयामास तस्माद्दण्डादृते वरम्&lt;br&gt;&#xA;ततस्स पृथिवीपालो लिखितस्य महात्मनः&lt;br&gt;&#xA;करौ प्रच्छेदयामास धृतदण्डो जगाम सः&lt;br&gt;&#xA;स गत्वा भ्रातरं शङ्खमार्तरूपोऽब्रवीदिदम्&lt;br&gt;&#xA;राजा-&lt;br&gt;&#xA;धृतदण्डस्य भगवन्ममत्वं क्षन्तुमर्हति&lt;br&gt;&#xA;शङ्खः-&lt;br&gt;&#xA;न कुप्ये तव धर्मज्ञ न त्वं दूषयसे मम&lt;br&gt;&#xA;सुनिर्मलं कुलं ब्रह्मन्नस्मिञ्जगति विश्रुतम्&lt;br&gt;&#xA;धर्मस्त्वया हतो भूयांस्ततस्ते निष्कृतिः कृता&lt;br&gt;&#xA;त्वं गत्वा बाहुदां शीघ्रं तर्पयस्व यथाविधि&lt;br&gt;&#xA;देवानृषीन्पितॄंश्चैव मा चाधर्मे मनः कृथाः&lt;br&gt;&#xA;ब्रह्महत्यां सुरापानं स्तेयं गुर्वङ्गनागमम्&lt;br&gt;&#xA;महान्ति पातकान्याहुस्संयोगं चैव तैस्सह&lt;br&gt;&#xA;न स्तेयसदृशं ब्रह्मन्महापातकमस्ति हि&lt;br&gt;&#xA;जगत्यस्मिन्महाभाग ब्रह्महत्यासमं हि तत्&lt;br&gt;&#xA;सर्वपातकिनां ब्रह्मन्दण्डश्शारीर उच्यते&lt;br&gt;&#xA;तस्करस्य विशेषेण नान्यो दण्डो विधीयते&lt;br&gt;&#xA;ब्राह्मणः क्षत्रियो वाऽपि वैश्यश्शूद्रोऽथवा द्विज&lt;br&gt;&#xA;सर्वे कामकृते पापे हन्तव्या न विचारणा&lt;br&gt;&#xA;राजभिर्धृतदण्डा वै कृत्वा पापानि मानवाः&lt;br&gt;&#xA;निर्मलास्स्वर्गमायान्ति सन्तस्सुकृतिनो यथा&lt;br&gt;&#xA;उद्धृतं नः कुलं ब्रह्मन्नाज्ञादण्डे धृते त्वयि&lt;br&gt;&#xA;व्यासः-&lt;br&gt;&#xA;तस्य तद्वचनं श्रुत्वा शङ्खस्य लिखितस्तदा&lt;br&gt;&#xA;अवगाह्यापगां पुण्यामुदकार्थं प्रचक्रमे&lt;br&gt;&#xA;प्रादुरास्तां करौ तस्य ततो जलजसन्निभौ&lt;br&gt;&#xA;ततस्स विस्मितो भ्रातुर्दर्शयामास तौ करौ&lt;br&gt;&#xA;ततस्तमब्रवीच्छङ्खस्तपसेदं कृतं मया&lt;br&gt;&#xA;मा च तेऽत्र विशङ्का भूद्दैवमत्र विधीयते&lt;br&gt;&#xA;लिखितः-&lt;br&gt;&#xA;किं नु नाहं त्वया पूतः पूर्वमेव महाद्युते&lt;br&gt;&#xA;यस्य ते तपसो वीर्यमीदृशं द्विजसत्तम&lt;br&gt;&#xA;शङ्खः-&lt;br&gt;&#xA;एवमेतन्मया कार्यं नाहं दण्डधरस्तव&lt;br&gt;&#xA;स च पूतो नरपतिस्त्वं चापि पितृभिस्सह&lt;br&gt;&#xA;व्यासः-&lt;br&gt;&#xA;स राजा पाण्डवश्रेष्ठ श्रेयानेतेन कर्मणा&lt;br&gt;&#xA;प्राप्तवान्परमां सिद्धिं दक्षः प्राचेतसो यथा&lt;br&gt;&#xA;एष धर्मः क्षत्रियाणां प्रजानां परिपालनम्&lt;br&gt;&#xA;उत्पथेभ्यो महाराज मा स्म शोके मनः कृथाः&lt;br&gt;&#xA;भ्रातुरस्य हितं वाक्यं शृणु पाण्डव तत्त्वतः&lt;br&gt;&#xA;दण्ड एव हि राजेन्द्र क्षत्रधर्मो न मुण्डनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/023/</guid>
      <description>&lt;p&gt;वैशम्पायनः-&lt;br&gt;&#xA;पुनरेव महर्षिस्तं कृष्णद्वैपायनोऽब्रवीत्&lt;br&gt;&#xA;अजातशत्रुं कौन्तेयमिदं वचनमब्रवीत्&lt;br&gt;&#xA;व्यासः-&lt;br&gt;&#xA;अरण्ये वसतां तात भ्रातॄणां ते तपस्विनाम्&lt;br&gt;&#xA;मनोरथा महाराज ये तत्रासन्युधिष्ठिर&lt;br&gt;&#xA;तानिमे भरतश्रेष्ठ प्राप्नुवन्तु महारथाः&lt;br&gt;&#xA;प्रशाधि पृथिवीं पार्थ ययातिरिव नाहुषः&lt;br&gt;&#xA;अरण्ये दुःखवसतिरनुभूता तपस्विभिः&lt;br&gt;&#xA;दुःखस्यान्ते नरव्याघ्रस्सुखान्यनुभवन्त्विमे&lt;br&gt;&#xA;धर्ममर्थं च कामं च भ्रातृभिस्सह भारत&lt;br&gt;&#xA;अनुभूय ततः पश्चात्प्रस्थातासि विशां पते&lt;br&gt;&#xA;अतिथीनां पितॄणां च देवतानां च भारत&lt;br&gt;&#xA;आनृण्यं गच्छ कौन्तेय ततस्स्वर्गं गमिष्यसि&lt;br&gt;&#xA;सर्वमेधाश्वमेधाभ्यां यजस्व कुरुपुङ्गव&lt;br&gt;&#xA;ततः पश्चान्महाराज गमिष्यसि परां गतिम्&lt;br&gt;&#xA;भ्रातॄंश्च सर्वान्क्रतुभिस्संयोज्य बहुदक्षिणैः&lt;br&gt;&#xA;सम्प्राप्य कीर्तिमतुलां पाण्डवेय गमिष्यसि&lt;br&gt;&#xA;विद्यते पुरुषव्याघ्र वचनं कुरुपुङ्गव&lt;br&gt;&#xA;शृणुष्व च यथा कुर्वन्धर्मान्न चलसे नृप&lt;br&gt;&#xA;आददानस्य विजयं विग्रहं च युधिष्ठिर&lt;br&gt;&#xA;समानधर्मकुशलास्स्थापयन्ति नरेश्वर&lt;br&gt;&#xA;प्रत्यक्षमनुमानं च उपमानं तथाऽऽगमः&lt;br&gt;&#xA;अर्थापत्तिस्तथैतिह्यं संशयो निर्णयस्तथा&lt;br&gt;&#xA;आकारो इङ्गितश्चैव गतिश्चेष्टा च भारत&lt;br&gt;&#xA;प्रतिज्ञा चैव हेतुश्च दृष्टान्तोपनयस्तथा&lt;br&gt;&#xA;उक्तं निगमनं तेषां प्रमेयं च प्रयोजनम्&lt;br&gt;&#xA;एतानि साधनान्याहुर्बहुवर्गप्रसिद्धये&lt;br&gt;&#xA;प्रत्यक्षमनुमानं च सर्वेषां योनिरिष्यते&lt;br&gt;&#xA;प्रमाणज्ञो हि शक्नोति दण्डयोनौ विचक्षणः&lt;br&gt;&#xA;अप्रमाणवता नीतो दण्डो हन्यान्महीपतिम्&lt;br&gt;&#xA;देशकालप्रतीक्षी यश्शत्रूंस्तान्हर्षयेन्नृप&lt;br&gt;&#xA;शास्त्रजां बुद्धिमास्थाय संयुज्येतैनसा न सः&lt;br&gt;&#xA;आददद्बलिषड्भागं यो राष्ट्रं नाभिरक्षति&lt;br&gt;&#xA;प्रतिगृह्णाति तत्पापं चतुर्थांशेन पार्थिवः&lt;br&gt;&#xA;निबोध च यथाऽऽतिष्ठन्धर्मान्न चलते पथः&lt;br&gt;&#xA;निग्रहाद्धर्मशास्त्राणामविरुद्ध्यन्नपेतभीः&lt;br&gt;&#xA;कामक्रोधावनादृत्य पितेव समदर्शनः&lt;br&gt;&#xA;दैवेनाभ्याहतो राजा कर्मकाले महाद्युते&lt;br&gt;&#xA;यन्न साधयते कर्म न तत्राहुर्व्यतिक्रमम्&lt;br&gt;&#xA;तरसा बुद्धिपूर्वं वा निग्राह्या एव शत्रवः&lt;br&gt;&#xA;पापैस्सह न सन्दध्याद्राष्ट्रं पश्यन्न कारयेत्&lt;br&gt;&#xA;शूरान्धर्मांश्च सत्कार्याद्विद्वांसश्च युधिष्ठिर&lt;br&gt;&#xA;गोमिनो धनिनश्चैव परिपाल्या विशेषतः&lt;br&gt;&#xA;व्यवाहरेषु योक्तव्याः  प्रष्टव्याश्च बहुश्रुताः&lt;br&gt;&#xA;प्रमाणज्ञा महीपाल न्यायशास्त्रावलम्बिनः&lt;br&gt;&#xA;वेदार्थतत्त्वविद्राजंस्तर्कशास्त्रबहुश्रुताः&lt;br&gt;&#xA;मन्त्रे च व्यवहारे च नियोक्तव्या विजानता&lt;br&gt;&#xA;तर्कशास्त्रकृता बुद्धिर्धर्मशास्त्रकृता च या&lt;br&gt;&#xA;दण्डनीतिकृता चैव त्रैलोक्यमपि साधयेत्&lt;br&gt;&#xA;नियोज्या वेदतत्त्वज्ञा यज्ञकर्मसु पार्थिव&lt;br&gt;&#xA;वेदज्ञा ये च शास्त्रज्ञास्ते च राजन्सुबुद्धयः&lt;br&gt;&#xA;आन्वीक्षकीत्रयीवार्तादण्डनीतिषु पारगाः&lt;br&gt;&#xA;ते तु सर्वत्र योक्तव्यास्ते च बुद्धेः परं गताः&lt;br&gt;&#xA;गुणयुक्तेऽपि नैकस्मिन्विश्वसेत विचक्षणः&lt;br&gt;&#xA;अरक्षिता दुर्विनीतो मानी स्तब्धोऽभ्यसूयकः&lt;br&gt;&#xA;एनसा युज्यते राजा दुर्दान्त इति चोच्यते&lt;br&gt;&#xA;ये रक्ष्यमाणा हीयन्ते दैवेनाभ्याहता नृप&lt;br&gt;&#xA;तस्करैश्चापि मृद्यन्ते सर्वं तद्राजकिल्बिषम्&lt;br&gt;&#xA;सुमन्त्रिते सुनीते च न्यायतश्चोपपादिते&lt;br&gt;&#xA;पौरुषे कर्मणि कृते नास्त्यधर्मो युधिष्ठिर&lt;br&gt;&#xA;विपद्यन्ते च कर्माणि सिद्ध्यन्त्यपि च देवताः&lt;br&gt;&#xA;कृते पुरुषकारे तु नैनस्स्पृशति पार्थिवम्&lt;br&gt;&#xA;अत्र ते राजशार्दूल कथयिष्ये कथामिमाम्&lt;br&gt;&#xA;यद्वृत्तं पूर्वराजर्षेर्हयग्रीवस्य पार्थिव&lt;br&gt;&#xA;शत्रून्हत्वा हतस्याजौ शूरस्याक्लिष्टकर्मणः&lt;br&gt;&#xA;असहायस्य वीरस्य निर्जितस्य युधिष्ठिर&lt;br&gt;&#xA;यत्कर्म वै निग्रहे शात्रवाणां योगश्चाग्र्यः पालने मानवानाम्&lt;br&gt;&#xA;कृत्वा कर्म प्राप्य कीर्तिं प्रयुद्धे वाजिग्रीवो मोदते देवलोके&lt;br&gt;&#xA;सन्त्यक्तात्मा समरे चाततायी शस्त्रैश्छिन्नो दस्युभिर्वध्यमानः&lt;br&gt;&#xA;अश्वग्रीवः पुण्यशीलो महात्मा संसिद्धात्मा मोदते देवलोके&lt;br&gt;&#xA;धनुर्यूपो रशना ज्या शरस्स्रुक्स्रुवः खड्गो रुधिरं यत्र चाज्यम्&lt;br&gt;&#xA;रथो वेदिः कामजो युद्धमग्निश्चातुर्होत्रं चतुरो वाजिमुख्याः&lt;br&gt;&#xA;हुत्वा तस्मिन्यज्ञवह्नावराती पाशान्मुक्त्वा राजसिंहस्तरस्वी&lt;br&gt;&#xA;प्राणान्हुत्वा चावभृथे रणेषु वाजिग्रीवो मोदते देवलोके&lt;br&gt;&#xA;राष्ट्रं रक्षन्बुद्धिपूर्वं नयेन सन्त्यक्तात्मा यज्ञशीलो महात्मा&lt;br&gt;&#xA;सर्वांल्लोकान्व्याप्य कीर्त्या मनस्वी वाजिग्रीवो मोदते देवलोके&lt;br&gt;&#xA;दैवीं सिद्धिं मानुषीं दण्डनीत्या योगन्यासैः पालयित्वा महीं च&lt;br&gt;&#xA;तस्माद्राजा धर्मशीलो महात्मा वाजिग्रीवो मोदते देवलोके&lt;br&gt;&#xA;विद्वांस्त्यागी श्रद्दधानः कृतज्ञस्त्यक्त्वा लोकं मानुषं कर्म कृत्वा&lt;br&gt;&#xA;मेधाविनां विदुषां सम्मतानां तनुत्यजां लोकमाक्रम्य राज्ञाम्&lt;br&gt;&#xA;सम्यग्वेदान्प्राप्य शास्त्राण्यधीत्य सम्यग्राज्यं पालयित्वा महात्मा&lt;br&gt;&#xA;चातुर्वर्ण्यं स्थापयित्वा स्वधर्मे वाजिग्रीवो मोदते देवलोके&lt;br&gt;&#xA;वृत्तं यस्य श्लाघनीयं मनुष्यास्सन्तो विद्वांसोऽर्हयन्त्यर्हणीयम्&lt;br&gt;&#xA;स्वर्गं जित्वा वीरलोकानवाप्य सिद्धिं प्राप्तः पुण्यकीर्तिर्महात्मा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/024/</guid>
      <description>&lt;p&gt;वैशम्पायनः-&lt;br&gt;&#xA;द्वैपायनवचश्श्रुत्वा कुपिते च धनञ्जये&lt;br&gt;&#xA;व्यासमामन्त्र्य कौरव्यः प्रत्युवाच युधिष्ठिरः&lt;br&gt;&#xA;युधिष्ठिरः-&lt;br&gt;&#xA;न पार्थिवमिदं राज्यं न भोगाः पृथग्विधाः&lt;br&gt;&#xA;प्रीणयन्ति मनो मेऽद्य शोको मां दारयत्ययम्&lt;br&gt;&#xA;श्रुत्वा वीरविहीनानां विपुत्राणां च योषिताम्&lt;br&gt;&#xA;परिदेवयमानानां न शान्तिं मनसा लभे&lt;br&gt;&#xA;वैशम्पायनः-&lt;br&gt;&#xA;इत्युक्तः प्रत्युवाचेदं व्यासो योगविदां वरः&lt;br&gt;&#xA;युधिष्ठिरं महाप्राज्ञो धर्मज्ञो वेदपारगः&lt;br&gt;&#xA;व्यासः-&lt;br&gt;&#xA;न कर्मणा लभ्यते चिन्तया वा नाप्यस्य किञ्चित्पुरुषस्य दाता&lt;br&gt;&#xA;पर्याययोगाद्विहितं विधात्रा कालेन सर्वं लभते मनुष्यः&lt;br&gt;&#xA;न बुद्धिशक्त्याऽऽध्ययनेन शक्यं प्राप्तुं विशेषं मनुजैरकाले&lt;br&gt;&#xA;मूर्खोऽपि चाप्नोति कदाचिदर्थान्कालो हि सर्वं पुरुषस्य दाता&lt;br&gt;&#xA;न भूरकालेषु फलं ददाति शिल्पानि मन्त्राश्च तथौषधानि&lt;br&gt;&#xA;तान्येव कालेन समाहितानि सिद्ध्यन्ति चैधन्ति च भूतिकाले&lt;br&gt;&#xA;कालेन शीघ्रं प्रवहन्ति वाताः कालेन वृष्टिर्जलदानुपैति&lt;br&gt;&#xA;कालेन पद्मोत्पलवत्य आपः कालेन पुष्यन्ति नागा वनेषु&lt;br&gt;&#xA;कालेन कृष्णाश्च सिताश्च रात्र्यः कालेन चन्द्रः परिपूर्णरश्मिः&lt;br&gt;&#xA;नाकालतः पुष्पफलं द्रुमाणां नाकालवेगास्सरितो वहन्ति&lt;br&gt;&#xA;नाकालमत्ताः खगपन्नगाश्च वनद्विपाश्शैलमृगाश्च लोके&lt;br&gt;&#xA;नाकालतस्स्त्रीषु भवन्ति गर्भा नायन्त्यकाले शिशिरोष्णवर्षाः&lt;br&gt;&#xA;नाकालतो म्रियते जायते वा नाकालतो व्याहरते च बालः&lt;br&gt;&#xA;नाकालतो यौवनमभ्युपैति नाकालतो रोहति बीजमुप्तम्&lt;br&gt;&#xA;नाकालतो भानुरुपैति योगं नाकालतोऽस्तं गिरिमभ्युपैति&lt;br&gt;&#xA;नाकालतो वर्धते हीयते वा चन्द्रस्समुद्रश्च महोर्मिमाली&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;गीतं राज्ञा सेनजिता दुःखार्तेन युधिष्ठिर&lt;br&gt;&#xA;सर्वानेवैष पर्यायो मर्त्यान्स्पृशति दुस्तरः&lt;br&gt;&#xA;कालेन परिपक्वाश्च म्रियन्ते चापि मानवाः&lt;br&gt;&#xA;घ्नन्ति चान्ये नरान्राजंस्तानप्यन्ये तथा नराः&lt;br&gt;&#xA;सञ्ज्ञैषा लौकिकी राजन्न निहन्ति न हन्यते&lt;br&gt;&#xA;हन्तीति मन्यते कश्चिन्न हन्तीत्यपि चापरः&lt;br&gt;&#xA;स्वभावतस्तु नियतौ भूतानां प्रभवाप्ययौ&lt;br&gt;&#xA;नष्टे धने वा दारे वा पुत्रे पितरि वा मृते&lt;br&gt;&#xA;अहो दुःखमिति ध्यायन्दुःखस्यापचितिं चरेत्&lt;br&gt;&#xA;कथं मुह्यसि मूढस्सन्शोच्यान्किमनुशोचसि&lt;br&gt;&#xA;पश्य दुःखानि दुःखेषु भयेष्वतिभयान्यपि&lt;br&gt;&#xA;आत्माऽपि चायं न मम सर्वाऽपि पृथिवी मम&lt;br&gt;&#xA;यथा मम तथाऽह्येषामिति पश्यन्न मुह्यति&lt;br&gt;&#xA;शोकस्थानसहस्राणि भयस्थानशतानि च&lt;br&gt;&#xA;दिवसे दिवसे मूढमाविशन्ति न पण्डितम्&lt;br&gt;&#xA;एवमेतानि कालेन प्रियद्वेष्याणि भागशः&lt;br&gt;&#xA;जीवेषु परिवर्तन्ते दुःखानि च सुखानि च&lt;br&gt;&#xA;दुःखमेवास्ति न सुखं तस्मात्तदुपलभ्यते&lt;br&gt;&#xA;तृष्णार्तिप्रभवं दुःखं दुःखार्तिप्रभवं सुखम्&lt;br&gt;&#xA;सुखस्यानन्तरं दुःखं दुःखस्यानन्तरं सुखम्&lt;br&gt;&#xA;न नित्यं लभते दुःखं न नित्यं लभते सुखम्&lt;br&gt;&#xA;सुखमेव हि दुःखान्तं कदाचिद्दुःखतस्सुखम्&lt;br&gt;&#xA;तस्मादेतद्द्वयं जह्याद्य इच्छेद्भूतिमात्मनः&lt;br&gt;&#xA;यन्निमित्तं भवेच्छोकस्तापो वा दुःखमेव वा&lt;br&gt;&#xA;आयासो वा यतोमूलस्तदेकाङ्गमपि त्यजेत्&lt;br&gt;&#xA;सुखं वा यदि वा दुःखं प्रियं वा यदि वाऽप्रियम्&lt;br&gt;&#xA;प्राप्तं प्राप्तमुपासीत हृदयेनापराजितः&lt;br&gt;&#xA;ईषदप्यङ्ग दाराणां पुत्राणां वाऽऽचरन्प्रियम्&lt;br&gt;&#xA;ततो ज्ञास्यसि कः कस्य केन वा कथमेव च&lt;br&gt;&#xA;ये च मूढतमा लोके ये च बुद्धेः परं गताः&lt;br&gt;&#xA;त एव सुखमेधन्ते मध्यः क्लिशेन युज्यते&lt;br&gt;&#xA;भीष्मः-&lt;br&gt;&#xA;इत्यब्रवीन्महाप्राज्ञो युधिष्ठिर स सेनजित्&lt;br&gt;&#xA;परावरज्ञो लोकस्य स राजा सुखदुःखवित्&lt;br&gt;&#xA;परदुःखेन यो दुःखी न स जातु सुखी भवेत्&lt;br&gt;&#xA;दुःखानां हि क्षयो नास्ति जायते ह्यपरावरम्&lt;br&gt;&#xA;सुखं च दुःखं च भवाभवौ च लाभालाभौ मरणं जीवितं च&lt;br&gt;&#xA;पर्यायतस्सर्वमवाप्तुवन्ति तस्मान्न मुह्येन्न च सम्प्रहृष्येत्&lt;br&gt;&#xA;दीक्षां राज्ञां संयुगे धर्ममाहुर्योगं राष्ट्रे दण्डनीतिं च सम्यक्&lt;br&gt;&#xA;वित्तत्यागं दक्षिणां चैव यज्ञे सम्यग्दानं पावनानीति विद्यात्&lt;br&gt;&#xA;रक्षन्राष्ट्रं बुद्धिपूर्वं नयेन सन्त्यक्तात्मा यज्ञशीलो महात्मा&lt;br&gt;&#xA;सर्वाल्ँलोकान्धर्मदृष्ट्याऽवलोकन्नूर्ध्वं देहान्मोदते देवलोके&lt;br&gt;&#xA;जित्वा सङ्ग्रामं पालयित्वा च राष्ट्रं सोमं पीत्वा वर्धयित्वा प्रजाश्च&lt;br&gt;&#xA;युक्त्या दण्डं धारयित्वा प्रजानां पश्चात्क्षीणायुर्मोदते देवलोके&lt;br&gt;&#xA;यजन्ति यज्ञान्विजयन्ति राज्यं रक्षन्ति राष्ट्राणि प्रियाणि चैषाम्&lt;br&gt;&#xA;सम्यग्वेदान्सर्वशास्त्राण्यधीत्य सम्यग्राज्यं पालयित्वा प्रजाश्च&lt;br&gt;&#xA;चातुर्वर्ण्यं शास्त्रदृष्ट्या निवेश्य पूतात्मा वै मोदते देवलोके&lt;br&gt;&#xA;यस्य वृत्तं नमस्यन्ति स्वर्गस्थस्यापि मानवाः&lt;br&gt;&#xA;पौरजानपदामात्यास्स राजन्राजसत्तमः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/025/</guid>
      <description>&lt;p&gt;युधिष्ठिरः-&lt;br&gt;&#xA;अभिमन्यौ हते बाले द्रौपद्यास्तनयेषु च&lt;br&gt;&#xA;धृष्टद्युम्ने विराटे च द्रुपदे च महीपतौ&lt;br&gt;&#xA;वृषषेणे च धर्मज्ञे धृष्टकेतौ च चेदिपे&lt;br&gt;&#xA;तथाऽन्येषु नरेन्द्रेषु नानादेश्येषु संयुगे&lt;br&gt;&#xA;न विमुञ्चति मां शोको ज्ञातिघातिनमातुरम्&lt;br&gt;&#xA;राज्यकामुकमत्युग्रं स्ववंशोत्सदकारकम्&lt;br&gt;&#xA;यस्याङ्के क्रीडमानेन मया विपरिवर्तितम्&lt;br&gt;&#xA;स मया राज्यलुब्धेन गाङ्गेयो युधि पातितः&lt;br&gt;&#xA;यदा ह्येनं विघूर्णन्तं मदर्थं पार्थसायकैः&lt;br&gt;&#xA;तक्ष्यमाणं यथा वज्रैः प्रेक्षमाणं शिखण्डिनम्&lt;br&gt;&#xA;जीर्णं सिंहमिव प्राज्ञं नरसिंहं पितामहम्&lt;br&gt;&#xA;कीर्यमाणं शरैर्दीप्तैर्दृष्ट्वा मे व्यथितं मनः&lt;br&gt;&#xA;प्राङ्मुखं सीदमानं च रथात्पररथारुजम्&lt;br&gt;&#xA;घूर्णमानं यथा शैलं तदा मे कश्मलोऽभवत्&lt;br&gt;&#xA;यस्स बाणधनुष्पाणिर्योधयामास भार्गवम्&lt;br&gt;&#xA;बहून्यहानि कौरव्यः कुरुक्षेत्रे महामृधे&lt;br&gt;&#xA;समेतं पार्थिवं क्षत्रं वाराणस्यां नदीसुतः&lt;br&gt;&#xA;कन्यार्थमाह्वयद्वीरो रथेनैकेन संयुगे&lt;br&gt;&#xA;येन चोग्रायुधो राजा चक्रवर्ती दुरासदः&lt;br&gt;&#xA;दग्धश्शस्त्रप्रतापेन स मया युधि पातितः&lt;br&gt;&#xA;स्वयं मृत्युं रक्षमाणः पाञ्चाल्यं यश्शिखण्डिनम्&lt;br&gt;&#xA;न बाणैः पातयामास सोऽर्जुनेन निपातितः&lt;br&gt;&#xA;यदैनं पतितं भूमावपश्यं रुधिरोक्षितम्&lt;br&gt;&#xA;तदैवाविशदत्युग्रो ज्वरो मां मुनिसत्तम&lt;br&gt;&#xA;येन संवर्धिता बाला येन स्म परिरक्षिताः&lt;br&gt;&#xA;स मया राज्यलुब्धेन पापेन गुरुघातिना&lt;br&gt;&#xA;अल्पकालस्य राज्यस्य कृते मूढेन पातितः&lt;br&gt;&#xA;आचार्यश्च महेष्वासस्सर्वपार्थिवपूजितः&lt;br&gt;&#xA;अभिगम्य रणे मिथ्या पापेनोक्तस्सुतं प्रति&lt;br&gt;&#xA;तन्मे दहति गात्राणि यन्मां गुरुरभाषत&lt;br&gt;&#xA;सत्यमाख्याहि राजंस्त्वं यदि जीवति मे सुतः&lt;br&gt;&#xA;सत्यमामर्शयन्विप्रो मयि तत्परिपृष्टवान्&lt;br&gt;&#xA;कुञ्जरं चान्तरं कृत्वा मिथ्योपचरितो मया&lt;br&gt;&#xA;सुभृशं राज्यलुब्धेन पापेन गुरुघातिना&lt;br&gt;&#xA;सत्यकञ्चुकमुन्मुच्य मयोक्तो गुरुराहवे&lt;br&gt;&#xA;अश्वत्थामा हत इति कुञ्जरे निहते मुने&lt;br&gt;&#xA;कान्वा लोकान्गमिष्यामि कृत्वा तत्कर्म दारुणम्&lt;br&gt;&#xA;अघातयं च यत्कर्णं समरेष्वपलायिनम्&lt;br&gt;&#xA;ज्येष्ठभ्रातरमत्युग्रः को मत्तः पापकृत्तमः&lt;br&gt;&#xA;अभिमन्युं च यद्बालं जातं सिंहमिवाद्रिषु&lt;br&gt;&#xA;प्रावेशयमहं लुब्धो वाहिनीं द्रोणपालिताम्&lt;br&gt;&#xA;तदाप्रभृति बीभत्सुं न शक्नोम्यभिवीक्षितुम्&lt;br&gt;&#xA;कृष्णं च पुण्डरीकाक्षं किल्बिषी भ्रूणहा यथा&lt;br&gt;&#xA;द्रौपदीं चाप्यदुःखार्हां पञ्चपुत्रविनाकृताम्&lt;br&gt;&#xA;शोचामि पृथिवीं हीनां पञ्चभिः पर्वतैरिव&lt;br&gt;&#xA;सोऽहमागस्करः पापः पृथिवीनाशकारकः&lt;br&gt;&#xA;आसीन एवमेवेदं शोषयिष्ये कलेवरम्&lt;br&gt;&#xA;प्रायोपविष्टं जानीध्वं ममाद्य गुरुघातिनम्&lt;br&gt;&#xA;यथाऽन्यास्वपि जातीषु न भवेयं कुलान्तकृत्&lt;br&gt;&#xA;न भोक्ष्ये न च पानीयमुपयोक्ष्ये कथञ्चन&lt;br&gt;&#xA;शोषयिष्ये प्रियान्प्राणानिहस्थोऽहं तपोधन&lt;br&gt;&#xA;यथेष्टं गम्यतां काममनुजाने प्रसाद्य वः&lt;br&gt;&#xA;सर्वे मामनुजानीत त्यक्ष्यामीदं कलेवरम्&lt;br&gt;&#xA;वैशम्पायनः-&lt;br&gt;&#xA;तमेवं वादिनं पार्थं बन्धुशोकेन विह्वलम्&lt;br&gt;&#xA;मैवमित्यब्रवीद्व्यासो निगृह्य मुनिसत्तमः&lt;br&gt;&#xA;व्यासः-&lt;br&gt;&#xA;अतिवेलं महाराज न शोकं कर्तुमर्हसि&lt;br&gt;&#xA;पुनरुक्तं तु वक्ष्यामि दिष्टमेतदिति प्रभो&lt;br&gt;&#xA;संयोगाश्च वियोगाश्च जातानां प्राणिनां ध्रुवम्&lt;br&gt;&#xA;बुद्धुदा इव तोयेषु भवन्ति न भवन्ति च&lt;br&gt;&#xA;सर्वे क्षयान्ता निचयाः पतनान्तास्समुच्छ्रयाः&lt;br&gt;&#xA;संयोगा विप्रयोगान्ता मरणान्तं च जीवितम्&lt;br&gt;&#xA;सुखं दुःखान्तमालस्यं दुःखान्तं च सुखोदयम्&lt;br&gt;&#xA;विभूतिश्श्रीर्ह्रीर्धृतिस्सिद्धिर्नादक्षे वसति निवसन्त्युत&lt;br&gt;&#xA;नालं सुखाय सुहृदो नाले दुःखाय शत्रवः&lt;br&gt;&#xA;न प्रतिज्ञाऽलमर्थेभ्यो न सुखानामलं धनम्&lt;br&gt;&#xA;यथा सृष्टोऽसि कौन्तेय धात्रा कर्म तथा कुरु&lt;br&gt;&#xA;अत एव हि सिद्धिस्ते नेशस्त्वं ह्यात्मनो नृप&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/026/</guid>
      <description>&lt;p&gt;वैशम्पायनः-&lt;br&gt;&#xA;ज्ञातिशोकाभितप्तस्य प्राणानिष्टांस्त्यजिष्यतः&lt;br&gt;&#xA;ज्येष्ठस्य पाण्डुपुत्रस्य व्यासश्शोकमपानुदत्&lt;br&gt;&#xA;व्यासः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;अश्मगीतं नरव्याघ्र तन्निबोध युधिष्ठिर&lt;br&gt;&#xA;अश्मानं ब्राह्मणं प्राज्ञं वैदेहो जनको नृपः&lt;br&gt;&#xA;संशयं परिपप्रच्छ दुःखशोकसमन्वितः&lt;br&gt;&#xA;जनकः-&lt;br&gt;&#xA;आगमे यदि वाऽपाये ज्ञातीनां द्रविणस्य च&lt;br&gt;&#xA;नरेण प्रतिपत्तव्यं कल्याणं कथमिच्छता&lt;br&gt;&#xA;अश्मा-&lt;br&gt;&#xA;उत्पन्नमिममात्मानं नरस्यानन्तरं ततः&lt;br&gt;&#xA;तानि तान्यनुवर्तन्ते दुःखानि च सुखानि च&lt;br&gt;&#xA;तेषामन्यतरापत्तौ यद्यदेवोपसेवते&lt;br&gt;&#xA;तत्तत्र चेतनामस्य हरत्यभ्रमिवानिलः&lt;br&gt;&#xA;अभिजातोऽस्मि सिद्धोऽस्मि नास्मि केवलमानुषः&lt;br&gt;&#xA;इत्येभिर्हेतुभिस्तस्य त्रिभिश्चित्तं प्रसिच्यते&lt;br&gt;&#xA;सम्प्रसक्तमना भोगान्विसृज्य पितृसञ्चितान्&lt;br&gt;&#xA;परिक्षीणः परस्वानामादानं साधु मन्यते&lt;br&gt;&#xA;तमतिक्रान्तमर्यादमाददानमसाम्प्रतम्&lt;br&gt;&#xA;प्रतिषेधन्ति राजानो लुब्धा मृगमिवेषुभिः&lt;br&gt;&#xA;तेषां परमदुःखानां बुद्ध्या भैषज्यमाचरेत्&lt;br&gt;&#xA;सर्वप्राणभृतां वृत्तं प्रेक्षमाणस्ततस्ततः&lt;br&gt;&#xA;ये च विंशतिवर्षा वै त्रिंश्दवर्षाश्च मानवाः&lt;br&gt;&#xA;परेण ते वर्षशतान्न जीविष्यन्ति पार्थिव&lt;br&gt;&#xA;मानसानां पुनर्योनिर्दुःखानां चित्तविभ्रमः&lt;br&gt;&#xA;अनिष्टोपनिपातो वा तृतीयं नोपपद्यते&lt;br&gt;&#xA;एवमेतानि दुःखानि तानि तानीह मानवम्&lt;br&gt;&#xA;विविधान्युपवर्तन्ते तथा संस्पर्शजान्वपि&lt;br&gt;&#xA;जरामृत्यू हि भूतानां खादितारौ वृकाविव&lt;br&gt;&#xA;बलिनां दुर्बलानां च ह्रस्वानां महतामपि&lt;br&gt;&#xA;न कश्चिज्जात्वतिक्रामेज्जरामृत्यू हि मानवः&lt;br&gt;&#xA;अपि सागरपर्यन्तां विजित्येमां वसुन्धराम्&lt;br&gt;&#xA;पूर्वे वयसि मध्ये वा अन्तिमे वा जनाधिप&lt;br&gt;&#xA;अवर्जनीयास्तेऽर्था वै काङ्क्षिता ये ततोऽन्यथा&lt;br&gt;&#xA;सुप्रियैर्विप्रयोगश्च सम्प्रयोगाश्च विप्रियैः&lt;br&gt;&#xA;अर्थानर्थौ सुखं दुःखं विधानमनुवर्तते&lt;br&gt;&#xA;प्रादुर्भावश्च भूतानां देहत्यागस्तथैव च&lt;br&gt;&#xA;प्राप्तिव्यायामयोगश्च सर्वमेतत्प्रतिष्ठितम्&lt;br&gt;&#xA;गन्धवर्णरसस्पर्शा निवर्तन्ते स्वभावतः&lt;br&gt;&#xA;तथैव सुखदुःखानि विधानमनुवर्तते&lt;br&gt;&#xA;आसनं शयनं यानमुत्थानं पानभोजनम्&lt;br&gt;&#xA;नियतं सर्वभूतानां कालेनैव भवत्युत&lt;br&gt;&#xA;वैद्याश्चाप्यातुरास्सन्ति बलवन्तश्च दुर्बलाः&lt;br&gt;&#xA;स्त्रीमन्तश्चापरे षण्ढा विचित्रः कालपर्ययः&lt;br&gt;&#xA;कुले जन्म तथा वीर्यमारोग्यं रूपमेव च&lt;br&gt;&#xA;सौभाग्यमुपभोगश्च भवितव्येन लभ्यते&lt;br&gt;&#xA;सन्ति पुत्रास्सुबहवो दरिद्राणामनिच्छताम्&lt;br&gt;&#xA;बहूनामिच्छतां नास्ति समृद्धानां विचेष्टितम्&lt;br&gt;&#xA;व्याधिरग्निर्जलं शस्त्रं बुभुक्षाश्चापदो विषम्&lt;br&gt;&#xA;जरा च मरणं जन्तोरुच्चाच्च पतनं तथा&lt;br&gt;&#xA;निर्याणे यस्य यद्दिष्टं तेन गच्छति हेतुना&lt;br&gt;&#xA;दृश्यते चाभ्यतिक्रामन्न नातिक्रान्ते यथा पुनः&lt;br&gt;&#xA;दृश्यते च युवा चैव विनश्यन्वसुमान्नरः&lt;br&gt;&#xA;दरिद्रश्च परिक्लिष्टश्शतवर्षं जरातुराः&lt;br&gt;&#xA;अकिञ्चनाश्च दृश्यन्ते पुरुषाश्चिरजीविनः&lt;br&gt;&#xA;समृद्धे च कुले जाता विनश्यन्ति पतङ्गवत्&lt;br&gt;&#xA;प्रायेण श्रीमतां लोके भोक्तुं शक्तिर्न विद्यते&lt;br&gt;&#xA;दरिद्राणां तु भूयिष्ठं काष्ठमश्मा हि जीर्यते&lt;br&gt;&#xA;अहमेतत्करोमीति मन्यते कालचोदितः&lt;br&gt;&#xA;यद्यदिष्टमसन्तोषाद्दुरात्मा क्षुद्रमाचरेत्&lt;br&gt;&#xA;मृगयाक्षास्स्त्रियः पानं प्रसङ्गा निन्दिता बुधैः&lt;br&gt;&#xA;दृश्यन्ते चात्र बहवस्सम्प्रसक्ता बहुश्रुताः&lt;br&gt;&#xA;इति कालेन सर्वार्थानीप्सितानीप्सितानपि&lt;br&gt;&#xA;स्पृशन्ति सर्वभूतानि निमित्तं नोपलभ्यते&lt;br&gt;&#xA;वायुमाकाशमग्निं च चन्द्रादित्यावहः क्षपे&lt;br&gt;&#xA;ज्योतींषि सरितश्शैलान्कः करोति बिभर्ति च&lt;br&gt;&#xA;शीतमुष्णं तथा वर्षं कालेन परिवर्तते&lt;br&gt;&#xA;एवमेव मनुष्याणां सुखदुःखे नरर्षभ&lt;br&gt;&#xA;नौषधानि न शस्त्राणि न होमा न पुनर्जपाः&lt;br&gt;&#xA;त्रायन्ते मृत्युनोपेतं जरया चापि मानवम्&lt;br&gt;&#xA;यथा काष्ठं च काष्ठं च समेयातां महोदधौ&lt;br&gt;&#xA;समेत्य च व्यपेयातां तद्वद्भूतसमागमः&lt;br&gt;&#xA;ये च निष्परुषैरुक्तगीतवाद्यैरुपस्थिताः&lt;br&gt;&#xA;ये चानाथाः परान्नादाः कालस्तेषु समक्रियः&lt;br&gt;&#xA;मातापितृसहस्राणि पुत्रदारशतानि च&lt;br&gt;&#xA;संसारेषु व्यतीतेषु तानि तेषु तदा तदा&lt;br&gt;&#xA;नैवास्य कश्चिद्भविता नायं भवति कस्यचित्&lt;br&gt;&#xA;पथि सङ्गतमेवेदं दारबन्धुसुहृज्जनैः&lt;br&gt;&#xA;क्वासे क्व च गमिष्यामि कोऽन्वहं किमिहास्थितः&lt;br&gt;&#xA;कस्मात्किमनुशोचेयमित्येवं स्थापयेन्मनः&lt;br&gt;&#xA;अनित्ये प्रियसंवासे संसारे चक्रवद्गते&lt;br&gt;&#xA;न दृष्टपूर्वं प्रत्यक्षं परलोकं विदुर्बुधाः&lt;br&gt;&#xA;आगमांस्त्वनतिक्रम्य श्रद्धातव्यं बुभूषता&lt;br&gt;&#xA;कुर्वीत पितृदैवत्यं धर्मानपि समाचरेत्&lt;br&gt;&#xA;यजेत विधिवद्विद्वांस्त्रिवर्गं चाप्युपाचरेत्&lt;br&gt;&#xA;सन्निमज्जेज्जगदिदं गम्भीरे कालसागरे&lt;br&gt;&#xA;जरामृत्युमहाग्राहे न कश्चिदवबुध्यते&lt;br&gt;&#xA;आयुर्वेदमधीयन्तः केवलं सपरिग्रहम्&lt;br&gt;&#xA;दृश्यन्ते बहवो वैद्या व्याधिभिस्समभिप्लुताः&lt;br&gt;&#xA;ते पिबन्तः कषायांश्च सर्पींषि विविधानि च&lt;br&gt;&#xA;न मृत्युमतिवर्तन्ते वेलामिव महोदधिः&lt;br&gt;&#xA;रसायनविदश्चैव सुप्रयुक्तरसायनाः&lt;br&gt;&#xA;दृश्यन्ते जरया भग्ना नागा नागैरिवोत्तमैः&lt;br&gt;&#xA;तथैव तपसोपेतास्स्वाध्यायाध्ययने रताः&lt;br&gt;&#xA;दातारो यज्ञशीलाश्च न तरन्ति जरान्तकौ&lt;br&gt;&#xA;अहानि न निवर्तन्ते न मासा न पुनः क्षपाः&lt;br&gt;&#xA;जातानां सर्वभूतानां न पुनर्वै समागमः&lt;br&gt;&#xA;सोऽयं विपुलमध्वानं कालेन ध्रुवमध्रुवः&lt;br&gt;&#xA;स्रोतसैव समभ्येति सर्वभूतनिषेवितम्&lt;br&gt;&#xA;देहो वा जीविताद्व्येति देही वाऽप्येति देहतः&lt;br&gt;&#xA;पथि सङ्गतमेवेदं दारैरन्यैश्च बन्धुभिः&lt;br&gt;&#xA;नायमत्यन्तसंवासो लभ्यते जातु केनचित्&lt;br&gt;&#xA;अपि स्वेन शरीरेण किमुतान्येन केनचित्&lt;br&gt;&#xA;क्व नु तेऽद्य पिता राजन्क्व नु तेऽद्य पितामहाः&lt;br&gt;&#xA;न त्वं पश्यसि तानद्य न त्वां पश्यन्ति तेऽपिच&lt;br&gt;&#xA;न चापि पुरुषो द्रष्टा स्वर्गस्य नरकस्य च&lt;br&gt;&#xA;आगमस्तु सतां चक्षुर्नृपते तमिहाचर&lt;br&gt;&#xA;चरितब्रह्मचर्यो हि प्रजायेत यजेत च&lt;br&gt;&#xA;पितृदेवमनुर्षीणामानृण्यादनसूयकः&lt;br&gt;&#xA;स यज्ञशीलः प्रजने निविष्टः प्राग्ब्रह्मचारी प्रविभक्तभैक्षः&lt;br&gt;&#xA;आराधयेत्स्वर्गमिमं च लोकं परं च मुक्त्वा हृदयव्यलीकम्&lt;br&gt;&#xA;सम्यक्स्वधर्मं चरतो नृपस्य द्रव्याणि चाभ्याहरतो यथावत्&lt;br&gt;&#xA;प्रवृद्धचक्रस्य यशोऽभिवर्धते सर्वेषु लोकेषु चराचरेषु&lt;br&gt;&#xA;व्यासः-&lt;br&gt;&#xA;इत्येवमाकर्ण्य विदेहराजो वाक्यं समग्रं परिपूर्णहेतु&lt;br&gt;&#xA;अश्मानमामन्त्र्य विशुद्धबुद्धिर्ययौ गृहं स्वं प्रति शान्तशोकः&lt;br&gt;&#xA;तथा त्वमप्यद्य विमुच्य शोकमुत्तिष्ठ शक्रोपम हर्षमेहि&lt;br&gt;&#xA;क्षात्रेण धर्मेण मही जिता ते तां भुङ्क्ष्व कुन्तीसुत माऽवमंस्थाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/027/</guid>
      <description>&lt;p&gt;वैशम्पायनः-&lt;br&gt;&#xA;अव्याहरति राजेन्द्रे धर्मपुत्रे युधिष्ठिरे&lt;br&gt;&#xA;गुडाकेशो हृषीकेशमभ्यभाषत पाण्डवः&lt;br&gt;&#xA;अर्जुनः-&lt;br&gt;&#xA;ज्ञातिशोकाभिसन्तप्तो धर्मपुत्रः परन्तपः&lt;br&gt;&#xA;एष शोकार्णवे मग्नस्तमाश्वासय माधव&lt;br&gt;&#xA;सर्वे स्म ते संशयिताः पुनरेव जनार्दन&lt;br&gt;&#xA;अस्य शोकं महाप्राज्ञ प्रणाशयितुमर्हसि&lt;br&gt;&#xA;वैशम्पायनः-&lt;br&gt;&#xA;एवमुक्तस्तु गोविन्दो विजयेन महात्मना&lt;br&gt;&#xA;पर्यवर्तत राजानं पुण्डरीकेक्षणोऽच्युतः&lt;br&gt;&#xA;अनतिक्रमणीयो हि धर्मराजस्य माधवः&lt;br&gt;&#xA;बाल्यात्प्रभृति गोविन्दः प्रीत्या चाभ्यधिकोऽर्जुनात्&lt;br&gt;&#xA;सम्प्रगृह्य महाबाहुर्भुजं चन्दनभूषितम्&lt;br&gt;&#xA;शैलस्तम्भोपमं शौरिरुवाचाभिविनोदयन्&lt;br&gt;&#xA;शुशुभे वदनं तस्य सुदंष्ट्रं चारुलोचनम्&lt;br&gt;&#xA;व्याकोचमिव विस्पष्टं पद्मं सूर्यविबोधितम्&lt;br&gt;&#xA;श्रीभगवान्-&lt;br&gt;&#xA;मा कृथाः पुरुषव्याघ्र त्वं शोकं गात्रशोषणम्&lt;br&gt;&#xA;न हि ते सुलभा भूयो निहता स्मिन्रणाजिरे&lt;br&gt;&#xA;स्वप्नलब्धा यथा लाभा वितथाः प्रतिबोधने&lt;br&gt;&#xA;तथा ते क्षत्रिया राजन्ये व्यतीता रणाजिरे&lt;br&gt;&#xA;सर्वे ह्यभिमुखाश्शूरा निहता रणशोभिनः&lt;br&gt;&#xA;नैषां कश्चित्पृष्ठतो वा पलायन्वाऽपिचाहतः&lt;br&gt;&#xA;सर्वे त्यक्त्वाऽऽत्मनः प्राणान्युद्ध्वा वीरा महारणे&lt;br&gt;&#xA;शस्त्रपूता दिवं प्राप्ता न ताञ्छोचितुमर्हसि&lt;br&gt;&#xA;क्षत्रधर्मरताश्शूरा वेदवेदाङ्गपारगाः&lt;br&gt;&#xA;प्राप्ता वीरगतिं पुण्यां ताञ्शोचितुमर्हसि&lt;br&gt;&#xA;अत्रैवोदाहरन्तीममितिहासं पुरातनम्&lt;br&gt;&#xA;सृञ्जयं पुत्रशोकार्तं यथाऽयं नारदोऽब्रवीत्&lt;br&gt;&#xA;नारदः-&lt;br&gt;&#xA;सुखदुःखैरहं त्वं च प्रजास्सर्वाश्च सृञ्जय&lt;br&gt;&#xA;अविमुक्ता मरिष्यामस्तत्र का परिदेवना&lt;br&gt;&#xA;महाभाग्यं पुरा राज्ञां कीर्त्यमानं मया शृणु&lt;br&gt;&#xA;गच्छावधानं नृपते ततो दुःखं प्रहास्यसि&lt;br&gt;&#xA;मृतान्महानुभावांस्त्वं श्रुत्वैव पृथिवीपतीन्&lt;br&gt;&#xA;शैत्यमानय सन्तापं शृणु विस्तरशश्च मे&lt;br&gt;&#xA;आविक्षितं मरुत्तं च मृतं सृञ्जय शुश्रुम&lt;br&gt;&#xA;यस्य सेन्द्रास्सवरुणा बृहस्पतिपुरोगमाः&lt;br&gt;&#xA;देवा विश्वसृजो राजन्यज्ञमीयुर्महात्मनः&lt;br&gt;&#xA;यस्स्पर्धामानयच्छक्रं देवराजं पुरन्दरम्&lt;br&gt;&#xA;शक्रप्रियैषिणं यं विद्वान्प्रत्याचष्ट बृहस्पतिम्&lt;br&gt;&#xA;संवर्तो याजयामास यं पीडार्थं बृहस्पतेः&lt;br&gt;&#xA;यस्मिन्प्रशासति महीं नृपतौ नृपसत्तम&lt;br&gt;&#xA;अकृष्टपच्या पृथिवी विबभौ सस्यमालिनी&lt;br&gt;&#xA;आविक्षितस्य वै सत्रे विश्वे देवास्सभासदः&lt;br&gt;&#xA;मरुतः परिवेष्टारस्सदस्याश्च दिवौकसः&lt;br&gt;&#xA;मरुद्गणा मरुत्तस्य यत्सोममपिबन्नुतः&lt;br&gt;&#xA;देवान्मनुष्यान्गन्धर्वानत्यरिच्यन्त दक्षिणाः&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः&lt;br&gt;&#xA;अयज्वानमदक्षिण्यमयि श्वैत्येत्युदाहरन्&lt;br&gt;&#xA;सुहोत्रं चेद्वैतिथिनं मृतं सृञ्जय शुश्रुम&lt;br&gt;&#xA;यस्मै हिरण्यं ववृषे मघवान्परिवत्सरम्&lt;br&gt;&#xA;सत्यनामा वसुमती यं प्राप्यासीज्जनाधिपम्&lt;br&gt;&#xA;हिरण्यमवहन्नद्यस्तस्मिञ्जनपदेश्वरे&lt;br&gt;&#xA;मत्स्यान्कर्कटकान्नक्रान्मकराञ्छिंशुकानपि&lt;br&gt;&#xA;नदीष्ववासृजद्राजन्मघवा लोकपूजितः&lt;br&gt;&#xA;हैरण्यान्पातितान्दृष्ट्वा मत्स्यान्मकरकच्छपान्&lt;br&gt;&#xA;सहस्रशोऽथ शतशस्ततोऽस्मयत वैतिथिः&lt;br&gt;&#xA;तद्धिरण्यमपर्यन्तमावृतं कुरुजाङ्गले&lt;br&gt;&#xA;ईजानो वितते यज्ञे ब्राह्मणेभ्यस्समार्पयत्&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतमस्तुभ्यं मा पुत्रमनुतप्यथाः&lt;br&gt;&#xA;शिबिमौशीनरं चैव मृतं सृञ्जय शुश्रुम&lt;br&gt;&#xA;य इमां पृथिवीं सर्वां चर्मवत्समवेष्टत&lt;br&gt;&#xA;महता रथघोषेण पृथिवीमनुनादयन्&lt;br&gt;&#xA;एकच्छत्रां महीं चक्रे जैत्रेणैकरथेन यः&lt;br&gt;&#xA;यावदस्य गवाश्वं स्यादारण्यैः पशुभिस्सह&lt;br&gt;&#xA;तावतीः प्रददौ गास्स शिबिरौशीनरोऽध्वरे&lt;br&gt;&#xA;नोद्यन्तारं धुरं तस्य कञ्चिन्मेने प्रजापतिः&lt;br&gt;&#xA;न भूतं न भविष्यं च सर्वराजसु सृञ्जय&lt;br&gt;&#xA;अन्यत्रौशीनराच्छैब्याद्राजर्षेरिन्द्रविक्रमात्&lt;br&gt;&#xA;अदक्षिणमयज्वानं पुत्रं संस्मृत्य मा शुचः&lt;br&gt;&#xA;भरतं चैव दौष्यन्तिं मृतं सृञ्जय शुश्रुम&lt;br&gt;&#xA;शाकुन्तलं महात्मानं भूरिद्रविणचेतसम्&lt;br&gt;&#xA;योऽबध्नात्त्रिशतं वाजीन्देवेभ्यो यमुनामनु&lt;br&gt;&#xA;सरस्वतीं त्रिंशतो नु गङ्गामनु चतुर्दश&lt;br&gt;&#xA;अश्वमेधसहस्रेण राजसूयशतेन च&lt;br&gt;&#xA;इष्टवान्स महातेजा दौष्यन्तिर्भरतः पुरा&lt;br&gt;&#xA;भरतस्य तु यत्कर्म सवराजसु पार्थिवाः&lt;br&gt;&#xA;स्वं मर्त्या इव बाहुभ्यां नानुगन्तुमशक्नुवन्&lt;br&gt;&#xA;सहस्रं युद्धयान्बध्नात्पुरा विद्यां वितत्य च&lt;br&gt;&#xA;सहस्रं यत्र पद्मानां कण्वाय भरतो ददौ&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;रामं दाशरथिं चापि मृतं सृञ्जय शुश्रुम&lt;br&gt;&#xA;योऽन्वकम्पत वै नित्यं प्रजाः पुत्रानिवौरसान्&lt;br&gt;&#xA;नाधनो यस्य विषये नानर्थः कस्यचिद्भवेत्&lt;br&gt;&#xA;सर्वस्यासीत्पितृसमो रामो राज्यं यदाऽन्वशात्&lt;br&gt;&#xA;कालवर्षी च पर्जन्यस्सस्यानि समवर्धयत्&lt;br&gt;&#xA;नित्यं सुवर्षमेवासीद्रामे राज्यं प्रशासति&lt;br&gt;&#xA;प्राणिनो नाप्सु मज्जन्ति नानर्थे पावकोऽदहत्&lt;br&gt;&#xA;न व्यालकाद्भयं चासीद्रामे राज्यं प्रशासति&lt;br&gt;&#xA;नान्योन्येन विवादोऽभूत्स्त्रीणामपि कुतो नृणाम्&lt;br&gt;&#xA;धर्मनित्याः प्रजाश्चासन्रामे राज्यं प्रशासति&lt;br&gt;&#xA;सन्तुष्टास्सर्वसिद्धार्था निर्भयास्स्वैरचारिणः&lt;br&gt;&#xA;नरास्सत्यव्रतधरा रामे राज्यं प्रशासति&lt;br&gt;&#xA;नित्यपुष्पफलाश्चैव पादपा निरुपद्रवाः&lt;br&gt;&#xA;सर्वा द्रोणदुघा गावो रामे राज्यं प्रशासति&lt;br&gt;&#xA;स चतुर्दश वर्षाणि वने प्रोष्य महामनाः&lt;br&gt;&#xA;दशाश्वमेधानाजह्रे यथाविधि निरर्गलान्&lt;br&gt;&#xA;युवा श्यामो लोहिताक्षो मातङ्ग इव यूथपः&lt;br&gt;&#xA;आजानुबाहुस्सुमुखस्सिंहस्कन्धो महाभुजः&lt;br&gt;&#xA;दशवर्षसहस्राणि रामो राज्यमकारयत्&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;भगीरथं च राजानं मृतं सृञ्जय शुश्रुम&lt;br&gt;&#xA;यस्येन्द्रो वितते यज्ञे सोमं पीत्वा मदोत्कटः&lt;br&gt;&#xA;असुराणां सहस्राणि बहूनि सुरेश्वरः&lt;br&gt;&#xA;अजयद्बाहुवीर्येण मघवाल्ँलोकपूजितः&lt;br&gt;&#xA;यस्सहस्रं सहस्राणां कन्या हेमविभूषिताः&lt;br&gt;&#xA;ईजानो वितते यज्ञे दक्षिणा अत्यकालयत्&lt;br&gt;&#xA;सर्वा रथगताः कन्या रथास्सर्वे चतुर्युजः&lt;br&gt;&#xA;रथे रथे शतं नागाः पद्मिनो हेममालिनः&lt;br&gt;&#xA;सहस्रमश्वा एकैकं हस्तिनं पृष्ठतोऽन्वयुः&lt;br&gt;&#xA;गवां सहस्रमश्वेऽश्वे सहस्रं गव्यजाविकम्&lt;br&gt;&#xA;उपह्वरे निवसतो यस्याङ्के निषसाद ह&lt;br&gt;&#xA;गङ्गा भागीरथी तस्मातुर्वशी चाभवत्पुरा&lt;br&gt;&#xA;भूरिदक्षिणमिक्ष्वाकुं यजमानं भगीरथम्&lt;br&gt;&#xA;त्रिलोकपथगा गङ्गा दुहितृत्वमुपेयुषी&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः&lt;br&gt;&#xA;दिलीपं च महाप्राज्ञ मृतं सृञ्जय शुश्रुम&lt;br&gt;&#xA;यस्य कर्माणि भूरीणि कथयन्ति मनीषिणः&lt;br&gt;&#xA;य इमां वसुसम्पूर्णां वसुधां वसुधाधिपः&lt;br&gt;&#xA;ईजानो वतते यज्ञे ब्राह्मणेभ्यस्त्वमन्यत&lt;br&gt;&#xA;यस्य वै यजमानस्य यज्ञे यज्ञे पुरोहितः&lt;br&gt;&#xA;सहस्रं वारणान्हैमान्दक्षिणामत्यकालयत्&lt;br&gt;&#xA;यस्य यज्ञे महानासीद्यूपश्श्रीमान्हिरण्मयः&lt;br&gt;&#xA;तं देवाः कर्म कुर्वाणाश्शक्रज्येष्ठा उपासत&lt;br&gt;&#xA;चषाले यस्य सौवर्णे तस्मिन्यूपे हिरण्मये&lt;br&gt;&#xA;ननृतुर्देवगन्धर्वाः षट्सहस्राणि सप्तधा&lt;br&gt;&#xA;अवादयत्तत्र वीणां मध्ये विश्वावसुस्स्वयम्&lt;br&gt;&#xA;सर्वभूतान्यमन्यन्त मम वादयतीत्ययम्&lt;br&gt;&#xA;एतद्राज्ञो दिलीपस्य राजानो नानुचक्रिरे&lt;br&gt;&#xA;यद्येषा हेमसञ्छन्नाः क्षीबाः पथिषु शेरते&lt;br&gt;&#xA;राजानं चित्रधन्वानं दिलीपमपराजितम्&lt;br&gt;&#xA;येऽपश्यन्सुमहात्मानं तेऽपि स्वर्गजितो नराः&lt;br&gt;&#xA;त्रयश्शब्दा न जीर्यन्ते दिलीपस्य निवेशने&lt;br&gt;&#xA;स्वाध्यायशब्दो ज्याशब्दश्शब्दो वै दीयतामिति&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;मान्धातारं यौवनाश्वं मृतं सृञ्जय शुश्रुम&lt;br&gt;&#xA;यं देवानश्विनौ गर्भं पितुः पार्श्वान्निरुहतुः&lt;br&gt;&#xA;संवृद्धो युवनाश्वस्य जठरे यो महात्मनः&lt;br&gt;&#xA;पृषदाज्योद्भवश्श्रीमांस्त्रिलोकविजयी नृपः&lt;br&gt;&#xA;यं दृष्ट्वा पितुरुत्सङ्गे शयानं देवरूपिणम्&lt;br&gt;&#xA;अन्योन्यमब्रुवन्देवाः कमयं धास्यतीति वै&lt;br&gt;&#xA;मामेवायं धास्यतीति तमिन्द्रो ह्यभ्युपपद्यत&lt;br&gt;&#xA;मान्धातेति ततस्तस्य नाम चक्रे शचीपतिः&lt;br&gt;&#xA;ततस्तु पयसो धारां पुष्टिहेतोर्महात्मनः&lt;br&gt;&#xA;तस्यास्ये यौवनाश्वस्य पाणिरिन्द्रस्य चास्रवत्&lt;br&gt;&#xA;तं पिबन्पाणिमिन्द्रस्य समामह्ना व्यवर्धत&lt;br&gt;&#xA;स आसीद्द्वादशसमो द्वादशाहेन वीर्यवान्&lt;br&gt;&#xA;तमिमं पृथिवी सर्वा एकाह्ना समपद्यत&lt;br&gt;&#xA;धर्मात्मानं महात्मानं शूरमिन्द्रसमं युधि&lt;br&gt;&#xA;योऽनरण्यं च नृपतिं मरुत्तमसितं गयम्&lt;br&gt;&#xA;अङ्गं बृहद्रथं चैव मान्धाता समरेऽजयत्&lt;br&gt;&#xA;यौवनाश्वो यदा चापं समरे प्रत्यपद्यत&lt;br&gt;&#xA;विस्फारैर्धनुषो देवा द्यौरभेदीति मेनिरे&lt;br&gt;&#xA;यतस्सूर्य उदेति स्म यत्र च प्रतितिष्ठति&lt;br&gt;&#xA;सर्वं तद्यौवनाश्वस्य मान्धातुः क्षेत्रमुच्यते&lt;br&gt;&#xA;अश्वमेधशतेनेष्ट्वा राजसूयशतेन च&lt;br&gt;&#xA;अददद्रोहितान्मत्स्यान्ब्राह्मणेभ्यो विशां पते&lt;br&gt;&#xA;हैरण्यान्योजनोत्सेधानायतान्दशयोजनम्&lt;br&gt;&#xA;अतिरिक्तान्द्विजातिभ्यो व्यभजंस्त्वितरे जनाः&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;ययातिं नाहुषं चैव मृतं सृञ्जय शुश्रुम&lt;br&gt;&#xA;य इमां पृथिवीं सर्वां विजित्य सहसागराम्&lt;br&gt;&#xA;शम्यापातेनाभ्यतीयाद्वेदीभिश्चित्रयन्महीम्&lt;br&gt;&#xA;ईजानः क्रतुभिः पुण्यैः पर्यगच्छद्वसुन्धराम्&lt;br&gt;&#xA;इष्ट्वा क्रतुसहस्रेण राजसूयशतेन च&lt;br&gt;&#xA;तर्पयामास विप्रेन्द्रांस्त्रिभिः काञ्चनपर्वतैः&lt;br&gt;&#xA;व्यूढे दैवासुरे युद्धे हत्वा दैतेयदानवान्&lt;br&gt;&#xA;व्यभजत्पृथिवीं कृत्स्नां ययातिर्नहुषात्मजः&lt;br&gt;&#xA;अन्त्येषु पुत्रान्निक्षिप्य यदुद्रुह्युपुरोगमान्&lt;br&gt;&#xA;पुरुं राज्येऽभिषिच्य स्वे सदारः प्राविशद्वनम्&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;अम्बरीषं च नाभागं मृतं सृञ्जय शुश्रुम&lt;br&gt;&#xA;यं प्रजा वव्रिरे पुण्यं गोप्तारं नृपसत्तमम्&lt;br&gt;&#xA;यस्सहस्रं सहस्राणां राज्ञामयुतयाजिनाम्&lt;br&gt;&#xA;ईजानो वितते यज्ञे ब्राह्मणेभ्यस्त्वमन्यत&lt;br&gt;&#xA;नैतत्तु पूर्वजाश्चक्रुर्न करिष्यन्ति चापरे&lt;br&gt;&#xA;इत्यम्बरीषं नाभागे अन्वमोदन्त दक्षिणाः&lt;br&gt;&#xA;शतं राजसहस्राणि शतं राजशतानि च&lt;br&gt;&#xA;सर्वेऽश्वमेधैरीजानास्तेऽन्वयुर्दक्षिणायनम्&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;शशबिन्दुं चैत्ररथं मृतं शुश्रुम सृञ्जय&lt;br&gt;&#xA;यस्य भार्यासहस्राणां शतमासीन्महात्मनः&lt;br&gt;&#xA;सहस्रं तु सहस्राणां यस्यासञ्शाशबिन्दवाः&lt;br&gt;&#xA;हिरण्यकवचास्सर्वे सर्वे चोत्तमधन्विनः&lt;br&gt;&#xA;शतं कन्या राजपुत्रमेकैकं पृष्ठतोऽन्वयुः&lt;br&gt;&#xA;कन्यां कन्यां शतं नागा नागं नागं शतं रथाः&lt;br&gt;&#xA;रथं रथं शतं चाश्वा देशजा हेममालिनः&lt;br&gt;&#xA;अश्वमश्वं शतं गावो गां गां तद्वदजाविकम्&lt;br&gt;&#xA;एतद्धनमपर्यन्तमश्वमेधे महामखे&lt;br&gt;&#xA;शशबिन्दुर्महाराज ब्राह्मणेभ्यो ह्यमंसत&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;गयं चाधूर्तरजसं मृतं सृञ्जय शुश्रुम&lt;br&gt;&#xA;यस्स वर्षशतं राजा हुतशिष्टाशनोऽभवत्&lt;br&gt;&#xA;यस्मै वह्निर्वरान्प्रादात्ततो वव्रे वरान्गयः&lt;br&gt;&#xA;गयः-&lt;br&gt;&#xA;ददतो मे क्षयो मा भूद्धर्मे श्रद्धा च वर्धताम्&lt;br&gt;&#xA;मनो मे रमतां सत्ये त्वत्प्रसादाद्धुताशन&lt;br&gt;&#xA;नारदः-&lt;br&gt;&#xA;लेभे च कामान्सर्वास्तान्पावकादिति नश्श्रुतम्&lt;br&gt;&#xA;दर्शेन पूर्णमासेन चातुर्मास्यैः पुनः पुनः&lt;br&gt;&#xA;अयजत्स महातेजास्सहस्रं परिवत्सरान्&lt;br&gt;&#xA;शतं गवां सहस्राणि शतमश्वशतानि च&lt;br&gt;&#xA;उत्थायोत्थाय वै प्रादात्सहस्रं परिवत्सरान्&lt;br&gt;&#xA;तर्पयामास सोमेन देवान्वित्तैर्द्विजानपि&lt;br&gt;&#xA;पितॄन्स्वधाभिः कामैश्च स्त्रियस्स्वाः पुरुषर्षभ&lt;br&gt;&#xA;सौवर्णां पृथिवीं कृत्वा दशव्यामां द्विरायताम्&lt;br&gt;&#xA;दक्षिणामददद्राजा वाजिमेधे महाक्रतौ&lt;br&gt;&#xA;यावत्यस्सिकता राजन्गङ्गायां भरतर्षभ&lt;br&gt;&#xA;तावतीरेव गाः प्रादादाधूर्तरजसो गयः&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरस्तुभ्यं मा पुत्रमनुतप्यथाः&lt;br&gt;&#xA;रन्तिदेवं च साङ्कृत्यं मृतं सृञ्जय शुश्रुम&lt;br&gt;&#xA;सम्यगाराध्य यश्शक्रं वराल्ँलेभे महायशाः&lt;br&gt;&#xA;रन्तिदेवः-&lt;br&gt;&#xA;अन्नं च नो बहु भवेदतिथींश्च लभेमहि&lt;br&gt;&#xA;श्रद्धा च नो मा व्यगमन्मा च याचिष्म कञ्चन&lt;br&gt;&#xA;नारदः-&lt;br&gt;&#xA;उपातिष्ठन्त पशवस्स्वयं तं संशितव्रतम्&lt;br&gt;&#xA;ग्राम्यारण्या महात्मानं रन्तिदेवं यशस्विनम्&lt;br&gt;&#xA;महानदी चर्मराशेरुत्क्लेदात्सुस्रुवे यतः&lt;br&gt;&#xA;ततश्चर्मण्वतीत्येवं विख्याता सा महानदी&lt;br&gt;&#xA;ब्राह्मणेभ्योऽददान्निष्कान्सदसि प्रयतो नृपः&lt;br&gt;&#xA;तुभ्यं तुभ्यं निष्कमिति यदा क्रोशन्ति वै द्विजाः&lt;br&gt;&#xA;सहस्रं तुभ्यमित्युक्त्वा ब्राह्मणान्समप्रतिपद्य ते&lt;br&gt;&#xA;अन्वाहार्योपकरणं द्रव्योपकरणं च यत्&lt;br&gt;&#xA;घटाः पात्र्यः कटाहानि स्थाल्यश्च पिठराणि च&lt;br&gt;&#xA;नासीत्किञ्चिदसौवर्णं रन्तिदेवस्य धीमतः&lt;br&gt;&#xA;साङ्कृते रन्तिदेवस्य यां रात्रिमवसन्गृहे&lt;br&gt;&#xA;आलभ्यन्त तदा गावस्सहस्राण्येकविंशतिः&lt;br&gt;&#xA;तत्र स्म सूदाः क्रोशन्ति सुमृष्टमणिकुण्डलाः&lt;br&gt;&#xA;सूपं भूयिष्ठमश्नीध्वं नाद्य मांसं यथापुरम्&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;सगरं च महात्मानं मृतं शुश्रुम सृञ्जय&lt;br&gt;&#xA;ऐक्ष्वाकं पुरुषव्याघ्रमतिमानुषविग्रहम्&lt;br&gt;&#xA;षष्टिः पुत्रसहस्राणि यं यान्तं पर्यवारयन्&lt;br&gt;&#xA;नक्षत्रराजं वर्षान्ते व्यभ्रं ज्योतिर्गणा इव&lt;br&gt;&#xA;एकच्छत्रा मही यस्य प्रतापादभवत्पुरा&lt;br&gt;&#xA;योऽश्वमेधसहस्रेण तर्पयामास देवताः&lt;br&gt;&#xA;यः प्रादात्कनकस्तम्भं प्रासादं सर्वकाञ्चनम्&lt;br&gt;&#xA;पूर्णं पद्मदलाक्षीणां स्त्रीणां शयनसङ्कुलम्&lt;br&gt;&#xA;द्विजातिभ्योऽनुरूपेभ्यः कामांश्च विविधान्बहून्&lt;br&gt;&#xA;यस्यादेशेन तद्वित्तं व्यभजन्त द्विजातयः&lt;br&gt;&#xA;खानयामास यः कोपात्पृथिवीं सागराङ्किताम्&lt;br&gt;&#xA;यस्य नाम्ना समुद्रश्च सागरत्वमुपागतः&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;राजानं च पृथुं वैन्यं मृतं सृञ्जय शुश्रुम&lt;br&gt;&#xA;यमभ्यषिञ्चन्सम्भूय महारण्ये महर्षयः&lt;br&gt;&#xA;प्रथयिष्यति वै लोकान्पृथुरित्येव शब्दितः&lt;br&gt;&#xA;क्षताच्च नस्त्रायतीति ततो हि क्षत्रियस्स्मृतः&lt;br&gt;&#xA;पृथुं वैन्यं प्रजा दृष्ट्वा रक्षस्वेति यदब्रुवन्&lt;br&gt;&#xA;ततो राजेति नामास्य अनुरागादजायत&lt;br&gt;&#xA;अकृष्टपच्या पृथिवी पुटके पुटके मधु&lt;br&gt;&#xA;सर्वा द्रोणदुघा गावो वैन्यस्यासन्प्रशासतः&lt;br&gt;&#xA;अरोगास्सर्वसिद्धार्था मनुष्या अकुतोभयाः&lt;br&gt;&#xA;तथा निकाममवसन्क्षेत्रेषु च गृहेषु च&lt;br&gt;&#xA;आपस्तस्तम्भिरे चास्य समुद्रमभियास्यतः&lt;br&gt;&#xA;शैलाश्चापाद्व्यदीर्यन्त ध्वजभङ्गश्च नाभवत्&lt;br&gt;&#xA;हैरण्यांस्त्रिनरोत्सेधान्पर्वतानेकविंशतिम्&lt;br&gt;&#xA;ब्राह्मणेभ्यो ददौ राजा योश्वमेधे महामखे&lt;br&gt;&#xA;स चेन्ममार सृञ्जय चतुर्भद्रतरस्त्वया&lt;br&gt;&#xA;पुत्रात्पुण्यतरश्चैव मा पुत्रमनुतप्यथाः&lt;br&gt;&#xA;किं वै राजन्ध्यायसे सृञ्जय त्वं न वै तूष्णीं वाचिममां शृणोषि&lt;br&gt;&#xA;न चेन्मोघं विप्रलप्तं मयेदं पथ्यं मुमूर्षोरिव सम्यगुक्तम्&lt;br&gt;&#xA;सृञ्जयः-&lt;br&gt;&#xA;शृणोमि ते नारद वाचमेनां विचित्रार्थां स्रजमिव पुण्यगन्धाम्&lt;br&gt;&#xA;राजर्षीणां पुण्यकृतां महात्मनां कीर्त्या युक्तानां शोकनिर्नाशनार्थाम्&lt;br&gt;&#xA;न चेन्मोघं विप्रलप्तं महर्षे दृष्ट्वैव त्वां नारद वीतशोकः&lt;br&gt;&#xA;शुश्रूषे ते वचनं ब्रह्मवादिन्न ते तृप्याम्यमृतस्येव पानात्&lt;br&gt;&#xA;अमोघदर्शिन्मम चेत्प्रसादं सताय दग्धस्य विभो प्रकुर्याः&lt;br&gt;&#xA;सुतस्य सञ्जीवनमद्य मे स्यात्तव प्रसादात्सुतसङ्गमाप्नुयाम्&lt;br&gt;&#xA;नारदः-&lt;br&gt;&#xA;यस्ते पुत्रः शयितोयं विजातः स्वर्णष्ठीवी यमदात्पर्वतस्ते&lt;br&gt;&#xA;पुनस्तं ते पुत्रमहं ददामि हिरण्यनाभं वर्षसहस्रिणं च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/028/</guid>
      <description>&lt;p&gt;युधिष्ठिरः-&lt;br&gt;&#xA;स कथं काञ्चनष्ठीवी सृञ्जयस्य सुतोऽभवत्&lt;br&gt;&#xA;पर्वतेन किमर्थं वा दत्तस्तेन ममार च&lt;br&gt;&#xA;यदा वर्षसहस्रायुस्तदा भवति मानवः&lt;br&gt;&#xA;कथमप्राप्तकौमारस्सृञ्जयस्य सुतो मृतः&lt;br&gt;&#xA;उताहो नाममात्रं वै सुवर्णष्ठीविनोऽभवत्&lt;br&gt;&#xA;तथ्यं वा काञ्चनष्ठीवीत्येतदिच्छामि वेदितुम्&lt;br&gt;&#xA;श्रीभगवान्-&lt;br&gt;&#xA;अत्र ते वर्णयिष्यामि यथावृत्तं जनेश्वर&lt;br&gt;&#xA;नारदः पर्वतश्चैव द्वावृषी लोकविश्रुतौ&lt;br&gt;&#xA;मातुलो भागिनेयश्च देवलोकादिहागतौ&lt;br&gt;&#xA;विहर्तुकामौ सम्प्रीत्या मानुषेषु पुनः प्रभू&lt;br&gt;&#xA;हविःपवित्रभोज्येन देवभोज्येन चैव हि&lt;br&gt;&#xA;नारदो मातुलस्तत्र भागिनेयस्तु पर्वतः&lt;br&gt;&#xA;तावुभौ तपसोपेताववनीतलचारिणौ&lt;br&gt;&#xA;भुञ्जानौ मानुषान्भोगान्यथावत्पर्यधावताम्&lt;br&gt;&#xA;प्रीतिमन्तौ मुदा युक्तौ समयं चैव चक्रतुः&lt;br&gt;&#xA;यो भवेद्धृदि सङ्कल्पश्शुभो वा यदि वाऽशुभः&lt;br&gt;&#xA;अन्योन्यस्य च आख्येयो मृषा शापोऽन्यथा भवेत्&lt;br&gt;&#xA;तौ तथेति प्रतिज्ञाय देवर्षी लोकपूजितौ&lt;br&gt;&#xA;सृञ्जयं श्वैत्यमभ्येत्य राजानमिदमूचतुः&lt;br&gt;&#xA;नारदपर्वतौ-&lt;br&gt;&#xA;आवां भवति वत्स्यावः कञ्चित्कालं हिताय ते&lt;br&gt;&#xA;यथावत्पृथिवीपाल आवयोः प्रगुणीभव&lt;br&gt;&#xA;श्रीभगवान्-&lt;br&gt;&#xA;तथेति कृत्वा राजा तौ सत्कृत्योपचचार ह&lt;br&gt;&#xA;ततः कदाचित्तौ राजा महात्मानौ तथा गतौ&lt;br&gt;&#xA;अब्रवीत्परमप्रीतस्सुतेयं देवरूपिणी&lt;br&gt;&#xA;एकैव मम कन्यैषा युवां परिचरिष्यति&lt;br&gt;&#xA;दर्शनीयाऽनवद्याङ्गी शीलवृत्तसमन्विता&lt;br&gt;&#xA;सृञ्जयः-&lt;br&gt;&#xA;सुकुमारी कुमारी च पद्मकिञ्जल्कसुप्रभा&lt;br&gt;&#xA;परं सौम्येयमित्युक्त्वा ताभ्यां राजा शशास ताम्&lt;br&gt;&#xA;कन्ये विप्रावुपचर देववत्पितृवच्च ह&lt;br&gt;&#xA;श्रीभगवान्-&lt;br&gt;&#xA;सा तु कन्या तथेत्युक्त्वा पितरं धर्मचारिणी&lt;br&gt;&#xA;यथानिदेशं राज्ञस्तौ सत्कृत्योपचचार ह&lt;br&gt;&#xA;तस्यास्तेनोपचारेण रूपेणाप्रतिमेन च&lt;br&gt;&#xA;नारदं हृच्छयस्तूर्णं सहसैवाभ्यपद्यत&lt;br&gt;&#xA;ववृधे हि ततस्तस्य हृदि कामो महात्मनः&lt;br&gt;&#xA;यथा शुक्लस्य पक्षस्य प्रवृत्तावुहुराट्छनैः&lt;br&gt;&#xA;न च तं भागिनेयाय पर्वताय महात्मने&lt;br&gt;&#xA;शशंस मन्मथं तीव्रं व्रीडमानस्स धर्मवित्&lt;br&gt;&#xA;तपसा चेङ्गितैश्चैव पर्वतोऽथ बुबोध ह&lt;br&gt;&#xA;कामार्तं नारदं क्रुद्धश्शशापैनमथो भृशम्&lt;br&gt;&#xA;पर्वतः-&lt;br&gt;&#xA;कृत्वा समयमव्यग्रो भवान्वै सहितो मया&lt;br&gt;&#xA;यो भवेद्धृदि सङ्कल्पश्शुभो वा यदि वाऽशुभः&lt;br&gt;&#xA;अन्योन्यस्य तदाख्येयमिति तद्वै मृषा कृतम्&lt;br&gt;&#xA;भवतो वचनं ब्रह्मंस्तस्मादेष व्रजाम्यहम्&lt;br&gt;&#xA;न हि कामं प्रवर्तन्तं भवानाचष्ट मे पुरा&lt;br&gt;&#xA;सुकुमार्यां कुमार्यां ते तस्मान्नैष क्षमाम्यहम्&lt;br&gt;&#xA;ब्रह्मचारी गुरुर्यस्मात्तपस्वी ब्राह्मणश्च सन्&lt;br&gt;&#xA;अकार्षीस्समयभ्रंशमावाभ्यां यः कृतो मिथः&lt;br&gt;&#xA;तस्माच्छप्स्यसि सङ्क्रुद्धो भवन्तं तं निबोध मे&lt;br&gt;&#xA;सुकुमारी तु ते भार्या भवितेयं न संशयः&lt;br&gt;&#xA;वानरत्वं च ते कन्याविवाहात्प्रभृति प्रभो&lt;br&gt;&#xA;द्रक्ष्यन्ते वानराश्चान्ये स्वरूपेण विनाकृतम्&lt;br&gt;&#xA;श्रीभगवान्-&lt;br&gt;&#xA;स तद्वाक्यं तु विज्ञाय पर्वतं नारदस्तदा&lt;br&gt;&#xA;शशाो तमभिक्रुद्धो भागिनेयं स मातुलः&lt;br&gt;&#xA;नारदः-&lt;br&gt;&#xA;तपसा ब्रह्मचर्येण सत्येन च दमेन च&lt;br&gt;&#xA;युक्तोऽपि धर्मनित्यश्च स्वर्गो नो वासमाप्स्यसि&lt;br&gt;&#xA;श्रीभगवान्-&lt;br&gt;&#xA;तौ तु शप्त्वा भृशं क्रुद्धौ परस्परममर्षणौ&lt;br&gt;&#xA;प्रतिजग्मतुरन्योन्यं क्रुद्धाविव गजोत्तमौ&lt;br&gt;&#xA;पर्वतः पृथिवीं कृत्स्नां विचचार महामुनिः&lt;br&gt;&#xA;पूज्यमानो यथान्यायं तेजसा स्वेन भारत&lt;br&gt;&#xA;अथ तामलभत्कन्यां नारदस्सृञ्जयात्मजाम्&lt;br&gt;&#xA;धर्मेण विप्रप्रवरस्सुकुमारीमनिन्दिताम्&lt;br&gt;&#xA;सा तु कन्या यथाशापं नारदं तं ददर्श ह&lt;br&gt;&#xA;पाणिग्रहणमन्त्राणां प्रयोगादेव वानरम्&lt;br&gt;&#xA;सुकुमारी च देवर्षिं वानरप्रतिमाननम्&lt;br&gt;&#xA;नैवावमन्यत तदा प्रीतिमत्येव चाभवत्&lt;br&gt;&#xA;उपतस्थे च भर्तारं न चान्यं मनसाऽप्यगात्&lt;br&gt;&#xA;देवं मुनीं वा यक्षं वा पतित्वे पतिवत्सला&lt;br&gt;&#xA;ततः कदाचिद्भगवान्पर्वतोऽनुचचार ह&lt;br&gt;&#xA;पर्वतः-&lt;br&gt;&#xA;वनं विरहितं किञ्चित्तत्रापश्यत्स नारदम्&lt;br&gt;&#xA;ततोऽभिवाद्य प्रोवाच पर्वतो नारदं तदा&lt;br&gt;&#xA;भवान्प्रसादं कुरुतात्स्वर्गादेशाय ये प्रभो&lt;br&gt;&#xA;श्रीभगवान्-&lt;br&gt;&#xA;तमुवाच ततो दृष्ट्वा नारदः पर्वतं तदा&lt;br&gt;&#xA;कृताञ्जलिमुपासीनं दीनं दीनतरस्स्वयम्&lt;br&gt;&#xA;नारदः-&lt;br&gt;&#xA;त्वयाऽहं प्रथमं शप्तो वानरस्त्वं भविष्यसि&lt;br&gt;&#xA;इत्युक्तेन मया पश्चाच्छप्तस्त्वमपि मत्सरात्&lt;br&gt;&#xA;अद्यप्रभृति नो वासं स्वर्गे नावाप्स्यसीति ह&lt;br&gt;&#xA;तव नैतद्वि सदृशं पुत्रस्थाने हि मे भवान्&lt;br&gt;&#xA;श्रीभगवान्-&lt;br&gt;&#xA;निवर्तयेतां तं शापावन्योन्येन तदा मुनी&lt;br&gt;&#xA;श्रीसमृद्धं तदा दृष्ट्वा नारदं देवरूपिणम्&lt;br&gt;&#xA;सुकुमारी न सम्प्राप्त परपुंसि विशङ्कया&lt;br&gt;&#xA;तां पर्वतस्ततो दृष्ट्वा प्रद्रवन्तीमनिन्दिताम्&lt;br&gt;&#xA;अब्रवीत्तव भर्तैष नात्र कार्या विचारणा&lt;br&gt;&#xA;ऋषिः परमधर्माज्ञो नारदो भगवान्प्रभुः&lt;br&gt;&#xA;तवैवाभेद्यहृदयो मा भूते संशयोऽत्र वै&lt;br&gt;&#xA;साऽनुनीता बहुविधं पर्वतेन महात्मना&lt;br&gt;&#xA;शापदोषं च तं भर्तुश्श्रुत्वा सा प्रकृतिं गता&lt;br&gt;&#xA;पर्वतोऽथ ययौ स्वर्गं नारदोऽभ्यगमद्गृहान्&lt;br&gt;&#xA;प्रत्यक्षकर्ता सर्वस्य नारदोऽयं महानृषिः&lt;br&gt;&#xA;एष वक्ष्यति ते पृष्टो यथावृत्तं नरेश्वर&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/029/</guid>
      <description>&lt;p&gt;वैशम्पायनः-&lt;br&gt;&#xA;युधिष्ठिरः-&lt;br&gt;&#xA;ततो धर्मसुतो राजा नारदं प्रत्यभाषत&lt;br&gt;&#xA;भगवञ्छ्रोतुमिच्छामि सुवर्णष्ठीविसम्भवम्&lt;br&gt;&#xA;वैशम्पायनः-&lt;br&gt;&#xA;एवमुक्तस्तु स देवर्षिर्धर्मराजेन नारदः&lt;br&gt;&#xA;आचचक्षे यथावृत्तं सुवर्णष्ठीविनं प्रति&lt;br&gt;&#xA;नारदः-&lt;br&gt;&#xA;एवमेतन्महाबाहो यथाऽयं केशवोऽब्रवीत्&lt;br&gt;&#xA;तस्याः कथाया यच्छेषं तत्ते वक्ष्यामि पृच्छतः&lt;br&gt;&#xA;अहं च पर्वतश्चैव स्वस्रीयो मे महामुनिः&lt;br&gt;&#xA;वस्तुकामावभिगतौ सृञ्जयं जयतां वरम्&lt;br&gt;&#xA;तत्र सम्पूजितौ तेन विधिदृष्टेन कर्मणा&lt;br&gt;&#xA;सर्वकामैस्सुविहितौ निवसावोऽस्य वेश्मनि&lt;br&gt;&#xA;व्यतिक्रान्तासु वर्षासु समये गमनस्य च&lt;br&gt;&#xA;पर्वतो मामुवाचेदं काले वचनमर्थवत्&lt;br&gt;&#xA;पर्वतः-&lt;br&gt;&#xA;नारदः-&lt;br&gt;&#xA;आवामस्य नरेन्द्रस्य गृहे परमपूजितौ&lt;br&gt;&#xA;उषितौ समये ब्रह्मंस्तद्विचिन्तय साम्प्रतम्&lt;br&gt;&#xA;ततोऽहमब्रुवं राजन्पर्वतं शुभदर्शनम्&lt;br&gt;&#xA;सर्वमेतत्त्वयि विभो भागिनेयोपपद्यते&lt;br&gt;&#xA;वरेण च्छन्द्यतां राजा लभतां यद्यदिच्छति&lt;br&gt;&#xA;आवयोस्तपसा सिद्धिं प्राप्नोतु यदि मन्यसे&lt;br&gt;&#xA;तत आहूय राजानं सृञ्जयं जयतां वरम्&lt;br&gt;&#xA;पर्वतोऽनुमतो वाक्यमुवाच कुरुनन्दन&lt;br&gt;&#xA;पर्वतः-&lt;br&gt;&#xA;प्रीतौ स्वो नृप सत्कारैर्भवता भूप सम्भृतैः&lt;br&gt;&#xA;आवाभ्यामभ्यनुज्ञातो वरं नृवर चिन्तय&lt;br&gt;&#xA;देवानामविहिंसायां यद्भवेन्मानुषे क्षमम्&lt;br&gt;&#xA;तद्गृहाण महाराज पूजार्हो नौ मतो भवान्&lt;br&gt;&#xA;सृञ्जयः-&lt;br&gt;&#xA;नारदः-&lt;br&gt;&#xA;प्रीतौ भवन्तौ यदि मे कृतमेतावता मम&lt;br&gt;&#xA;एष एव परो लाभो निर्वृत्तो मे महाफलः&lt;br&gt;&#xA;तमेवंवादिनं भूयः पर्वतः प्रत्यभाषत&lt;br&gt;&#xA;पर्वतः-&lt;br&gt;&#xA;शृणु राजन्सुसङ्कल्पं यत्ते हृदि चिरं स्थितम्&lt;br&gt;&#xA;अभीप्ससि सुतं वीरं वीर्यवन्तं दृढव्रतम्&lt;br&gt;&#xA;आयुष्मतं महाभागं देवराजसमद्युतिम्&lt;br&gt;&#xA;भविष्यत्येष ते कामो न त्वायुष्मान्भविष्यति&lt;br&gt;&#xA;देवराजाभिभूत्यर्थं सङ्कल्पो ह्येष ते हृदि&lt;br&gt;&#xA;सुवर्णष्ठीवनाच्चैव स्वर्णष्ठीवी भविष्यति&lt;br&gt;&#xA;रक्ष्यश्च देवराजात्स देवराजसमद्युतिः&lt;br&gt;&#xA;नारदः-&lt;br&gt;&#xA;सृञ्जयः-&lt;br&gt;&#xA;तच्छ्रुत्वा सृञ्जयो वाक्यं पर्वतस्य महात्मनः&lt;br&gt;&#xA;प्रसादयामास तदा नैतदेवं भवेदिति&lt;br&gt;&#xA;आयुष्मान्मे भवेत्पुत्रो भवतोस्तपसा मुने&lt;br&gt;&#xA;नारदः-&lt;br&gt;&#xA;न च तं पर्वतः किञ्चिदुवाचेन्द्रव्यपेक्षया&lt;br&gt;&#xA;तमहं नृपतिं दीनमब्रवं पुनरेव च&lt;br&gt;&#xA;स्मर्तव्यो हि महाराज दर्शयिष्यामि ते स्मृतः&lt;br&gt;&#xA;अहं ते दयितं पुत्रं प्रेतराजवशं गतम्&lt;br&gt;&#xA;पुनर्दास्यामि तद्रूपं मा शुचः पृथिवीपते&lt;br&gt;&#xA;एवमुक्त्वा तु नृपतिं प्रयातौ स्वो यथेप्सितम्&lt;br&gt;&#xA;सृञ्जयस्याथ राजर्षेः कस्मिंश्चित्कालपर्यये&lt;br&gt;&#xA;जज्ञे पुत्रो महावीर्यस्तेजसा प्रज्वलन्निव&lt;br&gt;&#xA;ववृधे स यथा काले सरसीव महोत्पलम्&lt;br&gt;&#xA;बभूव काञ्चनष्ठीवी यथार्थं नाम तस्य तत्&lt;br&gt;&#xA;तदद्भुततमं लोके पप्रथे कुरुपुङ्गव&lt;br&gt;&#xA;बुबुधे तच्च देवेन्द्रो वरदानं मनीषिणोः&lt;br&gt;&#xA;ततस्स्वाभिभवाद्भीतो बृहस्पतिमते स्थितः&lt;br&gt;&#xA;कुमारस्यान्तरप्रेक्षी नित्यमेवाभ्यवर्तत&lt;br&gt;&#xA;स वज्रं चोदयामास दिव्यास्त्रं मूर्तिमत्स्थितम्&lt;br&gt;&#xA;व्याघ्रो भूत्वा जहीमं त्वं राजपुत्रमिति प्रभो&lt;br&gt;&#xA;प्रवृद्धः किल वीर्येण मामेषोऽभिभविष्यति&lt;br&gt;&#xA;सृञ्जयस्य सुतो वज्र यथैनं पर्वतो ददौ&lt;br&gt;&#xA;एवमुक्तस्तु शक्रेण वज्रः परपुरञ्जयः&lt;br&gt;&#xA;कुमारमन्तरप्रेक्षी नित्यमेवान्वपद्यत&lt;br&gt;&#xA;सृञ्जयोऽपि सुतं प्राप्य देवराजसमद्युतिम्&lt;br&gt;&#xA;हृष्टस्सान्तःपुरो राजा वननित्योऽभवत्तदा&lt;br&gt;&#xA;ततो भागीरथीतीरे कदाचिद्वननिर्झरे&lt;br&gt;&#xA;धात्रीद्वितीयो बालस्स क्रीडार्थं पर्यधावत&lt;br&gt;&#xA;पञ्चवर्षकदेशीयो बालो नागेन्द्रविक्रमः&lt;br&gt;&#xA;सहसोत्पतितं व्याघ्रमाससाद महाबलम्&lt;br&gt;&#xA;स बालस्तेन निष्पिष्टो वेपमानो नृपात्मजः&lt;br&gt;&#xA;व्यसुः पपात मेदिन्यां ततो धात्री विचुक्रुशे&lt;br&gt;&#xA;हत्वा च राजपुत्रं स तत्रैवान्तरधीयत&lt;br&gt;&#xA;शार्दूलो देवराजस्य माययाऽन्तर्हितस्तदा&lt;br&gt;&#xA;धात्र्यास्तु निनदं श्रुत्वा रुदत्याः परमार्तवत्&lt;br&gt;&#xA;अभ्यधावत तं देशं स्वयमेव महीपतिः&lt;br&gt;&#xA;स ददर्श शयानं तं गतासुं पीतशोणितम्&lt;br&gt;&#xA;कुमारं विगतानन्दं निशाकरमिव च्युतम्&lt;br&gt;&#xA;स तमुत्सङ्गमारोप्य परिपीडितवक्षसम्&lt;br&gt;&#xA;पुत्रं रुधिरसंसिक्तं पर्यदेवयदातुरः&lt;br&gt;&#xA;ततस्स राजा सस्मार मामान्तर्गतमानसः&lt;br&gt;&#xA;तस्याहं चिन्तितं ज्ञात्वा गतवांस्तस्य दर्शनम्&lt;br&gt;&#xA;समये तानि वाक्यानि श्रावितश्शोकलालसः&lt;br&gt;&#xA;यानि ते यदुवीरेण श्रावितानि महीपते&lt;br&gt;&#xA;सञ्जीवितश्चापि पुनर्वासवानुमते तदा&lt;br&gt;&#xA;भवितव्यं तथा तच्च न तच्छक्यमतोऽन्यथा&lt;br&gt;&#xA;तत ऊर्ध्वं कुमारश्च स्वर्णष्ठीवी महायशाः&lt;br&gt;&#xA;चित्तं प्रसादयामास पितुर्मातुश्च वीर्यवान्&lt;br&gt;&#xA;कारयामास राज्यं च पितरि स्वर्गते भुवि&lt;br&gt;&#xA;वर्षाणामेकशतवत्सहस्रं भीमविक्रमः&lt;br&gt;&#xA;तत इष्ट्वा महायज्ञैर्बहुभिर्भूरिदक्षिणैः&lt;br&gt;&#xA;तर्पयामास देवांश्च पितॄंश्चैव महाद्युतिः&lt;br&gt;&#xA;उत्पाद्य च बहून्पुत्रान्कुलसन्तानकारिणः&lt;br&gt;&#xA;कालेन महता राजन्कालधर्ममुपेयिवान्&lt;br&gt;&#xA;एवं राजेन्द्र सञ्जातं शोकमेव निवर्तय&lt;br&gt;&#xA;यथा त्वं केशवः प्राह व्यासश्च सुमहातपाः&lt;br&gt;&#xA;पितृपैतामहं राज्यमास्थाय धुरमुद्वह&lt;br&gt;&#xA;इष्ट्वा पुण्यैर्महायज्ञैरिष्टं लोकमवाप्स्यसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/030/</guid>
      <description>&lt;p&gt;वैशम्पायनः-&lt;br&gt;&#xA;तूष्णीम्भूतं तु राजानं कुन्तीपुत्रं युधिष्ठिरम्&lt;br&gt;&#xA;तपस्वी धर्मतत्त्वज्ञः कृष्णद्वैपायनोऽब्रवीत्&lt;br&gt;&#xA;व्यासः-&lt;br&gt;&#xA;प्रजानां पालनं धर्मो राज्ञां राजीवलोचन&lt;br&gt;&#xA;धर्मः प्रमाणं लोकस्य नित्यं धर्मोऽनुवर्त्यताम्&lt;br&gt;&#xA;अनुतिष्ठस्व तद्राजन्पितृपैतामहं पदम्&lt;br&gt;&#xA;ब्राह्मणेषु तु यो धर्मस्स नित्यो वेदनिश्चितः&lt;br&gt;&#xA;तत्प्रमाणं प्रमाणानां शाश्वतं भरतर्षभ&lt;br&gt;&#xA;तस्य धर्मस्य कृत्स्नस्य क्षत्रियः परिरक्षिता&lt;br&gt;&#xA;तथा यः प्रतिहन्त्यस्य शासनं विषये नरः&lt;br&gt;&#xA;स बाहुभ्यां विनिग्राह्यो लोकयात्राविघातकः&lt;br&gt;&#xA;प्रमाणमप्रमाणं यः कुर्यान्मोहवशं गतः&lt;br&gt;&#xA;भृत्यो वाऽप्यथ वा पुत्रस्तपस्वी वाऽपि कश्चन&lt;br&gt;&#xA;पापान्सर्वैरुपायैस्तान्नियच्छेत्पातयेत वा&lt;br&gt;&#xA;अतोऽन्यथा वर्तमानो राजा प्राप्नोति किल्बिषम्&lt;br&gt;&#xA;धर्मं विनश्यमानं हि यो न रक्षेत्स धर्महा&lt;br&gt;&#xA;ते त्वया धर्महर्तारो निहतास्सपदानुगाः&lt;br&gt;&#xA;स्वधर्मे वर्तमानस्त्वं किं नु शोचसि पाण्डव&lt;br&gt;&#xA;राजा निहन्याद्दद्याच्च प्रजा रक्षेच्च धर्मतः&lt;br&gt;&#xA;युधिष्ठिरः-&lt;br&gt;&#xA;न तेऽतिशङ्के वचनं यद्ब्रवीषि तपोधन&lt;br&gt;&#xA;अपरोक्षो हि ते धर्मस्सर्वधर्मभृतां वर&lt;br&gt;&#xA;मया त्ववध्या बहवो घातिता राज्यकारणात्&lt;br&gt;&#xA;तानि कर्माणि मामद्य पचन्ति च दहन्ति च&lt;br&gt;&#xA;व्यासः-&lt;br&gt;&#xA;ईश्वरो वा भवेत्कर्ता पुरुषो वाऽपि भारत&lt;br&gt;&#xA;नापरो वर्तते लोके कर्मजं वा फलं नृषु&lt;br&gt;&#xA;ईश्वरेण नियुक्तो हि साध्वसाधु च भारत&lt;br&gt;&#xA;कुर्वन्ति पुरुषाः कर्म फलमीश्वरगामि तत्&lt;br&gt;&#xA;यथा हि पुरुषश्छिन्द्याद्वृक्षं परशुना वने&lt;br&gt;&#xA;छेत्तुरेव भवेत्पापं परशोर्न कथञ्चन&lt;br&gt;&#xA;अथवा तदुपादानात्प्राप्नुयात्कर्मणः फलम्&lt;br&gt;&#xA;शास्त्रकर्मकृतं पापं पुरुषे तन्न विद्यते&lt;br&gt;&#xA;न चैतदिष्टं कौन्तेय यदन्येन कृतं फलम्&lt;br&gt;&#xA;प्राप्नुयादिति तस्माच्च ईश्वरे तन्निवेशय&lt;br&gt;&#xA;यथाऽत्र पुरुषः कर्ता कर्मणोश्शुभपापयोः&lt;br&gt;&#xA;नापरो विद्यते तस्मादेवमप्यशुभं कुतः&lt;br&gt;&#xA;नेह कश्चित्क्वचिद्राजन्दिष्टात्प्रतिनिवर्तते&lt;br&gt;&#xA;दण्डशस्त्रकृतं पापं पुरुषे तन्न विद्यते&lt;br&gt;&#xA;यदि वा मन्यसे राजन्हरौ सर्वं प्रतिष्ठितम्&lt;br&gt;&#xA;एवमप्यशुभं कर्म न भूतं न भविष्यति&lt;br&gt;&#xA;अथोपपत्तिर्लोकस्य कर्तव्या शुभपापयोः&lt;br&gt;&#xA;अभिपन्नमिदं लोके राज्ञामुद्यतदण्डनम्&lt;br&gt;&#xA;तथाऽपि लोके कर्माणि समावर्तन्त भारत&lt;br&gt;&#xA;शुभाशुभफलं चेमे प्राप्नुवन्तीति मे मतम्&lt;br&gt;&#xA;एवं पश्य शुभादेशं कर्मणस्तत्फलं ध्रुवम्&lt;br&gt;&#xA;त्यज तद्राजशार्दूल मैवं शोके मनः कृथाः&lt;br&gt;&#xA;स्वधर्मे वर्तमानस्य सापवादेऽपि भारत&lt;br&gt;&#xA;एवमात्मपरित्यागस्तव राजन्न शोभनम्&lt;br&gt;&#xA;विहितानीह कौन्तेय प्रायश्चित्तानि कर्मणाम्&lt;br&gt;&#xA;शरीरवांस्तानि कुर्यादशरीरः पराभवेत्&lt;br&gt;&#xA;तद्राजञ्जीवमानस्त्वं प्रायश्चित्तं करिष्यसि&lt;br&gt;&#xA;प्रायश्चित्तमकृत्वा वै प्रेत्य तप्तासि भारत&lt;br&gt;&#xA;युधिष्ठिरः-&lt;br&gt;&#xA;हताः पुत्राश्च पौत्राश्च भ्रातरः पितरस्तथा&lt;br&gt;&#xA;श्वशुरा गुरवश्चैव मातुलास्सपितामहाः&lt;br&gt;&#xA;क्षत्रियाश्च महाभागस्सम्बन्धिसुहृदस्तथा&lt;br&gt;&#xA;वयस्या भागिनेयाश्च ज्ञातयश्च पितामह&lt;br&gt;&#xA;बहवश्च मनुष्येन्द्रा नानादेशसमागताः&lt;br&gt;&#xA;घातिता राज्यलुब्धेन मयैग्रेण पितामह&lt;br&gt;&#xA;तांस्तादृशानहं हत्वा धर्मनित्यान्महीक्षितः&lt;br&gt;&#xA;असकृत्सोमपान्वीरान्किं प्राप्स्यामि तपोधन&lt;br&gt;&#xA;दह्याम्यनिशमद्यापि चिन्तयानः पुनः पुनः&lt;br&gt;&#xA;हीनां पार्थिवसिंहैस्तैश्श्रीमद्भिः पृथिवीमिमाम्&lt;br&gt;&#xA;दृष्ट्वा ज्ञातिवधं घोरं हतांश्च शतशः परान्&lt;br&gt;&#xA;कोटिशश्च नरानद्य परितप्स्ये पितामह&lt;br&gt;&#xA;का नु तासां वरस्त्रीणामवस्था हि भविष्यति&lt;br&gt;&#xA;विहीनानां तु तनयैः पतिभिर्भ्रातृभिस्तथा&lt;br&gt;&#xA;अस्मानन्तकरान्घोरान्पाण्डवान्वृष्णिसंहतान्&lt;br&gt;&#xA;आक्रोशन्त्यः कृशा दीनाः निपतन्त्यश्च भूतले&lt;br&gt;&#xA;अपश्यन्त्यः पितॄन्भ्रातॄन्पतीन्पुत्रांश्च योषितः&lt;br&gt;&#xA;त्यक्त्वा प्राणान्प्रियान्सर्वान्गमिष्यन्ति यमक्षयम्&lt;br&gt;&#xA;वत्सलत्वाद्द्विजश्रेष्ठ तत्र मे नास्ति संशयः&lt;br&gt;&#xA;व्यक्तं सौक्ष्म्याच्च धर्मस्य प्राप्स्यामस्स्त्रीवधं वयम्&lt;br&gt;&#xA;ते वयं सुहृदो हत्वा कृत्वा पापमनन्तकम्&lt;br&gt;&#xA;नकरे निपतिष्यामो ह्यधश्शिरस एव हि&lt;br&gt;&#xA;शरीराणि त्यजिष्यामस्तपसोग्रेण सत्तम&lt;br&gt;&#xA;आश्रमाणां विशेषांस्त्वं ममाचक्ष्व पितामह&lt;br&gt;&#xA;वैशम्पायनः-&lt;br&gt;&#xA;युधिष्ठिरस्य तद्वाक्यं श्रुत्वा द्वैपायनस्तदा&lt;br&gt;&#xA;परीक्ष्य निपुणं बुद्ध्या ऋषिः प्रोवाच पाण्डवम्&lt;br&gt;&#xA;व्यासः-&lt;br&gt;&#xA;मा विषादं कृथा राजन्क्षत्रधर्ममनुस्मरन्&lt;br&gt;&#xA;स्वधर्मेण हता ह्येते क्षत्रियाः क्षत्रियर्षभ&lt;br&gt;&#xA;काङ्क्षमाणाश्श्रियं कृत्स्नां पृथिव्यां च महद्यशः&lt;br&gt;&#xA;कृतान्तविधिसंयुक्ताः कालेन मरणं गताः&lt;br&gt;&#xA;न त्वं हन्ता न भीमोऽयं नार्जुनो न यमावपि&lt;br&gt;&#xA;कालः पर्यायधर्मेण प्राणानादत्त देहिनाम्&lt;br&gt;&#xA;न तस्य मातापितरौ नानुग्राह्यो हि कश्चन&lt;br&gt;&#xA;कर्मसाक्षी प्रजानां यस्तेन कालेन संहृताः&lt;br&gt;&#xA;हेतुमात्रमिदं तस्य विहितं भरतर्षभ&lt;br&gt;&#xA;यद्धन्ति भूतैर्भूतानि तदस्मै रूपमैश्वरम्&lt;br&gt;&#xA;कर्म मूर्त्यात्मकं विद्धि साक्षिणं शुभपापयोः&lt;br&gt;&#xA;सुखदुःखगुणोदर्कं काले काले फलप्रदः&lt;br&gt;&#xA;तेषामपि महाबाहो कर्माणि परिचिन्तय&lt;br&gt;&#xA;विनाशहेतुकानि त्वं यैस्ते कालवशं गताः&lt;br&gt;&#xA;आत्मनश्च विजानीहि नियतव्रतशीलताम्&lt;br&gt;&#xA;यदा त्वमीदृशं कर्म विधिनाऽऽक्रम्य कारितः&lt;br&gt;&#xA;त्वष्ट्रेव विहितं यन्त्रं यथा चेष्टयितुर्वशे&lt;br&gt;&#xA;कर्मणा कालयुक्तेन तथेदं भ्राम्यते जगत्&lt;br&gt;&#xA;पुरुषस्य हि दृष्ट्वेमामुत्पत्तिमनिमित्ततः&lt;br&gt;&#xA;यदृच्छया विनाशं च शोकहर्षावनर्थकौ&lt;br&gt;&#xA;व्यलीकं चापि यत्तत्र चित्तवैतंसिकं तव&lt;br&gt;&#xA;तदर्थमिष्यते राजन्प्रायश्चित्तं तदाचर&lt;br&gt;&#xA;इदं तु श्रूयते पार्थ युद्धे देवासुरे पुरा&lt;br&gt;&#xA;असुरा भ्रातरो ज्येष्ठा यवीयांसस्तथा सुराः&lt;br&gt;&#xA;तेषामपि श्रीनिमित्तं महानासीत्समुच्छ्रयः&lt;br&gt;&#xA;युद्धं वर्षसहस्राणि द्वात्रिंशदभवत्किल&lt;br&gt;&#xA;एकार्णवां महीं कृत्वा रुधिरेण परिप्लुताम्&lt;br&gt;&#xA;जघ्नुर्दैत्यांस्तथा देवास्त्रिदिवं चापि लेभिरे&lt;br&gt;&#xA;तथैव पृथिवीं लब्ध्वा ब्राह्मणा वेदपारगाः&lt;br&gt;&#xA;संश्रिता दानवानां च साह्यार्थं दर्पमोहिताः&lt;br&gt;&#xA;सालावृका इति ख्यातास्त्रिषु लोकेषु भारत&lt;br&gt;&#xA;अष्टाशीतिसहस्राणि ते चापि विबुर्धैर्हताः&lt;br&gt;&#xA;धर्मव्युच्छित्तिमिच्छन्तो येऽधर्मस्य प्रवर्तकाः&lt;br&gt;&#xA;हन्तव्यास्ते दुरात्मानो देवैर्दैत्या इवोद्धताः&lt;br&gt;&#xA;एकं हत्वा यदि कुले शिष्टानां स्यादनामयम्&lt;br&gt;&#xA;कुलं वा यदि वा राज्ये न तद्वृत्तोपघातकम्&lt;br&gt;&#xA;अधर्मरूपो धर्मो हि कश्चिदस्ति नराधिप&lt;br&gt;&#xA;धर्मरूपो ह्यधर्मश्च तच्च ज्ञेयं विपश्चिता&lt;br&gt;&#xA;तस्मात्संस्तम्भयात्मानं श्रुतवानसि पाण्डव&lt;br&gt;&#xA;देवैः पूर्वगतं मार्गमनुयातोऽसि पाण्डव&lt;br&gt;&#xA;न हीदृशा गमिष्यन्ति नरकं पाण्डवर्षभ&lt;br&gt;&#xA;तस्मात्संस्तम्भयात्मानं श्रुतवानसि पार्थिव&lt;br&gt;&#xA;भ्रातॄनाश्वासयैतांस्त्वं सुहृदश्च परन्तप&lt;br&gt;&#xA;यो हि पापसमारम्भे कार्ये तद्भावभावितः&lt;br&gt;&#xA;कुर्वन्नपि तथैव स्यात्कृत्वा च निरपत्रपः&lt;br&gt;&#xA;तस्मिंस्तत्कलुषं सर्वं समस्तमिति शब्दितम्&lt;br&gt;&#xA;प्रायश्चित्तं न तस्यास्ति ह्रासो वा पापकर्मणः&lt;br&gt;&#xA;त्वं तु शुक्लाभिजातीयः परदोषेण कारितः&lt;br&gt;&#xA;अनिच्छमानः कर्मेदं कृत्वा च परितप्यसे&lt;br&gt;&#xA;अश्वमेधो महायज्ञः प्रायश्चित्तमुदाहृतम्&lt;br&gt;&#xA;तमाहर महाराज विपाप्मैवं भविष्यसि&lt;br&gt;&#xA;मरुद्भिस्सह जित्वाऽरीन्मघवान्पाकशासनः&lt;br&gt;&#xA;एकैकं क्रतुमाहृत्य शतकृत्वश्शतक्रतुः&lt;br&gt;&#xA;धूतपाप्मा जितस्वर्गो लोकान्प्राप्य सुखोदयान्&lt;br&gt;&#xA;मरुद्गणैर्वृतश्शक्रश्शुशुभे शोभयन्दिशः&lt;br&gt;&#xA;स्वर्गे लोके महीयन्तमप्सरोभिः शचीपतिम्&lt;br&gt;&#xA;ऋषयः पर्युपासन्ते देवाश्च विबुधेश्वरम्&lt;br&gt;&#xA;सेयं त्वामनुसम्प्राप्ता विक्रमेण वसुन्धरा&lt;br&gt;&#xA;निर्जिताश्च महीपाला विक्रमेण त्वयाऽनघ&lt;br&gt;&#xA;तेषां पुराणि राष्ट्राणि गत्वा राजन्सुहृद्वृतः&lt;br&gt;&#xA;भ्रातॄन्पुत्रांश्च पौत्रांश्च स्वे स्वे राज्येऽभिषेचय&lt;br&gt;&#xA;बालानपि च गर्भस्थान्सान्त्वानि समुदाचरन्&lt;br&gt;&#xA;रञ्जयन्प्रकृतीस्सर्वाः परिपाहि वसुन्धराम्&lt;br&gt;&#xA;कुमारो नास्ति येषां च कन्यास्तत्राभिषेचय&lt;br&gt;&#xA;कामाशयो हि स्त्रीवर्गश्शोकमेवं प्रहास्यसि&lt;br&gt;&#xA;एवमाश्वासनं कृत्वा सर्वराष्ट्रेषु भारत&lt;br&gt;&#xA;यजस्व वाजिमेधेन यथेन्द्रो विजयी पुरा&lt;br&gt;&#xA;न शोच्यास्ते महात्मानः क्षत्रियाः क्षत्रियर्षभ&lt;br&gt;&#xA;स्वकर्मभिर्गता नाशं कृतान्तबलमोहिताः&lt;br&gt;&#xA;अवाप्तः क्षत्रधर्मस्ते राज्यं प्राप्तमकण्टकम्&lt;br&gt;&#xA;रक्ष स्वधर्मं कौन्तेय श्रेयान्यः प्रेत्यभाविकः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/031/</guid>
      <description>&lt;p&gt;युधिष्ठिरः-&lt;br&gt;&#xA;कानि कर्माणि कृत्वेह प्रायश्चित्तीयते नरः&lt;br&gt;&#xA;किं कृत्वा मुच्यते तत्र तन्मे ब्रूहि पितामह&lt;br&gt;&#xA;व्यासः-&lt;br&gt;&#xA;अकुर्वन्विहितं कर्म प्रतिषिद्धानि चाचरन्&lt;br&gt;&#xA;प्रायश्चित्तीयते ह्येवं नरो मिथ्या च वर्तयन्&lt;br&gt;&#xA;सूर्येणाभ्युदितो यश्च ब्रह्मचारी भवत्युत&lt;br&gt;&#xA;तथा सूर्याभिनिर्मुक्तः कुनखी श्यावदन्नपि&lt;br&gt;&#xA;परिवित्तिः परिवेत्ता ब्रह्मेज्यायाश्च दूषकः&lt;br&gt;&#xA;दिधिषूपतिस्तथा यस्स्यादग्रेदिधिषुरेव च&lt;br&gt;&#xA;अवकीर्णी तथा यश्च द्विजातिवधकारकः&lt;br&gt;&#xA;अतीर्थे ब्राह्मणे त्यागी तीर्थे चाप्रतिपादकः&lt;br&gt;&#xA;ग्रामयाजी च कौन्तेय राज्ञो वा परिविक्रयी&lt;br&gt;&#xA;यश्चाग्नीनपविध्येत तथैव ब्रह्मविक्रयी&lt;br&gt;&#xA;अकार्याणि तु वक्ष्यामि यानि तानि निबोध मे&lt;br&gt;&#xA;लोकवेदविरुद्धानि तान्येकाग्रमनाः शृणु&lt;br&gt;&#xA;स्वधर्मस्य परित्यागः परधर्मस्य च क्रिया&lt;br&gt;&#xA;अयाज्ययाजनं चैव तथाऽभक्ष्यस्य च भक्षणम्&lt;br&gt;&#xA;शरणागतसन्त्यागो भृत्यस्याभरणं तथा&lt;br&gt;&#xA;रसानां विक्रयश्चापि तिर्यग्योनिवधस्तथा&lt;br&gt;&#xA;आधानादीनि कर्माणि शक्तिमान्न करोति यः&lt;br&gt;&#xA;अप्रयच्छंश्च सर्वाणि नित्यदेयानि भारत&lt;br&gt;&#xA;दक्षिणानामदानं च ब्राह्मणस्वाभिमर्शनम्&lt;br&gt;&#xA;सर्वाण्येतान्यकार्याणि प्राहुर्धर्मविदस्तथा&lt;br&gt;&#xA;पित्रा विवदते पुत्रो यश्च स्याद्गुरुतल्पगः&lt;br&gt;&#xA;अप्रजोऽयं नरव्याघ्र भवत्यधार्मिको नरः&lt;br&gt;&#xA;उक्तान्येतानि कर्माणि विस्तरेणेतरेण च&lt;br&gt;&#xA;यानि कुर्वंश्च पापानि प्रायश्चित्तीयते नरः&lt;br&gt;&#xA;एतान्येव तु कर्माणि क्रियमाणानि मानवैः&lt;br&gt;&#xA;येषु येषु निमित्तेषु न लिप्यन्तेऽथ ताञ्शृणु&lt;br&gt;&#xA;प्रगृह्य शस्त्रमायान्तमपि वेदान्तगं रणे&lt;br&gt;&#xA;जिघांसन्तं जिघांसीयान्न तेन ब्रह्महा भवेत्&lt;br&gt;&#xA;अपि चाप्यत्र कौन्तेय मन्त्रो वेदेषु पठ्यते&lt;br&gt;&#xA;वेदप्रमाणविहितं धर्मं च प्रब्रवीमि ते&lt;br&gt;&#xA;अपेतं ब्राह्मणं वृत्ताद्यो हन्यादाततायिनम्&lt;br&gt;&#xA;न तेन ब्रह्महा स स्यान्मन्युस्तन्मन्युमृच्छति&lt;br&gt;&#xA;प्राणात्यये तथा ज्ञानादाचम्य मदिरामपि&lt;br&gt;&#xA;आचोदितो धर्मपरः पुनस्संस्कारमर्हति&lt;br&gt;&#xA;एतत्ते सर्वमाख्यातं कौन्तेयाभक्ष्यभक्षणम्&lt;br&gt;&#xA;प्रायश्चित्तविधानेन सर्वमेतेन शुद्ध्यति&lt;br&gt;&#xA;गुरुतल्पं हि गुर्वर्थं न दूषयति मानवम्&lt;br&gt;&#xA;उद्दालकश्श्वेतकेतुं जनयामास शिष्यतः&lt;br&gt;&#xA;स्तेयं कुर्वन्हि गुर्वर्थमापत्स्वपि न पातकी&lt;br&gt;&#xA;बहुशः कामकारेण न चेद्यस्सम्प्रवर्तते&lt;br&gt;&#xA;अन्यत्र ब्राह्मणस्वेभ्य आददानो न दुष्यति&lt;br&gt;&#xA;स्वयम्प्रकाशिता यश्च न स पापेन लिप्यते&lt;br&gt;&#xA;प्राणत्राणेऽनृतं वाच्यमात्मनो वा परस्य वा&lt;br&gt;&#xA;गुर्वर्थे स्त्रीषु चैव स्याद्विवाहकरणे नृप&lt;br&gt;&#xA;नावर्तते व्रतं स्वप्ने शुक्रमोक्षे कथञ्चन&lt;br&gt;&#xA;आज्यहोमस्समिद्धेऽग्नौ प्रायश्चित्तं विधीयते&lt;br&gt;&#xA;पारिवित्त्यं तु पतिते नास्ति प्रव्रजितेऽपि वा&lt;br&gt;&#xA;भिक्षिते पारदार्यं च न तद्धर्मस्य दूषकम्&lt;br&gt;&#xA;वृथा पशुसमालम्भं नैव कुर्यान्न कारयेत्&lt;br&gt;&#xA;अनुग्रहः पशूनां हि संस्कारो विधिचोदितः&lt;br&gt;&#xA;अनर्हे ब्राह्मणे दत्तमज्ञानात्तन्न दूषकम्&lt;br&gt;&#xA;सकाराणं तथा तीर्थे नित्यं वा प्रतिपादनम्&lt;br&gt;&#xA;स्त्रियास्तथाऽभिचारिण्या निष्कृतिस्स्याददूषिका&lt;br&gt;&#xA;अपि सा पूयते तेन न तु भर्ता प्रदुष्यते&lt;br&gt;&#xA;तत्त्वं ज्ञात्वा तु सोमस्य विक्रयस्स्याददोषवान्&lt;br&gt;&#xA;असमर्थस्य भृत्यस्य विसर्गस्स्याददोषवान्&lt;br&gt;&#xA;वनदाहो गवामर्थे क्रियमाणो न दूषकः&lt;br&gt;&#xA;उक्तान्येतानि कर्माणि यानि कुर्वन्न दुष्यति&lt;br&gt;&#xA;प्रायश्चित्तानि वक्ष्यामि विस्तरेण च भारत&lt;br&gt;&#xA;यानि कृत्वा नरः पूतो भविष्यति नराधिप&lt;br&gt;&#xA;तपसा कर्मभिश्चैव प्रदानेन च भारत&lt;br&gt;&#xA;पुनाति पापं पुरुषः पूतश्चेन्न प्रवर्तते&lt;br&gt;&#xA;एककालं तु भुञ्जानश्चरन्भैक्षं स्वकर्मकृत्&lt;br&gt;&#xA;कपालपाणिः खट्वाङ्गी ब्रह्मचारी सदोत्थितः&lt;br&gt;&#xA;अनसूयुरधश्शायी कर्म लोके प्रकाशयन्&lt;br&gt;&#xA;पूर्णैर्द्वादशभिर्वर्षैर्ब्रह्महा विप्रमुच्यते&lt;br&gt;&#xA;षड्भिर्वर्षैः कृच्छ्रभोजी ब्रह्महा पूयते नरः&lt;br&gt;&#xA;मासे मासे प्रलम्बस्तु त्रिभिर्वर्षैर्विमुच्यते&lt;br&gt;&#xA;संवत्सरेण मासाशी पूयते नात्र संशयः&lt;br&gt;&#xA;तथैवोपवसन्राजन्स्वल्पेनापि प्रमुच्यते&lt;br&gt;&#xA;क्रतुनाऽप्यश्वमेधेन पूयते नात्र संशयः&lt;br&gt;&#xA;ये चाप्यवभृथे स्नान्ति केचिदेवंविधा नराः&lt;br&gt;&#xA;ते सर्वे धूतपाप्मानो भवन्तीति परा श्रुतिः&lt;br&gt;&#xA;ब्राह्मणार्थे हतो युद्धे मुच्यते ब्रह्महत्यया&lt;br&gt;&#xA;गवां शतसहस्रं तु पात्रेभ्यः प्रतिपादयेत्&lt;br&gt;&#xA;मुच्यते ब्रह्महत्यायस्सर्वपापेभ्य एव च&lt;br&gt;&#xA;कपिलानां सहस्राणि यो दद्यात्पञ्चविंशतिम्&lt;br&gt;&#xA;दोग्ध्रीणां स च पापेभ्यस्सर्वेभ्योऽपि प्रमुच्यते&lt;br&gt;&#xA;गोसहस्रं सवत्सानां दोग्ध्रीणां प्राणसंशये&lt;br&gt;&#xA;साधुभ्यो वै दरिद्रेभ्यो दत्त्वा मुच्येत किल्बिषात्&lt;br&gt;&#xA;शतं वै यस्तु काम्भोजान्ब्राह्मणेभ्यः प्रयच्छति&lt;br&gt;&#xA;नियतेभ्यो महाराज स च पापात्प्रमुच्यते&lt;br&gt;&#xA;मनोरथं तु यो दद्यादेकस्मै पुरुषर्षभ&lt;br&gt;&#xA;न कीर्तयेच्च तद्दत्त्वा स च पापात्प्रमुच्यते&lt;br&gt;&#xA;सुरापानं तु यः कुर्याद्वह्निवर्णां पिबेन्नरः&lt;br&gt;&#xA;स पावयत्यथात्मानमिह लोके परत्र च&lt;br&gt;&#xA;महाप्रस्थानमातिष्ठन्मुच्यते सर्वकिल्बिषात्&lt;br&gt;&#xA;मरुप्रपातं प्रपतञ्ज्वलनं वा समाविशन्&lt;br&gt;&#xA;बृहस्पतिसवेनेष्ट्वा सुरापो ब्राह्मणः पुनः&lt;br&gt;&#xA;समितिं ब्राह्मणैर्गच्छेदितीयं ब्रह्मणी श्रुतिः&lt;br&gt;&#xA;उदपानं शिवं कुर्यात्सुरां पीत्वा विमत्सरः&lt;br&gt;&#xA;पुनर्न च पिबेद्राजन्संस्कृतस्स च शुध्यते&lt;br&gt;&#xA;गुरुतल्पी शिलां तप्तामायसीमभिसंविशेत्&lt;br&gt;&#xA;पाणावाधाय वा शेफं प्रव्रजेदूर्ध्वदर्शनः&lt;br&gt;&#xA;शरीरस्य विमोक्षेण मुच्यते कर्मणोऽशुभात्&lt;br&gt;&#xA;अनृतेनोपवर्वक्ता च प्रतिरोद्धा गुरोस्तथा&lt;br&gt;&#xA;उपाहृत्य प्रियं तस्मै मनसः प्रीतिकारकम्&lt;br&gt;&#xA;अवकीर्णनिमित्तं तु ब्रह्महत्याव्रतं चरेत्&lt;br&gt;&#xA;खरचर्मवासाष्षण्मासांस्तथा मुच्येत किल्बिषात्&lt;br&gt;&#xA;स्तेनस्तस्यापहरेत्तस्मै दद्यात्समं वसु&lt;br&gt;&#xA;विविधेनाभ्युपायेन स्तेनो मुच्येत किल्बिषात्&lt;br&gt;&#xA;कृच्छ्राद्द्वादशरात्रेण स्वभ्यस्तेन दशापरम्&lt;br&gt;&#xA;परिवित्ती भवेत्पूतः परिवित्ता च भारत&lt;br&gt;&#xA;निवेश्यं तु पुनस्तेन भवेत्तारयता पितॄन्&lt;br&gt;&#xA;न तु स्त्रिया भवेद्दोषो न तु सा तेन लिप्यते&lt;br&gt;&#xA;भोजनं पृतिनाऽशुद्धं चातुर्मास्यं विधीयते&lt;br&gt;&#xA;स्त्रियस्तेन प्रशुध्यन्ति इति धर्मविदो विदुः&lt;br&gt;&#xA;स्त्रियस्त्वाशङ्किताः पापे नोपगम्या विजानता&lt;br&gt;&#xA;रजसा ता विशुध्यन्ते भस्मना भाजनं यथा&lt;br&gt;&#xA;चतुष्पात्सकलो धर्मो ब्राह्मणस्य विधीयते&lt;br&gt;&#xA;पादोन इष्टो राजन्ये तथा धर्मो विधीयते&lt;br&gt;&#xA;तथा वैश्ये च शूद्रे च पादः पादो विधीयते&lt;br&gt;&#xA;विद्यादेवंविधे तेषां गुरुलाघवनिर्णयम्&lt;br&gt;&#xA;तिर्यग्योनिवधं कृत्वा द्रुमांश्छित्वोत्तरान्बहून्&lt;br&gt;&#xA;त्रिरात्रं वायुभक्षस्स्यात्कर्म च प्रथयन्नरः&lt;br&gt;&#xA;अगम्यागमने राजन्प्रायश्चित्तं विधीयते&lt;br&gt;&#xA;आर्द्रवस्त्रेण षण्मासान्विभाव्यं भस्मशायिना&lt;br&gt;&#xA;एवमेव तु सर्वेषामकार्याणां विधिर्भवेत्&lt;br&gt;&#xA;ब्रह्मणोक्तेन विधिना दृष्टान्तागमहेतुना&lt;br&gt;&#xA;सावित्रीमप्यधीयानश्शुचौ देशे मिताशनः&lt;br&gt;&#xA;अहिंसो मन्दकं जल्पान्मुच्यते सर्वकिल्बिषात्&lt;br&gt;&#xA;अहस्सु सततं तिष्ठेदभ्याकाशं निशास्स्वपन्&lt;br&gt;&#xA;त्रिरहास्त्रिर्निशायां च सवासा जलमाविशेत्&lt;br&gt;&#xA;स्त्रीशूद्रपतितांश्चापि नाभिभाषेत वाग्यतः&lt;br&gt;&#xA;पापान्यज्ञानतः कृत्वा मुच्येदेवंव्रतो द्विजः&lt;br&gt;&#xA;एवं शुभा शुभं प्रेत्य लभते भूतसाक्षिकम्&lt;br&gt;&#xA;अतिरिच्येत्तयोर्यस्तु तत्कर्ता लभते फलम्&lt;br&gt;&#xA;तस्माद्दानेन तपसा कर्मणा वा फलं शुभम्&lt;br&gt;&#xA;वर्धयेदशुभं कृत्वा यथा स्यादतिरेकवान्&lt;br&gt;&#xA;कुर्याच्छुभानि कर्माणि निमित्ते पापकर्मणाम्&lt;br&gt;&#xA;दद्याच्च नित्यं वित्तानि तथा मुच्येत किल्बिषात्&lt;br&gt;&#xA;अनुरूपं हि पापस्य प्रायश्चित्तमुदाहृतम्&lt;br&gt;&#xA;महापातकवर्जं तु प्रायश्चित्तं विधीयते&lt;br&gt;&#xA;भक्ष्याभक्ष्येषु सर्वेषु वाच्यावाच्ये तथैव च&lt;br&gt;&#xA;अज्ञानज्ञानयो राजन्विहितान्यनुजानतः&lt;br&gt;&#xA;जानता तु कृतं पापं गुरु सर्वं भवत्युत&lt;br&gt;&#xA;अज्ञानात्स्खलिते दोषे प्रायश्चित्तं विधीयते&lt;br&gt;&#xA;शक्यते विधिना पापं यथोक्तेन व्यपोहितुम्&lt;br&gt;&#xA;आस्तिके श्रद्दधाने च विधिरेष विधीयते&lt;br&gt;&#xA;नास्तिकाश्रद्दधानेषु पुरुषेषु कदाचन&lt;br&gt;&#xA;दम्भद्वेषप्रधानेषु विधिरेष न शिष्यते&lt;br&gt;&#xA;शिष्टाचारश्च दिष्टश्च धर्मो धर्मभृतां वर&lt;br&gt;&#xA;सेवितव्यो नरव्याघ्र प्रेत्य चेह हितेप्सुना&lt;br&gt;&#xA;स राजन्मोक्ष्यते पापात्तेन पूर्णेन हेतुना&lt;br&gt;&#xA;त्राणार्थं वा वधे तेषामथवा नृपकर्मणा&lt;br&gt;&#xA;अथवा ते घृणा काचित्प्रायश्चित्तं चरिष्यसि&lt;br&gt;&#xA;मा चैवानार्यजुष्टेन मृत्युना निधनं गमः&lt;br&gt;&#xA;वैशम्पायनः-&lt;br&gt;&#xA;एवमुक्तो भगवता धर्मराजो युधिष्ठिरः&lt;br&gt;&#xA;चिन्तयित्वा मुहूर्तं तु प्रत्युवाच तपोधनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/032/</guid>
      <description>&lt;p&gt;युधिष्ठिरः-&lt;br&gt;&#xA;किं भक्ष्यं चाप्यभक्ष्यं च किञ्च देयं प्रशस्यते&lt;br&gt;&#xA;किञ्च पात्रमपात्रं वा तन्मे ब्रूहि पितामह&lt;br&gt;&#xA;व्यासः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;सिद्धानां चैव संवादं मनोश्चैव प्रजापतेः&lt;br&gt;&#xA;महर्षयो व्रतपरास्समागम्य पुरा विभुम्&lt;br&gt;&#xA;धर्मं पप्रच्छुरासीनमादिकाले प्रजापतिम्&lt;br&gt;&#xA;महर्षयः-&lt;br&gt;&#xA;व्यासः-&lt;br&gt;&#xA;कथम्मन्नं कथं दानं गम्यागम्याः कथं स्त्रियः&lt;br&gt;&#xA;कार्याकार्यं च यत्सर्वं शंस वै त्वं प्रजापते&lt;br&gt;&#xA;तैरेवमुक्तो भगवान्मनुस्स्वायम्भुवोऽब्रवीत्&lt;br&gt;&#xA;मनुः-&lt;br&gt;&#xA;शुश्रूषध्वं यथावृत्तं धर्मं व्याससमासतः&lt;br&gt;&#xA;अदत्तस्यानुपादानं दानमध्ययनं तपः&lt;br&gt;&#xA;अहिंसा सत्यमक्रोधं क्षमा धर्मस्य लक्षणम्&lt;br&gt;&#xA;स चैव धर्मस्सोऽधर्मो देशकाले प्रतिष्ठितः&lt;br&gt;&#xA;आदानमनृतं हिंसा धर्मो ह्यात्यन्तिकस्स्मृतः&lt;br&gt;&#xA;द्विविधावप्युभावेतौ धर्माधर्मौ विजानताम्&lt;br&gt;&#xA;अप्रवृत्तिः प्रवृत्तिश्च द्वैविध्यं लोकवेदयोः&lt;br&gt;&#xA;अप्रवृत्तेरमर्त्यत्वं मर्त्यत्वं कर्मणः फलम्&lt;br&gt;&#xA;अशुभस्याशुभं विद्याच्छुभस्य शुभमेव च&lt;br&gt;&#xA;एतयोश्चोभयोस्स्यातां शुभाशुभतया तथा&lt;br&gt;&#xA;दैवं च दैवयुक्तं च प्राणश्च प्रलयश्च च&lt;br&gt;&#xA;अप्रेक्षापूर्वकरणादशुभानां शुभं फलम्&lt;br&gt;&#xA;ऊर्ध्वं भवति सन्देहादिहादिष्टार्थमेव वा&lt;br&gt;&#xA;अप्रेक्षापूर्वकरणात्प्रायश्चित्तं विधीयते&lt;br&gt;&#xA;क्रोधमोहकृते चैव दृष्टान्तागमहेतुभिः&lt;br&gt;&#xA;तदौषधैश्च मन्त्रैश्च प्रायश्चित्तैश्च शाम्यति&lt;br&gt;&#xA;शरीराणामुपक्लेशो मनसश्च प्रियाप्रिये&lt;br&gt;&#xA;दश वा वेदशास्त्रज्ञास्त्रयो वा धर्मपाठकाः&lt;br&gt;&#xA;यद्ब्रूयुः कार्य उत्पन्ने स धर्मो धर्मसंशये&lt;br&gt;&#xA;अनुष्णा मृत्तिका चैव तथा चैव पिपीलिकाः&lt;br&gt;&#xA;श्लेष्मातकस्तथा विप्रैरभक्ष्यं विषमेव च&lt;br&gt;&#xA;अभक्ष्या ब्राह्मणैर्मत्स्याः शकलैर्ये विवर्जिताः&lt;br&gt;&#xA;चतुष्पात्कच्छपादन्यो मण्डूका जलजाश्च ये&lt;br&gt;&#xA;भासा हंसास्सुपर्णाश्च चक्रवाकाः प्लवा वृकाः&lt;br&gt;&#xA;मद्गवश्चैव गृधाश्च काकोलूकास्तथैव च&lt;br&gt;&#xA;जातिश्रेण्यधिवासानां कुलधर्मांश्च शाश्वतान्&lt;br&gt;&#xA;क्रव्यादा दंष्ट्रिणस्सर्वे चतुष्पात्पक्षिणश्च ये&lt;br&gt;&#xA;वर्जयेन्न हि ये धर्मं तेषां धर्मो न विद्यते&lt;br&gt;&#xA;येषां चोभयतो दन्ताश्चतुर्दंष्ट्राश्च सर्वशः&lt;br&gt;&#xA;एडकानां मृगोष्ट्राणां सूकराणां गवामपि&lt;br&gt;&#xA;मानुषीणां खरीणां च न पिबेद्ब्राह्मणः पयः&lt;br&gt;&#xA;प्रेतान्नं सूतकान्नं च यच्च किञ्चिदनिर्दशम्&lt;br&gt;&#xA;अभोज्यं चाप्यभक्ष्यं च ब्राह्मणैर्गृहमेधिभिः&lt;br&gt;&#xA;तक्ष्णश्चर्मावकर्तुश्च पुंश्चल्या रजकस्य च&lt;br&gt;&#xA;चिकित्सकस्य यच्चान्नमभोज्यं रक्षिणस्तथा&lt;br&gt;&#xA;गणग्रामाभिशस्तानां रङ्गस्त्रीजीविनश्च ये&lt;br&gt;&#xA;परिवित्तीनामपुंसां च पुंसि द्यूतविदां तथा&lt;br&gt;&#xA;वामहस्ताहृतं चान्नं शुष्कं पर्युषितं च यत्&lt;br&gt;&#xA;सुरानुगतमुच्छिष्टमभोज्यं शेषितं च यत्&lt;br&gt;&#xA;पिष्टमांसेक्षुशाकानामाविकाजापयस्तथा&lt;br&gt;&#xA;सक्तु धानाः करम्भाश्च नोपभोज्याश्चिरं स्थिताः&lt;br&gt;&#xA;पायसं कृसरं मांसमपूपं च वृथा कृतम्&lt;br&gt;&#xA;अभोज्यं चाप्यभक्ष्यं च ब्राह्मणैर्गृहमेधिभिः&lt;br&gt;&#xA;देवानृषीन्मनुष्यांश्च पितॄन्भृत्यांश्च देवताः&lt;br&gt;&#xA;पूजयित्वा ततः पश्चाद्गृहस्थो भोक्तुमर्हति&lt;br&gt;&#xA;यथा प्रव्रजितो भिक्षुस्तथैव स्वे गृहे वसेत्&lt;br&gt;&#xA;एवंवृत्तः प्रियैर्दारैस्संवसन्धर्ममाप्नुयात्&lt;br&gt;&#xA;न दद्याद्यशसे दानं न भयान्नोपकारिणे&lt;br&gt;&#xA;न नृत्यगीतशीलेषु हासकेषु च धर्मतः&lt;br&gt;&#xA;न मत्ते चैव नोन्मत्ते न स्तेने न नपुंसके&lt;br&gt;&#xA;न वाग्घीने विवर्णे वा नाङ्गहीने न वामने&lt;br&gt;&#xA;न दुर्जने दौष्कुले वा व्रतैर्यो ये न संस्कृतः&lt;br&gt;&#xA;अश्रोत्रिये च यद्दानं ब्राह्मणे ब्रह्मवर्जिते&lt;br&gt;&#xA;असम्यक्चैव यद्दानमसम्यक् च प्रतिग्रहः&lt;br&gt;&#xA;उभयोस्स्यादनर्थाय दातुरादातुरेव च&lt;br&gt;&#xA;यथा खदिरमालम्ब्य शिलां वाऽप्यर्णवं तरन्&lt;br&gt;&#xA;मज्जेत मज्जतां तद्वद्दाता यश्च प्रतीच्छति&lt;br&gt;&#xA;काष्ठैरार्द्रैर्यथा वह्निरवदीर्णो न दीप्यते&lt;br&gt;&#xA;तपस्स्वाध्यायचारित्रैरेवं हीनः प्रतिग्रही&lt;br&gt;&#xA;कपाले यद्वदापः स्युः श्वदृतौ च यथा पयः&lt;br&gt;&#xA;आश्रयस्थानदोषेण वृत्तहीने तथा श्रुतम्&lt;br&gt;&#xA;निर्मन्त्रो निर्वृतो यस्स्यादशास्त्रज्ञोऽनसूयकः&lt;br&gt;&#xA;अनुक्रोशात्प्रदातव्यं हीनेष्वेवं नरेषु च&lt;br&gt;&#xA;न वा देयमनुक्रोशाद्दीनायापगुणाय तु&lt;br&gt;&#xA;आप्ताचरित इत्येव धर्म इत्येव वा पुनः&lt;br&gt;&#xA;निष्कारणं स्मृतं दत्तं ब्राह्मणे ब्रह्मवर्जिते&lt;br&gt;&#xA;न फलेत्पात्रदोषेण न चात्रास्ति विचारणा&lt;br&gt;&#xA;यथा दारुमयो हस्ती यथा चर्ममयो मृगः&lt;br&gt;&#xA;ब्राह्मणश्चानधीयानस्त्रयस्ते नामधारकाः&lt;br&gt;&#xA;यथा षण्ढोऽफलः स्त्रीषु यथा गौर्गवि चाफला&lt;br&gt;&#xA;शकुनिर्वाप्यपक्षः स्यान्निर्मन्त्रो ब्राह्मणस्तथा&lt;br&gt;&#xA;ग्रामस्थानं यथा शून्यं यथा कूपश्च निर्जलः&lt;br&gt;&#xA;यथा हुतमनग्नौ च तथैव स्यान्निराकृतौ&lt;br&gt;&#xA;देवतानां पितॄणां च हव्यकव्यविनाशकः&lt;br&gt;&#xA;सर्वथाऽर्थहरो मूर्खो न लोकान्प्राप्तुमर्हति&lt;br&gt;&#xA;एतत्ते कथितं सर्वं यथावृत्तं युधिष्ठिर&lt;br&gt;&#xA;समासेन महद्ध्येतच्छ्रोतव्यं भरतर्षभ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/033/</guid>
      <description>&lt;p&gt;युधिष्ठिरः-&lt;br&gt;&#xA;श्रोतुमिच्छामि भगवन्विस्तरेण महामुने&lt;br&gt;&#xA;राजधर्मान्द्विजश्रेष्ठ चातुर्वर्ण्यस्य चाखिलान्&lt;br&gt;&#xA;आपत्सु च यथा नीतिः प्रणेतव्या द्विजोत्तम&lt;br&gt;&#xA;धर्म्यमालम्ब्य पन्थानं विजयेयं कथं महीम्&lt;br&gt;&#xA;प्रायश्चित्तकथा ह्येषा भक्ष्याभक्ष्यसमन्विता&lt;br&gt;&#xA;कौतूहलानुप्रवणा हर्षं जनयतीव मे&lt;br&gt;&#xA;धर्मचर्या च राज्यं च नित्यमेव विरुध्यते&lt;br&gt;&#xA;एवं मुह्यति मे चेतश्चिन्तयानस्य नित्यशः&lt;br&gt;&#xA;वैशम्पायनः-&lt;br&gt;&#xA;तमुवाच महाराज व्यासो वेदविदां वरः&lt;br&gt;&#xA;नारदं समभिप्रेक्ष्य सर्वं जानन्पुरातनम्&lt;br&gt;&#xA;व्यासः-&lt;br&gt;&#xA;श्रोतुमिच्छसि चेद्धर्मं निखिलेन नराधिप&lt;br&gt;&#xA;प्रेहि भीष्मं महाबाहो कुरुवृद्धं पितामहम्&lt;br&gt;&#xA;स ते धर्मरहस्येषु संशयान्मनसि स्थितान्&lt;br&gt;&#xA;छेत्ता भागीरथीपुत्रस्सर्वज्ञस्सर्वधर्मवित्&lt;br&gt;&#xA;जनयामास यं देवी दिव्या त्रिपथगा नदी&lt;br&gt;&#xA;साक्षाद्ददर्श यो देवान्सर्वानिन्द्रपुरोगमान्&lt;br&gt;&#xA;बृहस्पतिपुरोगांस्तु देवर्षीनसकृत्प्रभुः&lt;br&gt;&#xA;तोषयित्वोपचारेण राजनीतिमधीतवान्&lt;br&gt;&#xA;उशना वेद यच्छास्त्रं देवासुरगुरुर्द्विजः&lt;br&gt;&#xA;स च धर्मं सवैयाघ्रं प्राप्तवान्कुरुसत्तमः&lt;br&gt;&#xA;भार्गवाच्च्यवनाच्चापि वेदानङ्गोपबृंहितान्&lt;br&gt;&#xA;प्रतिपेदे महाबुद्धिर्वसिष्ठाच्चरितव्रतः&lt;br&gt;&#xA;पितामहसुतं ज्येष्ठं कुमारं दीप्ततेजसम्&lt;br&gt;&#xA;अध्यात्मगतितत्त्वज्ञमुपाशिक्षत यः पुरा&lt;br&gt;&#xA;मार्कण्डेयमुखात्कृत्स्नं यतिधर्ममवाप्तवान्&lt;br&gt;&#xA;रामादस्त्राणि शक्राच्च प्राप्तवान्पुरुषर्षभः&lt;br&gt;&#xA;मृत्युरात्मेच्छया यस्य जातस्य मनुजेष्वपि&lt;br&gt;&#xA;तथाऽनपत्यस्य सतः पुण्यलोका दिवि श्रुताः&lt;br&gt;&#xA;यस्य ब्रह्मर्षयः पुण्या नित्यमासन्सभासदः&lt;br&gt;&#xA;यस्य नाविदितं किञ्चिज्ज्ञेयं ज्ञेयेषु दृश्यते&lt;br&gt;&#xA;स ते वक्ष्यति धर्मज्ञो धर्मसूक्ष्मधर्मार्थतत्त्ववित्&lt;br&gt;&#xA;तमभ्येहि पुरा प्राणान्स विमुञ्चति धर्मवित्&lt;br&gt;&#xA;वैशम्पायनः-&lt;br&gt;&#xA;एवमुक्तस्तु कौन्तेयो दीर्घप्रज्ञो महामतिः&lt;br&gt;&#xA;उवाच वदतां श्रेष्ठं व्यासं सत्यवतीसुतम्&lt;br&gt;&#xA;युधिष्ठिरः-&lt;br&gt;&#xA;वैशसं सुमहत्कृत्वा ज्ञातीनां रोमहर्षणम्&lt;br&gt;&#xA;आगस्कृत्सर्वलोकस्य पृथिवीनाशकारकः&lt;br&gt;&#xA;घातयित्वा छलेनाजौ तमेवाजिह्मयोधिनम्&lt;br&gt;&#xA;उपसम्प्रष्टुमर्हामि तमहं केन हेतुना&lt;br&gt;&#xA;वैशम्पायनः-&lt;br&gt;&#xA;ततस्तं नृपतिश्रेष्ठं चातुर्वर्ण्यहितेप्सया&lt;br&gt;&#xA;पुनरेव महाबाहुर्यदुश्रेष्ठोऽब्रवीद्वचः&lt;br&gt;&#xA;श्रीभगवान्-&lt;br&gt;&#xA;नेदानीमतिनिर्बन्धं शोके त्वं कर्तुमर्हसि&lt;br&gt;&#xA;यदाह भगवान्व्यासस्तत्कुरुष्व नृपोत्तम&lt;br&gt;&#xA;ब्राह्मणास्त्वां महाबाहो भ्रातरश्च महौजसः&lt;br&gt;&#xA;पर्जन्यमिव घर्मान्ते नाथमाना उपासते&lt;br&gt;&#xA;हतशिष्टाश्च राजानः कृत्स्नं चैतत्समागतम्&lt;br&gt;&#xA;चातुर्वर्ण्यं महाराज राष्ट्रं ते कुरुजाङ्गलम्&lt;br&gt;&#xA;प्रियार्थमपि चैतेषां ब्राह्मणानां महात्मनाम्&lt;br&gt;&#xA;नियोगादस्य च गुरोर्व्यासस्यामिततेजसः&lt;br&gt;&#xA;सुहृदामस्मदादीनां द्रौपद्यांश्च परन्तप&lt;br&gt;&#xA;कुरु प्रियममित्रघ्न लोकस्य च हितं कुरु&lt;br&gt;&#xA;वैशम्पायनः-&lt;br&gt;&#xA;एवमुक्तस्स कृष्णेन राजा राजीवलोचनः&lt;br&gt;&#xA;हितार्थं सर्वलोकस्य समुत्तस्थौ महामनाः&lt;br&gt;&#xA;सोऽनुनीतो भगवता विष्टरश्रवसा स्वयम्&lt;br&gt;&#xA;द्वैपायनेन च तथा देवस्थानेन जिष्णुना&lt;br&gt;&#xA;एतैश्चान्यैश्च बहुभिरनुनीतो युधिष्ठिरः&lt;br&gt;&#xA;व्यजहान्मानसं दुःखं सन्तापं च महायशाः&lt;br&gt;&#xA;श्रुतवाक्यश्श्रुतनिधिश्श्रुतश्राव्यविशारदः&lt;br&gt;&#xA;व्यवस्य मनसा शान्तिमगमत्पाण्डुनन्दनः&lt;br&gt;&#xA;स तैः परिवृतो राजा नक्षत्रैरिव चन्द्रमाः&lt;br&gt;&#xA;धृतराष्ट्रं पुरस्कृत्य पुरं स्म प्रविवेश ह&lt;br&gt;&#xA;प्रविविक्षुस्स धर्मज्ञः कुन्तीपुत्रो युधिष्ठिरः&lt;br&gt;&#xA;अर्चयामास देवांश्च ब्राह्मणांश्च सहस्रशः&lt;br&gt;&#xA;ततो नवं रथं शुभ्रं कम्बलाजिनसंवृतम्&lt;br&gt;&#xA;युक्तं षोडशभिस्त्वश्वैः पाण्डुरैश्शुभलक्षणैः&lt;br&gt;&#xA;मन्त्रैरभ्यर्चितं पुण्यैस्स्तूयमानश्च वन्दिभिः&lt;br&gt;&#xA;आरुरोह यथा देवस्सोमोऽमृतमयं रथम्&lt;br&gt;&#xA;जग्राह रश्मीन्कौन्तेयो भीमो भीमपराक्रमः&lt;br&gt;&#xA;अर्जुनः पाण्डुरं छत्रं धारयामास भानुमत्&lt;br&gt;&#xA;ध्रियमाणं च तच्छत्रं पाण्डुरं राजमूर्धनि&lt;br&gt;&#xA;शुशुभे तारके राजन्सिताभ्रमिवाम्बरे&lt;br&gt;&#xA;चामरव्यजने त्वस्य वीरौ जगृहतुस्तदा&lt;br&gt;&#xA;चन्द्ररश्मिप्रयभे दिव्ये माद्रीपुत्रावलङ्कृते&lt;br&gt;&#xA;ते पञ्च रथमास्थाय भ्रातरस्समलङ्कृताः&lt;br&gt;&#xA;भूतानीव समस्तानि राजन्ददृशिरे तदा&lt;br&gt;&#xA;आस्थाय तु रथं शुभ्रं युक्तमश्वैर्मनोजवैः&lt;br&gt;&#xA;अन्वयात्पृष्ठतो राजन्युयुत्सुः पाण्डवाग्रजम्&lt;br&gt;&#xA;रथं हेममयं शुभ्रं शैब्यसुग्रीवयोजितम्&lt;br&gt;&#xA;सह सात्यकिना कृष्णस्समास्थायान्वयात्कुरून्&lt;br&gt;&#xA;नरयानेन तु ज्येष्ठः पिता पार्थस्य भारत&lt;br&gt;&#xA;अग्रतो धर्मराजस्य गान्धारीसहितो ययौ&lt;br&gt;&#xA;कुरुस्त्रियश्च तास्सर्वाः कुन्ती कृष्णा च माधवी&lt;br&gt;&#xA;यानैरुच्चावचैर्जग्मुर्विदुरेण पुरस्कृताः&lt;br&gt;&#xA;ततो रथाश्च बहुला नागाश्व ममलङ्कृताः&lt;br&gt;&#xA;पादाताश्च हयाश्चान्ये पृष्ठतस्समनुव्रजन्&lt;br&gt;&#xA;ततो वैतालिकैस्सूतैर्मागधैश्च सुभाषितैः&lt;br&gt;&#xA;स्तूयमानो ययौ राजा नगरं नागसाह्वयम्&lt;br&gt;&#xA;तत्प्रयाणं माहाराज बभूवाप्रतिमं भुवि&lt;br&gt;&#xA;आकुलाकुलमुत्क्रुष्टं हृष्टपुष्टजनाकुलम्&lt;br&gt;&#xA;पाणडुरेण च मान्येन पताकाभिश्च वेदिभिः&lt;br&gt;&#xA;नगरं राजमार्गश्च यथावत्समलङ्कृतम्&lt;br&gt;&#xA;अभियाने तु पार्थस्य नरैर्नगरवासिभिः&lt;br&gt;&#xA;संवृतो राजमार्गोऽभूद्धूपनैश्च प्रधूपितः&lt;br&gt;&#xA;अथ चूर्णैश्च गन्धानां नानापुष्पैः प्रियङ्गुभिः&lt;br&gt;&#xA;माल्यदामभिरासक्तै राजवेश्माभिसंवृतम्&lt;br&gt;&#xA;कुम्भाश्च नगरद्वारि वारिपूर्णा नवा दृढाः&lt;br&gt;&#xA;अन्यास्सुमनसश्चापि स्थापितास्तत्र तत्र ह&lt;br&gt;&#xA;तथा स्वलङ्कृतं द्वारं नगरं पाण्डुनन्दनः&lt;br&gt;&#xA;स्तूयमानश्शुभैर्वाक्यैः प्रविवेश सुहृद्वृतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/034/</guid>
      <description>&lt;p&gt;वैशम्पायनः-&lt;br&gt;&#xA;प्रवेशनं तु पार्थानां जनानां पुरवासिनाम्&lt;br&gt;&#xA;दिदृक्षूणां सहस्राणि समाजग्मुर्बहून्यपि&lt;br&gt;&#xA;स राजमार्गश्शुशुभे समलङ्कृतचत्वरः&lt;br&gt;&#xA;यथा चन्द्रोदये राजन्वर्धमानो महोदधिः&lt;br&gt;&#xA;गृहाणि राजमार्गेषु रत्नवन्ति बहून्यपि&lt;br&gt;&#xA;प्राकम्पन्तीव भारेण स्त्रीणां पूर्णानि सर्वशः&lt;br&gt;&#xA;ताश्शनैरिव सव्रीडं प्रशशंसुर्युधिष्ठिरम्&lt;br&gt;&#xA;भीमसेनार्जुनौ चैव माद्रीपुत्रौ च पाण्डवौ&lt;br&gt;&#xA;स्त्रियः-&lt;br&gt;&#xA;धन्या त्वमसि पाञ्चालि या त्वं पुरुषसत्तमान्&lt;br&gt;&#xA;उपतिष्ठसि कल्याणि महर्षिमिव गौतमी&lt;br&gt;&#xA;तव कर्माण्यमोघानि व्रतचर्या च भामिनि&lt;br&gt;&#xA;वैशम्पायनः-&lt;br&gt;&#xA;इति कृष्णां महाराज प्रशशंसुस्तदा स्त्रियः&lt;br&gt;&#xA;प्रशंसावचनैस्तासां मिथश्शब्दैश्च भारत&lt;br&gt;&#xA;प्रीतिजैश्च तदा शब्दैः पुरमासीत्समाकुलम्&lt;br&gt;&#xA;तमतीत्य यथायुक्तं राजमार्गं युधिष्ठिरः&lt;br&gt;&#xA;अलङ्कृतं शोभमानमुपायाद्राजवेश्म ह&lt;br&gt;&#xA;ततः प्रकृतयस्सर्वाः पौरा जानपदास्तदा&lt;br&gt;&#xA;ऊचुश्श्रोत्रसुखा वाचस्समुपेत्य ततस्ततः&lt;br&gt;&#xA;जनाः-&lt;br&gt;&#xA;दिष्ट्या जयसि राजेन्द्र शत्रूञ्छत्रुनिषूदन&lt;br&gt;&#xA;दिष्ट्या राज्यं पुनः प्राप्तं धर्मेण च बलेन च&lt;br&gt;&#xA;भव नस्त्वं महाराज राज्याय शरदां शतम्&lt;br&gt;&#xA;प्रजाः पालय धर्मेण यथेन्द्रस्त्रिदिवं नृप&lt;br&gt;&#xA;वैशम्पायनः-&lt;br&gt;&#xA;एवं राजकुलद्वारि मङ्गलैरभिपूजितः&lt;br&gt;&#xA;आशीर्वादान्द्विजैरुक्तान्प्रतिगृह्य समन्ततः&lt;br&gt;&#xA;प्रविश्य भवनं राजा देवराजगृहोपमम्&lt;br&gt;&#xA;श्रुत्वा विजयसंयुक्तं रथात्पश्चादवातरत्&lt;br&gt;&#xA;प्रविश्याभ्यन्तरं श्रीमान्दैवतान्यभिगम्य च&lt;br&gt;&#xA;पूजयामास गन्धैश्च माल्यै रन्नैश्च सर्वशः&lt;br&gt;&#xA;निश्चक्राम ततश्श्रीमान्पुनरेव महायशाः&lt;br&gt;&#xA;ददर्श ब्राह्मणांश्चैव सोऽभिरूपानवस्थितान्&lt;br&gt;&#xA;स संवृतस्तदा विप्रैराशीर्वादविवक्षुभिः&lt;br&gt;&#xA;शुशुभे विमलश्चन्द्रस्तारागणवृतो यथा&lt;br&gt;&#xA;तान्सुसम्पूजयामास कौन्तेयो विधिवद्द्विजान्&lt;br&gt;&#xA;धौम्यं गुरुं पुरस्कृत्य ज्येष्ठं पितरमेव च&lt;br&gt;&#xA;प्रविवेश सभां राजा सुधर्मां वासवो यथा&lt;br&gt;&#xA;सुमनोमोदकै रत्नैर्हिरण्येन च भूरिणा&lt;br&gt;&#xA;गाभिर्वस्त्रैश्च राजेन्द्र विविधैश्च किमिच्छकैः&lt;br&gt;&#xA;ततः पुण्याहघोषोऽभूद्दिवं स्तब्ध्वेव भारत&lt;br&gt;&#xA;सुहृदां हर्षजननः पुण्यश्श्रुतिसुखावहः&lt;br&gt;&#xA;हंसवन्नेदुषां राजन्द्विजानां तत्र भारत&lt;br&gt;&#xA;शुश्रुवे वेदविदुषां पुष्कलार्थपदाक्षरा&lt;br&gt;&#xA;ततो दुन्दुभिनिर्घोषश्शङ्खानां च रवो मनोरमः&lt;br&gt;&#xA;जयं प्रवदतां तत्र स्वनः प्रादुरभून्नृप&lt;br&gt;&#xA;निश्शब्दे च स्थिते तत्र ततो विप्रजने पुनः&lt;br&gt;&#xA;राजानं ब्राह्मणच्छद्मा चार्वाको राक्षसोऽब्रवीत्&lt;br&gt;&#xA;तत्र दुर्योधनसखा भिक्षुरूपेण संवृतः&lt;br&gt;&#xA;साङ्ख्यश्शिखी त्रिदण्डी च धृष्टो विगतसाध्वसः&lt;br&gt;&#xA;वृतस्सर्वैस्तथा विप्रैराशीर्वादविवक्षुभिः&lt;br&gt;&#xA;परस्सहस्रै राजेन्द्र तपोनियमसंस्थितैः&lt;br&gt;&#xA;सुदुष्टः पापमाशंसुः पाण्डवानां महात्मनाम्&lt;br&gt;&#xA;अनामन्त्र्यैव तान्विप्रांस्तमुवाच महीपतिम्&lt;br&gt;&#xA;चार्वाकः-&lt;br&gt;&#xA;इमे प्राहुर्द्विजास्सर्वे समारोप्य वचो मयि&lt;br&gt;&#xA;धिग्भवन्तं कुनृपतिं ज्ञातिघातिनमस्तु वै&lt;br&gt;&#xA;किं ते राज्येन कौन्तेय कृत्वेमं ज्ञातिसङ्क्षयम्&lt;br&gt;&#xA;घातयित्वा गुरूंश्चैव मृतं श्रेयो न जीवितम्&lt;br&gt;&#xA;वैशम्पायनः-&lt;br&gt;&#xA;इति ते वै द्विजाश्श्रुत्वा तस्य दुष्टस्य रक्षसः&lt;br&gt;&#xA;विव्यथुश्चुक्रुशुश्चैव तस्य वाक्यप्रधर्षिताः&lt;br&gt;&#xA;ततस्ते ब्राह्मणास्सर्वे स च राजा युधिष्ठिरः&lt;br&gt;&#xA;व्रीडिताः परमोद्विग्रास्तूष्णीमासन्विशाम्पते&lt;br&gt;&#xA;युधिष्ठिरः-&lt;br&gt;&#xA;प्रसीदन्तु भवन्तो मे प्रणतस्याभियाचतः&lt;br&gt;&#xA;प्रत्यासन्नव्यसनिनं न मां बाधितुमर्हथ&lt;br&gt;&#xA;वैशम्पायनः-&lt;br&gt;&#xA;ततो राजन्ब्राह्माणास्ते सर्व एव विशां पते&lt;br&gt;&#xA;ऊचुर्नैष द्विजोऽस्माकमन्यस्तु तव पार्थिव&lt;br&gt;&#xA;जज्ञुश्चैनं महात्मानस्ततस्तं ज्ञानचक्षुषा&lt;br&gt;&#xA;ब्राह्मणा वेदविद्वांसस्तपसा विमलीकृताः&lt;br&gt;&#xA;ब्राह्मणाः-&lt;br&gt;&#xA;एष दुर्योधनसखा विश्रुतो ब्रह्मराक्षसः&lt;br&gt;&#xA;परिव्राजकरूपेण हितं तस्य चिकीर्षति&lt;br&gt;&#xA;न वयं ब्रूम धर्मात्मन्व्येतु ते भयमीदृशम्&lt;br&gt;&#xA;उपतिष्ठतु कल्याणं भवन्तं भ्रातृभिस्सह&lt;br&gt;&#xA;वैशम्पायनः-&lt;br&gt;&#xA;ततस्ते ब्राह्मणास्सर्वे हुङ्कारैः क्रोधमूर्च्छिताः&lt;br&gt;&#xA;निर्भर्त्सयन्तश्शुचयो निजघ्नुः पापराक्षसम्&lt;br&gt;&#xA;स पपात विनिर्दग्धस्तेजसा ब्रह्मवादिनाम्&lt;br&gt;&#xA;महेन्द्राशनिनिर्दग्धः पादपोऽङ्कुरवानिव&lt;br&gt;&#xA;पूजिताश्च ययुर्विप्रा राजानमभिनन्द्य तम्&lt;br&gt;&#xA;राजा च हर्षमापेदे पाण्डवस्ससुहृज्जनः&lt;br&gt;&#xA;ततस्तत्र तु राजानं तिष्ठन्ते भ्रातृभिः सह&lt;br&gt;&#xA;उवाच देवकीपुत्रः सर्वदर्शी जनार्दनः&lt;br&gt;&#xA;श्रीभगवान्-&lt;br&gt;&#xA;ब्राह्मणास्तात लोकेऽस्मिन्नर्चनीयास्सदा मम&lt;br&gt;&#xA;एते भूमिचरा देवा वाग्विषास्सुप्रसादकाः&lt;br&gt;&#xA;पुरा कृतयुगे राजंश्चार्वाको नाम राक्षसः&lt;br&gt;&#xA;तपस्तेपे महाबाहो बदर्यां बहुवार्षिकम्&lt;br&gt;&#xA;वरेण च्छन्द्यमानश्च ब्रह्मणा च पुनः पुनः&lt;br&gt;&#xA;अभयं सर्वभूतेभ्यो वरयामास भारत&lt;br&gt;&#xA;द्विजावमानादन्यत्र प्रादाद्वरमनुत्तमम्&lt;br&gt;&#xA;अभयं सर्वभूतेभ्यस्ततस्तस्मै जगत्प्रभुः&lt;br&gt;&#xA;स तु लब्धवरः पापो देवानमितविक्रमः&lt;br&gt;&#xA;राक्षसस्तापयामास तीव्रकर्मा महाबलः&lt;br&gt;&#xA;ततो देवास्समेत्याथ ब्रह्माणमिदमब्रुवन्&lt;br&gt;&#xA;वधाय रक्षसस्तस्य बलविप्रकृतास्तदा&lt;br&gt;&#xA;तानुवाचव्ययो देवान्विहितं तत्र वै मया&lt;br&gt;&#xA;यथाऽस्य भविता मृत्युरचिरेण दिवौकसः&lt;br&gt;&#xA;राजा दुर्योधनो नाम सखाऽस्य भविता नृपः&lt;br&gt;&#xA;तत्स्नेहावबद्धोऽसौ ब्राह्मणानवमंस्यते&lt;br&gt;&#xA;तत्रैनं रुषिता विप्रा विप्रकारप्रधर्षिताः&lt;br&gt;&#xA;धक्ष्यन्ति वाग्बलाः पापं ततो नाशं गमिष्यति&lt;br&gt;&#xA;स एष निहतश्शेते ब्रह्मदण्डेन राक्षसः&lt;br&gt;&#xA;चार्वाको नृपतिश्रेष्ठ मा शुचो भरतर्षभ&lt;br&gt;&#xA;हतास्ते क्षत्रधर्मेण ज्ञातयस्तव पार्थिव&lt;br&gt;&#xA;स्वर्गताश्च महात्मानो वीराः क्षत्रियपुङ्गवाः&lt;br&gt;&#xA;स त्वमातिष्ठ कार्याणि मा ते भूद्बुद्धिरन्यथा&lt;br&gt;&#xA;शत्रूञ्जहि प्रजा रक्ष द्विजांश्च परिपूजय&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/035/</guid>
      <description>&lt;p&gt;वैशम्पायनः-&lt;br&gt;&#xA;ततः कुन्तीसुतो राजा गतमन्युर्गतज्वरः&lt;br&gt;&#xA;काञ्चने प्राङ्मुखो हृष्टो न्यषीदत्परमासने&lt;br&gt;&#xA;तमेवाभिमुखौ पीठं प्रमृष्टं काञ्चनं शुभम्&lt;br&gt;&#xA;सात्यकिर्वासुदेवश्च निषीदतुररिन्दमौ&lt;br&gt;&#xA;मध्ये कृत्वा तु राजानं भीमसेनार्जुनावुभौ&lt;br&gt;&#xA;निषीदतुर्महात्मानौ श्लक्ष्णयोर्मणिपीठयोः&lt;br&gt;&#xA;दान्ते शय्यासने शुभ्रे जाम्बूनदविभूषिते&lt;br&gt;&#xA;पृथाऽपि सहदेवेन सहास्ते नकुलेन च&lt;br&gt;&#xA;विदुरस्सहधौम्यश्च धधृतराष्ट्रश्च कौरवः&lt;br&gt;&#xA;निषेदुर्ज्वलनाकारेष्वासनेषु पृथक्पृथक्&lt;br&gt;&#xA;युयुत्सुस्सञ्जयश्चैव गान्धारी च यशस्विनी&lt;br&gt;&#xA;धृतराष्ट्रो यतो राजा ततस्सर्व उपाविशन्&lt;br&gt;&#xA;तत्रोपविष्टो धर्मात्मा श्वेतास्सुमनसोऽस्पृशत्&lt;br&gt;&#xA;स्वस्तिकानक्षतान्भूमिं सुवर्णं रजतं मणीन्&lt;br&gt;&#xA;ततः प्रकृतयस्सर्वाः पुरस्कृत्य पुरोधसम्&lt;br&gt;&#xA;ददृशुर्धर्मराजानमादाय बहुमङ्गलम्&lt;br&gt;&#xA;पृथिवीं च सुवर्णं च रत्नानि विविधानि च&lt;br&gt;&#xA;आभिषेचनिकं भाण्डं सर्वसम्भारसम्भृतम्&lt;br&gt;&#xA;काञ्चनौदुम्बरास्तत्र राजताः पृथिवीमयाः&lt;br&gt;&#xA;पूर्णकुम्भास्सुमनसो लाजा बर्हींषि गोरसाः&lt;br&gt;&#xA;शमीपिप्पलपालाशसमिधो मधुसर्पिषी&lt;br&gt;&#xA;स्रुव औदुम्बरश्शङ्खस्तथा हेमविभूषितः&lt;br&gt;&#xA;दाशार्हेणाभ्यनुज्ञातस्तत्र धौम्यः पुरोहितः&lt;br&gt;&#xA;प्रागुदक्प्रवणे वेदीं लक्षणेनोपलिप्य च&lt;br&gt;&#xA;व्याघ्रचर्मोत्तरे श्लक्ष्णे सर्वतोभद्र आसने&lt;br&gt;&#xA;दृढपादप्रतिष्ठाने हुताशनसमत्विषि&lt;br&gt;&#xA;उपवेश्य महात्मानं कृष्णां च द्रुपदात्मजाम्&lt;br&gt;&#xA;जुहाव पावकं धीमान्विधिमन्त्रपुरस्कृतम्&lt;br&gt;&#xA;तत उत्थाय दाशार्हश्शङ्खमादाय पूरितम्&lt;br&gt;&#xA;अभ्यषिञ्चत्पतिं पृथ्व्याः कुन्तीपुत्रं युधिष्ठिरम्&lt;br&gt;&#xA;धृतराष्ट्रश्च राजर्षिस्सर्वाः प्रकृतयस्तथा&lt;br&gt;&#xA;ततोऽनुवादयामासुः पणवानकदुन्दुभीन्&lt;br&gt;&#xA;धर्मराजोऽपि तत्सर्वं प्रतिजग्राह धर्मतः&lt;br&gt;&#xA;पूजयामास तांश्चापि विधिवद्भूरिदक्षिणः&lt;br&gt;&#xA;ततो निष्कसहस्रेण ब्राह्मणान्स्वस्त्यवाचयन्&lt;br&gt;&#xA;वेदाध्ययनसम्पन्नाञ्शीलवृत्तसमन्वितान्&lt;br&gt;&#xA;ते प्रीता ब्राह्मणा राजन्स्वस्त्यूचुर्जनमेजय&lt;br&gt;&#xA;हंसा इव च नर्दन्तः प्रशशंसुर्युधिष्ठिरम्&lt;br&gt;&#xA;ब्राह्मणः-&lt;br&gt;&#xA;युधिष्ठिर महाबाहो दिष्ट्या जयसि पार्थिव&lt;br&gt;&#xA;दिष्ट्या स्वधर्मं प्राप्तोऽसि विक्रमेण महाद्युते&lt;br&gt;&#xA;दिष्ट्या गाण्डीवधन्वा च भीमसेनश्च पाण्डवः&lt;br&gt;&#xA;त्वं चापि कुशली राजन्माद्रीपुत्रौ च पाण्डवौ&lt;br&gt;&#xA;मुक्ता वीरक्षयात्तस्मात्सङ्ग्रामाद्विजितद्विषः&lt;br&gt;&#xA;क्षिप्रमुत्तरकार्याणि कुरु सर्वाणि पाण्डव&lt;br&gt;&#xA;वैशम्पायनः-&lt;br&gt;&#xA;ततः प्रतर्पिसद्भिर्धर्मराजो युधिष्ठिरः&lt;br&gt;&#xA;प्रतिपेदे महद्राज्यं सुहृद्भिस्सह भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/036/</guid>
      <description>&lt;p&gt;वैशम्पायनः-&lt;br&gt;&#xA;प्रकृतीनां च तद्वाक्यं देशकालोपबृंहितम्&lt;br&gt;&#xA;श्रुत्वा युधिष्ठिरो राजा उत्तरं प्रत्यभाषत&lt;br&gt;&#xA;युधिष्ठिरः-&lt;br&gt;&#xA;धन्याः पाण्डुसुता नूनं येषां ब्राह्मणपुङ्गवाः&lt;br&gt;&#xA;तथ्यान्वा यदि वाऽतथ्यान्गुणानाहुस्समागताः&lt;br&gt;&#xA;अनुग्राह्या वयं नूनं भवतामिति मे मतिः&lt;br&gt;&#xA;यत्रैवं गुणसम्पन्नानस्मान्ब्रूथ विमत्सराः&lt;br&gt;&#xA;धृतराष्ट्रो महाराजः पिता नो दैवतं परम्&lt;br&gt;&#xA;शासनेऽस्य प्रिये चैव स्थेयं मत्प्रियकाङ्क्षिभिः&lt;br&gt;&#xA;एतदर्थं हि जीवामि कृत्वा ज्ञातिवधं महत्&lt;br&gt;&#xA;अस्य शुश्रूषणं कार्यं मया नित्यमतन्द्रिणा&lt;br&gt;&#xA;यदि वाऽहमनुग्राह्यो भवतां सुहृदां तथा&lt;br&gt;&#xA;धृतराष्ट्रे यथापूर्वं वृत्तिं वर्तितुमर्हथ&lt;br&gt;&#xA;एष नाथो हि जगतो भवतां च मया सह&lt;br&gt;&#xA;अस्य प्रसादे पृथिवी पाण्डवास्सर्व एव ह&lt;br&gt;&#xA;एतन्मनसि कर्तव्यं भवद्भिर्वचनं मम&lt;br&gt;&#xA;वैशम्पायनः-&lt;br&gt;&#xA;अनुज्ञाप्य च राजानं यथेष्टं गम्यतामिति&lt;br&gt;&#xA;पौरजानपदान्सर्वान्विसृज्य कुरुनन्दनः&lt;br&gt;&#xA;यौवराज्येन कौरव्यं भीमसेनमयोजयत्&lt;br&gt;&#xA;मन्त्रे च निश्चये तस्मिन्षाड्गुण्यस्य विचिन्तने&lt;br&gt;&#xA;विदुरं बुद्धिसम्पन्नं प्रीतिमान्स समादिशत्&lt;br&gt;&#xA;कृताकृतपरिज्ञाने तथाऽऽयव्ययचिन्तने&lt;br&gt;&#xA;सञ्जयं योजयामास वृद्धं वृद्धैर्गुणैर्युतम्&lt;br&gt;&#xA;बलस्य परिमाणे च भक्तवेतनयोस्तथा&lt;br&gt;&#xA;नकुलं व्यादिशद्राजा कर्मणां चान्ववेक्षणे&lt;br&gt;&#xA;परचक्रोपरोधे च दृप्तानामवमर्दने&lt;br&gt;&#xA;युधिष्ठिरो महाराज फल्गुनं व्यादिदेश ह&lt;br&gt;&#xA;द्विजानां देवकार्येषु कार्येष्वन्येषु चैव ह&lt;br&gt;&#xA;धौम्यं पुरोधसां श्रेष्ठं व्यादिदेश परन्तपः&lt;br&gt;&#xA;सहदेवं समीपस्थं नित्यमेव समादिशत्&lt;br&gt;&#xA;तने गोप्यो हि नृपतिस्सर्वावस्थो विशां पते&lt;br&gt;&#xA;यान्यानमात्यान्योग्यांश्च येषु येष्वथ कर्मसु&lt;br&gt;&#xA;तांस्तांश्च तेषु युयुजे प्रीयमाणो महीपतिः&lt;br&gt;&#xA;विदुरं सञ्जयं चैव युयुत्सुं च महामतिः&lt;br&gt;&#xA;अब्रवीत्परमप्रीतो धर्मात्मा धर्मवत्सलः&lt;br&gt;&#xA;युधिष्ठिरः-&lt;br&gt;&#xA;उत्थायोत्थाय यत्कार्यमस्य राज्ञः पितुर्मम&lt;br&gt;&#xA;सर्वं भवद्भिः कर्तव्यमप्रमत्तैर्यथा मम&lt;br&gt;&#xA;पौरजानपदानां च यानि कार्याणि नित्यशः&lt;br&gt;&#xA;राजानं समनुज्ञाप्य तानि कार्याणि धर्मतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/037/</guid>
      <description>&lt;p&gt;वैशम्पायनः-&lt;br&gt;&#xA;ततो युधिष्ठिरो राजा ज्ञातीनां ये हता युधि&lt;br&gt;&#xA;श्राद्धानि कारयामास तेषां पृथगुदारधीः&lt;br&gt;&#xA;धृतराष्ट्रो ददौ राजा पुत्राणामौर्ध्वदेहिकम्&lt;br&gt;&#xA;सर्वकामगुणोपेतमन्नं गाश्च धनानि च&lt;br&gt;&#xA;रत्नानि च विचित्राणि महार्हाणि महायशाः&lt;br&gt;&#xA;युधिष्ठिरस्तु द्रोणस्य कर्णस्य च महात्मनः&lt;br&gt;&#xA;द्रौपदेयाभिमन्यूनां हैडिम्बस्य च रक्षसः&lt;br&gt;&#xA;विराटप्रभृतीनां च सुहृदामुपकारिणाम्&lt;br&gt;&#xA;द्रुपदद्रौपदेयानां द्रौपद्या सहितो ददौ&lt;br&gt;&#xA;ब्राह्मणानां सहस्राणि पृथगेकैकमुद्दिशन्&lt;br&gt;&#xA;धनै रत्नैश्च गोभिश्च वस्त्रैश्च समतर्पयत्&lt;br&gt;&#xA;ये चान्ये पृथिवीपाला येषां नास्ति सुहृज्जनः&lt;br&gt;&#xA;उद्दिश्योद्दिश्य तेषां च चक्रे राजौर्ध्वदेहिकम्&lt;br&gt;&#xA;सभाः प्रपाश्च विविधास्तटाकानि च पाण्डवः&lt;br&gt;&#xA;सुहृदां कारयामास सर्वेषामौर्ध्वदेहिकम्&lt;br&gt;&#xA;स तेषामनृणो भूत्वा गत्वा लोकेष्ववाच्यताम्&lt;br&gt;&#xA;कृतकृत्योऽभवद्राजा प्रजा धर्मेण पालयन्&lt;br&gt;&#xA;धृतराष्ट्रं यथापूर्वं गान्धारीं विदुरं तथा&lt;br&gt;&#xA;सर्वांश्च कौरवान्मान्यान्भृत्यांश्च समपूजयत्&lt;br&gt;&#xA;याश्च तत्र स्त्रियः काश्चिद्धतवीरा हतात्मजाः |&lt;br&gt;&#xA;सर्वास्ताः कौरवो राजा सम्पूज्यापालायत्प्रजाः&lt;br&gt;&#xA;दीनान्धकृपणानां च गृहाच्छादनभोजनैः&lt;br&gt;&#xA;आनृशंस्यपरो राजा चकारानुग्रहं प्रभुः&lt;br&gt;&#xA;स विजित्य महीं कृत्स्नामानृण्यं प्राप्य वै नृषु&lt;br&gt;&#xA;निस्सपत्नस्सुखी राजा विजहार युधिष्ठिरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/038/</guid>
      <description>&lt;p&gt;वैशम्पायनः-&lt;br&gt;&#xA;अभिषिक्तो महाप्राज्ञो राज्यं प्राप्य युधिष्ठिरः&lt;br&gt;&#xA;दाशार्हं पुण्डरीकाक्षमुवाच प्राञ्जलिश्शुचिः&lt;br&gt;&#xA;युधिष्ठिरः-&lt;br&gt;&#xA;तव कृष्ण प्रसादेन नयेन न बलेन च&lt;br&gt;&#xA;बुद्ध्या च यदुशार्दूल तथा विक्रमणेन च&lt;br&gt;&#xA;पुनः प्राप्तमिदं राज्यं पितृपैतामहं मया&lt;br&gt;&#xA;नमस्ते पुण्डरीकाक्ष पुनःपुनररिन्दम&lt;br&gt;&#xA;त्वामेकमाहुः पुरुषं त्वामाहुस्सर्वतो गतिम्&lt;br&gt;&#xA;नामभिस्त्वां बहुसविधैस्स्तुवन्ति प्रयता द्विजाः&lt;br&gt;&#xA;विश्वकर्मन्नमस्तेऽस्तु विश्वात्मन्विश्वसम्भव&lt;br&gt;&#xA;विष्णो जिष्णो हरे कृष्ण वैकुण्ठ पुरुषोत्तम&lt;br&gt;&#xA;अदित्यास्सप्तरात्रं त्वं पुराणो गर्भतां गतः&lt;br&gt;&#xA;पृश्निगर्भस्त्वमेवैकस्त्रियुगं त्वां वदन्त्यपि&lt;br&gt;&#xA;शुचिश्रवा हृषीकेशो घृतार्चिर्हंस उच्यते&lt;br&gt;&#xA;नृचक्षुश्शम्भुरेकस्त्वं मृदुर्दामोदरोऽपि च&lt;br&gt;&#xA;वराहोऽग्निर्बृहद्भानुर्वृषभस्तार्क्ष्यलक्षणः&lt;br&gt;&#xA;अनीकसाहः पुरुषश्शिपिविष्ट उरुक्रमः&lt;br&gt;&#xA;वाचीष्ठ उग्रसेनानीस्सत्यो वाजसनिर्गुहः&lt;br&gt;&#xA;अच्युतश्च्यावनोऽरीणां संस्कृतो विकृतिर्वृषः&lt;br&gt;&#xA;ऊर्ध्वात्मा त्वं त्वमेवादिर्वृषपर्वा वृषाकपिः&lt;br&gt;&#xA;सिन्धुर्विधूर्मिस्त्रिककुप् त्रिधामा त्रिवृदच्युतः&lt;br&gt;&#xA;सम्राड् विराट् स्वराट् चैव स्वराड्भूतमयो भवः&lt;br&gt;&#xA;विभूर्भूरतिभूः कृष्णः कृष्णवर्त्मा त्वमेव च&lt;br&gt;&#xA;स्विष्टकृद्भिषजावर्तः कपिलस्त्वं च वामनः&lt;br&gt;&#xA;यज्ञो ध्रुवः पतङ्गश्च जयत्सेनस्त्वमुच्यसे&lt;br&gt;&#xA;शिखण्डी नहुषो बभ्रुर्दिविस्पृक् त्वं पुनर्वसुः&lt;br&gt;&#xA;सुबभ्रू रुक्मयज्ञश्च सुषेणो दुन्दुभिस्तथा&lt;br&gt;&#xA;गभस्तिनेमिश्श्रीवत्सः पुष्करश्शुष्मधारणः&lt;br&gt;&#xA;ऋभुर्विभुस्सर्वसूक्ष्मस्त्वं धरित्री च पठ्यसे&lt;br&gt;&#xA;तपोनिधिस्त्वं ब्रह्मा त्वं पवित्रं धाम धन्व च&lt;br&gt;&#xA;हिरण्यगर्भः पुरुषस्स्वधा स्वाहा च केशवः&lt;br&gt;&#xA;योनिस्त्वमस्य प्रलयश्च कृष्ण त्वमेवेदं सृजसि विश्वमग्रे&lt;br&gt;&#xA;विश्वं चेदं त्वद्वशे विश्वयोने नमोऽस्तु ते शार्ङ्गचक्रासिपाणे&lt;br&gt;&#xA;वैशम्पायनः-&lt;br&gt;&#xA;एवं स्तुतो धर्मराजेन कृष्णस्सभामध्ये प्रीतिमान्पुष्कराक्षः&lt;br&gt;&#xA;तमभ्यनन्दद्भारतं पुष्कलाभिर्वाग्भिर्ज्येष्ठं पाण्डवं यादवाग्र्यः&lt;br&gt;&#xA;एतन्नामशतं विष्णोर्धर्मराजेन कीर्तितम्&lt;br&gt;&#xA;यः पठेच्छृणुयाद्वापि सर्वपापैः प्रमुच्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/039/</guid>
      <description>&lt;p&gt;वैशम्पायनः-&lt;br&gt;&#xA;ततो विसर्जयामास सर्वास्ताः प्रकृतीर्नृपः&lt;br&gt;&#xA;विविशुश्चाभ्यनुज्ञाता यथास्वानि गृहाणि ते&lt;br&gt;&#xA;ततो युधिष्ठिरो राजा भीमं भीमपराक्रमम्&lt;br&gt;&#xA;सान्त्वयन्नब्रवीच्छ्रीमानर्जुनं यमजौ तथा&lt;br&gt;&#xA;युधिष्ठिरः-&lt;br&gt;&#xA;शत्रुभिर्विविधैश्शस्त्रैः क्षतदेहा महारणे&lt;br&gt;&#xA;श्रान्ता भवन्तस्सुभृशं तापिताश्शोकमन्युभिः&lt;br&gt;&#xA;अरण्ये दुःखवसतिर्मत्कृते भरतर्षभाः&lt;br&gt;&#xA;भवद्भिरनुभूता च यथा कापुरुषैस्तथा&lt;br&gt;&#xA;यथासुखं यथाजोषं जयोऽयमनुभूयताम्&lt;br&gt;&#xA;विश्रान्ताल्ँलब्धविश्वासाञ्श्वस्समेताऽस्मि वः पुनः&lt;br&gt;&#xA;वैशम्पायनः-&lt;br&gt;&#xA;ततो दुर्योधनगृहं प्रासादैरुपशोभितम्&lt;br&gt;&#xA;बहुरत्नसमाकीर्णं दासीदाससमाकुलम्&lt;br&gt;&#xA;धृतराष्ट्राभ्यनुज्ञातो भ्रात्रा दत्तं वृकोदरः&lt;br&gt;&#xA;प्रतिपेदे महाबाहुर्मन्दिरं मघवानिव&lt;br&gt;&#xA;यथा दुर्योधनगृहं तथा दुश्शासनस्य तु&lt;br&gt;&#xA;प्रासादमालासंयुक्तं हेमतोरणसयुतम्&lt;br&gt;&#xA;दासीदाससुसम्पूर्णं प्रभूतधनधान्यवत्&lt;br&gt;&#xA;प्रतिपेदे महाबाहुरर्जुनो राजशासनात्&lt;br&gt;&#xA;दुर्मर्षणस्य भवनं दुश्शासनगृहाद्वरम्&lt;br&gt;&#xA;कुबेरभवनप्रख्यं मणिहेमविभूषितम्&lt;br&gt;&#xA;नकुलाय महार्हाय कर्शिताय महाहवे&lt;br&gt;&#xA;ददौ प्रीतो महाबाहुर्धर्मसूनुर्युधिष्ठिरः&lt;br&gt;&#xA;दुर्मुखस्य च वेश्माग्र्यं श्रीमत्कनकभूषणम्&lt;br&gt;&#xA;पूर्णपद्मदलाक्षीणां स्त्रीणां शयनसङ्कुलम्&lt;br&gt;&#xA;प्रददौ सहदेवाय सन्ततं प्रियकारिणे&lt;br&gt;&#xA;मुमुदे तच्च लब्ध्वा स कैलासं धनदो यथा&lt;br&gt;&#xA;युयुत्सुर्विदुरश्चैव सञ्जयश्च महामतिः&lt;br&gt;&#xA;सुधर्मा चैव धौम्यश्च यथा स्वाञ्जग्मुरालयान्&lt;br&gt;&#xA;सह सात्यकिना शौरिरर्जुनस्य निवेशनम्&lt;br&gt;&#xA;विवेश पुरुषव्याघ्रो व्याघ्रो गिरिगुहामिव&lt;br&gt;&#xA;तत्र भक्ष्यान्नपानैस्ते समुपेतास्सुखोषिताः&lt;br&gt;&#xA;सुखप्रबुद्धा राजानमुपतस्थुर्युधिष्ठिरम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/040/</guid>
      <description>&lt;p&gt;जनमेजयः-&lt;br&gt;&#xA;राज्यं प्राप्य महातेजा धर्मपुत्रो युधिष्ठिरः&lt;br&gt;&#xA;यदन्यदकरोद्विप्र तन्मे वक्तुमिहार्हसि&lt;br&gt;&#xA;भगवान्वा हृषीकेशस्त्रैलोक्यस्य परो गुरुः&lt;br&gt;&#xA;ऋषे यदकरोद्वीरस्तच्च व्याख्यातुमर्हसि&lt;br&gt;&#xA;वैशम्पायनः-&lt;br&gt;&#xA;शृणु राजेन्द्र तत्त्वेन कीर्त्यमानं मयाऽनघ&lt;br&gt;&#xA;वासुदेवं पुरस्कृत्य यदकुर्वत पाण्डवाः&lt;br&gt;&#xA;प्राप्य राज्यं महातेजाः कुन्तीपुत्रो युधिष्ठिरः&lt;br&gt;&#xA;वर्णान्संस्थापयामास नयेन विनयेन च&lt;br&gt;&#xA;ब्राह्मणानां सहस्रं च स्नातकानां महात्मनाम्&lt;br&gt;&#xA;सहस्रनिष्कैरेकैकं तर्पयामास पाण्डवः&lt;br&gt;&#xA;तथाऽनुजीविनो भृत्यान्संश्रितानतिथीनपि&lt;br&gt;&#xA;कामैस्सन्तर्पयामास कृपणांस्तार्किकानपि&lt;br&gt;&#xA;पुरोहिताय धौम्याय प्रादादयुतशस्स गाः&lt;br&gt;&#xA;धनं सुवर्णं रजतं वासांसि विविधानि च&lt;br&gt;&#xA;कृपाय च महाराज पितृवत्तमतर्पयत्&lt;br&gt;&#xA;विदुराय महातेजाः पूजां चक्रे यतव्रतः&lt;br&gt;&#xA;भक्ष्यान्नपानैर्विविधैर्वासोभिश्शयनासनैः&lt;br&gt;&#xA;सर्वान्सन्तोषयामास संश्रितान्ददतां वरः&lt;br&gt;&#xA;लब्धप्रशमनं कृत्वा स राजा राजसत्तम&lt;br&gt;&#xA;युयुत्सोर्धार्तराष्ट्रस्य पूजां चक्रे महायशाः&lt;br&gt;&#xA;धृतराष्ट्राय तद्राज्यं गान्धार्यै विदुराय च&lt;br&gt;&#xA;निवेश्य स्वस्थवद्राजन्नास्ते राजा युधिष्ठिरः&lt;br&gt;&#xA;तथा सर्वं स नगरं प्रसाद्य जनमेजय&lt;br&gt;&#xA;वासुदेवं महात्मानमभ्यगच्छत्कृताञ्जलिः&lt;br&gt;&#xA;ततो महति पर्यङ्के मणिकाञ्चनभूषिते&lt;br&gt;&#xA;ददर्श कृष्णमासीनं नीलं मेराविवाम्बुदम्&lt;br&gt;&#xA;जाज्वल्यमानं वपुषा दिव्याभरणभूषितम्&lt;br&gt;&#xA;पीतकौशेयवसनं हैमेनोपहितं मणिम्&lt;br&gt;&#xA;कौस्तुभेनाप्युरस्स्थेन मणिनाऽभिविराजितम्&lt;br&gt;&#xA;उद्यतेवोदयं शैलं सूर्येणाप्तं किरीटिनम्&lt;br&gt;&#xA;नौपम्यं विद्यते तस्य त्रिषु लोकेषु किञ्चन&lt;br&gt;&#xA;सोऽभिगम्य महात्मानं विष्णुं पुरुषसत्तमम्&lt;br&gt;&#xA;उवाच मधुरं राजा स्मितपूर्वमिदं तदा&lt;br&gt;&#xA;युधिष्ठिरः-&lt;br&gt;&#xA;सुखेन ते निशा कच्चिद्व्युष्टा बुद्धिमतां वर&lt;br&gt;&#xA;कच्चिज्ज्ञानानि सर्वाणि प्रसन्नानि तवाच्युत&lt;br&gt;&#xA;तव ह्याश्रित्य देवी बुद्धिं बुद्धिमतां वर&lt;br&gt;&#xA;वयं राज्यमनुप्राप्ताः पृथिवी च वशे स्थिता&lt;br&gt;&#xA;भवत्प्रसादाद्भगवंस्त्रिलोकगतिविक्रम&lt;br&gt;&#xA;जयं प्राप्ता यशश्चाग्र्यं न च धर्मच्युता वयम्&lt;br&gt;&#xA;वैशम्पायनः-&lt;br&gt;&#xA;तं तथा भाषमाणं तु धर्मराजमरिन्दमम्&lt;br&gt;&#xA;नोवाच भगवान्किञ्चिद्ध्यानमेवान्वपद्यत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/041/</guid>
      <description>&lt;p&gt;युधिष्ठिरः-&lt;br&gt;&#xA;किमिदं परमाश्चर्यं ध्यायस्यमितविक्रम&lt;br&gt;&#xA;कच्चिल्लोकत्रयस्यास्य स्वस्ति लोकपरायण&lt;br&gt;&#xA;इन्द्रियाणि मनश्चैव बुद्धौ संवेशितानि ते&lt;br&gt;&#xA;चतुर्थं ध्यानमार्गं त्वमालम्ब्य पुरुषर्षभ&lt;br&gt;&#xA;अपक्रान्तो यतो जीवस्तेन मे विस्मितं मनः&lt;br&gt;&#xA;निगृहीतो हि वायुस्ते पञ्चकर्मा शरीरगः&lt;br&gt;&#xA;इन्द्रियाणि च सर्वाणि मनसि स्थापितानि ते&lt;br&gt;&#xA;सर्वे चैव गुणा देवाः क्षेत्रज्ञे ते निवेशिताः&lt;br&gt;&#xA;नेङ्गन्ति चैव रोमाणि यथा बुद्धिस्तथा मनः&lt;br&gt;&#xA;कुड्यकाष्ठशिलाभूतो निरीहश्चासि माधव&lt;br&gt;&#xA;यथा दीपो निवातस्थो निरिङ्गो ज्वलतेऽच्युत&lt;br&gt;&#xA;तथाऽसि भगवन्देव निश्चलो योगनिश्चयात्&lt;br&gt;&#xA;यदि श्रोतुमिहार्हामि न रहस्यं च मे हृदि&lt;br&gt;&#xA;छिन्धि मे संशयं देव प्रपन्नायाभियाचते&lt;br&gt;&#xA;त्वं हि कर्ता विकर्ता च त्वं क्षरश्चाक्षरश्च ह&lt;br&gt;&#xA;अनादिनिधनो ह्याद्यस्त्वमेकः पुरुषोत्तम&lt;br&gt;&#xA;त्वं प्रपन्नाय भक्ताय शिरसा प्रणताय च&lt;br&gt;&#xA;ध्यानस्यास्य यथातत्त्वं ब्रूहि धर्मभृतां वर&lt;br&gt;&#xA;वैशम्पायनः-&lt;br&gt;&#xA;ततस्स्वगोचरे न्यस्य मनोबुद्धीन्द्रियाणि च&lt;br&gt;&#xA;स्मितपूर्वमुवाचेदं भगवान्वासवानुजः&lt;br&gt;&#xA;श्रीभगवान्-&lt;br&gt;&#xA;शरतल्पगतो भीष्मश्शाम्यन्निव हुताशनः&lt;br&gt;&#xA;मां ध्याति पुरुषव्याघ्रस्ततो मे तद्गतं मनः&lt;br&gt;&#xA;यस्य ज्यातलनिर्घोषं विस्फूर्जितमिवाशनेः&lt;br&gt;&#xA;न सहेद्देवराजोऽपि तमस्मि मनसा गतः&lt;br&gt;&#xA;येनाभिद्रुत्य तरसा समस्तं राजमण्डलम्&lt;br&gt;&#xA;ऊढास्तिस्रः पुरा कन्यास्तमस्मि मनसा गतः&lt;br&gt;&#xA;त्रयोविंशतिरात्रं यो योधयामास भार्गवम्&lt;br&gt;&#xA;न च रामेण निस्तीर्णस्तमस्मि मनसा गतः&lt;br&gt;&#xA;यं गङ्गा गर्भविधिना धारयामास भारतम्&lt;br&gt;&#xA;वसिष्ठशिष्यं तं तात गतोऽस्मि मनसा नृप&lt;br&gt;&#xA;दिव्यास्त्राणि महातेजा यो धारयति बुद्धिमान्&lt;br&gt;&#xA;साङ्गांश्च चतुरो वेदांस्तमस्मि मनसा गतः&lt;br&gt;&#xA;रामस्य दयितं शिष्यं जामदग्न्यस्य पाण्डव&lt;br&gt;&#xA;आधारं सर्वविद्यानां तमस्मि मनसा गतः&lt;br&gt;&#xA;एकीकृत्येन्द्रियग्रामं मनस्संयम्य मेधया&lt;br&gt;&#xA;शरणं मामुपागच्छत्ततो मे तद्गतं मनः&lt;br&gt;&#xA;स हि भूतं च भव्यं च भवच्च पुरुषर्षभ&lt;br&gt;&#xA;वेत्ति धर्मविदां श्रेष्ठस्ततो मे तद्गतं मनः&lt;br&gt;&#xA;तस्मिन्हि पुरुषव्याघ्रे शान्ते भीष्मे महात्मनि&lt;br&gt;&#xA;भविष्यति मही पार्थ नष्टचन्द्रेव शर्वरी&lt;br&gt;&#xA;तद्युधिष्ठिर गाङ्गेयं भीष्मं भीमपराक्रमम्&lt;br&gt;&#xA;अभिगम्योपसङ्गृह्य पृच्छ यत्ते मनोगतम्&lt;br&gt;&#xA;चातुर्विद्यं चातुर्होत्रं चातुराश्रम्यमेव च&lt;br&gt;&#xA;चातुर्वर्ण्यं च धर्म्यं च पृच्छ त्वं पृथिवीपते&lt;br&gt;&#xA;तस्मिन्नस्तमिते भीष्मे कौरवाणां धुरन्धरे&lt;br&gt;&#xA;ज्ञानान्यल्पीभविष्यन्ति तस्मात्त्वां चोदयाम्यहम्&lt;br&gt;&#xA;वैशम्पायनः-&lt;br&gt;&#xA;तच्छ्रुत्वा वासुदेवस्य तथ्यं वचनमुत्तमम्&lt;br&gt;&#xA;साश्रुकण्ठस्स धर्मज्ञो जनार्दनमुवाच ह&lt;br&gt;&#xA;युधिष्ठिरः-&lt;br&gt;&#xA;यद्भवानाह भीष्मस्य प्रभावं प्रति माधव&lt;br&gt;&#xA;तथैव नात्र सन्देहो विद्यते मम माधव&lt;br&gt;&#xA;महाभाग्यं च भीष्मस्य प्रभावश्च महात्मनः&lt;br&gt;&#xA;श्रुतं मया कथयतां ब्राह्मणानां महात्मनाम्&lt;br&gt;&#xA;भवांश्च कर्ता लोकानां यद्ब्रवीत्यरिसूदन&lt;br&gt;&#xA;तथा तदनभिध्येयं वाक्यं यादवनन्दन&lt;br&gt;&#xA;यदि त्वनुग्रहवती बुद्धिस्ते मयि माधव&lt;br&gt;&#xA;त्वामग्रतः पुरस्कृत्य भीष्मं पश्यामहे वयम्&lt;br&gt;&#xA;आवृत्ते भगवत्यर्के स हि लोकान्गमिष्यति&lt;br&gt;&#xA;त्वद्दर्शनं महाबाहो तस्मादर्हति कौरवः&lt;br&gt;&#xA;तव ह्याद्यस्य देवस्य क्षरस्यैवाक्षरस्य च&lt;br&gt;&#xA;दर्शनं त्वस्य लाभस्स्यात्त्वं हि ब्रह्ममयो निधिः&lt;br&gt;&#xA;वैशम्पायनः-&lt;br&gt;&#xA;श्रुत्वैवं धर्मराजस्य वचनं मधुसूदनः&lt;br&gt;&#xA;पार्श्वस्थं सात्यकिं प्राह रथो मे युज्यतामिति&lt;br&gt;&#xA;सात्यकिस्तु परिक्रम्य केशवस्य समीपतः&lt;br&gt;&#xA;दारुकं प्राह कृष्णस्य युज्यतां रथ इत्युत&lt;br&gt;&#xA;स सात्यकेराशु वचो निशम्य रथोत्तमं काञ्चनभूषिताङ्गम्&lt;br&gt;&#xA;समागमत्स्वर्णमयैर्विहङ्गैर्विभूषितं हेमपिनद्धचक्रम्&lt;br&gt;&#xA;दिवाकरांशुप्रभमाशुगामिनं विचित्रनानामणिरत्नभूषितम्&lt;br&gt;&#xA;नवोदितं सूर्यमिव प्रभासितं विचित्रतार्क्ष्यध्वजिनं पताकिनम्&lt;br&gt;&#xA;सुग्रीवशैब्यप्रप्नुखैर्वराश्वैर्मनोजवैः काञ्चनभूषिताङ्गैः&lt;br&gt;&#xA;संयुक्तमावेदयदच्युताय कृताञ्जलिर्दारुको राजसिंह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/042/</guid>
      <description>&lt;p&gt;जनमेजयः-&lt;br&gt;&#xA;शरतल्पे शयानस्तु भरतानां पितामहः&lt;br&gt;&#xA;कथमुत्सृष्टवान्देहं कं च योगमधारयत्&lt;br&gt;&#xA;वैशम्पायनः-&lt;br&gt;&#xA;शृणुष्वावहितो राजञ्शुचिर्भूत्वा समाहितः&lt;br&gt;&#xA;भीष्मस्य कुरुशार्दूल देहोत्सर्गं महात्मनः&lt;br&gt;&#xA;प्रवृत्तमात्रे त्वयनमुत्तरेण दिवाकरे&lt;br&gt;&#xA;शुक्लपक्षस्य चाष्टम्यां माघमासस्य पार्थिव&lt;br&gt;&#xA;प्राजापत्ये च नक्षत्रे मध्यं प्राप्ते दिवाकरे&lt;br&gt;&#xA;समावेशयदात्मानमात्मन्येव समाहितः&lt;br&gt;&#xA;विकीर्णांशुरिवादित्यो भीष्मश्शरशतैश्चितः&lt;br&gt;&#xA;शिश्ये परमया लक्ष्म्या वृतो ब्राह्मणसत्तमैः&lt;br&gt;&#xA;व्यासेन देवश्रवसा नारदेन सुरर्षिणा&lt;br&gt;&#xA;तथा जैमिनिना चापि पैलेन च महात्मना&lt;br&gt;&#xA;शाण्डिल्यदेवलाभ्यां च भार्दवजेन धीमता&lt;br&gt;&#xA;देवस्थानेन वात्स्येन तथाऽश्मेन सुमन्तुना&lt;br&gt;&#xA;एतैश्चान्यैर्मुनिगणैर्महाभागैर्महात्मभिः&lt;br&gt;&#xA;श्रद्धादमपुरस्कारैर्वृतश्चन्द्र इव ग्रहैः&lt;br&gt;&#xA;भीष्मस्तु पुरुषव्याघ्रः कर्मणा मनसा गिरा&lt;br&gt;&#xA;शरतल्पगतः कृष्णं प्रदध्यौ प्राञ्जलिश्शुचिः&lt;br&gt;&#xA;स्वरेण हृष्टपुष्टेन तुष्टाव मधुसूदनम्&lt;br&gt;&#xA;योगेश्वरं पद्मनाभं विष्णुं जिष्णुं जगत्पतिम्&lt;br&gt;&#xA;अनादिनिधनं जिष्णुमात्मयोनिं सनातनम्&lt;br&gt;&#xA;कृताञ्जलिभूत्वा वाग्विदां प्रवरः प्रभुः&lt;br&gt;&#xA;भीष्मः परमधर्मात्मा वासुदेवमथास्तुवत्&lt;br&gt;&#xA;भीष्मः-&lt;br&gt;&#xA;आरिराधयिषुः कृष्णं वाचं जिगदिषामि याम्&lt;br&gt;&#xA;तया व्याससमासिन्या प्रीयतां पुरुषोत्तमः&lt;br&gt;&#xA;शुचिं शुचिपदं हंसं तत्परं परमेष्ठिनम्&lt;br&gt;&#xA;युङ्क्त्वा सर्वात्मनाऽऽत्मानं तं प्रपद्ये प्रजापतिम्&lt;br&gt;&#xA;अनाद्यन्तं परं ब्रह्म न देवा नर्षयो विदुः&lt;br&gt;&#xA;एकस्तद्वेद भगवान्धाता नारायणो हरिः&lt;br&gt;&#xA;नारायणादृषिगणास्तथा सिद्धमहोरगाः&lt;br&gt;&#xA;देवा देवर्षयश्चैव यं विदुर्दुःखभेषजम्&lt;br&gt;&#xA;देवदानवगन्धर्वा यक्षराक्षमहोरगाः&lt;br&gt;&#xA;यं न जानन्ति को ह्येष कुतो वा भगवानिति&lt;br&gt;&#xA;यमाहुर्जगतः कोशं यस्मिंश्च निहिताः प्रजाः&lt;br&gt;&#xA;यस्मिल्ँलोकास्स्फुरन्त्येते जाले शकुनयो यथा&lt;br&gt;&#xA;यस्मिन्विश्वानि भूतानि तिष्ठन्ति प्रविश्यन्त्यपि&lt;br&gt;&#xA;गुणभूतानि भूतेशे सूत्रे मणिगणा इव&lt;br&gt;&#xA;यं च विश्वस्य कर्तारं जगतस्तस्थुषः पतिम्&lt;br&gt;&#xA;वदन्ति जगतोऽध्यक्षमध्यात्मपरिचिन्तकाः&lt;br&gt;&#xA;यस्मिन्नित्ये तते तन्तौ दृढे स्रगिव तिष्ठति&lt;br&gt;&#xA;सदसद्ग्रथितं विश्वं विश्वाङ्गे विश्वकर्मणि&lt;br&gt;&#xA;हरिं सहस्रशिरसं सहस्रचरणेक्षणम्&lt;br&gt;&#xA;सहस्रबाहुमकुटं सहस्रवदनोज्ज्वलम्&lt;br&gt;&#xA;प्राहुर्नारायणं देवं यं विश्वस्य परायणम्&lt;br&gt;&#xA;अणीयसामणीयांसं स्थविष्ठं च स्थवीयसाम्&lt;br&gt;&#xA;गरीयसां गरिष्ठं च श्रेष्ठं च श्रेयसामपि&lt;br&gt;&#xA;यं वाकेष्वनुवाकेषु निषत्सूपनिषत्सु च&lt;br&gt;&#xA;गृणन्ति सत्यकर्माणं सत्यं सत्येषु सामसु&lt;br&gt;&#xA;चतुर्भिश्चतुरात्मानं सत्त्वस्थास्सात्वतां पतिम्&lt;br&gt;&#xA;यं दिव्यैः परमर्चन्ति गुह्यैः परमनामभिः&lt;br&gt;&#xA;यं देवं देवकी देवी वसुदेवादजीजनत्&lt;br&gt;&#xA;गोप्तारं ब्रह्मणो ह्यस्य दीप्तमग्निमिवारणिः&lt;br&gt;&#xA;यमनन्यो व्यपेताशीरात्मानं वीतकल्मषम्&lt;br&gt;&#xA;इष्ट्वाऽनन्त्याय गोविन्दं पश्यत्यात्मानमात्मनि&lt;br&gt;&#xA;पुराणे पुरुषं प्रोक्तं ब्रह्म प्रोक्तं युगादिषु&lt;br&gt;&#xA;क्षये सङ्कर्षणं प्रोक्तं तमुपास्यमुपास्महे&lt;br&gt;&#xA;यमेकं बहुधाऽऽत्मानं प्रादुर्भूतमधोक्षजम्&lt;br&gt;&#xA;तं ये शक्ताः क्रियावन्तो यजन्ते सर्वकामदम्&lt;br&gt;&#xA;ऋतमेकाक्षरं ब्रह्म यत्तत्सदसतः परम्&lt;br&gt;&#xA;अनादिमध्यपर्यन्तं न देवा नर्षयो विदुः&lt;br&gt;&#xA;यं सुरासुरगन्धर्वास्ससिद्धर्षिमहोरगाः&lt;br&gt;&#xA;प्रयता नित्यमर्चन्ति परमं दुःखभेषजम्&lt;br&gt;&#xA;अनादिनिधनं देवमात्मयोनिं सनातनम्&lt;br&gt;&#xA;अप्रेक्ष्यमनभिज्ञेयं हरिं नारायणं प्रभुम्&lt;br&gt;&#xA;अथ भीष्मस्तवराजः&lt;br&gt;&#xA;अतिवाय्विन्द्रकर्माणमतिसूर्याग्नितेजसम्&lt;br&gt;&#xA;अतिबुद्धिन्द्रियात्मानं तं प्रपद्ये प्रजापतिम्&lt;br&gt;&#xA;यं वै विश्वस्य कर्तारं जगतस्तस्थुषां पतिम्&lt;br&gt;&#xA;वदन्ति जगतोऽध्यक्षमक्षरं परमं पदम्&lt;br&gt;&#xA;हिरण्यवर्णं यं गर्भमदितिर्दैत्यनाशनम्&lt;br&gt;&#xA;एकं द्वादशधा जज्ञे तस्मै सूर्यात्मने नमः&lt;br&gt;&#xA;शुक्ले देवान्पितॄन्कृष्णे तर्पयत्यमृतेन यः&lt;br&gt;&#xA;यश्च राजा द्विजातीनां तस्मै सोमात्मने नमः&lt;br&gt;&#xA;हुताशनमुखैर्देवैर्धार्यते सकलं जगत्&lt;br&gt;&#xA;हविः प्रथमभोक्ता यस्तस्मै होत्रात्मने नमः&lt;br&gt;&#xA;महतस्तमसः पारे पुरुषं ह्यतितेजसम्&lt;br&gt;&#xA;यं ज्ञात्वा मृत्युमत्येति तस्मै ज्ञेयात्मने नमः&lt;br&gt;&#xA;यं बृहन्तं महत्युक्थे यमग्नौ यं महाध्वरे&lt;br&gt;&#xA;यं विप्रसङ्घा गायन्ति तस्मै गोयात्मने नमः&lt;br&gt;&#xA;पादाङ्गं सन्धिपर्वाणं स्वरव्यञ्जनभूषितम्&lt;br&gt;&#xA;यमाहुरक्षरं विप्रास्तस्मै वागात्मने नमः&lt;br&gt;&#xA;ऋग्यजुस्सामधामानं दशार्धहविराकृतिम्&lt;br&gt;&#xA;यस्सप्ततन्तुं तन्वन्ति तस्मै यज्ञात्मने नमः&lt;br&gt;&#xA;यस्सुपर्णो यजुर्नाम च्छन्दोगात्रस्त्रिवृच्छिराः&lt;br&gt;&#xA;रथन्तरबृहत्पक्षस्तस्मै स्तोत्रात्मने नमः&lt;br&gt;&#xA;यः सहस्रसवे सत्रे जज्ञे विश्वसृजामृषिः&lt;br&gt;&#xA;हिरण्यपक्षः शकुनिस्तस्मै तार्क्ष्यात्मने नमः&lt;br&gt;&#xA;यश्चिनोति सतां सेतुमृतेनामृतयोनिना&lt;br&gt;&#xA;धर्मार्थव्यवहाराङ्गैस्तस्मै सत्यात्मने नमः&lt;br&gt;&#xA;यं पृथग्धर्मचरणाः पृथग्धर्मफलैषिणः&lt;br&gt;&#xA;पृथग्धर्मैस्समर्चन्ति तस्मै धर्मात्मने नमः&lt;br&gt;&#xA;यं तं व्यक्तस्थमव्यक्तं विचिन्वन्ति महर्षयः&lt;br&gt;&#xA;क्षेत्रे क्षेत्रज्ञमासीनं तस्मै क्षेत्रात्मने नमः&lt;br&gt;&#xA;यं दृगात्मानमात्मस्थं वृतं षोडशभिर्गुणैः&lt;br&gt;&#xA;प्राहुस्सप्तदशं साङ्ख्यास्तस्मै साङ्ख्यात्मने नमः&lt;br&gt;&#xA;यं विनिद्रा जितश्वासास्सन्तुष्टास्संयतेन्द्रियाः&lt;br&gt;&#xA;ज्योतिः पश्यन्ति युञ्जानास्तस्मै योगात्मेन नमः&lt;br&gt;&#xA;अपुण्यपुण्योपरमे यं पुनर्भवनिर्भयाः&lt;br&gt;&#xA;शान्तास्सन्न्यासिनो यान्ति तस्मै मोक्षात्मने नमः&lt;br&gt;&#xA;यस्याग्निरास्यं द्यौर्मूर्धा खं नाभिश्चरणौ क्षितिः&lt;br&gt;&#xA;सूर्यश्चक्षुर्दिशश्श्रोत्रं तस्मै लोकात्मने नमः&lt;br&gt;&#xA;युगेष्वावर्तते योंशैर्मासर्त्वयनहायनैः&lt;br&gt;&#xA;सर्गप्रलययोः कर्ता तस्मै कालात्मने नमः&lt;br&gt;&#xA;योऽसौ युगसहस्रान्ते प्रदीप्तार्चिर्विभावसुः&lt;br&gt;&#xA;सम्भक्षयति भूतानि तस्मै घोरात्मने नमः&lt;br&gt;&#xA;सम्भक्ष्य सर्वभूतानि कृत्वा चैकार्णवं जगत्&lt;br&gt;&#xA;बालस्स्वपिति यश्चैकस्तस्मै मायात्मने नमः&lt;br&gt;&#xA;सहस्रशिरसे तस्मै पुरुषायामितात्मने&lt;br&gt;&#xA;चतुस्समुद्रपयसि योगनिद्रात्मने नमः&lt;br&gt;&#xA;अजस्य नाभावध्येकं यस्मिन्विश्वं प्रतिष्ठितम्&lt;br&gt;&#xA;पुष्करं पुष्कराक्षस्य तस्मै पद्मात्मने नमः&lt;br&gt;&#xA;यस्य केशेषु जीमूता नद्यस्सर्वाङ्गसन्धिषु&lt;br&gt;&#xA;कुक्षौ समुद्राश्चत्वारस्तस्मै तोयात्मने नमः&lt;br&gt;&#xA;यस्मात्सर्गाः प्रवर्तन्ते सर्गप्रलयविक्रियाः&lt;br&gt;&#xA;यस्मिंश्चैव प्रलीयन्ते तस्मै हेत्वात्मने नमः&lt;br&gt;&#xA;अकार्यस्सर्वकार्येषु धर्मकार्यार्थमुद्यतम्&lt;br&gt;&#xA;वैकुण्ठस्य हि तद्रूपं तस्मै कार्यात्मने नमः&lt;br&gt;&#xA;ब्रह्म वक्त्रं भुजौ क्षत्रं कृत्स्नमूरूदरं विशः&lt;br&gt;&#xA;पादौ यस्याश्रिताश्शूद्रास्तस्मै वर्णात्मने नमः&lt;br&gt;&#xA;अन्नपानेन्धनमयो रसप्राणविवर्धनः&lt;br&gt;&#xA;यो धारयति भूतानि तस्मै प्राणात्मने नमः&lt;br&gt;&#xA;विषये वर्तमानानां यं तं वैषयिकैर्गुणैः&lt;br&gt;&#xA;प्राहुर्विषयगोप्तारं तस्मै गोप्त्रात्मने नमः&lt;br&gt;&#xA;अप्रमेयशरीराय सर्वतो बुद्धिचक्षुषे&lt;br&gt;&#xA;अपारपरिमाणाय तस्मै दिव्यात्मने नमः&lt;br&gt;&#xA;परः कालात्परो यज्ञात्परस्सदसतश्च यः&lt;br&gt;&#xA;अनादिरादिर्विश्वस्य तस्मै विश्वात्मने नमः&lt;br&gt;&#xA;वैद्युतो जाठरश्चैव पावकश्शुचिरेव च&lt;br&gt;&#xA;दहनस्सर्वभक्षाणां तस्मै वह्न्यात्मने नमः&lt;br&gt;&#xA;रसातलगतश्श्रीमाननन्तो भगवान्प्रभुः&lt;br&gt;&#xA;जगद्धारयते योऽसौ तस्मै शेषात्मने नमः&lt;br&gt;&#xA;ज्वलनार्केन्दुताराणां ज्योतिषां दिव्यमूर्तिनाम्&lt;br&gt;&#xA;यस्तेजयति तेजांसि तस्मै तेजात्मने नमः&lt;br&gt;&#xA;आत्मज्ञानमिदं ज्ञानं ज्ञात्वा पञ्चस्ववस्थितम्&lt;br&gt;&#xA;यं ज्ञानेनाधिगच्छन्ति तस्मै ज्ञानात्मने नमः&lt;br&gt;&#xA;साङ्ख्यैर्योगैर्विनिश्चित्य साध्यैश्च परमर्षिभिः&lt;br&gt;&#xA;यस्य तु ज्ञायते तत्वं तस्मै गुह्यात्मने नमः&lt;br&gt;&#xA;जटिने दण्डिने नित्यं लम्बोदरशरीरिणे&lt;br&gt;&#xA;कमण्डलुनिषङ्गाय तस्मै ब्रह्मात्मने नमः&lt;br&gt;&#xA;यो जातो वसुदेवेन देवक्यां यदुनन्दनः&lt;br&gt;&#xA;शङ्खचक्रगदापाणिर्वासुदेवात्मने नमः&lt;br&gt;&#xA;शिरःकपालमालाय व्याघ्रचर्मनिवासिने&lt;br&gt;&#xA;भस्मदिग्धशरीराय तस्मै रुद्रात्मने नमः&lt;br&gt;&#xA;यो मोहयति भूतानि सर्वपाशानुबन्धनैः&lt;br&gt;&#xA;सर्वस्य रक्षणार्थाय तस्मै मोहात्मने नमः&lt;br&gt;&#xA;चैतन्यं सर्वतो नित्यं सर्वप्राणिहृदिस्थितम्&lt;br&gt;&#xA;सर्वातीततरं सूक्ष्मं तस्मै सूक्ष्मात्मने नमः&lt;br&gt;&#xA;पञ्चभूतात्मभूताय भूतादिनिधनाय च&lt;br&gt;&#xA;अक्रोधद्रोहमोहाय तस्मै शान्तात्मने नमः&lt;br&gt;&#xA;यस्मिन्सर्वं यतस्सर्वं यस्सर्वं सर्वतश्च यः&lt;br&gt;&#xA;यश्च सर्वमयो देवस्तस्मै सर्वात्मने नमः&lt;br&gt;&#xA;यश्शेते क्षीरपर्यङ्के दिव्यनागविभूषिते&lt;br&gt;&#xA;फणासहस्ररचिते तस्मै निद्रात्मने नमः&lt;br&gt;&#xA;विश्वे च मरुतश्चैव रुद्रादित्याश्विनावपि&lt;br&gt;&#xA;वसवस्सिद्धसाध्याश्च तस्मै देवात्मने नमः&lt;br&gt;&#xA;अव्यक्तबुद्ध्यहङ्कारमनोबुद्धीन्द्रियाणि च&lt;br&gt;&#xA;तन्मात्राणि विशेषाश्च तस्मै तत्वात्मने नमः&lt;br&gt;&#xA;भूतं भव्यं भविष्यच्च भूतादिप्रभवाव्ययः&lt;br&gt;&#xA;योऽग्रजस्सर्वभूतानां तस्मै भूतात्मने नमः&lt;br&gt;&#xA;यं हि सूक्ष्मं विचिन्वन्ति परं सूक्ष्मविदो जनाः&lt;br&gt;&#xA;सूक्ष्मात्सूक्ष्मं च यद्ब्रह्म तस्मै सूक्ष्मात्मने नमः&lt;br&gt;&#xA;मत्स्यो भूत्वा विरिञ्चाय येन वेदास्समाहृताः&lt;br&gt;&#xA;रसातलगतश्शीघ्रं तस्मै मत्स्यात्मने नमः&lt;br&gt;&#xA;मन्दराद्रिर्धृतो येन प्राप्ते ह्यमृतमन्थने&lt;br&gt;&#xA;अतिकर्कशदेहाय तस्मै कूर्मात्मने नमः&lt;br&gt;&#xA;वाराहं रूपमास्थाय महीं सवनपर्वताम्&lt;br&gt;&#xA;उद्धरत्येकदंष्ट्रेण तस्मै क्रोडात्मने नमः&lt;br&gt;&#xA;नारसिंहवपुः कृत्वा सर्वलोकभयङ्करम्&lt;br&gt;&#xA;हिरण्यकशिपुं जघ्ने तस्मै सिंहात्मने नमः&lt;br&gt;&#xA;पिङ्गेक्षणसटं यस्य रूपं दंष्ट्रानखैर्युतम्&lt;br&gt;&#xA;दानवेन्द्रान्तकरणं तस्मै दृप्तात्मने नमः&lt;br&gt;&#xA;वामनं रूपमास्थाय बलिं संयम्य मायया&lt;br&gt;&#xA;त्रैलोक्यं क्रान्तवान्यस्तु तस्मै क्रान्तात्मने नमः&lt;br&gt;&#xA;जमदग्निसुतो भूत्वा रामश्शस्त्रभृतां वरः&lt;br&gt;&#xA;महीं निःक्षत्रियां चक्रे तस्मै रामात्मने नमः&lt;br&gt;&#xA;त्रिस्सप्तकृत्वो यश्चैको धर्मे व्युत्क्रान्तिगौरवात्&lt;br&gt;&#xA;जघान क्षत्रियान्सङ्ख्ये तस्मै क्रोधात्मने नमः&lt;br&gt;&#xA;रामो दाशरथिर्भूत्वा पुलस्त्यकुलनन्दनम्&lt;br&gt;&#xA;जघान रावणं सङ्ख्ये तस्मै क्षत्रात्मने नमः&lt;br&gt;&#xA;यो हली मुसली श्रीमान्नीलाम्बरधरस्स्थितः&lt;br&gt;&#xA;रामाय रौहिणेयाय तस्मै भोगात्मने नमः&lt;br&gt;&#xA;शङ्खिने चक्रिणे नित्यं शार्ङ्गिणे पीतवाससे&lt;br&gt;&#xA;वनमालाधरायैव तस्मै कृष्णात्मने नमः&lt;br&gt;&#xA;वसुदेवसुतश्श्रीमान्क्रीडितो नन्दगोकुले&lt;br&gt;&#xA;कंसस्य निधनार्थाय तस्मै क्रीडात्मने नमः&lt;br&gt;&#xA;वासुदेवत्वमागम्य यदोर्वंशसमुद्भवः&lt;br&gt;&#xA;भूभारहरणं चक्रे तस्मै कृष्णात्मने नमः&lt;br&gt;&#xA;सारथ्यमर्जुनस्याजौ कुर्वन्गीतामृतं ददौ&lt;br&gt;&#xA;लोकत्रयोपकाराय तस्मै ब्रह्मात्मने नमः&lt;br&gt;&#xA;दानवांस्तु वशे कृत्वा पुनर्बुद्धत्वमागतः&lt;br&gt;&#xA;सर्गस्य रक्षणार्थाय तस्मै बुद्धात्मने नमः&lt;br&gt;&#xA;हनिष्यति कलौ प्राप्ते म्लेच्छान्यस्तुरगाननः&lt;br&gt;&#xA;धर्मसंस्थापको यस्तु तस्मै कल्क्यात्मने नमः&lt;br&gt;&#xA;तारामये कालनेमिं हत्वा दानवपुङ्गवम्&lt;br&gt;&#xA;ददौ राज्यं महेन्द्राय तस्मै साङ्ख्यात्मने नमः&lt;br&gt;&#xA;यस्सर्वप्राणिनां देहे साक्षिभूतो ह्यवस्थितः&lt;br&gt;&#xA;अक्षरः क्षरमाणानां तस्मै साक्ष्यात्मने नमः&lt;br&gt;&#xA;नमोस्तु ते महादेव नमस्ते भक्तवत्सल&lt;br&gt;&#xA;सुब्रह्मण्य नमस्तेऽस्तु प्रसीद परमेश्वर&lt;br&gt;&#xA;अव्यक्तं व्यक्तरूपेण व्याप्तं सर्वं त्वया विभो&lt;br&gt;&#xA;नारायणं सहस्राक्षं सर्वलोकमहेश्वरम्&lt;br&gt;&#xA;हिरण्यनाभं यज्ञाङ्गममृतं विश्वतोमुखम्&lt;br&gt;&#xA;प्रपद्ये पुण्डरीकाक्षं प्रपद्ये पुरुषोत्तमम्&lt;br&gt;&#xA;सर्वदा सर्वकार्येषु नास्ति तेषाममङ्गलम्&lt;br&gt;&#xA;येषां हृदिस्थो देवेशो मङ्गलायतनं हरिः&lt;br&gt;&#xA;मङ्गलं भगवान्विष्णुर्मङ्गलं मधुसूदनः&lt;br&gt;&#xA;मङ्गलं पुण्डरीकाक्षो मङ्गलं गरुडध्वजः&lt;br&gt;&#xA;विश्वकर्मन्नमस्तेऽस्तु विश्वात्मन्विश्वसम्भव&lt;br&gt;&#xA;अपवर्गस्थभूतानां पञ्चानां परमास्थित&lt;br&gt;&#xA;नमस्ते त्रिषु लोकेषु नमस्ते परतस्त्रिषु&lt;br&gt;&#xA;नमस्ते दिक्षु सर्वासु त्वं हि सर्वपरायणम्&lt;br&gt;&#xA;नमस्ते भगवन्विष्णो लोकानां प्रभवाव्यय&lt;br&gt;&#xA;त्वं हि कर्ता हृषीकेशस्संहर्ता वाऽपराजितः&lt;br&gt;&#xA;तेन पश्यामि ते दिव्यान्भावान्हि त्रिषु वर्त्मसु&lt;br&gt;&#xA;तच्च पश्यामि तत्वेन यत्ते रूपं सनातनम्&lt;br&gt;&#xA;दिवं ते शिरसा व्याप्तं पद्भ्यां देवी वसुन्धरा&lt;br&gt;&#xA;विक्रमेण त्रयो लोकाः पुरुषोऽसि सनातनः&lt;br&gt;&#xA;व्यक्ताव्यक्तस्वरूपेण व्याप्तं सर्वं त्वया विभो&lt;br&gt;&#xA;अव्यक्तं ब्राह्मणं रूपं व्यक्तमेतच्चराचरम्&lt;br&gt;&#xA;अतसीपुष्पसङ्काशं पीतवाससमच्युतम्&lt;br&gt;&#xA;ये नमस्यन्ति गोविन्दं न तेषां विद्यते भयम्&lt;br&gt;&#xA;नारायणपरं ब्रह्म नारायणपरं तपः&lt;br&gt;&#xA;नारायणपरं सत्यं नारायणपरं परम्&lt;br&gt;&#xA;यथा विष्णुमयं सत्यं यथा विष्णुमयं हविः&lt;br&gt;&#xA;तथा विष्णुमयं सर्वं पाप्मा मे नश्यतां तथा&lt;br&gt;&#xA;तस्य यज्ञवराहस्य विष्णोरमिततेजसः&lt;br&gt;&#xA;प्रणामं येऽपि कुर्वन्ति तेषामपि नमो नमः&lt;br&gt;&#xA;त्वां प्रपन्नाय भक्ताय गतिमिष्टां जिगीषवे&lt;br&gt;&#xA;यच्छ्रेयः पुण्डरीकाक्ष तद्ध्यायस्व सुरोत्तम&lt;br&gt;&#xA;इति विद्यातपोयोनिरयोनिर्विष्णुरीडितः&lt;br&gt;&#xA;वाग्यज्ञेनार्चितो देवः प्रीयतां मे जनार्दनः&lt;br&gt;&#xA;वैशम्पायनः-&lt;br&gt;&#xA;एतावदुक्त्वा वचनं भीष्मस्तद्गतमानसः&lt;br&gt;&#xA;नम इत्येव कृष्णाय प्रणाममकरोत्तदा&lt;br&gt;&#xA;तस्मिन्नुपरते वाक्ये ततस्ते ब्रह्मवादिनः&lt;br&gt;&#xA;भीष्मं वाग्भिर्बाष्पगलास्तमानर्चुर्महाद्युतिम्&lt;br&gt;&#xA;ते स्तुवन्तश्च विप्रेन्द्राः केशवं पुरुषोत्तमम्&lt;br&gt;&#xA;भीष्मं च शनकैस्सर्वे प्रशशंसुः पुनः पुनः&lt;br&gt;&#xA;अधिगम्य तु योगेन भक्तिं भीष्मस्य माधवः&lt;br&gt;&#xA;त्रैलोक्यदर्शनं ज्ञानं दिव्यं दत्त्वा ययौ हरिः&lt;br&gt;&#xA;विदित्वा भक्तियोगं तं भीष्मस्य पुरुषोत्तमः&lt;br&gt;&#xA;सहसोत्थाय तं हृष्टो यानमेवान्वपद्यत&lt;br&gt;&#xA;केशवस्सात्यकिश्चैव रथेनैकेन जग्मतुः&lt;br&gt;&#xA;अपरेण महात्मानौ युधिष्ठिरधनञ्जयौ&lt;br&gt;&#xA;भीमसेनो यमौ चोभौ रथमेकं समास्थिताः&lt;br&gt;&#xA;कृपो युयुत्सुस्सूतश्च सञ्जयश्चापरं रथम्&lt;br&gt;&#xA;ते रथैर्नगराकारैः प्रयाताः पुरुषर्षभाः&lt;br&gt;&#xA;नेमिघोषेण महता कम्पयन्ते वसुन्धराम्&lt;br&gt;&#xA;ततो गिरः पुरुषवरस्तवेरिता द्विजेरिताः पथिषु मनाक्स शुश्रुवे&lt;br&gt;&#xA;कृताञ्जलिं प्रणतमथापरं जनं स केशिहा मुदितमनाभ्यनन्दत&lt;br&gt;&#xA;इति स्मरन्पठति च शार्ङ्गधन्वनश्शृणोतु वा यदुकुलनन्दनस्तवम्&lt;br&gt;&#xA;स चक्रभृत्प्रतिहतसर्वकिल्बिषो जनार्दनं प्रविशति देहसङ्क्षये&lt;br&gt;&#xA;यं योगिनः प्राणवियोगकाले यत्नेन चित्ते विनिवेशयन्ति&lt;br&gt;&#xA;स तं पुरस्ताद्धरिमीक्षमाणः प्राणाञ्जहौ प्राप्तफलो हि भीष्मः&lt;br&gt;&#xA;स्ववराजस्समाप्तोऽयं विष्णोरद्भुतकर्मणः&lt;br&gt;&#xA;गाङ्गेयेन पुरा गीतो महापातकनाशनः&lt;br&gt;&#xA;इमं नरस्स्तवराजं मुमुक्षुः पठञ्शुचिः कलुषितकल्मषापहम्&lt;br&gt;&#xA;अतीत्य लोकानमलान्समागतान्पदं स गच्छत्यमृतं महात्मनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/043/</guid>
      <description>&lt;p&gt;वैशम्पायनः-&lt;br&gt;&#xA;ततस्स च हृषीकेशस्स च राजा युधिष्ठिरः&lt;br&gt;&#xA;कृपादयश्च ते सर्वे चत्वारः पाण्डवाश्च ते&lt;br&gt;&#xA;रथैस्तैर्नगरप्रख्यैः पताकाध्वजशोभितैः&lt;br&gt;&#xA;ययुराशु कुरुक्षेत्रं वाजिभिश्शीघ्रगामिभिः&lt;br&gt;&#xA;तेऽवतीर्य कुरुक्षेत्रे केशमज्जास्थिसङ्कुले&lt;br&gt;&#xA;देहन्यासः कृतो यत्र क्षत्रियैस्तैर्महारथैः&lt;br&gt;&#xA;गजाश्वदेहास्थिचयैः पर्वतैरिव सञ्चितम्&lt;br&gt;&#xA;नरशीर्षकपालैश्च हंसैरिव च सर्वशः&lt;br&gt;&#xA;चितासहस्रैर्निचितं वर्मशस्त्रसमाकुलम्&lt;br&gt;&#xA;आपानभूमिं कालस्य तदा भुक्तोज्झितामिव&lt;br&gt;&#xA;भूतसङ्घानुचरितं रक्षोगणनिषेवितम्&lt;br&gt;&#xA;पश्यन्तस्ते कुरुक्षेत्रं ययुराशु महारथाः&lt;br&gt;&#xA;गच्छन्नेव महाबाहुस्सर्वं यादवनन्दनः&lt;br&gt;&#xA;युधिष्ठिराय प्रोवाच जामदग्न्यस्य विक्रमम्&lt;br&gt;&#xA;श्रीभगवान्-&lt;br&gt;&#xA;अमी रामह्रदाः पञ्च दृश्यन्ते पार्थ दूरतः&lt;br&gt;&#xA;येषु सन्तर्पयामास पितॄन्क्षत्रियशोणितैः&lt;br&gt;&#xA;त्रिस्सप्तकृत्वो वसुधां कृत्वा निःक्षत्रियां प्रभुः&lt;br&gt;&#xA;इहेदानीं ततो रामः कर्मणो विरराम ह&lt;br&gt;&#xA;युधिष्ठिरः-&lt;br&gt;&#xA;त्रिसप्तकृत्वः पृथिवी कृता निःक्षत्रिया पुरा&lt;br&gt;&#xA;रामेणेति यदात्थ त्वमत्र मे संशयो महान्&lt;br&gt;&#xA;क्षत्रबीजं यथा दग्धं रामेण यदुपुङ्गव&lt;br&gt;&#xA;कथं भूयस्समुत्पत्तिः क्षत्रस्यामितविक्रम&lt;br&gt;&#xA;महात्मना भगवता रामेण यदुपुङ्गव&lt;br&gt;&#xA;कथमुत्सादित्तं क्षत्रं कथमृद्धिगतं पुनः&lt;br&gt;&#xA;महाभारथयुद्धे हि कोटिशः क्षत्रिया हताः&lt;br&gt;&#xA;तथाऽभूच्च मही कीर्णा क्षत्रियैर्वदतां वर&lt;br&gt;&#xA;एतन्मे छिन्धि वार्ष्णेय संशयं तार्क्ष्यकेतन&lt;br&gt;&#xA;आगमो हि परः कृष्ण त्वत्तो नो वासवानुज&lt;br&gt;&#xA;वैशम्पायनः-&lt;br&gt;&#xA;ततो व्रजन्नेव गदाग्रजः प्रभुश्शशंस तस्मै निखिलेन तत्त्वतः&lt;br&gt;&#xA;युधिष्ठिरायाप्रतिमौजसे तदा यथाऽभवत्क्षत्रियसङ्कुला मही&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/044/</guid>
      <description>&lt;p&gt;श्रीभगवान्-&lt;br&gt;&#xA;शृणु कौन्तेय रामस्य मया यावत्परिश्रुतम्&lt;br&gt;&#xA;महर्षीणां कथयतां कारणं तस्य जन्म च&lt;br&gt;&#xA;यथा च जामदग्न्येन कोटिशः क्षत्रिया हताः&lt;br&gt;&#xA;सम्भूता राजवंशेषु ये भूयो भारते हताः&lt;br&gt;&#xA;जह्नोरुजह्नुस्तनयो बल्लभस्तस्य चात्मजः&lt;br&gt;&#xA;कुशिको नाम धर्मज्ञस्तस्य पुत्रो महीपतिः&lt;br&gt;&#xA;उग्रं तपस्समातिष्ठत्सहस्राक्षसमो विभुः&lt;br&gt;&#xA;पुत्रं लभेयमजितं त्रिलोकेश्वरमित्युत&lt;br&gt;&#xA;तमुग्रतपसं दृष्ट्वा सहस्राक्षः पुरन्दरः&lt;br&gt;&#xA;समर्थं पुत्रजनने स्वयमेवैत्य भारत&lt;br&gt;&#xA;पुत्रत्वमगमद्राजंस्तस्य लोकेश्वरेश्वरः&lt;br&gt;&#xA;गाधिर्नामाभवत्पुत्रः कौशिकः पाकशासनः&lt;br&gt;&#xA;तस्य कन्याऽभवद्राजन्नाम्ना सत्यवती प्रभो&lt;br&gt;&#xA;तां गाधिर्भृगुपुत्राय ऋचीकाय ददौ प्रभुः&lt;br&gt;&#xA;ततस्तया हि कौन्तेय भार्गवः कुरुपुङ्गव&lt;br&gt;&#xA;पुत्रार्थं श्रपयामास चरुं गाधेस्तथैव च&lt;br&gt;&#xA;आहूय चाह तां भार्यामृचीको भार्गवस्तदा&lt;br&gt;&#xA;ऋचीकः-&lt;br&gt;&#xA;उपयोज्यश्चरुरयं त्वया मात्रा च भामिनी&lt;br&gt;&#xA;तस्या जनिष्यते पुत्रो दीप्तिमान्क्षत्रियर्षभः&lt;br&gt;&#xA;अजय्यः क्षत्रियैर्लोके क्षत्रियर्षभसूदनः&lt;br&gt;&#xA;तवापि पुत्रं कल्याणि श्रुतिमन्तं शमात्मकम्&lt;br&gt;&#xA;तपोन्वितं द्विजश्रेष्ठं चरुरेष विधास्यति&lt;br&gt;&#xA;श्रीभगवान्-&lt;br&gt;&#xA;इत्येवमुक्त्वा तां भार्यां ऋचीको भृगुनन्दनः&lt;br&gt;&#xA;तपस्यभिरतो धीमाञ्जगामारण्यमेव च&lt;br&gt;&#xA;एतस्मिन्नेव काले तु तीर्थयात्रापरो नृपः&lt;br&gt;&#xA;गाधिः सदारः सम्प्राप्त ऋचीकस्याश्रमं प्रति&lt;br&gt;&#xA;चरुद्वयं गृहीत्वा तु राजन्सत्यवती तदा&lt;br&gt;&#xA;भर्त्रा दत्तं प्रसन्नेन मात्रे हृष्टा न्यवेदयत्&lt;br&gt;&#xA;माता तु तस्याः कौन्तेय दुहित्रे स्वं चरुं ददौ&lt;br&gt;&#xA;तस्याश्चरुमथाज्ञातमात्मसंस्थं चकार ह&lt;br&gt;&#xA;अथ सत्यवती गर्भं क्षत्रियान्तकरं तदा&lt;br&gt;&#xA;धारयामास दीप्तेन वपुषा घोरदर्शनम्&lt;br&gt;&#xA;तामृचीकस्तदा दृष्ट्वा ध्यानयोगेन भारत&lt;br&gt;&#xA;अब्रवीद्भृगुशार्दूलस्स्वां भार्यां देवरूपिणीम्&lt;br&gt;&#xA;ऋचीकः-&lt;br&gt;&#xA;मात्राऽसि व्यंसिता भद्रे चरुव्यत्यासहेतुना&lt;br&gt;&#xA;तस्माज्जनिष्यते पुत्रः क्रूरकर्मा महाबलः&lt;br&gt;&#xA;जनयिष्यति माता ते ब्रह्मभूतं तपोधनम्&lt;br&gt;&#xA;विश्वं हि ब्रह्म सुमहच्चरौ तव समर्पतम्&lt;br&gt;&#xA;श्रीभगवान्-&lt;br&gt;&#xA;सैवमुक्ता महाभागा भर्त्रा सत्यवती तदा&lt;br&gt;&#xA;पपात शिरसा तस्मै वेपन्ती चाब्रवीदिदम्&lt;br&gt;&#xA;सत्यवती-&lt;br&gt;&#xA;नार्होऽसि भगवन्नद्य वक्तुमेवंविधं वचः&lt;br&gt;&#xA;ब्राह्मणापशदं पुत्रं प्राप्स्यसीति महामुने&lt;br&gt;&#xA;ऋचीकः-&lt;br&gt;&#xA;नैष सङ्कल्पितः कामो मया भद्रे तथा त्वयि&lt;br&gt;&#xA;उग्रकर्मा भवेत्पुत्रश्चरुव्यत्यासहेतुना&lt;br&gt;&#xA;सत्यवत्युवाच&lt;br&gt;&#xA;इच्छल्ँलोकानपि मुने सृजेथाः किं पुनर्मम&lt;br&gt;&#xA;शमात्मकमृजुं पुत्रं लभेयं तपतां वरम्&lt;br&gt;&#xA;ऋचीकः-&lt;br&gt;&#xA;नोक्तपूर्वं मया भद्रे स्वैरेष्वप्यनृतं वचः&lt;br&gt;&#xA;किमुताग्निं समाधाय मन्त्रवच्चरुसाधने&lt;br&gt;&#xA;सत्यवती-&lt;br&gt;&#xA;काममीदृग्भवेत्पौत्रो मा मैवं तनयः प्रभो&lt;br&gt;&#xA;शमात्मकमृजुं पुत्रं लभेयं जपतां वर&lt;br&gt;&#xA;ऋचीकः-&lt;br&gt;&#xA;पुत्रे नास्ति विशेषो मे पौत्रे च वरवर्णिनि&lt;br&gt;&#xA;यथा त्वयोक्तं वचनं तथा भद्रे भविष्यति&lt;br&gt;&#xA;श्रीभगवान्-&lt;br&gt;&#xA;ततस्सत्यवती पुत्रं जनयामास भार्गवम्&lt;br&gt;&#xA;तपस्यभिरतं दान्तं जमदग्निं शमात्मकम्&lt;br&gt;&#xA;विश्वामित्रं च दायादं गाधिः कुशिकनन्दनः&lt;br&gt;&#xA;प्राप ब्रह्मर्षिसमितं विश्वेन ब्रह्मणा युतम्&lt;br&gt;&#xA;ऋचीको जनयामास जमदग्निं तपोनिधिम्&lt;br&gt;&#xA;सोऽपि पुत्रं ह्यजनयज्जमदग्निस्सुदारुणम्&lt;br&gt;&#xA;सर्वविद्यान्तगं श्रेष्ठं धनुर्वेदस्य पारगम्&lt;br&gt;&#xA;रामं क्षत्रियहन्तारं प्रदीप्तमिव पावकम्&lt;br&gt;&#xA;एतस्मिन्नेव काले तु कृतवीर्यात्मजो बली&lt;br&gt;&#xA;अर्जुनो नाम तेजस्वी क्षत्रियो हैहयान्वयः&lt;br&gt;&#xA;दत्तात्रेयप्रसादेन राजा बाहुसहस्रवान्&lt;br&gt;&#xA;अजयत्पृथिवीं सर्वां सप्तद्वीपां सपर्वताम्&lt;br&gt;&#xA;स बाह्वस्त्रबलेनाजौ धर्मेण परमेण च&lt;br&gt;&#xA;तृषितेन च कौरव्य भिक्षितश्चित्रभानुना&lt;br&gt;&#xA;सहस्रबाहुर्विक्रान्तः प्रादाद्भिक्षामथाग्नये&lt;br&gt;&#xA;ग्रामान्पुराणि राष्ट्राणि पट्टणान्यटवीस्तथा&lt;br&gt;&#xA;जज्वाल तस्य बाणेद्धचित्रभानुर्दिधक्षया&lt;br&gt;&#xA;स तस्य पुरुषेन्द्रस्य प्रभावेण महौजसः&lt;br&gt;&#xA;ददाह कार्तवीर्यस्य शैलानपि धरामपि&lt;br&gt;&#xA;स शून्यमाश्रमारण्यं वरुणस्यात्मजस्य तत्&lt;br&gt;&#xA;ददाह पवनेनेद्धश्चित्रभानुस्सहैहयः&lt;br&gt;&#xA;आपवस्तं ततो रोषाच्छशापार्जुनमच्युत&lt;br&gt;&#xA;दग्धे श्रमे महाबाहो कार्तवीर्येण वीर्यवान्&lt;br&gt;&#xA;वरुणात्मजः-&lt;br&gt;&#xA;त्वया न वर्जितं मोहाद्यस्माद्वनमिदं मम&lt;br&gt;&#xA;दग्धं तस्माद्रणे रामो बाहूंस्ते च्छेत्स्यतेऽर्जुन&lt;br&gt;&#xA;श्रीभगवान्-&lt;br&gt;&#xA;अर्जुनस्तु महातेजा बली नित्यं शमात्मकः&lt;br&gt;&#xA;ब्रह्मण्यश्च शरण्यश्च दाता शूरश्च भारत&lt;br&gt;&#xA;तस्य पुत्रास्सुबलिनश्शापेनासन्पितुर्वधे&lt;br&gt;&#xA;निमित्तमवलिप्तास्ते नृशंसाश्चैव नित्यदा&lt;br&gt;&#xA;जमदग्नेस्तु धेन्वास्ते वत्समानिन्युरच्युत&lt;br&gt;&#xA;अज्ञातं कार्तवीर्यस्य हैहयेन्द्रस्य धीमतः&lt;br&gt;&#xA;ततोऽर्जुनस्य बाहून्स चिच्छेद रुषितोऽनघ&lt;br&gt;&#xA;प्रत्याजहार तं वत्सं जामदग्न्यस्स्वमाश्रमम्&lt;br&gt;&#xA;अर्जुनस्य सुतास्तेऽथ सम्भूयाबुद्धयस्तदा&lt;br&gt;&#xA;गत्वाऽऽश्रममसम्बुद्धा जमदग्नेर्महात्मनः&lt;br&gt;&#xA;अपातयन्त भल्लाग्रैश्शिरः कायान्नराधिप&lt;br&gt;&#xA;समित्कुशार्थं रामस्य निर्यातस्य महात्मनः&lt;br&gt;&#xA;प्रत्यक्षं राममातुश्च तथैवाश्रमवासिनाम्&lt;br&gt;&#xA;श्रुत्वा रामस्तमर्थं च क्रुद्धः कालानलोपमः&lt;br&gt;&#xA;धनुर्वेदेऽद्वितीयो हि दिव्यास्त्रैस्समलङ्कृतः&lt;br&gt;&#xA;चन्द्रबिम्बार्धसङ्काशं परशुं गृह्य भार्गवः&lt;br&gt;&#xA;ततः पितृवधामर्षाद्रामः परममन्युमान्&lt;br&gt;&#xA;निःक्षत्रियां प्रतिश्रुत्य महीं शस्त्रमगृह्णत&lt;br&gt;&#xA;ततस्स भृगुशार्दूलः कार्तवीर्यस्य वीर्यवान्&lt;br&gt;&#xA;विक्रम्य निजघानाशु पुत्रान्पौत्रांश्च च&lt;br&gt;&#xA;स हैहयसहस्राणि हत्वा परममन्युमान्&lt;br&gt;&#xA;महीं सागरपर्यन्तां चकार रुधिरोक्षिताम्&lt;br&gt;&#xA;स तथा सुमहातेजाः कृत्वा निःक्षत्रियां महीम्&lt;br&gt;&#xA;कृपया परयाऽऽविष्टो वनमेव जगाम ह&lt;br&gt;&#xA;ततो वर्षसहस्रेषु समतीतेषु केषुचित्&lt;br&gt;&#xA;कोपं सम्प्राप्तवांस्तत्र प्रकृत्या कोपनः प्रभुः&lt;br&gt;&#xA;विश्वामित्रस्य पौत्रस्तु रैभ्यपुत्रो महातपाः&lt;br&gt;&#xA;परावसुर्महाराज क्षिप्त्वाऽऽह जनसंसदि&lt;br&gt;&#xA;परावसुः-&lt;br&gt;&#xA;ये ते ययातिपतने यज्ञे सन्तस्समागताः&lt;br&gt;&#xA;प्रतर्दनप्रभृतयो राम किं क्षत्रिया न ते&lt;br&gt;&#xA;मिथ्याप्रतिज्ञो राम त्वं कत्थसे जनसंसदि&lt;br&gt;&#xA;भयात्क्षत्रियवीराणां पर्वतं समुपाश्रितः&lt;br&gt;&#xA;श्रीभगावन्-&lt;br&gt;&#xA;सा पुनः क्षत्रियशतैः पृथिवी सर्वतः स्तृता&lt;br&gt;&#xA;परावसोस्तु तच्छ्रुत्वा शस्त्रं जग्राह भार्गवः&lt;br&gt;&#xA;ततो ये क्षत्रिया राजञ्शतशस्तेन वर्जिताः&lt;br&gt;&#xA;ते विवृद्धा महावीर्याः पृथिवीपतयोऽभवन्&lt;br&gt;&#xA;स पुनस्ताञ्जघानाशु बालानपि नराधिप&lt;br&gt;&#xA;गर्भस्थैस्तु मही व्याप्ता पुनरेवाभवत्तदा&lt;br&gt;&#xA;जातं जातं स गर्भं तु पुनरेव जघान ह&lt;br&gt;&#xA;अरक्षंश्च सुतान्कांश्चित्तदा क्षत्रिययोषितः&lt;br&gt;&#xA;त्रिस्सप्तकृत्वः पृथिवीं कृत्वा निःक्षत्रियां प्रभुः&lt;br&gt;&#xA;दक्षिणामश्वमेधान्ते कश्यपायाददत्ततः&lt;br&gt;&#xA;स क्षत्रियाणां तु शेषार्थं करेणोद्दिश्य कश्यपः&lt;br&gt;&#xA;स्रुक्प्रग्रहवता राजञ्छ्रीमान्वाक्यमथाब्रवीत्&lt;br&gt;&#xA;काश्यपः-&lt;br&gt;&#xA;गच्छ पारं समुद्रस्य दक्षिणस्य महामुने&lt;br&gt;&#xA;न ते मद्विषये राम वस्तव्यमिह कर्हिचित्&lt;br&gt;&#xA;पृथिवी दक्षिणा दत्ता वाजिमेधे मम त्वया&lt;br&gt;&#xA;पुनरस्याः पृथिव्या हि दत्त्वाऽऽदातुमनीश्वरः&lt;br&gt;&#xA;श्रीभगवान्-&lt;br&gt;&#xA;ततश्शूर्पाकरोद्देशं सागरस्तस्य निर्ममे&lt;br&gt;&#xA;सन्त्रासाज्जामदग्न्यस्य सोऽपरान्तमहीतलम्&lt;br&gt;&#xA;कश्यपस्तु महाराज प्रतिगृह्य महीमिमाम्&lt;br&gt;&#xA;कृत्वा ब्राह्मणसंस्थां वै प्रविवेश महावनम्&lt;br&gt;&#xA;तत्र शूद्राश्च वैश्याश्च यथा स्वैरप्रचारिणः&lt;br&gt;&#xA;अवर्तन्त द्विजाग्र्याणां दारेषु भरतर्षभ&lt;br&gt;&#xA;अराजके जीवलोके दुर्बला बलवत्तरैः&lt;br&gt;&#xA;वध्यन्ते न हि वित्तेषु प्रभुत्वमिह कस्यचित्&lt;br&gt;&#xA;ब्राह्मणा मद्यपाः केचिन्मूर्खाः पण्डितमानिनः&lt;br&gt;&#xA;ब्राह्मणाः क्षत्रिया वैश्याश्शृद्राश्चोत्पथगामिनः&lt;br&gt;&#xA;परस्परं समाश्रित्य घातयन्त्यपथस्थिताः&lt;br&gt;&#xA;स्वधर्मं ब्राह्मणास्त्यक्त्वा पाषण्डत्वं समाश्रिताः&lt;br&gt;&#xA;चौरिकानृतमायाश्च सर्वे चैव प्रकुर्वते&lt;br&gt;&#xA;स्वधर्मस्थान्द्विजान्हत्वा तथाऽऽश्रमनिवासिनः&lt;br&gt;&#xA;तान्सर्वान्घातयन्ति स्म दुराचारास्सुनिर्भयाः&lt;br&gt;&#xA;वैश्यास्सत्पथसंस्थाश्च शूद्रा ये चैव धार्मिकाः&lt;br&gt;&#xA;यज्ञाध्ययनशीलांश्च आश्रमस्थांस्तपस्विनः&lt;br&gt;&#xA;गोबालवृद्धनारीणां नाशं कुर्वन्ति चापरे&lt;br&gt;&#xA;आन्वीक्षकी त्रयी वार्ता दण्डनीतिः प्रवर्तते&lt;br&gt;&#xA;व्रात्यतां समनुप्राप्ता बहवो हि द्विजातयः&lt;br&gt;&#xA;अधरोत्तरापचारेण म्लेच्छभूताश्च सर्वशः&lt;br&gt;&#xA;ततः कालेन पृथिवी प्रविवेश रसातलम्&lt;br&gt;&#xA;अरक्ष्यमाणा विधिवत्क्षत्रियैर्धर्मरक्षिभिः&lt;br&gt;&#xA;ऊरुणा धारयामास कश्यपः पृथिवीं ततः&lt;br&gt;&#xA;तां दृष्ट्वा द्रवतीं तत्र सन्त्रासात्स महामनाः&lt;br&gt;&#xA;निमज्जन्तीं ततो राजंस्तेनोर्वीति मही स्मृता&lt;br&gt;&#xA;रक्षणार्थं समुद्दिश्य ययाचे पृथिवी तदा&lt;br&gt;&#xA;प्रसाद्य कश्यपं देवी क्षत्रियान्बाहुशालिनः&lt;br&gt;&#xA;पृथिवी-&lt;br&gt;&#xA;सन्ति ब्रह्मन्मया गुप्ता नृपु क्षत्रियपुङ्गवाः&lt;br&gt;&#xA;हैहयानां कुले जातास्ते संरक्षन्तु महामुने&lt;br&gt;&#xA;अस्ति कौरवदायादो विदूरथसुतः प्रभो&lt;br&gt;&#xA;ऋक्षैस्संवर्धितो विप्र ऋक्षवत्यथ पर्वते&lt;br&gt;&#xA;तथाऽनुकम्पमानेन यज्वनाऽनन्यतेजसा&lt;br&gt;&#xA;पराशरेण दायादस्सौदासस्याभिरक्षितः&lt;br&gt;&#xA;सर्वकर्माणि कुरुते तस्यर्षे शूद्रवद्धि सः&lt;br&gt;&#xA;सर्वकर्मेत्यभिख्यातस्स मां रक्षतु पार्थिवः&lt;br&gt;&#xA;शिबिपुत्रो महातेजा गोपतिर्नाम नामतः&lt;br&gt;&#xA;वने संरक्षितो गोभिस्सोऽभिरक्षतु मां मुने&lt;br&gt;&#xA;प्रतर्दनस्य पुत्रस्तु वत्सो नाम महाबलः&lt;br&gt;&#xA;वत्सैस्संवर्धितो गोष्ठे स मां रक्षतु पार्थिवः&lt;br&gt;&#xA;दधिवाहनपुत्रस्तु पौत्रो दिविरथस्य च&lt;br&gt;&#xA;अङ्गस्स गौतमेनापि गङ्गाकूलेऽभिरक्षितः&lt;br&gt;&#xA;बृहद्रथो महातेजा भूरिभूतिपरिष्कृतः&lt;br&gt;&#xA;गोलाङ्गूलैर्महाभागो गृध्रकूटेऽभिरक्षितः&lt;br&gt;&#xA;मरुत्तस्यान्ववाये तु चतुर्वर्षा नृपा स्त्रियः&lt;br&gt;&#xA;मरुत्पतिसमा वीर्ये समुद्रेणाभिरक्षिताः&lt;br&gt;&#xA;एते क्षत्रियदायादास्तत्र तत्र परिश्रुताः&lt;br&gt;&#xA;सम्यङ्भामभिरक्षन्तु ततस्स्थास्यामि निश्चला&lt;br&gt;&#xA;एतेषां पितरश्चैव तथैव च पितामहाः&lt;br&gt;&#xA;मदर्थं निहता युद्धे रामेणाक्लिष्टकर्मणा&lt;br&gt;&#xA;न ह्यहं कामये नित्यमतिक्रान्तेन रक्षणम्&lt;br&gt;&#xA;तेषां शोकप्रणाशो वै मया कार्या न संशयः&lt;br&gt;&#xA;श्रीभगवान्-&lt;br&gt;&#xA;ततः पृथिव्या निर्दिष्टांस्तान्समानीय कश्यपः&lt;br&gt;&#xA;अभ्यषिञ्चन्महीपालान्क्षत्रियान्वीरसम्मतान्&lt;br&gt;&#xA;तेषां पुत्राश्च पौत्राश्च येषां वंशाः प्रतिष्ठिताः&lt;br&gt;&#xA;एवमेतत्पुरावृत्तं यन्मां पृच्छसि पाण्डव&lt;br&gt;&#xA;वैशम्पायनः-&lt;br&gt;&#xA;एवं ब्रुवंस्तं च यदुप्रवीरो युधिष्ठिरं धर्मभृतां वरिष्ठम्&lt;br&gt;&#xA;रथेन तेनाशु ययौ यथाऽर्को विशन्प्रभाभिर्भगवांस्त्रिलोकीम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/045/</guid>
      <description>&lt;p&gt;वैशम्पायनः-&lt;br&gt;&#xA;ततो रामस्य तत्कर्म श्रुत्वा राजा युधिष्ठिरः&lt;br&gt;&#xA;विस्मयं परमं गत्वा प्रत्युवाच जनार्दनम्&lt;br&gt;&#xA;युधिष्ठिरः-&lt;br&gt;&#xA;अहो रामस्य वार्ष्णेय शक्रस्येव महात्मनः&lt;br&gt;&#xA;विक्रमो वसुधा येन क्रोधान्निःक्षत्रिया कृता&lt;br&gt;&#xA;गोभिस्समुद्रेण तथा गोलाङ्गूलर्क्षवानरैः&lt;br&gt;&#xA;गुप्ता रामभयोद्विग्नाः क्षत्रियाणां कुलोद्वहाः&lt;br&gt;&#xA;अहो धन्यो नृलोकोऽयं समाग्याश्च नरा भुवि&lt;br&gt;&#xA;यत्र कर्मेदृशं सम्यक्द्विजाग्र्यैः कृतमच्युत&lt;br&gt;&#xA;वैशम्पायनः-&lt;br&gt;&#xA;कथयन्तौ कथां तात तावच्युतयुधिष्ठिरौ&lt;br&gt;&#xA;जग्मतुर्यत्र गाङ्गेयश्शरतल्पगतः प्रभुः&lt;br&gt;&#xA;ततस्ते ददृशुर्भीष्मं शरप्रस्तरशायिनम्&lt;br&gt;&#xA;स्वरश्मिमालासंवीतं सायंसूर्यसमप्रभम्&lt;br&gt;&#xA;उपास्यमानं मुनिभिर्देवैरिव शतक्रतुम्&lt;br&gt;&#xA;देशे परमधर्मिष्ठे नदीमोघवतीमनु&lt;br&gt;&#xA;दूरादेव तमालोक्य कृष्णो राजा च धर्मजः&lt;br&gt;&#xA;चत्वारः पाण्डवाश्चैव ते च शारद्वतादयः&lt;br&gt;&#xA;अवस्कन्द्या च वाहेभ्यस्संयम्य प्रचलं मनः&lt;br&gt;&#xA;एकीकृत्येन्द्रियग्राममुपतम्थुर्महामुनीन्&lt;br&gt;&#xA;अभिवाद्य तु गोविन्दस्सात्यकिस्ते च कौरवाः&lt;br&gt;&#xA;व्यासादींस्तानृषीन्पश्चाद्गाङ्गेयमुपतस्थिरे&lt;br&gt;&#xA;तपोवृद्धिं ततः पृष्ट्वा गाङ्गेयं यदुपुङ्गवः&lt;br&gt;&#xA;परिवार्य ततस्सर्वे निषेदुः पुरुषर्षभाः&lt;br&gt;&#xA;ततो निशाम्य गाङ्गेयं शाम्यमानमिवानलम्&lt;br&gt;&#xA;किञ्चिद्दीनमना भीष्ममितिहोवाच केशवः&lt;br&gt;&#xA;श्रीभगवान्-&lt;br&gt;&#xA;कच्चिज्ज्ञानानि ते भीष्म प्रसन्नानि यथापुरम्&lt;br&gt;&#xA;कच्चिन्न व्याकुला चैव बुद्धिस्ते वदतां वर&lt;br&gt;&#xA;शराभिघातदुःखार्तं कच्चिद्गात्रं न दूयते&lt;br&gt;&#xA;मानसादपि दुःखाद्धि शारीरं बलवत्तरम्&lt;br&gt;&#xA;वरदानात्पितुः कामं छन्दमृत्युरसि प्रभो&lt;br&gt;&#xA;शन्तनोर्धर्मशीलस्य नन्वेतदिह कारणम्&lt;br&gt;&#xA;सुमूक्ष्मोऽपीह देहे वै शल्यो जनयते रुजम्&lt;br&gt;&#xA;किम्पुनश्शरसङ्घातैश्चितस्य तव पार्थिव&lt;br&gt;&#xA;कामं नैतत्तवाख्येयं प्राणिनां प्रभवाप्ययौ&lt;br&gt;&#xA;भवानुपदिशेच्छ्रेयो देवानामपि भारत&lt;br&gt;&#xA;यच्च भूतं भविष्यं च भवच्च पुरुषर्षभ&lt;br&gt;&#xA;सर्वं तज्ज्ञानवृद्धस्य तव पाणाविहाहृतम्&lt;br&gt;&#xA;संसारस्येह भूतानां धर्मस्य च फलोदयः&lt;br&gt;&#xA;विदितस्ते महाप्राज्ञ त्वं हि धर्ममयो निधिः&lt;br&gt;&#xA;न हि राज्ये स्थितं काञ्चित्समग्राङ्गमरोगिणम्&lt;br&gt;&#xA;स्त्रीसहस्रैः परिवृतं पश्यामीवोर्ध्वरेतसम्&lt;br&gt;&#xA;ऋते शान्तनवाद्भीष्मात्त्रिषु लोकेषु पार्थिवम्&lt;br&gt;&#xA;सत्यधर्मान्महावीर्याच्छूराद्धर्मैकतत्परात्&lt;br&gt;&#xA;मृत्युमावार्य तपसा शरप्रस्तरशायिनम्&lt;br&gt;&#xA;त्रिवर्गप्रवणं कञ्चिन्न च तातानुशुश्रुम&lt;br&gt;&#xA;सत्ये तपसि दाने च यज्ञाधिकरणे तथा&lt;br&gt;&#xA;धनुर्वेदे च वेदे च नित्यं चैवान्ववेक्षणे&lt;br&gt;&#xA;अनृशंसं शुचिं दान्तं सर्वभूतहिते रतम्&lt;br&gt;&#xA;महारथं त्वत्सदृशं न कञ्चिदनुशुश्रुम&lt;br&gt;&#xA;त्वं हि देवान्सगन्धर्वानसुरान्ससुरासुरमानवान्&lt;br&gt;&#xA;शक्त एकरथेनैव विजेतुं नात्र संशयः&lt;br&gt;&#xA;त्वं हि भीष्म महाबाहो वसूनां वासवोपमः&lt;br&gt;&#xA;नित्यं विप्रैस्समाख्यातो नवमोऽनवमो गुणैः&lt;br&gt;&#xA;अहं च त्वाऽभिजानामि स्वयं पुरुषसत्तम&lt;br&gt;&#xA;तपसा हि भवाञ्शक्तस्स्रष्टुं लोकांश्चराचरान्&lt;br&gt;&#xA;त्रिदशेष्वभिविख्यातस्त्वं शक्त्या सुमहाबलः&lt;br&gt;&#xA;मनुष्येषु मनुष्येन्द्र न दृष्टो न च मे श्रुतः&lt;br&gt;&#xA;भवतो हि गुणैस्तुल्यः पृथिव्यां पुरुषः क्वचित्&lt;br&gt;&#xA;त्वं हि सर्वगुणैर्भीष्म देवानप्यतिरिच्यसे&lt;br&gt;&#xA;तदस्य तप्यमानस्य ज्ञातीनां सङ्क्षयेण वै&lt;br&gt;&#xA;ज्येष्ठस्य पाण्डुपुत्रस्य शोकं भीष्म व्यपानुद&lt;br&gt;&#xA;ये हि धर्मास्समाख्याताश्चातुर्वर्ण्यस्य भारत&lt;br&gt;&#xA;चातुराश्रम्यसंसृष्टास्ते सर्वे विदितास्तव&lt;br&gt;&#xA;चातुर्विद्ये च ये प्रोक्ताश्चातुर्होत्राश्च भारत&lt;br&gt;&#xA;योगे साङ्ख्ये च नियता ये च धर्मास्सनातनाः&lt;br&gt;&#xA;चातुर्वर्ण्यनयैश्चैको न स धर्मो विरुध्यते&lt;br&gt;&#xA;सेव्यमानस्सवैयाख्यो गाङ्गेय विदितस्तव&lt;br&gt;&#xA;प्रतिलोमप्रसूतानां म्लेच्छानां चैव यस्स्मृतः&lt;br&gt;&#xA;देशजातिकुलानां च जानीषे धर्मलक्षणम्&lt;br&gt;&#xA;वेदोक्तो यश्च शिष्टोक्तस्स चैव विदितस्तव&lt;br&gt;&#xA;प्रवृत्तश्च निवृत्तश्च स चापि विदितस्तव&lt;br&gt;&#xA;इतिहासपुराणार्थाः कार्त्स्न्येन विदिताः प्रभो&lt;br&gt;&#xA;धर्मशास्त्रं च सकलं नित्यं मनसि ते स्थितम्&lt;br&gt;&#xA;ये च केचन लोकेऽस्मिन्नर्थास्संशयकारकाः&lt;br&gt;&#xA;तेषां छेत्ता नास्ति लोके त्वदन्यः पुरुषर्षभः&lt;br&gt;&#xA;स पाण्डवेयस्य मनस्समुत्थितं नरेन्द्र शोकं व्यपकर्ष मेधया&lt;br&gt;&#xA;भवद्विधा ह्युत्तमबुद्धिर्विस्तरा विमुह्यमानस्य जनस्य शान्तये&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/046/</guid>
      <description>&lt;p&gt;वैशम्पायनः-&lt;br&gt;&#xA;श्रुत्वा तु वचनं भीष्मो वासुदेवस्य धीमतः&lt;br&gt;&#xA;किञ्चिदुन्नाम्य वदनं प्राञ्जलिर्वाक्यमब्रवीत्&lt;br&gt;&#xA;भीष्मः-&lt;br&gt;&#xA;नमस्ते भगवन्कृष्ण लोकानां प्रभवाप्यय&lt;br&gt;&#xA;त्वं हि कर्ता हृषीकेश संहर्ता चापराजितः&lt;br&gt;&#xA;विश्वकर्मन्नमस्तेऽस्तु विश्वात्मन्विश्वसम्भव&lt;br&gt;&#xA;अपवर्गस्थ भूतानां पञ्चानां परतस्स्थित&lt;br&gt;&#xA;नमस्ते त्रिषु लोकेषु नमस्ते परतस्त्रिषु&lt;br&gt;&#xA;योगेश्वर नमस्तेऽस्तु त्वं हि सर्वपरायणः&lt;br&gt;&#xA;मत्संश्रितं यदात्थ त्वं वचः पुरुषसत्तम&lt;br&gt;&#xA;तेन पश्यामि ते दिव्यान्भावांस्त्रिषु च वर्त्मसु&lt;br&gt;&#xA;तच्च पश्यामि तत्वेन यत्ते रूपं सनातनम्&lt;br&gt;&#xA;सप्त मार्गा निरुद्धास्ते वायोरमिततेजसः&lt;br&gt;&#xA;दिवं ते शिरसा व्याप्तं पद्भ्यां देवी वसुन्धरा&lt;br&gt;&#xA;दिशो भुजा रविश्चक्षुर्वीर्ये शुक्रः प्रतिष्ठितः&lt;br&gt;&#xA;अतसीपुष्पसङ्काशं पीतवाससमच्युतम्&lt;br&gt;&#xA;वपुर्ह्यनुमिमीमस्ते मेघस्येव सविद्युतः&lt;br&gt;&#xA;त्वां प्रपन्नाय भक्ताय गतिमिष्टां जिगीषवे&lt;br&gt;&#xA;यच्छ्रेयः पुण्डरीकाक्ष तद्ध्यायस्व सुरोत्तम&lt;br&gt;&#xA;श्रीभगवान्-&lt;br&gt;&#xA;यतः खलु परा भक्तिर्मयि ते पुरुषर्षभ&lt;br&gt;&#xA;ततो मया वपुर्दिव्यं तव राजन्प्रदर्शितम्&lt;br&gt;&#xA;न ह्यभक्ताय राजेन्द्र भक्तायानृजवे न च&lt;br&gt;&#xA;दर्शयाम्यहमात्मानं न चादान्ताय भारत&lt;br&gt;&#xA;भवांस्तु मम भक्तश्च नित्यं चार्जवमास्थितः&lt;br&gt;&#xA;दमे तपसि सत्ये च दाने च निरतश्शुचिः&lt;br&gt;&#xA;अर्हस्त्वं भीष्म मां द्रष्टुं तपसा स्वेन पार्थिव&lt;br&gt;&#xA;तव ह्युपस्थिता लोका येभ्यो नावर्तते पुनः&lt;br&gt;&#xA;पञ्चाशतं षट्च कुरुप्रवीर शेषं दिनानां तव जीवितस्य&lt;br&gt;&#xA;ततश्शुभैः कर्मफलोदयैस्त्वं समेष्यसे भीष्म विमुच्य देहम्&lt;br&gt;&#xA;एते हि देवा वसवो विमानान्यास्थाय सर्वे ज्वलिताग्निकल्पाः&lt;br&gt;&#xA;अन्तर्हितास्त्वां प्रतिपालयन्ति काष्ठां प्रपद्यन्तमुदक्पतङ्गाम्&lt;br&gt;&#xA;व्यावृत्तमात्रे भगवत्युदीचीं सूर्ये जगत्कालवशं प्रपन्ने&lt;br&gt;&#xA;गन्तासि लोकान्पुरुषप्रवीर नावर्तते यानुपलभ्य विद्वान्&lt;br&gt;&#xA;अमुं च लोकं त्वयि भीष्म याते ज्ञानानि सर्वाणि पराभविष्यन्&lt;br&gt;&#xA;अतस्तु सर्वे तव सन्निकर्षं समागता धर्मविवेचनाय&lt;br&gt;&#xA;तज्ज्ञातिशोकोपहतश्रुताय सत्याभिसन्धाय युधिष्ठिराय&lt;br&gt;&#xA;प्रब्रूषि धर्मार्थसमाधियुक्तं तथ्यं वचोऽस्यापनुदेच्छुचं यत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/047/</guid>
      <description>&lt;p&gt;वैशम्पायनः-&lt;br&gt;&#xA;ततः कृष्णस्य तद्वाक्यं धर्मार्थसहितं हितम्&lt;br&gt;&#xA;श्रुत्वा शान्तनवः कृष्णं प्रत्युवाच कृताञ्जलिः&lt;br&gt;&#xA;भीष्मः-&lt;br&gt;&#xA;लोकनाथ महाबाहो शिव नारायणाच्युत&lt;br&gt;&#xA;तव वाक्यमुपश्रुत्य हर्षेणास्मि परिप्लुतः&lt;br&gt;&#xA;किञ्चाहमभिधास्यामि वाक्पते तव सन्निधौ&lt;br&gt;&#xA;यदा वाचोगतं सर्वं तव वाचि समाहितम्&lt;br&gt;&#xA;यच्च किञ्चित्कृतं लोके कर्तव्यं क्रियते च यत्&lt;br&gt;&#xA;त्वत्तस्तन्निस्सृतं देव लोके बुद्धिमयो हि ते&lt;br&gt;&#xA;कथयेद्देवलोकं यो देवराजसमीपतः&lt;br&gt;&#xA;धर्मकामार्थमोक्षाणां कोऽर्थं ब्रूयात्तवाग्रतः&lt;br&gt;&#xA;शराभिघातव्यथितं मनो मे मधुसूदन&lt;br&gt;&#xA;गात्राणि चावसीदन्ति न च बुद्धिः प्रसीदति&lt;br&gt;&#xA;न च मे प्रतिभा काचिदस्ति किञ्चित्प्रभाषितुम्&lt;br&gt;&#xA;पीड्यमानस्य गोविन्द विषानलसमैश्शरैः&lt;br&gt;&#xA;प्रजहाति बलं वै मा प्राणास्सत्वरयन्ति च&lt;br&gt;&#xA;मर्माणि परितप्यन्ते भ्रान्तं चेतस्तथैव च&lt;br&gt;&#xA;दौर्बल्यात्सज्जते वाङ्मे स कथं वक्तुमुत्सहे&lt;br&gt;&#xA;साधु मे त्वं प्रसीदस्व दाशार्हकुलवर्धन&lt;br&gt;&#xA;तत्क्षमस्व महाबाहो न ब्रूयां किञ्चिदच्युत&lt;br&gt;&#xA;त्वत्सन्निधौ च सीदेद्धि वाचस्पतिरपि ब्रुवन्&lt;br&gt;&#xA;न दिशस्सम्प्रजानामि नाकाशं न च मेदिनीम्&lt;br&gt;&#xA;केवलं तव वीर्येण तिष्ठामि मधुसूदन&lt;br&gt;&#xA;स्वयमेव भवांस्तस्माद्धर्मराजस्य यद्धितम्&lt;br&gt;&#xA;तद्ब्रवीत्वाशु सर्वेषामागमानां समागमम्&lt;br&gt;&#xA;कथं त्वयि स्थिते कृष्णे शाश्वते लोककर्तरि&lt;br&gt;&#xA;प्रब्रूयान्मद्विधः कश्चिद्गुरौ शिष्य इव स्थिते&lt;br&gt;&#xA;श्रीभगवान्-&lt;br&gt;&#xA;उपपन्नमिदं वाक्यं कौरवाणां धुरन्धरे&lt;br&gt;&#xA;महावीर्ये महासत्त्वे स्थिरे सर्वार्थदर्शिनि&lt;br&gt;&#xA;यच्च मामात्थ गाङ्गेय बाणघातरुजं प्रति&lt;br&gt;&#xA;गृहाणात्र वरं भीष्म मत्प्रसादकृतं प्रभो&lt;br&gt;&#xA;न ते ग्लानिर्न ते मूर्च्छा न तापो न च ते रुजा&lt;br&gt;&#xA;प्रभविष्यन्ति गाङ्गेय क्षुत्पिपासे न चाप्युत&lt;br&gt;&#xA;ज्ञानानि च समग्राणि प्रतिभास्यन्ति तेऽनघ&lt;br&gt;&#xA;न च ते क्वचिदासक्तिर्बुद्धेः प्रादुर्भविष्यति&lt;br&gt;&#xA;सत्त्वस्थं च मनो नित्यं तव भीष्म भविष्यति&lt;br&gt;&#xA;रजस्तमोभ्यां निर्मुक्तं घनैर्मुक्त इवोडुराट्&lt;br&gt;&#xA;यद्यच्च धर्मसंयुक्तमर्थयुक्तमथापि च&lt;br&gt;&#xA;चिन्तयिष्यसि तत्राग्र्या बुद्धिस्तव भविष्यति&lt;br&gt;&#xA;इमं च राजशार्दूल भूतग्रामं चतुर्विधम्&lt;br&gt;&#xA;चक्षुर्दिव्यं समाश्रित्य द्रक्ष्यस्यमितविक्रम&lt;br&gt;&#xA;चतुर्विधं प्रजाजालं संयुक्तो ज्ञानचक्षुषा&lt;br&gt;&#xA;भीष्म द्रक्ष्यसि तत्त्वेन जले मीन इवामले&lt;br&gt;&#xA;वैशम्पायनः-&lt;br&gt;&#xA;ततस्ते व्याससहितास्सर्व एव महर्षयः&lt;br&gt;&#xA;ऋग्यजुस्सामसहितैर्वचोभिः कृष्णमार्चयन्&lt;br&gt;&#xA;ततस्सर्वार्तवं दिव्यं पुष्पवर्षं नभस्तलात्&lt;br&gt;&#xA;पपात यत्र वार्ष्णेयस्सगाङ्गेयस्सपाण्डवः&lt;br&gt;&#xA;वादित्राणि च दिव्यानि जगुश्चाप्सरसां गणाः&lt;br&gt;&#xA;न चाहितमनिष्टं च किञ्चित्तत्र व्यदृश्यत&lt;br&gt;&#xA;ववौ शिवस्सुखो वायुस्सर्वगन्धवहश्शुचिः&lt;br&gt;&#xA;शान्तायां दिशि शन्ताश्च प्रावदन्मृगपक्षिणः&lt;br&gt;&#xA;ततो मुहूर्ताद्भगवान्सहस्रांशुर्दिवाकरः&lt;br&gt;&#xA;दहन्वनमिवैकान्ते प्रतीच्यां प्रत्यदृश्यत&lt;br&gt;&#xA;ततो महर्षयस्सर्वे समुत्थाय जनार्दनम्&lt;br&gt;&#xA;भीष्मं चन्मन्त्रयाञ्चक्रू राजानं च युधिष्ठिरम्&lt;br&gt;&#xA;ततः प्रणाममकरोत्केशवः पाण्डवस्तथा&lt;br&gt;&#xA;सात्यकिस्सञ्जयश्चैव स च शारद्वतः कृपः&lt;br&gt;&#xA;ततस्ते धर्मनिरतास्सम्यक् तैरपि पूजिताः&lt;br&gt;&#xA;श्वस्समेष्याम इत्युक्त्वा यथेष्टं त्वरिता ययुः&lt;br&gt;&#xA;तथैवामन्त्र्य गाङ्गेयं केशवस्ते च पाण्डवाः&lt;br&gt;&#xA;प्रदक्षिणमुपावृत्य रथानारुरुहुश्शुभान्&lt;br&gt;&#xA;ततो रथैः काञ्चनदन्तकूबरैर्महीधराभैस्समदैश्च दन्तिभिः&lt;br&gt;&#xA;हयैस्सुपर्णैरिव चाशुगामिभिः पदातिभिश्चात्तशरासनादिभिः&lt;br&gt;&#xA;ययौ रथानां पुरतो हि सा चमूस्तथैव पश्चादतिमात्रसारिणी&lt;br&gt;&#xA;पुरश्च पश्चाच्च यथा महानदी पुरर्क्षवन्तं गिरिमेत्य नर्मदा&lt;br&gt;&#xA;ततः पुरस्ताद्भगवान्निशाकरस्समुत्थितस्तामभिहर्षयंश्चमूम्&lt;br&gt;&#xA;दिवाकरापीतरसास्तथौषधीः पुनस्स्वकेनैव गुणेन योजयन्&lt;br&gt;&#xA;ततः पुरं सुरपुरसम्मितद्युति प्रविश्य ते यदुवृषपाण्डवास्तदा&lt;br&gt;&#xA;यथोचितान्भवनवरान्समाविशन्क्लमान्विता मृगपतयो गुहा इव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/048/</guid>
      <description>&lt;p&gt;वैशम्पायनः-&lt;br&gt;&#xA;ततः प्रविश्य भवनं प्रविश्ये मधुसूदनः&lt;br&gt;&#xA;याममात्रावशेषायां यामिन्यां प्रत्यबुध्यत&lt;br&gt;&#xA;स ध्यानपथमाविश्य सर्वज्ञानानि माधवः&lt;br&gt;&#xA;अवलोक्य ततः पश्चाद्दध्यौ ब्रह्म सनातनम्&lt;br&gt;&#xA;सूतास्स्तुतिपुराणज्ञा रक्तकण्ठास्सुशिक्षिताः&lt;br&gt;&#xA;अस्तुवन्विश्वकर्माणं वासुदेवं प्रजापतिम्&lt;br&gt;&#xA;पठन्ति पाणिस्वनिकास्तथा गायन्ति गायनाः&lt;br&gt;&#xA;शङ्खानकमृदङ्गांश्च प्रवाद्यन्त सहस्रशः&lt;br&gt;&#xA;वीणापणववेणूनां स्वनश्चापि मनोरमः&lt;br&gt;&#xA;प्रभास इव विस्तीर्णश्शुश्रुवे तस्य वेश्मनि&lt;br&gt;&#xA;ततो युधिष्ठिरस्यापि राज्ञो मङ्गलसंहिताः&lt;br&gt;&#xA;उच्चेरुर्मधुरा वाचो गीतवादित्रबृंहिताः&lt;br&gt;&#xA;तत उत्थाय दाशार्हस्स्नातः प्राञ्जलिरच्युतः&lt;br&gt;&#xA;जप्त्वा गुह्यं महाबाहुरग्नीनाश्रित्य तस्थिवान्&lt;br&gt;&#xA;ततस्सहस्रं विप्राणां चतुर्वेदविदां तथा&lt;br&gt;&#xA;गवां सहस्रेणैकैकं वाचयामास माधवः&lt;br&gt;&#xA;मङ्गलालम्भनं कृत्वा आत्मानमवलोक्य च&lt;br&gt;&#xA;आदर्शे विमले कृष्णस्ततस्सात्यकिमब्रवीत्&lt;br&gt;&#xA;श्रीभगवान्-&lt;br&gt;&#xA;गच्छ शैनेय जानीहि गत्वा राजनिवेशनम्&lt;br&gt;&#xA;अपि सज्जो महातेजा भीष्मं द्रष्टुं युधिष्ठिरः&lt;br&gt;&#xA;वैशम्पायनः-&lt;br&gt;&#xA;ततः कृष्णस्य वचनात्सात्यकिस्त्वरितो ययौ&lt;br&gt;&#xA;उपगम्य च राजानं युधिष्ठिरमभाषत&lt;br&gt;&#xA;सात्यकिः-&lt;br&gt;&#xA;युक्तो रथवरो राजन्वासुदेवस्य धीमतः&lt;br&gt;&#xA;समीपमापगेयस्य प्रयास्यति जनार्दनः&lt;br&gt;&#xA;युधिष्ठिरः-&lt;br&gt;&#xA;भवत्प्रतीक्षः कृष्णोऽसौ धर्मराज महाद्युते&lt;br&gt;&#xA;यदत्रानन्तरं कृत्यं तद्भवान्कर्तुमर्हति&lt;br&gt;&#xA;युज्यतां मे रथवरः फल्गुनाप्रतिमद्युते&lt;br&gt;&#xA;न सैनिकैश्च यातव्यं यास्यामो वयमेव हि&lt;br&gt;&#xA;न च पीडयितव्यो मे भीष्मो धर्मभृतां वरः&lt;br&gt;&#xA;अतः पुरवराश्चापि निवर्तन्तु धनञ्जय&lt;br&gt;&#xA;अद्यप्रभृति गाङ्गेयः परं गुह्यं प्रवक्ष्यति&lt;br&gt;&#xA;अतो नेच्छामि कौन्तेय पृथग्जनसमागमम्&lt;br&gt;&#xA;वैशम्पायनः-&lt;br&gt;&#xA;स तद्वाक्यमथाज्ञाय कुन्तीपुत्रो धनञ्जयः&lt;br&gt;&#xA;युक्तं रथवरं तस्मा आचचक्षे नरर्षभः&lt;br&gt;&#xA;ततो युधिष्ठिरो राजा यमौ भीमार्जुनावपि&lt;br&gt;&#xA;भूतानीव समस्तानि ययुः कृष्णनिवेशनम्&lt;br&gt;&#xA;आगच्छत्स्वथ कृष्णोऽपि पाण्डवेषु महात्मसु&lt;br&gt;&#xA;शैनेयसहितो धीमान्रथमेवान्वपद्यत&lt;br&gt;&#xA;रथस्थास्संविदं कृत्वा सुखां पृष्ट्वा च शर्वरीम्&lt;br&gt;&#xA;मेघघोषै रथवरैः प्रययुस्ते नरर्षभाः&lt;br&gt;&#xA;मेघपुष्पं वलाहं च सैन्यं सुग्रीवमेव च&lt;br&gt;&#xA;दारुकश्चोदयामास वासुदेवस्य वाजिनः&lt;br&gt;&#xA;ते हया वासुदेवस्य दारुकेण प्रचोदिताः&lt;br&gt;&#xA;गां खुराग्रैस्तथा राजल्ँलिखन्तः प्रययुस्तदा&lt;br&gt;&#xA;ते ग्रसन्त इवाकाशं वेगवन्तो महाबलाः&lt;br&gt;&#xA;क्षेत्रं धर्मस्य कृत्स्नस्य कुरुक्षेत्रमवातरन्&lt;br&gt;&#xA;ततो ययुर्यत्र भीष्मश्शरतल्पगतः प्रभुः&lt;br&gt;&#xA;आस्ते महर्षिभिस्सार्धं ब्रह्मा देवगणैर्यथा&lt;br&gt;&#xA;ततोऽवतीर्य गोविन्दो रथात्स च युधिष्ठिरः&lt;br&gt;&#xA;भीमो गाण्डीवधन्वा च यमौ सात्यकिरेव च&lt;br&gt;&#xA;ऋषीनभ्यर्चयन्ति स्म करानुद्यम्य दक्षिणान्&lt;br&gt;&#xA;स तैः परिवृतो राजा नक्षत्रैरिव चन्द्रमाः&lt;br&gt;&#xA;अभ्याजगाम गाङ्गेयं ब्रह्माणमिव वासवः&lt;br&gt;&#xA;शरतल्पे शयानं तमादित्यं पतितं यथा&lt;br&gt;&#xA;ददर्श स महाबाहुं भयादागतसाध्वसः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/049/</guid>
      <description>&lt;p&gt;जनमेजयः-&lt;br&gt;&#xA;धर्मात्मनि महासत्त्वे सत्यसन्धे जितात्मनि&lt;br&gt;&#xA;देवव्रते महाभागे शरतल्पगते प्रभौ&lt;br&gt;&#xA;शयाने वीरशयने भीष्मे शन्तनुनन्दने&lt;br&gt;&#xA;गाङ्गेये पुरुषव्याघ्रे पाण्डवैः पर्युपासिते&lt;br&gt;&#xA;काः कथास्समवर्तन्त तस्मिन्वीरसमागमे&lt;br&gt;&#xA;हतेषु सर्वसैन्येषु शंस तन्मे महामुने&lt;br&gt;&#xA;वैशम्पायनः-&lt;br&gt;&#xA;शरतल्पगते भीष्मे कौरवाणां पितामहे&lt;br&gt;&#xA;आजग्मुर्ऋषयस्सिद्धा नारदप्रमुखा नृप&lt;br&gt;&#xA;हतशिष्टाश्च राजानो युधिष्ठिरपुरोगमाः&lt;br&gt;&#xA;धृतराष्ट्रश्च कृष्णश्च भीमार्जुनयमास्तथा&lt;br&gt;&#xA;तेऽभिगम्य महात्मानो भरतानां पितामहम्&lt;br&gt;&#xA;अन्वशोचन्त गाङ्गेयमादित्यं पतितं यथा&lt;br&gt;&#xA;मुहूर्तमिव च ध्यात्वा नारदो देवदर्शनः&lt;br&gt;&#xA;उवाच पाण्डवान्सर्वान्हतशिष्टांश्च पार्थिवान्&lt;br&gt;&#xA;नारदः-&lt;br&gt;&#xA;आचष्टे प्राप्तकालं च भीष्मोऽयमनुयुज्यताम्&lt;br&gt;&#xA;अस्तमेति च गाङ्गेयो भानुमानिव भारत&lt;br&gt;&#xA;अयं प्राणानुत्सिसृक्षुस्तं सर्वमनुपृच्छत&lt;br&gt;&#xA;कृत्स्नान्हि विविधान्धर्मांश्चातुर्वर्ण्यस्य वेत्त्ययम्&lt;br&gt;&#xA;एष वृद्धः पराल्ँलोकान्सम्प्राप्नोति तनुं त्यजन्&lt;br&gt;&#xA;तत्क्षिप्रमनुयुञ्जीध्वं संशयान्मनसि स्थितान्&lt;br&gt;&#xA;वैशम्पायनः-&lt;br&gt;&#xA;एवमुक्ते नारदेन भीष्ममीयुर्नराधिपाः&lt;br&gt;&#xA;प्रष्टुं चाशक्नुवन्तस्ते वीक्षाञ्चक्रुः परस्परम्&lt;br&gt;&#xA;अथोवाच हृषीकेशं धर्मपुत्रो युधिष्ठिरः&lt;br&gt;&#xA;युधिष्ठिरः-&lt;br&gt;&#xA;नान्यस्त्वद्देवकीपुत्र शक्तः प्रष्टुं पितामहम्&lt;br&gt;&#xA;प्रव्याहर यदुश्रेष्ठ त्वमग्रे मधुसूदन&lt;br&gt;&#xA;त्वं हि नस्तात सर्वेषां सर्वधर्मविदुत्तमः&lt;br&gt;&#xA;वैशम्पायनः-&lt;br&gt;&#xA;एवमुक्तः पाण्डवेन भगवान्केशवस्तदा&lt;br&gt;&#xA;अभिगम्य दुराधर्षं प्रव्याहारयदच्युतः&lt;br&gt;&#xA;श्रीभगवान्-&lt;br&gt;&#xA;कच्चित्सुखेन रजनी व्युष्टा ते राजसत्तम&lt;br&gt;&#xA;विस्पष्टलक्षणा बुद्धिः कच्चिच्चोपस्थिता तव&lt;br&gt;&#xA;कच्चिज्ज्ञानानि सर्वाणि प्रतिभान्ति च तेऽनघ&lt;br&gt;&#xA;न ग्लायते च हृदयं न च ते व्याकुलं मनः&lt;br&gt;&#xA;भीष्मः-&lt;br&gt;&#xA;दाहो मोहश्श्रमश्चैव क्लमो ग्लानिस्तथा रुजा&lt;br&gt;&#xA;तव प्रसादाद्वार्ष्णेय सद्यो व्यपगतानि मे&lt;br&gt;&#xA;यच्च भूतं भविष्यच्च भवच्च परमद्युते&lt;br&gt;&#xA;तत्सर्वमनुपश्यामि पाणौ फलमिवाहितम्&lt;br&gt;&#xA;वेदोक्ताश्चैव ये धर्मा वेदान्ताधिगताश्च ये&lt;br&gt;&#xA;तान्सर्वान्सम्प्रपश्यामि वरदानात्तवाच्युत&lt;br&gt;&#xA;शिष्टैश्च धर्मो यः प्रोक्तस्स च मे हृदि वर्तते&lt;br&gt;&#xA;देशजातिकुलानां च धर्मज्ञोऽस्मि जनार्दन&lt;br&gt;&#xA;चतुर्ष्वाश्रमधर्मेषु योऽर्थस्स च हृदि स्थितः&lt;br&gt;&#xA;राजधर्मांश्च सकलानवगच्छामि केशव&lt;br&gt;&#xA;यच्च यत्र च वक्तव्यं तद्वक्ष्यामि जनार्दन&lt;br&gt;&#xA;तव प्रसादाद्धि शुभा मनो मे बुद्धिराविशत्&lt;br&gt;&#xA;त्वामेव चास्मि संवृत्तस्त्वदनुध्यानबृंहितः&lt;br&gt;&#xA;वक्तुं श्रेयस्समर्थोऽस्मि त्वत्प्रसादाज्जनार्दन&lt;br&gt;&#xA;स्वयं किमर्थं तु भवाञ्श्रेयो न प्राह पाण्डवम्&lt;br&gt;&#xA;किं ते विवक्षितं चात्र तदाशु वद माधव&lt;br&gt;&#xA;श्रीभगवान्-&lt;br&gt;&#xA;यशसश्श्रेयसश्चैव मूल मां विद्धि कौरव&lt;br&gt;&#xA;मत्तस्सर्वे हि निर्वृत्ता भावास्सदसदात्मकाः&lt;br&gt;&#xA;शीतांशुश्चन्द्र इत्युक्ते तेन को विस्मयिष्यति&lt;br&gt;&#xA;तथैव यशसा पूर्णे मयि को विस्मयिष्यति&lt;br&gt;&#xA;प्रयेयं तु मया भूयो यशस्तव महाद्युते&lt;br&gt;&#xA;ततो मे विपुला बुद्धिस्त्वयि भीष्म समाहिता&lt;br&gt;&#xA;यावद्धि पृथिवीपाल पृथिवी स्थास्यति ध्रुवा&lt;br&gt;&#xA;तावत्तवाक्षया कीर्तिर्लोकाननुचरिष्यति&lt;br&gt;&#xA;यच्च त्वं वक्ष्यसे भीष्म पाण्डवायानुपृच्छते&lt;br&gt;&#xA;वेदप्रवाद इव ते स्थास्यते पृथिवीतले&lt;br&gt;&#xA;यश्चैतेन प्रमाणेन योक्ष्यत्यात्मानमात्मना&lt;br&gt;&#xA;स फलं सर्वपुण्यानां प्रेत्य चानुभविष्यति&lt;br&gt;&#xA;एतस्मात्कारणाद्भीष्म मतिर्दिव्या मया हि ते&lt;br&gt;&#xA;दत्ता यशो विप्रथये कथं भूय इति प्रभो&lt;br&gt;&#xA;यावद्धि प्रथते लोके पुरुषस्य यशो भुवि&lt;br&gt;&#xA;तावत्तस्याक्षया कीर्तिर्भवतीति विनिश्चितम्&lt;br&gt;&#xA;राजानो हतशिष्टास्त्वां राजन्नभित आसते&lt;br&gt;&#xA;स्वधर्माननुयुङ्क्षन्तस्तेभ्यः प्रब्रूहि भारत&lt;br&gt;&#xA;भवान्हि च वयोवृद्धश्श्रुताचारसमन्वितः&lt;br&gt;&#xA;कुशलो राजधर्माणां पूर्वेषामपरे च ये&lt;br&gt;&#xA;जन्मप्रभृति ते किञ्चिद्वृजिनं न ददर्श ह&lt;br&gt;&#xA;ज्ञातारं सर्वधर्माणां त्वां विदुस्सर्वपार्थिवाः&lt;br&gt;&#xA;तेभ्यः पितेव पुत्रेभ्यो राजन्ब्रूहि परन्तप&lt;br&gt;&#xA;ऋषयश्चैव हि देवाश्च त्वया नित्यमुपासिताः&lt;br&gt;&#xA;तस्माद्वक्तव्यमेवेदं त्वया पश्याम्यशेषतः&lt;br&gt;&#xA;धर्मं शुश्रूषमाणेभ्यः पृष्टेन न सता पुनः&lt;br&gt;&#xA;वक्तव्यं विदुषा नित्यं धर्ममाहुर्मनीषिणः&lt;br&gt;&#xA;अप्रतिब्रुवतः कष्टो दोषो हि भविता प्रभो&lt;br&gt;&#xA;तस्मात्पुत्रैश्च पौत्रेश्च धर्मान्पृष्टान्सनातनान्&lt;br&gt;&#xA;विद्वञ्जिज्ञासमानेभ्यः प्रब्रूहि भरतर्षभ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/050/</guid>
      <description>&lt;p&gt;वैशम्पायनः-&lt;br&gt;&#xA;भीष्मः-&lt;br&gt;&#xA;अथाब्रवीन्महातेजा वाक्यं कौरवनन्दनः&lt;br&gt;&#xA;हन्त धर्मान्प्रवक्ष्यामि दृढे वाङ्भनसी मम&lt;br&gt;&#xA;तव प्रसादाद्गोविन्द भूतात्मा ह्यसि शाश्वतः&lt;br&gt;&#xA;युधिष्ठिरस्तु मां राजा धर्मान्समनुपृच्छतु&lt;br&gt;&#xA;एवं प्रीतो भविष्यामि धर्मान्वक्ष्यामि चाखिलान्&lt;br&gt;&#xA;यस्मिन्राजर्षभे जाते धर्मात्मनि महात्मनि&lt;br&gt;&#xA;अहृष्यन्नृषयस्सर्वे स मां पृच्छतु पाण्डवः&lt;br&gt;&#xA;सर्वेषां दीप्तयशसां कुरूणां धर्मचारिणाम्&lt;br&gt;&#xA;यस्य नास्ति समः कश्चित्स मां पृच्छतु पाण्डवः&lt;br&gt;&#xA;धृतिर्दमो ब्रह्मचर्यं क्षमा धर्मश्च नित्यदा&lt;br&gt;&#xA;यस्मिन्नोजश्च तेजश्च स मां पृच्छतु पाण्डवः&lt;br&gt;&#xA;सत्यं दानं तपश्शौचं शान्तिर्दाक्ष्यमसम्भ्रमः&lt;br&gt;&#xA;यस्मिन्नेतानि सर्वाणि स मां पृच्छतु पाण्डवः&lt;br&gt;&#xA;यो न कामान्न संरम्भान्न भयान्नार्थकारणात्&lt;br&gt;&#xA;कुर्यादधर्मं धर्मात्मा स मां पृच्छतु पाण्डवः&lt;br&gt;&#xA;सम्बन्धीनोऽतिथीन्भृत्यान्संश्रितोपाश्रितांश्च य&lt;br&gt;&#xA;सम्मानयति सत्कृत्य स मां पृच्छतु पाण्डवः&lt;br&gt;&#xA;सत्यनित्यः क्षमानित्यो ज्ञाननित्योऽतिथिप्रियः&lt;br&gt;&#xA;यो ददाति सतां नित्यं स मां पृच्छतु पाण्डवः&lt;br&gt;&#xA;इज्याध्ययननित्यश्च धर्मे च निरतस्सदा&lt;br&gt;&#xA;क्षान्तश्श्रुतरहस्यश्च स मां पृच्छतु माधवः&lt;br&gt;&#xA;श्रीभगवान्-&lt;br&gt;&#xA;लोकस्य कदनं कृत्वा लोकनाथश्च पाण्डवः&lt;br&gt;&#xA;अभिशापभयाद्भीतो भवन्तं नोपसर्पति&lt;br&gt;&#xA;पूज्यान्मान्यांश्च भक्तांश्च गुरून्सम्बन्धिबान्धवान्&lt;br&gt;&#xA;अर्घार्हानिषुभिर्भित्त्वा भवन्तं नोपसर्पति&lt;br&gt;&#xA;भीष्मः-&lt;br&gt;&#xA;ब्राह्मणानां यथा धर्मो दानमध्ययनं तपः&lt;br&gt;&#xA;क्षत्रियाणां तथा कृष्ण समरे देहपातनम्&lt;br&gt;&#xA;पितॄन्पितामहान्पुत्रान्गुरून्सम्बन्धिबान्धवान्&lt;br&gt;&#xA;मिथ्याप्रवृत्तान्यस्सख्ये निहन्याद्धर्म एव सः&lt;br&gt;&#xA;समयत्यागिनो लुब्धान्गुरूनपि च केशव&lt;br&gt;&#xA;निहन्ति समरे पापान्क्षत्रियो यस्स धर्मवित्&lt;br&gt;&#xA;यो लोभान्न समीक्षेरन्धर्मसेतुं सनातनम्&lt;br&gt;&#xA;निहन्ति यस्तान्समरे क्षत्रियस्स च धर्मवित्&lt;br&gt;&#xA;लोहितोदां केशतृणां गजशैलां ध्वजद्रुमाम्&lt;br&gt;&#xA;महीं करोति युद्धेषु क्षत्रियो यस्स धर्मवित्&lt;br&gt;&#xA;आहूतेन रणे नित्यं योद्धव्यं क्षत्रबन्धुना&lt;br&gt;&#xA;धर्म्यं स्वर्ग्यं च लोक्यं च युद्धं हि मनुरब्रवीत्&lt;br&gt;&#xA;वैशम्पायनः-&lt;br&gt;&#xA;एवमुक्तस्तु भीष्मेण धर्मराजो युधिष्ठिरः&lt;br&gt;&#xA;विनीतवदुपागम्य तस्थौ सन्दर्शनेऽग्रतः&lt;br&gt;&#xA;अथास्य पादौ जग्राह भीष्मश्चापि ननन्द तम्&lt;br&gt;&#xA;मूर्ध्नि चैनमुपाघ्राय निषीदेत्यब्रवीत्तदा&lt;br&gt;&#xA;भीष्मः-&lt;br&gt;&#xA;तमुवाचाथ गाङ्गेयो वृषभस्सर्वधन्विनाम्&lt;br&gt;&#xA;मां पृच्छ तात विस्रब्धं मा भैस्त्वं कुरुसत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/051/</guid>
      <description>&lt;p&gt;वैशम्पायनः-&lt;br&gt;&#xA;प्रणिपत्य हृषीकेशमभिवाद्य पितामहम्&lt;br&gt;&#xA;अनुमान्य गुरून्सर्वान्पर्यपृच्छद्युधिष्ठिरः&lt;br&gt;&#xA;युधिष्ठिरः-&lt;br&gt;&#xA;राज्ञा वै परमो धर्म इति धर्मविदो विदुः&lt;br&gt;&#xA;महान्तमेतं भारं हि मन्ये तद्ब्रूहि भारत&lt;br&gt;&#xA;राजधर्मान्विशेषेण कथयस्व पितामह&lt;br&gt;&#xA;सर्वस्य जीवलोकस्य राजधर्मः परायणम्&lt;br&gt;&#xA;त्रिवर्गो हि समासक्तो राजधर्मेषु कौरव&lt;br&gt;&#xA;मोक्षधर्मश्च विस्पष्टस्सकलोऽत्र समाहितः&lt;br&gt;&#xA;यथा हि रश्मयोऽश्वस्य द्विरदस्याङ्कुशो यथा&lt;br&gt;&#xA;नरेन्द्रधर्मो लोकस्य तथा प्रग्रहणं स्मृतम्&lt;br&gt;&#xA;अत्र वै सम्प्रमूढे तु धर्मे राजर्षिसेविते&lt;br&gt;&#xA;लोक्यसंस्था न भवेत्सर्वं च व्याकुलीभवेत्&lt;br&gt;&#xA;उदयन्हि यथा सूर्यो नाशयत्यशुभं तमः&lt;br&gt;&#xA;राजधर्मस्तथा लोक्यामाक्षिपत्यशुभां गतिम्&lt;br&gt;&#xA;तदग्रे राजधर्मान्हि मदर्थे त्वं पितामह&lt;br&gt;&#xA;प्रब्रूहि भरतश्रेष्ठ त्वं हि धर्मभृतां वरः&lt;br&gt;&#xA;आगमश्च परस्त्वत्तस्सर्वेषां नः परन्तप&lt;br&gt;&#xA;भवन्तं हि परं बुद्धौ वासुदेवोऽभिमन्यते&lt;br&gt;&#xA;भीष्मः-&lt;br&gt;&#xA;नमो धर्माय महते नमः कृष्णाय वेधसे&lt;br&gt;&#xA;ब्राह्मणेभ्यो नमस्कृत्य धर्मान्वक्ष्यामि शाश्वतान्&lt;br&gt;&#xA;शृणु कार्त्स्न्येन मत्तस्त्वं राजधर्मान्युधिष्ठिर&lt;br&gt;&#xA;निरुच्यमानान्नियतो यच्चान्यदपि वाञ्छसि&lt;br&gt;&#xA;आदावेव कुरुश्रेष्ठ राज्ञा रञ्जनमिच्छता&lt;br&gt;&#xA;देवतानां द्विजानां च वर्तितव्यं यथाविधि&lt;br&gt;&#xA;दैवतान्यर्चयित्वा हि ब्राह्मणांश्च कुरूद्वह&lt;br&gt;&#xA;आनृण्यं याति धर्मस्य लोकेन च समर्च्यते&lt;br&gt;&#xA;उत्थाने च सदा पुत्र प्रयतेथा युधिष्ठिर&lt;br&gt;&#xA;न ह्युत्थानमृते दैवं राज्ञामर्थप्रसाद्धये&lt;br&gt;&#xA;साधारणं द्वयं ह्येतद्दैवमुत्थानमेव च&lt;br&gt;&#xA;पौरुषं हि परं मन्ये दैवं निश्चित्य मुह्यते&lt;br&gt;&#xA;विपन्ने च समारम्भे सन्तापं मा स्म वै कृथाः&lt;br&gt;&#xA;घटेतैवं सदा तात राज्ञामेष परो नयः&lt;br&gt;&#xA;न हि सत्यादृते किञ्चिद्राज्ञां वै सिद्धिकारकम्&lt;br&gt;&#xA;सत्ये हि राजा निरतः प्रेत्य चेह च नन्दति&lt;br&gt;&#xA;ऋषीणामपि राजेन्द्र सत्यमेव पराक्रमः&lt;br&gt;&#xA;तथा राज्ञः परं सत्यान्नान्यद्विश्वासकारणम्&lt;br&gt;&#xA;गुणवाञ्शीलवान्दान्तो मृदुदण्डो जितेन्द्रियः&lt;br&gt;&#xA;सुदर्शस्स्थूललक्ष्यश्च न भ्रश्येत सदा श्रियः&lt;br&gt;&#xA;आर्जवं सर्वकार्येषु श्रयेथाः कुरुनन्दन&lt;br&gt;&#xA;आर्जवेन सदा युक्ता मोदन्ते ऋषयो दिवि&lt;br&gt;&#xA;पुनर्नयविचारेण त्रयीसंवरणेन च&lt;br&gt;&#xA;मृदुर्हि राजा सततं लङ्घ्यो भवति सर्वशः&lt;br&gt;&#xA;तीक्ष्णाच्चोद्विजते लोकस्तस्मादुभयमाचरेत्&lt;br&gt;&#xA;अदण्ड्याश्चैव ते नित्यं विप्रास्स्युर्ददतां वर&lt;br&gt;&#xA;भूतमेतत्परं लोके ब्राह्मणा नाम पाण्डव&lt;br&gt;&#xA;मनुना चात्र राजेन्द्र गीतौ श्लोकौ महात्मना&lt;br&gt;&#xA;धर्मेषु स्वेषु कौरव्य हृदि तौ कर्तुमर्हसि&lt;br&gt;&#xA;अद्भ्योऽग्निर्ब्रह्मतः क्षत्रमश्मनो लोहमुत्थितम्&lt;br&gt;&#xA;तेषां सर्वत्रगं तेजस्स्वासु योनिषु शाम्यति&lt;br&gt;&#xA;अयो हन्ति यदाऽश्मानमग्निरापो निहन्ति च&lt;br&gt;&#xA;ब्रह्म च क्षत्रियो द्वेष्टि तदा सीदन्ति ते त्रयः&lt;br&gt;&#xA;एवं कृत्वा महाराज नमस्या एव ते द्विजाः&lt;br&gt;&#xA;भौमं ब्रह्म द्विजश्रेष्ठा धारयन्ति शमान्विताः&lt;br&gt;&#xA;एवं चैव महाराज लोकयात्राविघातकाः&lt;br&gt;&#xA;निग्राह्या एव बाहुभ्यां ब्राह्मणास्ते नरेश्वर&lt;br&gt;&#xA;श्लोकोश्चोशनसा गीताः पुरा तात महर्षिणा&lt;br&gt;&#xA;तान्निबोध महाराज त्वमेकाग्रमना नृप&lt;br&gt;&#xA;उद्यम्य शस्त्रमायान्तमपि वेदान्तगं रणे&lt;br&gt;&#xA;निगृह्णीयात्स्वधर्मेण धर्मापेक्षी नराधिपः&lt;br&gt;&#xA;विनश्यमानं धर्मं हि यो रक्षति स धर्मवित्&lt;br&gt;&#xA;न तेन धर्महा स स्यान्मन्युस्तन्मन्युमृच्छति&lt;br&gt;&#xA;एवं चैव नरश्रेष्ठ रक्ष्या एव द्विजातयः&lt;br&gt;&#xA;सापराधानपि हि तान्विषयान्ते समुत्सृजेत्&lt;br&gt;&#xA;अभिशस्तमपि ह्येषां पीडयेन्न विशां पते&lt;br&gt;&#xA;ब्रह्मघ्ने गुरुतल्पे च भ्रूणहे च तथैव च&lt;br&gt;&#xA;राजद्विष्टस्य विप्रस्य विषयान्ते विवासनम्&lt;br&gt;&#xA;विधीयते न शारीरं भयमेषां कथञ्चन&lt;br&gt;&#xA;विहिताश्च नरास्ते स्युर्भक्तिमन्तो द्विजेषु ये&lt;br&gt;&#xA;न शोकः परमा तुष्टी राज्ञां भवति सञ्चयात्&lt;br&gt;&#xA;दुर्गेषु च महाराज षट्सु ये शास्त्रनिश्चिताः&lt;br&gt;&#xA;सर्वदुर्गेषु मन्यन्ते नरदुर्गं सुदुर्गमम्&lt;br&gt;&#xA;तस्मान्नित्यं दया कार्या चातुर्वर्ण्ये विपश्चिता&lt;br&gt;&#xA;धर्मात्मा सत्यवाक्चैव राजा रञ्जयति प्रजाः&lt;br&gt;&#xA;न च क्षान्तेन ते नित्यं भाव्यं पुरुषसत्तम&lt;br&gt;&#xA;अधर्मो हि मृदू राजा क्षमावानिव कुञ्जरः&lt;br&gt;&#xA;बार्हस्पत्ये च शास्त्रे च श्लोकोऽयं निहितः प्रभो&lt;br&gt;&#xA;अस्मिन्नर्थे निगदितस्तन्मे निगदतश्शृणु&lt;br&gt;&#xA;क्षममाणं नृपं नित्यं नीचः परिभवेज्जनः&lt;br&gt;&#xA;हस्तियन्ता गजस्येव शिर एवारुरुक्षति&lt;br&gt;&#xA;तस्मान्नैव मृदुर्नित्यं तीक्ष्णो वाऽपि भवेन्नृपः&lt;br&gt;&#xA;वसन्तेऽर्क इव श्रीमान्न शीतो न च घर्मदः&lt;br&gt;&#xA;प्रत्यक्षेणानुमानेन तथौपम्यागमैरपि&lt;br&gt;&#xA;परीक्ष्यास्ते महाराज स्वे परे चैव सर्वदा&lt;br&gt;&#xA;व्यसनानि च सर्वाणि त्यजेथा भूरिदक्षिण&lt;br&gt;&#xA;नचैतानि प्रयुञ्जीथास्सङ्गं तु परिवर्जय&lt;br&gt;&#xA;व्यसनी हि नृलोकेऽस्मिन्परिभूतो भवत्युत&lt;br&gt;&#xA;उद्वेजयति लोकं च योऽतिद्वेषी महीपतिः&lt;br&gt;&#xA;भवितव्यं सदा राज्ञा गर्भिणीसहधर्मिणा&lt;br&gt;&#xA;कारणं च महाराज शृणु येनेदमुच्यते&lt;br&gt;&#xA;यथा हि गर्भिणी हित्वा स्वं प्रियं मनसोऽनुगम्&lt;br&gt;&#xA;गर्भस्य हितमाधत्ते तथा राज्ञाऽप्यसंशयम्&lt;br&gt;&#xA;वर्तितव्यं कुरुश्रेष्ठ नित्यं धर्मानुवर्तिना&lt;br&gt;&#xA;स्वं प्रियं समभित्यज्य यद्यल्लोकहितं भवेत्&lt;br&gt;&#xA;न तस्य त्यज्यते धैर्यं कदाचिदपि पाण्डव&lt;br&gt;&#xA;धीरस्य स्पष्टदण्डस्य न ह्याज्ञा प्रतिहन्यते&lt;br&gt;&#xA;परिहासश्च भृत्यैस्ते न नित्यं वदतां वर&lt;br&gt;&#xA;कर्तव्यो राजशार्दूल दोषमत्र हि मे शृणु&lt;br&gt;&#xA;अवमन्यन्ति भर्तारं सहर्षमुपजीविनः&lt;br&gt;&#xA;स्वे स्थाने नावतिष्ठन्ते लङ्घ्यन्ति च तद्वचः&lt;br&gt;&#xA;प्रेष्यमाणा विकल्पन्ते गुह्यं चाप्यनुयुञ्जते&lt;br&gt;&#xA;अयाच्यं चैव याचन्ते भोज्यान्याहारयन्ति च&lt;br&gt;&#xA;क्रुध्यन्ति परिदीप्यन्ति भूमिपायाधितिष्ठते&lt;br&gt;&#xA;उत्कोचैर्वञ्चनाभिश्च कार्याणि घ्नन्ति चास्य ते&lt;br&gt;&#xA;जर्झरं चास्य विषयं कुर्वन्ति प्रतिरूपकैः&lt;br&gt;&#xA;स्त्रीरक्षिभिः प्रसज्जन्ते तुल्यवेषा भवन्ति च&lt;br&gt;&#xA;वातनं ष्ठीवनं चैव कुर्वते चास्य सन्निधौ&lt;br&gt;&#xA;निर्लज्जं राजशार्दूल व्याहरन्ति च तद्वचः&lt;br&gt;&#xA;दन्तिनं वा हयं चापि रथं वा नृपसम्मतम्&lt;br&gt;&#xA;अधिरोहन्त्यवज्ञाय सहर्षाः पार्थिवे मृदौ&lt;br&gt;&#xA;इदं ते दुष्करं राजन्निदं ते दुर्विचेष्टितम्&lt;br&gt;&#xA;इत्येवं सुहृदो नाम ब्रुवते परिषद्गताः&lt;br&gt;&#xA;क्रुद्धे चास्मिन्हसन्त्येव न च हृष्यन्ति पूजिताः&lt;br&gt;&#xA;सङ्घर्षशीलाश्च तदा भवन्त्यन्योन्यकारणात्&lt;br&gt;&#xA;विस्रंसयन्ति मन्त्रं च विवृण्वन्ति च दुष्कृतम्&lt;br&gt;&#xA;हेलयन्तश्च कुर्वन्ति सावज्ञास्तस्य शासनम्&lt;br&gt;&#xA;अलङ्काराणि भोज्यं च तथा स्नानानुलेपने&lt;br&gt;&#xA;हेलयाना नरव्याघ्र स्वस्थास्तस्योपश्रृण्वते&lt;br&gt;&#xA;निन्दन्तस्वानधीकारान्सन्त्यजन्ते च भारत&lt;br&gt;&#xA;न वृत्त्या परितुष्यन्ति राजदेयं हरन्ति च&lt;br&gt;&#xA;क्रीडितुं तेन चेच्छन्ति ससूत्रेणेव पक्षिणा&lt;br&gt;&#xA;अस्मत्प्रणेयो राजेति लोके चैव वदन्त्युत&lt;br&gt;&#xA;नृपतौ मार्दवोपेते हर्षुले च युधिष्ठिर&lt;br&gt;&#xA;एते चैवापरे चैव दोषाः प्रादुर्भवन्ति च&lt;br&gt;&#xA;नित्योद्युक्तेन वै राज्ञा भवितव्यं युधिष्ठिर&lt;br&gt;&#xA;न प्रशस्यस्तु राजा हि नारीवोद्यमवर्जितः&lt;br&gt;&#xA;भगवानुशना चाह श्लोकमत्र विशाम्पते&lt;br&gt;&#xA;तदिहैकमना राजन्गदतस्तं निबोध मे&lt;br&gt;&#xA;द्वाविमौ ग्रसते भूमिस्सर्पो बिलशयानिव&lt;br&gt;&#xA;राजानं चाविरोद्धारं ब्राह्मणं चाप्रवासिनम्&lt;br&gt;&#xA;तदेतन्नरशार्दूल हृदि त्वं कर्तुमर्हसि&lt;br&gt;&#xA;सन्धेयानभिसन्धत्स्व विरोध्यांश्च विरोधय&lt;br&gt;&#xA;सप्ताङ्गे यश्च ते राज्ये विपरीतं समाचरेत्&lt;br&gt;&#xA;गुरुर्वा यदि वा मित्रं प्रतिहन्तव्य एव सः&lt;br&gt;&#xA;मरुत्तेन हि राज्ञाऽऽसीद्गीतश्श्लोकः पुरातनः&lt;br&gt;&#xA;राज्याधिकारे राजेन्द्र बृहस्पतिमतः पुरा&lt;br&gt;&#xA;गुरोरप्यवलिप्तस्य कार्याकार्यमजानतः&lt;br&gt;&#xA;उत्पथं प्रतिपन्नस्य परित्यागो विधीयते&lt;br&gt;&#xA;बाहोः पुत्रेण राज्ञा च सगरेण च धीमता&lt;br&gt;&#xA;असमञ्जस्सुतो ज्येष्ठस्त्यक्तः पौरहितैषिणा&lt;br&gt;&#xA;असमञ्जस्सरय्वां स पौराणां बालकान्नृप&lt;br&gt;&#xA;न्यमज्जयदतः पित्रो निर्भर्त्स्य स विवासितः&lt;br&gt;&#xA;ऋषिणोद्दालकेनापि श्वेतकेतुर्महातपाः&lt;br&gt;&#xA;मिथ्या विप्रानुपचरन्सन्त्यक्तो दयितस्सुतः&lt;br&gt;&#xA;लोकरञ्जनमेवात्र राज्ञो धर्मस्सनातनः&lt;br&gt;&#xA;सत्यस्य रक्षणं चैव व्यवहारस्य चार्जवम्&lt;br&gt;&#xA;न हिंस्यात्परवित्तानि देयं काले च दापयेत्&lt;br&gt;&#xA;विक्रान्तस्सत्यवाक्क्षान्तो नृपो न चलते पथः&lt;br&gt;&#xA;गुप्तमन्त्रो जितक्रोधश्शास्त्रार्थकृतनिश्चयः&lt;br&gt;&#xA;धर्मे चार्थे च कामे च मोक्षे च सततं रतः&lt;br&gt;&#xA;त्रय्या संवृतमन्त्रश्च राजा भवितुर्महति&lt;br&gt;&#xA;वृजिनस्य नरेन्द्राणां नान्यत्संवरणात्परम्&lt;br&gt;&#xA;चातुर्वर्ण्यस्य धर्माश्च रक्षितव्या महीक्षिता&lt;br&gt;&#xA;धर्मसङ्कररक्षा हि राज्ञां धर्मस्सनातनः&lt;br&gt;&#xA;न विश्वसेच्च नृपतिर्न चात्यर्थं च विश्वसेत्&lt;br&gt;&#xA;षाड्गुण्यगुणदोषांश्च नित्यं बुद्ध्याऽवलोकयेत्&lt;br&gt;&#xA;अच्छिद्रदर्शी नृपतिर्नित्यमेव प्रशस्यते&lt;br&gt;&#xA;त्रिवर्गे विदितार्थश्च युक्ताचारपथश्च यः&lt;br&gt;&#xA;कोशस्योपार्जनरतिर्यमवैश्रवणोपमः&lt;br&gt;&#xA;वेत्ता च दशवर्गस्य स्थानवृद्धिक्षयात्मनः&lt;br&gt;&#xA;अभृतानां भवेद्भर्ता भृतानां चैव रक्षकः&lt;br&gt;&#xA;नृपतिस्सुमुखो नित्यं स्मितपूर्वाभिभाषिता&lt;br&gt;&#xA;उपासिता च वृद्धानां जिततन्द्रिरलोलुपः&lt;br&gt;&#xA;सतां वृत्ते स्थितमतिस्सतां ह्याचारदर्शनः&lt;br&gt;&#xA;न चाददीत वित्तानि सतां हस्तात्कथञ्चन&lt;br&gt;&#xA;असद्भ्यस्तु समादाय सद्भ्यस्सम्प्रतिपादयेत्&lt;br&gt;&#xA;स्वयं हर्ता च दाता च वश्यात्मा वश्यसाधनः&lt;br&gt;&#xA;काले दाता च भोक्ता च शुद्धाचारस्तथैव च&lt;br&gt;&#xA;शूरान्भक्तानसंहार्यान्कुले जातानरोगिणः&lt;br&gt;&#xA;शिष्टाञ्शिष्टाभिसम्बन्धान्मानिनो जनमानिनः&lt;br&gt;&#xA;विद्याविदो लोकविदः परलोकान्ववेक्षकान्&lt;br&gt;&#xA;धर्मे च निरतान्साधूनचलानचलानिव&lt;br&gt;&#xA;सहायान्सततं कुर्याद्राजा भूतिपरिस्कृतान्&lt;br&gt;&#xA;तैस्तु तुल्यो भवेद्भोगैश्छत्रमात्राज्ञयाऽधिकः&lt;br&gt;&#xA;प्रत्यक्षा च परोक्षा च वृत्तिश्चास्य सदा भवेत्&lt;br&gt;&#xA;एवं कुर्वन्नरेन्द्रो हि न खेदमिह विन्दति&lt;br&gt;&#xA;सर्वाभिशङ्की नृपतिर्यश्च सर्वहरो भवेत्&lt;br&gt;&#xA;स क्षिप्रमनृर्जुर्लुब्धस्स्वजनेनैव बाध्यते&lt;br&gt;&#xA;विशुद्धः पृथिवीपालो लोकस्यानुग्रहे रतः&lt;br&gt;&#xA;न पतत्यरिभिर्ग्रस्तः पतितश्चाधितिष्ठति&lt;br&gt;&#xA;अक्रोधनोऽथाव्यसनी मृदुदण्डो जितेन्द्रियः&lt;br&gt;&#xA;राजा भवति भूतानां विश्वास्यो हिमवानिव&lt;br&gt;&#xA;प्राज्ञो न्यायगुणोपेतः पररन्ध्रेषु लालसः&lt;br&gt;&#xA;सुदर्शस्सर्ववर्णानां नयापनयवित्तथा&lt;br&gt;&#xA;क्षिप्रकारी जितक्रोधः सुप्रसादो महामनाः&lt;br&gt;&#xA;अरोगप्रकृतिर्युक्तः क्रियावानविकत्थनः&lt;br&gt;&#xA;आरब्धान्येव कार्याणि न पर्यवसितान्यपि&lt;br&gt;&#xA;यस्य राज्ञः प्रदृश्यन्ते स राजा राजसत्तमः&lt;br&gt;&#xA;पुत्रा इव पितुर्गेहे विषये यस्य मानवाः&lt;br&gt;&#xA;निर्भया विचरिष्यन्ति स राजा राजसत्तमः&lt;br&gt;&#xA;अगूढविभवा यस्य पौरा राष्ट्रनिवासिनः&lt;br&gt;&#xA;नयापनयवेत्तारः स राजा राजसत्तमः&lt;br&gt;&#xA;स्वधर्मनिरता यस्य जना विषयवासिनः&lt;br&gt;&#xA;असङ्घातरता दान्ताः पाल्यमाना यथाविधि&lt;br&gt;&#xA;वश्या नेया विनीताश्च न च सङ्घर्षशीलिनः&lt;br&gt;&#xA;विषये दानरुचयो नरा यस्य स पार्थिवः&lt;br&gt;&#xA;न यस्य कूटप्रशमो न माया न च मत्सरः&lt;br&gt;&#xA;विषये भूमिपालस्य तस्य धर्मस्सनातनः&lt;br&gt;&#xA;यस्सत्करोति ज्ञानानि श्रेयान्परहिते रतः&lt;br&gt;&#xA;सतां वर्त्मानुगस्त्यागी स राजा स्वर्गमर्हति&lt;br&gt;&#xA;यस्य चाराश्च मन्त्राश्च नित्यं चैव कृताकृताः&lt;br&gt;&#xA;न ज्ञायते हि रिपुभिः स राजा राज्यमर्हति&lt;br&gt;&#xA;श्लोकद्वयं पुरा गीतं भार्गवेण महात्मना&lt;br&gt;&#xA;आख्याते राजचरिते राजानं प्रति भारत&lt;br&gt;&#xA;राजानं प्रथमं विन्देत्ततो भार्यां ततो धनम्&lt;br&gt;&#xA;राजन्यसति लोकेऽस्मिन्कुतो भार्या कुतो धनम्&lt;br&gt;&#xA;तद्राजन्राजसिंहानां नान्यो धर्मस्सनातनः&lt;br&gt;&#xA;ऋते रक्षां सुविस्पष्टां रक्षा लोकस्य धारिणम्&lt;br&gt;&#xA;प्राचेतसेन मनुना श्लोकौ चेमावुदाहृतौ&lt;br&gt;&#xA;राजधर्मेषु राजेन्द्र ताविहैकमनाः शृणु&lt;br&gt;&#xA;षडेतान्पुरुषो जह्याद्भिन्नां नावमिवार्णवे&lt;br&gt;&#xA;अप्रवक्तारमाचार्यमनधीयानमृत्विजम्&lt;br&gt;&#xA;अरक्षितारं राजानं भार्यां चाप्रियवादिनीम्&lt;br&gt;&#xA;ग्रामकामं च गोपालं वनकामं च नापितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/052/</guid>
      <description>&lt;p&gt;वैशम्पायनः-&lt;br&gt;&#xA;एतावदुक्त्वा भूयोऽपि भीष्मः कुरुपितामहः&lt;br&gt;&#xA;उवाच वचनं धीमान्सर्वतस्सारसङ्ग्रहम्&lt;br&gt;&#xA;भीष्मः-&lt;br&gt;&#xA;एतत्ते राजधर्माणां नवनीतं युधिष्ठिर&lt;br&gt;&#xA;बृहस्पतिर्हि भगवान्नान्यं धर्मं प्रशंसति&lt;br&gt;&#xA;विशालाक्षश्च भगवान्काव्यश्चैव महातपाः&lt;br&gt;&#xA;सहस्राक्षो महेन्द्रश्च तथा प्राचेतसो मनुः&lt;br&gt;&#xA;भरद्वाजश्च भगवांस्तथा गौरशिरा मुनिः&lt;br&gt;&#xA;राजशास्त्रप्रणेतारो ब्राह्मणा ब्रह्मवादिनः&lt;br&gt;&#xA;रक्षामेव प्रशंसन्ति धर्मं धर्मभृतां वर&lt;br&gt;&#xA;राज्ञां राजीवताम्राक्ष साधनं चात्र मे शृणु&lt;br&gt;&#xA;चारश्च प्रणिधिश्चैव काले दानममत्सरः&lt;br&gt;&#xA;युक्त्या दानं न चादानमयोगेन युधिष्ठिर&lt;br&gt;&#xA;सतां सङ्ग्रहणं शौर्यं दाक्ष्यं सत्यं प्रजाहितम्&lt;br&gt;&#xA;अनार्जवैरार्जवैश्च शत्रुपक्षाविवर्धनम्&lt;br&gt;&#xA;साधूनामपरित्यागः कुलीनानां च धारणम्&lt;br&gt;&#xA;निचयश्च निचेयानां सेवासु महतामपि&lt;br&gt;&#xA;बलानां हर्षणं नित्यं प्रजानामन्ववेक्षणम्&lt;br&gt;&#xA;कार्येष्वखेदः कोशस्य तथैव च विवर्धनम्&lt;br&gt;&#xA;पुरगुप्तिरविश्वासः पौरसङ्घातभेदनम्&lt;br&gt;&#xA;केतनानां च जीर्णानामवेक्षा चैव सीदताम्&lt;br&gt;&#xA;विविधस्य च दण्डस्य प्रयोगः कालचोदितः&lt;br&gt;&#xA;अरिमध्यस्थमित्राणां यथावच्चान्ववेक्षणम्&lt;br&gt;&#xA;उपजापश्च कृत्यानामात्मनः पुरिमर्शनात्&lt;br&gt;&#xA;अविश्वासस्स्वयं चैव परस्याश्वासनं तथा&lt;br&gt;&#xA;नीतिवर्त्मानुसारेण नित्यमुत्थानमेव च&lt;br&gt;&#xA;उत्थानं च नरेन्द्राणां बृहस्पतिरभाषत&lt;br&gt;&#xA;रिपूणामनवज्ञानं नित्यं चानार्यवर्जनम्&lt;br&gt;&#xA;राजधर्मस्य यन्मूलं श्लोकांश्चात्र निबोध मे&lt;br&gt;&#xA;उत्थानेनामृतं लब्धमुत्थानेनासुरा हताः&lt;br&gt;&#xA;उत्थानेन महेन्द्रेण श्रैष्ठ्यं प्राप्तं दिवीह च&lt;br&gt;&#xA;उत्थानधीरः पुरुषो वाग्धीरानधितिष्ठति&lt;br&gt;&#xA;उत्थानधीरं वाग्धीरा रमयन्त उपासते&lt;br&gt;&#xA;उत्थानहीनो राजा हि बुद्धिमानपि नित्यशः&lt;br&gt;&#xA;सुधर्षणीयश्शत्रूणां भुजङ्ग इव निर्विषः&lt;br&gt;&#xA;न च शत्रुरवज्ञेयो दुर्बलोऽपि बलीयसा&lt;br&gt;&#xA;अल्पोऽपि हि दहत्यग्निर्विषमल्पं हिनस्ति च&lt;br&gt;&#xA;एकाङ्गेनापि सम्भूतश्शत्रुर्दुर्गं समाश्रितः&lt;br&gt;&#xA;सर्वं तापयते देशमपि राज्ञस्समृद्धिनः&lt;br&gt;&#xA;राज्ञो रहस्यं यद्वाक्यं जयार्थे लोकसङ्ग्रहः&lt;br&gt;&#xA;हृदि यच्चास्य जिह्मं स्यात्कारणार्थं च यद्भवेत्&lt;br&gt;&#xA;यच्चास्य कार्यं वृजिनं मार्दवेनैव धार्यते&lt;br&gt;&#xA;रञ्जनार्थाय लोकस्य धर्मिष्ठामाचरेत्क्रियाम्&lt;br&gt;&#xA;राज्यं हि सुमहत्तत्र दुर्धार्यमकृतात्मभिः&lt;br&gt;&#xA;न शक्यं मृदुना वोढुमापातस्थानमुल्बणम्&lt;br&gt;&#xA;राज्यं सर्वामिषं नित्यमार्जवेनैव धार्यते&lt;br&gt;&#xA;तस्मान्मिश्रेण सततं वर्तितव्यं युधिष्ठिर&lt;br&gt;&#xA;यद्यप्यस्य विपत्तिस्स्याद्रक्षमाणस्य वै प्रजाः&lt;br&gt;&#xA;सोऽप्यस्य विमलो धर्म एवंवृत्ता हि भूमिपाः&lt;br&gt;&#xA;एष ते राजधर्माणां लेशस्समनुवर्णितः&lt;br&gt;&#xA;भूयस्ते यत्र सन्देहस्तद्ब्रूहि कुरुनन्दन&lt;br&gt;&#xA;वैशम्पायनः-&lt;br&gt;&#xA;ततो व्यासश्च भगवान्देवस्थानोऽश्म एव च&lt;br&gt;&#xA;वासुदेवः कृपश्चैव सात्यकिस्सञ्जयस्तथा&lt;br&gt;&#xA;साधु साध्विति संहृष्टा घुष्यमाणैरिवाननैः&lt;br&gt;&#xA;अस्तुवंस्ते नरव्याघ्रं भीष्मं धर्मभृतां वरम्&lt;br&gt;&#xA;ततो दीनमना भीष्ममुवाच कुरुनन्दनः&lt;br&gt;&#xA;नेत्राभ्यामश्रुपूर्णाभ्यां पादौ तस्य शनैस्स्पृशन्&lt;br&gt;&#xA;युधीष्ठिरः-&lt;br&gt;&#xA;गत्वेदानीं श्वस्सन्देहं प्रवक्ष्यामि पितामह&lt;br&gt;&#xA;उपैति सविता ह्यस्तं रसमापीय पार्थिवम्&lt;br&gt;&#xA;वैशम्पायनः-&lt;br&gt;&#xA;ततो द्विजातीनभिवाद्य केशवः कृपश्च ते चैव युधिष्ठिरादयः&lt;br&gt;&#xA;प्रदक्षिणीकृत्य महानदीसुतं ततो रथानारुरुहुर्मुदा युताः&lt;br&gt;&#xA;दृषद्वतीं चाप्यवगाह्य सुव्रताः कृतोदकार्थाः कृतजप्यमङ्गलाः&lt;br&gt;&#xA;उपास्य सन्ध्यां विधिवत्परन्तपास्ततः पुरं ते विविशुर्गजाह्वयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/053/</guid>
      <description>&lt;p&gt;वैशम्पायनः-&lt;br&gt;&#xA;ततः कल्यं समुत्थाय कृतपूर्वाह्णिकक्रियाः&lt;br&gt;&#xA;ययुस्ते नगराकारैः रथैः पाण्डवयादवाः&lt;br&gt;&#xA;प्रतिपद्य कुरुक्षेत्रं भीष्ममासाद्य चानघम्&lt;br&gt;&#xA;सुखां च रजनीं पृष्ट्वा गाङ्गेयं रथिनां वरम्&lt;br&gt;&#xA;व्यासादीनभिवाद्यर्षीन्सर्वैस्तैश्चाभिनन्दिताः&lt;br&gt;&#xA;निषेदुरभितो भीष्मं परिवार्य समन्ततः&lt;br&gt;&#xA;ततो राजा महातेजा धर्मपुत्रो युधिष्ठिरः&lt;br&gt;&#xA;अब्रवीत्प्राञ्जलिर्भीष्मं प्रतिपूज्य यथाविधि&lt;br&gt;&#xA;युधिष्ठिरः-&lt;br&gt;&#xA;य एष राजन्राजेति शब्दश्चरति भारत&lt;br&gt;&#xA;कथमेष समुत्पन्नस्तन्मे ब्रूहि पितामह&lt;br&gt;&#xA;तुल्यपाणिभुजग्रीवस्तुल्यबुद्धीन्द्रियात्मकः&lt;br&gt;&#xA;तुल्यदुःखसुखात्मा च तुल्यपृष्ठशिरोधरः&lt;br&gt;&#xA;तुल्यशुक्रास्थिमज्जा च तुल्यमांसासृगेव च&lt;br&gt;&#xA;निश्श्वासोच्छ्वासतुल्यश्च तुल्यप्राणशरीरवान्&lt;br&gt;&#xA;समानजन्ममरणस्समस्सर्वैर्गुणैर्नृणाम्&lt;br&gt;&#xA;विशिष्टबुद्धीञ्शूरांश्च कथमेकोऽधितिष्ठति&lt;br&gt;&#xA;कथमेको महीं कृत्स्नां शूरवीरार्यसङ्कुलाम्&lt;br&gt;&#xA;रक्षत्यपि च लोकऽस्य प्रसादमभिवाञ्छति&lt;br&gt;&#xA;एकस्य तु प्रसादेन कृत्स्नो लोकः प्रसीदति&lt;br&gt;&#xA;व्याकुले चाकुलस्सर्वो भवतीति विनिश्चयः&lt;br&gt;&#xA;एतदिच्छाम्यहं श्रोतुं त्वत्तो हि भरतर्षभ&lt;br&gt;&#xA;सर्वं तन्मे यथातत्त्वं प्रब्रूहि वदतां वर&lt;br&gt;&#xA;नैतत्कारणमत्यल्पं भविष्यति विशां पते&lt;br&gt;&#xA;यदेकस्मिञ्जगत्सर्वं देववद्याति सन्नतिम्&lt;br&gt;&#xA;भीष्मः-&lt;br&gt;&#xA;नियतस्त्वं नरश्रेष्ठ शृणु सर्वमशेषतः&lt;br&gt;&#xA;यथा राज्यं समुत्पन्नमादौ कृतयुगेऽभवत्&lt;br&gt;&#xA;नैव राज्यं न राजाऽऽसीन्न च दण्डो न दाण्डिकः&lt;br&gt;&#xA;धर्मेणैव प्रजास्सर्वा रक्षन्ति स्म परस्परम्&lt;br&gt;&#xA;पाल्यमानास्तथाऽन्योन्यं नरा धर्मेण भारत&lt;br&gt;&#xA;दैन्यं परस्परं पाजग्मुस्ततस्तान्मोह आविशत्&lt;br&gt;&#xA;ते मोहवशमापन्ना मनवा मनुजर्षभ&lt;br&gt;&#xA;प्रतिपत्तिविमोहाच्च धर्मस्तेषामनीनशत्&lt;br&gt;&#xA;नष्टायां प्रतिपत्तौ च मोहवश्यास्तदा नराः&lt;br&gt;&#xA;लोभस्य वशमापन्नास्सर्वे भरतसत्तम&lt;br&gt;&#xA;अप्राप्तस्याभिमर्शं तु कुर्वन्तो मनुजास्ततः&lt;br&gt;&#xA;कामो नामापरस्तत्र समपद्यत वै प्रभो&lt;br&gt;&#xA;तांस्तु कामाभिसन्तप्तान्रागो नामाभिसंस्पृशत्&lt;br&gt;&#xA;रक्ताश्च नाभ्यजानन्त कार्याकार्ये युधिष्ठिर&lt;br&gt;&#xA;अगम्यागमनं चैव वाच्यावाच्यं तथैव च&lt;br&gt;&#xA;भक्ष्याभक्ष्यं च राजेन्द्र दोषादोषं च नात्यजन्&lt;br&gt;&#xA;विप्लुते नरलोकेऽस्मिंस्ततो ब्रह्म ननाश ह&lt;br&gt;&#xA;नाशाच्च ब्रह्मणो राजन्धर्मो नाशमथागमत्&lt;br&gt;&#xA;नष्टे ब्रह्मणि धर्मे च देवास्त्रासमथागमन्&lt;br&gt;&#xA;ते त्रस्ता नरशार्दूल ब्रह्माणं शरणं ययुः&lt;br&gt;&#xA;प्रपद्य भगवन्तं ते देवं लोकपितामहम्&lt;br&gt;&#xA;ऊचुः प्राञ्जलयस्सर्वे दुःखवेगसमाहताः&lt;br&gt;&#xA;देवाः-&lt;br&gt;&#xA;भगवन्नरलोकस्थं ग्रस्तं ब्रह्म सनातनम्&lt;br&gt;&#xA;लोभमोहादिभिर्भावैस्ततो नो भयमाविशत्&lt;br&gt;&#xA;ब्रह्मणश्च प्रणाशेन धर्मो व्यनशदीश्चर&lt;br&gt;&#xA;ततस्तु समतां याता मर्त्यैस्त्रिभुवनेश्वराः&lt;br&gt;&#xA;अधोभिवर्षास्तु वयं भौमास्तूर्ध्वप्रवर्षिणः&lt;br&gt;&#xA;क्रियाव्युपरमात्तेषां ततोऽगच्छाम संशयम्&lt;br&gt;&#xA;भीष्मः-&lt;br&gt;&#xA;अत्र निश्श्रेयसं यन्नस्तद्ध्यायस्व पितामह&lt;br&gt;&#xA;त्वत्प्रसादात्समुत्थोसौ प्रभावो नो भवत्वयम्&lt;br&gt;&#xA;ब्रह्माः-&lt;br&gt;&#xA;तानुवाच सुरान्सर्वान्स्वयम्भूर्भगवांस्ततः&lt;br&gt;&#xA;श्रेयोऽहं चिन्तयिष्यामि व्येतु वो भीः सुरोत्तमाः&lt;br&gt;&#xA;भीष्मः-&lt;br&gt;&#xA;ततोऽध्यायसहस्राणां शतं चक्रे स्वबुद्धिजम्&lt;br&gt;&#xA;यत्र धर्मस्तथैवार्थः कामश्चैवानुवर्णितः&lt;br&gt;&#xA;त्रिवर्ग इति विख्यातो गण एष स्वयम्भुवा&lt;br&gt;&#xA;चतुर्थो मोक्ष इत्येव पृथगर्थः पृथग्गुणः&lt;br&gt;&#xA;मोक्षस्यापि त्रिवर्गोऽन्यः प्रोक्तस्सत्वं रजस्तमः&lt;br&gt;&#xA;स्थानं वृद्धिः क्षयश्चैव त्रिवर्गश्चैव दण्डजः&lt;br&gt;&#xA;आत्मादेशश्च कालश्चाप्युपायाः कृत्यमेव च&lt;br&gt;&#xA;सहायाः कारणं चैव षड्वर्गो नीतिजस्स्मृतः&lt;br&gt;&#xA;त्रयी चान्वीक्षिकी चैव वार्ता च भरतर्षभ&lt;br&gt;&#xA;दण्डनीतिश्च विपुला विद्यास्तत्र निदर्शिताः&lt;br&gt;&#xA;अमात्यलिप्सा प्रणिधी राजपुत्रस्य लक्षणम्&lt;br&gt;&#xA;चारश्च विविधोपायः प्रणिधिश्च पृथग्विधः&lt;br&gt;&#xA;साम चैव प्रदानं च भेदो दण्डश्च पाण्डव&lt;br&gt;&#xA;उपेक्षा पञ्चमी चात्र कार्त्स्न्येन समुदाहृता&lt;br&gt;&#xA;मन्त्रश्च वर्णितः कृत्स्नो मन्त्रभेदास्तथैव&lt;br&gt;&#xA;विभ्रमश्चैव मन्त्रस्य सिद्ध्यसिद्ध्योश्च यत्फलम्&lt;br&gt;&#xA;सन्धिश्च त्रिविधाभिख्यो हीनो मध्यस्तथा समः&lt;br&gt;&#xA;भयसत्कारवित्ताख्यः कार्त्स्न्येन परिवर्णितः&lt;br&gt;&#xA;यात्राकालाश्च चत्वारस्त्रिवर्गस्य च विस्तरः&lt;br&gt;&#xA;विजयो धर्मयुक्तश्च तथाऽर्थविजयश्च ह&lt;br&gt;&#xA;आसुरश्चैव विजयः कार्त्स्न्येन परिवर्णितः&lt;br&gt;&#xA;लक्षणं पञ्चवर्गस्य त्रिविधं चात्र वर्णितम्&lt;br&gt;&#xA;प्रकाशश्चाप्रकाशश्च दण्डोऽथ परिशब्दितः&lt;br&gt;&#xA;प्रकाशोऽष्टविधस्तत्र गुह्यस्तु बहुविस्तरः&lt;br&gt;&#xA;रथा नागा हयाश्चैव पादाताश्चैव पाण्डव&lt;br&gt;&#xA;विष्टिर्नावश्चराश्चैव देशिका इति चाष्टमः&lt;br&gt;&#xA;अङ्गान्येतानि कौरव्य प्रकाशानि बलस्य तु&lt;br&gt;&#xA;जङ्गमाजङ्गमाश्चोक्ताश्चूर्णयोगा विषादयः&lt;br&gt;&#xA;स्पर्शे चाभ्यवहार्ये चाप्युपांशुर्विविधस्स्मृतः&lt;br&gt;&#xA;क्रीडापूर्वे रणे द्यूते विस्रम्भण समन्वितम्&lt;br&gt;&#xA;उक्तं कैतव्यमित्येतदुपायो नवमो बुधैः&lt;br&gt;&#xA;उपेक्षा सर्वकार्येषु कर्मणां करणेषु च&lt;br&gt;&#xA;अनिष्टानां समुत्थाने त्रिवर्गो नश्यते यया&lt;br&gt;&#xA;इन्द्रजालादिका माया वाजीवनकुशीलवैः&lt;br&gt;&#xA;सुनिमित्तैदुर्निमित्तैरुत्पातैश्च समन्वितम्&lt;br&gt;&#xA;डम्भो लिङ्गं समाश्रित्य शत्रुवर्गे प्रयुज्यते&lt;br&gt;&#xA;शाठ्यं निश्चेष्टता प्रोक्ता चित्तदोषप्रदूषिका&lt;br&gt;&#xA;अरिर्मित्रमुदासीन इत्येतेऽप्यनुवर्णिताः&lt;br&gt;&#xA;कृत्स्नो मार्गगुणाश्चैव तथा भूमिगुणाश्च ह&lt;br&gt;&#xA;आत्मरक्षणमाश्वासस्स्पर्शानां चान्ववेक्षणम्&lt;br&gt;&#xA;कल्पना विविधाश्चापि नृनागरथवाजिनाम्&lt;br&gt;&#xA;व्यूहाश्च विविधाभिख्या विचित्रं युद्धकौशलम्&lt;br&gt;&#xA;उत्पाताश्च निपाताश्च सुयुद्धं सुपलायितम्&lt;br&gt;&#xA;शस्त्राणां पालनं ज्ञानं तथैव भरतर्षभ&lt;br&gt;&#xA;बलव्यसनयुक्तं च तथैव बलहर्षणम्&lt;br&gt;&#xA;पीडा चापदकालश्च भयकालश्च पाण्डव&lt;br&gt;&#xA;तथा ख्यातविधानं च योगस्सञ्चार एव च&lt;br&gt;&#xA;चोरैराटविकैश्चोग्रैः परराष्ट्रस्य पीडनम्&lt;br&gt;&#xA;अग्निदैर्गरदैश्चैव प्रतिरूपककारकैः&lt;br&gt;&#xA;श्रेणिमुख्योपजापेन वीरुधश्छेदनेन च&lt;br&gt;&#xA;दूषणेन च नागानामातङ्कजननेन च&lt;br&gt;&#xA;आराधनेन भक्तस्य पत्युश्चोपग्रहेण च&lt;br&gt;&#xA;सप्ताङ्गस्य च राज्यस्य ह्रासवृद्धिसमीक्षणम्&lt;br&gt;&#xA;दूतसामर्थ्ययोगश्च राष्ट्रस्य च विवर्धनम्&lt;br&gt;&#xA;अरिमध्यस्थमित्राणां सम्यक्चोक्तं प्रपञ्चनम्&lt;br&gt;&#xA;अवमर्दः प्रतीघातस्तथैव च बलीयसाम्&lt;br&gt;&#xA;व्यवहारस्सुसूक्ष्मश्च तथा कण्टकशोधनम्&lt;br&gt;&#xA;श्रमो व्यायामयोगश्च योगद्रव्यस्य सञ्चयः&lt;br&gt;&#xA;अभृतानां च भरणं भृतानां चान्ववेक्षणम्&lt;br&gt;&#xA;अन्तकाले प्रदानं च व्यसनेष्वप्रसङ्गिता&lt;br&gt;&#xA;तथा राजगुणाश्चैव सेनापतिगुणाश्च ह&lt;br&gt;&#xA;करणस्य च कर्तुश्च गुणदोषास्तथैव च&lt;br&gt;&#xA;दुष्टेङ्गितं च विविधं वृत्तिश्चैवानुवर्तिनाम्&lt;br&gt;&#xA;शङ्कितत्वं च सर्वस्य प्रमादस्य च वर्जनम्&lt;br&gt;&#xA;अलभ्यलिप्सा लब्धस्य तथैव च विवर्धनम्&lt;br&gt;&#xA;प्रदानं च विवृद्धस्य पात्रेभ्यो विधिवत्तथा&lt;br&gt;&#xA;विसर्गोऽर्थस्य धर्मार्थमर्थार्थं कामहेतुकम्&lt;br&gt;&#xA;चतुर्थं व्यसनाघाते तथैवात्रानुवर्णितम्&lt;br&gt;&#xA;क्रोधजानि ततोग्राणि कामजानि तथैव च&lt;br&gt;&#xA;दशोक्तानि कुरुश्रेष्ठ व्यसनान्यत्र चैव ह&lt;br&gt;&#xA;मृगयाऽक्षास्तथा पानं स्त्रियश्च भरतर्षभ&lt;br&gt;&#xA;कामजान्याहुराचार्याः प्रोक्तानीह स्वयम्भुवा&lt;br&gt;&#xA;वाक्पारुष्यं तथोग्रत्वं दण्डपारुष्यमेव च&lt;br&gt;&#xA;आत्मनो निग्रहस्त्यागो ह्यर्थदूषणमेव च&lt;br&gt;&#xA;यन्त्राणि विविधान्येव क्रियास्तेषां च वर्णिताः&lt;br&gt;&#xA;अवमर्दः प्रतीघातः केतनानां च भञ्जनम्&lt;br&gt;&#xA;चैत्यद्रुमावमर्दश्च रोधः कर्मान्तनाशनम्&lt;br&gt;&#xA;अपस्करोऽथ वमनं तथोपास्या च वर्णिता&lt;br&gt;&#xA;पणवानकशङ्खानां भेरीणां च युधिष्ठिर&lt;br&gt;&#xA;उपार्जनं च द्रव्याणां परमर्म च तानि षट्&lt;br&gt;&#xA;लब्धस्य च प्रशमनं सतां चैवाभिपूजनम्&lt;br&gt;&#xA;विद्वद्भिरेकीभावश्च जपहोमविधिज्ञता&lt;br&gt;&#xA;मङ्गलालम्भनं चैव शरीरस्य प्रतिक्रिया&lt;br&gt;&#xA;आहारयोजनं चैव नित्यमास्तिक्यमेव च&lt;br&gt;&#xA;एतेन च यथा स्थेयं सत्यत्वं मधुरा गिरः&lt;br&gt;&#xA;उत्तमानां समाजानां क्रियाः केतनजास्तथा&lt;br&gt;&#xA;प्रत्यक्षाश्च परोक्षाश्च सर्वाधिकरणेष्वथ&lt;br&gt;&#xA;वृत्तेर्भरतशार्दूल नित्यं चैवान्ववेक्षणम्&lt;br&gt;&#xA;अदण्ड्यता च विप्राणां युक्त्या दण्डनिपातनम्&lt;br&gt;&#xA;अनुजीवीस्वजातिभ्यो गुणेभ्यश्च समुद्भवः&lt;br&gt;&#xA;रक्षणं चैव पौराणां राष्ट्रस्य च विवर्धनम्&lt;br&gt;&#xA;मण्डलस्था च या चिन्ता राजन्द्वादशराजिका&lt;br&gt;&#xA;त्रिस्सप्ततिमतिश्चैव प्रोक्ता या च स्वयम्भुवा&lt;br&gt;&#xA;देशजातिकुलानां च धर्मास्समनुवर्णिताः&lt;br&gt;&#xA;धर्मश्चार्थश्च कामश्च मोक्षश्चात्रानुवर्णिताः&lt;br&gt;&#xA;उपायाश्चार्थलिप्सा च विविधा भूरिदक्षिण&lt;br&gt;&#xA;मूलकर्मक्रिया चात्र मायायोगश्च वर्णितः&lt;br&gt;&#xA;दूषणं स्रोतसां चैव वर्णितं च स्थिराम्भसाम्&lt;br&gt;&#xA;धैर्यैरुपायैर्लोकश्च न चलेदार्यवर्त्मनः&lt;br&gt;&#xA;तत्सर्वं राजशार्दूल नीतिशास्त्रेऽभिवर्णितम्&lt;br&gt;&#xA;एतत्कृत्वा सुभं शास्त्रं ततस्स भगवान्प्रभुः&lt;br&gt;&#xA;देवानुवाच संहृष्टस्सर्वाञ्छक्रपुरोगमान्&lt;br&gt;&#xA;उपकाराय लोकस्य त्रिवर्गस्थापनाय च&lt;br&gt;&#xA;नवनीतं सरस्वत्या बुद्धिरेषा प्रभाषिता&lt;br&gt;&#xA;दण्डेन सहिता ह्येषा लोकरक्षणकारिका&lt;br&gt;&#xA;निग्रहानुग्रहरता लोकाननुचरिष्यति&lt;br&gt;&#xA;दण्डेन नीयते चेदं दण्डं नयति चप्युतः&lt;br&gt;&#xA;दण्डनीतिरिति प्रोक्ता त्रीँल्ँलोकानवपत्स्यते&lt;br&gt;&#xA;षाड्गुण्यगुणसारैषा स्थास्यत्यग्रे महात्मसु&lt;br&gt;&#xA;धर्मार्थकाममोक्षाश्च सकला ह्यत्र शब्दिताः&lt;br&gt;&#xA;ततस्तां भगवान्नीतिं पूर्वं जग्राह शङ्करः&lt;br&gt;&#xA;बहुरूपो विशालाक्षश्शिवस्स्थाणुरुमापतिः&lt;br&gt;&#xA;अनादिनिधनो देवश्चैतन्यादिसमन्वितः&lt;br&gt;&#xA;ज्ञानानि च वशे यस्य तारकादीन्यशेषतः&lt;br&gt;&#xA;अणिमादिगुणोपेतमैश्वर्यं न च कृत्रिमम्&lt;br&gt;&#xA;तुष्ट्यर्थं ब्रह्मणः पुत्रो ललाटादुत्थितः प्रभुः&lt;br&gt;&#xA;अरुदत्सस्वनं घोरं जगतः प्रभुरव्ययः&lt;br&gt;&#xA;जायमानः पिता पुत्रे पुत्रः पितरि चैव हि&lt;br&gt;&#xA;बुद्धिं विश्वसृजे दत्त्वा ब्रह्माण्डं येन निर्मितम्&lt;br&gt;&#xA;यस्मिन्हिरण्मयो हंसश्शकुनिस्समपद्यत&lt;br&gt;&#xA;कर्ता सर्वस्य लोकस्य ब्रह्मा लोकपितामहः&lt;br&gt;&#xA;स देवस्सर्वभूतानां महादेवस्सनातनः&lt;br&gt;&#xA;असङ्ख्यातसहस्राणां रुद्राणां स्थानमव्ययम्&lt;br&gt;&#xA;युगानामायुषो ह्रासं विज्ञाय भगवाञ्शिवः&lt;br&gt;&#xA;सञ्चिक्षेप ततश्शास्त्रं महार्थं ब्रह्मणा कृतम्&lt;br&gt;&#xA;वैशालाक्षमिति प्रोक्तं तदिन्द्रः प्रत्यपद्यत&lt;br&gt;&#xA;दशाध्यायसहस्राणि सुब्रह्मण्यो महातपाः&lt;br&gt;&#xA;मघवानपि तच्छास्त्रं देवात्प्राप्य महेश्वरात्&lt;br&gt;&#xA;प्रजारञ्जनमन्विच्छन्सञ्चिक्षेप पुरन्दरः&lt;br&gt;&#xA;सहस्त्रैः पञ्चभिस्तात यदुक्तं बाहुदन्तकम्&lt;br&gt;&#xA;अध्यायानां सहस्त्रैस्तु त्रिभिरेव बृहस्पतिः&lt;br&gt;&#xA;सञ्चिक्षेपेश्वरो बुद्ध्या बार्हस्पत्यं यदुच्यते&lt;br&gt;&#xA;अध्यायानां सहस्रेण काव्यस्सङ्क्षेपमब्रवीत्&lt;br&gt;&#xA;तच्छास्त्रममितप्रज्ञो योगाचार्यो महायशाः&lt;br&gt;&#xA;एवं लोकानुरोधेन शास्त्रमेतन्महर्षिभिः&lt;br&gt;&#xA;सङ्क्षिप्तमायुर्विज्ञाय लोकानां ह्रासि पाण्डव&lt;br&gt;&#xA;अथ देवास्समागम्य विष्णुमूचुः प्रजापतिम्&lt;br&gt;&#xA;एको योऽर्हति मर्त्येभ्यश्श्रैष्ठं तं वै समादिश&lt;br&gt;&#xA;ततस्सञ्चिन्त्य भगवान्देवो नारायणः प्रभुः&lt;br&gt;&#xA;तैजसं वै विरजसं सोऽसृजन्मानसं सुतम्&lt;br&gt;&#xA;विरजास्तु महाभागः प्रभुत्वं भुवि नैच्छत&lt;br&gt;&#xA;न्यासायैवाभवद्बुद्धिः प्रणीता तस्य पाण्डव&lt;br&gt;&#xA;कीर्तिमांस्तस्य पुत्रोऽभूत्सोऽपि मर्त्याधिकोऽभवत्&lt;br&gt;&#xA;कर्दमस्तस्य पुत्रोऽभूत्सोऽप्यतप्यन्महत्तपः&lt;br&gt;&#xA;प्रजापतेः कर्दमस्य अनङ्गो नाम वीर्यवान्&lt;br&gt;&#xA;प्रजानां रक्षिता साधुर्दण्डनीतिविशारदः&lt;br&gt;&#xA;अनङ्गपुत्रोऽतिबलो नीतिमानभिगम्य वै&lt;br&gt;&#xA;अभिपेदे महाराज्यमथेन्द्रियवशोऽभवत्&lt;br&gt;&#xA;प्राप्य नारीं महाभागां रूपिणीं काममोहितः&lt;br&gt;&#xA;सौभाग्येन च सम्पन्नां गुणैश्चानुत्तमां सतीम्&lt;br&gt;&#xA;मृत्योस्तु दुहिता राजन्सुनीथा नाम नामतः&lt;br&gt;&#xA;प्रख्याता त्रिषु लोकेषु या सा वेनमजीजनत्&lt;br&gt;&#xA;तं प्रजासु विधर्माणं रागद्वेषवशानुगम्&lt;br&gt;&#xA;मन्त्रपूतैः कुशैर्जघ्नुर्ऋषयो ब्रह्मवादिनः&lt;br&gt;&#xA;ममन्थुर्दक्षिणं चोरुमृषयस्तस्य भारत&lt;br&gt;&#xA;मन्त्रवत्तस्य सञ्जज्ञे ह्रस्वकः पुरुषोऽशुचिः&lt;br&gt;&#xA;दग्धस्थूणाप्रतीकाशो राक्षसः कृष्णमूर्धजः&lt;br&gt;&#xA;निषीदेत्येवमूचुस्तमृषयो ब्रह्मवादिनः&lt;br&gt;&#xA;तस्मान्निषादास्सम्भूताः क्रूराश्शैलवनाश्रयाः&lt;br&gt;&#xA;ये चान्ये विन्ध्यनिलया म्लेच्छाश्शतसहस्रशः&lt;br&gt;&#xA;भूयोऽस्य दक्षिणं पाणिं ममन्थुस्ते महर्षयः&lt;br&gt;&#xA;ततः पुरुष उत्पन्नो रुपेणेन्द्र इवापरः&lt;br&gt;&#xA;कवची बद्धनिस्त्रिंशः सशरः सशरासनः&lt;br&gt;&#xA;वेदवेदाङ्गविच्चैव धनुर्वेदे च पारगः&lt;br&gt;&#xA;तं दण्डनीतिस्सकला श्रिता राजन्नरोत्तमम्&lt;br&gt;&#xA;ततस्स प्राञ्जलिर्वैन्यो महर्षींस्तानुवाच ह&lt;br&gt;&#xA;वैन्यः-&lt;br&gt;&#xA;सुसूक्ष्मा मे समुत्पन्ना बुद्धिर्धर्मार्थदर्शिनी&lt;br&gt;&#xA;अनया किं मया कार्यं तन्मे तत्त्वेन शंसत&lt;br&gt;&#xA;भीष्मः-&lt;br&gt;&#xA;यन्मां भवन्तो वक्ष्यन्ति कार्यमर्थसमन्वितम्&lt;br&gt;&#xA;तदहं वः करिष्यामि नात्र कार्या विचारणा&lt;br&gt;&#xA;तमूचुस्तत्र देवाश्च ते चैव परमर्षयः&lt;br&gt;&#xA;ऋषयः-&lt;br&gt;&#xA;नियतो यत्र धर्मो वै तमशङ्कः समाचर&lt;br&gt;&#xA;प्रियाप्रिये परित्यज्य समः सर्वेषु जन्तुषु&lt;br&gt;&#xA;कामं क्रोधं च लोभं च मानं चोत्सृज्य दूरतः&lt;br&gt;&#xA;यश्च धर्मात्प्रविचलितो लोके कश्चन मानवः&lt;br&gt;&#xA;निग्राह्यस्ते स्वबाहुभ्यां शश्वद्धर्ममवेक्षता&lt;br&gt;&#xA;प्रतिज्ञामधिरोहस्व मनसा कर्मणा गिरा&lt;br&gt;&#xA;पालयिष्याम्यहं भौमं ब्रह्म इत्येव चासकृत्&lt;br&gt;&#xA;यश्चात्र धर्म इत्युक्तो दण्डनीतिव्यपाश्रयः&lt;br&gt;&#xA;तमशङ्कः करिष्यामि स्ववशो न कदाचन&lt;br&gt;&#xA;भीष्मः-&lt;br&gt;&#xA;अदण्ड्या मे द्विजाश्चेति प्रतिजानीष्व चाभि भो&lt;br&gt;&#xA;लोकं च सङ्करात्कृत्स्नं त्राताऽस्मीति परन्तप&lt;br&gt;&#xA;वैन्यस्तु तानुवाचेदं देवानृषिपुरोगमान्&lt;br&gt;&#xA;वैन्यः-&lt;br&gt;&#xA;भीष्मः-&lt;br&gt;&#xA;ब्राह्मणा मे सहायाश्चेदेवमस्तु सुरर्षभाः&lt;br&gt;&#xA;एवमस्त्विति वैन्यस्तु तैरुक्तो ब्रह्मवादिभिः&lt;br&gt;&#xA;पुरोधाश्चाभवत्तस्य शुक्रो ब्रह्ममयो निधिः&lt;br&gt;&#xA;मन्त्रिणो वालखिल्यस्तु सारस्वत्यो गणो ह्यभूत्&lt;br&gt;&#xA;महर्षिर्भगवान्गर्गस्तस्य सांवत्सरोऽभवत्&lt;br&gt;&#xA;आत्मनाऽष्टम इत्येव श्रुतिरेषां परा नृप&lt;br&gt;&#xA;उत्पन्नौ वन्दिनौ चास्य तौ पूर्वौ सूतमागधौ&lt;br&gt;&#xA;समतां वसुधायाश्च स सम्यगुदपादयत्&lt;br&gt;&#xA;वैषम्यं परमं भूमेरिति नः परमा श्रुतिः&lt;br&gt;&#xA;स विष्णुना च देवेन शक्रेण विबुधैश्च ह&lt;br&gt;&#xA;ऋषिभिश्च प्रजापाल्ये ब्रह्मणा चाभिषेचितः&lt;br&gt;&#xA;तं साक्षात्पृथिवी भेजे रत्नान्यादाय वाऽपि च&lt;br&gt;&#xA;सागरस्सरितां भर्ता हिमवांश्चाचलोत्तमः&lt;br&gt;&#xA;शक्रश्च धनमक्षय्यं प्रादात्तस्मै युधिष्ठिर&lt;br&gt;&#xA;रुक्मं चापि महामेरुस्स्वयं कनकपर्वतः&lt;br&gt;&#xA;यक्षराक्षसभर्ता च भगवान्नरवाहनः&lt;br&gt;&#xA;धर्मे चार्थे च कामे च समर्थं प्रददौ धनम्&lt;br&gt;&#xA;हया रथाश्च नागाश्च कोटिशः पुरुषास्तथा&lt;br&gt;&#xA;प्रादुर्बभूवुर्वैन्यस्य चिन्तयानस्य पाण्डव&lt;br&gt;&#xA;न जरा न च दुर्भिक्षं नाधयो व्याधयः कुतः&lt;br&gt;&#xA;सरीसृपेभ्यस्स्तेनेभ्यो न चान्येभ्यः कदाचन&lt;br&gt;&#xA;भयमासीत्ततस्तस्य पृथिवी सस्यमालिनी&lt;br&gt;&#xA;तेनेयं पृथिवी दुग्धा सस्यानि दश सप्त च&lt;br&gt;&#xA;यक्षराक्षसनागानामीप्सितं यस्य यस्य यत्&lt;br&gt;&#xA;तेन धर्मोत्तरश्चायं कृतो लोको महात्मना&lt;br&gt;&#xA;रञ्जिताश्च प्रजास्सर्वास्तेन राजेति कथ्यते&lt;br&gt;&#xA;ब्राह्मणानां क्षतत्राणात्ततः क्षत्रिय उच्यते&lt;br&gt;&#xA;प्रथिता धर्मतश्चेयं पृथिवी साधुभिस्स्मृता&lt;br&gt;&#xA;स्थापनं चाकरोद्विष्णुस्स्वयमेव सनातनः&lt;br&gt;&#xA;नातिवर्तिष्यते कश्चिद्राजंस्त्वामिति भारत&lt;br&gt;&#xA;ततस्स भगवान्विष्णुराविवेश च पार्थिवम्&lt;br&gt;&#xA;देववन्नरदेवानां नमतीदं जगत्ततः&lt;br&gt;&#xA;दण्डनीत्या च सततं रक्षितारं नरेश्वरम्&lt;br&gt;&#xA;न स्म धर्षयते कश्चिन्नित्यशश्चारुदर्शनम्&lt;br&gt;&#xA;शुभं हि कर्म राजेन्द्र शुभत्वायोपकल्पते&lt;br&gt;&#xA;आत्मना करणैश्चैव समस्येह महीक्षितः&lt;br&gt;&#xA;को हेतुर्यद्वशे तिष्ठेल्लोको दैवादृते नृणात्&lt;br&gt;&#xA;विष्णोर्ललाटात्कमलं सौवर्णमभवत्तदा&lt;br&gt;&#xA;श्रीस्सम्भूता ततस्तस्मिन्देवी धर्मस्य पाण्डव&lt;br&gt;&#xA;श्रियस्सकाशादर्थश्च जातो धर्मस्य पाण्डव&lt;br&gt;&#xA;अथ धर्मस्तथैवात्र श्रीश्च राज्ये प्रतिष्ठिता&lt;br&gt;&#xA;सुकृतस्य क्षयाच्चैव स्वर्लोकादेत्य मेदिनीम्&lt;br&gt;&#xA;पार्थिवो जायते तात दण्डनीतिविशारदः&lt;br&gt;&#xA;माहात्म्येन च संयुक्तो वैष्णवेन नरो भुवि&lt;br&gt;&#xA;बुद्ध्या भवति संयुक्तो माहात्म्यं चाधिगच्छति&lt;br&gt;&#xA;स्थापनादथ चेद्देवैर्न कश्चिदतिवर्तते&lt;br&gt;&#xA;तिष्ठदेकस्य तु वशे तं चैवानुविधीयते&lt;br&gt;&#xA;शुभं हि कर्म राजेन्द्र शुभत्वायोपकल्पते&lt;br&gt;&#xA;तुल्यस्यैकस्य येनायं लोको वचसि तिष्ठति&lt;br&gt;&#xA;योऽस्य वै मुखमद्राक्षीत्सोऽस्य सर्वो वशानुगः&lt;br&gt;&#xA;सुभगं चार्थवन्तं च रूपवन्तं च पश्यति&lt;br&gt;&#xA;महत्त्वात्तस्य दण्डस्य नीतिर्विस्पष्टलक्षणा&lt;br&gt;&#xA;नयश्चारश्च विपुलो येन सर्वमिदं ततम्&lt;br&gt;&#xA;आगमश्च पुराणानां महर्षीणां च सम्भवः&lt;br&gt;&#xA;तीर्थवंशश्च वंशश्च क्षत्रियाणां युधिष्ठिर&lt;br&gt;&#xA;सकलं चातुराश्रम्यं चातुर्होत्रं तथैव च&lt;br&gt;&#xA;चातुर्वर्ण्यं तथैवात्र चातुर्विद्यं च कीर्तिम्&lt;br&gt;&#xA;इतिहासोपवेदाश्च न्यायः कृत्स्नश्च वर्णितः&lt;br&gt;&#xA;तपो ज्ञानमहिंसा च सत्यं दानममत्सरः&lt;br&gt;&#xA;वृद्धोपसेवा दाक्ष्यं च शौचमुत्थानमेव च&lt;br&gt;&#xA;सर्वभूतानुकम्पा च सर्वमेवात्र वर्णितम्&lt;br&gt;&#xA;भुवि वाचोगतं यच्च तच्च सर्वं समर्पितम्&lt;br&gt;&#xA;तस्मिन्पैतामहे शास्त्रे पाण्डवेय न संशयः&lt;br&gt;&#xA;ततो जगति राजेन्द्र सततं शब्दितं बुधैः&lt;br&gt;&#xA;देवाश्च नरदेवाश्च तुल्या इति विशाम्पते&lt;br&gt;&#xA;एतत्ते सर्वमाख्यातं महत्त्वं प्रति राजसु&lt;br&gt;&#xA;कार्त्स्न्येन भरतश्रेष्ठ किमन्यदिह वर्तताम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/054/</guid>
      <description>&lt;p&gt;वैशम्पायनः-&lt;br&gt;&#xA;ततः पुनस्स गाङ्गेयमभिवाद्य पितामहम्&lt;br&gt;&#xA;प्राञ्जलिर्नियतो भूत्वा पर्यपृच्छद्युधिष्ठिरः&lt;br&gt;&#xA;युधिष्ठिरः-&lt;br&gt;&#xA;के धर्मास्सर्ववर्णानां चातुर्वर्ण्यस्य के पृथक्&lt;br&gt;&#xA;चातुर्वर्ण्याश्रमाणां च राजधर्माश्च के मताः&lt;br&gt;&#xA;केन स्म वर्धते राष्ट्रं राजा केन विवर्धते&lt;br&gt;&#xA;केन पौराश्च भृत्याश्च वर्धन्ते भरतर्षभ&lt;br&gt;&#xA;कोशं दण्डं च दुर्गश्च सहाया मन्त्रिणस्तथा&lt;br&gt;&#xA;ऋत्विक्पुरोहिताचार्यान्कीदृशान्वर्जयेन्नृपः&lt;br&gt;&#xA;केषु विश्वसितव्यं स्याद्राज्ञा कस्याञ्चिदापदि&lt;br&gt;&#xA;कुतो वाऽऽत्मा दृढं रक्ष्यस्तन्मे ब्रूहि पितामह&lt;br&gt;&#xA;द्वैधीभावे भृत्यानां शपथः कीदृशो भवेत्&lt;br&gt;&#xA;अधर्मस्य फलं यच्च शपथस्य विलङ्घने&lt;br&gt;&#xA;सर्वमेतद्यथातत्वं व्यवहारं च तादृशम्&lt;br&gt;&#xA;समासव्यासयोगेन कथयस्व पितामह&lt;br&gt;&#xA;भीष्मः-&lt;br&gt;&#xA;नमो धर्माय महते नमः कृष्णाय वेधसे&lt;br&gt;&#xA;ब्राह्मणेभ्यो नमस्कृत्य धर्मान्वक्ष्यामि शाश्वतान्&lt;br&gt;&#xA;अक्रोधस्सत्यवचनं संविभागश्च सर्वशः&lt;br&gt;&#xA;प्रजनं स्वेषु दारेषु शौचमद्रोह एव च&lt;br&gt;&#xA;आर्जवं भृत्यभरणं त एते सार्ववर्णिकाः&lt;br&gt;&#xA;ब्राह्मणस्य तु यो धर्मस्तं ते वक्ष्यामि केवलम्&lt;br&gt;&#xA;दममेव महाराज धर्ममाहुः पुरातनम्&lt;br&gt;&#xA;स्वाध्यायोऽध्यापनं चैव तत्र कर्म समाप्यते&lt;br&gt;&#xA;तं चेद्द्विजमुपागच्छेद्वर्तमानं स्वकर्मणि&lt;br&gt;&#xA;अकुर्वाणं हि कर्माणि शान्तं प्रज्ञानतर्पितम्&lt;br&gt;&#xA;कुर्वीतापत्यसन्तानमथो दद्याद्यजेत च&lt;br&gt;&#xA;संविभज्य च भोक्तव्यं धनं सद्भिरितीष्यते&lt;br&gt;&#xA;परिनिष्ठितकर्मा हि स्वाध्यायेनैव वै द्विजः&lt;br&gt;&#xA;कुर्यादन्यन्न वा कुर्यान्मैत्रो ब्राह्मण उच्यते&lt;br&gt;&#xA;क्षत्रियस्यापि यो धर्मस्तं ते वक्ष्यामि भारत&lt;br&gt;&#xA;दद्याद्राजा न याचेत यजेत न तु याजयेत्&lt;br&gt;&#xA;नाध्यापयेदधीयीत प्रजाश्च परिपालयेत्&lt;br&gt;&#xA;नित्योद्युक्तो दस्युवधे रणे कुर्यात्पराक्रमम्&lt;br&gt;&#xA;ये तु क्रतुभिरीजानाश्श्रुतवन्तश्च पार्थिवाः&lt;br&gt;&#xA;य चाहवे विजेतारस्त एषां लोकजित्तमाः&lt;br&gt;&#xA;अविक्षतेन देहेन समराद्यो निवर्तते&lt;br&gt;&#xA;क्षत्रियो नास्य तत्कर्म प्रशंसन्ति पुराविदः&lt;br&gt;&#xA;एवं हि क्षत्रबन्धूनां धर्ममाहुः प्रधानतः&lt;br&gt;&#xA;नास्य कृत्यतमं किञ्चिदन्यद्दस्युनिबर्हणात्&lt;br&gt;&#xA;दानमध्ययनं यज्ञो राज्ञां क्षेमो विधीयते&lt;br&gt;&#xA;तस्माद्राज्ञा विशेषेण योद्धव्यं धर्ममीप्सुना&lt;br&gt;&#xA;स्वेषु धर्मेष्ववस्थाप्य प्रजास्सर्वा महीपतिः&lt;br&gt;&#xA;धर्मेण सर्वकृत्यानि समनिष्ठानि कारयेत्&lt;br&gt;&#xA;परिनिष्ठितकार्यस्स्यान्नृपतिः परिपालनात्&lt;br&gt;&#xA;कुर्यादन्यन्न वा कुर्यादैन्द्रो राजन्य उच्यते&lt;br&gt;&#xA;वैश्यस्यापि हि यो धर्मस्तं ते वक्ष्यामि भारत&lt;br&gt;&#xA;दानमध्ययनं यज्ञश्शौचेन धनसञ्चयः&lt;br&gt;&#xA;पितृवत्पालयेद्वैश्यो युक्तस्सर्वान्पशूनिह&lt;br&gt;&#xA;विकर्म वर्जयेदन्यत्कर्म यद्यत्समाचरेत्&lt;br&gt;&#xA;रक्षया स हि तेषां वै महत्सुखमवाप्नुयात्&lt;br&gt;&#xA;प्रजापतिर्हि वैश्याय सृष्ट्वा परिददौ पशून्&lt;br&gt;&#xA;ब्राह्मणाय च राज्ञे च सर्वाः परिददे प्रजाः&lt;br&gt;&#xA;तस्य वृत्तिं प्रवक्ष्यामि यच्च तस्योपजीवनम्&lt;br&gt;&#xA;षण्णामेकां पिबेद्धेनुं शताच्च मिथुनं हरेत्&lt;br&gt;&#xA;लये च सप्तमो भागस्तथा शृङ्गे कला खुरे&lt;br&gt;&#xA;यस्यास्य सर्वबीजानामेषा सांवत्सरी भृतिः&lt;br&gt;&#xA;न च वैश्यस्य कामस्स्यान्न रक्षेयं पशूनिति&lt;br&gt;&#xA;वैश्ये चेच्छति नान्येन रक्षितव्याः कथञ्चन&lt;br&gt;&#xA;शूद्रस्यापि च यो धर्मस्तं ते वक्ष्यामि भारत&lt;br&gt;&#xA;प्रजापतिर्हि वर्णानां दासं शूद्रमकल्पयत्&lt;br&gt;&#xA;तेषां शुश्रूषणाच्चैव महत्सुखमवाप्नुयात्&lt;br&gt;&#xA;शूद्र एतान्परिचरेत्त्रीन्वर्णाननसूयकः&lt;br&gt;&#xA;सञ्चयांश्च न कुर्वीत जातु शूद्रः कथञ्चन&lt;br&gt;&#xA;पापीयान्हि धनं लब्ध्वा वशे कुर्याद्गरीयसः&lt;br&gt;&#xA;राज्ञा वा समनुज्ञातः कामं कुर्वीत धार्मिकः&lt;br&gt;&#xA;तस्य वृत्तिं प्रवक्ष्यामि यच्च तस्योपजीवनम्&lt;br&gt;&#xA;अवश्यं भरणीयो हि वर्णानां शूद्र उच्यते&lt;br&gt;&#xA;पात्रं वेष्टनमौशीरमुपानद्व्यजनानि च&lt;br&gt;&#xA;यातयामानि देयानि शूद्राय परिचारिणे&lt;br&gt;&#xA;अधार्याणि विशीर्णानि वसनानि द्विजातिभिः&lt;br&gt;&#xA;शूद्रायैव प्रदेयानि तस्य धर्मधनं हि तत्&lt;br&gt;&#xA;यञ्च कश्चिद्द्विजातीनां शूद्रश्शुश्रूषुराव्रजेत्&lt;br&gt;&#xA;कल्प्यां तेन तु तस्याहुर्वृत्तिं धर्मविदो जनाः&lt;br&gt;&#xA;देयः पिण्डोऽनपत्याय भर्तव्यौ वृद्धदुर्बलौ&lt;br&gt;&#xA;शूद्रेण न हि भर्तव्यो भर्ता कस्याञ्चिदापदि&lt;br&gt;&#xA;अतिरेकेण भर्तव्यो भर्ता द्रव्यपरिक्षये&lt;br&gt;&#xA;न हि स्वमस्ति शूद्रस्य भर्तृहार्यधनो हसौ&lt;br&gt;&#xA;उक्तस्त्रयाणां वर्णानां यज्ञस्त्रय्येव भारत&lt;br&gt;&#xA;स्वाहाकारवषट्कारौ मन्त्रः शूद्रे न विद्यते&lt;br&gt;&#xA;तस्माच्छूद्रः पाकयज्ञैर्यजेताव्रतवान्स्वयम्&lt;br&gt;&#xA;पूर्णपात्रमयीमाहुः पाकयज्ञस्य दक्षिणाम्&lt;br&gt;&#xA;शूद्रः पैलवनो नाम सहस्राणां शतं ददौ&lt;br&gt;&#xA;ऐन्द्राग्नेन विधानेन दक्षिणामिति नश्श्रुतम्&lt;br&gt;&#xA;यतो हि सर्ववर्णानां यज्ञस्तस्यैव भारत&lt;br&gt;&#xA;अग्रे सर्वेषु यज्ञेषु श्रद्धायज्ञो विधीयते&lt;br&gt;&#xA;दैवतं हि परं श्रद्धा पवित्रं यजतां च यत्&lt;br&gt;&#xA;दैवतं हि परमं विप्रास्स्वेन स्वेन परस्परम्&lt;br&gt;&#xA;अयजन्निह सत्रैस्ते तैस्तैः कामैस्समाहिताः&lt;br&gt;&#xA;संसृष्टा ब्राह्मणैरेव त्रिषु वर्णेषु सृष्टयः&lt;br&gt;&#xA;देवानामपि ये देवा यद्ब्रूयुस्ते परं हि तत्&lt;br&gt;&#xA;तस्माद्वर्णैस्तु धर्मज्ञास्संसृज्यन्ते न काम्यया&lt;br&gt;&#xA;ऋग्यजुस्सामवित्पूज्यो नित्यं स्याद्दैवतं द्विजः&lt;br&gt;&#xA;अनृग्यजुरसामा च प्राजापत्य उपद्रवः&lt;br&gt;&#xA;यज्ञो मनीषया तात सर्ववर्णेषु भारत&lt;br&gt;&#xA;नास्य यज्ञहणो देवा ईहन्ते नेतरे जनाः&lt;br&gt;&#xA;तस्मात्सर्वेषु वर्णेषु श्रद्धायज्ञो विधीयते&lt;br&gt;&#xA;स्वं दैवतं ब्राह्मणस्स्वेन नित्यं परान्वर्णानयजन्नैवमासीत्&lt;br&gt;&#xA;अधरोवितानस्त्वथ तत्र सृष्टस्तस्माद्विद्वांसस्त्रिषु वर्णेषु दृष्टाः&lt;br&gt;&#xA;तस्माद्वर्णा बहवो जातिधर्मास्संसृज्यन्ते तस्य विपाक एषः&lt;br&gt;&#xA;एकं साम यजुरेकमृगेका विप्रश्चैको नियतस्तेषु दृष्टः&lt;br&gt;&#xA;अत्र गाथा पुरा गीताः कीर्तयन्ति पुराविदः&lt;br&gt;&#xA;वैखानसानां राजेन्द्र मुनीनां यष्टुमिच्छताम्&lt;br&gt;&#xA;उदितेऽनुदिते वाऽपि श्रद्दधानो जितेन्द्रियः&lt;br&gt;&#xA;वह्निं जुहोति धर्मेण श्रद्धा वै कारणं महत्&lt;br&gt;&#xA;यत्स्कन्नमस्य तत्पूर्वं यदस्कन्नं तदुत्तरम्&lt;br&gt;&#xA;बहूनि यज्ञरूपाणि नानाकर्मफलानि च&lt;br&gt;&#xA;तानि यस्स विजानाति ज्ञाननिश्चयनिश्चितः&lt;br&gt;&#xA;द्विजातिश्श्रद्धयोपेतस्स यष्टुं पुरुषोऽर्हति&lt;br&gt;&#xA;स्तेनो वा यदि वा पापो यदि वा पापकृत्तमः&lt;br&gt;&#xA;यष्टुमिच्छति यज्ञं यस्साधुमेव वदन्ति तम्&lt;br&gt;&#xA;ऋषयस्तं प्रशंसन्ति साधु चैतदसंशयम्&lt;br&gt;&#xA;सर्वथा सर्ववर्णैश्च यष्टव्यमिति निश्चयः&lt;br&gt;&#xA;न हि यज्ञसमं किञ्चित्त्रिषु लोकेषु विद्यते&lt;br&gt;&#xA;तस्माद्यष्टव्यमित्याहुः पुरुषेणानसूयता&lt;br&gt;&#xA;श्रद्धापवित्रमाश्रित्य यथाशक्ति प्रयच्छता&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/055/</guid>
      <description>&lt;p&gt;भीष्मः-&lt;br&gt;&#xA;आश्रमाणां महाबाहो शृणु सत्यपराक्रम&lt;br&gt;&#xA;चतुर्णां नामधेयानि कर्माणि च युधिष्ठिर&lt;br&gt;&#xA;वानप्रस्थं भैक्षचर्यं तथा गार्हस्थ्यमाश्रमम्&lt;br&gt;&#xA;ब्रह्मचर्याश्रमं प्राहुश्चतुर्थं ब्रह्मणेरितम्&lt;br&gt;&#xA;चूडाकरणसंस्कारं द्विजातित्वमवाप्य च&lt;br&gt;&#xA;आधानादीनि कर्माणि प्राप्य वेदानधीत्य च&lt;br&gt;&#xA;सदारो वाऽप्यदारो वा विनीतस्संयतेन्द्रियः&lt;br&gt;&#xA;वानप्रस्थाश्रमं गच्छेत्कृतकृत्यो गृहाश्रमात्&lt;br&gt;&#xA;तत्रारण्यकशास्त्राणि समधीत्य स धर्मवित्&lt;br&gt;&#xA;ऊर्ध्वरेताः प्रजा हित्वा गच्छत्यक्षरसात्मताम्&lt;br&gt;&#xA;एतान्येव निमित्तानि मुनीनामूर्ध्वरेतसाम्&lt;br&gt;&#xA;कर्तव्यानीह विप्रेण राजन्नादौ विपश्चिता&lt;br&gt;&#xA;चरितब्रह्मचर्यस्य ब्राह्मणस्य विशां पते&lt;br&gt;&#xA;भैक्षचर्यास्वधीकारः प्रशस्तो देहमोक्षणे&lt;br&gt;&#xA;यत्रास्तमितशायी स्यान्निरग्निरनिकेतनः&lt;br&gt;&#xA;यथोपलब्धजीवी स्यान्मुनिर्दान्तो जितेन्द्रियः&lt;br&gt;&#xA;निराशीर्निर्नमस्कारो निर्भोगो निर्विकारवान्&lt;br&gt;&#xA;विप्रः क्षेमाश्रमं प्राप्तो गच्छत्यक्षरसात्मताम्&lt;br&gt;&#xA;अधीत्य वेदान्कृतसर्वकृत्यस्सन्तानमुत्पाद्य सुखानि भुक्त्वा&lt;br&gt;&#xA;समाहितः प्रचरेद्दुश्चरं तं गार्हस्थ्यधर्मं मुनिधर्मदृष्टम्&lt;br&gt;&#xA;स्वदारतुष्टस्त्वृतुकालगामी नियोगसेवी न शठो न जिह्मः&lt;br&gt;&#xA;मिताशनो देवरतः कृतज्ञस्सत्यो मृदुश्चानृशंसः क्षमावान्&lt;br&gt;&#xA;दान्तो विधेयो हव्यकव्याप्रमत्तो ह्यन्नस्य दाता सततं द्विजेभ्यः&lt;br&gt;&#xA;अमत्सरी सर्वलिङ्गप्रदाता वैताननित्यश्च गृहाश्रमी स्यात्&lt;br&gt;&#xA;अथात्र नारायणगीतमाहुर्महर्षयस्तात महानुभावाः&lt;br&gt;&#xA;महार्थमत्यन्ततपः प्रयुक्तं तदुच्यमानं हि मया निबोध&lt;br&gt;&#xA;सत्यार्जवं चातिथिपूजनं च धर्मस्तथाऽर्थश्च रतिस्स्वदारैः&lt;br&gt;&#xA;निषेव्यामाणानि सुखानि लोके ह्यस्मिन्परे चैव मतं ममैतत्&lt;br&gt;&#xA;भरणं पुत्रदाराणां वेदानां चानुपालनम्&lt;br&gt;&#xA;सेवतामाश्रमं श्रेष्ठं वदन्ति परमर्षयः&lt;br&gt;&#xA;एवंविधो ब्राह्मणो यज्ञशीलो गार्हस्थ्यमध्यावसते यथावत्&lt;br&gt;&#xA;गृहस्थवृत्तिं प्रतिगाह्य सम्यक्स्वर्गे विशुद्धं फलमश्नुते सः&lt;br&gt;&#xA;तस्य देहं परित्यज्य इष्टकामाः क्षमा मताः&lt;br&gt;&#xA;आनन्त्यायोपकल्पन्ते सर्वतोक्षिशिरोमुखाः&lt;br&gt;&#xA;वसन्नेको जपन्नेकस्सर्वान्वेदान्युधिष्ठिर&lt;br&gt;&#xA;एकस्मिन्नेव चाचार्ये शुश्रूषुर्मलपङ्कवान्&lt;br&gt;&#xA;ब्रह्मचारी व्रती नित्यं नित्यं दीक्षापरो वशी&lt;br&gt;&#xA;गुरुच्छायानुगो नित्यमधीयानस्सुयन्त्रितः&lt;br&gt;&#xA;अविचाल्यव्रतोपेतं कृत्यं कुर्वन्वशे सदा&lt;br&gt;&#xA;शुश्रूषां सततं कुर्वन्गुरोस्सम्प्रणमेत च&lt;br&gt;&#xA;षट्कर्मस्वनिवृत्तश्च न प्रवृत्तश्च सर्वतः&lt;br&gt;&#xA;नाचरत्यधिकारेण सेवेत द्विषतो न च&lt;br&gt;&#xA;एषो श्रमपदस्तात ब्रह्मचारिण इष्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/056/</guid>
      <description>&lt;p&gt;युधिष्ठिरः-&lt;br&gt;&#xA;पुनश्शिवान्महोदर्कानहिंस्राल्ँलोकसम्मतान्&lt;br&gt;&#xA;ब्रूहि धर्मान्सुखोपायान्मद्विधानां सुखावहान्&lt;br&gt;&#xA;भीष्मः-&lt;br&gt;&#xA;ब्राह्मणस्येह चत्वार आश्रमा विहिताः प्रभो&lt;br&gt;&#xA;वर्णास्तान्नानुवर्तन्ते त्रयो भारतसत्तम&lt;br&gt;&#xA;उक्तानि कर्माणि बहूनि राजन्स्वर्ग्याणि राजन्यपरायणानि&lt;br&gt;&#xA;शास्त्रस्य सर्वस्य विधौ स्मृतानि क्षात्रे हि सर्वं विहितं परं यत्&lt;br&gt;&#xA;क्षात्राणि वैश्यानि च सेवमानश्शौद्राणि कर्माणि च ब्राह्मणस्सन्&lt;br&gt;&#xA;अस्मिल्ँलोके निन्दितो मन्दचेताः परे च लोके निरयं प्रयाति&lt;br&gt;&#xA;या सञ्ज्ञा विहिता लोके दासे शुनि वृके पशौ&lt;br&gt;&#xA;विकर्मणि स्थिते विप्रे तां सञ्ज्ञां कुरु पाण्डव&lt;br&gt;&#xA;षट्कर्मसम्प्रवृत्तस्य आश्रमेषु चतुर्ष्वपि&lt;br&gt;&#xA;सर्वधर्मोपपन्नस्य तद्भूतस्य कृतात्मनः&lt;br&gt;&#xA;ब्राह्मणस्य विशुद्धस्य तपस्यभिरतस्य च&lt;br&gt;&#xA;निराशिषो वदान्यस्य लोका ह्यक्षरसञ्ज्ञकाः&lt;br&gt;&#xA;यो यस्मिन्कुरुते कर्म यादृशं येन च प्रभो&lt;br&gt;&#xA;तादृशं तादृशेनैव सगुणं प्रतिपद्यते&lt;br&gt;&#xA;वृद्ध्या कृषिवणिक्त्वेन जीवसञ्जीवनेन च&lt;br&gt;&#xA;वेत्तुमर्हसि राजेन्द्र स्वाध्यात्मगुणितेन च&lt;br&gt;&#xA;कालसञ्चोदितः काले कालपर्यायनिश्चितः&lt;br&gt;&#xA;उत्तमाधममध्यानि कर्माणि कुरुतेऽवशः&lt;br&gt;&#xA;अन्तवन्ति प्रदानानि परं श्रेयस्कराणि च&lt;br&gt;&#xA;अकर्मविहितो लोको ह्यक्षरस्सर्वतोमुखः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/057/</guid>
      <description>&lt;p&gt;भीष्मः-&lt;br&gt;&#xA;ज्याकर्षणं शत्रुनिबर्हणं च कृषिर्वणिज्या पशुपालनं च&lt;br&gt;&#xA;शुश्रूषणं चापि तथाऽर्थहेतोरकार्यमेतत्परमं द्विजस्य&lt;br&gt;&#xA;सेव्यं तु ब्रह्म षट्कर्म गृहस्थेन मनीषिणा&lt;br&gt;&#xA;कृतकृत्यस्य चारण्ये वासो विप्रस्य शस्यते&lt;br&gt;&#xA;राजप्रेष्यं कृषिधनं जीवनं च वणिक्क्रिया&lt;br&gt;&#xA;कौटिल्यं कौलटेयं च ब्राह्मणस्य विगर्हितम्&lt;br&gt;&#xA;शूद्रो राजन्भवति ब्रह्मबन्धुर्दुश्चारित्रो यश्च धर्मादपेतः&lt;br&gt;&#xA;वृषलीपतिः पिशुनो नर्तनश्च ग्रामप्रेष्यो यश्च भवेद्विकर्मा&lt;br&gt;&#xA;एवंविधो ब्राह्मणः कौरवेन्द्र वृत्तापेतो यो भवेन्मन्दचेताः&lt;br&gt;&#xA;जपन्वेदानजपंश्चापि राजन्समश्शूद्रैर्दासवच्चोपभोज्यः&lt;br&gt;&#xA;एते सर्वे शूद्रसमा भवन्ति राजन्नेतान्वर्जयेद्देवकृत्ये&lt;br&gt;&#xA;निर्मर्यादे वाक्छठे क्रूरवृत्ते हिंसाकामे त्यक्तवृत्तस्वधर्मे&lt;br&gt;&#xA;हव्यं कव्यं यानि चान्यानि राजन्देयान्यदेयानि भवन्ति तस्मिन्&lt;br&gt;&#xA;तस्माद्धर्मो विहितो ब्राह्मणस्य दमश्शौचं चार्जवं चापि राजन्&lt;br&gt;&#xA;तथा विप्रस्याश्रमास्सर्व एव पुरा राजन्ब्रह्मणा सन्निसृष्टाः&lt;br&gt;&#xA;यस्स्याद्दान्तस्सोमपार्यशीलस्सानुक्रोशस्सर्वसहो निराशीः&lt;br&gt;&#xA;ऋजुर्मृदुरनृशंसः क्षमावान्स वै विप्रो नेतरः पापकर्मा&lt;br&gt;&#xA;विप्रं वैश्यं राजपुत्रं च राजन्लोकास्सर्वे संश्रिता धर्मकामाः&lt;br&gt;&#xA;तस्माद्वर्णाञ्जातिधर्मेषु सक्ताञ्जेतुं विष्णुर्नेच्छति पाण्डुपुत्र&lt;br&gt;&#xA;लोकश्चायं सर्वलोकस्य न स्याच्चातुर्वर्ण्यं वेदवादाश्च न स्युः&lt;br&gt;&#xA;सर्वाश्चेज्यास्सर्वलोकक्रियाश्च सद्यस्सर्वे चाश्रमाश्चैव न स्युः&lt;br&gt;&#xA;यच्च त्रयाणां वर्णानामिच्छेदाश्रमसेवनम्&lt;br&gt;&#xA;कर्तुमाश्रमदृष्टांश्च धर्मास्ताञ्शृणु पाण्डव&lt;br&gt;&#xA;शुश्रूषोः कृतकार्यस्य कृतसन्तानकर्मणः&lt;br&gt;&#xA;अभ्यनुज्ञाप्य राजानं शूद्रस्य जगतीपते&lt;br&gt;&#xA;अल्पान्तरगतस्यापि देशधर्मगतस्य वा&lt;br&gt;&#xA;आश्रमा विहितास्सर्वे वर्जयित्वा निराशिषम्&lt;br&gt;&#xA;भैक्षचर्यां न चैवाहुस्तस्य तद्धर्मवादिनः&lt;br&gt;&#xA;तथा वैश्यस्य राजेन्द्र राजपुत्रस्य चैव ह&lt;br&gt;&#xA;कृतकृत्यो वयोतीतो राज्ञः कृतपरिश्रमः&lt;br&gt;&#xA;वैश्यो गच्छेदनुज्ञातो नृपेणाश्रमसंश्रयम्&lt;br&gt;&#xA;वेदानधीत्य धर्मेण राजशास्त्राणि चैव ह&lt;br&gt;&#xA;सन्तानादीनि कर्माणि कृत्वा सोमं निषेव्य च&lt;br&gt;&#xA;पालयित्वा प्रजास्सर्वा धर्मेण वदतां वर&lt;br&gt;&#xA;राजसूयाश्वमेधादीन्मखानन्यांस्तथैव च&lt;br&gt;&#xA;आनयित्वा यथाचारं विप्रेभ्यो दत्तदक्षिणः&lt;br&gt;&#xA;सङ्ग्रामे विजयं प्राप्य तथाऽल्पं यदि वा बहु&lt;br&gt;&#xA;स्थापयित्वा प्रजापालं पुत्रं राज्ये च पाण्डव&lt;br&gt;&#xA;अन्यगोत्रं प्रशस्तं वा क्षत्रियं क्षत्रियर्षभ&lt;br&gt;&#xA;अर्चयित्वा पितॄञ्श्राद्धैः पितृयज्ञैर्यथाविधि&lt;br&gt;&#xA;देवान्यज्ञैर्ऋषीन्वेदैरर्चयित्वा च यत्नतः&lt;br&gt;&#xA;अन्तकाले च सम्प्राप्ते य इच्छेदाश्रमान्तरम्&lt;br&gt;&#xA;सो नु पूर्वाश्रमान्राजन्गत्वा सिद्धिमवाप्नुयात्&lt;br&gt;&#xA;राजर्षित्वेन राजेन्द्र भैक्ष्यचर्याद्यसेवया&lt;br&gt;&#xA;अपेतगृहधर्मापि चरेज्जीवितकाम्यया&lt;br&gt;&#xA;न चैतन्नैष्ठिकं कर्म त्रयाणां भूरिदक्षिण&lt;br&gt;&#xA;चतुर्णां राजशार्दूल प्राहुराश्रमवासिनाम्&lt;br&gt;&#xA;बाह्वायत्तं क्षत्रियैर्मानवानां लोकश्रेष्ठं धर्ममासेवमानैः&lt;br&gt;&#xA;सर्वे धर्मास्सोपधर्मास्त्रयाणां राज्ञो धर्मं नीतिशास्त्रं शृणोमि&lt;br&gt;&#xA;यथा राजन्हस्तिपदे पदानि संलीयन्ते सर्वसत्त्वोद्भवानि&lt;br&gt;&#xA;एवं धर्मान्राजधर्मेषु सर्वान्सर्वावस्थान्सम्प्रलीनान्निबोध&lt;br&gt;&#xA;अल्पाश्रयानल्पफलान्वदन्ति धर्मानन्यान्धर्मविदस्सदैव&lt;br&gt;&#xA;महाश्रयं बहुकल्याणरूपं क्षात्रं धर्मं नेतरं प्राहुरार्याः&lt;br&gt;&#xA;सर्वे धर्मा राजधर्मप्रधानास्सर्वे वर्णाः पाल्यमाना भवन्ति&lt;br&gt;&#xA;सर्वे धर्मा राजधर्मेषु दृष्टास्सर्वा राहधर्मेषु चोक्ताः&lt;br&gt;&#xA;सर्वे भोगा राजधर्मेषु राजंस्त्यागं चाहुर्धर्ममग्र्यं पुराणम्&lt;br&gt;&#xA;मज्जेत्त्रयी दण्डनीतौ हतायां सर्वे धर्माः प्राद्रवेयुर्विरुद्धाः&lt;br&gt;&#xA;सर्वे धर्माश्चाश्रमाणां हतास्स्युः क्षात्रे नष्टे राजधर्मे प्रविष्टाः&lt;br&gt;&#xA;सर्वा भोगा राजधर्मेषु दृष्टास्सर्वा दीक्षा राजधर्मेषु चोक्ताः&lt;br&gt;&#xA;सर्वा विद्या राजधर्मेषु युक्तास्सर्वे लोका राजधर्मे प्रविष्टाः&lt;br&gt;&#xA;तस्माद्धर्मो राजधर्माद्विशिष्टो नान्यो लोके विद्यतेऽजातशत्रो&lt;br&gt;&#xA;सर्वाण्येतानि कर्माणि क्षात्रे भरतसत्तम&lt;br&gt;&#xA;भवन्ति जीवलोकाश्च क्षत्रधर्मे प्रतिष्ठिताः&lt;br&gt;&#xA;यथा जीवाः प्राकृतौ साध्यमाना धर्मश्रुतीनामुपपीडनाय&lt;br&gt;&#xA;एवं धर्मा राजधर्मैर्वियुक्तास्सञ्चिन्त्यन्ते नाद्रियन्ते स्वधर्माः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/058/</guid>
      <description>&lt;p&gt;भीष्मः-&lt;br&gt;&#xA;चातुराश्रम्यधर्माश्च राजधर्माश्च पाण्डव&lt;br&gt;&#xA;लोकवेदोत्तराश्चैव धर्माः क्षात्रे समार्पिताः&lt;br&gt;&#xA;अप्रत्यक्षं बहुफलं धर्ममाश्रमवासिनाम्&lt;br&gt;&#xA;प्ररूपयन्ति तद्भावमागमैरेव शाश्वतम्&lt;br&gt;&#xA;अपरे वचनैः पुण्यैर्वादिनो लोकनिश्चयम्&lt;br&gt;&#xA;अनिश्चयज्ञा धर्माणामदृष्टान्ते परे रताः&lt;br&gt;&#xA;प्रत्यक्षं फलभूयिष्ठमात्मसाक्षिकमच्छलम्&lt;br&gt;&#xA;सर्वलोकहितं धर्मं क्षत्रियेषु प्रतिष्ठितम्&lt;br&gt;&#xA;धर्माश्रमाध्यवसिनां ब्राह्मणानां युधिष्ठिर&lt;br&gt;&#xA;यथा त्रयाणां वर्णानां सङ्ख्यातोपश्रुतिः पुरा&lt;br&gt;&#xA;अनुलोमा राजधर्मा लोके सुचरितैरिह&lt;br&gt;&#xA;उदाहृियन्ते राजेन्द्र यथा विष्णुं महौजसम्&lt;br&gt;&#xA;सर्वभूतेश्वरं देवं ब्राह्मं नारायणं पुरा&lt;br&gt;&#xA;जग्मुस्सुबहुशश्शूरा राजानो दण्डनीतये&lt;br&gt;&#xA;एकैकमात्मनः कर्म तुलयित्वाऽऽश्रमे पुरा&lt;br&gt;&#xA;राजानः पर्युपासन्त दृष्टान्तवचने स्थिताः&lt;br&gt;&#xA;साध्या देवा वसवश्चाश्विनौ च रुद्राश्च विश्वे मरुतां गणाश्च&lt;br&gt;&#xA;सृष्टाः पुरा ह्यादिदेवेन देवाः क्षात्रे धर्मे वर्तयन्ते च सिद्धाः&lt;br&gt;&#xA;अत्र ते वर्तयिष्यामि धर्ममर्थविनिश्चये&lt;br&gt;&#xA;निर्मर्यादे वर्तमाने दानवैकार्णवे पुरा&lt;br&gt;&#xA;बभूव राजा राजेन्द्र मान्धाता नाम वीर्यवान्&lt;br&gt;&#xA;पुरा वसुमतीपालो यज्ञं चक्रे दिदृक्षया&lt;br&gt;&#xA;अनादिनिधनं देवं शिवं नारायणं प्रभुम्&lt;br&gt;&#xA;स राजा राजशार्दूल मान्धाता परमेश्वरम्&lt;br&gt;&#xA;जगाम शिरसा यज्ञे पादौ विष्णोर्महात्मनः&lt;br&gt;&#xA;दर्शयामास तं विष्णू रूपमास्थाय वासवम्&lt;br&gt;&#xA;स पार्थिवो नृपैस्सार्धमर्चयामास तं प्रभुम्&lt;br&gt;&#xA;तस्य पार्थिवसङ्घस्य तस्य चैव महात्मनः&lt;br&gt;&#xA;संवादोऽयं महानासीद्विष्णुं प्रति महाद्युतिम्&lt;br&gt;&#xA;इन्द्रः-&lt;br&gt;&#xA;किमिष्यसे धर्मभूतां वरिष्ठ यं द्रष्टुकामोऽसि तमप्रमेयम्&lt;br&gt;&#xA;अनन्तमायामिततत्त्ववीर्यं नारायणं ह्यादिदेवं पुराणम्&lt;br&gt;&#xA;नासौ देवो विश्वरूपो मया हि शक्यो द्रष्टुं ब्रह्मणा वाऽपि साक्षात्&lt;br&gt;&#xA;येऽन्ये कामास्तव राजन्हृदिस्था दास्ये त्वं हि मर्त्येषु राजा&lt;br&gt;&#xA;सत्ये स्थितो धर्मपरो जितेन्द्रियश्शूरो दृढं प्रीतिरतस्सुराणाम्&lt;br&gt;&#xA;बुद्ध्या भक्त्या चोत्तमश्श्रद्धया च ततस्तेऽहं दद्मि वरं यथेष्टम्&lt;br&gt;&#xA;मान्धाता-&lt;br&gt;&#xA;असंशयं भगवन्नादिदेवो वक्ष्यामि त्वां शिरसा सम्प्रसाद्य&lt;br&gt;&#xA;त्यक्त्वा भोगान्धर्मकामो ह्यरण्यमिच्छे गन्तुं सत्पथं साधुजुष्टम्&lt;br&gt;&#xA;क्षात्राद्धर्माद्विपुलादप्रमेयाल्लोकाः प्राप्तास्स्थापितं स्वं यशश्च&lt;br&gt;&#xA;धर्मो योऽसावादिदेवात्प्रवृत्तो लोकज्येष्ठं तं न जानामि कर्तुम्&lt;br&gt;&#xA;इन्द्रः-&lt;br&gt;&#xA;असैनिका धर्मपराश्च सर्वे परां गतिं न नयन्ते ह्ययुक्ताः&lt;br&gt;&#xA;क्षात्रो धर्मो ह्यादिदेवानुसृष्टः पश्चादन्ये शेषभूतास्तु धर्माः&lt;br&gt;&#xA;शेषास्सृष्टा ह्यन्तवन्तो ह्यनन्तास्सप्रस्थानाः क्षात्रधर्मा विशिष्टाः&lt;br&gt;&#xA;अस्मिन्धर्मे सर्वधर्माः प्रविष्टाः क्षात्रं धर्मं श्रेष्ठतमं वदन्ति&lt;br&gt;&#xA;कर्मणैव पुरा देवा ऋषयश्चामितौजसः&lt;br&gt;&#xA;त्रातास्सर्वे प्रसह्यारीन्क्षत्रधर्मेण विष्णुना&lt;br&gt;&#xA;यदि ह्यसौ भगवन्नाहनिष्यद्रिपून्सर्वानसुरानप्रमेयः&lt;br&gt;&#xA;न च ब्रह्मा नैव लोकादिकर्ता सन्तो धर्माश्चादिधर्माश्च न स्युः&lt;br&gt;&#xA;इमामुर्वीं नाजयद्विक्रमेण देवश्रेष्ठस्सासुरामादिदेवः&lt;br&gt;&#xA;चातुर्वर्ण्यं चातुराश्रम्यधर्मास्सर्वे न स्युर्ब्राह्मणानां विनाशात्&lt;br&gt;&#xA;न स्युधर्माश्शताशश्शाश्वतास्ते क्षात्रेण धर्मेण पुनः प्रवृद्धाः&lt;br&gt;&#xA;युगे युगे ह्यादिधर्माः प्रवृत्ता लोकज्येष्ठं क्षात्रधर्मं वदन्ति&lt;br&gt;&#xA;आत्मत्यागस्सर्वभूतानुकम्पा लोकज्ञानं पालनं मोक्षणं च&lt;br&gt;&#xA;विषण्णानां मोक्षणं पीडितानां क्षात्रे धर्मे विद्यते पार्थिवानाम्&lt;br&gt;&#xA;निर्मर्यादाः काममन्युप्रवृत्ता भीता राज्ञो नाधिगच्छन्ति पापम्&lt;br&gt;&#xA;शिष्टाश्चान्ये सर्वधर्मोपपन्नास्साध्वाचारास्साधुधर्मं वदन्ति&lt;br&gt;&#xA;पुत्रवत्पाल्यमानानि धर्मलिङ्गानि पार्थिवैः&lt;br&gt;&#xA;लोके भूतानि भूतानि चरन्त्यत्र न संशयः&lt;br&gt;&#xA;सर्वधर्मपरं क्षात्रं लोकश्रेष्ठं सनातनम्&lt;br&gt;&#xA;शश्वदक्षरपर्यन्तमक्षरं सर्वतोमुखम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/059/</guid>
      <description>&lt;p&gt;इन्द्रः-&lt;br&gt;&#xA;एवंवीर्यस्सर्वधर्मोपपन्नः क्षात्रश्श्रेष्ठस्सर्वधर्मेषु धर्मः&lt;br&gt;&#xA;पाल्यो युष्माभिर्लोकपालैरुदारैर्विपर्यये स्यादभवः प्रजानाम्&lt;br&gt;&#xA;भूसंस्कारं धर्मसंस्कारयोग्यं दीक्षाचर्यां पालनं च प्रजानाम्&lt;br&gt;&#xA;विद्याद्राज्ञस्सर्वभूतानुकम्पा देहत्यागं चाहवे धर्ममग्र्यम्&lt;br&gt;&#xA;त्यागं श्रेष्ठं मुनयो वै वदन्ति सर्वज्येष्ठं यच्छरीरं त्यजन्ति&lt;br&gt;&#xA;नित्यं व्यक्तं राजधर्मेषु सर्वं प्रत्यक्षं ते भूमिपालास्तथैते&lt;br&gt;&#xA;बहुश्रुत्या गुरुशुश्रूषया वा परस्य वा संहननाद्वदन्ति&lt;br&gt;&#xA;नित्यं धर्मं क्षत्रियो ब्रह्मचारी चरेदेको ह्याश्रमं धर्मकामः&lt;br&gt;&#xA;सामान्यार्थे व्यवहारे प्रवृत्ते प्रियाप्रिये वर्जयंश्चैव यत्नात्&lt;br&gt;&#xA;चातुर्वर्ण्यस्थापनात्पालनाच्च तैस्तैर्योगैर्नियमैरौषधैश्च&lt;br&gt;&#xA;सर्वोद्योगैराश्रमं धर्ममाहुः क्षात्रं श्रेष्ठं सर्वधर्मोपपन्नम्&lt;br&gt;&#xA;स्वं स्वं धर्मं येन चरन्ति वर्णास्तांस्तान्वर्णान्येयथा स्थापयन्ति&lt;br&gt;&#xA;नेर्मर्यादे नित्यमर्थे विनष्टे न सा चिन्ता पशुभूते मनुष्ये&lt;br&gt;&#xA;यथा नीतिर्गमयत्यर्थयोगाच्छ्रेयस्तस्मादाश्रमः क्षत्रियाणाम्&lt;br&gt;&#xA;त्रैविद्यानां या गतिर्ब्राह्मणानां ये चैवोक्तास्स्वाश्रमा ब्राह्मणानाम्&lt;br&gt;&#xA;एतत्सर्वं क्षत्रियस्याहुरग्र्यमन्यत्कुर्वञ्छूद्रवत्तत्र वर्ज्यः&lt;br&gt;&#xA;चातुराश्रम्यधर्माश्च वेदवादाश्च पार्थिव&lt;br&gt;&#xA;ब्राह्मणेनानुगन्तव्या नान्यो विद्यात्कथञ्चन&lt;br&gt;&#xA;अन्यथा वर्तमानस्य न सा वृत्तिः प्रकल्प्यते&lt;br&gt;&#xA;कर्मणा त्यज्यते धर्मो यथैव श्वा तथैव सः&lt;br&gt;&#xA;यो विकर्मस्थितो विप्रो न स सन्मानमर्हति&lt;br&gt;&#xA;कर्म स्वमप्रयुञ्जानमविश्वास्यं हि तं विदुः&lt;br&gt;&#xA;एते वर्णास्सर्वधर्मैश्च हीना उत्क्रष्टव्याः क्षत्रियैरेव धर्मे&lt;br&gt;&#xA;तस्माच्छ्रेष्ठा राजधर्मा न चान्ये वीर्यश्रेष्ठा राजधर्मा मता मे&lt;br&gt;&#xA;मान्धाता-&lt;br&gt;&#xA;यवनाः किराता गान्धाराश्चीनाश्शबरबर्बराः&lt;br&gt;&#xA;शकास्तुषाराः गुह्याश्च पल्लवाश्चान्ध्रमद्रकाः&lt;br&gt;&#xA;उष्ट्राः पुलिन्दा आरट्टाः काचा म्लेच्छाश्च सर्वशः&lt;br&gt;&#xA;ब्रह्मक्षत्रप्रसूताश्च वैश्याश्शूद्राश्च मानवाः&lt;br&gt;&#xA;कथं धर्मं चरिष्यन्ति सर्वे विषयवासिनः&lt;br&gt;&#xA;मद्विधैश्च कथं स्थाप्यास्सर्वे ते दस्युजीविनः&lt;br&gt;&#xA;एतदिच्छाम्यहं श्रोतुं मघवंस्तद्ब्रवीहि मे&lt;br&gt;&#xA;त्वं बन्धुभूतो ह्यस्माकं क्षत्रियाणां सुरेश्वर&lt;br&gt;&#xA;इन्द्रः-&lt;br&gt;&#xA;मातापित्रोर्हि शुश्रूषा कर्तव्या सर्वदस्युभिः&lt;br&gt;&#xA;आचार्यगुरुशुश्रूषा तथैवाश्रमवासिनाम्&lt;br&gt;&#xA;भूमिपानां च शुश्रूषा कर्तव्या सर्वदस्युभिः&lt;br&gt;&#xA;देशधर्मक्रियाश्चापि तेषां धर्मो विधीयते&lt;br&gt;&#xA;पितृयज्ञास्तथा कूपाः प्रपाश्च शयनानि च&lt;br&gt;&#xA;दानानि च यथाकालं दातव्यानि द्विजातिषु&lt;br&gt;&#xA;अहिंसा सत्यमक्रोधो वृत्तिदायानुपालनम्&lt;br&gt;&#xA;भरणं पुत्रदाराणां शौचमद्रोह एव च&lt;br&gt;&#xA;दक्षिणा सर्वयज्ञानां दातव्या धर्ममिच्छता&lt;br&gt;&#xA;पाकयज्ञा महार्थाश्च दातव्यास्सर्वदस्युभिः&lt;br&gt;&#xA;एतान्येवम्प्रकाराणि विहितानि पुराऽनघ&lt;br&gt;&#xA;सर्वलोकस्य कर्माणि कर्तव्यानीह पार्थिव&lt;br&gt;&#xA;मान्धाता-&lt;br&gt;&#xA;दृश्यन्ते मानुषे लोके सर्ववर्णेषु दस्यवः&lt;br&gt;&#xA;लिङ्गान्तरे वर्तमाना आश्रमेषु तथैव च&lt;br&gt;&#xA;इन्द्रः-&lt;br&gt;&#xA;विनष्टायां दण्डनीत्यां राजधर्मे विनाकृते&lt;br&gt;&#xA;सम्प्रमुह्यन्ति भूतानि राजदौरात्म्यतोऽनघ&lt;br&gt;&#xA;असङ्ख्याता भविष्यन्ति भिक्षवो लिङ्गिनस्तथा&lt;br&gt;&#xA;आश्रमाणां विकल्पाश्च वृत्तेऽस्मिन्वै कृते युगे&lt;br&gt;&#xA;अशृण्वानाः पुराणानां धर्माणां शतशो नराः&lt;br&gt;&#xA;उत्पथं प्रतिपत्स्यन्ते काममन्युसमीरिताः&lt;br&gt;&#xA;यदा निवर्त्यते पापो दण्डनीत्या महामते&lt;br&gt;&#xA;तदा धर्मो न चलते सम्भूतश्शाश्वतः पुरा&lt;br&gt;&#xA;सर्वलोकगुरुं चैव राजानं योऽवमन्यते&lt;br&gt;&#xA;न तस्य दत्तं न कृतं न श्रुतं फलति क्वचित्&lt;br&gt;&#xA;मानवानामधिपतिं देवरूपं महाद्युतिम्&lt;br&gt;&#xA;देवाश्च बहुमन्यन्ते धर्मकामं नरेश्वरम्&lt;br&gt;&#xA;प्रजापतिर्हि भगवान्यस्सर्वमसृजज्जगत्&lt;br&gt;&#xA;स प्रवृत्तिनिवृत्त्यर्थं धर्माणां क्षत्रमिच्छति&lt;br&gt;&#xA;प्रवृत्तस्य हि धर्मस्य बुद्ध्या यस्स्मरते गतिम्&lt;br&gt;&#xA;स च मान्यश्च पूज्यश्च स च क्षत्रे प्रतिष्ठितः&lt;br&gt;&#xA;भीष्मः-&lt;br&gt;&#xA;एवमुक्त्वा स भगवान्मरुद्गणवृतः प्रभुः&lt;br&gt;&#xA;जगाम भवनं विष्णुरक्षरं शाश्वतं परम्&lt;br&gt;&#xA;एवं प्रवर्तिते धर्मे पुरा सुचरितेऽनघ&lt;br&gt;&#xA;कः क्षत्रमतिवर्तेत चेतयानो बहुश्रुतः&lt;br&gt;&#xA;अन्यायेन प्रवृत्तानि निवृत्तानि तथैव च&lt;br&gt;&#xA;अन्तरा विलयं यान्ति यथा पथि विचक्षुषः&lt;br&gt;&#xA;आदौ प्रवर्तिते चक्रे तथैवादिपरायणे&lt;br&gt;&#xA;वर्तस्व पुरुषव्याघ्र संविजानामि तेऽनघ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/060/</guid>
      <description>&lt;p&gt;युधिष्ठिरः-&lt;br&gt;&#xA;श्रुता मे कथिताः पूर्वं चत्वारो मानवाश्रमाः&lt;br&gt;&#xA;व्याख्यानमेषामाचक्ष्व पृच्छतो मे पितामह&lt;br&gt;&#xA;भीष्मः-&lt;br&gt;&#xA;विदितास्सर्व एवेह धर्मास्तव युधिष्ठिर&lt;br&gt;&#xA;यथा मम महाबाहो विदितास्साधुसम्मताः&lt;br&gt;&#xA;यत्तु लिङ्गान्तरगतं पृच्छसे मां युधिष्ठिर&lt;br&gt;&#xA;धर्मं धर्मभृतां श्रेष्ठ तन्निबोध नराधिप&lt;br&gt;&#xA;सर्वाण्येतानि कौन्तेय विद्यन्ते भरतर्षभ&lt;br&gt;&#xA;साध्वाचारप्रवृत्तानां चातुराश्रम्यकर्मणाम्&lt;br&gt;&#xA;अकामद्वेषसंयुक्तो दण्डनीत्या युधिष्ठिर&lt;br&gt;&#xA;समदर्शी च भूतेषु भैक्ष्याश्रमपदं भवेत्&lt;br&gt;&#xA;वेत्ति दानानि सर्गं च विग्रहानुग्रहौ तथा&lt;br&gt;&#xA;यथोक्तवृत्तो वीरस्य दीक्षाश्रमपदो भवेत्&lt;br&gt;&#xA;ज्ञातिसम्बन्धिमित्राणि व्यापन्नानि युधिष्ठिर&lt;br&gt;&#xA;समभ्युद्धरमाणस्य दीक्षाश्रमपदो भवेत्&lt;br&gt;&#xA;आह्निकं पितृयज्ञांश्च भूतयज्ञान्समानुषान्&lt;br&gt;&#xA;कुर्वतः पार्थ विपुलान्वन्याश्रमपदं भवेत्&lt;br&gt;&#xA;संविभागाच्च भूतानामतिथीनामथार्चनात्&lt;br&gt;&#xA;देवयज्ञैश्च कौन्तेय वन्याश्रमपदो भवेत्&lt;br&gt;&#xA;पालनात्सर्वभूतानां स्वराष्ट्रपरिपालनात्&lt;br&gt;&#xA;दीक्षा बहुविधा राज्ञां वन्याश्रमपदो भवेत्&lt;br&gt;&#xA;लोकमुख्येषु सत्कारं लिङ्गमुख्येषु चानघ&lt;br&gt;&#xA;कुर्वतस्तस्य कौन्तेय वन्याश्रमपदो भवेत्&lt;br&gt;&#xA;मर्दनं सर्वराष्ट्राणां शिक्षार्थं राजसत्तम&lt;br&gt;&#xA;कुर्वतः पुरुषव्याघ्र वन्याश्रमपदो भवेत्&lt;br&gt;&#xA;वेदाध्ययननित्यत्वं क्षमाऽथाचार्यपूजनम्&lt;br&gt;&#xA;तथोपाध्यायशुश्रूषा ब्रह्माश्रमपदो भवेत्&lt;br&gt;&#xA;आह्निकाञ्जपमानस्य देवान्पूजयतस्सदा&lt;br&gt;&#xA;धर्मेण पुरुषव्याघ्र वन्याश्रमपदो भवेत्&lt;br&gt;&#xA;वानप्रस्थेषु विप्रेषु त्रैविद्येषु च भारत&lt;br&gt;&#xA;प्रयच्छतोऽर्थान्विपुलान्वन्याश्रमपदो भवेत्&lt;br&gt;&#xA;मृत्युर्वा रक्षणं वेति यस्य राज्ञो विनिश्चयः&lt;br&gt;&#xA;प्राणद्यूते व्यवस्थाप्य ब्रह्माश्रमपदो भवेत्&lt;br&gt;&#xA;अजिह्नमशठं मार्गं वर्तमानस्य भारत&lt;br&gt;&#xA;सर्वदा सर्वभूतेषु ब्रह्माश्रमपदं भवेत्&lt;br&gt;&#xA;सर्वभूतेष्वनुक्रोशं कुर्वतस्तव भारत&lt;br&gt;&#xA;आनृशंस्ये प्रवृत्तस्य नियतः पुण्यसञ्चयः&lt;br&gt;&#xA;बालवृद्धेषु कौरवय सर्वावस्थं युधिष्ठिर&lt;br&gt;&#xA;अनुक्रोशक्रिया पार्थ धर्म एष सनातनः&lt;br&gt;&#xA;बलात्कृतेषु भूतेषु परित्राणं कुरूद्वह&lt;br&gt;&#xA;शरणागतेषु कौरव्य परं कारुण्यमाचर&lt;br&gt;&#xA;भरणं सर्वभूतानां रक्षणं चापि सर्वशः&lt;br&gt;&#xA;अर्हपूजात्मपूजां च कुर्वन्गार्हस्थ्यमावसेत्&lt;br&gt;&#xA;ज्येष्ठानुज्येष्ठपत्नीनां भ्रातॄणां पुत्रनप्तृणाम्&lt;br&gt;&#xA;निग्रहानुग्रहौ पार्थ गार्हस्थ्यममितं तपः&lt;br&gt;&#xA;साधूनामर्चनीयानां पूजासु विदितात्मनाम्&lt;br&gt;&#xA;पालनं पुरुषव्याघ्र गृहाश्रमपदो भवेत्&lt;br&gt;&#xA;आश्रमस्थानि सर्वाणि यस्य वेश्मनि भारत&lt;br&gt;&#xA;भुञ्जते विपुलं भोज्यं तद्गार्हस्थ्यं युधिष्ठिर&lt;br&gt;&#xA;यस्स्थितः पुरुषो धर्मे धात्रा सृष्टे यथार्थवत्&lt;br&gt;&#xA;आश्रमाणां स सर्वेषां फलमाप्नोत्यनुत्तमम्&lt;br&gt;&#xA;यस्मिन्न नश्यन्ति गुणाः कौन्तेय पुरुषे सदा&lt;br&gt;&#xA;आश्रमस्थं तमप्याहुर्नरश्रेष्ठं युधिष्ठिर&lt;br&gt;&#xA;स्थानमानं वयोमानं कुलमानं तथैव च&lt;br&gt;&#xA;कुर्वन्वसति सर्वेषु ह्याश्रमेषु युधिष्ठिर&lt;br&gt;&#xA;देशधर्मांश्च कौन्तेय कुलधर्मांस्तथैव च&lt;br&gt;&#xA;पालयन्पुरुषव्याघ्र राजा भवति सोश्रमी&lt;br&gt;&#xA;कुलेऽतिभूतिं भूतानामुपहारानथापि च&lt;br&gt;&#xA;अर्हयन्पुरुषव्याघ्र साधूनां च सदाश्रमे&lt;br&gt;&#xA;देशधर्मकृतं चापि यो धर्मं प्रत्यवेक्षते&lt;br&gt;&#xA;सर्वलोकस्य कौन्तेय राजा भवति सोश्रमी&lt;br&gt;&#xA;ये धर्मकुशला लोके धर्मं कुर्वन्ति भारत&lt;br&gt;&#xA;पालिता यस्य विषये पादांशस्तस्य भूपतेः&lt;br&gt;&#xA;धर्मारामान्धर्मपरान्ये न रक्षन्ति मानवान्&lt;br&gt;&#xA;पार्थिवाः पुरुषव्याघ्र तेषां पापं हरन्ति ते&lt;br&gt;&#xA;ये च रक्षासहायास्स्युः पार्थिवानां युधिष्ठिर&lt;br&gt;&#xA;ते चैवांशहरास्सर्वे धर्मे परकृतेऽनघ&lt;br&gt;&#xA;सर्वाश्रमपदेऽप्याहुर्गार्हस्थ्यं दीप्तनिर्णयम्&lt;br&gt;&#xA;पावनं पुरुषव्याघ्र यद्वयं पर्युपास्महे&lt;br&gt;&#xA;आत्मोपमस्तु भूतेषु यो वै भवति मानवः&lt;br&gt;&#xA;न्यस्तदण्डो जितक्रोधस्स प्रेत्य लभते सुखम्&lt;br&gt;&#xA;धर्मोच्छ्रिता सत्यजला शीलयष्टिर्दमध्वजा&lt;br&gt;&#xA;त्यागवाताध्वगा शीघ्रा नौस्तया सन्तरिष्यति&lt;br&gt;&#xA;यदा सर्वत्र निर्मुक्तः कामो नास्य हृदि स्थितः&lt;br&gt;&#xA;यदा सत्यान्वितो वृत्तैस्तदा ब्रह्म समश्नुते&lt;br&gt;&#xA;सुप्रसन्नस्तु भावेन योगेन च नराधिप&lt;br&gt;&#xA;धर्मं पुरुषशार्दूल प्राप्स्यसे पालने रतः&lt;br&gt;&#xA;वेदाध्ययनशीलानां विप्राणां साधुकर्मणाम्&lt;br&gt;&#xA;पालने यत्नमातिष्ठ सर्वलोकस्य चानघ&lt;br&gt;&#xA;यं वने चरते धर्ममाश्रमेषु नराधिप&lt;br&gt;&#xA;रक्षया शतभागेनतद्धर्मं प्राश्नुते नृपः&lt;br&gt;&#xA;एष ते विविधो धर्मः पाण्डवश्रेष्ठ कीर्तितः&lt;br&gt;&#xA;युधिष्ठिर त्वमेनं वै पूर्वं दृष्टं सनातनम्&lt;br&gt;&#xA;चातुराश्रम्यमैकाग्रं चातुर्वर्ण्यं च पाण्डवं&lt;br&gt;&#xA;धर्मं पुरुषशार्दूल प्राप्स्यसे पालने रतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/061/</guid>
      <description>&lt;p&gt;युधिष्ठिरः-&lt;br&gt;&#xA;चातुराश्रम्यमुक्तं ते चातुर्वण्यं तथैव च&lt;br&gt;&#xA;राष्ट्रस्य यत्कृत्यतमं तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;राष्ट्रस्य यत्कृत्यतमं राज्ञ एवाभिषेचनम्&lt;br&gt;&#xA;अनिन्द्रमबलं राष्ट्रं दस्यवोऽभिभवन्त्युत&lt;br&gt;&#xA;अराजकेषु राष्ट्रेषु धर्मो न व्यवतिष्ठते&lt;br&gt;&#xA;परस्परं च खादन्ते सर्वथा धिगराजकम्&lt;br&gt;&#xA;इन्द्रमेव प्रणमते यद्राजानमिति श्रुतिः&lt;br&gt;&#xA;यथैवेन्द्रस्तथा राजा सम्पूज्यो भूतिमिच्छ&lt;br&gt;&#xA;नाराजकेषु राष्ट्रेषु वस्तव्यमिति वैदिकम्&lt;br&gt;&#xA;नाराजकेषु राष्ट्रेषु हव्यं वहति पावकः&lt;br&gt;&#xA;अथ चेदधिवर्तेत राज्यार्थी बलवत्तरः&lt;br&gt;&#xA;अराजकाणि राष्ट्राणि हतवीराणि वा पुनः&lt;br&gt;&#xA;प्रत्युद्गम्याभिपूज्यस्स्यादेतदत्र सुमन्त्रितम्&lt;br&gt;&#xA;न हि राज्यात्पापतरमस्ति किञ्चिदराजकात्&lt;br&gt;&#xA;स चेत्समनुपश्येत समग्रं कुशलं भवेत्&lt;br&gt;&#xA;बलवान्वै प्रकुपितः कुर्यान्निश्शेषतामिह&lt;br&gt;&#xA;भूयांसं लभते क्लेशं या गौर्भवति दुर्दुघा&lt;br&gt;&#xA;अथ वा सुदुहा या गौस्तां नैव वितुदन्त्यपि&lt;br&gt;&#xA;यदतप्तं प्रणमते न तत्सन्तापयन्त्युत&lt;br&gt;&#xA;यत्स्वयं नमते दारु न तत्सन्नामयन्त्यपि&lt;br&gt;&#xA;एतयोपमया धीरस्सन्नमेत बलीयसे&lt;br&gt;&#xA;इन्द्राय स प्रणमते नमते यो बलीयसे&lt;br&gt;&#xA;तस्माद्राजैव कर्तव्यस्सततं भूतिमिच्छता&lt;br&gt;&#xA;न धनार्थो न दारार्थस्तेषां येषामराजकम्&lt;br&gt;&#xA;ह्रियते हि चरन्पापं परवित्तमराजके&lt;br&gt;&#xA;यदस्य तद्धरन्त्यन्ये तदा राजानमिच्छति&lt;br&gt;&#xA;पापा ह्यपि सदा क्षेमं न लभन्ते कथञ्चन&lt;br&gt;&#xA;एकस्य तु द्वौ हरतो द्वयोश्च बहवोऽपरे&lt;br&gt;&#xA;अदासः क्रियते दासो ह्रियन्ते च बलात्स्त्रियः&lt;br&gt;&#xA;एतस्मात्कारणाद्देवाः प्रजापालं प्रचक्रिरे&lt;br&gt;&#xA;राजा चेन्न भवेल्लोके पृथिव्या दण्डधारकः&lt;br&gt;&#xA;जले मत्स्यानिवाभक्ष्यन्दुर्बलं बलवत्तराः&lt;br&gt;&#xA;अराजकाः प्रजाः पूर्वं विनेशुरिति नश्श्रुतम्&lt;br&gt;&#xA;परस्परं भक्षयन्तो मत्स्या मत्स्यानिवाबलान्&lt;br&gt;&#xA;तास्समेत्य मिथिश्चक्रुस्समयानिति नश्श्रुतम्&lt;br&gt;&#xA;यः क्रूरो दण्डपरुषो यश्च स्यात्पारदारिकः&lt;br&gt;&#xA;यश्च नस्समयं भिन्द्यात्त्याज्या नस्तादृशा इति&lt;br&gt;&#xA;विश्वासनार्थं च सर्वेषां वर्णानामविशेषतः&lt;br&gt;&#xA;तास्तथा समयं कृत्वा समयेनावतस्थिरे&lt;br&gt;&#xA;सहितास्तास्समाजग्मुरसुखार्ताः पितामहम्&lt;br&gt;&#xA;अनीश्वरा विनश्यामो भगवन्नीश्वरं दिश&lt;br&gt;&#xA;सम्भूय यं पूजयेम यश्च नः परिपालयेत्&lt;br&gt;&#xA;ताभ्यो मनुं व्यादिदेश मनुर्नाभिननन्द ताः&lt;br&gt;&#xA;मनुः-&lt;br&gt;&#xA;बिभेमि कर्मणः क्रूराद्राज्यं हि भृशदुष्करम्&lt;br&gt;&#xA;विशेषतो मनुष्येषु मिथ्यावृत्तेषु नित्यदा&lt;br&gt;&#xA;भीष्मः-&lt;br&gt;&#xA;तमब्रुवन्प्रजा मा भैर्विधास्यामो धनं तव&lt;br&gt;&#xA;पशूनामपि पञ्चांशं हिरण्यानां तथैव च&lt;br&gt;&#xA;धान्यस्य दशमं भागं दद्म ते कोशवर्धनम्&lt;br&gt;&#xA;मुख्येन शस्त्रपत्रेण ये मनुष्याः प्रधानतः&lt;br&gt;&#xA;भवन्तं तेऽनुयास्यन्ति महेन्द्रमिव देवताः&lt;br&gt;&#xA;स त्वं जातबलो राजन्दुष्प्रधर्षः प्रतापवान्&lt;br&gt;&#xA;सुखे धास्यसि नस्सर्वान्कुबेर इव नैर्ऋतान्&lt;br&gt;&#xA;यं च धर्मं चरिष्यन्ति प्रजा राज्ञा सुरक्षिताः&lt;br&gt;&#xA;चतुर्थं तस्य धर्मस्य त्वत्संस्थं नो भविष्यति&lt;br&gt;&#xA;तेन धर्मेण महता सुखलब्धेन भावितः&lt;br&gt;&#xA;पाह्यस्मान्सर्वतो राजन्देवानिव शतक्रतुः&lt;br&gt;&#xA;विजयं याहि निर्याहि प्रतपन्रश्मिवानिव&lt;br&gt;&#xA;मानं विधम शत्रूणां धर्मं जनय नस्सदा&lt;br&gt;&#xA;स निर्ययौ महातेजा बलेन महता वृतः&lt;br&gt;&#xA;महाभिजनसम्पन्नस्तेजसा प्रज्वलन्निव&lt;br&gt;&#xA;तस्य तां महिमां दृष्ट्वा महेन्द्रस्येव देवताः&lt;br&gt;&#xA;अथ तत्रसिरे सर्वे स्वे स्वे धर्मे च दधुर्मनः&lt;br&gt;&#xA;वर्णिनश्चाश्रमाश्चैव म्लेच्छास्सर्वे च दस्यवः&lt;br&gt;&#xA;ततो महीं परिययौ पर्जन्य इव वृष्टिमान्&lt;br&gt;&#xA;शमयन्सर्वपापान्स्वकर्मसु च योजयन्&lt;br&gt;&#xA;एवं ये भूतिमिच्छेयुः पृथिव्यां मानवाः क्वचित्&lt;br&gt;&#xA;कुर्यू राजानमेवाग्रे प्रजानुग्रहकारणात्&lt;br&gt;&#xA;नमस्येयुश्च  त भक्त्या शिष्या इव गुरुं सदा&lt;br&gt;&#xA;देवा इव सहस्राक्षं नरा राजानमन्तिकात्&lt;br&gt;&#xA;सत्कृतं स्वजनेनेह परोऽपि बहुमन्यते&lt;br&gt;&#xA;स्वजनेन त्ववज्ञातं परे परिभवन्त्युत&lt;br&gt;&#xA;राज्ञः परैः परिभवस्सर्वेषामसुखावहः&lt;br&gt;&#xA;तस्माच्छत्रं च पत्रं च वासांस्याभरणानि च&lt;br&gt;&#xA;भोजनानि च पानानि राज्ञे दद्युर्गृहाण्युत&lt;br&gt;&#xA;आसनान्यथ शय्याश्च सर्वोपकरणानि च&lt;br&gt;&#xA;गुप्तात्मा स्याद्दुराधर्षस्स्मितपूर्वाभिभाषिता&lt;br&gt;&#xA;आभाषितश्च मधुरं प्रत्याभाषेत मानवान्&lt;br&gt;&#xA;कृतज्ञो दृढभक्तिस्स्यात्संविभागी जितेन्द्रियः&lt;br&gt;&#xA;ईक्षितः प्रतिवीक्षेत मृदु चर्जु च वल्गु च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/062/</guid>
      <description>&lt;p&gt;युधिष्ठिरः-&lt;br&gt;&#xA;किमाहुर्दैवतं विप्रा राजानं भरतर्षभ&lt;br&gt;&#xA;मनुष्याणामधिपतिं तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;बृहस्पतिं वसुमना यथा पप्रच्छ भारत&lt;br&gt;&#xA;राजा वसुमना नाम कौसल्यो धीमतां वरः&lt;br&gt;&#xA;महर्षिं परिपप्रच्छ कृतप्रज्ञो बृहस्पतिम्&lt;br&gt;&#xA;सर्वं वैनयिकं कृत्वा विनयज्ञो बृहस्पतिम्&lt;br&gt;&#xA;दक्षिणानन्तरो भूत्वा प्रणम्य विधिपूर्वकम्&lt;br&gt;&#xA;विधिं पप्रच्छ राजस्य सर्वलोकहितं परम्&lt;br&gt;&#xA;प्रजानां सुखमन्विच्छन्धर्ममूलं विशां पते&lt;br&gt;&#xA;वसुमनाः-&lt;br&gt;&#xA;केन भूतानि वर्धन्ते क्षयं गच्छन्ति केन वा&lt;br&gt;&#xA;कमर्चन्तो महाभागास्सुखमक्ष्यमाप्नुयुः&lt;br&gt;&#xA;एतन्मे शंस देवर्षे धर्मकामार्थसंशयम्&lt;br&gt;&#xA;भीष्मः-&lt;br&gt;&#xA;एवं पृष्टो महाप्राज्ञः कौसल्येनामितौजसा&lt;br&gt;&#xA;राजसत्कारमव्यग्रो राज्यस्य च विवर्धनम्&lt;br&gt;&#xA;दण्डनीतिं समाश्रित्य शशंसास्मै बृहस्पतिः&lt;br&gt;&#xA;बृहस्पतिः-&lt;br&gt;&#xA;राजमूलो महाप्राज्ञ धर्मो लोकस्य लक्ष्यते&lt;br&gt;&#xA;प्रजा राजभयादेव न खादन्ति परस्परम्&lt;br&gt;&#xA;राजा ह्येवाखिलं लोकं समुदीर्णं समुत्सुकम्&lt;br&gt;&#xA;प्रसादयति धर्मेण प्रसाद्य च विराजते&lt;br&gt;&#xA;यथा ह्यनुदये राजन्भूतानि शशिसूर्ययोः&lt;br&gt;&#xA;अन्धे तमसि मज्जेरन्नगोपाः पशवो यथा&lt;br&gt;&#xA;यथा चानुदके मत्स्यानाददाना विहङ्गमाः&lt;br&gt;&#xA;विहरेयुर्यथाकामं अभिसृत्य पुनः पुनः&lt;br&gt;&#xA;विमथ्यातिक्रमेयुश्च निहन्युश्च परस्परम्&lt;br&gt;&#xA;अभावमचिरेणैव गच्छेयुर्नात्र संशयः&lt;br&gt;&#xA;एवमेव विना राज्ञा विनश्येयुरिमाः प्रजाः&lt;br&gt;&#xA;अन्धे तमसि मज्जेयुरगोपाः पशवो यथा&lt;br&gt;&#xA;हरेयुर्बलवन्तो हि दुर्बलानां परिग्रहान्&lt;br&gt;&#xA;हन्युर्व्यायच्छमानांश्च राजा यदि न पालयेत्&lt;br&gt;&#xA;ममेदमिति लोकेऽस्मिन्न भवेत्स्वपरिग्रहः&lt;br&gt;&#xA;न दारा न च पुत्रस्यान्न धनं न परिग्रहः&lt;br&gt;&#xA;विधिलोपः प्रवर्तेत यदि राजा न पालयेत्&lt;br&gt;&#xA;हरेयुस्सहसा पापा यदि राजा न पालयेत्&lt;br&gt;&#xA;यानं वस्त्रमलङ्कारान्रत्नानि विविधानि च&lt;br&gt;&#xA;मातरं पितरं वृद्धमाचार्यमतिथिं गुरुम्&lt;br&gt;&#xA;अश्नीयुरपि हिंस्युर्वा यदि राजा न पालयेत्&lt;br&gt;&#xA;अन्यांश्च क्रोशतो हिंस्युर्लोकोऽयं दस्युवद्भवेत्&lt;br&gt;&#xA;पतेद्बहुविधं राज्यं यदि राजा न पालयेत्&lt;br&gt;&#xA;पतेद्बहुविधं शस्त्रं बहुधा धर्मचारिषु&lt;br&gt;&#xA;अधर्मः प्रगृहीतस्स्याद्यदि राजा न पालयेत्&lt;br&gt;&#xA;वधबन्धपरिक्लेशो नित्यमर्थवतां भवेत्&lt;br&gt;&#xA;ममत्वं च न विन्देयुर्यदि राजा न पालयेत्&lt;br&gt;&#xA;न योनिदोषो वर्तेत न कृषिर्न वणिक्पथः&lt;br&gt;&#xA;मज्जेद्धर्मस्त्रयी न स्याद्यदि राजा न पालयेत्&lt;br&gt;&#xA;न यज्ञास्सम्प्रवर्तेयुर्विधिवत्स्वाप्तदक्षिणाः&lt;br&gt;&#xA;न विवाहास्समाजो वा यदि राजा न पालयेत्&lt;br&gt;&#xA;न वृषास्सम्प्रवर्तेरन्न मथ्येरंश्च गर्भराः&lt;br&gt;&#xA;घोषाः प्रणाशं गच्छेयुर्यदि राजा न पालयेत्&lt;br&gt;&#xA;त्रस्तमुद्विग्नहृदयं हाहाभूतमचेतनम्&lt;br&gt;&#xA;क्षणेन विनशेत्सर्वं यदि राजा न पालयेत्&lt;br&gt;&#xA;न संवत्सरसत्राणि तिष्ठेयुरकुतोभयाः&lt;br&gt;&#xA;विधिवद्दक्षिणावन्ति यदि राजा न पालयेत्&lt;br&gt;&#xA;ब्राह्मणाश्चतुरो वेदान्नाधीयीरंस्तपस्विनः&lt;br&gt;&#xA;विद्यास्नाता व्रतस्नाता यदि राजा न पालयेत्&lt;br&gt;&#xA;न भवेद्धर्मसंसेवी मोहविप्रहतो जनः&lt;br&gt;&#xA;कर्ता स्वस्थेन्द्रियो गच्छेद्यदि राजा न पालयेत्&lt;br&gt;&#xA;हस्तो हस्तं परिमृशेद्भिद्येरन्सर्वसेतवः&lt;br&gt;&#xA;भयार्तं विद्रवेत्सर्वं&lt;br&gt;&#xA;अनयाः सम्प्रवपर्तेरन्भवेद्वै वर्णसङ्करः&lt;br&gt;&#xA;दुर्भिक्षमाविशेद्राष्ट्रं यदि राजा न पालयेत्&lt;br&gt;&#xA;विवृत्य हि यथाकामं गृहद्वाराणि शेरते&lt;br&gt;&#xA;मनुष्या रक्षिता राज्ञा समन्तादकुतोभयाः&lt;br&gt;&#xA;नाक्रुष्टं सहते कश्चित्कुतो वा हस्तलाघवम्&lt;br&gt;&#xA;यदि राजा न सम्यग्गां रक्षयत्यपि धार्मिकः&lt;br&gt;&#xA;स्त्रियश्चापुरुषा मार्गं सर्वालङ्कारभूषिताः&lt;br&gt;&#xA;निर्भयाः प्रतिपद्यन्ते यदि रक्षति भूमिपः&lt;br&gt;&#xA;धर्ममेव प्रपद्यन्ते न हिंसन्ति परस्परम्&lt;br&gt;&#xA;अनुगृह्णन्ति चान्योन्यं यदा रक्षति भूमिपः&lt;br&gt;&#xA;यजन्ते च महायज्ञैस्त्रयो वर्णाः पृथग्विधाः&lt;br&gt;&#xA;युक्ताश्चाधीयते वेदान्यदा रक्षति भूमिपः&lt;br&gt;&#xA;वार्तामूलो ह्ययं लोकस्तया वै धार्यते जगत्&lt;br&gt;&#xA;तत्सर्वं वर्तते सम्यग्यदा रक्षति भूमिपः&lt;br&gt;&#xA;यदा राजा धुरं श्रेष्ठामादाय वहति प्रजाः&lt;br&gt;&#xA;महता बलयोगेन तदा लोको न सीदति&lt;br&gt;&#xA;यस्याभावेन भूतानामभावस्स्यात्समन्ततः&lt;br&gt;&#xA;भावे च भावो नित्यं स्यात्कस्तं न प्रतिपूजयेत्&lt;br&gt;&#xA;तस्य यो वहते भारं सर्वलोकसुखावहम्&lt;br&gt;&#xA;तिष्ठेत्प्रियहिते राज्ञ उभौ लोकाविमौ जयेत्&lt;br&gt;&#xA;यस्तस्य पुरुषः पापं मनसाऽप्यनुचिन्तयेत्&lt;br&gt;&#xA;असंशयमिह क्लिष्टः प्रेत्यापि नरकं व्रजेत्&lt;br&gt;&#xA;न हि जात्ववमन्तव्यो मनुष्य इति भूमिपः&lt;br&gt;&#xA;महती देवता ह्येषा नररूपेण तिष्ठति&lt;br&gt;&#xA;कुरुते पञ्चरूपाणि कालयुक्तानि यः सदा&lt;br&gt;&#xA;भवत्यग्निस्तथाऽऽदित्यो मृत्युर्वैश्रवणो यमः&lt;br&gt;&#xA;यदा ह्यासीदतः पापान्दहत्युग्रेण तेजसा&lt;br&gt;&#xA;मिथ्योपचरितो राजा तदा भवति पावकः&lt;br&gt;&#xA;यदा पश्यति चारेण सर्वभूतानि भूमिपः&lt;br&gt;&#xA;क्षेमं च कृत्वा व्रजति तदा भवति भास्करः&lt;br&gt;&#xA;अशुचींश्च यदा क्रुद्धः क्षिणोति शतशो नरान्&lt;br&gt;&#xA;सपुत्रपौत्रान्सामात्यांस्तदा भवति सोऽन्तकः&lt;br&gt;&#xA;यदा त्वधार्मिकान्सर्वांस्तीक्ष्णैर्दण्डैर्नियच्छति&lt;br&gt;&#xA;धार्मिकांश्चानुगृह्णाति भवत्यथ यमस्तदा&lt;br&gt;&#xA;यदा तु धनधाराभिस्तर्पयत्युपकारिणः&lt;br&gt;&#xA;आच्छिनत्ति च रत्नानि विविधान्यपकारिणाम्&lt;br&gt;&#xA;श्रियं ददाति कस्मैचित्कस्माच्चिदपकर्षति&lt;br&gt;&#xA;तदा वैश्रवणो राजा लोके भवति भूमिपः&lt;br&gt;&#xA;तस्योपदेशे स्थातव्यं दक्षेणाक्लिष्टकर्मणा&lt;br&gt;&#xA;धर्ममाकाङ्क्षता लोके ईश्वरस्यानसूयता&lt;br&gt;&#xA;न हि राज्ञः प्रतीपानि कुर्वन्सुखमवाप्नुयात्&lt;br&gt;&#xA;पुत्रो भ्राता वयस्यो वा यद्यप्यात्मसमो भवेत्&lt;br&gt;&#xA;कुर्यात्कृष्णगतिश्शेषं ज्वलितोऽनिलसारथिः&lt;br&gt;&#xA;न तु राज्ञाऽभिपन्नस्य शेषं क्वचन दृश्यते&lt;br&gt;&#xA;तस्य सर्वाणि रक्ष्याणि दूरतः परिवर्जयेत्&lt;br&gt;&#xA;मृत्योरिव जुगुप्सेत राजस्वहरणान्नरः&lt;br&gt;&#xA;वध्येदभिमृशन्सद्यो मृगः कूटमिव स्पृशन्&lt;br&gt;&#xA;आत्मस्वमिव संरक्षेद्राजस्वमिह बुद्धिमान्&lt;br&gt;&#xA;महान्तं नरकं घोरमप्रतिष्ठमचेतसः&lt;br&gt;&#xA;पतन्ति चिररात्राय राजवित्तापहारिणः&lt;br&gt;&#xA;राजा भोजो विराट्सम्राट् क्षत्रियो भूपतिर्नृपः&lt;br&gt;&#xA;य एभिस्स्तूयते शब्दैः कस्तं नार्चितुमर्हति&lt;br&gt;&#xA;तस्माद्बुभूषुर्नियतो जितात्मा संयतेन्द्रियः&lt;br&gt;&#xA;मेधावी धृतिमान्दक्षस्संश्रयेत महीपतिम्&lt;br&gt;&#xA;कृतज्ञं प्राज्ञमक्षुद्रं दृढभक्तिं जितेन्द्रियम्&lt;br&gt;&#xA;धर्मनित्यं स्थितं स्थाने मन्त्रिणं पूजयेन्नृपः&lt;br&gt;&#xA;दृढभक्तिं जितप्रज्ञं धर्मज्ञं संयतेन्द्रियम्&lt;br&gt;&#xA;शूरमक्षुद्रकर्माणं प्रसिद्धं जनमाश्रयेत्&lt;br&gt;&#xA;राजा प्रगल्भं पुरुषं करोति राजा भृशं बृंहयते मनुष्यम्&lt;br&gt;&#xA;राजाभिपन्नस्य कुतस्सुखानि राजाऽभ्युपेतं सुखिनं करोति&lt;br&gt;&#xA;राजा प्रजानां प्रथमं शरीरं प्रजाश्च राज्ञोऽप्रतिमं शरीरम्&lt;br&gt;&#xA;राज्ञा विहीना न भवन्ति देशा देशैर्विहीना न नृपा भवन्ति&lt;br&gt;&#xA;राजा प्रजानां हृदयं गरीयो राजा प्रतिष्ठा सुखमुत्तमं च&lt;br&gt;&#xA;यमाश्रिता लोकमिमं परं च जयन्ति सम्यक्पुरुषा नरेन्द्र&lt;br&gt;&#xA;नराधिपश्चाप्यनुशिष्य मेदिनीं दमेन सत्येन च सौहृदेन&lt;br&gt;&#xA;महद्भिरिष्ट्वा क्रतुभिर्महायशास्त्रिविष्टपे स्थानमुपैति सत्कृतः&lt;br&gt;&#xA;भीष्मः-&lt;br&gt;&#xA;स एवमुक्तोऽङ्गिरसा कौसल्यो राजसत्तमः&lt;br&gt;&#xA;प्रयत्नात्कृतवान्वीरः प्रजापालनमुत्तमम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/063/</guid>
      <description>&lt;p&gt;युधिष्ठिरः-&lt;br&gt;&#xA;पार्थिवेन विशेषेण किं कार्यमवशिष्यते&lt;br&gt;&#xA;कथं रक्ष्यो जनपदः कथं वध्याश्च शत्रवः&lt;br&gt;&#xA;कथं चारान्प्रयुञ्जीत वर्णान्विश्वासयेत्कथम्&lt;br&gt;&#xA;कथं भृत्यान्कथं दारान्कथं पुत्रांश्च भारत&lt;br&gt;&#xA;भीष्मः-&lt;br&gt;&#xA;राजवृत्तं महाराज शृणुष्वावहितोऽखिलम्&lt;br&gt;&#xA;यत्कार्यं पार्थिवेनादौ पार्थिवप्रकृतेन वा&lt;br&gt;&#xA;आत्मा जेयस्सदा राज्ञा ततो जेयाश्च शत्रवः&lt;br&gt;&#xA;अजितात्मा नरपतिर्विजयेत कथं रिपून्&lt;br&gt;&#xA;एतावानात्मविजयः पञ्चवर्गविनिग्रहः&lt;br&gt;&#xA;जितेन्द्रियो नरपतिर्बाधितुं शक्नुयाद्रिपुन्&lt;br&gt;&#xA;न्यसेच्च गुल्मान्दुर्गेषु सन्धौ च कुरुनन्दन&lt;br&gt;&#xA;नगरोपवने चैव पुरोद्याने तथैव च&lt;br&gt;&#xA;संस्थानेषु च सर्वेषु पुटेषु नगरस्य च&lt;br&gt;&#xA;मध्ये च नरशार्दूल तथा राजनिवेशने&lt;br&gt;&#xA;प्रणिधींश्च ततः कुर्याज्जडान्धबधिराकृतीन्&lt;br&gt;&#xA;पुरुषान्परीक्षितान्राज्ञः क्षुत्पिपासाश्रमक्षमान्&lt;br&gt;&#xA;अमात्येषु च सर्वेषु मित्रेषु त्रिविधेषु च&lt;br&gt;&#xA;पुत्रेषु च महाराज प्रणिदध्यात्समाहितः&lt;br&gt;&#xA;पुरे जनपदे चैव तथा सामन्तराजसु&lt;br&gt;&#xA;यथा न विद्युरन्योन्यं प्रणिधेयास्तथा हि ते&lt;br&gt;&#xA;चारांश्च विद्यात्प्रहितान्परेण भरतर्षभ&lt;br&gt;&#xA;आपणेषु विहारेषु समवायेषु वीथिषु&lt;br&gt;&#xA;आरामेषु तथोद्याने पण्डितानां समागमे&lt;br&gt;&#xA;वेशेषु चत्वरे चैव सभास्वावसथेषु च&lt;br&gt;&#xA;एवं विहन्याच्चारेण परद्वारं विचक्षणः&lt;br&gt;&#xA;चारे च विहते सर्वं हतं भवति भारत&lt;br&gt;&#xA;यदा तु हीनं नृपतिर्विद्यादात्मानमात्मना&lt;br&gt;&#xA;अमात्यैस्सह सम्मन्त्र्य सन्धि कुर्याद्बलीयसा&lt;br&gt;&#xA;विद्वांसः क्षत्रिया वैश्या ब्राह्मणाश्च बहुश्रुताः&lt;br&gt;&#xA;दण्डनीतौ तु निष्पन्ना मन्त्रिणः पृथिवीपते&lt;br&gt;&#xA;प्रष्टव्यो ब्राह्मणः पूर्वं नीतिशास्त्रस्य तत्त्ववित्&lt;br&gt;&#xA;पश्चात्पृच्छेत भूपालः क्षत्रियं नीतिकोविदम्&lt;br&gt;&#xA;वैश्यशूद्रौ तथा भूयश्शास्त्रज्ञौ हितकारिणौ&lt;br&gt;&#xA;अज्ञायमानो हीनस्तु सन्धिं कुर्यात्परेण वै&lt;br&gt;&#xA;लिप्सेद्वा कञ्चिदेवार्थं त्वरमाणो विचक्षणः&lt;br&gt;&#xA;गुणवन्तो महोत्साहा धर्मज्ञास्साधवश्च ये&lt;br&gt;&#xA;सन्दधीत नृपस्तैश्च राष्ट्रं धर्मेण पालयन्&lt;br&gt;&#xA;उच्छिद्यमानमात्मानं ज्ञात्वा राजा महामतिः&lt;br&gt;&#xA;पूर्वापकारिणो हन्याल्लोकद्विष्टांश्च सर्वशः&lt;br&gt;&#xA;यो नोपकर्तुं शक्नोति नापकर्तुं महीपतिः&lt;br&gt;&#xA;अशक्यरूपश्चोद्धर्तुमुपेक्षेत्तादृशं नृपः&lt;br&gt;&#xA;यात्रां यायादविज्ञातमनाक्रन्दमनन्तरम्&lt;br&gt;&#xA;व्यासक्तं च प्रमत्तं च दुर्बलं च विचक्षणः&lt;br&gt;&#xA;यात्रामाज्ञापयेद्वीरः कल्यः पुष्टबलस्सुखी&lt;br&gt;&#xA;पूर्वं कृत्वा विधानं च यात्रायां नगरे तथा&lt;br&gt;&#xA;अन्तःपुरे च रााष्ट्रे च अध्यक्षेषु च सर्वशः&lt;br&gt;&#xA;न च वश्यो भवेदस्य नृपो यश्च न वीर्यवान्&lt;br&gt;&#xA;हीनश्च बलवीर्याभ्यां कर्शयेत्तं परं रिपुम्&lt;br&gt;&#xA;राष्ट्रं च पीडयेत्तस्य शस्त्राग्निविषमूर्च्छनैः&lt;br&gt;&#xA;अमात्यवल्लभानां च विवादांस्तस्य कारयेत्&lt;br&gt;&#xA;वर्जनीयं सदा युद्धं राज्यकामेन धीमता&lt;br&gt;&#xA;उपायैस्त्रिभिरादानमर्थस्याह बृहस्पतिः&lt;br&gt;&#xA;सान्त्वेनानुप्रदानेन भेदेन च नराधिप&lt;br&gt;&#xA;यमर्थं शक्नुयात्प्राप्तुं तेन तुष्येत पण्डितः&lt;br&gt;&#xA;आददीत बलिं चापि प्रजाभ्यः कुरुनन्दन&lt;br&gt;&#xA;षड्भागममितप्रज्ञस्तासामेवाभिगुप्तये&lt;br&gt;&#xA;दशाधर्मगतेभ्यो यद्वसु बह्वल्पमेव वा&lt;br&gt;&#xA;तन्नाददीत सहसा पौराणां रक्षणाय वै&lt;br&gt;&#xA;यथा पुत्रास्तथा पौरा द्रष्टव्यास्ते न संशयः&lt;br&gt;&#xA;भक्तिश्चैषु न कर्तव्या व्यवहारप्रदर्शने&lt;br&gt;&#xA;सूतुं चैव न्यसेद्राजा प्राज्ञान्सर्वार्थदर्शिनः&lt;br&gt;&#xA;व्यवहारेषु सततं तत्र राज्यं प्रतिष्ठितम्&lt;br&gt;&#xA;आकरे लवणे शुल्के तरे नागवने तथा&lt;br&gt;&#xA;न्यसेदमात्यान्नृपतिस्स्वाप्तान्वा पुरुषान्हितान्&lt;br&gt;&#xA;सम्यग्दण्डधरो नित्यं राजा धर्ममवाप्नुयात्&lt;br&gt;&#xA;नृपस्य सततं धर्मस्सम्यग्दण्डः प्रशस्यते&lt;br&gt;&#xA;वेदवेदाङ्गवित्प्राज्ञस्सुतपस्वी नृपो भवेत्&lt;br&gt;&#xA;दानशीलश्च सततं यज्ञशीलश्च भारत&lt;br&gt;&#xA;एते गुणास्समस्तास्स्युर्नृपस्य सततं स्थिताः&lt;br&gt;&#xA;व्यवहारस्य लोपेन कुतस्स्वर्गः कुतो जयः&lt;br&gt;&#xA;यदा तु पीडितो राजा भवेद्राज्ञा बलीयसा&lt;br&gt;&#xA;त्रिधा तु कृत्वा मित्राणि विधानमुपकल्पयेत्&amp;rsquo;&lt;br&gt;&#xA;घोषान्न्यसेत मार्गेषु ग्रामानुत्थापयेदपि&lt;br&gt;&#xA;प्रवेशयेच्च तान्सर्वाञ्शाखानगरकेष्वपि&lt;br&gt;&#xA;ये गुप्ताश्चैव दुर्गाश्च देशास्तेषु प्रवेशयेत्&lt;br&gt;&#xA;धनिनो बलमुख्यांश्च सान्त्वयित्वा पुनः पुनः&lt;br&gt;&#xA;सस्याभिहारं कुर्वीत स्वयमेव नराधिपः&lt;br&gt;&#xA;असम्भवे प्रवेशस्य दाहयेदग्निना भृशम्&lt;br&gt;&#xA;क्षेत्रस्थेषु च सर्वेषु शत्रोरुपजपेन्नरान्&lt;br&gt;&#xA;विनाशयेद्वा तत्सर्वं बलेनाथ स्वकेन वै&lt;br&gt;&#xA;नदीमार्गेषु च तथा सङ्क्रमानवसादयेत्&lt;br&gt;&#xA;जलं विस्रावयेत्सर्वमविस्राव्यं च दूषयेत्&lt;br&gt;&#xA;तदात्वेनायतीभिश्च निवसेद्भूम्यनन्तरम्&lt;br&gt;&#xA;प्रतिघातं परस्याजौ युद्धकालेऽप्युपस्थिते&lt;br&gt;&#xA;दुर्गाणां त्वभितो राजा मूलच्छेदं प्रयोजयेत्&lt;br&gt;&#xA;सर्वेषां क्षुद्रवृक्षाणां चैत्यवृक्षान्विवर्जयेत्&lt;br&gt;&#xA;प्रवृद्धानां द्रुमाणां च शाखां प्रच्छेदयेत्तथा&lt;br&gt;&#xA;चैत्यानां सर्वथा वर्ज्यमपि पत्रस्य पातनम्&lt;br&gt;&#xA;देवानामाश्रयाश्चैत्या यक्षराक्षसभोगिनाम्&lt;br&gt;&#xA;पिशाचपन्नगानां च गन्धर्वाप्सरसामपि&lt;br&gt;&#xA;रौद्राणां चैव भूतानां तस्मात्तान्परिवर्जयेत्&lt;br&gt;&#xA;श्रूयते हि निकुम्भेन सौदासस्य बलं हतम्&lt;br&gt;&#xA;महेश्वरगणेशेन वाराणस्यां नराधिप&lt;br&gt;&#xA;प्रक्रुण्डं कारयेत्सम्यगाकाशमवनिं तदा&lt;br&gt;&#xA;आपूरयेच्च परिखास्स्थाणुनक्रझषाकुलाः&lt;br&gt;&#xA;कुलिकद्वारकाणि स्युरुच्छ्वासार्थे पुरस्य च&lt;br&gt;&#xA;तेषां च द्वारवद्गुप्तिः कार्या सर्वात्मना भवेत्&lt;br&gt;&#xA;द्वारेषु च गुरूण्येव यन्त्राणि स्थापयेत्सदा&lt;br&gt;&#xA;आरापयेच्छतघ्नीश्च स्वाधीनाश्चैव कारयेत्&lt;br&gt;&#xA;काष्ठानि निर्हरेच्चैव तथा कूपांश्च खानयेत्&lt;br&gt;&#xA;संशोधयेत्तथा कूपान्कृतान्पूर्वपयोर्थिभिः&lt;br&gt;&#xA;तृणच्छन्नानि वेश्मानि पङ्केनाथ प्रलेपयेत्&lt;br&gt;&#xA;निर्हरेच्च तृणं मासि चैत्रे वह्निभयात्पुरा&lt;br&gt;&#xA;नक्तमेव च भक्तानि पाचयेत नराधिपः&lt;br&gt;&#xA;न दिवाऽग्निर्ज्वलेयेद्गेहे वर्जयित्वाऽऽग्निहोत्रिकम्&lt;br&gt;&#xA;यथासम्भवशैलानि चेष्टकानि च कारयेत्&lt;br&gt;&#xA;मृण्मयानि च कुर्वीत ज्ञात्वा देशं बलाबलम्&lt;br&gt;&#xA;कर्मारारिष्टशालासु ज्वलेदग्निस्सुरक्षितः&lt;br&gt;&#xA;गृहाणि च प्रवेश्याथ विचेयस्स्याद्धुताशनः&lt;br&gt;&#xA;महादण्डश्च तस्य स्याद्यस्याग्निर्वै दिवा भवेत्&lt;br&gt;&#xA;प्रघोषयेदथैवं च रक्षणार्थं पुरस्य वै&lt;br&gt;&#xA;भिक्षुकांश्च यतींश्चैव क्लीबोन्मत्तान्कुशीलवान्&lt;br&gt;&#xA;बाह्यान्कुर्यान्नरश्रेष्ठ दोषाय स्युर्हि ते शठाः&lt;br&gt;&#xA;चत्वरेष्वथ तीर्थेषु सभास्वावसथेषु च&lt;br&gt;&#xA;यथार्थवर्णं प्रणिधिं कुर्यात्सर्वत्र पार्थिवः&lt;br&gt;&#xA;विशालान्राजमार्गांश्च कारयेत नराधिपः&lt;br&gt;&#xA;प्रपाश्च विपणीश्चैव यथोद्देशं समादिशेत्&lt;br&gt;&#xA;भाण्डागारायुधागारान्धान्यागारांश्च सर्वशः&lt;br&gt;&#xA;अश्वागारान्गजागारान्बलाधिकरणानि च&lt;br&gt;&#xA;परिघाश्चैव कौरव्य प्रतोलीसङ्कटानि च&lt;br&gt;&#xA;न जातु कश्चित्पश्येत गुह्यमेतद्युधिष्ठिर&lt;br&gt;&#xA;अर्थसन्निचयं कुर्याद्राजा परबलार्दितः&lt;br&gt;&#xA;तैलं मधु घृतं सस्यमौषधानि च सर्वशः&lt;br&gt;&#xA;अङ्गारकुशमुञ्जानां पलाशशरवर्णिनाम्&lt;br&gt;&#xA;यवसेन्धनदिग्धानां कारयेत च सञ्चयान्&lt;br&gt;&#xA;आयुधानां च सर्वेषां शक्त्यृष्टिप्रासचर्मणाम्&lt;br&gt;&#xA;सञ्चयानेवमादीनां कारयेत नराधिपः&lt;br&gt;&#xA;औषधानि च सर्वाणि मूलानि च फलानि च&lt;br&gt;&#xA;चतुर्विधांश्च वैद्यान्वै सङ्गृह्णीयाद्विशेषतः&lt;br&gt;&#xA;नटाश्च नर्तकाश्चैव मल्ला मायाविनस्तथा&lt;br&gt;&#xA;शोभयेयुः पुरवरं मोदयेयुश्च सर्वशः&lt;br&gt;&#xA;यतश्शङ्का भवेच्चापि भृत्यतो वाऽथ मन्त्रितः&lt;br&gt;&#xA;पौरेभ्यो नृपतेर्वाऽथ स्वाधीनान्कारयेत तान्&lt;br&gt;&#xA;कृते कर्माणि राजा तान्पूजयेद्धनसञ्चयैः&lt;br&gt;&#xA;माननेन यथार्हेण सान्त्वेन विविधेन च&lt;br&gt;&#xA;निर्वेदयित्वा तु परं हत्वा वा कुरुनन्दन&lt;br&gt;&#xA;गतानृण्यो भवेद्राजा यथा शास्त्रेषु दर्शनम्&lt;br&gt;&#xA;राज्ञा सप्तैव रक्ष्याणि तानि चैव निबोध मे&lt;br&gt;&#xA;आत्माऽमात्याश्च कोशाश्च दण्डो मित्राणि चैव हि&lt;br&gt;&#xA;तथा जनपदाश्चैव पुरं च कुरुनन्दन&lt;br&gt;&#xA;एतत्सप्तात्मकं राज्यं परिपाल्यं प्रयत्नतः&lt;br&gt;&#xA;षाड्गुण्यं च त्रिवर्गं च त्रिवर्गपरमं तथा&lt;br&gt;&#xA;यो वेत्ति पुरुषव्याघ्र स भुङ्क्ते पृथिवीमिमाम्&lt;br&gt;&#xA;षाड्गुण्यमिति यत्प्रोक्तं तन्निबोध युधिष्ठिर&lt;br&gt;&#xA;सन्धायासनमित्येव यात्रासन्धानमेव च&lt;br&gt;&#xA;विगृह्यासनमित्येव यात्रां सम्परिगृह्य च&lt;br&gt;&#xA;द्वैधीभावस्तथाऽन्येषां संश्रयोऽथ परस्य च&lt;br&gt;&#xA;त्रिवर्गश्चापि यः प्रोक्तस्तमिहैकमनाश्शृणु&lt;br&gt;&#xA;क्षयस्स्थानं च वृद्धिश्च त्रिवर्गः परमस्तथा&lt;br&gt;&#xA;धर्मश्चार्थश्च कामश्च त्रिवर्गो वै सनातनः&lt;br&gt;&#xA;मन्त्रश्चैव प्रभावश्च उत्साहश्चैव तान्त्रिकः&lt;br&gt;&#xA;शक्तित्रयं समाख्यातं त्रिवर्गस्य ततः परम्&lt;br&gt;&#xA;कार्यं च कारणं चैव कर्ता च परिकीर्तितः&lt;br&gt;&#xA;एतत्परतरं विद्यान्त्रिवर्गादपि भारत&lt;br&gt;&#xA;सर्वेषां च क्षये राजन्यस्त्रिवर्गस्सनातनः&lt;br&gt;&#xA;सत्त्वं रजस्तमश्चैव त्रिवर्गः कारणं स्मृतम्&lt;br&gt;&#xA;तेनात्यन्तविमुक्तश्च मुक्तः पुरुष उच्यते&lt;br&gt;&#xA;कार्यस्य सर्वथा नाशो मोक्ष इत्यभिधीयते&lt;br&gt;&#xA;तेन मोक्षपरश्चैव देवदेवः पितामहः&lt;br&gt;&#xA;तुष्ट्यर्थस्य त्रिवर्गस्य रक्षामाह नराधिप&lt;br&gt;&#xA;जगतो लौकिकी यात्रा यत्र नित्यं प्रतिष्ठिता&lt;br&gt;&#xA;धर्मोऽर्थश्चैव कामश्च सेवितव्यास्स्वकालतः&lt;br&gt;&#xA;सेवा धर्मस्य कर्तव्या सततं भूरिवत्परैः&lt;br&gt;&#xA;पुरुषैर्नरशार्दूल तन्मूलास्सर्वथा क्रियाः&lt;br&gt;&#xA;धर्मेण च महीपालश्चिरं रक्षति मेदिनीम्&lt;br&gt;&#xA;यः कश्चिद्धार्मिको राजा स विपन्नोऽपि भूपतिः&lt;br&gt;&#xA;अर्थकामविहीनोऽपि चिरं पालयते महीम्&lt;br&gt;&#xA;अस्मिन्नर्थेऽपि द्वौ श्लोकौ गीतावङ्गिरसा स्वयम्&lt;br&gt;&#xA;यादवीपुत्र भद्रं ते श्रोतुमर्हसि तावपि&lt;br&gt;&#xA;कृत्वा कार्याणि धर्मेण सम्यक्सम्पाल्य मेदिनीम्&lt;br&gt;&#xA;पालयित्वा तथा पौरान्परत्र सुखमेधते&lt;br&gt;&#xA;किं तस्य तपसा राज्ञः किञ्च तस्याध्वरैः कृतैः&lt;br&gt;&#xA;सुपालिताः प्रजा यस्य सर्वधर्मकृदेव सः&lt;br&gt;&#xA;श्लोकाश्चोशनसा गीतास्तान्निबोध युधिष्ठिर&lt;br&gt;&#xA;दण्डनीतेश्च यन्मूलं त्रिवर्गस्य च भूपते&lt;br&gt;&#xA;भार्गवाङ्गिरसं कर्म षोडशाङ्गं च यद्बलम्&lt;br&gt;&#xA;विषं माया च दैवं च पौरुषं चार्थसिद्धये&lt;br&gt;&#xA;प्रागुदक्प्रवणं दुर्गं समासाद्य महीपते&lt;br&gt;&#xA;त्रिवर्गं यत्र सम्पूर्णमुपादाय तमुद्वहेत्&lt;br&gt;&#xA;षट्पञ्च च विनिर्जित्य दश चाष्टौ च भूपतिः&lt;br&gt;&#xA;त्रिवर्गैर्दशभिर्युक्तस्सुरैरपि न जीर्यते&lt;br&gt;&#xA;न बुद्धिं परिगृह्णीत स्त्रीणां मूर्खजनस्य च&lt;br&gt;&#xA;दैवोपहतबुद्धीनां ये च वेदैर्विवर्जिताः&lt;br&gt;&#xA;न तेषां शृणुयाद्राजा बुद्धिस्तेषां पराङ्मुखी&lt;br&gt;&#xA;स्त्रीप्रधानानि राज्यानि विद्वद्भिर्वर्जितानि च&lt;br&gt;&#xA;मूर्खामात्याग्नितप्तानि शुष्यन्ते जलबिन्दुवत्&lt;br&gt;&#xA;विद्वांसः प्रथिता ये च ये चाप्तास्सर्वकर्मसु&lt;br&gt;&#xA;बुद्धेषु दृष्टकर्माणि तेषां च शृणुयान्नृपः&lt;br&gt;&#xA;दैवं पुरुषकारं च त्रिवर्गं च समाश्रितः&lt;br&gt;&#xA;दैवतानि च विप्रांश्च प्रणम्य विजयी भवेत्&lt;br&gt;&#xA;युधिष्ठिरः-&lt;br&gt;&#xA;दण्डनीतिश्च राजा च समस्तौ तावुभावपि&lt;br&gt;&#xA;तत्र किं कुर्वतस्सिद्धिस्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;माहात्म्यं दण्डनीत्यास्तु साध्यं शब्दैस्सहेतुकैः&lt;br&gt;&#xA;शृणु मे शंसतो राजन्यथावदिह भारत&lt;br&gt;&#xA;दण्डनीतिस्स्वधर्मेषु चातुर्वर्ण्यं नियच्छति&lt;br&gt;&#xA;प्रयुक्ता स्वामिना सम्यगधर्मेभ्यश्च यच्छति&lt;br&gt;&#xA;चातुर्वर्ण्ये स्वधर्मस्थे मर्यादानामसङ्करे&lt;br&gt;&#xA;दण्डनीतिकृते क्षेमे प्रजानामकुतोभये&lt;br&gt;&#xA;सोमे प्रयत्नं कुर्वन्ति त्रयो वर्णा यथाविधि&lt;br&gt;&#xA;तस्मादेव मनुष्याणां सुखं विद्धि समाहितम्&lt;br&gt;&#xA;कालो वा कारणं राज्ञो राजा वा कालकारणम्&lt;br&gt;&#xA;इति ते संशयो माभूद्राजा कालस्य कारणम्&lt;br&gt;&#xA;दण्डनीत्यां यदा राजा सम्यक्कार्त्स्न्येन वर्तते&lt;br&gt;&#xA;भवेत्कृतयुगे धर्मो नाधर्मो विद्यते क्वचित्&lt;br&gt;&#xA;सर्वेषामेव वर्णानां नाधर्मे रमते मनः&lt;br&gt;&#xA;योगक्षेमाः प्रवर्तन्ते प्रजानां नात्र संशयः&lt;br&gt;&#xA;वैदिकानि च कर्माणि भवन्त्याधिगुणान्युत&lt;br&gt;&#xA;ऋतवश्च सुखास्सर्वे भवन्त्यथ निरामयाः&lt;br&gt;&#xA;प्रसीदन्ति नराणां च स्वरवर्णमनांसि च&lt;br&gt;&#xA;व्याधयो न भवन्त्यत्र नाल्पायुर्दृश्यते नरः&lt;br&gt;&#xA;विधवा न भवन्त्यत्र नृशंसो नात्र जायते&lt;br&gt;&#xA;अकृष्टपच्या पृथिवी भवन्त्योपधयस्तथा&lt;br&gt;&#xA;त्वक्पत्रफलमूलानि वीर्यवन्ति भवन्ति च&lt;br&gt;&#xA;अधर्मो विद्यते नात्र धर्म एव तु केवलः&lt;br&gt;&#xA;इति कार्तयुगानेतान्गुणान्विद्धि युधिष्ठिर&lt;br&gt;&#xA;दण्डनीत्या यदा राजा त्रीनंशाननुवर्तते&lt;br&gt;&#xA;चतुर्थमंशमुत्सृज्य तदा त्रेता प्रवर्तते&lt;br&gt;&#xA;अधर्मस्य चतुर्थांशस्त्रीनंशाननुवर्तते&lt;br&gt;&#xA;कृष्टपच्यैव पृथिवी भवन्त्योषधयस्तथा&lt;br&gt;&#xA;अर्धं त्यक्त्वा यदा राजा नीत्यर्धमनुवर्तते&lt;br&gt;&#xA;ततस्तु द्वापरं नाम स कालस्सम्प्रवर्तते&lt;br&gt;&#xA;अशुभस्य यदा त्वर्धं द्वावंशावनुवर्तते&lt;br&gt;&#xA;कृष्टपच्यैव पृथिवी भवत्यर्धफला तथा&lt;br&gt;&#xA;दण्डनीतिं परित्यज्य यदा कार्त्स्न्येन भूपतिः&lt;br&gt;&#xA;प्रजाः क्लिश्नात्ययोगेन प्रवर्तेत तदा कलिः&lt;br&gt;&#xA;कलावधर्मो भूयिष्ठो धर्मो भवति न क्वचित्&lt;br&gt;&#xA;सर्वेषामेव वर्णानां स्वधर्माच्च्यवते मनः&lt;br&gt;&#xA;शूद्रा भैक्षेण जीवन्ति ब्राह्मणाः परिचर्यया&lt;br&gt;&#xA;योगक्षेमस्य नाशश्च वर्तते वर्णसङ्करः&lt;br&gt;&#xA;वैदिकानि च कर्माणि भवन्ति विगुणान्युत&lt;br&gt;&#xA;ऋतवो न सुखास्सर्वे भवन्त्यामयिनस्तथा&lt;br&gt;&#xA;ह्रसन्ति च मनुष्याणां स्वरवर्णमनांस्युत&lt;br&gt;&#xA;व्याधयश्च भवन्त्यत्र म्रियन्ते चाशतायुषः&lt;br&gt;&#xA;विधवाश्च भवन्त्यत्र नृशंसा जायते प्रजा&lt;br&gt;&#xA;क्वचिद्वर्षति पर्जन्यः क्वचित्सस्यं प्ररोहति&lt;br&gt;&#xA;रसास्सर्वे क्षयं यान्ति यदा नेच्छति भूमिपः&lt;br&gt;&#xA;प्रजास्संरक्षितस्सम्यग्दण्डनीत्या समाहिताः&lt;br&gt;&#xA;राजा कृतयुगस्रष्टा त्रेताया द्वापरस्य च&lt;br&gt;&#xA;युगस्य च चतुर्थस्य राजा भवति कारणम्&lt;br&gt;&#xA;कृतस्य करणाद्राजा स्वर्गमत्यन्तमश्नुते&lt;br&gt;&#xA;त्रेतायाः करणाद्राजा स्वर्गं नात्यन्तमश्नुते&lt;br&gt;&#xA;प्रवर्तनाद्द्वापरस्य यथाभागमुपाश्नुते&lt;br&gt;&#xA;कलेः प्रवर्तनाद्राजा पापमत्यन्तमश्नुते&lt;br&gt;&#xA;ततो वसति दुष्कर्मा नरके शाश्वतीस्समाः&lt;br&gt;&#xA;प्रजानां कल्मषे मग्नोऽकीर्तिं पापं च विन्दति&lt;br&gt;&#xA;योगक्षेमाः प्रवर्तन्ते प्रजानां नात्र संशयः&lt;br&gt;&#xA;दण्डनीतिं पुरस्कृत्य क्षत्रियेण विजानता&lt;br&gt;&#xA;लिप्सितव्यमलब्धं च लब्धं रक्ष्यं च भारत&lt;br&gt;&#xA;एष एव परो धर्मो यद्राजा दण्डनीतिमान्&lt;br&gt;&#xA;तस्माद्धर्मेण कौरव्य प्रजाः पालय नीतिमान्&lt;br&gt;&#xA;एवंवृत्तः प्रजा रक्षन्स्वर्गं जेतासि दुर्जयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/064/</guid>
      <description>&lt;p&gt;युधिष्ठिरः-&lt;br&gt;&#xA;केन वृत्तेन वृत्तज्ञ वर्तमानो महीपतिः&lt;br&gt;&#xA;सुखेनार्थान्सुखोदर्कानिह च प्रेत्य चाश्नुते&lt;br&gt;&#xA;भीष्मः-&lt;br&gt;&#xA;इयं गुणानां षट्त्रिंशी षट्त्रिंशद्द्विगुणान्विता&lt;br&gt;&#xA;यान्गुणांस्तु गुणोपेतः कुर्वन्गुणमवाप्नुयात्&lt;br&gt;&#xA;चरेद्धर्मं नरः कोपं मुञ्चेत्स्नेहं न चास्तिकः&lt;br&gt;&#xA;अनृशंसश्चरेदर्थं चरेत्काममनुद्धतः&lt;br&gt;&#xA;प्रियं ब्रूयान्न कृपणश्शूरस्स्यान्न विकत्थनः&lt;br&gt;&#xA;दाता नापात्रवर्षी स्यात्प्रगल्भस्स्यादनिष्ठुरः&lt;br&gt;&#xA;सन्दधीत न चानार्यैर्विगृह्णीयाच्च शत्रुभिः&lt;br&gt;&#xA;नानाप्तैश्चारयेच्चारं कुर्यात्कार्य न लीलया&lt;br&gt;&#xA;प्रहरेन्न त्वविज्ञाय ज्ञात्वा शत्रून्न शेषयेत्&lt;br&gt;&#xA;सान्त्वयेन्न च शत्रूंश्च गृह्णीयान्नैव चाक्षिपेत्&lt;br&gt;&#xA;सेवेत प्रणयं हित्वा दक्षस्स्यान्न त्वकालवित्&lt;br&gt;&#xA;क्रोधं कुर्याच्च नाकस्मान्मृदुस्स्यान्नापराधिषु&lt;br&gt;&#xA;अर्थान्ब्रूयान्न चासत्सु गुणान्ब्रूयान्न चात्मनः&lt;br&gt;&#xA;आदद्याच्च न साधुभ्यो नासत्पुरुषमाश्रयेत्&lt;br&gt;&#xA;नापरीक्ष्य नयेद्दण्डं न च मन्त्रं प्रकाशयेत्&lt;br&gt;&#xA;विसृजेन्न च लुब्धेभ्यो विश्वसेन्नापकारिषु&lt;br&gt;&#xA;अनीर्ष्यो गुप्तदारस्स्यान्नोग्रस्स्यान्न घृणी नृपः&lt;br&gt;&#xA;स्त्रीश्चा सेवेत नात्यर्थं मृष्टं भुञ्जीत नाहितम्&lt;br&gt;&#xA;अस्तब्धः पूजयेन्मान्यान्गुरून्सेवेदमायया&lt;br&gt;&#xA;अर्चेद्देवानदम्भेन श्रियमिच्छेदकुत्सिताम्&lt;br&gt;&#xA;एवं चरस्व राज्यस्थो यदि श्रेय इहेच्छसि&lt;br&gt;&#xA;अतोऽन्यथा नरपतिर्भयं गच्छत्यनुत्तमम्&lt;br&gt;&#xA;इति सर्वान्गुणानेतान्यथोक्तान्योऽनुवर्तते&lt;br&gt;&#xA;अनुभूयेह भद्राणि प्रेत्य स्वर्गे महीयते&lt;br&gt;&#xA;वैशम्पायनः-&lt;br&gt;&#xA;इदं वचश्शान्तनवस्य शुश्रुवान्युधिष्ठिरः पार्थिवमुख्यसंवृतः&lt;br&gt;&#xA;तदा ववन्दे च पितामहं नृपो यथोक्तमेवं च चकार बुद्धिमान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/065/</guid>
      <description>&lt;p&gt;युधिष्ठिरः-&lt;br&gt;&#xA;कथं राजा प्रजा रक्षन्नाधिबन्धेन युज्यते&lt;br&gt;&#xA;धर्मे च नापराध्नोति तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;समासेनैव ते राजन्धर्मान्वक्ष्यामि निश्चितान्&lt;br&gt;&#xA;विस्तरेण हि धर्माणां न जात्वन्तमवाप्नुयात्&lt;br&gt;&#xA;धर्मनिष्ठाञ्श्रुतवतो देवव्रतसमाहितान्&lt;br&gt;&#xA;अर्चितान्वासयेथास्त्वं गृहे गुणवतो द्विजान्&lt;br&gt;&#xA;प्रत्युत्थायोपसङ्गृह्य चरणावभिवाद्य च&lt;br&gt;&#xA;अथ सर्वाणि कुर्वीथाः कार्याणि सपुरोहितः&lt;br&gt;&#xA;धर्मकार्याणि निर्वर्त्य मङ्गलानि प्रयुज्य च&lt;br&gt;&#xA;ब्राह्मणान्वाचयेथास्त्वमर्थसिद्धिजयाशिषः&lt;br&gt;&#xA;आर्जवेनैव सम्पन्नो धृत्या बुद्ध्या च भारत&lt;br&gt;&#xA;धर्मार्थौ प्रतिगृह्णीयात्कामक्रोधौ च विवर्जयेत्&lt;br&gt;&#xA;कामक्रोधौ पुरस्कृत्य योऽर्थं राजाऽनुतिष्ठति&lt;br&gt;&#xA;न स धर्मं न चाप्यर्थं प्रतिगृह्णाति बालिशः&lt;br&gt;&#xA;मा स्म लुब्धांश्च मूर्खांश्च कामार्थेषु योजयेत्&lt;br&gt;&#xA;अलुब्धान्बुद्धिसम्पन्नान्सर्वकर्मसु योजयेत्&lt;br&gt;&#xA;मूर्खो ह्यधिकृतोऽर्थेषु कार्याणामविशारदः&lt;br&gt;&#xA;प्रजाः क्लिश्नात्ययोगेन कामद्वेषसमन्वितः&lt;br&gt;&#xA;बलिषष्ठेन शुल्केन दण्डेनाथापराधिनाम्&lt;br&gt;&#xA;शास्त्रानीतेन लिप्सेथा वेतनेन धनागमम्&lt;br&gt;&#xA;दापयित्वा करं धर्म्यं राष्ट्रं नीत्या यथाविधि&lt;br&gt;&#xA;अथैषां कल्पयेद्राजा योगक्षेममतन्द्रितः&lt;br&gt;&#xA;गोपायितारं दातारं धर्मनित्यमतन्द्रितम्&lt;br&gt;&#xA;अकामद्वेषसंयुक्तमनुरज्यन्ति मानवाः&lt;br&gt;&#xA;तस्माद्धर्मेण लाभेन लिप्सेथास्त्वं धनागमम्&lt;br&gt;&#xA;धर्मार्थौ च ध्रुवौ तस्य योऽपि शास्त्रधनो भवेत्&lt;br&gt;&#xA;अपशास्त्रधनो राजा सञ्चयं नाधिगच्छति&lt;br&gt;&#xA;अस्थाने चास्य तद्वित्तं सर्वमेव विनश्यति&lt;br&gt;&#xA;अर्थमूलं हि हिंसां च कुरुते स्वयमात्मनः&lt;br&gt;&#xA;करैरशास्त्रदृष्टैर्हि लोभात्सम्पीडयन्प्रजाः&lt;br&gt;&#xA;ऊधश्छिन्द्याद्धि यो धेन्वाः क्षीरार्थी न लभेत्पयः&lt;br&gt;&#xA;एवं राष्ट्रमयोगेन पीडितं न च वर्धते&lt;br&gt;&#xA;यवसोदकमादाय सान्त्वेन विनयेन च&lt;br&gt;&#xA;यो हि दोग्ध्रीमुपास्ते च स नित्यं विन्दते पयः&lt;br&gt;&#xA;एवं राष्ट्रमुपायेन भुञ्जानो लभते फलम्&lt;br&gt;&#xA;अथ राष्ट्रमुपायेन भुज्यमानं सुरक्षितम्&lt;br&gt;&#xA;जनयत्यतुलां नित्यं कोशवृद्धिं युधिष्ठिर&lt;br&gt;&#xA;दोग्ध्री धान्यं हिरण्यं च मही राजा सुरक्षिता&lt;br&gt;&#xA;नित्यं स्वेभ्यः परेभ्यश्च तृप्ता माता यथा पयः&lt;br&gt;&#xA;मालाकारोपमो राजन्भव माऽऽङ्गारिकोपमः&lt;br&gt;&#xA;तथा युक्तश्चिरं राज्यं भोक्तुं शक्ष्यसि पालयन्&lt;br&gt;&#xA;परचक्राभियानेन यदि ते स्याद्धनक्षयः&lt;br&gt;&#xA;अथ साम्नैव लिप्सेथा धनमब्राह्मणेषु यत्&lt;br&gt;&#xA;मा स्म ते ब्राह्मणं दृष्ट्वा धनिनं प्रचलेन्मनः&lt;br&gt;&#xA;अन्त्यायामप्यवस्थायां किमु स्फीतस्य भारत&lt;br&gt;&#xA;धनानि तेभ्यो दद्यास्त्वं यथाशक्ति यथार्हतः&lt;br&gt;&#xA;सान्त्वयन्परिरक्षंश्च स्वर्गमाप्स्यसि दुर्जयम्&lt;br&gt;&#xA;एवं धर्म्येण वृत्तेन प्रजास्त्वं परिपालय&lt;br&gt;&#xA;स्वर्ग्यं पुण्यं यशोऽनन्तं प्राप्स्यसे कुरुनन्दन&lt;br&gt;&#xA;धर्मेण व्यवहारेण प्रजाः पालय पाण्डव&lt;br&gt;&#xA;युधिष्ठिर यथायुक्तो नाधिबन्धेन योक्ष्यसे&lt;br&gt;&#xA;एष एव परो धर्मो यद्राजा रक्षति प्रजाः&lt;br&gt;&#xA;भूतानां हि यदा धर्मो रक्षणे हि दया परा&lt;br&gt;&#xA;तस्मादेतत्परं धर्मं मन्यन्ते धर्मकोविदाः&lt;br&gt;&#xA;यद्राजा रक्षणे युक्तो भूतेषु कुरुते दयाम्&lt;br&gt;&#xA;यदह्ना कुरुते पापमरक्षन्भयतः प्रजाः&lt;br&gt;&#xA;राजा वर्षसहस्रेण तस्यान्तमधिगच्छति&lt;br&gt;&#xA;यदह्ना कुरुते धर्मं प्रजा धर्मेण पालयन्&lt;br&gt;&#xA;दशवर्षसहस्राणि तस्य भुङ्क्ते फलं दिवि&lt;br&gt;&#xA;स्विष्टिस्स्वधीतिस्सुतपा लोकाञ्जयति यावतः&lt;br&gt;&#xA;क्षणेन तानवाप्नोति प्रजा धर्मेण पालयन्&lt;br&gt;&#xA;एवं धर्मं प्रयत्नेन कौन्तेय परिपालय&lt;br&gt;&#xA;इह पुण्यफलं लब्ध्वा नानुबन्धेन योक्ष्यसे&lt;br&gt;&#xA;स्वर्गे च लोके महतीं श्रियं प्राप्स्यसि पाण्डव&lt;br&gt;&#xA;अविप्लवश्च धर्माणामीदृशानां सुराजसु&lt;br&gt;&#xA;तस्माद्राजैव नान्योऽस्ति यो महत्फलमाप्नुयात्&lt;br&gt;&#xA;स्वराज्यमृद्धिमत्प्राप्य प्राप्य प्रजा धर्मेण पालय&lt;br&gt;&#xA;इन्द्रं तर्पय सोमेन कामैश्च सुहृदो जनान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/066/</guid>
      <description>&lt;p&gt;युधिष्ठिरः-&lt;br&gt;&#xA;कीदृशो ब्राह्मणो राज्ञां कार्याकार्यविचारणे&lt;br&gt;&#xA;क्षमं कर्तुं समर्थो वा तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;य एव तु सतो रक्षेदसतश्च निवर्तयेत्&lt;br&gt;&#xA;स एव राज्ञा कर्तव्यो राजन्राजपुरोहितः&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;पुरूरवस ऐलस्य संवादं मातरिश्वना&lt;br&gt;&#xA;एलः-&lt;br&gt;&#xA;कुतस्स्विद्ब्राह्मणो जातो वर्णा वाऽथ कुतस्त्रयः&lt;br&gt;&#xA;कस्माच्च भवति श्रेयानेताद्वायो प्रचक्ष्व मे&lt;br&gt;&#xA;वायुः-&lt;br&gt;&#xA;ब्राह्मणो मुखतस्सृष्टो ब्रह्मणो राजसत्तम&lt;br&gt;&#xA;बाहुभ्यां क्षत्रियस्सृष्ट ऊरुभ्यां वैश्य उच्यते&lt;br&gt;&#xA;वर्णानां परिचर्यार्यं त्रयाणां भरतर्षभ&lt;br&gt;&#xA;वर्णश्चतुर्थः पश्चात्तु शूद्रः पभ्द्यां विनिर्मितः&lt;br&gt;&#xA;ब्राह्मणो जायमानो हि पृथिव्यामनुजायते&lt;br&gt;&#xA;ईश्वरस्सर्वभूतानां धर्मकोशस्य गुप्तये&lt;br&gt;&#xA;सर्वस्वं ब्राह्मणस्येदं यत्किञ्चिदिह दृश्यते&lt;br&gt;&#xA;धर्मयुक्तं प्रशस्तं च जगत्यस्मिन्नृपात्मज&lt;br&gt;&#xA;ततः पृथिव्या गोप्तारं क्षत्रियं दण्डधारकम्&lt;br&gt;&#xA;द्वितीयं वर्णमकरोत्प्रजानामनुगुप्तये&lt;br&gt;&#xA;वैश्यस्तु धनधान्येन त्रीन्वर्णान्बिभृयादिमान्&lt;br&gt;&#xA;शूद्रो ह्येतान्परिचरेदिति ब्रह्मानुशासनम्&lt;br&gt;&#xA;ऐलः-&lt;br&gt;&#xA;द्विजस्य क्षत्रबन्धोर्वा कस्येयं पृथिवी भवेत्&lt;br&gt;&#xA;धर्मतस्सह वित्तेन सम्यग्वायो प्रचक्ष्व मे&lt;br&gt;&#xA;वायुः-&lt;br&gt;&#xA;विप्रस्य सर्वमेवैतद्यत्किञ्चिज्जगतीगतम्&lt;br&gt;&#xA;धनं धान्यं हिरण्यं च स्त्रियो रत्नानि वाहनम्&lt;br&gt;&#xA;मङ्गलं च प्रशस्तं च यच्चान्यदपि विद्यते&lt;br&gt;&#xA;ज्येष्ठेनाभिजनेनेह तं धर्मं कुशला विदुः&lt;br&gt;&#xA;स्वमेव ब्राह्मणो भुङ्क्ते स्वं वस्ते स्वं ददाति च&lt;br&gt;&#xA;गुरुर्हि सर्ववर्णानां ज्येष्ठश्श्रेष्ठश्च वै द्विजः&lt;br&gt;&#xA;पत्यभावे यथैव स्त्री देवरं कुरुते पतिम्&lt;br&gt;&#xA;आनन्तर्यात्तथा क्षत्रं पृथिवी कुरुते पतिम्&lt;br&gt;&#xA;एष ते प्रथमः कल्प आपद्यन्यो भवेद्यतः&lt;br&gt;&#xA;भीष्मः-&lt;br&gt;&#xA;यदि स्वर्गे परं स्थानं धर्मतः परिमार्गय&lt;br&gt;&#xA;यः किञ्चिज्जयसे भूमिं ब्राह्मणाय निवेदयेत्&lt;br&gt;&#xA;श्रुतवृत्तोपपन्नाय धर्मज्ञाय तपस्विने&lt;br&gt;&#xA;स्वधर्मपरितृप्ताय यो न वित्तपरो भवेत्&lt;br&gt;&#xA;यो राजानं नयेद्बुद्ध्या सर्वतः परिपूर्णया&lt;br&gt;&#xA;ब्राह्मणो हि कुले जातः कृतप्रज्ञो विनीतवान्&lt;br&gt;&#xA;श्रेयो नयति राजानं ब्रुवंश्चित्रां सरस्वतीम्&lt;br&gt;&#xA;राजा चरति यं धर्मं ब्राह्मणेन विदर्शितम्&lt;br&gt;&#xA;शुश्रूषुरनहंवादी क्षत्रधर्मव्रते स्थितः&lt;br&gt;&#xA;यावता सत्कृतप्राज्ञश्चरन्धर्मेऽवतिष्ठति&lt;br&gt;&#xA;तस्य धर्मस्य सर्वस्य भागी राजपुरोहितः&lt;br&gt;&#xA;एवमेव प्रजास्सर्वा राजानमभिसंश्रिताः&lt;br&gt;&#xA;ब्राह्मणं च सविद्वांसं राजशास्त्रविपश्चितम्&lt;br&gt;&#xA;सम्यग्वृत्तास्स्वधर्मस्था न कुतश्चिद्भयान्विताः&lt;br&gt;&#xA;राष्ट्रे चरन्ति यं धर्मं राज्ञा साध्वभिरक्षिताः&lt;br&gt;&#xA;चतुर्थं तस्य धर्मस्य राजा भागं हि विन्दति&lt;br&gt;&#xA;देवा मनुष्याः पितरो गन्धर्वोरगराक्षसाः&lt;br&gt;&#xA;यज्ञमेवोपजीवन्ति नास्ति यष्टा ह्यराजके&lt;br&gt;&#xA;इतो दत्तेन जीवन्ति देवताः पितरस्तथा&lt;br&gt;&#xA;राजन्येवास्य धर्मस्य योगक्षेमः प्रतिष्ठितः&lt;br&gt;&#xA;छायायामप्सु वायौ च सुखमुष्णेऽधिगच्छति&lt;br&gt;&#xA;अग्नौ वाससि सूर्ये च सुखं शीतेऽधिगच्छति&lt;br&gt;&#xA;शब्दे स्पर्शे तथा रूपे गन्धे च रमते मनः&lt;br&gt;&#xA;तेषु सर्वेषु भोगेषु भीतो न लभते सुखम्&lt;br&gt;&#xA;अभयस्यैव यो दाता तस्यैव सुमहत्फलम्&lt;br&gt;&#xA;न हि प्राणसमं दानं त्रिषु लोकेषु विद्यते&lt;br&gt;&#xA;इन्द्रो राजा यमो राजा धर्मो राजा तथैव च&lt;br&gt;&#xA;राजा बिभर्ति भूतानि राज्ञा सर्वमिदं धृतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/067/</guid>
      <description>&lt;p&gt;युधिष्ठिरः-&lt;br&gt;&#xA;राज्ञा पुरोहितः कार्यः कीदृशो वर्णतो भवेत्&lt;br&gt;&#xA;पुरोधा यादृशः कार्यः कथयस्व पितामह&lt;br&gt;&#xA;भीष्मः-&lt;br&gt;&#xA;गौरो वा लोहितो वाऽपि श्यामो वा नीरुजस्सुखी&lt;br&gt;&#xA;अक्रोधनो ह्यचपलस्सर्वतश्च जितेन्द्रियः&lt;br&gt;&#xA;राज्ञा पुरोहितः कार्यो भवेद्विद्वान्बहुश्रुतः&lt;br&gt;&#xA;उभौ समीक्ष्य धर्मार्थावप्रमेयावनन्तरम्&lt;br&gt;&#xA;धर्मात्मा धर्मविद्येषां राज्ञां राजन्पुरोहितः&lt;br&gt;&#xA;तेषामर्थश्च कामश्च धर्मश्चेति विनिश्चयः&lt;br&gt;&#xA;श्लोकाश्चोशनसा गीतांस्तान्निबोध युधिष्ठिर&lt;br&gt;&#xA;उच्छिष्टस्स भवेद्राजा यस्य नास्ति पुरोहितः&lt;br&gt;&#xA;रक्षसामसुराणां च पिशाचोरगपक्षिणाम्&lt;br&gt;&#xA;शत्रूणां च भवेद्वध्यो यस्य नास्ति पुरोहितः&lt;br&gt;&#xA;ब्रह्मत्वं सर्वयज्ञेषु कुर्वीताथर्वणो द्विजः&lt;br&gt;&#xA;राज्ञश्चाथर्ववेदेन सर्वकर्माणि कारयेत्&lt;br&gt;&#xA;ब्रह्मत्वं कार्याणि सततं महोत्पातानि यानि च&lt;br&gt;&#xA;इष्टमङ्गलयुक्तानि तथाऽऽन्तःपुरिकाणि च&lt;br&gt;&#xA;गीतनृत्ताधिकारेषु सम्मतेषु महीपतेः&lt;br&gt;&#xA;कर्तव्यं करणीयं वै वैश्वदेवबलिस्तथा&lt;br&gt;&#xA;पक्षसन्धिषु कुर्वीत महाशान्तिं पुरोहितः&lt;br&gt;&#xA;रौद्रहोमसहस्रं च स्वस्य राज्ञः प्रियं हितम्&lt;br&gt;&#xA;राज्ञः पापमलास्सप्त यानृच्छति पुरोहितः&lt;br&gt;&#xA;अमात्याश्च कुकर्माणो मन्त्रिणश्चाप्युपेक्षकाः&lt;br&gt;&#xA;चौर्यमव्यवहारश्च व्यवहारोपसेविनाम्&lt;br&gt;&#xA;अदण्ड्यदण्डनं चैव दण्ड्यानां चाप्यदण्डनम्&lt;br&gt;&#xA;हिंसा चान्यत्र सङ्ग्रामाद्राज्ञश्च मल उच्यते&lt;br&gt;&#xA;कुभृत्यैस्तु प्रजानाशस्सप्तमस्तु महामलः&lt;br&gt;&#xA;रौद्रैर्होमैर्महाशान्त्या घृतकम्बलकर्मणा&lt;br&gt;&#xA;भृग्वङ्गिरोविधिज्ञो वै पुरोधा निर्णुदेन्मलान्&lt;br&gt;&#xA;एतान्हित्वा दिवं याति राजा सप्त महामलान्&lt;br&gt;&#xA;सामात्यस्सपुरोधाश्च प्रजानां पालने रतः&lt;br&gt;&#xA;एतस्मिन्नेव कौरव्य पौरोहित्ये महामते&lt;br&gt;&#xA;श्लोकानाह महेन्द्रस्य गुरुर्देवो बृहस्पतिः&lt;br&gt;&#xA;तान्निबोध महाभाग महीपालहिताञ्शुभान्&lt;br&gt;&#xA;ऋग्वेदे सामवेदे च यजुर्वेदे च वाजिनाम्&lt;br&gt;&#xA;न निर्दिष्टानि कर्माणि त्रिषु स्थानेषु भूभृताम्&lt;br&gt;&#xA;शान्तिकं पौष्टिकं चैव अरिष्टानां च शातनम्&lt;br&gt;&#xA;शप्तास्ते याज्ञवल्क्येन यज्ञानां हितमीहता&lt;br&gt;&#xA;ब्रह्मिष्ठानां वरिष्ठेन ब्रह्मणस्सम्मते विभोः&lt;br&gt;&#xA;बह्वृचं सामगं चैव वाजिनं च विवर्जयेत्&lt;br&gt;&#xA;बह्वृचो राष्ट्रनाशाय राजनाशाय सामगः&lt;br&gt;&#xA;अध्वर्युर्बलनाशाय प्रोक्तो वाजसनेयकः&lt;br&gt;&#xA;अब्राह्मणेषु वर्णेषु मन्त्रान्वाजसनेयकान्&lt;br&gt;&#xA;शान्तिके पौष्टिके चैव नित्यं कर्मणि वर्जयेत्&lt;br&gt;&#xA;ब्राह्मणस्य महीपस्य सर्वथा न विरोधिनः&lt;br&gt;&#xA;वेदाश्चत्वार इत्येते ब्राह्मणा ये च तद्विदुः&lt;br&gt;&#xA;पौरोहित्ये प्रमाणं तु ब्राह्मणश्च महीपतेः&lt;br&gt;&#xA;जात्या न क्षत्रियः प्रोक्तः क्षतत्राणं करोति यः&lt;br&gt;&#xA;चातुर्वर्ण्यबहिष्ठोऽपि स एव क्षत्रियस्स्मृतः&lt;br&gt;&#xA;भार्गवाङ्गिरसैर्मन्त्रैस्तेषां कर्म विधीयते&lt;br&gt;&#xA;वैतानं कर्म यच्चैव गृह्यकर्म च यत्स्मृतम्&lt;br&gt;&#xA;द्विजातीनां त्रयाणां तु सर्वकर्म विधीयते&lt;br&gt;&#xA;राजधर्मप्रवृत्तानां हितार्थं त्रीणि कारयेत्&lt;br&gt;&#xA;शान्तिकं पौष्टिकं चैव तथाऽभिचरणं च यत्&lt;br&gt;&#xA;अग्निष्टोममुखैर्यज्ञैर्दूषिता भूपकर्मभिः&lt;br&gt;&#xA;न सम्यक्फलमृच्छन्ति ये यजन्ति द्विजातयः&lt;br&gt;&#xA;पौरोहित्यं तु कुर्वाणा नाशं यास्यन्ति भूभृताम्&lt;br&gt;&#xA;यज्ञकर्माणि कुर्वाणा ऋत्विजस्तु विरोधिनः&lt;br&gt;&#xA;ब्रह्मक्षत्रविशस्सर्वे पौरोहित्ये विवर्जिताः&lt;br&gt;&#xA;तदभावे च पारक्यं निर्दिष्टं राजकर्मसु&lt;br&gt;&#xA;ऋषिणा याज्ञवल्क्येन तत्तथा न तदन्यथा&lt;br&gt;&#xA;भार्गवाङ्गिरसां वेदे कृतविद्यष्षडङ्गवित्&lt;br&gt;&#xA;यज्ञकर्मविधिज्ञश्च विधिज्ञः पौष्टिकेषु च&lt;br&gt;&#xA;अष्टादशविकल्पानां विधिज्ञश्शान्तिकर्मणाम्&lt;br&gt;&#xA;सर्वरोगविहीनश्च संयतस्संयतेन्द्रियः&lt;br&gt;&#xA;श्वित्रकुष्ठक्षयक्षीणैर्ग्रहापस्मारदूषितैः&lt;br&gt;&#xA;अशस्तैर्वातदुष्टैश्च दूरस्थैस्संवदेन्नृपः&lt;br&gt;&#xA;रोगिणं ऋत्विजं चैव वर्जयेच्च पुरोहितम्&lt;br&gt;&#xA;न चान्यस्य कृतं येन पौरोहित्यं कदाचन&lt;br&gt;&#xA;यस्य याज्यो मृतश्चैव भ्रष्टः प्रव्रजितो यथा&lt;br&gt;&#xA;युद्धे पराजितश्चैव सर्वांस्तान्वर्जयेन्नृपः&lt;br&gt;&#xA;नक्षत्रस्यानुकूल्येन यस्सञ्जातो नरेश्वरः&lt;br&gt;&#xA;राजशास्त्रविनीतश्च श्रेयान्राज्ञः पुरोहितः&lt;br&gt;&#xA;अथान्यानां निमित्तानामुत्पातानामथार्थवित्&lt;br&gt;&#xA;शत्रुपक्षक्षयज्ञश्च श्रेयान्राज्ञः पुरोहितः&lt;br&gt;&#xA;वाजिनं तदभावे च चरकाध्वर्यवानपि&lt;br&gt;&#xA;बह्वृचं सामगं चैव नीतिशास्त्रकृतश्रमान्&lt;br&gt;&#xA;कृतिनोऽथर्वणो वेदे स्थापयेत्तु पुरोहितान्&lt;br&gt;&#xA;हिंसालिङ्गा हि निर्दिष्टा मन्त्रा वैतानिकैर्द्विजैः&lt;br&gt;&#xA;न तानुच्चारयेत्प्राज्ञः क्षात्रधर्मविरोधिनः&lt;br&gt;&#xA;प्रजागुणाः पुरोधाश्च पुरोहितगुणाः प्रजाः&lt;br&gt;&#xA;राजा वै सगुणो येषां कुशलं तेषु सर्वतः&lt;br&gt;&#xA;उभौ प्रजा वर्धयतो देवान्पूर्वापरान्पितॄन्&lt;br&gt;&#xA;यौ भवेतां स्थितौ धर्मे श्रद्धेयौ सुतपस्विनौ&lt;br&gt;&#xA;परस्परस्य सुहृदौ विहितौ समचेतसौ&lt;br&gt;&#xA;ब्रह्मक्षत्रियसम्मानात्प्रजास्सुखमवाप्नुयुः&lt;br&gt;&#xA;विमाननात्तयोरेव प्रजा नश्येयुरेव हि&lt;br&gt;&#xA;ब्रह्म क्षत्रं हि सर्वासां प्रजानां मूलमुच्यते&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;ऐलकश्यपसंवादं तं निबोध युधिष्ठिर&lt;br&gt;&#xA;ऐलः-&lt;br&gt;&#xA;यदा हि ब्रह्म प्रजहाति क्षत्रं क्षत्रं यदा वा प्रजहाति ब्रह्म&lt;br&gt;&#xA;अन्वग्बलं कतमेऽस्मिन्भजन्तेतथा बलं कतमेऽस्मिन्ह्रियन्ते&lt;br&gt;&#xA;कश्यपः-&lt;br&gt;&#xA;द्विधा हि राष्ट्रं भवति क्षत्रियस्य ब्रह्म क्षत्रं यत्र विरुध्यतीह&lt;br&gt;&#xA;अन्वग्बलं दस्यवस्तद्भजन्ते तथा बलं तद्ध्रियन्ते च सन्तः&lt;br&gt;&#xA;नैषामुक्षा वर्धते जातु गेहे नाधीयते तत्प्रजा नो जयन्ते&lt;br&gt;&#xA;अपध्वस्ता दस्युभूताश्चरन्ति ये ब्राह्मणान्क्षत्रियास्सन्त्यजन्ति&lt;br&gt;&#xA;एतौ हि नित्यं सुसंयुत्तावितरेतरधारणौ&lt;br&gt;&#xA;उभौ च तौ नित्यमभिप्रपन्नौ सम्प्रापतुर्महतीं श्रीप्रतिष्ठाम्&lt;br&gt;&#xA;क्षत्रं वै ब्रह्मणो योनिर्योनिः क्षत्रस्य वै द्विजः&lt;br&gt;&#xA;तयोस्सन्धिर्भिद्यते चेत्परेण ततस्सर्वं भवति हि सम्प्रमूढम्&lt;br&gt;&#xA;नात्र प्लवं लभते पारगामी महोदधौ नौरिव सम्प्रभिन्ना&lt;br&gt;&#xA;चातुर्वण्यं भवति हि सम्प्रमूढं ततः प्रजाः क्षयसंस्था भवन्ति&lt;br&gt;&#xA;ब्रह्मवृक्षो रक्ष्यमाणो मधु हेम च वर्षति&lt;br&gt;&#xA;अरक्ष्यमाणस्सततं मांसं चापं च वर्षति&lt;br&gt;&#xA;अब्रह्मचारी चरणादपेतो यदा ब्रह्माब्रह्मणस्त्राणमिच्छेत्&lt;br&gt;&#xA;आश्चर्यतो वर्षति तत्र देवस्तत्राभीक्ष्णं दुष्प्रभाश्चाविशन्ति&lt;br&gt;&#xA;स्त्रियं हत्वा ब्राह्मणं वाऽपि पापस्सभायां यो लभते साधुवादम्&lt;br&gt;&#xA;राज्ञस्सकाशे न विभेति चापि ततो भयं ज्ञायते क्षत्रियस्य&lt;br&gt;&#xA;पापैः पापे क्रियमाणेऽतिवेलं ततो रुद्रो जायते देव एषः&lt;br&gt;&#xA;पापैः पापाः सञ्जनयन्ति रुद्रस्ततस्सर्वान्साध्वसाधून्हिनस्ति&lt;br&gt;&#xA;ऐलः-&lt;br&gt;&#xA;कुतो रुद्रः कीदृशश्चापि रुद्रस्सत्त्वैस्सत्त्वं दृश्यते वध्यमानम्&lt;br&gt;&#xA;एतद्विद्वन्कश्यप मे प्रचक्ष्व यतो रुद्रो जायते रुद्र एषः&lt;br&gt;&#xA;कश्यपः-&lt;br&gt;&#xA;आत्मा रुद्रो हृदये मानवानां स्वकं देहं परदेहं च हन्ति&lt;br&gt;&#xA;वातोत्पातैस्सदृशं रुद्रमाहुर्देवं जीमूतैस्सदृशं रूपमस्य&lt;br&gt;&#xA;ऐलः-&lt;br&gt;&#xA;न वै वातं प्रवृणोतीह कश्चिन्न जीमूतो वर्षति तत्र देवः&lt;br&gt;&#xA;नैव युक्तो दृश्यते मानवेषु कामद्वेषान्मुच्यते बध्यते वा&lt;br&gt;&#xA;कश्यपः-&lt;br&gt;&#xA;यथैकगेहाज्जातवेदाः प्रदीप्तः कृत्स्नं गेहं दहते च त्वरावान्&lt;br&gt;&#xA;विमोहनं कुरुते देव एष ततस्सर्वं स्पृश्यते पुण्यपापैः&lt;br&gt;&#xA;ऐलः-&lt;br&gt;&#xA;यदि दण्डस्स्पृशते पुण्यपापैः पुण्ये पापे क्रियमाणेऽविशेषात्&lt;br&gt;&#xA;कस्य हेतोस्सुकृतं नाम कुर्याद्दुष्कृतं वा कस्य हेतोर्न कुर्यात्&lt;br&gt;&#xA;कश्यपः-&lt;br&gt;&#xA;असन्त्यागात्पापकृतामपापस्तुल्यो दण्डस्स्पृशते मिश्रभावात्&lt;br&gt;&#xA;शुष्केणार्द्रं दह्यते सम्प्रयोगान्न मैत्री स्यात्पापकृद्भिः कदाऽपि&lt;br&gt;&#xA;ऐलः-&lt;br&gt;&#xA;साध्वसाधून्धारयतीह भूमिस्साध्वसाधूंस्तापयतीह सूर्यः&lt;br&gt;&#xA;साध्वसाधूंश्चालयतीह वायुरापस्तथा साध्वसाधून्वहन्ति&lt;br&gt;&#xA;कश्यपः-&lt;br&gt;&#xA;एवमस्मिन्वर्तते तात लोक नामुत्रैवं वर्तते राजपुत्र&lt;br&gt;&#xA;प्रेत्यैतयोरन्तरावान्विशेषो यो वै पुण्यं चरते यश्च पापम्&lt;br&gt;&#xA;पुण्यस्य लोको मधुमान्घृतार्चिर्हिरण्यज्योतिरमृतस्य नाभिः&lt;br&gt;&#xA;तत्र प्रेत्य मोदते धर्मचारी न तत्र मृत्युर्न जरा न दुःखम्&lt;br&gt;&#xA;पापस्य लोको निरयोऽप्रकाशो नित्यं दुःखं शोकभूयिष्ठ एव&lt;br&gt;&#xA;तत्रात्मानं शोचति पापकर्मा बह्वीस्समाः प्रतपन्नप्रतिष्ठः&lt;br&gt;&#xA;मिथो भेदाद्ब्राह्मणक्षत्रियाणां प्रजा दुःखं दुस्सहं चाविशन्ति&lt;br&gt;&#xA;एवं ज्ञात्वा कार्य एवेह विद्वान्पुरोहितो नैकविद्यो नृपेण&lt;br&gt;&#xA;तं चैव लब्ध्वाऽभिषिञ्चेत्तथा धर्मो विधीयते&lt;br&gt;&#xA;अग्रं हि ब्राह्मणः प्रोक्तास्सर्वस्यैवेह धर्मतः&lt;br&gt;&#xA;पूर्वं हि ब्रह्मणस्सृष्ट इति ब्रह्मविदो विदुः&lt;br&gt;&#xA;ज्येष्ठेनाभिजनेनास्य प्राप्तं पूर्वं यदुत्तमम्&lt;br&gt;&#xA;तस्मान्मान्यश्च पूज्यश्च ब्राह्मणः प्रसृताग्रभुक्&lt;br&gt;&#xA;सर्वं श्रेष्ठं विशिष्टं च निवेद्यं तस्य धीमतः&lt;br&gt;&#xA;अवश्यमेतत्कर्तव्यं राज्ञा बलवताऽपि हि&lt;br&gt;&#xA;ब्रह्म वर्धयति क्षत्रं क्षत्रतो ब्रह्म वर्धते&lt;br&gt;&#xA;राज्ञस्सर्वस्य चान्यस्य स्वामी राज्ञः पुरोहितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/068/</guid>
      <description>&lt;p&gt;युधिष्ठिरः-&lt;br&gt;&#xA;ब्रह्मक्षत्रस्य सामर्थ्यं कथितं ते पितामह&lt;br&gt;&#xA;पुरोहितप्रभावश्च लक्षणं च पुरोधसः&lt;br&gt;&#xA;इदानीं श्रोतुमिच्छामि ब्रह्मक्षत्रविनिर्णयम्&lt;br&gt;&#xA;ब्रह्म क्षत्रं हि सर्वस्य कारणं जगतः परम्&lt;br&gt;&#xA;भीष्मः-&lt;br&gt;&#xA;योगक्षेमो हि राष्ट्रस्य ताभ्यामायत्त एव च&lt;br&gt;&#xA;योगक्षेमो हि राष्ट्रस्य राजन्यायत्त उच्यते&lt;br&gt;&#xA;योगक्षेमो हि राज्ञश्च समायत्तः पुरोहिते&lt;br&gt;&#xA;यत्रादृष्टं भयं ब्रह्म प्रजानां शमयत्युत&lt;br&gt;&#xA;दृष्टं च राजा बाहुभ्यां तद्राष्ट्रं सुखमेधते&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;मुचुकुन्दस्य संवादं राज्ञो वैश्रवणस्य च&lt;br&gt;&#xA;मुचुकुन्दो विजित्येमां पृथिवीं पृथिवीपतिः&lt;br&gt;&#xA;जिज्ञासमानस्स बलमभ्ययादलकाधिपम्&lt;br&gt;&#xA;ततो वैश्रवणो राजा राक्षांस्यवसृजत्तदा&lt;br&gt;&#xA;ते बलान्यवमृद्गन्तः प्रचरन्त्यथ नैर्ऋताः&lt;br&gt;&#xA;स हन्यमाने सैन्ये स्वे मुचुकुन्दो नराधिपः&lt;br&gt;&#xA;गर्हयामास विद्वांसं पुरोहितमरिन्दमः&lt;br&gt;&#xA;तत उग्रं तपस्तप्त्वा वसिष्ठो धर्मवित्तमः&lt;br&gt;&#xA;रक्षांस्युपावधीत्तत्र पन्थानं चाप्यविन्दत&lt;br&gt;&#xA;ततो वैश्रवणो राजा मुचुकुन्दमगर्हयत्&lt;br&gt;&#xA;वध्यमानेषु सैन्येषु वचनं चेदमब्रवीत्&lt;br&gt;&#xA;कुबेरः-&lt;br&gt;&#xA;बलवन्तस्त्वया पूर्वे राजानस्सपुरोहिताः&lt;br&gt;&#xA;न चैवं समवर्तन्त यथा त्वमिव वर्तसे&lt;br&gt;&#xA;ते खल्वपि कृतास्त्राश्च बलवन्तश्च भूमिपाः&lt;br&gt;&#xA;आगम्य पर्युपासन्ते मामीशं सुखदुःखयोः&lt;br&gt;&#xA;यद्यस्ति बाहुवीर्यं ते तद्दर्शयितुमर्हसि&lt;br&gt;&#xA;किं ब्राह्मणबलेन त्वमतिमात्रेण वर्तसे&lt;br&gt;&#xA;भीष्मः-&lt;br&gt;&#xA;मुचुकुन्दस्ततः क्रुद्धः प्रत्युवाच धनेश्वरम्&lt;br&gt;&#xA;न्यायपूर्वमसंलब्धमसम्भ्रान्तमिदं वचः&lt;br&gt;&#xA;मुचुकुन्दः-&lt;br&gt;&#xA;ब्रह्मक्षत्रमिदं सृष्टमेकयोनि स्वयम्भुवा&lt;br&gt;&#xA;पृथग्बलविधानं च तल्लोकं परिरक्षति&lt;br&gt;&#xA;तपोमन्त्रबलं नित्यं ब्राह्मणेषु प्रतिष्ठितम्&lt;br&gt;&#xA;अस्रबाहुबलं नित्यं क्षत्रियेषु प्रतिष्ठितम्&lt;br&gt;&#xA;ताभ्यां सम्भूय कर्तव्यं प्रजानां परिपालनम्&lt;br&gt;&#xA;तथाऽपि मां प्रवर्तन्तं किं गर्हस्यलकाधिप&lt;br&gt;&#xA;भीष्मः-&lt;br&gt;&#xA;ततोऽब्रवीद्वैश्रवणो राजानं सपुरोहितम्&lt;br&gt;&#xA;कुबेरः-&lt;br&gt;&#xA;नाहं राज्यमनिर्दिष्टं कस्मैचिद्विदधाम्युत&lt;br&gt;&#xA;नाच्छिन्दे वाऽप्यनिर्दिष्टमिति जानीहि पार्थिव&lt;br&gt;&#xA;प्रशाधि पृथिवीं वीर मद्दत्तामखिलामिमाम्&lt;br&gt;&#xA;मुचुकुन्दः-&lt;br&gt;&#xA;नाहं राज्यं भवद्दत्तं भोक्तुमिच्छामि पार्थिव&lt;br&gt;&#xA;बाहुवीर्यार्जितं राज्यमश्नीयामिति कामये&lt;br&gt;&#xA;भीष्मः-&lt;br&gt;&#xA;ततो वैश्रवणो राजा विस्मयं परमं ययौ&lt;br&gt;&#xA;एवं यो ब्रह्मविद्राजा ब्रह्मपूर्वं प्रवर्तते&lt;br&gt;&#xA;स भुङ्क्ते विजितामुवीं यशश्च महदश्नुते&lt;br&gt;&#xA;नित्योदकी ब्राह्मणस्स्यान्नित्यशस्त्रश्च क्षत्रियः&lt;br&gt;&#xA;तयोर्हि सर्वमायत्तं यत्किञ्चिज्जगतीगतम्&lt;br&gt;&#xA;यशश्च तेजश्व महीं च कृत्स्नां प्राप्नोषि राजन्विपुलां च कीर्तिम्&lt;br&gt;&#xA;प्रधानधर्मं नृपते नियच्छतथा च धर्मस्य चतुर्थमंशम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/069/</guid>
      <description>&lt;p&gt;युधिष्ठिरः-&lt;br&gt;&#xA;यया वृत्त्या महीपालो विवर्धयति मानवान्&lt;br&gt;&#xA;पुण्याँलोकाञ्जयति च तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;दानशीलो भवेद्राजा यज्ञशीलश्च भारत&lt;br&gt;&#xA;उपवासतपश्शीलः प्रजानां पालने रतः&lt;br&gt;&#xA;सर्वाश्चैव प्रजा नित्यं राजा धर्मेण पालयेत्&lt;br&gt;&#xA;उत्थानेन प्रदानेन पूजयेच्चापि धार्मिकान्&lt;br&gt;&#xA;राज्ञा हि पूजितो धर्मस्ततस्सर्वत्र पूज्यते&lt;br&gt;&#xA;यद्यदाचरते राजा तत्प्रजानां स्म रोचते&lt;br&gt;&#xA;नित्यमुद्यतदण्डश्च भवेन्मृत्युरिवारिषु&lt;br&gt;&#xA;निहन्यात्सर्वतो दस्यून्न राज्ञो दस्युषु क्षमा&lt;br&gt;&#xA;यं हि धर्मं चरन्तीह प्रजा राजसुरक्षिताः&lt;br&gt;&#xA;चतुर्थं तस्य धर्मस्य राजा भागं च विन्दति&lt;br&gt;&#xA;यदधीते यद्यजते यद्ददाति यदर्चति&lt;br&gt;&#xA;राजा चतुर्थभाक्तस्य प्रजा धर्मेण पालयेत्&lt;br&gt;&#xA;यद्राष्ट्रोऽकुशलं किञ्चिद्राज्ञोऽरक्षयतः प्रजाः&lt;br&gt;&#xA;चतुर्थं तस्य पापस्य राजा भारत विन्दति&lt;br&gt;&#xA;अप्याहुस्सर्वमेवेति भूयोऽर्धमिति निश्चयः&lt;br&gt;&#xA;कर्मणा पृथिवीपाल नृशंसोऽनृतवागपि&lt;br&gt;&#xA;तादृशात्किल्बिपाद्राजा शृणु येन प्रमुच्यते&lt;br&gt;&#xA;प्रत्याहर्तुमशक्तस्स्याद्वनं चोरैर्हृतं यदि&lt;br&gt;&#xA;स्वात्कोशात्प्रदेयं स्यादशक्तेनोपजीवता&lt;br&gt;&#xA;सर्ववर्णैस्सदा रक्ष्यं ब्रह्मस्वं ब्राह्मणैस्तथा&lt;br&gt;&#xA;न स्थेयं विषये तेन योऽपकुर्याद्द्विजातिषु&lt;br&gt;&#xA;ब्रह्मस्वे रक्ष्यमाणे हि सर्वं भवति रक्षितम्&lt;br&gt;&#xA;तेषां प्रसादे निर्वृत्ते कृतकृत्यो भवेन्नृपः&lt;br&gt;&#xA;पर्जन्यमिव भूतानि महाद्रुममिव द्विजाः&lt;br&gt;&#xA;नरास्तमुपजीवन्ति नृपं सर्वार्थसाधकम्&lt;br&gt;&#xA;न हि कामात्मना राज्ञा सततं शठबुद्धिना&lt;br&gt;&#xA;नृशन्नेनातिलुब्धेन शक्याः पालयितुं प्रजाः&lt;br&gt;&#xA;युधिष्ठिरः-&lt;br&gt;&#xA;नाहं राज्यसुखान्वेषी राज्यमिच्छाम्यपि क्षणम्&lt;br&gt;&#xA;धर्मार्थं रोचये राज्यं धर्मश्चात्र न विद्यते&lt;br&gt;&#xA;तदलं मम राज्येन यत्र धर्मो न विद्यते&lt;br&gt;&#xA;वनमेव गमिष्यामि तस्माद्धर्मचिकीर्षया&lt;br&gt;&#xA;तत्र मेध्येष्वरण्येषु न्यस्तदण्डो जितेन्द्रियः&lt;br&gt;&#xA;धर्ममाराधयिष्यामि मुनिर्मूलफलाशनः&lt;br&gt;&#xA;भीष्मः-&lt;br&gt;&#xA;वेदाहं तव या बुद्धिरानृशंस्येऽगुणैव सा&lt;br&gt;&#xA;न च नित्यानृशंसेन शक्यं राज्यमुपासितुम्&lt;br&gt;&#xA;सदैव त्वां मृदुप्रज्ञमत्यार्यमतिधार्मिकम्&lt;br&gt;&#xA;क्लीबं धर्मघृणायुक्तं न लोको बहुमन्यते&lt;br&gt;&#xA;राजधर्ममवेक्षस्व पितृपैतामहोचितम्&lt;br&gt;&#xA;नैतद्राज्ञामथो वृत्तं यथा त्वं स्थातुमिच्छसि&lt;br&gt;&#xA;न हि वैक्लव्यसंसृष्टमानृशंस्यमिहास्थितः&lt;br&gt;&#xA;प्रजापालनसम्भूतं प्राप्तो धर्मफलं ह्यसि&lt;br&gt;&#xA;न ह्येतामाशिषं पाण्डुर्न च कुन्त्यभ्यभाषत&lt;br&gt;&#xA;विचित्रवीर्यो धर्मात्मा चित्रवीर्यो नराधिपः&lt;br&gt;&#xA;शन्तनुश्च महीपालस्सर्वक्षत्रस्य पूजितः&lt;br&gt;&#xA;तवैतां प्राज्ञतां तात यया चरसि मेधया&lt;br&gt;&#xA;शौर्यं बलं च सत्यं च पिता तव सदाऽब्रवीत्&lt;br&gt;&#xA;महत्त्वं बलमौदार्यं भवतः कुन्त्ययाचत&lt;br&gt;&#xA;नित्यं स्वाहा स्वाहा नित्यमुभे मानुषदैवते&lt;br&gt;&#xA;पुत्रेष्वाशासते नित्यं पितरो दैवतानि च&lt;br&gt;&#xA;दानमध्ययनं यज्ञं प्रजानां परिपालनम्&lt;br&gt;&#xA;धर्म्यमेतदधर्म्यं वा जन्मनैवाभ्यजायथाः&lt;br&gt;&#xA;कुले धुरि च युक्तानां वहतां भारमीदृशम्&lt;br&gt;&#xA;सीदतामपि कौन्तेय कीर्तिर्न परिहीयते&lt;br&gt;&#xA;समन्ततो विनीतो यो वहत्यस्खलितो हि सः&lt;br&gt;&#xA;निर्दोषकर्मवचनात्सिद्धिः कर्मण एव वा&lt;br&gt;&#xA;नैकान्ते विनिपातेऽपि विहरेदिह कश्चन&lt;br&gt;&#xA;धर्मी गृही वा राजा वा ब्रह्मचार्यथवा द्विजः&lt;br&gt;&#xA;अल्पं तु सारभूयिष्ठं यत्कर्मोदारमेव तत्&lt;br&gt;&#xA;कृतमेवाकृताच्छ्रेयो न पापीयो ह्यकर्मणः&lt;br&gt;&#xA;यदा कुलीनो धर्मज्ञः प्राप्नोत्यैश्वर्यमुत्तमम्&lt;br&gt;&#xA;योगक्षेमस्तदा राज्ञः कुशलायैव कल्पते&lt;br&gt;&#xA;दानेनान्याद्बलेनान्यदन्यत्सूनृतया गिरा&lt;br&gt;&#xA;सर्वतः प्रतिगृह्णीयाद्राज्यं प्राप्येह धार्मिकः&lt;br&gt;&#xA;यं हि वैद्यकुले जाता अवृत्तिभयपीडिताः&lt;br&gt;&#xA;प्राप्य तृप्ताः प्रतिष्ठन्ति धर्मे कोऽभ्यधिकस्ततः&lt;br&gt;&#xA;युधिष्ठिरः-&lt;br&gt;&#xA;किं न्वतः परमं स्वर्ग्यं का ततः प्रीतिरुत्तमा&lt;br&gt;&#xA;किं न्वतः परमैश्वर्यं ब्रूहि मे यदि पश्यसि&lt;br&gt;&#xA;भीष्मः-&lt;br&gt;&#xA;यस्मिन्भयार्दितास्सन्तः क्षेमं विन्दन्त्यपि क्षणम्&lt;br&gt;&#xA;स स्वर्गजित्तमोऽस्माकं सत्यमेतद्ब्रवीमि ते&lt;br&gt;&#xA;त्वमेव प्रीतिमांस्तस्मात्कुरूणां कुरुसत्तम&lt;br&gt;&#xA;भव राजा जय स्वर्गं सतो रक्षाऽसतो जहि&lt;br&gt;&#xA;अनु त्वां तात जीवन्तु सुहृदस्साधुभिस्सह&lt;br&gt;&#xA;पर्जन्यमिव भूतानि स्वादुद्रुममिवाण्डजाः&lt;br&gt;&#xA;धृष्टं शूरं प्रहर्तारमनृशंसं जितेन्द्रियम्&lt;br&gt;&#xA;वत्सलं संविभक्तारमुपजीवन्तु बान्धवाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/070/</guid>
      <description>&lt;p&gt;युधिष्ठिरः-&lt;br&gt;&#xA;व्याख्याता क्षत्रधर्मेण वृत्तिरापत्सु भारत&lt;br&gt;&#xA;कार्पण्याद्वैश्यवृत्त्या तु जीवतु ब्राह्मणो न वा&lt;br&gt;&#xA;स्वकर्मण्यपरे युक्तास्तथैवान्ये विकर्मणि&lt;br&gt;&#xA;तेषां विशेषमाचक्ष्व ब्राह्मणानां पितामह&lt;br&gt;&#xA;भीष्मः-&lt;br&gt;&#xA;अभावे क्षत्रधर्माणां वैश्यधर्मेण वर्तयेत्&lt;br&gt;&#xA;कृषिगोरक्ष्यमास्थाय व्यसने वृत्तिसङ्क्षये&lt;br&gt;&#xA;विद्यालक्षणसम्पन्नास्सर्वत्राम्नायदर्शिनः&lt;br&gt;&#xA;एते ब्रह्मसमा राजन्ब्राह्मणाः परिकीर्तिताः&lt;br&gt;&#xA;ऋत्विगाचार्यसम्पन्नास्स्वेषु कर्मस्ववस्थिताः&lt;br&gt;&#xA;एते देवसमा राजन्ब्राह्मणानां भवन्त्युत&lt;br&gt;&#xA;ऋत्विक्पुरोहितो दूतो मन्त्री चार्थानुशासकः&lt;br&gt;&#xA;एते क्षत्रसमा राजन्ब्राह्मणानां भवन्त्युत&lt;br&gt;&#xA;गोऽजाविमहिषाणां च बडबानां च पोषकाः&lt;br&gt;&#xA;वृत्त्यर्थमभिपद्यन्ति तान्वैश्यान्सम्प्रचक्षते&lt;br&gt;&#xA;ऐश्वर्यकामा ये चापि सामिषा वाऽपि भारत&lt;br&gt;&#xA;निग्रहानुग्रहरतांस्तान्द्विजान्क्षत्रियान्विदुः&lt;br&gt;&#xA;अश्वारोहा गजारोहा रथिनोऽथ पदातयः&lt;br&gt;&#xA;एते वैश्यसमा राजन्ब्राह्मणानां भवन्त्युत&lt;br&gt;&#xA;जन्मकर्मविहीना ये कदर्या ब्रह्मबन्धवः&lt;br&gt;&#xA;एते शूद्रसमा राजन्ब्राह्मणानां भवन्त्युत&lt;br&gt;&#xA;अश्रोत्रियास्सर्वे एते सर्वे चानाहिताग्नयः&lt;br&gt;&#xA;तान्सर्वान्धार्मिको राजा बलिं विष्टिं च कारयेत्&lt;br&gt;&#xA;आह्वायका देवलका नाक्षत्रग्रामयाजकाः&lt;br&gt;&#xA;एते ब्राह्मणचाण्डाला महापथिकपञ्चमाः&lt;br&gt;&#xA;म्लेच्छदेशास्तु ये केचित्पापैरध्युषिता नरैः&lt;br&gt;&#xA;गत्वा तु ब्राह्मणस्तांश्च चण्डालः प्रेत्य चेह च&lt;br&gt;&#xA;व्रात्यान्म्लेच्छांश्च शूद्रांश्च याजयित्वा द्विजाधमः&lt;br&gt;&#xA;अकीर्तिमिह सम्प्राप्य नरकं प्रतिपद्यते&lt;br&gt;&#xA;महावृन्दसमुद्राभ्यां पर्यायेणैकविंशतिम्&lt;br&gt;&#xA;ब्राह्मणो ऋग्यजुस्साम्नां मूढः कृत्वा तु विप्लवम्&lt;br&gt;&#xA;कल्पमेकं कृमिस्थोऽथ नानाविष्ठासु जायते&lt;br&gt;&#xA;व्रात्ये म्लेच्छे तथा शूद्रे तस्करे पतितेऽशुचौ&lt;br&gt;&#xA;कुदेशे च सुरापे च ब्रह्मघ्ने वृषलीपतौ&lt;br&gt;&#xA;अनधीतेषु सर्वत्र भुञ्जाने यत्र तत्र वा&lt;br&gt;&#xA;बालस्त्रीवृद्धहन्तुश्च मातापित्रोर्गुरोस्तथा&lt;br&gt;&#xA;मित्रद्रुहि कृतघ्ने च गोघ्ने चैव कथञ्चन&lt;br&gt;&#xA;पुत्रघातिनि शत्रौ च न मन्त्रान्योजयेद्द्विजः&lt;br&gt;&#xA;स तेषां विप्लवः प्रोक्तो मन्त्रविद्भिः सनातनैः&lt;br&gt;&#xA;यदि विप्रो विदेशस्थस्तीर्थयात्रां गतोऽथ वा&lt;br&gt;&#xA;यदि भीतः प्रपन्नो वा कुदेशं शौचवर्जितम्&lt;br&gt;&#xA;सुसंयतश्शुचिर्भूत्वा मन्त्रानुच्चारयेद्द्विजः&lt;br&gt;&#xA;आर्तश्चोच्चारयेन्मन्त्रमार्तत्राणपरोऽथवा&lt;br&gt;&#xA;तत्त्ववित्तरते पापं शीलवान्संयतेन्द्रियः&lt;br&gt;&#xA;हीनेष्वपि प्रयुञ्जानो नासौ विप्लावकस्स्मृतः&lt;br&gt;&#xA;क्रूरकर्मा विकर्मा वा कर्मभिर्वञ्चितोऽथ वा&lt;br&gt;&#xA;तत्त्ववित्तरते पापं शीलवान्संयतेन्द्रियः&lt;br&gt;&#xA;एतेभ्यो बलिमादद्याद्वीतकोशो महीपतिः&lt;br&gt;&#xA;ऋते ब्रह्मसमेभ्यश्च देवकल्पेभ्य एव च&lt;br&gt;&#xA;अब्राह्मणानां वित्तस्य स्वामी राजेति नः श्रुतिः&lt;br&gt;&#xA;ब्राह्मणानां च ये केचिद्विकर्मस्था इति श्रुतिः&lt;br&gt;&#xA;प्रागुक्तांश्चाप्यनुक्तांश्च सर्वांस्तान्दापयेत्करान्&lt;br&gt;&#xA;विकर्मस्थाश्च नोपेक्ष्या विप्रा राज्ञा कथञ्चन&lt;br&gt;&#xA;नियम्यास्संविभज्याश्च धर्मानुग्रहकाम्यया&lt;br&gt;&#xA;यस्य स्म विषये राज्ञस्स्तेनो भवति वै द्विजः&lt;br&gt;&#xA;राज्ञ एवापराधं तं मन्यन्ते तद्विदो जनाः&lt;br&gt;&#xA;अवृत्त्या यो भवेत्स्तेनो वेदवित्स्नातकस्तथा&lt;br&gt;&#xA;राज्ञा राजन्स भर्तव्य इति धर्मविदो विदुः&lt;br&gt;&#xA;स चेन्नापि निवर्तेत कृतवृत्तिः परन्तप&lt;br&gt;&#xA;स निर्वासयितव्यस्स्यात्तस्माद्देशात्सबान्धवः&lt;br&gt;&#xA;यज्ञश्श्रुतमपैशुन्यमहिंसाऽतिथिपूजनम्&lt;br&gt;&#xA;दमस्सत्यं तपो दानमेतद्ब्राह्मणलक्षणम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/071/</guid>
      <description>&lt;p&gt;युधिष्ठिरः-&lt;br&gt;&#xA;केषां प्रभवते राजा वित्तस्य भरतर्षभ&lt;br&gt;&#xA;कया च वृत्त्या वर्तेत तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अब्राह्मणानां वित्तस्य स्वामी राजेति वैदिकम्&lt;br&gt;&#xA;ब्राह्मणानां च ये केचिद्विकर्मस्था भवन्त्युत&lt;br&gt;&#xA;विकर्मस्थो हि नोपेक्ष्या भवेद्राज्ञा कथञ्चन&lt;br&gt;&#xA;इति राज्ञः पुरावृत्तमभिजल्पन्ति साधवः&lt;br&gt;&#xA;यस्य स्म विषये राज्ञस्स्तेनो भवति वै द्विजः&lt;br&gt;&#xA;राज्ञ एवापराधं तं मन्यन्ते किल्बिषं नृप&lt;br&gt;&#xA;अभिशस्तमिवात्मानं मन्यन्ते तेन कर्मणा&lt;br&gt;&#xA;तस्माद्राजर्षयस्सर्वे ब्राह्मणानन्वपालयन्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;गीतं केकयराजेन ह्रियमाणेन रक्षसा&lt;br&gt;&#xA;केकयानामधिपतिं रक्षो जग्राह दारुणम्&lt;br&gt;&#xA;स्वाध्यायेनान्वितं राजन्नरण्ये संशितव्रतम्&lt;br&gt;&#xA;राजा-&lt;br&gt;&#xA;नास्ति स्तेनो जनपदे न कदर्यो न मद्यपः&lt;br&gt;&#xA;नानाहिताग्निर्नायज्वा मामकान्तरमाबिभः&lt;br&gt;&#xA;न च मे ब्राह्मणोऽविद्वान्नाव्रती नाप्यसोमपः&lt;br&gt;&#xA;द्विजातिर्विषये मह्यं मामकान्तरमाविभः&lt;br&gt;&#xA;नानाप्तदक्षिणैर्यज्ञैर्यजन्ते विषये मम&lt;br&gt;&#xA;नाधीते चाव्रती कश्चिन्मामकान्तरमाबिभः&lt;br&gt;&#xA;अध्यापयन्त्यधीयन्ते यजन्ते याजयन्ति च&lt;br&gt;&#xA;ददति प्रतिगृह्णन्ति षट्सु कर्मस्ववस्थिताः&lt;br&gt;&#xA;पूजितास्संविभक्ताश्च ऋषयस्सत्यवादिनः&lt;br&gt;&#xA;ब्राह्मणा मे स्वकर्मस्था मामकान्तरमाबिभः&lt;br&gt;&#xA;न याचन्ते प्रयच्छन्ति सत्यधर्मपरायणाः&lt;br&gt;&#xA;नाध्यापयन्त्यधीयन्ते यजन्ते याजयन्ति न&lt;br&gt;&#xA;ब्राह्मणान्परिरक्षन्ति सङ्ग्रामेष्वपलायिनः&lt;br&gt;&#xA;क्षत्रिया मे स्वकर्मस्था मामकान्तरमाबिभः&lt;br&gt;&#xA;कृषिगोरक्षवाणिज्यमुपजीवन्त्यमायया&lt;br&gt;&#xA;अप्रमत्ताः क्रियावन्तस्सुवृत्तास्सत्यवादिनः&lt;br&gt;&#xA;संविभागं दमं शौचं सौहृदं च व्यपाश्रिताः&lt;br&gt;&#xA;मम वैश्यास्बस्वकर्मस्था मामकान्तरमाबिभः&lt;br&gt;&#xA;त्रीन्वर्णानुपतिष्ठन्ते यथावदनसूयकाः&lt;br&gt;&#xA;मम शूद्रास्स्वकर्मस्था मामकान्तरमाबिभः&lt;br&gt;&#xA;कृपणानाथवृद्धानां दुर्बलातुरयोषिताम्&lt;br&gt;&#xA;संविभक्ताऽस्मि सर्वेषां मामकान्तरमाबिभः&lt;br&gt;&#xA;कुलानुरूपधर्माणां प्रस्थितानां यथाविधि&lt;br&gt;&#xA;अव्युच्छेत्ताऽस्मि सर्वेषां मामकान्तरमाबिभः&lt;br&gt;&#xA;तपस्विनो मे विषये पूजिताः परिपालिताः&lt;br&gt;&#xA;संविभक्ताश्च सत्कृत्य मामकान्तरमाबिभः&lt;br&gt;&#xA;नासंविभज्य भोक्ताऽस्मि न विशामि परस्त्रियम्&lt;br&gt;&#xA;स्वतन्त्रो जातु न क्रीडे मामकान्तरमाबिभः&lt;br&gt;&#xA;नाब्रह्मचारी भिक्षाशी भिक्षुर्वाऽब्रह्मचर्यवान्&lt;br&gt;&#xA;नानृत्विजा हुतं मेऽस्ति मामकान्तरमाबिभः&lt;br&gt;&#xA;कृतं राज्यं मया सर्वं राज्यस्थेनापि कार्यवत्&lt;br&gt;&#xA;नाहं व्युत्क्रामितस्सत्यान्मामकान्तरमाबिभः&amp;rsquo;&lt;br&gt;&#xA;नावजानाम्यहं वृद्धान्न वैद्यान्न तपस्विनः&lt;br&gt;&#xA;राष्ट्रे स्वपति जागर्मि मामकान्तरमाबिभः&lt;br&gt;&#xA;शुक्लकर्माऽस्मि सर्वत्र न दुर्गतिभयं मम&lt;br&gt;&#xA;धर्मचारी गृहस्थश्च मामकान्तरमाबिभः&lt;br&gt;&#xA;वेदाध्ययनसम्पन्नस्तपस्वी सत्यधर्मवित्&lt;br&gt;&#xA;स्वामी सर्वस्य राज्यस्य मम पुरोहितः&lt;br&gt;&#xA;दानेन दिव्यानभिवाञ्छामि लोकान्सत्येनाथ ब्राह्मणानां च गुप्त्या&lt;br&gt;&#xA;शुश्रूषया चापि गुरूनुपैमि न मे भयं विद्यते राक्षसेभ्यः&lt;br&gt;&#xA;न मे राष्ट्रे विधवा ब्रह्मबन्धुर्न ब्राह्मणः कृपणो नोत चोरः&lt;br&gt;&#xA;न पापकारी न च पापवक्ता न मे भयं विद्यते राक्षसेभ्यः&lt;br&gt;&#xA;न मे शस्त्रैरनिर्भिन्नमङ्गं व्द्यङ्गुलमन्तरम्&lt;br&gt;&#xA;धर्मार्थं युध्यमानस्य मामकान्तरमाबिभः&lt;br&gt;&#xA;गोब्राह्मणे च राष्ट्रे च नित्यं स्वस्त्ययनं नराः&lt;br&gt;&#xA;आशंसन्ते हि राष्ट्रे मे मामकान्तरमाबिभः&lt;br&gt;&#xA;राक्षसः-&lt;br&gt;&#xA;नारीणां व्यभिचाराच्च अन्यायाच्च महीक्षिताम्&lt;br&gt;&#xA;विप्राणां कर्मदोषाच्च प्रजानां जायते भयम्&lt;br&gt;&#xA;अवृष्टिर्मारको रोगस्सततं क्षुद्भयानि च&lt;br&gt;&#xA;विग्रहश्च सदा तस्मिन्देशे भवति दारुणः&lt;br&gt;&#xA;यक्षरक्षःपिशाचेभ्यो नासुरेभ्यः कथञ्चन&lt;br&gt;&#xA;भयमुत्पद्यते तत्र यत्र विप्रास्सुसंयताः&lt;br&gt;&#xA;गन्धर्वाप्सरसस्सिद्धाः पन्नगाश्च सरीसृपाः&lt;br&gt;&#xA;मानवान्न जिघांसन्ति यत्र नार्यः पतिव्रताः&lt;br&gt;&#xA;ब्राह्मणाः क्षत्रिया वैश्या यत्र शूद्राश्च धार्मिकाः&lt;br&gt;&#xA;नानावृष्टिभयं तत्र न दुर्भिक्षं न विभ्रमः&lt;br&gt;&#xA;धार्मिको यत्र भूपालो न तत्रास्ति पराभवः&lt;br&gt;&#xA;उत्पाता न च दृश्यन्ते न दिव्या न च मानुषाः&lt;br&gt;&#xA;यस्मात्सर्वास्ववस्थासु धर्ममेवान्ववेक्षसे&lt;br&gt;&#xA;तस्मात्प्राप्नुहि कैकेय गृहं स्वस्ति व्रजाम्यहम्&lt;br&gt;&#xA;येषां गोब्राह्मणा रक्ष्याः प्रजा रक्ष्याश्च केकय&lt;br&gt;&#xA;न रक्षोभ्यो भयं तेषां कुत एव तु पातकम्&lt;br&gt;&#xA;येषां पुरोगमा विप्रा येषां ब्रह्मबलं बलम्&lt;br&gt;&#xA;सुरक्षितास्तथा विप्रास्ते वै स्वर्गजितो नृपाः&lt;br&gt;&#xA;भीष्मः-&lt;br&gt;&#xA;तस्माद्द्विजातीन्रक्षेत ते रक्षन्तीह रक्षिताः&lt;br&gt;&#xA;आशीरेषां भवेद्राजन्राज्ञां सम्यक्प्रवर्तताम्&lt;br&gt;&#xA;तस्माद्राज्ञा विशेषेण विकर्मस्था द्विजातयः&lt;br&gt;&#xA;नियम्यास्संविभज्याश्च प्रजानुग्रहकारणात्&lt;br&gt;&#xA;एवं यो वर्तते राजा पौरजानपदेष्विह&lt;br&gt;&#xA;अनुभूयेह भद्राणि प्राप्नोतीन्द्रसलोकताम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/072/</guid>
      <description>&lt;p&gt;युधिष्ठिरः-&lt;br&gt;&#xA;व्याख्याता राजधर्मेण वृत्तिरापत्सु भारत&lt;br&gt;&#xA;कथञ्चिद्वैश्यधर्मेण जीवेद्वा ब्राह्मणो न वा&lt;br&gt;&#xA;भीष्मः-&lt;br&gt;&#xA;अशक्तः क्षत्रधर्मेण वैश्यधर्मेण वर्तयेत्&lt;br&gt;&#xA;कृषिं गोरक्ष्यमास्थाय व्यसने वृत्तिसङ्क्षये&lt;br&gt;&#xA;युधिष्ठिरः-&lt;br&gt;&#xA;कानि पण्यानि विक्रीणन्स्वर्गलोकान्न हीयते&lt;br&gt;&#xA;ब्राह्मणो वैश्यधर्मेण वर्तयन्भरतर्षभ&lt;br&gt;&#xA;भीष्मः-&lt;br&gt;&#xA;सुरा लवणमित्येतत्तिलान्केसरिणः पशून्&lt;br&gt;&#xA;वृषभान्मधुमांसं च कृतान्नं च युधिष्ठिर&lt;br&gt;&#xA;सर्वास्ववस्थास्वेतानि ब्राह्मणः परिवर्जयेत्&lt;br&gt;&#xA;एतेषां विक्रयात्तात ब्राह्मणो नरके पतेत्&lt;br&gt;&#xA;अजोऽग्निर्वरुणो मेषस्सूर्योऽश्वः पृथिवी विराट्&lt;br&gt;&#xA;धेनुर्यज्ञश्च सोमश्च न विक्रेयाः कथञ्चन&lt;br&gt;&#xA;पक्वेनामस्य निमयं न प्रशंसन्ति साधवः&lt;br&gt;&#xA;निमयेत्पक्वमामेन भोजनार्थाय भारत&lt;br&gt;&#xA;वयं सिद्धमशिष्यामो भवान्साधयतामिदम्&lt;br&gt;&#xA;एवं संवीक्ष्य समयं नाधर्मोऽस्ति कथञ्चन&lt;br&gt;&#xA;अत्र ते वर्तयिष्यामि यथा धर्मस्सनातनः&lt;br&gt;&#xA;व्यवहारप्रवृत्तानां तं निबोध युधिष्ठिर&lt;br&gt;&#xA;भवतेऽहं ददानीदं भवानेतत्प्रयच्छतु&lt;br&gt;&#xA;उचितो वर्तते धर्मो न बलात्सम्प्रवर्तते&lt;br&gt;&#xA;इत्येवं सम्प्रवर्तन्ते व्यवहाराः पुरातनः&lt;br&gt;&#xA;ऋषीणामितरेषां च साधु चैतदसंशयम्&lt;br&gt;&#xA;युधिष्ठिरः-&lt;br&gt;&#xA;अथ राजन्प्रजास्सर्वाश्शस्त्रमाददते यदा&lt;br&gt;&#xA;व्युत्क्रमन्ते च धर्मेभ्यः क्षत्रस्य क्षीयते बलम्&lt;br&gt;&#xA;तदा त्राता तु को नु स्यात्को धर्मः किं परायणम्&lt;br&gt;&#xA;एतं मे संशयं ब्रूहि विस्तरेण पितामह&lt;br&gt;&#xA;भीष्मः-&lt;br&gt;&#xA;दानेन तपसा यज्ञैरद्रोहेण दमेन च&lt;br&gt;&#xA;ब्राह्मणप्रमुखा वर्णाः क्षेममिच्छेयुरात्मनः&lt;br&gt;&#xA;तेषां ये वेदबलिनस्त उत्थाय समन्ततः&lt;br&gt;&#xA;राज्ञो बलं वर्धयेयुर्महेन्द्रस्येव देवताः&lt;br&gt;&#xA;राज्ञो हि क्षीयमाणस्य ब्रह्मैवाहुः परायणम्&lt;br&gt;&#xA;तस्माद्ब्राह्मबलेनैव समुत्थेयं विजानता&lt;br&gt;&#xA;यदा तु विजयी राजा क्षेमं राष्ट्रेषु सन्दधेत्&lt;br&gt;&#xA;तदा वर्णा यथाधर्मं निविशेयुस्स्वकर्मसु&lt;br&gt;&#xA;निर्मर्यादे प्रवृत्ते तु दस्युभिस्सङ्करे कृते&lt;br&gt;&#xA;सर्वे वर्णा न दुष्येयुश्शस्त्रवन्तो युधिष्ठिर&lt;br&gt;&#xA;युधिष्ठिरः-&lt;br&gt;&#xA;अथ चेत्सर्वथा क्षत्रं ब्राह्मणान् प्रतिबाधते&lt;br&gt;&#xA;कस्तत्र ब्राह्मणांस्त्राता को धर्मः किं परायणम्&lt;br&gt;&#xA;भीष्मः-&lt;br&gt;&#xA;तपसा ब्रह्मचर्येण शस्त्रेण च बलेन च&lt;br&gt;&#xA;अमायया मायया च नियन्तव्यं तदा भवेत्&lt;br&gt;&#xA;क्षत्रियस्यातिवृत्तस्य ब्राह्मणेषु विशेषतः&lt;br&gt;&#xA;ब्रह्मैव सन्नियन्तृ स्यात्क्षत्रं हि ब्रह्मसम्भवम्&lt;br&gt;&#xA;अद्भ्योऽग्निर्ब्रह्मतः क्षत्रमश्मनो लोहमुत्थितम्&lt;br&gt;&#xA;तेषां सर्वत्रगं तेजस्स्वस्वयोनिषु शाम्यति&lt;br&gt;&#xA;यदा छिनत्त्ययोऽश्मानमग्निश्चापोऽभिहन्ति च&lt;br&gt;&#xA;क्षत्रं च ब्राह्मणं द्वेष्टि तदा शाम्यन्ति ते त्रयः&lt;br&gt;&#xA;तस्माद्ब्रह्मणि शाम्यन्ति क्षत्रियाणां युधिष्ठिर&lt;br&gt;&#xA;समुदीर्णान्यजेयानि तेजांसि च बलानि च&lt;br&gt;&#xA;युधिष्ठिरः-&lt;br&gt;&#xA;ब्रह्मवीर्ये मृदूभूते क्षत्रवीर्ये च दुर्बले&lt;br&gt;&#xA;दुष्टेषु सर्ववर्णेषु ब्राह्मणान्प्रति भारत&lt;br&gt;&#xA;ये तत्र युद्धं कुर्वन्ति त्यक्त्वा जीवितमात्मनः&lt;br&gt;&#xA;ब्राह्मणान्परिरक्षन्ति तेषां लोका भवन्ति के&lt;br&gt;&#xA;भीष्मः-&lt;br&gt;&#xA;ब्राह्मणान्परिरक्षन्तो धर्ममात्मानमेव च&lt;br&gt;&#xA;मनस्विनो मन्युमन्तः पुण्याल्ँलोकान्व्रजन्त्यमी&lt;br&gt;&#xA;ब्राह्मणार्थं हि सर्वेषां शस्त्रग्रहणमिष्यते&lt;br&gt;&#xA;अतिस्विष्टं स्वधीतानां लोकानतितपस्विनाम्&lt;br&gt;&#xA;अनाशकाग्न्याहितानां शूरा यान्ति परां गतिम्&lt;br&gt;&#xA;एष एवात्मनस्त्यागो नान्यं धर्मं विदुर्बुधाः&lt;br&gt;&#xA;तेभ्यो नमश्च भद्रं च ये शरीराणि जुह्वति&lt;br&gt;&#xA;ब्रह्मद्विषो जिघांसन्तस्तेषां नोऽस्तु सलोकता&lt;br&gt;&#xA;ब्रह्मलोकजितस्स्वर्ग्यान्वीरांस्तान्मनुरब्रवीत्&lt;br&gt;&#xA;यथाऽश्वमेधावभृथे स्नाताः पूता भवन्त्युत&lt;br&gt;&#xA;दुष्कृतस्सुकृतश्चैव तथा शस्त्रहता रणे&lt;br&gt;&#xA;भवत्यधर्मो धर्मो हि धर्मोऽधर्मो भवत्युत&lt;br&gt;&#xA;कारणाद्देशकालस्य देशः कालस्स तादृशः&lt;br&gt;&#xA;मैत्राः क्रूराणि कुर्वन्तो जयन्ति स्वर्गमुत्तमम्&lt;br&gt;&#xA;धर्म्याः पापानि कुर्वाणा गच्छन्ति परमां गतिम्&lt;br&gt;&#xA;युधिष्ठिरः-&lt;br&gt;&#xA;ब्राह्मणस्त्रिषु कालेषु शस्त्रं गृह्णन्न दुष्यति&lt;br&gt;&#xA;आत्मत्राणे दस्युदोषे सर्वस्वहरणे तथा&lt;br&gt;&#xA;अभ्युत्थिते दस्युबले क्षत्रार्थे वर्णसङ्करे&lt;br&gt;&#xA;सम्प्रमूढेषु वर्णेषु यदन्योऽभिभवेद्बली&lt;br&gt;&#xA;ब्राह्मणो यदि वा वैश्यश्शूद्रो वा राजसत्तम&lt;br&gt;&#xA;दस्युभ्यो यः प्रजा रक्षेद्दण्डं धर्मेण धारयेत्&lt;br&gt;&#xA;भीष्मः-&lt;br&gt;&#xA;कार्यं कुर्यान्न वा कुर्यात्स वार्यो वा भवेन्न वा&lt;br&gt;&#xA;न स्म शस्त्रं गृहीतव्यमन्यत्र क्षत्रबन्धुतः&lt;br&gt;&#xA;अपारे यो भवेत्पारमप्लवे यः प्लवो भवेत्&lt;br&gt;&#xA;शूद्रो वा यदि ह्यन्यस्सर्वथा मानमर्हति&lt;br&gt;&#xA;यमाश्रित्य नरा राजन्वर्तयेयुर्यथासुखम्&lt;br&gt;&#xA;अनाथास्तप्यमानाश्च दस्युभिः परिपीडिताः&lt;br&gt;&#xA;तमेव पूजयेरंस्ते प्रीत्या स्वमिव बान्धवम्&lt;br&gt;&#xA;महद्ध्यभीष्टं कौरव्य कर्ता सन्मानमर्हति&lt;br&gt;&#xA;किमनडुहा यो न वहेत्किं धेन्वा वाऽप्यदुग्धया&lt;br&gt;&#xA;वन्ध्यया भार्यया कोऽर्थः कोऽर्थो राज्ञाऽप्यरक्षता&lt;br&gt;&#xA;यथा दारुमयो हस्ती यथा चर्ममयो मृगः&lt;br&gt;&#xA;यथा ह्यदक्षः पुरुषः पथि क्षेत्रं यथोषरम्&lt;br&gt;&#xA;यथा ब्रह्मनधीयानो द्विजो राजाऽप्यरक्षकः&lt;br&gt;&#xA;मेघो न वर्षते यश्च सर्व एव निरर्थकाः&lt;br&gt;&#xA;नित्यं यस्तु सतो रक्षेदसतश्च निबर्हयेत्&lt;br&gt;&#xA;स एव राजा कर्तव्यस्तेन सर्वमिदं धृतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/073/</guid>
      <description>&lt;p&gt;युधिष्ठिरः-&lt;br&gt;&#xA;क्व समर्थाः कथंशीला ऋत्विजस्स्युः पितामह&lt;br&gt;&#xA;कथंविधाश्च राजेन्द्र तद्ब्रूहि वदतां वर&lt;br&gt;&#xA;भीष्मः-&lt;br&gt;&#xA;श्रुतिकर्मपरा राजन्वृत्तिरस्य विधीयते&lt;br&gt;&#xA;छन्दस्सामादि विज्ञाय द्विजानां श्रुतमेव च&lt;br&gt;&#xA;वेदैकरतयो नित्यं धीमन्तः प्रियवादिनः&lt;br&gt;&#xA;परस्परस्य सुहृदस्समन्तात्समदर्शिनः&lt;br&gt;&#xA;आनृशंस्यं सत्यवाक्यमहिंसा दम आर्जवम्&lt;br&gt;&#xA;अद्रोहो नातिमानश्च ह्रीस्तितिक्षा दमश्शमः&lt;br&gt;&#xA;यस्मिन्नेतानि दृश्यन्ते स पुरोहित उच्यते&lt;br&gt;&#xA;ह्रीमान्सत्यधृतिर्दान्तो भूतानामविहिंसकः&lt;br&gt;&#xA;अकामद्वेषसंयुक्तस्त्रिभिश्शुक्लैस्समन्वितः&lt;br&gt;&#xA;अहिंसको ज्ञानतृप्तस्स ब्रह्मासनमर्हति&lt;br&gt;&#xA;एते महर्त्विजस्तात सर्वे मान्या यथातथम्&lt;br&gt;&#xA;युधिष्ठिरः-&lt;br&gt;&#xA;यदिदं वेदवचनं दक्षिणासु विधीयते&lt;br&gt;&#xA;इदं देयमिदं देयं न क्वचिद्व्यवतिष्ठते&lt;br&gt;&#xA;देयं प्रति धनं शास्त्रमापद्धर्मो न शास्त्रतः&lt;br&gt;&#xA;आज्ञा शास्त्रस्य घोरेयं न शक्तिं समवेक्षते&lt;br&gt;&#xA;श्रद्धामालम्ब्य यष्टव्यमित्येषा वैदिकी श्रुतिः&lt;br&gt;&#xA;मिथ्योपेतस्य यज्ञस्य किमु श्रद्धा करिष्यति&lt;br&gt;&#xA;भीष्मः-&lt;br&gt;&#xA;न वेदानां परिभवान्न शाठ्येन न मायया&lt;br&gt;&#xA;कश्चिन्महदवाप्नोति मा ते भूद्बुद्धिरीदृशी&lt;br&gt;&#xA;यज्ञानां दक्षिणा तात मन्त्राणां परिबर्हणम्&lt;br&gt;&#xA;न मन्त्रा दक्षिणाहीनास्तारयन्ति कथञ्चन&lt;br&gt;&#xA;शक्तिस्तु पूर्णपात्रेण सम्मिता नावमा भवेत्&lt;br&gt;&#xA;अवश्यं तात यष्टव्यं त्रिभिर्वर्णैर्यथाबलम्&lt;br&gt;&#xA;सोमो राजा ब्राह्मणानामित्येषा वैदिकी श्रुतिः&lt;br&gt;&#xA;तं च विक्रेतुमिच्छन्ति न तथा वृत्तिरिष्यते&lt;br&gt;&#xA;तेन क्रीतेन धर्मेण ततो यज्ञः प्रवर्तते&lt;br&gt;&#xA;इत्येवं धर्ममाख्यातमृषिभिर्धर्मकोविदैः&lt;br&gt;&#xA;पुमान्यज्ञश्च सोमश्च न्यायवृत्तो यदा भवेत्&lt;br&gt;&#xA;अन्यायवृत्तः पुरुषो न परस्य न चात्मनः&lt;br&gt;&#xA;शरीरं यज्ञपात्राणि इत्येषा श्रूयते श्रुतिः&lt;br&gt;&#xA;तानि सम्यक्प्रणीतानि ब्राह्मणानां महात्मनाम्&lt;br&gt;&#xA;तपो यज्ञादपि श्रेष्ठमित्येषा परमा श्रुतिः&lt;br&gt;&#xA;तत्ते तपः प्रवक्ष्यामि विद्वंस्तदपि मे शृणु&lt;br&gt;&#xA;अहिंसा सत्यवचनमानृशंस्यं दमो घृणा&lt;br&gt;&#xA;एतत्तपो विदुर्विप्रा न शरीरस्य शोषणम्&lt;br&gt;&#xA;अप्रामाण्यं च वेदानां शास्त्राणां चातिलङ्घनम्&lt;br&gt;&#xA;अव्यवस्था च सर्वत्र तद्वै नाशनमात्मनः&lt;br&gt;&#xA;निबोध दशहोतॄणां विधानं पार्थ यादृशम्&lt;br&gt;&#xA;चित्तिस्स्रुक् चित्तमाज्यं च पवित्रं ज्ञानमुत्तमम्&lt;br&gt;&#xA;न शाठ्यं न च जिह्मत्वं कालो देशश्च ते दश&lt;br&gt;&#xA;सर्वं जिह्मं मृत्युपदमार्जवं ब्रह्मणः पदम्&lt;br&gt;&#xA;एतावाञ्ज्ञानविषयः किं प्रलापः करिष्यति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/074/</guid>
      <description>&lt;p&gt;युधिष्ठिरः-&lt;br&gt;&#xA;यदप्यल्पतरं कर्म तदप्येकेन दुष्करम्&lt;br&gt;&#xA;पुरुषेणासहायेन किमु राज्यं पितामह&lt;br&gt;&#xA;किंशीलः किंसमाचारो राज्ञो यस्सचिवो भवेत्&lt;br&gt;&#xA;कीदृशे विश्वसेद्राजा कीदृशे न च विश्वसेत्&lt;br&gt;&#xA;भीष्मः-&lt;br&gt;&#xA;चतुर्विधानि मित्राणि राज्ञां राजन्भवन्त्युत&lt;br&gt;&#xA;सहार्थो भजमानश्च सहजः कृत्रिमस्तथा&lt;br&gt;&#xA;धर्मात्मा पञ्चमं मित्रं स तु नैकस्य न द्वयोः&lt;br&gt;&#xA;यतो धर्मस्ततो वा स्यान्मध्यस्थो वा ततो भवेत्&lt;br&gt;&#xA;यो यस्यार्थो न रोचेत न तं तस्य प्रकाशयेत्&lt;br&gt;&#xA;मित्राणां प्रकृतिर्नास्ति त्वमित्राणां च भारत&lt;br&gt;&#xA;उपकाराद्भवेन्मित्रमपकाराद्भवेदरिः&lt;br&gt;&#xA;यस्यैव हि मनुष्यस्य नरो मरणमृच्छति&lt;br&gt;&#xA;तस्य पर्यागते काले पुनर्जीवितुमिच्छति&lt;br&gt;&#xA;धर्माधर्मेण राजानश्चरन्ति विजिगीषवः&lt;br&gt;&#xA;चतुर्णां मध्यमौ श्रेष्ठौ नित्यं शङ्क्यौ तथाऽपरौ&lt;br&gt;&#xA;सर्वे नित्यं शङ्कितव्याः प्रत्यक्षं कार्यमात्मनः&lt;br&gt;&#xA;न हि राज्ञा प्रमादो वै कर्तव्यो मित्ररक्षणे&lt;br&gt;&#xA;प्रमादिनं हि राजानं लोकाः परिभवन्त्युत&lt;br&gt;&#xA;असाधुस्साधुतामेति साधुर्भवति दारुणः&lt;br&gt;&#xA;अरिस्तु मित्रं भवति मित्रं चापि प्रदुष्यति&lt;br&gt;&#xA;अनित्यचित्तः पुरुषस्तस्मिन्को जातु विश्वसेत्&lt;br&gt;&#xA;तस्मात्प्रधानं यत्कार्यं प्रत्यक्षं तत्समाचरेत्&lt;br&gt;&#xA;एकान्तेन हि विश्वासः कृत्स्नो धर्मार्थनाशकः&lt;br&gt;&#xA;अविश्वासश्च सर्वत्र मृत्युर्नापि विशिष्यते&lt;br&gt;&#xA;अकालमृत्युर्विश्वासोऽविश्वसन्हि विपद्यते&lt;br&gt;&#xA;यस्मिन्करोति विश्वासमिच्छतस्तस्य जीवति&lt;br&gt;&#xA;तस्माद्विश्वसितव्यं च शङ्कितव्यं च केषुचित्&lt;br&gt;&#xA;एषा नीतिगतिस्तात लक्ष्मीश्चैषा सनातनी&lt;br&gt;&#xA;यं मन्येत ममाभावादेनमर्थागमस्स्पृशेत्&lt;br&gt;&#xA;तस्मान्नित्यं शङ्कितव्यं तममित्रं विदुर्बुधाः&lt;br&gt;&#xA;क्षेत्राद्यस्योदकं पार्थ क्षेत्रमन्यस्य गच्छति&lt;br&gt;&#xA;न तत्रानिच्छतस्तस्य भिद्येरन्सर्वसेतवः&lt;br&gt;&#xA;तथैवात्युदकाद्भीतस्तस्य भेदनमिच्छति&lt;br&gt;&#xA;यमेवंलक्षणं विद्युस्तममित्रं विदुर्बुधाः&lt;br&gt;&#xA;यस्ससृद्ध्या न तप्येत क्षये दीनतरो भवेत्&lt;br&gt;&#xA;एतदुत्तममित्रस्य निमित्तमभिचक्षते&lt;br&gt;&#xA;यन्मन्येत ममाभावादस्याभावो भवेदिति&lt;br&gt;&#xA;तस्मिन्कुर्वीत विश्वासं यथा पितरि वै तथा&lt;br&gt;&#xA;तं शक्त्या वर्धमानं च सर्वतः परिबृंहयेत्&lt;br&gt;&#xA;नित्यं क्षताद्वारयति यो धर्मेष्वपि कर्मसु&lt;br&gt;&#xA;क्षताद्भीतं विजानीयादुत्तमं मित्रलक्षणम्&lt;br&gt;&#xA;ये यस्य क्षयमिच्छन्ति ते तस्य रिपवस्स्मृताः&lt;br&gt;&#xA;व्यसनान्नित्यभीतो  वै समृद्ध्या न च तृप्यति&lt;br&gt;&#xA;यत्स्यादेवंविधं मित्रं तदात्मसममुच्यते&lt;br&gt;&#xA;रूपवर्णस्वरोपेतस्तितिक्षुरनसूयकः&lt;br&gt;&#xA;कुलीनश्शीलसम्पन्नस्स ते स्यात्प्रत्यनन्तरः&lt;br&gt;&#xA;मेधावी स्मृतिमान्दक्षः प्रकृत्या चानृशंस्यवान्&lt;br&gt;&#xA;यो मानितोऽमानितो वा न सन्तुष्येत्कथञ्चन&lt;br&gt;&#xA;ऋत्विग्वा यदि वाऽऽचार्यस्सखा वाऽत्यन्तसत्कृतः&lt;br&gt;&#xA;गृहे वसेदमात्यस्ते स स्यात्परमपूजितः&lt;br&gt;&#xA;संविद्याः परमं मित्रं प्रकृतिं चार्थधर्मयोः&lt;br&gt;&#xA;विश्वासस्ते भवेत्तत्र यथा पितरि वै तथा&lt;br&gt;&#xA;नैव द्वौ न त्रयः कार्या न मृष्येरन्परस्परम्&lt;br&gt;&#xA;एकार्थहेतुभूतानां भेदो भवति सर्वदा&lt;br&gt;&#xA;कीर्तिप्रधानो यश्च स्याद्यश्च स्यात्समये स्थितः&lt;br&gt;&#xA;समर्थोऽन्यांश्च न द्वेष्टि समर्थान्कुरुते च यः&lt;br&gt;&#xA;यो न कामाद्भयात्क्रोधाल्लोभाद्वा धर्ममुत्सृजेत्&lt;br&gt;&#xA;दक्षः पर्याप्तवचनस्स ते स्यात्प्रत्यनन्तरः&lt;br&gt;&#xA;कुलीनश्शीलसम्पन्नस्तितिक्षुरनसूयकः&lt;br&gt;&#xA;स्थिरश्चार्यश्च विद्वांश्च प्रतिपत्तिविशारदः&lt;br&gt;&#xA;एते ह्यमात्याः कर्तव्यास्सर्वकर्मस्ववस्थिताः&lt;br&gt;&#xA;पूजितास्संविभक्ताश्च सुसहायास्स्वनुष्ठिताः&lt;br&gt;&#xA;कृत्स्नमेते विनिक्षिप्ताः प्रतिरूपेषु कर्मसु&lt;br&gt;&#xA;युक्ता महत्सु कार्येषु श्रेयांस्युत्पादयन्त्युत&lt;br&gt;&#xA;एते कर्माणि कुर्वन्ति स्पर्धमाना मिथस्सदा&lt;br&gt;&#xA;अनुतिष्ठन्ति चैवार्थनातिष्ठन्तः परस्परम्&lt;br&gt;&#xA;ज्ञातिभ्यो बिभियाश्चैव मृत्योरिव यतस्तदा&lt;br&gt;&#xA;युवराजश्च राजर्धिं ज्ञातिर्न सहते सदा&lt;br&gt;&#xA;ऋजोर्मृदोर्वदान्यस्य ह्रीमतस्सत्यवादिनः&lt;br&gt;&#xA;नान्यो ज्ञातेर्महाबाहो विनाशमभिनन्दति&lt;br&gt;&#xA;अज्ञातयोऽप्यसुखदा ज्ञातयोऽपि सुखावहाः&lt;br&gt;&#xA;अज्ञातिमन्तं पुरुषं परे परिभवन्त्युत&lt;br&gt;&#xA;निकृतस्य परैरन्यैर्ज्ञातिरेव परायणम्&lt;br&gt;&#xA;नान्यैर्निकारं सहते ज्ञातिर्ज्ञातेः कदाचन&lt;br&gt;&#xA;आत्मानमेव जानाति निकृतं बान्धवं परैः&lt;br&gt;&#xA;तेषु सन्ति गुणाश्चैव नैर्गुण्यं चैव लक्ष्यते&lt;br&gt;&#xA;नाज्ञातिरनुगृह्णाति नाज्ञातिर्वृद्धिमश्नुते&lt;br&gt;&#xA;उभयं ज्ञातिवर्गेषु दृश्यते साध्वसाधु च&lt;br&gt;&#xA;सम्मानयेत्पूजयेच्च वाचा नित्यं च कर्मणा&lt;br&gt;&#xA;कुर्याच्च प्रियमेतेभ्यो नाप्रियं किञ्चिदाचरेत्&lt;br&gt;&#xA;विश्वस्तवदविश्वस्तस्तेषु वर्तेत सर्वदा&lt;br&gt;&#xA;न हि दोषो गुणो वेह निस्स्पृहस्स्वेषु दृश्यते&lt;br&gt;&#xA;अस्यैवं वर्तमानस्य पुरुषस्याप्रमादिनः&lt;br&gt;&#xA;अमित्राः सम्प्रसीदन्ति ततो मित्रं भवन्त्यपि&lt;br&gt;&#xA;य एवं वर्तते नित्यं ज्ञातिसम्बन्धिमण्डले&lt;br&gt;&#xA;मित्रेष्वमित्रेष्वैश्वर्ये चिरं यशसि तिष्ठति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/075/</guid>
      <description>&lt;p&gt;युधिष्ठिरः-&lt;br&gt;&#xA;एवमग्राह्यके तस्मिञ्ज्ञातिसम्बन्धिमण्डले&lt;br&gt;&#xA;मित्रेष्वमित्रेष्वपि च कथं भावो विभाव्यते&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;वासुदेवस्य संवादं महर्षेर्नारदस्य च&lt;br&gt;&#xA;श्रीभगवान्-&lt;br&gt;&#xA;नासुहृत्परमं मन्त्रं नारदार्हति वेदितुम्&lt;br&gt;&#xA;अपण्डितो वाऽपि सुहृत्पण्डितो वाऽप्यनात्मवान्&lt;br&gt;&#xA;स ते सौहृदमास्थाय किञ्चिद्वक्ष्यामि नारद&lt;br&gt;&#xA;कृत्स्नां बुद्धिं च ते प्रेक्ष्य सम्पृच्छे त्रिदिवङ्गम&lt;br&gt;&#xA;दास्यमैश्वर्यवादेन ज्ञातीनां वै करोम्यहम्&lt;br&gt;&#xA;अर्धभोक्ताऽस्मि भोगानां वाग्दुरुक्तानि च क्षमे&lt;br&gt;&#xA;अरणीमग्निकामो वा मथ्नाति हृदयं मम&lt;br&gt;&#xA;वाचा दुरुक्तं देवर्षे तन्मां दहति नित्यदा&lt;br&gt;&#xA;बलं सङ्कर्षणे नित्यं सौकुमार्यं पुनर्गदे&lt;br&gt;&#xA;रूपेण मत्तः प्रद्युम्नस्सोऽसहायोऽस्मि नारद&lt;br&gt;&#xA;अन्ये हि सुमहाभागा बलवन्तो दुरासदाः&lt;br&gt;&#xA;नित्योत्थानेन सम्पन्ना नारदान्धकवृष्णयः&lt;br&gt;&#xA;यस्य न स्युर्न वै स स्याद्यस्य स्युः कृच्छमेव तत्&lt;br&gt;&#xA;द्वयोरेनं प्रचरिते वृणोम्येकतरं न च&lt;br&gt;&#xA;स्यातां यस्याहुकाक्रूरौ किं कष्ठतरं ततः&lt;br&gt;&#xA;यस्य चापि न तौ स्यातां किं नु दुःखतरं ततः&lt;br&gt;&#xA;सोऽहं कितवमातेव द्वयोरपि महामुने&lt;br&gt;&#xA;नैकस्य जयमाशंसे द्वितीयस्य पराजयम्&lt;br&gt;&#xA;ममैवं क्लिश्यमानस्य नारदोभयदर्शनात्&lt;br&gt;&#xA;वक्तुमर्हसि यच्छ्रेयो ज्ञातीनामात्मनस्तथा&lt;br&gt;&#xA;नारदः-&lt;br&gt;&#xA;आपदो द्विविधाः कृष्ण बाह्याश्चाभ्यन्तराश्च ह&lt;br&gt;&#xA;प्रादुर्भवन्ति वार्ष्णेय स्वकृता यदि वाऽन्यतः&lt;br&gt;&#xA;सेयमाभ्यन्तरा तुभ्यमापत्कृच्छ्रा स्वकर्मजा&lt;br&gt;&#xA;अक्रूरभोजप्रभवा सर्वे ह्येते तदन्वयाः&lt;br&gt;&#xA;अर्थहेतोर्हि कामाद्वा वीर बीभत्सयाऽपि वा&lt;br&gt;&#xA;आत्मना प्राप्तमैश्वर्यमन्यत्र प्रतिपादितम्&lt;br&gt;&#xA;कृतमूलमिदानीं तद्राजशब्दसहायवत्&lt;br&gt;&#xA;न शक्यं पुनरादातुं वान्तमन्नमिव स्वयम्&lt;br&gt;&#xA;बभ्रूग्रसेनतो राज्यं शक्यं प्राप्नुं कथञ्चन&lt;br&gt;&#xA;ज्ञातिभेदभयात्कृष्ण त्वया वाऽपि विशेषतः&lt;br&gt;&#xA;तच्च सिध्येत्प्रयत्नेन कृत्वा कर्म सुदुष्करम्&lt;br&gt;&#xA;महाद्भयं क्षयं वा स्याद्विनाशो वा पुनर्भवेत्&lt;br&gt;&#xA;अनायसेन शस्त्रेण मृदुना हृदयच्छिदा&lt;br&gt;&#xA;जिह्वामुद्धर सर्वेषां परिमृज्यानुमृज्य च&lt;br&gt;&#xA;श्रीभगवान्-&lt;br&gt;&#xA;अनायसं मुने शस्त्रं मृदु विद्यामहं कथम्&lt;br&gt;&#xA;येनैषामुद्धरे जिह्वां परिमृज्यानुमृज्य च&lt;br&gt;&#xA;नारदः-&lt;br&gt;&#xA;शक्त्याऽन्नदानं सततं तितिक्षा दम आर्जवम्&lt;br&gt;&#xA;यथार्हं प्रतिपूजा च शस्त्रमेतदनायसम्&lt;br&gt;&#xA;ज्ञातीनां वक्तुकामानां गुरूणिं च लघूनि च&lt;br&gt;&#xA;गिरा त्वं हृदयं वाचं शमयस्व मनांसि च&lt;br&gt;&#xA;नामहापुरुषः कश्चिन्नानात्मा नासहायवान्&lt;br&gt;&#xA;महतीं धुरमादाय समुद्यम्योरसा वहेत्&lt;br&gt;&#xA;सर्व एव गुरुं भारमनड्वान्वहते समे&lt;br&gt;&#xA;दुर्गे प्रतीतस्सुगवो भारं वहति दुर्वहम्&lt;br&gt;&#xA;भेदाद्विनाशस्सङ्घानां सङ्घमुख्योऽपि केशव&lt;br&gt;&#xA;यथा त्वां प्राप्य नोत्सीदेदयं सङ्घस्तथा कुरु&lt;br&gt;&#xA;नान्यत्र बुद्धिक्षान्तिभ्यां नान्यत्रेन्द्रियनिग्रहात्&lt;br&gt;&#xA;नान्यत्र धनसन्त्यागाद्गुणास्तिष्ठन्ति पूरुषे&lt;br&gt;&#xA;धन्यं यशस्यमायुष्यं स्वपक्षोद्भावनं शुभम्&lt;br&gt;&#xA;ज्ञातीनां न विनाशस्स्याद्यथा कृष्ण तथा कुरु&lt;br&gt;&#xA;आयत्यां च तदात्वे च न तेऽस्त्यविदितं प्रभो&lt;br&gt;&#xA;षाड्गुण्यस्य विधानेन यात्रा यानविधौ तथा&lt;br&gt;&#xA;माधवाः कुकुरा भोजास्सर्वे चान्धकवृष्णयः&lt;br&gt;&#xA;त्वय्यायत्ता महाबाहो लोके लोकेश्वराश्च ये&lt;br&gt;&#xA;त्वद्बुद्धिं समुपासन्ते ऋषयश्चापि माधव&lt;br&gt;&#xA;त्वं गुरुस्सर्वभूतानां जानीषे त्वं परां गतिम्&lt;br&gt;&#xA;त्वामासाद्य यदुश्रेष्ठ एधन्ते यादवास्सुखम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/076/</guid>
      <description>&lt;p&gt;भीष्मः-&lt;br&gt;&#xA;एषा ते प्रथमा वृत्तिर्द्वितीयां शृणु भारत&lt;br&gt;&#xA;यः कश्चिद्वेदयेदर्थं राज्ञा रक्ष्यस्स मानवः&lt;br&gt;&#xA;ह्रियमाणममात्येन भृत्यो वा यदि वा हृतः&lt;br&gt;&#xA;यो राजकोशं नश्यन्तमाचक्षीत युधिष्ठिर&lt;br&gt;&#xA;श्रोतव्यं तस्य च रहो रक्ष्यश्चामात्यतो भवेत्&lt;br&gt;&#xA;अमात्यं चोपहर्तारं भूयिष्ठं घ्नन्ति भारत&lt;br&gt;&#xA;राजकोशस्य गोप्तारं राजकोशविलोपकाः&lt;br&gt;&#xA;समेत्य सर्वे बाधन्ते स विनश्यत्यरक्षितः&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;मुनिः कालकवृक्षीयः कौसल्यं यदुवाच ह&lt;br&gt;&#xA;कोसलानामाधिपत्यं सम्प्राप्ते क्षेमदर्शिनि&lt;br&gt;&#xA;मुनिः कालकवृक्षीय आजगामेति नश्श्रुतम्&lt;br&gt;&#xA;स काकं पञ्जरे बद्ध्वा विषयं क्षेमदर्शिनः&lt;br&gt;&#xA;सर्वं पर्यचरद्युक्तं प्रवृत्त्यर्थं पुनः पुनः&lt;br&gt;&#xA;अधीये वायसीं विद्यां शंसन्ति मम वायसाः&lt;br&gt;&#xA;अनागतमतिक्रान्तं यच्च सम्प्रति वर्तते&lt;br&gt;&#xA;इति राष्ट्रे परिपतन्बहुभिः पुरुषैस्सह&lt;br&gt;&#xA;सर्वेषां राजयुक्तानां दुष्कृतं परिदृष्टवान्&lt;br&gt;&#xA;स बुद्ध्वा तस्य राष्ट्रस्य व्यवसायं हि सर्वशः&lt;br&gt;&#xA;राजयुक्तापचारांश्च सर्वान्बुद्ध्वा ततस्ततः&lt;br&gt;&#xA;तमेव काकमादाय राजानं द्रष्टुमागमत्&lt;br&gt;&#xA;सर्वज्ञोऽस्मीति वचनं ब्रुवाणस्संशितव्रतः&lt;br&gt;&#xA;स स्म कौसल्यमागम्य राजामात्यमलङ्कृतम्&lt;br&gt;&#xA;प्राह काकस्य वचनादमुत्रेदं त्वया कृतम्&lt;br&gt;&#xA;असौ च सम्यग्जानीते राजकेशस्त्वया हृतः&lt;br&gt;&#xA;एवमाख्याति काकोऽयं तच्छीघ्रमनुगम्यताम्&lt;br&gt;&#xA;अथाऽन्यानपि स प्राह राजकोशहृतान्सदा&lt;br&gt;&#xA;न चास्य किञ्चिदनृतं वचनं श्रूयते क्वचित्&lt;br&gt;&#xA;तेन विप्रकृतास्सर्वे राजयुक्ताः कुरूद्वह&lt;br&gt;&#xA;तमतिक्रम्य सुप्तं तु निशि काकमपोथयन्&lt;br&gt;&#xA;वायसं तु विनिर्भिन्नं दृष्ट्वा बाणेन पञ्जरे&lt;br&gt;&#xA;पूर्वाह्णे ब्राह्मणो वाक्यं क्षेमदर्शिनमब्रवीत्&lt;br&gt;&#xA;मुनिः-&lt;br&gt;&#xA;राजान मभयं याचे प्रभुं प्राणधनेश्वरम्&lt;br&gt;&#xA;अनुज्ञातस्त्वया ब्रूयां वचनं भवतो हितम्&lt;br&gt;&#xA;मित्रार्थमभिसन्तप्तो भक्त्या सर्वात्मनाऽऽगतः&lt;br&gt;&#xA;ह्रियन्ते हि महार्थाश्च पुरुषो विक्रमीत्यपि&lt;br&gt;&#xA;सम्बुबोधयिषुर्मित्रं सदश्वमिव सारथिः&lt;br&gt;&#xA;अपि मन्युप्रसक्तो हि प्रसज्येतेति कारणम्&lt;br&gt;&#xA;तथा विभज्य सुहृदा क्षन्तव्यं संविजानता&lt;br&gt;&#xA;ऐश्वर्यमिच्छता नित्यं पुरुषेण बुभूषता&lt;br&gt;&#xA;भीष्मः-&lt;br&gt;&#xA;तं राजा प्रत्युवाचेदं यन्मा जिञ्चिद्भवान्वदेत्&lt;br&gt;&#xA;कस्मादहं न क्षमेयमाकाङ्क्षन्नात्मनो हितम्&lt;br&gt;&#xA;ब्राह्मण प्रतिजाने ते प्रब्रूहि यदिहेच्छसि&lt;br&gt;&#xA;करिष्यामि हि ते वाक्यं यन्मां विप्र प्रवक्ष्यसि&lt;br&gt;&#xA;मुनिः-&lt;br&gt;&#xA;विद्वान्नयानपायांश्च भयाख्यातॄन्भयानि च&lt;br&gt;&#xA;भक्त्या वृत्तिं समाख्यातुं भवतोऽन्तिकमागतः&lt;br&gt;&#xA;प्रागेवोक्तं तु दोषाय आचार्यैर्नृपसेवनम्&lt;br&gt;&#xA;अगतेः कुगतिर्ह्येषा या राज्ञा सह जीविका&lt;br&gt;&#xA;आशीविषैश्च तस्याहुस्सङ्गमं यस्य राजभिः&lt;br&gt;&#xA;बहुमित्राश्च राजानो बह्वमित्रास्तथैव च&lt;br&gt;&#xA;तेभ्यस्सर्वेभ्य एवाहुर्भयं राजोपजीविनाम्&lt;br&gt;&#xA;तथाऽस्य राजतो राजन्मुहुर्तादागतं भयम्&lt;br&gt;&#xA;नैकान्तेनाप्रमादो हि शक्यः कर्तुं महीपतौ&lt;br&gt;&#xA;न तु प्रमादः कर्तव्यः कथञ्चिद्भूतिमिच्छता&lt;br&gt;&#xA;प्रमादात्स्खलते बुद्धिस्स्खलतो नास्ति जीवितम्&lt;br&gt;&#xA;अग्निं दीप्तमिवासीत राजानमुपशिक्षितः&lt;br&gt;&#xA;आशीविषमिव क्रुद्धं प्रभुं प्राणधनेश्वरम्&lt;br&gt;&#xA;यत्नेनोपचरेन्नित्यं नाहमस्मीति मानवः&lt;br&gt;&#xA;दुर्व्याहृताच्छङ्कमानो दुःस्थिताद्दुरनुष्ठितात्&lt;br&gt;&#xA;दुरासदाद्दुर्वृजिनादिङ्गिताद्ध्यायितादपि&lt;br&gt;&#xA;देवतेव हि सर्वार्थान्कुर्याद्राजा प्रसादितः&lt;br&gt;&#xA;वैश्वानर इव क्रुद्धस्समूलमपि निर्दहेत्&lt;br&gt;&#xA;इति राजन्प्राह यच्च वर्तते च तथैव तत्&lt;br&gt;&#xA;अथ भूयांसमेवार्थं करिष्यामि पुनः पुनः&lt;br&gt;&#xA;ददात्यस्मद्विधोऽमात्यो बुद्धिसाहाय्यमापदि&lt;br&gt;&#xA;वायसस्त्वेष मे राजन्नन्तकायाभिसंहितः&lt;br&gt;&#xA;न च मेऽत्र भवान्भक्तो न च येषां भवान्प्रियः&lt;br&gt;&#xA;हिताहितांस्तु बुद्ध्येथा मा परोक्षमतिर्भव&lt;br&gt;&#xA;ये त्वादानपरा ये च वसन्ति भवतो गृहे&lt;br&gt;&#xA;अभूतिकामा भूतानां तादृशैर्मेऽतिसंहितः&lt;br&gt;&#xA;यो वा भवद्विनाशेन राज्यमिच्छत्यनन्तरम्&lt;br&gt;&#xA;आन्तरैरभिसन्धाय राज्ञस्सिद्ध्यन्ति चान्यथा&lt;br&gt;&#xA;तेषामहं भयाद्राजन्गमिष्याम्यन्यमाश्रमम्&lt;br&gt;&#xA;तैर्हि मे सन्धितो बाणः काके निपतितः प्रभो&lt;br&gt;&#xA;छद्मना मम काकश्च गमितो यमसादनम्&lt;br&gt;&#xA;दृष्टं ह्येतन्मया राजन्पुरा दीर्घेन चक्षुषा&lt;br&gt;&#xA;बहुनक्रझषग्राहां तिमिङ्गिलगणायुताम्&lt;br&gt;&#xA;काकेन बालिशेनेमामतार्षमहमापगाम्&lt;br&gt;&#xA;स्थाण्वश्मकण्टकवतीं व्याघ्रसिंहगजाकुलाम्&lt;br&gt;&#xA;दुरासदां दुष्प्रसहां गुहां हैमवतीमिव&lt;br&gt;&#xA;अग्निना तामसं दुर्गं नौभिराप्यं च गम्यते&lt;br&gt;&#xA;राजदुर्गावतरणे नोपायं पण्डिता विदुः&lt;br&gt;&#xA;गहनं भवतो राज्यमन्धकारं तमोन्वितम्&lt;br&gt;&#xA;नेह विश्वसितुं शक्यं भवताऽपि कुतो मया&lt;br&gt;&#xA;अतो नायं शुभो वासस्तुल्ये सदसती त्विह&lt;br&gt;&#xA;वधो ह्येवात्र सुकृते दुष्कृते नैव संशयः&lt;br&gt;&#xA;न्यायतो दुष्कृते घातस्सुकृते स्यात्कथं वधः&lt;br&gt;&#xA;नेह युक्तं स्थिरं स्थातुं जवेनोत नशेद्बुधः&lt;br&gt;&#xA;सीता नाम नदी राजन्प्लवो यस्यां निमज्जति&lt;br&gt;&#xA;तयोपमामिमां मन्ये वागुरां सर्वघातिनीम्&lt;br&gt;&#xA;मधुप्रपातो हि भवान्भोजनं विषसंयुतम्&lt;br&gt;&#xA;असतामिव ते भावो वर्तते न सतामिव&lt;br&gt;&#xA;आशीविषैः परिवृतः कूपस्त्वमसि पार्थिव&lt;br&gt;&#xA;दुर्गतीर्था बृहत्कूला कावेरी चोरसंयुता&lt;br&gt;&#xA;नदी मधुरपानीया यथा राजंस्तथा भवान्&lt;br&gt;&#xA;श्वगृध्रगोमायुयुतो राजहंससमो ह्यसि&lt;br&gt;&#xA;यथाऽऽश्रित्य महावृक्षं कक्षस्संवर्धते महान्&lt;br&gt;&#xA;ततस्तं संवृणोत्येव तमतीत्य च वर्धते&lt;br&gt;&#xA;तेनैवोग्रेन्धनेनेमं दावो दहति दारुणः&lt;br&gt;&#xA;तथोपमा ह्यमात्यास्ते राजंस्तान्परिशोधय&lt;br&gt;&#xA;भवचैव कृता राजन्भवता परिपालिताः&lt;br&gt;&#xA;भवन्तं पर्यवज्ञाय जिघांसन्ति भवत्प्रियम्&lt;br&gt;&#xA;उषितं शङ्कमानेन प्रमादं परिरक्षता&lt;br&gt;&#xA;अन्तस्सर्प इवागारे वीरपत्न्या इवालये&lt;br&gt;&#xA;शीलं जिज्ञासमानेन राज्ञस्साहसजीविनः&lt;br&gt;&#xA;कच्चिज्जितेन्द्रियो राजा कच्चिदस्यान्तरा जिताः&lt;br&gt;&#xA;कच्चिदासां प्रियो राजा कच्चिद्राज्ञः प्रजाः प्रियाः&lt;br&gt;&#xA;जिज्ञासुरिह सम्प्राप्तस्तवाहं राजसत्तम&lt;br&gt;&#xA;तस्य मे रोचते राजन्क्षुधितस्येव भोजनम्&lt;br&gt;&#xA;अमात्या मे न रोचन्ते वितृष्णस्य यथोदकम्&lt;br&gt;&#xA;भवतोऽर्थकृदित्येवं मयि ते दोषमादधन्&lt;br&gt;&#xA;विद्यते कारणं नान्यदिति मे नास्ति संशयः&lt;br&gt;&#xA;न हि तेषामहं द्रोग्धा तत्तेषां द्रोहवद्गतम्&lt;br&gt;&#xA;अग्रे हि दुर्हृदो हेयं भग्नपृष्ठादिवोरगात्&lt;br&gt;&#xA;राजा-&lt;br&gt;&#xA;भूयसा परिहारेण सत्कारेण च भूयसा&lt;br&gt;&#xA;पूजितो ब्राह्मणश्रेष्ठ भूयो वस गृहे मम&lt;br&gt;&#xA;ये त्वां ब्राह्मण नेच्छन्ति न मे वत्स्यन्ति ते गृहे&lt;br&gt;&#xA;भवतैव हि तज्ज्ञेयं यदिदानीमनन्तरम्&lt;br&gt;&#xA;यथा स्यात्सुधृतो दण्डो यथा च सुकृतो भवेत्।&lt;br&gt;&#xA;तथा समीक्ष्य भगवञ्श्रेयसे विनियुङ्क्ष्व माम्&lt;br&gt;&#xA;मुनिः-&lt;br&gt;&#xA;अदर्शयन्निमं दोषमेकैकं दुर्बलं कुरु&lt;br&gt;&#xA;ततः कारणमाज्ञाय पुरुषं जहि साधु च&lt;br&gt;&#xA;एकदोषा हि बहवो मृद्नीयुरपि कण्टकान्&lt;br&gt;&#xA;अर्थे सर्वं जगद्बद्धमर्थेन च निबध्यते&lt;br&gt;&#xA;अर्थे दर्पो मनुष्याणां तस्मादर्थं विरोचय&lt;br&gt;&#xA;एकेनैकस्य दोषेण तद्विरुद्धं प्रचोदय&lt;br&gt;&#xA;स तस्य दोषानुद्भाव्य तस्यार्थं ग्राहयिष्यति&lt;br&gt;&#xA;सामपूर्वं च केषाञ्चिद्भेदेन च परस्परम्&lt;br&gt;&#xA;वैरं कारय भूपाल पश्चाद्दण्डं प्रचोदय&lt;br&gt;&#xA;बिल्वेन च यथा बिल्वमाकारं छाद्य बुद्धिमान्&lt;br&gt;&#xA;अशुद्धं सचिवं राजन्नशुद्धेनैव नाशय&lt;br&gt;&#xA;मन्त्रभेदभयाद्राजंस्तस्मादेतद्ब्रवीमि ते&lt;br&gt;&#xA;वयं तु ब्राह्मणा नाम मृदुदण्डाः कृपालवः&lt;br&gt;&#xA;स्वस्ति चेच्छाम भवतः परेषां च यथाऽऽत्मनः&lt;br&gt;&#xA;राजन्नात्मानमाचक्षे सम्बन्धी भवतो ह्यहम्&lt;br&gt;&#xA;मुनिः कालकवृक्षीय इत्येवमभिसञ्ज्ञितः&lt;br&gt;&#xA;पितुस्सखा च भवतस्सम्मतस्सत्यसङ्गरः&lt;br&gt;&#xA;व्यापन्ने भवतो राज्ये राजन्पितरि संस्थिते&lt;br&gt;&#xA;सर्वान्कामान्परित्यज्य तपस्तप्तं तदा मया&lt;br&gt;&#xA;स्नेहात्त्वां त्वां प्रब्रवीम्येतन्मा भूयो विभ्रमेदिति&lt;br&gt;&#xA;उभे दृष्ट्वा दुःखसुखे दृष्ट्वा प्राप्य राज्यं यदृच्छया&lt;br&gt;&#xA;राज्येनामात्यसार्थेन कथं राजन्प्रमाद्यसे&lt;br&gt;&#xA;भीष्मः-&lt;br&gt;&#xA;ततो राजकुले नान्दी सञ्जज्ञे भूयसी पुनः&lt;br&gt;&#xA;पुरोहितकुले चैव सम्प्राप्ते ब्राह्मणर्षभे&lt;br&gt;&#xA;एकच्छत्रां महीं कृत्वा कौसल्याय यशस्विने&lt;br&gt;&#xA;मुनिः कालकवृक्षीय ईजे क्रतुभिरुत्तमैः&lt;br&gt;&#xA;हितं तद्वचनं श्रुत्वा कौसल्योऽप्यजयन्महीम्&lt;br&gt;&#xA;तथा च कृतवान्राजा यथोक्तं तेन धीमता&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/077/</guid>
      <description>&lt;p&gt;युधिष्ठिरः-&lt;br&gt;&#xA;सभासदस्सहायाश्च सुहृदश्च विशां पते&lt;br&gt;&#xA;परिच्छदास्तथाऽमात्याः कीदृशास्स्युः पितामह&lt;br&gt;&#xA;भीष्मः-&lt;br&gt;&#xA;ह्रीनिषेधास्सदाऽऽदान्तासन्नास्सत्यलज्जासमन्विताः&lt;br&gt;&#xA;शक्ताः कथयितुं दान्तास्ते तव स्युस्सभासदः&lt;br&gt;&#xA;अमात्याश्चातिशूराश्च ब्रह्मण्याश्च बहुश्रुताः&lt;br&gt;&#xA;सन्तुष्टाश्चापि कौन्तेय महोत्साहाश्च कर्मसु&lt;br&gt;&#xA;एतान्सहायाल्ँलिप्सेथास्सर्वास्वापत्सु भारत&lt;br&gt;&#xA;कुलीनः पूजितो नित्यं न हि शक्तिं निगूहते&lt;br&gt;&#xA;प्रसन्नमप्रसन्नं वा पीडितं हतमेव वा&lt;br&gt;&#xA;आवर्तयति भूयिष्ठं तदेकोऽप्यनुपालितः&lt;br&gt;&#xA;कुलीना देशजाः प्राज्ञा कृपावन्तो बहुश्रुताः&lt;br&gt;&#xA;प्रगल्भाश्चानुरक्ताश्च ते तव स्युः परिच्छदाः&lt;br&gt;&#xA;दौष्कुलेयाश्च लुब्धाश्च नृशंसा निरपत्रपाः&lt;br&gt;&#xA;ते त्वां तात सेवेयुर्यावत्ते खङ्गपाणयः&lt;br&gt;&#xA;अर्थ्यमानैश्च सत्कारैर्भोगैरुच्चावचैः प्रियान्&lt;br&gt;&#xA;यानर्थभाजो मन्येथास्ते ते स्युस्सुखभागिनः&lt;br&gt;&#xA;अभिन्नवृत्ता विद्वांसस्सद्वृत्ताश्चरितव्रताः&lt;br&gt;&#xA;न त्वां नित्यार्थिनो जह्युरक्षुद्रास्सत्यवादिनः&lt;br&gt;&#xA;अनार्या ये न जानन्ति समयं मन्दचेतसः&lt;br&gt;&#xA;तेभ्यः परिजुगुप्सेथा ज्ञायेस्समयच्युतान्&lt;br&gt;&#xA;नैकमिच्छेद्गणं हित्वा स्याच्चेदन्यतरग्रहः&lt;br&gt;&#xA;यस्त्वेको बहुभिश्श्रेयान्कामं तेन गणं त्यजेत्&lt;br&gt;&#xA;श्रेयसो लक्षणं चैतद्विक्रमो यस्य दृश्यते&lt;br&gt;&#xA;कीर्तिप्रधानो यश्च स्यात्समये यश्च तिष्ठति&lt;br&gt;&#xA;समर्थान्पूजयेद्यस्तु समृद्धे स्पर्धते न यः&lt;br&gt;&#xA;न च कामाद्भयात्क्रोधाल्लोभाद्वा धर्ममुत्सृजेत्&lt;br&gt;&#xA;अमानी सत्यवाक्शक्तो जितात्मा मान्यमानिता&lt;br&gt;&#xA;स ते मन्त्रसहायस्स्यात्सर्वावस्थं परीक्षितः&lt;br&gt;&#xA;कुलीनः कुलसम्पन्नस्तितिक्षुर्दश आत्मवान्&lt;br&gt;&#xA;शूरः कृतज्ञस्सत्यश्चश्श्रेयसः पार्थ लक्षणम्&lt;br&gt;&#xA;तस्यैवं वर्तमानस्य पुरुषस्य विजानतः&lt;br&gt;&#xA;अमित्रास्सम्प्रसीदन्ति तथा मित्रीभवन्त्यपि&lt;br&gt;&#xA;अत ऊर्ध्वममात्यानां परीक्षेत गुणागुणम्&lt;br&gt;&#xA;संयतात्मा कृतज्ञश्च भूतिकामश्च भूमिपः&lt;br&gt;&#xA;सम्बन्धिपुरुषैराप्तैरभिजातैः स्वदेशजैः&lt;br&gt;&#xA;अहार्यैरव्यभीचारैः सर्वशः सुपरीक्षितैः&lt;br&gt;&#xA;यौनाः श्रौतास्तथा मौलास्तथैवाप्यनहङ्कृताः&lt;br&gt;&#xA;कर्तव्या भूतिकामेन पुरुषेण बुभूषता&lt;br&gt;&#xA;एषां वैनयिकी बुद्धिः प्रकृत्या चैव शोभना&lt;br&gt;&#xA;तेजो धैर्यं क्षमा शौचमनुरागस्स्थितिः पुरा&lt;br&gt;&#xA;परीक्षितगुणान्नित्यं प्रौढभावान्धुरन्धरान्&lt;br&gt;&#xA;पञ्चोपधाव्यतीतांश्च कुर्याद्राजाऽर्थकारिणः&lt;br&gt;&#xA;पर्याप्तवचनान्वीरान्प्रतिपत्तिविशारदान्&lt;br&gt;&#xA;कुलीनान्सत्वसम्पन्नानिङ्गितज्ञाननिष्ठुरान्&lt;br&gt;&#xA;देशकालविधानज्ञान्भर्तृकार्यहितैषिणः&lt;br&gt;&#xA;नित्यमर्थेषु सर्वेषु राजन्कुर्वीत मन्त्रिणः&lt;br&gt;&#xA;हीनतेजोभिसम्पृक्तो नैव जातु व्यवस्यति&lt;br&gt;&#xA;अवश्यं जनयत्येव सर्वकर्मसु संशयान्&lt;br&gt;&#xA;एवमल्पश्रुतो मन्त्री कल्याणाभिजनोऽप्युत&lt;br&gt;&#xA;धर्मार्थकामसंयुक्तो नालं मन्त्रं परीक्षितुम्&lt;br&gt;&#xA;तथैवानभिजातोऽपि काममस्तु बहुश्रुतः&lt;br&gt;&#xA;अनायक इवाचक्षुर्मुह्यत्यूह्येषु कर्मसु&lt;br&gt;&#xA;यो वाऽप्यस्थिरसङ्कल्पो बुद्धिमानागतागमः&lt;br&gt;&#xA;उपायज्ञोऽपि नालं स कर्म प्रापयितुं चिरम्&lt;br&gt;&#xA;केवलात्पुनरादानात्कर्मणो नोपपद्यते&lt;br&gt;&#xA;परामर्शो विशेषाणामश्रुतस्येह दुर्मतेः&lt;br&gt;&#xA;मन्त्रिण्यननुरक्ते तु विश्वासो नेह विद्यते&lt;br&gt;&#xA;तस्मादननुरक्ताय नैव मन्त्रं प्रकाशयेत्&lt;br&gt;&#xA;व्यथयेद्धि स राजानं मन्त्रिभिस्सहितोऽनृजुः&lt;br&gt;&#xA;मारुतोपहितच्छिद्रैः प्रविश्याग्निरिव द्रुमम्&lt;br&gt;&#xA;सङ्क्रुद्ध्यत्येकदा स्वामी स्थानाच्चैवापकर्षति&lt;br&gt;&#xA;वाचा क्षिपति संरब्धः पुनः पश्चात्प्रसीदति&lt;br&gt;&#xA;न तान्यननुरक्तेन शक्यानीह तितिक्षितुम्&lt;br&gt;&#xA;मन्त्रिणां च भवेत्क्रोधो विष्फूर्जितमिवाशनेः&lt;br&gt;&#xA;यस्तु संहरते तानि भर्तुः प्रियचिकीर्षया&lt;br&gt;&#xA;समानसुखदुःखं तं पृच्छेदर्थेषु मानवम्&lt;br&gt;&#xA;अनृजुस्त्वनुरक्तोऽपि सम्पन्नश्चेतरैर्गुणैः&lt;br&gt;&#xA;राज्ञः प्रज्ञानयुक्तोऽपि न मन्त्रं श्रोतुमर्हति&lt;br&gt;&#xA;योऽमित्रैस्सह सम्बद्धो न परान्बहुमन्यते&lt;br&gt;&#xA;स सुहृत्तादृशो राज्ञो न मन्त्रं श्रोतुमर्हति&lt;br&gt;&#xA;अविद्वानशुचिस्स्तब्धश्शत्रुसेवी विकत्थनः&lt;br&gt;&#xA;असुहृत्क्रोधनो लुब्धो न मन्त्रं श्रोतुमर्हति&lt;br&gt;&#xA;आगन्तुश्चानुरक्तोऽपि काममस्तु बहुश्रुतः&lt;br&gt;&#xA;सत्कृतस्संविभक्तोऽपि न मन्त्रं श्रोतुमर्हति&lt;br&gt;&#xA;यस्सल्पेनापि दोषेण सकृदाक्षारितो भवेत्&lt;br&gt;&#xA;पुनन्यैर्गुणैर्युक्तो न मन्त्रं श्रोतुमर्हति&lt;br&gt;&#xA;विधर्मतो विप्रकृतः पिता यस्याभवत्पुरा&lt;br&gt;&#xA;सत्कृतस्स्थापितस्सोऽपि न मन्त्रं श्रोतुमर्हति&lt;br&gt;&#xA;कृतप्रज्ञश्च मेधावी बुधो जानपदश्शुचिः&lt;br&gt;&#xA;सर्वकर्मसु यश्शुद्धस्स मन्त्रं श्रोतुमर्हति&lt;br&gt;&#xA;ज्ञानविज्ञानसम्पन्नः प्रकृतिज्ञः परात्मनोः&lt;br&gt;&#xA;सुहृदात्मसमो राज्ञस्स मन्त्रं श्रोतुमर्हति&lt;br&gt;&#xA;सत्यवाक्शीलसम्पन्नो गन्भीरस्सत्रपो मृदुः&lt;br&gt;&#xA;पितृपैतामहो यस्स्यात्स मन्त्रं श्रोतुमर्हति&lt;br&gt;&#xA;सन्तुष्टस्सम्मतस्सद्भिश्शौण्डीरो द्वेष्यपापकः&lt;br&gt;&#xA;मन्त्रवित्कालविच्छूरस्स मन्त्रं श्रोतुमर्हति&lt;br&gt;&#xA;सर्वलोकमिमं शक्तस्सान्त्वेन कुरुते वशम्&lt;br&gt;&#xA;मन्त्रस्तस्मै प्रयोक्तव्यो दण्डमाधित्सताऽप्युत&lt;br&gt;&#xA;पौरजानपदा यस्मिन्विश्वासं धर्मतो गताः&lt;br&gt;&#xA;योद्धा नयविपश्चिच्च स मन्त्रं श्रोतुमर्हति&lt;br&gt;&#xA;तस्मात्सर्वैर्गुणैरेतैरुपपन्नास्सुपूजिताः&lt;br&gt;&#xA;मन्त्रिणः प्रकृतिज्ञास्स्युस्त्र्यवरा महदीप्सवः&lt;br&gt;&#xA;स्वासु प्रकृतिषु च्छिद्रं लक्षयेरन्परस्य च&lt;br&gt;&#xA;मन्त्रिणो मन्त्रमूलं हि राज्ञो राज्यं विवर्धते&lt;br&gt;&#xA;नास्य च्छिद्रं परः पश्येच्छिद्रेषु परमन्वियात्&lt;br&gt;&#xA;गूहेत्कूर्म इवाङ्गानि रक्षेद्विवरमात्मनः&lt;br&gt;&#xA;मन्त्रग्राहा हि राज्यस्य मन्त्रिणो ये मनीषिणः&lt;br&gt;&#xA;मन्त्रसंहननो राजा मन्त्राङ्गानीतरे जनाः&lt;br&gt;&#xA;राज्यं प्रणिधिमूलं हि मन्त्रसारं प्रचक्षते&lt;br&gt;&#xA;स्वामिनं त्वनुवर्न्तते वृत्त्यर्थमिह मन्त्रिणः&lt;br&gt;&#xA;संविनीय मदक्रोधौ मानमीर्ष्यां च निर्वृताः&lt;br&gt;&#xA;नित्यं पञ्चोपधातीतैर्मन्त्रयेत्सह मन्त्रिभिः&lt;br&gt;&#xA;तेषां त्रयाणां त्रिविधं विमर्शं बुद्ध्येत बुद्धिं विनिवेश्य तत्र&lt;br&gt;&#xA;स्वनिश्चयं तं परनिश्चयं च निदर्शयेदुत्तरमन्त्रकाले&lt;br&gt;&#xA;धर्मार्थकामज्ञमुपेत्य पृच्छेद्युक्तो गुरुं ब्राह्मणमुत्तरार्थम्&lt;br&gt;&#xA;निष्ठा कृताऽतेन यदा सहस्स्यात्तं तत्र मार्गं प्रणयेदसक्तम्&lt;br&gt;&#xA;एवं सदा मन्त्रयितव्यमाहुर्ये मन्त्रतत्त्वार्थविनिश्चयज्ञाः&lt;br&gt;&#xA;तस्मात्तमेवं प्रणयेस्सदैव मन्त्रं प्रजासङ्ग्रहणे समर्थम्&lt;br&gt;&#xA;न वामनाः कुब्जकिरातखञ्जा नान्धा जडास्स्त्रैणनपुंसकाश्च&lt;br&gt;&#xA;न चात्र तिर्यक्च पुरो न पश्चान्नोर्ध्वं न चाधः प्रचरेत्कश्चित्&lt;br&gt;&#xA;आरुह्य पापस्तु तथैव शून्यं स्थलं प्रकाशं कुशकाशहीनम्&lt;br&gt;&#xA;वागङ्गदोषान्परिहृत्य सर्वान्सम्मन्त्रयेत्कार्यमहीनकालम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/078/</guid>
      <description>&lt;p&gt;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;बृहस्पतेश्च संवादमिन्द्रस्य च युधिष्ठिर&lt;br&gt;&#xA;इन्द्रः-&lt;br&gt;&#xA;किंस्विदेकपदं ब्रह्मन्पुरुषस्सम्यगाचरन्&lt;br&gt;&#xA;प्रमाणं सर्वभूतानां यशश्चैवाप्नुयान्महत्&lt;br&gt;&#xA;बृहस्पतिः-&lt;br&gt;&#xA;सान्त्वमेकपदं शक्र पुरुषस्सम्यगाचरन्&lt;br&gt;&#xA;प्रमाणं सर्वभूतानां यशश्चैवाप्नुयान्महत्&lt;br&gt;&#xA;एतदेकपदं शक्र सर्वलोकसुखावहम्&lt;br&gt;&#xA;आचरन्सर्वभूतेषु प्रियो भवति सर्वदा&lt;br&gt;&#xA;यो हि नाभाषते किञ्चित्सततं भ्रुकुटीमुखः&lt;br&gt;&#xA;द्वेष्यो भवति भूतानां स सान्त्वमिह नाचरन्&lt;br&gt;&#xA;यस्तु सर्वमभिप्रेक्ष्य पूर्वमेवाभिभाषते&lt;br&gt;&#xA;स्मितपूर्वाभिभाषी च तस्य लोकः प्रसीदति&lt;br&gt;&#xA;दानमेव हि सर्वत्र सान्त्वेनानभिकल्पितम्&lt;br&gt;&#xA;न प्रीणयति भूतानि निर्व्यञ्जनमिवाशनम्&lt;br&gt;&#xA;आददन्नपि भूतानां मधुरामीरयन्गिरम्&lt;br&gt;&#xA;सर्वलोकमिमं शक्र सान्त्वेन कुरुते वशे&lt;br&gt;&#xA;तस्मात्सान्त्वं प्रयोक्तव्यं दण्डमाधित्सतामपि हि&lt;br&gt;&#xA;प्रीतिं च जनयत्येवं न चास्योद्विजते जनः&lt;br&gt;&#xA;सुकृतस्य हि सान्त्वस्य श्लक्ष्णस्य मधुरस्य च&lt;br&gt;&#xA;सम्यगासेव्यमानस्य तुल्यं जातु न विद्यते&lt;br&gt;&#xA;भीष्मः-&lt;br&gt;&#xA;इत्युक्तः कृतवान्सर्वं यथा शक्रः पुरोधसा&lt;br&gt;&#xA;तथा त्वमपि कौन्तेय सम्यगेतत्समाचर&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/079/</guid>
      <description>&lt;p&gt;युधिष्ठिरः-&lt;br&gt;&#xA;कथंस्विदिह राजेन्द्र पालयन्पार्थिवः प्रजाः&lt;br&gt;&#xA;प्रैति धर्मं विशेषेण कीर्तिं चाप्नोति शाश्वतीम्&lt;br&gt;&#xA;भीष्मः-&lt;br&gt;&#xA;व्यवहारेण शुद्धेन प्रजापालनतत्परः&lt;br&gt;&#xA;प्राप्य धर्मं च कीर्तिं च लोकानाप्नोत्यसौ शुचिः&lt;br&gt;&#xA;युधिष्ठिरः-&lt;br&gt;&#xA;कीदृशं व्यवहारं तु कैश्च व्यवहरेन्नृपः&lt;br&gt;&#xA;एतत्पृष्टो महाप्राज्ञ यथावद्वक्तुमर्हसि&lt;br&gt;&#xA;ये चैते पूर्वकथिता गुणास्ते पुरुषं प्रति&lt;br&gt;&#xA;नैकस्मिन्पुरुषे ह्येते विद्यन्त इति मे मतिः&lt;br&gt;&#xA;भीष्मः-&lt;br&gt;&#xA;एवमेतन्महाप्राज्ञ यथा वदसि बुद्धिमन्&lt;br&gt;&#xA;दुर्लभः पुरुषः कश्चिदेभिर्युक्तो गुणैश्शुभैः&lt;br&gt;&#xA;किं नु सङ्क्षेपतश्शीलं प्रयत्नेनेह दुर्लभम्&lt;br&gt;&#xA;वक्ष्यामि तु यथाऽमात्यान्यादृशांश्च करिष्यसि&lt;br&gt;&#xA;चतुरो ब्राह्मणान्वैद्यान्प्रगल्भान्स्नातकाञ्शुचीन्&lt;br&gt;&#xA;क्षत्रियान्दश चाष्टौ च बलिनश्शस्त्रपाणयः&lt;br&gt;&#xA;वैश्यान्वित्तेन सम्पन्नानेकविंशतिनित्यशः&lt;br&gt;&#xA;त्रिंशच्छूद्रान्विनीतांश्च शुचीन्कर्मणि पूर्वके&lt;br&gt;&#xA;अष्टाभिश्च गुणैर्युक्तं सूतं पौराणिकं चरेत्&lt;br&gt;&#xA;पञ्चाशद्वर्षवयसं प्रगल्भमनसूयकम्&lt;br&gt;&#xA;मतिस्मृतिसमायुक्तं विनीतं समदर्शिनम्&lt;br&gt;&#xA;कार्ये विवदमानानां शक्तमर्थेष्वलोलुपम्&lt;br&gt;&#xA;विवर्जितानां व्यसनैस्सुघोरैस्सप्तभिर्भृशम्&lt;br&gt;&#xA;अष्टानां मन्त्रिणां मध्ये मन्त्रं राजोपधारयेत्&lt;br&gt;&#xA;ततस्सम्प्रेषयेद्राष्ट्रे राष्ट्रिकायोपदर्शयेत्&lt;br&gt;&#xA;अनेन व्यवहारेण द्रष्टव्यास्ते प्रजास्सदा&lt;br&gt;&#xA;न चापि गूढं द्रव्यं ते ग्राह्यं कार्योपघातकम्&lt;br&gt;&#xA;कार्ये खलु विपन्ने तु यो धर्मस्तं च पीडयेत्&lt;br&gt;&#xA;विद्रवेत च राष्ट्रं ते श्येनात्पक्षिगणा इव&lt;br&gt;&#xA;परिवेपेत च सदा नौर्विशीर्णेव सागरे&lt;br&gt;&#xA;प्रजाः पालयतोऽसम्यगधर्मेणैव भूपतेः&lt;br&gt;&#xA;हार्दं भयं संवदन्ति स्वर्गं चास्य निरुध्यते&lt;br&gt;&#xA;अथ यो धर्मतः पाति राजाऽमात्योऽथवाऽऽत्मजः&lt;br&gt;&#xA;धर्मासने सन्नियुक्तो धर्ममूले नरर्षभ&lt;br&gt;&#xA;स्वर्गं याति महीपालो नियुक्तैस्सचिवैस्सह&lt;br&gt;&#xA;कार्येष्वधिकृतास्सम्यगवर्तन्तो नृपानुगाः&lt;br&gt;&#xA;आत्मानं पुरतः कृत्वा यान्त्यधस्सहपार्थिवाः&lt;br&gt;&#xA;बलात्कृतानां बलिभिः कृपणं बहुजल्पताम्&lt;br&gt;&#xA;नाथो वै भूमिपो नित्यमनाथानां नृणां भवेत्&lt;br&gt;&#xA;ततस्साक्षिबलं साधु द्वेधा वादकृतं भवेत्&lt;br&gt;&#xA;असाक्षिकमनाथं वा परीक्ष्यं तद्विशेषतः&lt;br&gt;&#xA;अपराधानुरूपं च दण्डं पापेषु धारयेत्&lt;br&gt;&#xA;वियोजयेद्धनैर्लुब्धान्दरिद्रान्वधबन्धनैः&lt;br&gt;&#xA;विनयेच्चापि दुर्वृत्तान्प्रहारैरपि पार्थिवः&lt;br&gt;&#xA;सान्त्वेनोपप्रदानेन शिष्टांश्च परिपालयेत्&lt;br&gt;&#xA;राज्ञो वधं चिकीर्षेद्यश्चित्रस्तस्य वधो भवेत्&lt;br&gt;&#xA;आदीपकस्य स्तेनस्य वर्णसङ्करिकस्य च&lt;br&gt;&#xA;सम्यक्प्रणयतो दण्डं भूमिपस्य विशां पते&lt;br&gt;&#xA;युक्तस्य वा नास्त्यधर्मो धर्म एव हि शाश्वतः&lt;br&gt;&#xA;कामकारेण दण्डं तु यः कुर्यादविचक्षणः&lt;br&gt;&#xA;स इहाकीर्तिसंयुक्तो मृतो नरकमश्नुते&lt;br&gt;&#xA;न परस्यापराधेन परेषां दण्डमर्पयेत्&lt;br&gt;&#xA;आगमानुगमं कृत्वा बध्नीयान्मोचयेत वा&lt;br&gt;&#xA;न तु हन्यान्नृपो जातु दूतं कस्याञ्चिदापदि&lt;br&gt;&#xA;दूतस्य हन्ता निरयमाविशेत्सचिवैस्सह&lt;br&gt;&#xA;यथोक्तवचनं दूतं क्षत्रधर्मरतो नृपः&lt;br&gt;&#xA;यो हन्यात्पितरस्तस्य भ्रूणहत्यामवाप्नुयुः&lt;br&gt;&#xA;कुलीनश्शीलसम्पन्नो वाग्मी दक्षः प्रियंवदः&lt;br&gt;&#xA;यथोक्तवादी स्मृतिमान्दूतस्स्यात्सप्तभिर्गुणैः&lt;br&gt;&#xA;एतैरेव गुणैर्युक्तः प्रतीहारोऽस्य रक्षिता&lt;br&gt;&#xA;शरीरेण च नीरूक्षो गुणैरेतैस्समन्वितः&lt;br&gt;&#xA;धर्मशास्त्रार्थतत्त्वज्ञस्सान्धिविग्रहिको भवेत्&lt;br&gt;&#xA;मतिमान्स्मृतिमान्धीमान्रहस्ये परिनिष्ठितः&lt;br&gt;&#xA;कुलीनस्सत्वसम्पन्नश्शुक्लोऽमात्यः प्रशस्यते&lt;br&gt;&#xA;एतैरेव गुणैर्युक्तस्तथा सेनापतिर्भवेत्&lt;br&gt;&#xA;व्यूहयन्त्रायुधीयानां तत्त्वज्ञो विक्रमान्वितः&lt;br&gt;&#xA;वर्षशीतोष्णवातानां सहिष्णुः पररन्ध्रवित्&lt;br&gt;&#xA;विश्वासयेत्परांश्चैव विश्वसेच्च न कस्यचित्&lt;br&gt;&#xA;पुत्रेष्वपि हि राजेन्द्र विश्वासो न प्रशस्यते&lt;br&gt;&#xA;एतच्छास्त्रार्थतत्त्वं तु मयाऽऽख्यातं तवानघ&lt;br&gt;&#xA;अविश्वासो नरेन्द्राणां गुह्यं परममुच्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/080/</guid>
      <description>&lt;p&gt;युधिष्ठिरः-&lt;br&gt;&#xA;कथंविधं पुरं राजा स्वयमावस्तुमर्हति&lt;br&gt;&#xA;कृतं वा कारयित्वा वा तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;यत्र कौन्तेय वस्तव्यं सपुत्रभ्रातृबन्धुना&lt;br&gt;&#xA;न्याय्यं च परिप्रष्टुं गुप्तिं वृत्तिं च भारत&lt;br&gt;&#xA;तस्मात्ते वर्तयिष्यामि दुर्गकर्म विशेषतः&lt;br&gt;&#xA;श्रुत्वा तथा विधातव्यमनुष्ठेयं च यत्नतः&lt;br&gt;&#xA;षड्विधं दुर्गमास्थाय पुराण्यभिनिवेशयेत्&lt;br&gt;&#xA;सर्वसम्पत्प्रधानं च बाहुल्यं वाऽप्यसम्भवे&lt;br&gt;&#xA;धन्वदुर्गं महीदुर्गं गिरिदुर्गं तथैव च&lt;br&gt;&#xA;मनुष्यदुर्गम्मब्दुर्गं वनदुर्गं च तानि षट्&lt;br&gt;&#xA;यत्पुरं दुर्गसम्पन्नं धान्यायुधसमन्वितम्&lt;br&gt;&#xA;दृढप्राकारपरिखं हस्त्यश्वरथसङ्कुलम्&lt;br&gt;&#xA;विद्वांसश्शिल्पिनो यत्र निचयाश्च सुसञ्चिताः&lt;br&gt;&#xA;धार्मिकश्च जनो यत्र दाक्ष्यमुत्तममास्थितः&lt;br&gt;&#xA;ऊर्जस्विनरनागाश्वं चत्वरापणशोभितम्&lt;br&gt;&#xA;प्रसिद्धव्यवहारं च प्रशान्तमकुतोभयम्&lt;br&gt;&#xA;सुप्रभं सानुनादं च सुप्रशस्तनिवेशनम्&lt;br&gt;&#xA;शूराढ्यं प्राज्ञसम्पूर्णं ब्रह्मघोषानुनादितम्&lt;br&gt;&#xA;समाजोत्सवसम्पन्नं सदापूजितदैवतम्&lt;br&gt;&#xA;वश्यामात्यबलो राजा तत्पुरं स्वयमाविशेत्&lt;br&gt;&#xA;तत्र कोशं बलं मित्रं व्यवहारं च वर्धयेत्&lt;br&gt;&#xA;पुरे जनपदे चैव सर्वदोषान्निवर्तयेत्&lt;br&gt;&#xA;भाण्डागारायुधागारं प्रयत्नेनाभिवर्धयेत्&lt;br&gt;&#xA;निचयान्वर्धयेत्सर्वांस्तथा यन्त्रकटङ्कटान्&lt;br&gt;&#xA;काष्ठलोहतुषाङ्गारदारुपाषाणसञ्चयान्&lt;br&gt;&#xA;मज्जास्नेहेन सक्षौद्राण्यौषधान्यगदानि च&lt;br&gt;&#xA;शणं सर्जरसं धान्यमायुधानि शरांस्तथा&lt;br&gt;&#xA;चर्म स्नायुं तथा वेत्रं मुञ्जवल्वजदन्ध्वनान्&lt;br&gt;&#xA;आरामांश्चोदपानांश्च प्रभूतसलिलान्वरान्&lt;br&gt;&#xA;निरोद्धव्यास्सदा राज्ञा क्षीरिणश्च महीरुहाः&lt;br&gt;&#xA;सत्कृताश्च प्रयत्नेन आचार्यर्त्विक्पुरोहिताः&lt;br&gt;&#xA;महेष्वासास्स्थपतयस्सांवत्सरचिकित्सकाः&lt;br&gt;&#xA;प्राज्ञा मेधाविनो दक्षा दान्ताश्शूरा बहुश्रुताः&lt;br&gt;&#xA;कुलीनास्सत्वसम्पन्ना युक्तास्सर्वेषु कर्मसु&lt;br&gt;&#xA;पूजयेद्धार्मिकान्राजा निगृह्णीयादधार्मिकान्&lt;br&gt;&#xA;नियुञ्ज्याच्च प्रयत्नेन सर्ववर्णान्स्वकर्मसु&lt;br&gt;&#xA;बाह्यमाभ्यन्तरं चैव पौरजानपदं जनम्&lt;br&gt;&#xA;चारैस्सुविदितं कृत्वा ततः कर्म प्रयोजयेत्&lt;br&gt;&#xA;चरान्मन्त्रं च कोशं च दण्डं चैव विशेषतः&lt;br&gt;&#xA;अनुतिष्ठेत्स्वयं राजा सर्वं ह्यत्र प्रतिष्ठितम्&lt;br&gt;&#xA;उदासीनारिमित्राणां सर्वमेव चिकीर्षितम्&lt;br&gt;&#xA;पुरे जनपदे चैव ज्ञातव्यं चारचक्षुषा&lt;br&gt;&#xA;ततस्तथा विधातव्यं सर्वमेवाप्रमादतः&lt;br&gt;&#xA;भक्तान्पूजयता नित्यं द्विषतश्च निगृह्णता&lt;br&gt;&#xA;यष्टव्यं क्रतुभिर्नित्यं दातव्यं चाप्यपीडया&lt;br&gt;&#xA;प्रजानां रक्षणं कार्यं न कार्यं कर्म गार्हितम्&lt;br&gt;&#xA;कृपणानाथवृद्धानां विधवानां च योषिताम्&lt;br&gt;&#xA;योगक्षेमं च वृत्तिं च नित्यमेव प्रकल्पयेत्&lt;br&gt;&#xA;आश्रमेषु यथाकालं चेलभाजनभोजनम्&lt;br&gt;&#xA;स्वयं तूपहरेद्राजा सत्कृत्यानवमत्य च&lt;br&gt;&#xA;आत्मानं सर्वकार्याणि तापसे राज्यमेव च&lt;br&gt;&#xA;निवेदयेत्प्रयत्नेन तिष्ठेत्प्रह्वश्च नित्यदा&lt;br&gt;&#xA;सर्वार्थत्यागिनं राजा कुले जातं बहुश्रुतम्&lt;br&gt;&#xA;पूजयेत्तादृशं दृष्ट्वा शयनासनभोजनैः&lt;br&gt;&#xA;तस्मिन्कुर्वीत विश्वासं राजा कस्याञ्चिदापदि&lt;br&gt;&#xA;तापसेषु हि विश्वासं नाधिकुर्वन्ति दस्यवः&lt;br&gt;&#xA;तस्मिन्निधीनादधीत पुनः प्रत्याददीत च&lt;br&gt;&#xA;न चाप्यभीक्ष्णं सेवेत भृशं वा प्रतिपूजयेत्&lt;br&gt;&#xA;अन्यः कार्यस्स्वराष्ट्रेषु परराष्ट्रेषु चापरः&lt;br&gt;&#xA;अटवीषु परः कार्यस्सामन्तनगरेऽपरः&lt;br&gt;&#xA;तेषु सत्कारसम्पन्नं संविभागां च कारयेत्&lt;br&gt;&#xA;परराष्ट्राटवीष्वेषु यथात्मविषये तथा&lt;br&gt;&#xA;ते कस्याञ्चिदवस्थायां शरणं शरणार्थिने&lt;br&gt;&#xA;राज्ञे दद्युर्यथाकामं तापसास्संशितव्रताः&lt;br&gt;&#xA;एष ते लक्षणोद्देशस्सङ्क्षेपेण प्रकीर्तितः&lt;br&gt;&#xA;यादृशे नगरं राजा स्वयमावस्तुमर्हति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/081/</guid>
      <description>&lt;p&gt;युधिष्ठिरः-&lt;br&gt;&#xA;राष्ट्रगुप्तिं च मे राजन्राष्ट्रस्यैव तु सङ्ग्रहम्&lt;br&gt;&#xA;सम्यग्जिज्ञासमानाय प्रब्रूहि भरतर्षभ&lt;br&gt;&#xA;भीष्मः-&lt;br&gt;&#xA;राष्ट्रगुप्तिं च ते सम्यग्राष्ट्रस्यैव तु सङ्ग्रहम्&lt;br&gt;&#xA;हन्त ते सम्प्रवक्ष्यामि तत्त्वमेकमनाश्शृणु&lt;br&gt;&#xA;ग्रामस्याधिपतिः कार्यो दशग्रामपतिस्तथा&lt;br&gt;&#xA;विंशत्त्रिशच्छतेशं च सहस्रस्य च कारयेत्&lt;br&gt;&#xA;ग्रामेयान्ग्रामदोषांश्च ग्रामिकः परिपालयेत्&lt;br&gt;&#xA;तानाचक्षीत दशिने दशिको विंशिने पुनः&lt;br&gt;&#xA;विंशाधिपस्तु तत्सर्वं वृत्तं जानपदे जने&lt;br&gt;&#xA;ग्रामाणां शतपालाय सर्वमेतन्निवेदयेत्&lt;br&gt;&#xA;यानि ग्रामिकभोज्यानि ग्रामिकस्तान्युपाश्नियाते&lt;br&gt;&#xA;दशिकेन विभक्तव्यो दशिना विंशतिस्तथा&lt;br&gt;&#xA;ग्रामं ग्रामशताध्यक्षो भोक्तुमर्हति सत्कृतः&lt;br&gt;&#xA;तदा तद्भरतश्रेष्ठ सुस्फीतं जनसङ्कुलम्&lt;br&gt;&#xA;तत्र ह्यनेकपायत्तं राज्ञो भवति भारत&lt;br&gt;&#xA;शाखानगरमर्हस्तु सहस्रपतिरुत्तमम्&lt;br&gt;&#xA;धान्यहैरण्यभोगेन भोक्तुं राष्ट्रीयसञ्ज्ञितः&lt;br&gt;&#xA;तेषां यद्ग्रामकृत्यं स्याद्राष्ट्रकृत्यं च यद्भवेत्&lt;br&gt;&#xA;धर्मज्ञस्सचिवः कश्चित्तदवेक्षेदतन्द्रितः&lt;br&gt;&#xA;नगरे नगरे वा स्यादेकस्सर्वार्थचिन्तकः&lt;br&gt;&#xA;उच्चैस्स्थाने घोररूपो नक्षत्राणामिव ग्रहः&lt;br&gt;&#xA;स च तान्सम्परिक्रामेत्सर्वानेव सदा सदा&lt;br&gt;&#xA;तेषां वृत्तिं परिणयेत्सम्यग्राष्ट्रेषु तच्चरैः&lt;br&gt;&#xA;जिघांसवः पापकामाः परस्वादायिनश्शठाः&lt;br&gt;&#xA;तत्तद्रक्षास्वधिकृतास्तेभ्यो रक्षेदिमाः प्रजाः&lt;br&gt;&#xA;विक्रयं क्रयमध्वानं भक्तं च सपरिव्ययम्&lt;br&gt;&#xA;योगक्षेमं च सम्प्रेक्ष्य वणिजां कारयेत्करान्&lt;br&gt;&#xA;उत्पत्तिं दानवृत्तिं च फलं सम्प्रेक्ष्य चासकृत्&lt;br&gt;&#xA;शिल्पं प्रति करानेवं शिल्पिनः प्रति कारयेत्&lt;br&gt;&#xA;उच्चावचाः करन्यायाः पूर्वराज्ञां युधिष्ठिर&lt;br&gt;&#xA;यथा यथा न हीयेयुस्तथा कुर्यान्महीपतिः&lt;br&gt;&#xA;फलं कर्म च सम्प्रेक्ष्य तथा सर्वं प्रकल्पयेत्&lt;br&gt;&#xA;फलं कर्म च निर्हेतु न कश्चित्सम्प्रवर्तते&lt;br&gt;&#xA;यथा राजा च कर्ता च स्यातां कर्मणि भागिनौ&lt;br&gt;&#xA;समवेक्ष्य तथा राज्ञा प्रणेयास्सततं कराः&lt;br&gt;&#xA;नोच्छिद्यादात्मनो मूलं परेषां वाऽतितृष्णया&lt;br&gt;&#xA;ईहाद्वाराणि संरुध्य राजा संवृतदर्शनः&lt;br&gt;&#xA;प्रद्विषन्त्यपरिख्यातं राजानमतिवादिनम्&lt;br&gt;&#xA;प्रद्विष्टस्य कुतश्श्रेयोऽसंवृतो लभते श्रियम्&lt;br&gt;&#xA;वत्सौपम्येन दोग्धव्यं राष्ट्रमक्षीणबुद्धिना&lt;br&gt;&#xA;भृतो वत्सो जातबलः पीडां सहति भारत&lt;br&gt;&#xA;न कर्म कुरुते वत्सो दुग्धेऽत्यर्थं युधिष्ठिर&lt;br&gt;&#xA;राष्ट्रमप्यतिदुग्धं हि न कर्म कुरुते महत्&lt;br&gt;&#xA;यो राष्ट्रमनुगृह्णाति परिगृह्य स्वयं नृप&lt;br&gt;&#xA;सञ्जातमुपजीवनो लभते सुमहत्फलम्&lt;br&gt;&#xA;आपदर्थं च निचयान्राजानिह चिन्वते&lt;br&gt;&#xA;राष्ट्रं ते कोशभूतं स्यात्कोशो वेश्मग्रहस्तथा&lt;br&gt;&#xA;पौरजानपदान्सर्वान्संश्रितोपाश्रितांस्तथा&lt;br&gt;&#xA;यथाशक्त्यनुकम्पेत सर्वानन्तचरानपि&lt;br&gt;&#xA;बाह्यं जनं भेदयित्वा भोक्तव्यो मध्यमस्सुखम्&lt;br&gt;&#xA;एवं न सम्प्रकुप्यन्ते जनास्सुखितदुःखिताः&lt;br&gt;&#xA;प्रागेव तु धनादानमनुभाष्य पुनः पुनः&lt;br&gt;&#xA;सन्निपत्य स्वविषये भयं राष्ट्रे प्रदर्शयेत्&lt;br&gt;&#xA;इयमापत्समुत्पन्ना परचक्रभयं महत्&lt;br&gt;&#xA;अपि नान्ताय कल्पन्ते वेणोरिव फलागमाः&lt;br&gt;&#xA;अरयो मां समुत्थाय बहुभिर्दस्युभिस्सह&lt;br&gt;&#xA;भृशमात्मवधायैव राष्ट्रमिच्छन्ति बाधितुम्&lt;br&gt;&#xA;अस्यामापदि घोरायां सम्प्राप्ते दारुणे भये&lt;br&gt;&#xA;परित्राणाय भवतां प्रार्थयिष्ये धनानि च&lt;br&gt;&#xA;प्रति प्रदास्ये भवतां सर्वं चाहं भयक्षये&lt;br&gt;&#xA;नारयः प्रतिदास्यन्ति यद्धरेयुर्बलादितः&lt;br&gt;&#xA;कलत्रमादिं कृत्वा च सर्वस्वं विनशेदिति&lt;br&gt;&#xA;शरीरपुत्रदारार्थमर्थसञ्चय इष्यते&lt;br&gt;&#xA;नन्दामि वः प्रभावेण पुत्राणामिव चोदये&lt;br&gt;&#xA;यथाशक्त्युपगृह्णामि राष्ट्रस्यापीडनाय च&lt;br&gt;&#xA;आपत्स्वेव निवोढव्यं भवद्भिस्सङ्गतैरिह&lt;br&gt;&#xA;न वः प्रियतरं कार्यं धनं कस्याञ्चिदापदि&lt;br&gt;&#xA;इति वाचा मधुरया श्लक्ष्णया सोपचारया&lt;br&gt;&#xA;स्वरश्मीनभ्यवसृजेद्योगमाधाय कालवित्&lt;br&gt;&#xA;प्रचारं भृत्यभरणं व्ययं गोग्रामतो भयम्&lt;br&gt;&#xA;योगक्षेमं च सम्प्रेक्ष्य गोमिनः कारयेत्करान्&lt;br&gt;&#xA;उपेक्षिता हि नश्येयुर्गोमिनोऽरण्यवासिनः&lt;br&gt;&#xA;तस्मात्तेषु विशेषेण मृदुपूर्वं समाचरेत्&lt;br&gt;&#xA;सान्त्वे नापेक्षणं दानमवेक्षा चाप्यभीक्ष्णशः&lt;br&gt;&#xA;गोमिनां पार्थ कर्तव्यस्संविभागः प्रियाणि च&lt;br&gt;&#xA;अजस्रमुपयोक्तव्यं फलं गोमिषु सर्वशः&lt;br&gt;&#xA;प्रभावयति राष्ट्रं च व्यवहारं कृषिं तथा&lt;br&gt;&#xA;तस्माद्गोमिषु यत्नेन प्रीतिं कुर्याद्विचक्षणः&lt;br&gt;&#xA;दयावानप्रमत्तश्च करान्सम्प्रणयन्मृदून्&lt;br&gt;&#xA;सर्वत्र क्षेमचरणं सुलभं नाम गोमिभिः&lt;br&gt;&#xA;न ह्यतस्सदृशं किञ्चिद्धनमस्ति युधिष्ठिर&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/082/</guid>
      <description>&lt;p&gt;युधिष्ठिरः-&lt;br&gt;&#xA;यदा राजा समर्थोऽपि कोशार्थी स्यान्महामते&lt;br&gt;&#xA;कथं प्रवर्तेत करस्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;यथादेशं यथाकालमपि चैवं यथाबलम्&lt;br&gt;&#xA;अनुशिष्यात्प्रजा राजा धर्मात्मा तद्धिते रतः&lt;br&gt;&#xA;यथा तासां च मन्येत श्रेय आत्मन एव च&lt;br&gt;&#xA;तथा सर्वाणि धर्माणि राष्ट्रे राजा प्रवर्तयेत्&lt;br&gt;&#xA;मधुदोहं दुहेद्राष्ट्रं भ्रमरान्न प्रपातयेत्&lt;br&gt;&#xA;वत्सापेक्षी दुहेच्चैव स्तनांश्चापि कुट्टयेत्&lt;br&gt;&#xA;जलौकावत्पिबेद्राष्ट्रं मृदुनैव नराधिपः&lt;br&gt;&#xA;व्याघ्रीव वाऽपि वहेत्पुत्रान्नदंशेन्न च पीडयेत्&lt;br&gt;&#xA;यथा बिडालकः कर्णं आखुः पादत्वचं यथा&lt;br&gt;&#xA;अतीक्ष्णेनाभ्युपायेन तथा राष्ट्रं समापिबेत्&lt;br&gt;&#xA;अल्पेनाल्पेन देयेन वर्धमानं प्रदापयेत्&lt;br&gt;&#xA;ततो भूयस्ततो भूयः क्रमवृद्धिं समाचरेत्&lt;br&gt;&#xA;दमयन्निव दम्यानि शश्वद्भारं विवर्धयेत्&lt;br&gt;&#xA;मृदुपूर्वं प्रयत्नेन पाशामभ्यवहारयेत्&lt;br&gt;&#xA;असत्पाशावकीर्णास्ते भविष्यन्ति हि दुर्मदाः&lt;br&gt;&#xA;उचितेनैव भोक्तव्यास्ते भविष्यन्त्ययत्नतः&lt;br&gt;&#xA;तस्मात्सर्वसमारम्भो दुर्लभः पुरुषं प्रति&lt;br&gt;&#xA;यथामुख्यान्सान्त्वयित्वा भोक्तव्या इतरे जनाः&lt;br&gt;&#xA;ततस्तान्भेदयित्वाऽथ परस्परविवर्जितान्&lt;br&gt;&#xA;भुञ्जीत सान्त्वयित्वेह यथाकालमयत्नतः&lt;br&gt;&#xA;न चास्थाने न चाकाले करानेभ्यो निपातयेत्&lt;br&gt;&#xA;आनुपूर्व्येण सान्त्वेन यथाकालं यथाविधि&lt;br&gt;&#xA;उपायान्प्रब्रवीम्येतान्न मे माया विवक्षिता&lt;br&gt;&#xA;अनुपायेन दमयन्प्रकोपयति वा जनम्&lt;br&gt;&#xA;पानागारनिवेशाश्च वेशप्रापणिकांस्तथा&lt;br&gt;&#xA;कृतवान्कुशीलवांश्चैव ये चान्ये केचिदीदृशाः&lt;br&gt;&#xA;नियम्यास्सर्व एवैते ये राष्ट्रस्योपघातकाः&lt;br&gt;&#xA;राष्ट्रस्यैते प्रवर्तन्ते बाधन्ते भद्रिकाः प्रजाः&lt;br&gt;&#xA;न केनचिद्याचितव्यः कश्चित्किञ्चिदनापदि&lt;br&gt;&#xA;इति व्यवस्था भूतानां पुरस्तान्मनुना कृता&lt;br&gt;&#xA;सर्वे तथा न जीवेयुर्न कुर्युः कर्म चोदितम्&lt;br&gt;&#xA;सर्व एव त्रयो लोका न भवेयुरसंशयम्&lt;br&gt;&#xA;प्रभुर्नियमने राजा य एतान्न नियच्छति&lt;br&gt;&#xA;भुङ्क्ते स तस्य पापस्य चतुर्भागमिति श्रुतिः&lt;br&gt;&#xA;नियन्तव्यास्तु ते राज्ञा पापा ये स्युस्सदा नराः&lt;br&gt;&#xA;कृतपापस्त्वसौ राजा य एतान्न नियच्छति&lt;br&gt;&#xA;तथा कृतस्याधर्मस्य चतुर्भागमुपाश्नुते&lt;br&gt;&#xA;स्थानान्येतानि संयम्य प्रसङ्गो भूतिनाशनः&lt;br&gt;&#xA;कोऽतिप्रसक्तः पुरुषः किमकार्यं विवर्जयेत्&lt;br&gt;&#xA;आपद्येव तु याचरन्येषां नास्ति परिग्रहः&lt;br&gt;&#xA;दातव्यं धर्मतस्तेभ्यस्त्वनुक्रोशाद्दयार्थिना&lt;br&gt;&#xA;मा ते राष्ट्रे याचनका भवेयुर्मा च दस्यवः&lt;br&gt;&#xA;उपादातार एवैते नैते भूतस्य भावकाः&lt;br&gt;&#xA;ये भूतान्यनुगृह्णन्ति वर्धयन्ति च ये प्रजाः&lt;br&gt;&#xA;ते ते राष्ट्रेषु वर्तन्तां मा भूतानां प्रबाधकाः&lt;br&gt;&#xA;दण्डार्हास्ते महाराज धनादानप्रयोजनाः&lt;br&gt;&#xA;प्रयोगं कारयेथास्ते यथा दद्युः करांस्तथा&lt;br&gt;&#xA;कृषिगोरक्ष्यवाणिज्यं यच्चान्यत्किञ्चिदीदृशम्&lt;br&gt;&#xA;पुरुषैः कारयेद्राजा बहुभिस्सह कर्मभिः&lt;br&gt;&#xA;न रश्चेत्कृषिगोरक्ष्यं वाणिज्यं चाप्यनुष्ठितः&lt;br&gt;&#xA;संशयं लभते किञ्चित्तेन राजा विगर्ह्यते&lt;br&gt;&#xA;धनिनः पूजयेन्नित्यं धानाच्छादनभोजनैः&lt;br&gt;&#xA;वक्तव्याश्चानुगृह्णीध्वं प्रजास्सह मयेत्यथ&lt;br&gt;&#xA;अङ्गमेतन्महाराज्ञो धनिनो नाम भारत&lt;br&gt;&#xA;ककुदं सर्वभूतानां धनस्थो नात्र संशयः&lt;br&gt;&#xA;प्राज्ञश्शूरो धनढ्यश्च स्वामी धार्मिक एव च&lt;br&gt;&#xA;तपस्वी सत्यवादी च बुद्धिमांश्चापि रक्षति&lt;br&gt;&#xA;तस्मात्सर्वेषु सर्वेषु प्रीतिमान्भव पार्थिव&lt;br&gt;&#xA;सत्यमार्जवमक्रोधमानृशंस्यं च पालय&lt;br&gt;&#xA;एवं दण्डं च कोशं च मित्रं भूमिं च लप्स्यसे&lt;br&gt;&#xA;सत्यार्जवपरो राजा मित्रकोशबलान्वितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/083/</guid>
      <description>&lt;p&gt;भीष्मः-&lt;br&gt;&#xA;वनस्पतीन्भक्ष्यफलान्न च्छिन्द्युर्विषये तव&lt;br&gt;&#xA;ब्राह्मणानां मूलफलं धर्ममाहुर्मनीषिणः&lt;br&gt;&#xA;ब्राह्मणेभ्योऽतिरिक्तं च भुञ्जीरन्नितरे जनाः&lt;br&gt;&#xA;न ब्राह्मणोपरोधेन चरेदन्यः कथञ्चन&lt;br&gt;&#xA;विप्रश्चेत्त्यागमातिष्ठेदाख्याया वृत्तिकर्शितः&lt;br&gt;&#xA;परिकल्पितवृत्तिस्स्यात्स्यात्सदारश्च नराधिप&lt;br&gt;&#xA;स चेन्नोपनिवर्तेत वाच्यो ब्राह्मणसंसदि&lt;br&gt;&#xA;तस्मिन्निदानीं मर्यादामयं लोकः करिष्यति&lt;br&gt;&#xA;असंशयं निवर्तेत न चेत्त्यक्ष्यत्यतः परम्&lt;br&gt;&#xA;पुरा परोक्षं वक्तव्यमेतत्कौन्तेय शासनम्&lt;br&gt;&#xA;आहुरेवं जना ब्रह्मन्न चैतच्छ्रद्दधाम्यहम्&lt;br&gt;&#xA;निमन्त्र्यश्च भवेद्भोगैरवृत्त्या भेदमाचरेत्&lt;br&gt;&#xA;कृषिगोरक्ष्यवाणिज्यं भूतानामिह जीवनम्&lt;br&gt;&#xA;ऊर्ध्वं चैतत्त्रयी विद्या सा भूतान्भावयत्युत&lt;br&gt;&#xA;अस्यां प्रपतमानायां ये स्युस्तत्परिपन्थिनः&lt;br&gt;&#xA;दस्यवस्तद्वधायैव ब्रह्मा क्षत्रमथाब्रवीत्&lt;br&gt;&#xA;शत्रूञ्जहि प्रजा रक्ष यजस्व क्रतुभिर्नृप&lt;br&gt;&#xA;युध्यस्व समरे धीरो भूत्वा कौरवनन्दन&lt;br&gt;&#xA;संरक्ष्य रक्षते राजा यस्स राजान्यसत्तमः&lt;br&gt;&#xA;ये केचित्तं न रक्षन्ति तैरर्थो नास्ति कश्चन&lt;br&gt;&#xA;सदैव राज्ञा बोद्धव्यं सर्वलोकाद्युधिष्ठिर&lt;br&gt;&#xA;तस्माद्धेतोर्हि भुञ्जीत मनुष्यानेव मानवः&lt;br&gt;&#xA;आन्तरेभ्यः परान्रक्षेत्परेभ्यः पुनरान्तरान्&lt;br&gt;&#xA;परान्परेभ्यस्स्वान्स्वेभ्यस्सर्वान्रक्षस्व नित्यदा&lt;br&gt;&#xA;आत्मानं सर्वतो रक्षन्राजन्रक्षस्व मेदिनीम्&lt;br&gt;&#xA;आत्ममूलमिदं सर्वमाहुर्वै विदुषो जनाः&lt;br&gt;&#xA;किं स्विछिद्रं को नु सङ्गो किं स्विद्विनिपातितम्&lt;br&gt;&#xA;कुतो मामाश्रयेद्दोष इति नित्यं विचिन्तयेत्&lt;br&gt;&#xA;अतीतदिवसे वृत्तं प्रशंसन्ति न वा पुनः&lt;br&gt;&#xA;आप्तैश्चारैरनुमतैः पृथिवीमनुसारयेत्&lt;br&gt;&#xA;जानीत यदि मे वृत्तं प्रशंसन्ति न वा पुनः&lt;br&gt;&#xA;कच्चिद्रोचेज्जनपदे कच्चिद्राष्ट्रे च मे यशः&lt;br&gt;&#xA;धर्मज्ञानां धृतिमतां सङ्ग्रामेष्वपलायिनाम्&lt;br&gt;&#xA;राष्ट्रे च येऽनुजीवन्ति केचिद्राजानुजीविनः&lt;br&gt;&#xA;अमात्यानां च सर्वेषां मध्यस्थानां च सर्वशः&lt;br&gt;&#xA;ये च चानुप्रशंसेयुर्निन्देयुरथ वा पुनः&lt;br&gt;&#xA;सर्वान्सुपरिणीतांस्तान्कारयेथा युधिष्ठिर&lt;br&gt;&#xA;एकान्तेन हि सर्वेषां न शक्यं तात रोचितुम्&lt;br&gt;&#xA;मित्रामित्रमथो मध्यं सर्वभूतेषु भारत&lt;br&gt;&#xA;युधिष्ठिरः-&lt;br&gt;&#xA;तुल्यशीलबलानां हि तथाऽन्यैर्बहुभिर्गुणैः&lt;br&gt;&#xA;कथं स्यादधिकः कश्चित्स च भुञ्जीत मानवान्&lt;br&gt;&#xA;भीष्मः-&lt;br&gt;&#xA;यच्चरा अचरानद्युरदंष्ट्रान्दंष्ट्रिणस्तथा&lt;br&gt;&#xA;आशीविषा इव क्रुद्धा भुजङ्गान्भुजगा इव&lt;br&gt;&#xA;एतेभ्यश्चाप्रमत्तस्स्यात्संयुक्तश्च युधिष्ठिर&lt;br&gt;&#xA;भारुण्डसदृशा ह्येते निपतन्ति प्रमादतः&lt;br&gt;&#xA;कच्चित्ते वणिजो राष्ट्रे नोद्विजन्ते करार्दिताः&lt;br&gt;&#xA;क्रीणन्तो बहु चाल्पेन कान्तारकृतविश्रमाः&lt;br&gt;&#xA;कच्चित्कृषिकरा राष्ट्रं न ज्यजन्त्यतिपीडिताः&lt;br&gt;&#xA;ये वहन्ति धुरं राज्ञां संवहन्तीतरानपि&lt;br&gt;&#xA;इतो दत्तेन जीवन्ति देवताः पितरस्तथा&lt;br&gt;&#xA;मानुषोरगरक्षांसि वयांसि पशवस्तथा&lt;br&gt;&#xA;एषा ते राष्ट्रवृत्तिश्च राष्ट्रवृत्तिश्च भारत&lt;br&gt;&#xA;प्रोक्तोद्दिश्यैतमेवार्थं भूयो वक्ष्यामि पाण्डव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/084/</guid>
      <description>&lt;p&gt;भीष्मः-&lt;br&gt;&#xA;यानङ्गिराः क्षत्रधर्मानुचथ्यो ब्रह्मवित्तमः&lt;br&gt;&#xA;मान्धात्रे यौवनाश्चाय प्रीतिमानभ्यभाषत&lt;br&gt;&#xA;स यथाऽनुशशासैनमुचथ्यो ब्रह्मवित्तमः&lt;br&gt;&#xA;तत्तेऽहं सम्प्रवक्ष्यामि निखिलेन युधिष्ठिर&lt;br&gt;&#xA;उचथ्यः-&lt;br&gt;&#xA;धर्माय राजा भवति न कामकरणाय तु&lt;br&gt;&#xA;मान्धातरभिजानीहि राजा लोकस्य रक्षिता&lt;br&gt;&#xA;राजा चरति चेद्धर्मं देवत्वायैव कल्पते&lt;br&gt;&#xA;स चेदधर्मं चरति नरकायैव गच्छति&lt;br&gt;&#xA;धर्मे तिष्ठन्ति भूतानि धर्मो राजनि तिष्ठति&lt;br&gt;&#xA;तं राजा साधु यश्शास्ति स राजा श्रियमश्नुते&lt;br&gt;&#xA;राजापराधाल्लक्ष्मीवान्मान्धातः पाप उच्यते&lt;br&gt;&#xA;देवाश्च धर्मा गच्छन्ति धर्मो नास्तीति चोच्यते&lt;br&gt;&#xA;अधर्मे वर्तमानानामर्थसिद्धिः प्रदृश्यते&lt;br&gt;&#xA;तदेव मङ्गलं लोकस्सर्वस्समनुवर्तते&lt;br&gt;&#xA;उच्छिद्यते धर्मवृत्तमधर्मो वर्तते महान्&lt;br&gt;&#xA;एवमाहुर्दिवारात्रं यदा पापो न वार्यते&lt;br&gt;&#xA;इदं मम इदं नेति साधूनां तात धर्मतः&lt;br&gt;&#xA;नैव व्यवस्था भवति यदा पापो न वार्यते&lt;br&gt;&#xA;वध्यानामिव सत्वानां मनो भवति विह्वलम्&lt;br&gt;&#xA;मनुष्याणां महाराज यदा पापो न वार्यते&lt;br&gt;&#xA;नैव भार्या न पशवो न क्षेत्रं न निवेशनम्&lt;br&gt;&#xA;प्रदृश्येत मनुष्याणां यदा पापो न वार्यते&lt;br&gt;&#xA;देवाः पूजां न विन्दन्ति न स्वधां पितरस्तदा&lt;br&gt;&#xA;नापि पूज्यन्त्यतिथयो यदा पापो न वार्यते&lt;br&gt;&#xA;न वेदानधिगच्छन्ति व्रतवन्तो द्विजातयः&lt;br&gt;&#xA;न यज्ञांस्तन्वते विप्रा यदा पापो न वार्यते&lt;br&gt;&#xA;उभौ लोकावभिप्रेक्ष्य राजानमसृजंस्तथा&lt;br&gt;&#xA;मुनयोऽथ महद्भूतमयं धर्मो भविष्यति&lt;br&gt;&#xA;धर्मो यस्मिन्विराजेत तं राजानं प्रचक्षते&lt;br&gt;&#xA;यस्मिन्विलीयते धर्मस्तं देवा वृषलं विदुः&lt;br&gt;&#xA;वृषो हि भगवान्धर्मो यस्तस्य कुरुते लयम्&lt;br&gt;&#xA;वृषलं तं विदुर्देवास्तस्माद्धर्मं न लोपयेत्&lt;br&gt;&#xA;धर्मे वर्धति वर्धन्ति सर्वभूतानि भारत&lt;br&gt;&#xA;तस्मिन्ह्रसति हीयन्ते तस्माद्धर्मान्विवर्धयेत्&lt;br&gt;&#xA;धनानि स्रौति धर्मस्तु धारणाद्वेति निश्चयः&lt;br&gt;&#xA;मानवानां मनुष्येन्द्र स सीमान्तकरस्स्मृतः&lt;br&gt;&#xA;प्रभवार्थं हि भूतानां धर्मस्सृष्टस्स्वयम्भुवा&lt;br&gt;&#xA;तस्मात्प्रवर्तयेद्धर्मं प्रजानुग्रहकारणात्&lt;br&gt;&#xA;तस्माद्धि राजशार्दूल धर्मश्श्रेष्ठ इति स्मृतः&lt;br&gt;&#xA;स राजा यः प्रजाश्शास्ति स सुहृद्भरतर्षभ&lt;br&gt;&#xA;कामक्रोधावनादृत्य धर्ममेवानुपालयेत्&lt;br&gt;&#xA;धर्मश्श्रेयस्करतमो राज्ञां भरतसत्तम&lt;br&gt;&#xA;धर्मस्य ब्राह्मणो योनिस्तस्मात्तं पूजयेत्सदा&lt;br&gt;&#xA;ब्राह्मणानां च मान्धातः कुर्यात्कामानमत्सरी&lt;br&gt;&#xA;तेषां ह्यकामकरणाद्राज्ञस्सञ्जायते भयम्&lt;br&gt;&#xA;मित्राणि च नृपश्रेष्ठ तथाऽमित्रीभवन्त्यपि&lt;br&gt;&#xA;ब्राह्मणान्हि सदाऽसूयन्बाल्याद्वैरोचनो बलिः&lt;br&gt;&#xA;अथास्माच्छ्रीरपाक्रामदन्यस्मिन्वै प्रतापिनी&lt;br&gt;&#xA;ततस्तस्मादपाक्रम्य साऽगच्छत्पाकशासनम्&lt;br&gt;&#xA;अथ सोऽन्वतपत्पश्चाच्छ्रियं दृष्ट्वा पुरन्दरे&lt;br&gt;&#xA;एतत्फलमसूयाया अवमानस्य चाभि भो&lt;br&gt;&#xA;तस्माद्बुध्यस्व मान्धातर्मा त्वां जह्यात्प्रतापिनी&lt;br&gt;&#xA;दर्पो नाम श्रियः पुत्रोऽधर्माज्जात इति श्रुतिः&lt;br&gt;&#xA;तेन देवासुरा राजन्नीतास्सुबहवो वशम्&lt;br&gt;&#xA;राजर्षयश्च बहवस्तथा बुध्यस्व पार्थिव&lt;br&gt;&#xA;राजा भवति तं जित्वा दासस्तेन पराजितः&lt;br&gt;&#xA;स यथा दर्पसहितमधर्मं न निषेवते&lt;br&gt;&#xA;तथा वर्तस्व मान्धातश्चिरं चेत्स्थातुमिच्छसि&lt;br&gt;&#xA;मत्तात्प्रमत्तादुन्मत्तात्पौगण्डाच्च विशेषतः&lt;br&gt;&#xA;निन्दिताच्चासदाचाराद्दुर्हृदां चापि सेवनात्&lt;br&gt;&#xA;निगृहीतादमात्याच्च स्त्रीभ्यश्चैव विशेषतः&lt;br&gt;&#xA;पर्वताद्विषमाद्वृक्षाद्धस्तिनोऽश्वात्सरीसृपात्&lt;br&gt;&#xA;एतेभ्योऽनित्ययुक्तस्स्यान्नक्तकार्यां च वर्जयेत्&lt;br&gt;&#xA;अत्याशां चातिमानं च दम्भं क्रोधं च वर्जयेत्&lt;br&gt;&#xA;अविज्ञातासु च स्त्रीषु क्लीबासु स्वैरिणीषु च&lt;br&gt;&#xA;परभार्यासु कन्यासु मैथुनं नाचरेन्नृप&lt;br&gt;&#xA;कुलेषु पापरक्षांसि जायन्ते वर्णसङ्करात्&lt;br&gt;&#xA;अपुमांसोऽङ्गहीनाश्च स्थूलजिह्वा विचेतसः&lt;br&gt;&#xA;एते चान्ये च जायन्ते यदा राजा प्रमाद्यति&lt;br&gt;&#xA;तस्माद्राज्ञा विशेषेण वर्तितव्यं प्रजाहिते&lt;br&gt;&#xA;क्षत्रियस्य प्रमत्तस्य दोषस्सञ्जायते महान्&lt;br&gt;&#xA;अधर्मास्सम्प्रवर्धन्ते प्रजासङ्करकारकाः&lt;br&gt;&#xA;अशीते विद्यते शीतं शीते शीतं न विद्यते&lt;br&gt;&#xA;अवृष्टिरनावृष्टिर्व्याधिश्चाविशेते प्रजाः&lt;br&gt;&#xA;नक्षत्राण्युपतिष्ठन्ति ग्रहा घोरास्तथा गते&lt;br&gt;&#xA;उत्पाताश्चात्र दृश्यन्ते बहवो राजनाशनाः&lt;br&gt;&#xA;अरक्षितात्मा यो राजा प्रजाश्चापि न रक्षति&lt;br&gt;&#xA;प्रजाश्च तस्य क्षीयन्ते ततः सोऽनु विनश्यति&lt;br&gt;&#xA;द्वावाददाते ह्येकस्य द्वयोश्च बहवोऽपरे&lt;br&gt;&#xA;कुमार्यः प्रविलीयन्ते तमाहुर्नृपदूषकम्&lt;br&gt;&#xA;ममैतदिति नैतच्च मनुष्येष्ववतिष्ठति&lt;br&gt;&#xA;त्यक्तधर्मो यदा राजा प्रमादमनुतिष्ठति&lt;br&gt;&#xA;कालवर्षी च पर्जन्यो धर्मचारी च पार्थिवः&lt;br&gt;&#xA;सम्पद्यदेषा भवति संविभक्तसुखप्रजाः&lt;br&gt;&#xA;यो न जानाति निर्हर्तुं वस्त्राणां रजको मलम्&lt;br&gt;&#xA;रत्नानि वा शोधयितुं यथा नास्ति तथैव सः&lt;br&gt;&#xA;एवमेतद्द्विजेन्द्राणां क्षत्रियाणां विशामपि&lt;br&gt;&#xA;शूद्रश्चतुर्थो वर्णानां नानाकर्मस्ववस्थिताः&lt;br&gt;&#xA;कर्म शूद्रे कृषिर्वैश्ये दण्डनीतिस्तु राजनि&lt;br&gt;&#xA;ब्रह्मचर्यं तपो मन्त्रास्सर्वं चापि द्विजातिषु&lt;br&gt;&#xA;तेषां यः क्षत्रियो वेद पात्राणामिव शोधकः&lt;br&gt;&#xA;शीलदोषान्विनिर्हर्तुं स पिता स प्रजापतिः&lt;br&gt;&#xA;कृतं त्रेता द्वापरश्च कलिश्च भरतर्षभ&lt;br&gt;&#xA;राजवृत्तानि सर्वाणि राजैव युगमुच्यते&lt;br&gt;&#xA;चातुर्वर्ण्यं तथा वेदाश्चातुराश्रम्यमेव च&lt;br&gt;&#xA;सर्वमेतत्प्रमुह्येत यदा राजा प्रमाद्यति&lt;br&gt;&#xA;अग्नित्रेता त्रयी विद्या यज्ञाश्च सहदक्षिणाः&lt;br&gt;&#xA;सर्व एव प्रमुह्यन्ते यदा राजा प्रमाद्यति&lt;br&gt;&#xA;राजैव कर्ता भूतानां राजैव च विनाशकः&lt;br&gt;&#xA;धर्मात्मा यस्स कर्ता स्यादधर्मात्मा विनाशकः&lt;br&gt;&#xA;राज्ञो भार्याश्च पुत्राश्च बान्धवास्सुहृदस्तथा&lt;br&gt;&#xA;समेत्य सर्वे शोचन्ति यदा राजा प्रमाद्यति&lt;br&gt;&#xA;हस्तिनोऽश्वाश्च गावश्चाप्युष्ट्राश्वतरगर्दभाः&lt;br&gt;&#xA;अधर्मवृत्ते नृपतौ सर्वे सीदन्ति पार्थिव&lt;br&gt;&#xA;दुर्बलानां बलं सृष्ट धात्रा मान्धातरुच्यते&lt;br&gt;&#xA;सुबलं तं महद्भूतं यस्मिन्सर्वं प्रतिष्ठितम्&lt;br&gt;&#xA;यश्च भूतं सम्भजते भूता ये च तदन्वयाः&lt;br&gt;&#xA;अधर्मास्ते हि नृपतौ सर्वे सीदन्ति पार्थिव&lt;br&gt;&#xA;दुर्बलस्य च यच्चक्षुर्मुनेराशीविषस्य च&lt;br&gt;&#xA;अविषह्यतमं मन्ये मा स्म दुर्बलमासदः&lt;br&gt;&#xA;दुर्बलांस्तात मन्येथा नित्यमेव विमानितान्&lt;br&gt;&#xA;मा त्वां दुर्बलचक्षूंषि प्रदहेयुस्सबान्धवम्&lt;br&gt;&#xA;न हि दुर्बलदग्धस्य कुले किञ्चित्प्ररोहति&lt;br&gt;&#xA;आमूलान्निर्दहत्येव मा स्म दुर्बलमासदः&lt;br&gt;&#xA;अबलं वै बलाच्छ्रेयो यच्चातिबलवद्बलम्&lt;br&gt;&#xA;बलस्याबलदग्धस्य न किञ्चिदवशिष्यते&lt;br&gt;&#xA;विमानितो हतः क्लिष्टस्त्रातारं चेन्न विन्दति&lt;br&gt;&#xA;अमानुषकृतस्तत्र दण्डो हन्ति नराधिपम्&lt;br&gt;&#xA;मा स्म तात बलस्थस्त्वं भुञ्जीथा दुर्बलं जनम्&lt;br&gt;&#xA;मा त्वां दुर्बलचक्षूंषि दहन्त्वग्निरिवाशयम्&lt;br&gt;&#xA;यानि मिथ्याभिशस्तानां पतन्त्यश्रूणि रोदताम्&lt;br&gt;&#xA;तानि पुत्रान्पशून्घ्नन्ति तेषां मिथ्याभिशंसिनाम्&lt;br&gt;&#xA;यदि नात्मनि पुत्रेषु न चेत्पौत्रेषु नप्तृषु&lt;br&gt;&#xA;न हि पापं कृतं कर्म सद्यः फलति गौरिव&lt;br&gt;&#xA;यत्राबलो वध्यमानस्त्रातारं नाधिगच्छति&lt;br&gt;&#xA;महाद्दैवकृतस्तत्र दण्डः पतति दारुणः&lt;br&gt;&#xA;युक्ता यदा जानपदा भिक्षन्ते ब्राह्मणा इव&lt;br&gt;&#xA;अभीक्ष्णं भिक्षुरूपेण राजानं घ्नन्ति तादृशाः&lt;br&gt;&#xA;राज्ञो यदा जनपदे बहवो राजपूरुषाः&lt;br&gt;&#xA;अनयेनोपवर्तन्ते तद्राज्ञः किल्बिषं महत्&lt;br&gt;&#xA;यदा युक्त्या नयेदर्थान्कामादर्थवशेन वा&lt;br&gt;&#xA;कृपणं याचमानानां तद्राज्ञो वैशसं महत्&lt;br&gt;&#xA;महान्वृक्षो जायते वर्धते च तं चैव भूतानि समाश्रयन्ति&lt;br&gt;&#xA;यदा वृक्षश्छिद्यते दह्यते च तदाश्रया अनिकेता भवन्ति&lt;br&gt;&#xA;यदाऽस्य राष्ट्रे धर्ममग्रे चरन्ति संस्कारं वा राजपुत्रं ब्रुवाणाः&lt;br&gt;&#xA;तैश्चाधर्मश्चरितो धर्ममोहात्तूर्णं जह्यात्सुकृतं दुष्कृतं च&lt;br&gt;&#xA;यत्र पापा ज्ञायमानाश्चरन्ति सभां कलिर्विन्दति तत्र राज्ञः&lt;br&gt;&#xA;यत्र राजा शास्ति नरानशक्त्या न तद्राज्यं वर्धते भूमिपस्य&lt;br&gt;&#xA;यश्चामात्यान्मानयित्वा यथा हि मन्त्रे च युद्धे च नृपोऽनुयुञ्ज्यात्&lt;br&gt;&#xA;विवर्धते तस्य राष्ट्रं नृपस्य भुङ्क्ते महीं चाप्यखिलां चिराय&lt;br&gt;&#xA;अत्रापि सुकृतं कर्म वाचं चैव सुभाषिताम्&lt;br&gt;&#xA;समीक्ष्य पूजयेन्राजा धर्मम्माप्राप्नोत्यनुत्तमम्&lt;br&gt;&#xA;संविभज्य यदा भुङ्क्ते न चान्यानवमन्यते&lt;br&gt;&#xA;निहन्ति बलिनं दृप्तं स राज्ञो धर्म उच्यते&lt;br&gt;&#xA;यत्र सर्वं परित्राति वाचा कायेन कर्मणा&lt;br&gt;&#xA;पुत्रन्यासे न मृष्येच्च स राज्ञो धर्म उच्यते&lt;br&gt;&#xA;संविभज्य यथा भुङ्क्ते नृपतिर्यदि पार्थिव&lt;br&gt;&#xA;दुर्बलानां बलं चैव स राज्ञो धर्म उच्यते&lt;br&gt;&#xA;यदा शरणिकं राजा पुत्रवत्परिरक्षति&lt;br&gt;&#xA;भिनत्ति न च मर्यादां स राज्ञो धर्म उच्यते&lt;br&gt;&#xA;यदाप्तदक्षिणैर्यज्ञैर्यजते श्रद्धयाऽन्वितः&lt;br&gt;&#xA;कामद्वेषावनादृत्य स राज्ञो धर्म उच्यते&lt;br&gt;&#xA;कृपणानाथवृद्धानां यदार्तिमपकर्षति&lt;br&gt;&#xA;हर्षं सञ्जनयन्नॄणां स राज्ञो धर्म उच्यते&lt;br&gt;&#xA;सत्यं पालयते गुत्या नित्यं भूमिं प्रयच्छति&lt;br&gt;&#xA;पूजयत्यतिथीन्नित्यं स राज्ञो धर्म उच्यते&lt;br&gt;&#xA;निग्रहानुग्रहौ तात यत्र स्यातां प्रतिष्ठितौ&lt;br&gt;&#xA;अस्मिल्ँलोके परे चैव राजा प्राप्नोति तत्फलम्&lt;br&gt;&#xA;यमो राजा धार्मिकाणां मान्धातः परमेश्वरः&lt;br&gt;&#xA;संयच्छन्यमवत्प्राणानसंयच्छंस्तु पावकः&lt;br&gt;&#xA;ऋत्विक्पुरोहिताचार्यान्सत्कृत्यानवमत्य च&lt;br&gt;&#xA;यदा सम्यक्प्रगृह्णाति स राज्ञो धर्म उच्यते&lt;br&gt;&#xA;यमो यच्छति भूतानि सर्वाण्येवाविशेषतः&lt;br&gt;&#xA;तथा राज्ञाऽनुकर्तव्यं यन्तव्या विधिवत्प्रजाः&lt;br&gt;&#xA;सहस्राक्षेण राजा हि सर्वथैवोपमीयते&lt;br&gt;&#xA;स पश्यति हि यं धर्मं स धर्मः पुरुषर्षभ&lt;br&gt;&#xA;अप्रमादेन शिक्षेथाः क्षमां बुद्धिं धृतिं मतिम्&lt;br&gt;&#xA;भूतानां तत्त्वजिज्ञासा साध्वसाधु च सर्वदा&lt;br&gt;&#xA;सङ्ग्रहस्सर्वभूतानां दानं च मधुरा च वाक्&lt;br&gt;&#xA;पौरजानपदाश्चैव गोप्तव्याश्च प्रजा यथा&lt;br&gt;&#xA;न जात्वदक्षो नृपतिः प्रजाश्शक्नोति रक्षितुम्&lt;br&gt;&#xA;भारो हि सुमहांस्तात राज्यं नाम सुदुर्वहम्&lt;br&gt;&#xA;तद्दण्डविन्नृपः प्राज्ञस्सर्वं शक्नोति रक्षितुम्&lt;br&gt;&#xA;न हि शक्यमदण्डेन क्लीबेनाबुद्धिनाऽपि वा&lt;br&gt;&#xA;अभिरूपैः कुले जातैर्दक्षैर्भक्तैर्बहुश्रुतैः&lt;br&gt;&#xA;सर्वं बुद्ध्या परीक्षेथास्तापसाश्रमिणामपि&lt;br&gt;&#xA;ततस्त्वं सर्वभूतानां धर्मं वेत्स्यसि वै परम्&lt;br&gt;&#xA;स्वदेशे परदेशे वा न ते धर्मो विनङ्क्ष्यति&lt;br&gt;&#xA;धर्मे चार्थे च कामे च धर्म एवोत्तरो भवेत्&lt;br&gt;&#xA;अस्मिंल्लोके परे चैव धर्मात्मा सुखमेधते&lt;br&gt;&#xA;त्यजन्ति दारान्प्राणांश्च मनुष्याः परिपूजिताः&lt;br&gt;&#xA;सङ्ग्रहश्चैव भूतानां दानं च मधुरा च वाक्&lt;br&gt;&#xA;एतेभ्यश्चैव मान्धातस्सततं मा प्रमाद्यथाः&lt;br&gt;&#xA;अप्रमादश्च शौचं च तात भीतिकरं महत्&lt;br&gt;&#xA;अप्रमत्तो भवेद्राजा धिद्रदर्शी परात्मनोः&lt;br&gt;&#xA;नास्य च्छिद्रं परः पश्येच्छिद्रे तु परमन्वियात्&lt;br&gt;&#xA;एतद्वॄत्तं वासवस्य यमस्य वरुणस्य च&lt;br&gt;&#xA;राजर्षीणां च सर्वेषां तत्त्वमप्यनुपालय&lt;br&gt;&#xA;तत्कुरुष्व महाराज वृत्तं राजर्षिसेवितम्&lt;br&gt;&#xA;आतिष्ठ दिव्यं पन्थानमह्नाय पुरुषर्षभ&lt;br&gt;&#xA;धर्मवृत्तं हि राजानं प्रेत्य चेह च भारत&lt;br&gt;&#xA;देवर्षिपितृगन्धर्वाः कीर्तयन्तिमितौजसः&lt;br&gt;&#xA;भीष्मः-&lt;br&gt;&#xA;स एवमुक्तो मान्धाता तेनोचथ्येन भारत&lt;br&gt;&#xA;कृतवानविशङ्कस्तदेकः प्राप च मेदिनीम्&lt;br&gt;&#xA;भवानेवं तथा सर्वं मान्धातेव महीपतिः&lt;br&gt;&#xA;धर्मं कृत्वा महीं रक्षन्स्वर्गं स्थानमवाप्स्यसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/085/</guid>
      <description>&lt;p&gt;युधिष्ठिरः-&lt;br&gt;&#xA;कथं धर्मे स्थातुमिच्छन्राजा वर्तेत भारत&lt;br&gt;&#xA;पृच्छामि त्वां कुरुश्रेष्ठ तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;गीतं दृष्टार्थतत्त्वेन वामदेवेन धीमता&lt;br&gt;&#xA;राजन्वसुमना नाम कौसल्यो बलवाञ्शुचिः&lt;br&gt;&#xA;महर्षिं परिपप्रच्छ वामदेवं यशस्विनम्&lt;br&gt;&#xA;वसुमनाः-&lt;br&gt;&#xA;धर्मार्थसहितं वाक्यं भगवन्ननुशाधि माम्&lt;br&gt;&#xA;येन वृत्तेन वै तिष्ठन्न च्यवेयं स्वधर्मतः&lt;br&gt;&#xA;भीष्मः-&lt;br&gt;&#xA;तमब्रवीद्वामदेवस्तेजस्वी तपतां वरः&lt;br&gt;&#xA;मेघवर्णमुपासीनं ययातिमिव नाहुषम्&lt;br&gt;&#xA;वामदेवः-&lt;br&gt;&#xA;धर्ममेवानुवर्तस्व न धर्माद्विद्यते परम्&lt;br&gt;&#xA;धर्मे स्थिता हि राजानो जयन्ति पृथिवीमिमाम्&lt;br&gt;&#xA;अर्थसिद्धेः परं धर्मं मन्यते यो महीपतिः&lt;br&gt;&#xA;ऋतां च कुरुते बृद्धिं स्वधर्मेण विरोचते&lt;br&gt;&#xA;अधर्मदर्शी यो राजा बलादेव प्रवर्तते&lt;br&gt;&#xA;क्षिप्रमेवापयातोऽस्यादुभौ प्रथममध्यमौ&lt;br&gt;&#xA;असत्पापिष्ठसचिवो वध्यो लोकस्य धर्महा&lt;br&gt;&#xA;सहैव परिवारेण क्षिप्रमेवावसीदति&lt;br&gt;&#xA;अर्थानामननुष्ठाता कामचारी विकत्थनः&lt;br&gt;&#xA;अपि सर्वां महीं लब्ध्वा क्षिप्रमेव विनश्यति&lt;br&gt;&#xA;अथाददानः कल्याणमनसूयुर्जितेन्द्रियः&lt;br&gt;&#xA;वर्धते मतिमान्राजा स्रोतोभिरिव सागरः&lt;br&gt;&#xA;न पूर्णोऽस्मीति मन्येत धर्मतः कामतोऽर्थतः&lt;br&gt;&#xA;बुद्धितो मन्त्रतश्चापि सततं वसुधाधिप&lt;br&gt;&#xA;एतेष्वेव हि सर्वेषु लोकयात्रा प्रतिष्ठिता&lt;br&gt;&#xA;एतानि शृण्वल्ँलभते यशः कीर्ति श्रियं प्रजाः&lt;br&gt;&#xA;एवं यो धर्मसंरम्भी धर्मार्थपरिचिन्तकः&lt;br&gt;&#xA;अर्थान्परीक्ष्यारभते तद्ध्रुवं महदश्नुते&lt;br&gt;&#xA;अदाता ह्यनभिस्नेहो दण्डेनावर्तयन्प्रजाः&lt;br&gt;&#xA;साहसप्रकृती राजा क्षिप्रमेव विनश्यति&lt;br&gt;&#xA;अथ पापं कृतं बुद्ध्या न च पश्यति बुद्धिमान्&lt;br&gt;&#xA;अकीर्त्याऽभिसमायुक्तो भूयो नरकमश्नुते&lt;br&gt;&#xA;ततो न याचितुर्दातुश्शुक्लवर्णस्य वेदिनः&lt;br&gt;&#xA;व्यसनं स्वमिवोत्पन्नं विजिघांसन्ति मानवाः&lt;br&gt;&#xA;यस्य नास्ति गुरुर्धर्मे न चान्याननुपृच्छति&lt;br&gt;&#xA;सुखतन्त्रार्थलाभेषु न चिरं महदश्नुते&lt;br&gt;&#xA;गुरुप्रधानो धर्मेषु स्वयमर्थानवेक्षिता&lt;br&gt;&#xA;धर्मप्रधानो लाभेषु स चिरं सुखमश्नुते&lt;br&gt;&#xA;यत्राधर्मं प्रणयते दुर्बले बलवत्तरः&lt;br&gt;&#xA;तां वृत्तिमुपजीवन्ति ये भवन्ति तदन्वयाः&lt;br&gt;&#xA;राजानमनुवर्तन्ते तं पापाभिप्रवर्तकम्&lt;br&gt;&#xA;अविनीतमनुष्यं तत्क्षिप्रं राष्ट्रं विनश्यति&lt;br&gt;&#xA;यद्वृत्तमुपजीवन्ति प्रकृतिस्थस्य मानवाः&lt;br&gt;&#xA;तदेव विषमस्थस्य स्वजनोऽपि न मृष्यते&lt;br&gt;&#xA;साहसप्रकृतिर्यत्र कुरुते किञ्चिदुल्बणाम्&lt;br&gt;&#xA;अशास्त्रलक्षणो राजा क्षिप्रमेव विनश्यति&lt;br&gt;&#xA;सद्वृत्ताचरितां वृत्तिं क्षत्रियो नानुवर्तते&lt;br&gt;&#xA;जितानामजितानां च क्षत्रधर्मादपैति सः&lt;br&gt;&#xA;द्विषन्तं कृतकल्याणं गृहीत्वा नृपतिं रणे&lt;br&gt;&#xA;यो न मानयते द्वेषात्क्षत्रधर्मादपैति सः&lt;br&gt;&#xA;शक्तस्स्यात्सुसुखो राजा कुर्यात्तारणमापदि&lt;br&gt;&#xA;प्रियो भवति भूतानां न च विभ्रश्यते श्रियः&lt;br&gt;&#xA;अप्रियं यस्य कुर्वीत भूयस्तस्य प्रियं चरेत्&lt;br&gt;&#xA;अचिरेण प्रियस्स स्याद्योऽप्रिये प्रियमाचरेत्&lt;br&gt;&#xA;मृषावादं परिहरेत्कुर्यात्प्रियमयाचितः&lt;br&gt;&#xA;श्रेयसो मक्षणं चैतद्विक्रमो यत्र दृश्यते&lt;br&gt;&#xA;कीर्तिप्रधानो यश्च स्यात्समये यश्च तिष्ठति&lt;br&gt;&#xA;समर्थान्पूजयद्यश्च न च स्पर्धेत यश्च तैः&lt;br&gt;&#xA;न च कामान्न संरम्भान्न द्वेषाद्धर्ममुत्सृजेत्&lt;br&gt;&#xA;अमाययैव वर्तेत न च सत्यं त्यजेद्बुधः&lt;br&gt;&#xA;दमं धर्मं च शीलं च क्षत्रधर्मं प्रजाहितम्&lt;br&gt;&#xA;नापि तृप्येत प्रश्नेन नाभिभाविगिरं सृजेत्&lt;br&gt;&#xA;न त्वरेत न चासूयेत्तथा सङ्गृह्यते परः&lt;br&gt;&#xA;प्रिये नातिभृशं हृष्येन्नाप्रिये वाऽतिसञ्ज्वरेत्&lt;br&gt;&#xA;न मह्येदर्थकृच्छ्रेषु प्रजानां हितमाचरेत्&lt;br&gt;&#xA;यः प्रियं कुरुते नित्यं गुणतो वसुधाधिपः&lt;br&gt;&#xA;तस्य कर्माणि सिद्ध्यन्ति न च सन्त्यज्यते श्रिया&lt;br&gt;&#xA;निवृत्तं प्रतिकूलेभ्यो वर्तमानमनुप्रिये&lt;br&gt;&#xA;भक्तं भजेत नृपतिस्तद्वै वृत्तं सतामिह&lt;br&gt;&#xA;अप्रकीर्णेन्द्रियं राजा हत्यन्तानुगतं शुचिम्&lt;br&gt;&#xA;शक्तं चैवानुरक्तं च युञ्ज्यान्महति कर्मणि&lt;br&gt;&#xA;एवमेव गुणैर्युक्तो यो न रक्षति भूमिपम्&lt;br&gt;&#xA;भर्तुरर्थेष्वसूयन्तं न तं युञ्जीत कर्मणि&lt;br&gt;&#xA;मूढमैन्द्रियकं लुब्धमनार्यचरितं शठम्&lt;br&gt;&#xA;अनतीतोपधं हिंस्रं दुर्बुद्धिमबहुश्रुतम्&lt;br&gt;&#xA;त्यक्तोपात्तं मद्यरतं द्यूतस्त्रीमृगयाप्रियम्&lt;br&gt;&#xA;कार्ये महति युञ्जानो हीयते नृपतिश्श्रिया&lt;br&gt;&#xA;रक्षितात्मा च यो राजा रक्ष्यान्यश्चापि रक्षति&lt;br&gt;&#xA;प्रजाश्च तस्य वर्धन्ते सुखं च महदश्नुते&lt;br&gt;&#xA;ये केचिद्भूमिपतयस्सर्वांस्तानन्ववेक्षयेत्&lt;br&gt;&#xA;सुहृद्भिरनभिख्यातैस्तेन राजन्न रिष्यते&lt;br&gt;&#xA;अपकृत्य बलस्थस्य दूरस्थोऽस्मीति नाश्वसेत्&lt;br&gt;&#xA;श्येनाभिपतनैरेते निपतन्ति प्रमाद्यतः&lt;br&gt;&#xA;दृढमूलस्त्वदुष्टात्मा विदित्वा बलमात्मनः&lt;br&gt;&#xA;अबलानभियुञ्जीत न त्वेव बलवत्तरान्&lt;br&gt;&#xA;विक्रमेण महीं लब्ध्वा प्रजा धर्मेण पालयेत्&lt;br&gt;&#xA;आहवे निधनं कुर्याद्राजा धर्मपरायणः&lt;br&gt;&#xA;मरणान्तमिदं सर्वं नेह किञ्चिदनामयम्&lt;br&gt;&#xA;तस्माद्धर्मे स्थितो राजा प्रजा धर्मेण पालयेत्&lt;br&gt;&#xA;रक्षाधिकरणं युद्धं तथा धर्मानुशासनम्&lt;br&gt;&#xA;मन्त्रं वित्तं सुखं काले पञ्चभिर्वर्धते मही&lt;br&gt;&#xA;एतानि यस्य गुप्तानि स राजा राजसत्तम&lt;br&gt;&#xA;सततं वर्तमानोऽत्र राजा भुङ्क्ते महीमिमाम्&lt;br&gt;&#xA;नैतान्येकेन शक्यानि सान्तत्येनान्ववेक्षितुम्&lt;br&gt;&#xA;एतेष्वाप्तान्प्रतिष्ठाप्य राजा भुङ्क्ते महीं चिरम्&lt;br&gt;&#xA;दातारं संविभक्तारमार्जवोपगतं शुचिम्&lt;br&gt;&#xA;असन्त्यक्तमनुष्यं च तं जनाः कुरुते प्रियम्&lt;br&gt;&#xA;यस्तु नैश्श्रेयसं श्रुत्वा ज्ञानेन प्रतिपद्यते&lt;br&gt;&#xA;आत्मनो मतमुत्सृज्य तं लोकोऽनुविधीयते&lt;br&gt;&#xA;योऽर्थकामस्य वचनं प्रातिकूल्यान्न मृष्यते&lt;br&gt;&#xA;शृणोति प्रतिकूलानि विमानादचिरादिव&lt;br&gt;&#xA;अग्राम्यचरितां वृत्तिमत्यन्तं यो न बिध्यते&lt;br&gt;&#xA;जितानामजितानां च क्षत्रधर्मादपैति सः&lt;br&gt;&#xA;मुख्यानमात्यनुत्सृज्य विहीनान्कुरुते प्रियान्&lt;br&gt;&#xA;स तैर्व्यसनमागम्य साधुमार्गं न विन्दति&lt;br&gt;&#xA;यः कल्याणगुणाञ्ज्ञातीन्प्रद्वेषान्नातिबुभूषते&lt;br&gt;&#xA;अदृढात्मा दृढक्रोधो नास्यार्थो रमतेऽन्तिके&lt;br&gt;&#xA;अथ यो गुणसम्पन्नान्हृदयस्याप्रियानपि&lt;br&gt;&#xA;प्रियेण कुरुते वश्यांश्चिरं यशसि तिष्ठति&lt;br&gt;&#xA;नाकाले प्रणयेदर्थान्नाप्रिये जातु सञ्ज्वरेत्&lt;br&gt;&#xA;प्रिये नातिभृशं हृष्येद्युज्येदारोग्यकर्मणि&lt;br&gt;&#xA;के नानुरक्ता राजानः के दयां समुपाश्रिताः&lt;br&gt;&#xA;मध्यस्थदोषाः के चैषामिति नित्यं विचिन्तयेत्&lt;br&gt;&#xA;न जातु बलवान्भूत्वा दुर्बले विश्वसेद्बुधः&lt;br&gt;&#xA;भारुण्डसदृशा ह्येते निपतन्ति प्रमाद्यतः&lt;br&gt;&#xA;अपि सर्वगुणैर्युक्तं भर्तारं प्रियवादिनम्&lt;br&gt;&#xA;अभिद्रुह्यति पापात्मा न तस्माद्वि विजयेज्जनान्&lt;br&gt;&#xA;भीष्मः-&lt;br&gt;&#xA;एतद्राजोपनिषदं ययातिः स्माह नाहुषः&lt;br&gt;&#xA;मनुष्यविषये युक्तो हन्ति सबान्धवान्&lt;br&gt;&#xA;अयुद्धेनैव विजयं वर्धयेद्वसुधाधिपः&lt;br&gt;&#xA;जघन्यमाहुर्विजयं यद्युद्धेन नराधिप&lt;br&gt;&#xA;न चाप्यलब्धं लिप्सेत मूले नातिदृढे सति&lt;br&gt;&#xA;न हि दुर्बलमूलस्य राज्ञो लाभो विवर्धते&lt;br&gt;&#xA;यस्य स्फीतो जनपदस्सम्पन्नप्रियराजकः&lt;br&gt;&#xA;सन्तुष्टपुष्टसचिवो दृढमूलस्स पार्थिवः&lt;br&gt;&#xA;योधा यस्य सुसन्तुष्टास्स्वनुरक्तासुस्पूजिताः&lt;br&gt;&#xA;अल्पेनापि स दण्डेन महीं जयति भूमिपः&lt;br&gt;&#xA;दण्डो हि बलवान्यत्र तत्र साम प्रयुज्यते&lt;br&gt;&#xA;प्रदानं सामपूर्वं च भेदमूलं प्रशस्यते&lt;br&gt;&#xA;त्रयाणां विफलं कर्म यदा पश्येत भूमिपः&lt;br&gt;&#xA;रन्ध्रं ज्ञात्वा ततो दण्डं प्रयुञ्जीताविचारयन्&lt;br&gt;&#xA;अभिभूतो यदा शत्रुश्शत्रुभिर्बलवत्तरैः&lt;br&gt;&#xA;उपेक्षा तत्र कर्तव्या वध्यता बलिनां बलम्&lt;br&gt;&#xA;दुर्बलो हि महीपालो यदा भवति भारत&lt;br&gt;&#xA;उपेक्षा तत्र कर्तव्या चतुर्णामविरोधिनी&lt;br&gt;&#xA;उपायः पञ्चमस्सोऽपि सर्वेषां बलवत्तरः&lt;br&gt;&#xA;भार्गवेण च गीतानां श्लोकानां कोसलाधिप&lt;br&gt;&#xA;विज्ञाय तत्त्वं तत्त्वज्ञ तत्त्वतस्तत्करिष्यति&lt;br&gt;&#xA;यदि रक्षःपिशाचेन हन्यते यत्र कुत्रचित्&lt;br&gt;&#xA;उपेक्षा तत्र कर्तव्या वाच्यतां बलिनां बलम्&lt;br&gt;&#xA;दुर्बलो हि महीपालश्शत्रूणां शत्रुमुद्धरेत्&lt;br&gt;&#xA;पादलग्नं करस्थेन कण्टकेनैव कण्टकम्&lt;br&gt;&#xA;शठानां सचिवानां च म्लेच्छानां च महीपते&lt;br&gt;&#xA;एष उक्त उपायानामुपेक्षा बलवत्तमा&lt;br&gt;&#xA;अश्मना नाशयेल्लोहं लोहेनाश्मानमेव तु&lt;br&gt;&#xA;बिल्वानीवापरैर्बिल्वैर्म्लेच्छान्म्लेच्छैः प्रसादयेत्&lt;br&gt;&#xA;दासानां च प्रदृप्तानामेतदेवेह कारयेत्&lt;br&gt;&#xA;चण्डालम्लेच्छजातीनां दण्डेन च निवारणम्&lt;br&gt;&#xA;शठानां दुर्विनीतानां पूर्वमुक्तं समाचरेत्&lt;br&gt;&#xA;अन्त्याश्शठाश्च सचिवास्तथा कुब्राह्मणादयः&lt;br&gt;&#xA;उपायैः पञ्चभिस्साम्यैश्चतुर्वर्गविरोधिनः&lt;br&gt;&#xA;पौरजानपदा यस्य स्वनुरक्ता अपीडिताः&lt;br&gt;&#xA;राष्ट्रकर्मकरा ह्येते राष्ट्रस्य च विरोधिनः&lt;br&gt;&#xA;दुर्विनीता विनीताश्च सर्वे साध्याः प्रयत्नतः&lt;br&gt;&#xA;चण्डालम्लेच्छजात्याश्च पाषण्डाश्च विकर्मिणः&lt;br&gt;&#xA;बलिनश्चाश्रमाश्चैव तथा गायकनर्तकाः&lt;br&gt;&#xA;यस्य राष्ट्रे वसन्त्येते ध्न्योपचयकारिणः&lt;br&gt;&#xA;आयवृद्धौ सहायाश्च दृढमूलस्स पार्थिवः&lt;br&gt;&#xA;सधनो धान्यवन्यश्च दृढमूलस्स पार्थिवः&lt;br&gt;&#xA;प्रतावकालावधिकौ यदा मन्येत चात्मनः&lt;br&gt;&#xA;तदा लिप्सेत मेधावी परभूमिधनान्युत&lt;br&gt;&#xA;भोगेषूदयमानस्य भूतेषु च दयावतः&lt;br&gt;&#xA;वर्धते त्वरमाणस्य निचयो रक्षितात्मनः&lt;br&gt;&#xA;तक्षत्यात्मानमेवैष वनं परशुना यथा&lt;br&gt;&#xA;यस्सम्यग्वर्तमानेषु स्वेषु मिथ्या प्रवर्तते&lt;br&gt;&#xA;न च द्विषन्तः क्षीयन्ते राज्ञस्तस्य न निघ्नतः&lt;br&gt;&#xA;क्रोधं निहन्तुं यो वेद तस्य द्वेष्टा न विद्यते&lt;br&gt;&#xA;यदार्यजनविद्विष्टं कर्म तन्नाचरेद्बुधः&lt;br&gt;&#xA;यत्कल्याणमभिध्यायेत्तत्रात्मानं नियोजयेत्&lt;br&gt;&#xA;नैवमन्येऽपि जानन्ति नात्मना परितप्यते&lt;br&gt;&#xA;कृत्यशेषेण यो राजा सुखान्यनुबुभूषते&lt;br&gt;&#xA;इदं वृत्तं मनुष्येषु वर्ततेद्यो महीपतिः&lt;br&gt;&#xA;उभौ लोकौ विनिर्जित्य विजये सम्प्रतिष्ठते&lt;br&gt;&#xA;भीष्मः-&lt;br&gt;&#xA;इत्युक्तो वामदेवेन स तथा कृतवान्नृपः&lt;br&gt;&#xA;तथा कुर्वंस्त्वमप्येतल्लोकौ जेता न संशयः&lt;br&gt;&#xA;वामदेवः-&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/086/</guid>
      <description>&lt;p&gt;युधिष्ठिरः-&lt;br&gt;&#xA;अथ यो विजिगीषेत क्षत्रियः क्षत्रियं युधि&lt;br&gt;&#xA;कस्तस्य विजये धर्मो एतं पृष्टो वदस्व मे&lt;br&gt;&#xA;भीष्मः-&lt;br&gt;&#xA;ससहायोऽसहायो वा राष्ट्रमागम्य भूमिपः&lt;br&gt;&#xA;ब्रूयादहं वो राजेति रक्षिष्यामि च वस्सदा&lt;br&gt;&#xA;मम धर्मबलिं दत्त किं वा मां प्रतिपत्स्यथ&lt;br&gt;&#xA;ते चेत्तमागतं तत्र वृणीयुः कुशलं भवेत्&lt;br&gt;&#xA;ते चेमं क्षत्रियास्सन्तो विरुध्येरन्कदाचन&lt;br&gt;&#xA;सर्वोपायैर्नियन्तव्या विकर्मस्था नराधिप&lt;br&gt;&#xA;अशस्त्रं क्षत्रियं मत्वा शस्त्रं गृह्णात्यथापरः&lt;br&gt;&#xA;त्राणायाप्यसमर्थं तं मन्यमानमतीव च&lt;br&gt;&#xA;युधिष्ठिरः-&lt;br&gt;&#xA;अथः यः क्षत्रियो राजा क्षत्रियं प्रत्युपाव्रजेत्&lt;br&gt;&#xA;कथं स प्रतियोद्धव्यस्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;नासन्नह्यो नाकवचो योद्धव्यः क्षत्रियो रणे&lt;br&gt;&#xA;एक एकेन भाव्यश्च विसृजस्व क्षिपामि च&lt;br&gt;&#xA;स चेत्सन्नद्ध आगच्छेत्सन्नद्धव्यं तदा भवेत्&lt;br&gt;&#xA;स चेत्ससैन्य आगच्छेत्ससैन्यस्तमथाह्वयेत्&lt;br&gt;&#xA;स चेन्निकृत्या युध्येत निकृत्या प्रतियोधयेत्&lt;br&gt;&#xA;अथ चेद्धर्मतो युध्येद्धर्मेणैव निवारयेत्&lt;br&gt;&#xA;नाश्वेन रथिनं यायादुदियाद्रथिनं रथी&lt;br&gt;&#xA;व्यसने न प्रहर्तव्यो न भीताय जिताय च&lt;br&gt;&#xA;तेषु लिप्तो न कर्णी स्यादसतामेतदायुधम्&lt;br&gt;&#xA;यथार्थमेव योद्धव्यं न क्रुद्ध्येत जिघांसतः&lt;br&gt;&#xA;नास्त्येकस्य गजो युद्धे गजश्चैकस्य विद्यते&lt;br&gt;&#xA;न पदातिर्गजं युध्येन्न गजेन पदातिनम्&lt;br&gt;&#xA;हस्तिना योधयेन्नागं कदाचिच्छिक्षितो हयः&lt;br&gt;&#xA;दिव्यास्त्रबलसम्पन्नः कामं युध्येत सर्वदा&lt;br&gt;&#xA;नागे भूमौ समे चैव रथेनाश्वेन वा पुनः&lt;br&gt;&#xA;रामरावणयोर्युद्धे हरयो वै पदातयः&lt;br&gt;&#xA;लक्ष्मणश्च महाभागस्तथा राजन्विभीषणः&lt;br&gt;&#xA;रावणस्यान्तकाले च रथेनैन्द्रेण राघवः&lt;br&gt;&#xA;निजघान दुराचारं रावणं पापकारिणम्&lt;br&gt;&#xA;दिव्यास्त्रबलसम्पन्ने सर्वमेतद्विधीयते&lt;br&gt;&#xA;देवासुरेषु सर्वेषु दृष्टमेतत्पुरातनैः&lt;br&gt;&#xA;साधूनां तु मिथो भेदे साधुश्चेद्व्यसनी भवेत्&lt;br&gt;&#xA;सप्राणो नाभिहन्तव्यो नानपत्यः कथञ्चन&lt;br&gt;&#xA;भग्नशस्त्रो विपन्नश्च धिन्नज्यो हतवाहनः&lt;br&gt;&#xA;चिकित्स्यस्स्यात्स्वविषये प्राप्येव स्वगृहे भवेत्&lt;br&gt;&#xA;निर्व्रणश्चापि मोक्तव्य एष धर्मस्सनातनः&lt;br&gt;&#xA;तस्माद्धर्मेण योद्धव्यमिति स्वायम्भुवोऽब्रवीत्&lt;br&gt;&#xA;सत्सु नित्यस्सतां धर्मस्तमास्थाय न नाशयेत्&lt;br&gt;&#xA;यो वै जयत्यधर्मेण क्षत्रियोऽधर्मसङ्गरः&lt;br&gt;&#xA;आत्मानमात्मना हन्ति पापो निकृतिजीवनः&lt;br&gt;&#xA;कर्म चैतदसाधूनां साधून्योऽसाधुना जयेत्&lt;br&gt;&#xA;धर्मेण निधनं श्रेयो न जयः पापकर्मणा&lt;br&gt;&#xA;नाधर्मश्चरितो राजन्सद्यः फलति गौरिव&lt;br&gt;&#xA;मूलान्यस्य प्रशाखाश्च दहन्समधिगच्छति&lt;br&gt;&#xA;पापेन कर्मणा वित्तं लब्ध्वा पापः प्रहृष्यति&lt;br&gt;&#xA;स वर्धमानस्तेनैव पापः पापे प्रसज्यते&lt;br&gt;&#xA;न धर्मोऽस्तीति मन्यन्ते शुचीनवहसन्ति च&lt;br&gt;&#xA;अश्रद्दधानभावाच्च विनाशमुपगच्छति&lt;br&gt;&#xA;स बद्धो वारुणैः पाशैरमर्त्यैरवमन्यते&lt;br&gt;&#xA;महादृतिरिवाध्मातस्स्वकृतेनैव वर्धते&lt;br&gt;&#xA;ततस्समूलो ह्रियते नदीकूल इव द्रुमः&lt;br&gt;&#xA;अथैनमभिनिन्दन्ति भिन्नं कुम्भमिवाश्मनि&lt;br&gt;&#xA;तस्माद्धर्मेण विजयं कोशं लिप्सेच्च भूमिपः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/087/</guid>
      <description>&lt;p&gt;भीष्मः-&lt;br&gt;&#xA;नाधर्मेण महीं जेतुं लिप्सेत पृथिवीपतिः&lt;br&gt;&#xA;अधर्मविजयं लब्ध्वा को नु मन्येत भूमिपः&lt;br&gt;&#xA;अधर्मयुक्तो विजयो न ध्रुवोऽस्वर्ग्य एव च&lt;br&gt;&#xA;पातयत्येव राजानं महीं च भरतर्षभ&lt;br&gt;&#xA;विशीर्णकवचं चैव तवास्मीति च वादिनम्&lt;br&gt;&#xA;कृताञ्जलिं न्यस्तशस्त्रं गृहीत्वा न विहिंसयेत्&lt;br&gt;&#xA;बलेन विजितो यश्च न स वध्येत भूमिपः&lt;br&gt;&#xA;संवत्सरं सम्प्रणयेत्तस्माज्जातः पुनर्भवेत्&lt;br&gt;&#xA;न च संवत्सरं कन्यास्स्प्रष्टव्यास्सहसा हृता&lt;br&gt;&#xA;एवमेव धनं सर्वं यच्चान्यत्सहसा हृतम्&lt;br&gt;&#xA;न तु वध्ये धनं तिष्ठेल्लिप्सेयुर्ब्राह्मणादयः&lt;br&gt;&#xA;युञ्जीरन्वाऽप्यनडुहः क्षन्तव्यं वा पुनर्भवेत्&lt;br&gt;&#xA;राज्ञा राजैव योद्धव्यस्तथा धर्मो विधीयते&lt;br&gt;&#xA;नान्यो राजानमभ्यस्येदराजन्यः कथञ्चन&lt;br&gt;&#xA;अनीकयोस्संहतयोर्यदीयाद्ब्राह्मणोऽन्तरा&lt;br&gt;&#xA;शान्तिमिच्छन्नुभयतो न योद्धव्यं तदा भवेत्&lt;br&gt;&#xA;मर्यादां शाश्वतीं भिन्द्याद्ब्राह्मणं योऽभिलङ्घयेत्&lt;br&gt;&#xA;अथ चेल्लङ्घयेदेव मर्यादां क्षत्रियब्रुवः&lt;br&gt;&#xA;अमन्त्रेयस्तदूर्ध्वं स्यादनादेयश्च संसदि&lt;br&gt;&#xA;या तु धर्मविलोपेन मर्यादाभेदनेन च&lt;br&gt;&#xA;तां वृत्तिं नानुवर्तेत विजिगीषुर्महीपतिः&lt;br&gt;&#xA;धर्मलब्धाद्धि विजयात् को लाभो ह्यधिको भवेत्&lt;br&gt;&#xA;सहसा नभ्यभूतानि क्षिप्रमेव प्रसादयेत्&lt;br&gt;&#xA;सान्त्वेन भोगदानेन स राज्ञः परमो नयः&lt;br&gt;&#xA;भुज्यमाना योगेन स्वराष्ट्रादभितापिताः&lt;br&gt;&#xA;अमित्रान्पर्युपासीरन्व्यसनौघप्रतीक्षिणः&lt;br&gt;&#xA;अमित्रोपग्रहं चास्य ते कुर्युः क्षिप्रमापदि&lt;br&gt;&#xA;अतुष्टास्सर्वतो राजन्राजध्वंसनकाङ्क्षिणः&lt;br&gt;&#xA;नामित्रो विनिकर्तव्यो नातिच्छेद्यः कथञ्चन&lt;br&gt;&#xA;जीवितं ह्यप्यतिच्छिन्नस्सन्त्यजेदेकदा नरः&lt;br&gt;&#xA;अल्पेनापि च संयुक्तस्तुष्यते नापराधितः&lt;br&gt;&#xA;शुद्धजीवितमेवापि तादृशो बहुमन्यते&lt;br&gt;&#xA;यस्य स्फीतो जनपदस्सम्पन्नः प्रियराजकः&lt;br&gt;&#xA;सन्तुष्टभृत्यसचिवो दृढमूलस्स पार्थिवः&lt;br&gt;&#xA;ऋत्विक्पुरोहिताचार्या ये चार्याश्श्रुतिसम्मताः&lt;br&gt;&#xA;पूजार्हाः पूजिता यस्य स वै लोकविदुच्यते&lt;br&gt;&#xA;एतेनैव हि वृत्तेन महीं प्राप नरोत्तमः&lt;br&gt;&#xA;अन्येऽपि चैव विजयं विजिगीषन्ति पार्थिवाः&lt;br&gt;&#xA;भूमिवर्जं पुरं राजा जित्वा राजन्महाहवे&lt;br&gt;&#xA;अपि चान्नौषधीश्शश्वदाजहार प्रतर्दनः&lt;br&gt;&#xA;अग्निहोत्राण्यल्पशेषं तेषां भाजनमेव च&lt;br&gt;&#xA;आजहार दिवोदासस्ततो विप्रकृतोऽभवत्&lt;br&gt;&#xA;सराजकानि राष्ट्राणि नाभागो दक्षिणां ददौ&lt;br&gt;&#xA;अन्यत्र श्रोत्रियस्वाच्च तापसस्वाच्च भारत&lt;br&gt;&#xA;उच्चावचानि वित्तानि धर्मज्ञानां युधिष्ठिर&lt;br&gt;&#xA;आसन्राज्ञां पुराणानां सर्वं हि मम रोचते&lt;br&gt;&#xA;सर्वविद्यातिरेकेण जयमिच्छेन्महीपतिः&lt;br&gt;&#xA;न मायया न दम्भेन य इच्छेद्भूतिमात्मनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/088/</guid>
      <description>&lt;p&gt;युधिष्ठिरः-&lt;br&gt;&#xA;क्षत्रधर्माद्धि पापीयान्न धर्मोऽस्ति भरतर्षभः&lt;br&gt;&#xA;अभियाने च युद्धे च राजा हन्ति महाजनम्&lt;br&gt;&#xA;कथं स्म कर्मणा केन लोकाञ्जयति पार्थिवः&lt;br&gt;&#xA;विद्वञ्जिज्ञासमानाय प्रब्रूहि भरतर्षभ&lt;br&gt;&#xA;भीष्मः-&lt;br&gt;&#xA;निग्रहेण च पापानां साधूनां प्रग्रहेण च&lt;br&gt;&#xA;यज्ञैर्दानैश्च राजानो भवन्ति शुचयोऽमलाः&lt;br&gt;&#xA;उपरुन्धन्ति राजानो भूतानि विजयार्थिनः&lt;br&gt;&#xA;त एव विजयं प्राप्य वर्धयन्ति पुनः प्रजाः&lt;br&gt;&#xA;अपविध्यन्ति पापानि दानयज्ञतपोबलैः&lt;br&gt;&#xA;अनुग्रहेण भूतानां पुण्यमेषां प्रवर्धते&lt;br&gt;&#xA;यथैव क्षेत्रनिर्याता निर्दहेत्क्षेत्रमेकदा&lt;br&gt;&#xA;हिनस्ति धान्यकक्षं च न च धान्यं विनश्यति&lt;br&gt;&#xA;एवं शस्त्राणि मुञ्चन्तो घ्नन्त्यवध्याननेकधा&lt;br&gt;&#xA;तस्यैषा निष्कृतिर्दृष्टा भूतानां भावनं पुनः&lt;br&gt;&#xA;यो भूतानि सदाऽनर्थाद्भयात्क्लेशाच्च रक्षति&lt;br&gt;&#xA;दस्युभ्यः प्राणदाता च धनदस्सुखदो विराट्&lt;br&gt;&#xA;स सर्वयज्ञैरीजानो राजा वाऽभयदक्षिणैः&lt;br&gt;&#xA;अनुभूयेह भद्राणि प्राप्नोतीन्द्रसलोकताम्&lt;br&gt;&#xA;ब्राह्मणार्थे समुत्पन्ने योऽभिनिष्पत्य युध्यति&lt;br&gt;&#xA;आत्मानं यूपमुत्सृज्य स यज्ञोऽनन्तदक्षिणः&lt;br&gt;&#xA;अभीतो विकिरञ्शत्रून्प्रतिगृह्य शरांस्तु यः&lt;br&gt;&#xA;न तस्मान्त्रिदशाश्श्रेयो भुवि पश्यन्ति किञ्चन&lt;br&gt;&#xA;तस्य यावन्ति शस्त्राणि त्वचं भिन्दन्ति संयुगे&lt;br&gt;&#xA;तावतस्सोऽश्नुते लोकान्सर्वकामदुहोऽक्षयान्&lt;br&gt;&#xA;यदस्य रुधिरं गात्रादाहवेषु प्रवर्तते&lt;br&gt;&#xA;सह तेनैव स्रावेण सर्वपापैः प्रमुच्यते&lt;br&gt;&#xA;यानि दुःखानि सहते प्राणानामतिपातने&lt;br&gt;&#xA;न तपोऽस्ति ततो भूय इति धर्मविदो विदुः&lt;br&gt;&#xA;पृष्ठतो भीरवस्सङ्ख्ये वध्यन्ते धर्मपूरुषाः&lt;br&gt;&#xA;शूराच्छरणमिच्छन्तः पर्जन्यादिव जीवनम्&lt;br&gt;&#xA;यदि शूरं तथा क्षेमे प्रतीक्षेरन्यथा भये&lt;br&gt;&#xA;प्रतिरूपं जनाः कुर्युर्न च तद्वर्तते तथा&lt;br&gt;&#xA;यदि ते कृतमाज्ञाय नमस्कुर्युस्सदैव तम्&lt;br&gt;&#xA;युक्तं चार्यं च कुर्युस्ते न च तद्वर्तते तथा&lt;br&gt;&#xA;पुरुषाणां समानानां दृश्यते समनन्तरम्&lt;br&gt;&#xA;सङ्ग्रामेऽनीकवेलायामुत्कृष्टेषु पतत्सु च&lt;br&gt;&#xA;पतत्यभिमुखं शूरः पराद्भीरुः पलायते&lt;br&gt;&#xA;आस्थाय स्वर्गसोपानं सहायान्विषमे त्यजन्&lt;br&gt;&#xA;मा स्म तांस्तादृशांस्तात जनिष्टाः पापपूरुषान्&lt;br&gt;&#xA;ये सहायान्रणे हित्वा स्वस्तिमन्तो गृहान्ययुः&lt;br&gt;&#xA;अस्वस्ति तेभ्यः कुर्वन्ति देवा इन्द्रपुरोगमाः&lt;br&gt;&#xA;त्यागेन यः सहायानां स्वान्प्राणांस्त्रातुमिच्छति&lt;br&gt;&#xA;तं हन्युः काष्ठलोहैर्वा दहेयुर्वा कटाग्निना&lt;br&gt;&#xA;पशुवन्मारयेयुर्वा क्षत्रिया ये स्युरीदृशाः&lt;br&gt;&#xA;अधर्मः क्षत्रियस्यैष यश्शय्यामरणं भवेत्&lt;br&gt;&#xA;विसृजञ्श्लेष्मपित्तानि कृपणं परिदेवयन्&lt;br&gt;&#xA;अविक्षतेन देहेन प्रलयं योऽधिगच्छति&lt;br&gt;&#xA;क्षत्रियो नास्य तत्कर्म प्रशंसन्ति पुराविदः&lt;br&gt;&#xA;न गृहे मरणं तात क्षत्रियस्य प्रशस्यते&lt;br&gt;&#xA;शौण्डीराणामशौण्डीर्यमधर्मं कृपणं तु तत्&lt;br&gt;&#xA;इदं कृच्छ्रमहो दुःखं पापीय इति निष्टनन्&lt;br&gt;&#xA;प्रतिध्वस्तमुखः पूतिस्स्वजनान्बहु शोचयन्&lt;br&gt;&#xA;अरोगाणां स्पृहयते मुहुर्मृत्युमपीच्छति&lt;br&gt;&#xA;धीरो दृप्तो मनस्वी च नेदृशं मृत्युमर्हति&lt;br&gt;&#xA;रणेषु कदनं कृत्वा सुहृद्भिः प्रतिपूजितः&lt;br&gt;&#xA;तीक्ष्णैशश्स्त्रैरभिक्लिष्टः क्षत्रियो मुत्युमर्हति&lt;br&gt;&#xA;शूरो हि सत्त्वमन्युभ्यामाविष्टो युध्यते भृशम्&lt;br&gt;&#xA;कृत्यमानानि गात्राणि परैर्नैवावबुध्यते&lt;br&gt;&#xA;स सङ्ख्ये निधनं प्राप्य प्रशस्तं लोकपूजितम्&lt;br&gt;&#xA;स्वधर्मं विपुलं प्राप्य शक्रस्यैति सलोकताम्&lt;br&gt;&#xA;सर्वो योधः परं सत्त्वमातिष्ठंस्त्यक्तजीवितः&lt;br&gt;&#xA;सम्प्राप्नोतीन्द्रस्य सालोक्यं शूरः पृष्ठमदर्शयन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/089/</guid>
      <description>&lt;p&gt;युधिष्ठिरः-&lt;br&gt;&#xA;के लोका युध्यमानानां शूराणामनिवर्तिनाम्&lt;br&gt;&#xA;भवन्ति निधनं प्राप्य तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;अम्बरीषस्य संवादमिन्द्रस्य च युधिष्ठिर&lt;br&gt;&#xA;अम्बरीषो हि नाभागस्स्वर्गं गत्वा सुदुर्जयम्&lt;br&gt;&#xA;ददर्श सुरलोकस्थं स शक्रं सचिवैस्सह&lt;br&gt;&#xA;सर्वतेजोमयं दिव्यं विमानवरमास्थितम्&lt;br&gt;&#xA;उपर्युपरि गच्छन्तं स्थानं सेनापतिं शुभम्&lt;br&gt;&#xA;स दष्ट्वोपरि गच्छन्तं सेनापतिमुदारधीः&lt;br&gt;&#xA;शूरस्थानमनुप्राप्तं सुदेवं नाम नामतः&lt;br&gt;&#xA;ऋद्धिं दृष्ट्वा सुदेवस्य विस्मितः प्राह वासवम्&lt;br&gt;&#xA;अम्बरीषः-&lt;br&gt;&#xA;सागरान्तां महीं कृत्स्नामनुशास्य यथाविधि&lt;br&gt;&#xA;चातुर्वर्ण्ये यथाशास्त्रं प्रवृत्तो धर्मकाम्यया&lt;br&gt;&#xA;ब्रह्मचर्येण घोरेण आचार्यकिलसेवया&lt;br&gt;&#xA;वेदानधीत्य धर्मेण राजशास्त्रं च केवलम्&lt;br&gt;&#xA;अतिथीनन्नपानेन पितॄंश्च स्वधया तथा&lt;br&gt;&#xA;ऋत्विक्सहायो दीक्षाभिर्देवान्यज्ञैरनुत्तमैः&lt;br&gt;&#xA;क्षत्रधर्मे स्थितो भूत्वा यथाशास्त्रं यथाविधि&lt;br&gt;&#xA;उदीक्षमाणः पृतनां जयामि युधि वासव&lt;br&gt;&#xA;देवराज सुदेवोऽयं मम सेनापतिः पुरा&lt;br&gt;&#xA;आसाद्योधः प्रशान्तात्मा सोऽयं कस्मादतीत्य माम्&lt;br&gt;&#xA;विमानं सूर्यसङ्काशमास्थितो मोदते दिवि&lt;br&gt;&#xA;नानेन क्रतुभिर्मुख्यैरिष्टं नैव द्विजातयः&lt;br&gt;&#xA;तर्पिता विधिवच्छक्र सोऽयं कस्मादतीत्य माम्&lt;br&gt;&#xA;ऐश्वर्यमीदृशं प्राप्तस्सर्वदेवैस्सुदुर्लभम्&lt;br&gt;&#xA;शक्रः-&lt;br&gt;&#xA;यदनेन कृतं कर्म प्रत्यक्षं ते महीपते&lt;br&gt;&#xA;पुरा पालयतस्सम्यक्पृथिवीं धर्मतो नृप&lt;br&gt;&#xA;शत्रवो निर्जितास्सर्वे ये तवाहितकारिणः&lt;br&gt;&#xA;संयमो वियमश्चैव सुयमश्च महाबलः&lt;br&gt;&#xA;राक्षसा दुर्जया लोके त्रयस्ते युद्धदुर्मदाः&lt;br&gt;&#xA;पुत्रास्ते शतशृङ्गस्य राक्षसस्य महीपतेः&lt;br&gt;&#xA;अथ तस्मिञ्शुभे काले तव यज्ञं वितन्वतः&lt;br&gt;&#xA;अश्वमेधं महायागं देवानां हितकाम्यया&lt;br&gt;&#xA;तस्य ते खलु विघ्नार्थमागता राक्षसास्त्रयः&lt;br&gt;&#xA;कोटीशतपरीवारां राक्षसानां महाचमूम्&lt;br&gt;&#xA;परिगृह्य ततस्सर्वाः प्रजा बन्दीकृतास्तव&lt;br&gt;&#xA;विह्वलाश्च प्रजास्सर्वास्सर्वे च तव सैनिकाः&lt;br&gt;&#xA;निराकृतस्त्वचाया चासीत्सुदेवस्सैन्यनायकः&lt;br&gt;&#xA;तत्रामात्यवचश्श्रुत्वा निरस्तस्सर्वकर्मसु&lt;br&gt;&#xA;श्रुत्वा तेषां वचो भूयस्सोपधं वसुधाधिपः&lt;br&gt;&#xA;सर्वसैन्यसमायुक्तस्सुदेवः प्रेरितस्त्वया&lt;br&gt;&#xA;राक्षसानां वधार्थाय दुर्जयानां नराधिप&lt;br&gt;&#xA;नाजित्वा राक्षसीं सेनां पुनरागमनं तव&lt;br&gt;&#xA;बन्दीमोक्षमकृत्वा च न चागमनमिष्यते&lt;br&gt;&#xA;सुदेवस्तद्वचश्श्रुत्वा प्रस्थानमकरोन्नृप&lt;br&gt;&#xA;सम्प्राप्तश्च स तं देशं यत्र वन्दीकृताः प्रजाः&lt;br&gt;&#xA;पश्यति स्म महाघोरां राक्षसानां महाचमूम्&lt;br&gt;&#xA;दृष्ट्वा सुचिन्तयामास सुदेवो वाहिनीपतिः&lt;br&gt;&#xA;नेयं शक्या चमूर्जेतुमपि सेन्द्रैः सुरासुरैः&lt;br&gt;&#xA;नाम्बरीषः कलामेकामेषां क्षपयितुं क्षमः&lt;br&gt;&#xA;दिव्यास्त्रबलभूयिष्ठः किमहं पुनरीदृशः&lt;br&gt;&#xA;ततस्सेनां पुनस्सर्वां प्रेषयामास पार्थिव&lt;br&gt;&#xA;यत्र त्वं सचिवैस्सर्वैर्मन्त्रिभिस्सोपधैर्नृप&lt;br&gt;&#xA;ततो रुद्रं महादेवं प्रपन्नो जगतः पतिम्&lt;br&gt;&#xA;श्मशाननिलयं देवं तुष्टाव वृषभध्वजम्&lt;br&gt;&#xA;स्तुत्वा शस्त्रं समादाय स्वशिरश्छेत्तुमुद्यतः&lt;br&gt;&#xA;कारुण्याद्देवदेवेन गृहीतस्तस्य दक्षिणः&lt;br&gt;&#xA;रुद्रः-&lt;br&gt;&#xA;सपाणिस्सह शस्त्रेण दृष्ट्वा चेदमुवाच ह&lt;br&gt;&#xA;किमिदं साहसं पुत्र कर्तुकामो वदस्व मे&lt;br&gt;&#xA;इन्द्रः-&lt;br&gt;&#xA;स उवाच महादेवं शिरसा त्ववनीं गतः&lt;br&gt;&#xA;सुदेवः-&lt;br&gt;&#xA;भगवन्वाहिनीमेनां राक्षसानां सुरेश्वर&lt;br&gt;&#xA;अशक्तोऽहं रणे जेतुं तस्मात्त्यक्ष्यामि जीवितम्&lt;br&gt;&#xA;गतिर्भव महादेव ममार्तस्य जगत्पते&lt;br&gt;&#xA;नागन्तव्यमजित्वा च मामाह जगतीपतिः&lt;br&gt;&#xA;अम्बरीषो महादेव क्षारितस्सचिवैस्सह&lt;br&gt;&#xA;इन्द्रः-&lt;br&gt;&#xA;तमुवाच महादेवस्सुदेवं पतितं क्षितौ&lt;br&gt;&#xA;अधोमुखं महात्मानं सत्त्वानां हितकाम्यया&lt;br&gt;&#xA;धनुर्वेदं समाहूय सगणं सहविग्रहम्&lt;br&gt;&#xA;रथनागाश्वकलिलं दिव्यास्त्रसमलङ्कृतम्&lt;br&gt;&#xA;रथं च सुमहाभागं येन तत्त्रिपुरं हतम्&lt;br&gt;&#xA;धनुः पिनाकं खड्गं च रौद्रमस्त्रं च शङ्करः&lt;br&gt;&#xA;निजघानासुरान्सर्वान्येन देवस्त्रियम्बकः&lt;br&gt;&#xA;उवाच च महादेवस्सुदेवं वाहिनीपतिम्&lt;br&gt;&#xA;रुद्रः-&lt;br&gt;&#xA;रथादस्मात्सुदेव त्वं दुर्जयस्तु सुरासुरैः&lt;br&gt;&#xA;मायया मोहितो भूमौ न पदं कर्तुमर्हसि&lt;br&gt;&#xA;अत्रस्थस्त्रिदशान्सर्वाञ्जेष्यसि सर्वदानवान्&lt;br&gt;&#xA;राक्षसाश्च पिशाचाश्च न शक्ता द्रष्टुमीदृशम्&lt;br&gt;&#xA;रथं सूर्यसहस्राभं किमु योद्धुं त्वया सह&lt;br&gt;&#xA;इन्द्रः-&lt;br&gt;&#xA;स जित्वा राक्षसान्सर्वान्कृत्वा वन्दीविमोक्षणम्&lt;br&gt;&#xA;घातयित्वा च तान्सर्वान्बाहुयुद्धे त्वयं हतः&lt;br&gt;&#xA;वियमं प्राप्य भूपाल वियमश्च निपातितः&lt;br&gt;&#xA;तस्य विक्रमतस्तात सुदेवस्य बभूव ह&lt;br&gt;&#xA;सङ्ग्रामयज्ञस्सुमहान्यश्चान्यो युध्यते नरः&lt;br&gt;&#xA;सन्नद्धो दीक्षितस्सर्वो योधः प्राप्य चमूमुखम्&lt;br&gt;&#xA;युद्धयज्ञाधिकारस्थो भवतीति विनिश्चयः&lt;br&gt;&#xA;अम्बरीषः-&lt;br&gt;&#xA;कानि यज्ञे हवींष्यत्र स्मिन्किमाज्यं का च दक्षिणा&lt;br&gt;&#xA;ऋत्विजश्चात्र के राजंस्तन्मे ब्रूहि शतक्रतो&lt;br&gt;&#xA;इन्द्रः-&lt;br&gt;&#xA;ऋत्विजः कुञ्जरास्तत्र वाजिनोऽध्वर्यवस्तथा&lt;br&gt;&#xA;हवींषि परमांसानि रुधिरं चाज्यमुच्यते&lt;br&gt;&#xA;सृगालगृध्रकाकोलास्सदस्यास्तत्र सत्रिणः&lt;br&gt;&#xA;आज्यशेषं पिबन्त्येते हविः प्राश्नन्ति चाध्वरे&lt;br&gt;&#xA;प्रासतोमरसङ्घाताः खड्गशक्तिपरश्वथाः&lt;br&gt;&#xA;ज्वलन्तो निशिताः पीतास्स्रुचस्तस्याथ सत्रिणः&lt;br&gt;&#xA;चापवेगायतस्तीक्ष्णः परकायावभेदनः&lt;br&gt;&#xA;ऋजुस्सुनिशितः पीतस्सायकश्च स्रुवो महान्&lt;br&gt;&#xA;द्वीपिचर्माभिनद्धस्तु नागदन्तकृतत्सरुः&lt;br&gt;&#xA;हस्तिहस्तहरः खड्गस्स्फ्यो भवेत्तत्र संयुगे&lt;br&gt;&#xA;ज्वलितैर्निशितैः प्रासशक्त्यृष्टिसपरश्वथैः&lt;br&gt;&#xA;शैक्यायसमयैस्तीक्ष्णैरभिघातो भवेद्वहु&lt;br&gt;&#xA;आवेधाद्यत्तु रुधिरं सङ्ग्रामे स्यन्दते भुवः&lt;br&gt;&#xA;साऽस्य पूर्णाहुतिर्होत्रैस्समृद्धा सर्वकामधुक्&lt;br&gt;&#xA;छिन्धि भिन्धीति यस्यैतच्छ्रूयते वाहिनीमुखे&lt;br&gt;&#xA;सामानि सामगास्तस्य गायन्ति यमसादने&lt;br&gt;&#xA;हविर्धानं तु तस्याहुः परेषां वाहिनीमुखम्&lt;br&gt;&#xA;कुञ्जराणां हयानां च वर्मिणां च समुच्चयः&lt;br&gt;&#xA;अग्निश्श्येनचितो नाम यज्ञेस्यैते विधीयते&lt;br&gt;&#xA;उत्तिष्ठते कबन्धोऽत्र सहस्रे पतिते तु यः&lt;br&gt;&#xA;स यूपस्तस्य शूरस्य खादिरोऽष्टाश्रिरुच्यते&lt;br&gt;&#xA;इडोपहूताः क्रोशन्ति कुञ्जरास्त्वङ्कुशेरिताः&lt;br&gt;&#xA;ज्याघुष्टतलतालेन वषट्कारेण पार्थिव&lt;br&gt;&#xA;उद्गाताऽत्र सङ्ग्रामे त्रिसामा दुन्दुभिर्नृप&lt;br&gt;&#xA;ब्रह्मस्वे ह्रियमाणे तु त्यक्त्वा युद्धेत्प्रियां तनुम्&lt;br&gt;&#xA;आत्मानं यूपमुच्छ्रित्य स यज्ञोऽनन्तदक्षिणः&lt;br&gt;&#xA;भर्तुरर्थे च यश्शूरो निष्क्रामेद्वाहिनीमुखात्&lt;br&gt;&#xA;भयान्नोपरि वर्तेत तस्य लोका यथा मम&lt;br&gt;&#xA;द्वीपिचर्मावृतैः खड्गैर्बाहुभिः परिघोपमैः&lt;br&gt;&#xA;यस्य वेदिरुपस्तीर्णा तस्य लोका यथा मम&lt;br&gt;&#xA;यस्तु नापेक्षते कञ्चित्सहायं विषमे स्थितः&lt;br&gt;&#xA;विगाह्य वाहिनीमध्यं तस्य लोका यथा मम&lt;br&gt;&#xA;यस्य शोणितसङ्घट्टा भेरीमण्डूककच्छपा&lt;br&gt;&#xA;शरास्थिशर्करा दुर्गा मांसशोणितकर्दमा&lt;br&gt;&#xA;असिचर्मप्लवा घोरा केशशैवलशाद्वला&lt;br&gt;&#xA;अश्वनागरथैश्चापि सञ्छिन्नैः कृतसङ्क्रमा&lt;br&gt;&#xA;पताकाध्वजवानीरा हतवाहनवारणा&lt;br&gt;&#xA;शोणितोदकसम्पूर्णा दुस्तरा पारगैर्नरैः&lt;br&gt;&#xA;हतनागमहानक्रा परलोकवहाऽशिवा&lt;br&gt;&#xA;यष्टिखड्गमहामीना कङ्कगृध्रबलप्लवा&lt;br&gt;&#xA;पुरुषादानुचरिता भीरूणां कश्मलावहा&lt;br&gt;&#xA;नदी योधस्य सङ्ग्रामे तदस्यावभृथं नृप&lt;br&gt;&#xA;वेदिर्यस्य त्वमित्राणां शिरोभिर्व्यवकीर्यते&lt;br&gt;&#xA;अश्वस्कन्धैर्गजस्कन्धैस्तस्य लोका यथा मम&lt;br&gt;&#xA;पत्नी शालाकृता यस्य परेषां वाहिनीमुखम्&lt;br&gt;&#xA;हविर्धानं स्ववाहिन्यास्तदस्याहुर्मनीषिणः&lt;br&gt;&#xA;सदस्याश्चोत्तरा योधा निराग्नीध्रस्योत्तराऽथ दिक्&lt;br&gt;&#xA;शत्रुसेनाकलत्रस्य सर्वलोका न दूरतः&lt;br&gt;&#xA;यस्य तूभयतो व्यूहे भवत्याकाशमग्रतः&lt;br&gt;&#xA;सा वेदिस्स्यात्तथा यज्ञैर्नित्यं व्यूहास्त्रयोऽग्नयः&lt;br&gt;&#xA;यस्तु योधः परावृत्तस्सन्त्रस्तो हन्यते परैः&lt;br&gt;&#xA;अप्रतिष्ठस्स नरकं याति नास्त्यत्र संशयः&lt;br&gt;&#xA;यस्तु शोणितवेगेण नदी स्यात्सम्परिप्लुता&lt;br&gt;&#xA;केशमांसास्थिसम्पूर्णा स गच्छेत्परमां गतिम्&lt;br&gt;&#xA;यस्तु सेनापतिं हत्वा तद्यानमधिरोहति&lt;br&gt;&#xA;स विष्णुविक्रमः क्रामी बृहस्पतिसमः क्रतुः&lt;br&gt;&#xA;नायकं वा प्रमाणं वा यो वा स्यात्तत्र पूजितः&lt;br&gt;&#xA;जीवग्राहं प्रगृह्णाति तस्य लोका यथा मम&lt;br&gt;&#xA;आहवे तु हतं शूरं न शोचेत कदाचन&lt;br&gt;&#xA;अशोच्यो हि हतश्शूरस्स्वर्गलोके महीयते&lt;br&gt;&#xA;न ह्यन्येनोदकं तस्य न स्नानं नाप्यशौचकम्&lt;br&gt;&#xA;हतस्य कर्तुमिच्छन्ति तस्य लोकं शृणुष्व मे&lt;br&gt;&#xA;वराप्सरस्सहस्राणि शूरमायोधने हतम्&lt;br&gt;&#xA;त्वरमाणानि धावन्ति मम भर्ता भवेदिति&lt;br&gt;&#xA;एतत्तपश्च धर्मश्च पुण्यं चैव सनातनम्&lt;br&gt;&#xA;चत्वार आश्रमास्तस्य यो युद्धे न पलायते&lt;br&gt;&#xA;वृद्धबालं न हन्तव्यौ न च स्त्री नैव पृष्ठतः&lt;br&gt;&#xA;तृणपूर्णमुखश्चैव तवास्मीति च यो वदेत्&lt;br&gt;&#xA;अहं वृत्रं बलं पाकं महाकायं विरोचनम्&lt;br&gt;&#xA;दुरावारं च नमुचिं शतमायं च शम्बरम्&lt;br&gt;&#xA;विप्रचित्तिं च दैतेयं दनोः पुत्रांश्च सर्वशः&lt;br&gt;&#xA;प्रह्लादिं वै प्रदितिं च हत्वा देवाधिपोऽभवम्&lt;br&gt;&#xA;भीष्मः-&lt;br&gt;&#xA;इत्येतच्छक्रवचनं निशम्य प्रतिपूज्य च&lt;br&gt;&#xA;योधानामात्मनस्सिद्धिमम्बरीषोऽभिपन्नवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/090/</guid>
      <description>&lt;p&gt;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;प्रतर्दनो मैथिलश्च सङ्ग्रामं यस्य चक्रतुः&lt;br&gt;&#xA;यज्ञोपवीती सङ्ग्रामे मैथिलो जनकाधिपः&lt;br&gt;&#xA;योधानुद्धर्षयामास तन्निबोध युधिष्ठिर&lt;br&gt;&#xA;जनको मैथिलो राजा महात्मा सर्वतत्त्ववित्&lt;br&gt;&#xA;योधानां दर्शयामास स्वर्गं नरकमेव च&lt;br&gt;&#xA;जनकः-&lt;br&gt;&#xA;अभीरूणामिमे लोका भास्वन्तो हन्त पश्यत&lt;br&gt;&#xA;पूर्णान्गन्धर्वकन्याभिस्सर्वकामदुहोऽक्षयान्&lt;br&gt;&#xA;इमे पलायमानानां नरकाः प्रत्युपस्थिताः&lt;br&gt;&#xA;अकीर्तिश्शाश्वती चैव पतितव्यमनन्तरम्&lt;br&gt;&#xA;तान्दृष्ट्वाऽरीन्विजयत भूत्वा सन्त्यागबुद्धयः&lt;br&gt;&#xA;नरकस्याप्रतिष्ठस्य मा भूत वशवर्तिनः&lt;br&gt;&#xA;त्यागमूलं हि शूराणां स्वर्गद्वारमनुत्तमम्&lt;br&gt;&#xA;भीष्मः-&lt;br&gt;&#xA;इत्युक्तास्ते नृपतिना योधाः परपुरञ्जय&lt;br&gt;&#xA;व्यजयन्त रणे शत्रून्हर्षयन्तो जरेश्वरम्&lt;br&gt;&#xA;तस्मात्त्यक्तात्मना नित्यं स्थातव्यं रणमूर्धनि&lt;br&gt;&#xA;गजानां रथिनो मध्ये रथानामनुसादिनः&lt;br&gt;&#xA;सादिनामन्तरे स्थाप्यं पादातमपि दंशितम्&lt;br&gt;&#xA;एवं यो व्यूहते राजा स नित्यं जयते रिपून्&lt;br&gt;&#xA;तस्मादेतद्विधातव्यं नित्यमेव युधिष्ठिर&lt;br&gt;&#xA;स्वर्गे सुकृतमिच्छन्तस्सुयुद्धेनातिमन्यवः&lt;br&gt;&#xA;क्षोभयेयुरनीकानि सागरं मकरा इव&lt;br&gt;&#xA;हर्षयेयुर्विषण्णांश्च व्यवस्थाप्य परस्परम्&lt;br&gt;&#xA;तेषां च भूमिं रक्षेयुर्भग्नान्नात्यनुसारयेत्&lt;br&gt;&#xA;पुनरावर्तमानानां निराशानां च जीविते&lt;br&gt;&#xA;न वेगस्सुसहो राजंस्तस्मान्नात्यनुसारयेत्&lt;br&gt;&#xA;न हि प्रहर्तुमिच्छन्ति शूराः प्रद्रवतो भयात्&lt;br&gt;&#xA;तस्मात्पलायमानानां कुर्यान्नात्यनुसारणम्&lt;br&gt;&#xA;चराणामचरास्त्रस्ता अदंष्ट्रा दंष्ट्रिणामपि&lt;br&gt;&#xA;अपाणयः पाणिमतां नराश्शूरस्य कातराः&lt;br&gt;&#xA;समानपृष्ठोदरपाणिपादाः पश्चाच्छरं भीरवोऽनुव्रजन्ति&lt;br&gt;&#xA;अतो भयार्ताः प्रणिपत्य भूयः कृत्वाऽञ्जलीनुपतिष्ठन्ति शूरान्&lt;br&gt;&#xA;शूरबाहुषु लोकोऽयं सर्वो लम्बति पुत्रवत्&lt;br&gt;&#xA;तस्मात्सर्वेषु लोकेषु शूरस्सम्मानमर्हति&lt;br&gt;&#xA;न हि शौर्यात्परं किञ्चित्त्रिषु लोकेषु विद्यते&lt;br&gt;&#xA;शूरस्सर्वं पालयति सर्वं शूरे प्रतिष्ठितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/091/</guid>
      <description>&lt;p&gt;युधिष्ठिरः-&lt;br&gt;&#xA;कथं जयार्थिनस्सेनां नयन्ति भरतर्षभ&lt;br&gt;&#xA;ईषद्धर्मं प्रपीड्यापि तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;सन्त्येव हि स्थिता धर्म उपपत्त्या तथा परे&lt;br&gt;&#xA;साध्वाचारतया केचित्तथैवौपयिका अपि&lt;br&gt;&#xA;उपायधर्मान्वक्ष्यामि संसिद्धानर्थसिद्धये&lt;br&gt;&#xA;दुर्मर्यादा दस्यवस्तु भवन्ति परिपन्थिनः&lt;br&gt;&#xA;तेषां प्रतिविघातार्थं प्रवक्ष्याम्यथ नैगमम्&lt;br&gt;&#xA;कार्याणां सम्प्रसिद्ध्यर्थं तानुपायान्निबोध मे&lt;br&gt;&#xA;उभे प्रज्ञे वेदितव्ये ऋज्वी वक्रा च भारत&lt;br&gt;&#xA;जानन्वक्रां न सेवेत प्रतिबाधेत चागताम्&lt;br&gt;&#xA;अमित्राण्येव राजानं भेदेनोपचरन्त्युत&lt;br&gt;&#xA;तान्राजानिकृतीञ्जानन्यथाऽमित्रान्निबाधते&lt;br&gt;&#xA;गजानां पार्श्वचर्माणि गोवृषाजगराणि च&lt;br&gt;&#xA;शल्यकण्टकलोहानि तनुत्राणि मतानि च&lt;br&gt;&#xA;पीतानि चैव शस्त्राणि सन्नाहाः पीतलोहकाः&lt;br&gt;&#xA;नानारञ्जनरक्तास्स्युः पताकाः केतवश्च ते&lt;br&gt;&#xA;ऋष्टयस्तोमराः खड्गा निशिताश्च परश्वथाः&lt;br&gt;&#xA;फलकान्यथसिचर्माणि प्रतिकल्प्यान्यनेकशः&lt;br&gt;&#xA;सुविनीतानि पत्राणि योधाश्च कृतनिश्रमाः&lt;br&gt;&#xA;चैत्रे वा मार्गशीर्षे वा सेनायोगः प्रशस्यते&lt;br&gt;&#xA;पक्वसस्या हि पृथिवी भवत्यम्बुमती तदा&lt;br&gt;&#xA;नैवातिशीतो नात्युष्णः कालो भवति भारत&lt;br&gt;&#xA;तस्मात्तदा योजयेत परेषां व्यसनेषु वा&lt;br&gt;&#xA;एते हि योगास्सेनानां प्रशस्ताः परबाधने&lt;br&gt;&#xA;जलवांस्तृणवान्मार्गस्समो गम्यः प्रशस्यते&lt;br&gt;&#xA;चारैस्सुविदिताभ्याशः कुशलैर्वनगोचरैः&lt;br&gt;&#xA;न ह्यरण्यानि शक्यन्ते गन्तुं मृगगणैरिव&lt;br&gt;&#xA;तस्मात्सेनासु तानेव योजयन्ति जयार्थिनः&lt;br&gt;&#xA;आवासस्तोयवान्मार्गः पर्याकाशः प्रशस्यते&lt;br&gt;&#xA;पोषामपसर्पाणां प्रतिघातस्तथा भवेत्&lt;br&gt;&#xA;आकाशं हि वनाभ्याशं मन्यन्ते गुणवत्तरम्&lt;br&gt;&#xA;बहुभिर्गुणजातैश्च ये युद्धकुशला जनाः&lt;br&gt;&#xA;उपन्यासोऽपसर्पाणां पदातीनां च गूहनम्&lt;br&gt;&#xA;हतशत्रुप्रतीघातमापदर्थं परायणम्&lt;br&gt;&#xA;सप्तर्षीन्पृष्ठतः कृत्वा युध्येयुरचला इव&lt;br&gt;&#xA;अनेन विधिना शत्रूञ्जिगीषेतापि दुर्जयान्&lt;br&gt;&#xA;यतो वायुर्यतस्सूर्यो यतस्सोमस्ततो जयः&lt;br&gt;&#xA;पूर्वं पूर्वं ज्याय एषां सन्निपाते युधिष्ठिर&lt;br&gt;&#xA;अकर्दमामनुदकाममर्यादामलोष्टकाम्&lt;br&gt;&#xA;अश्वभूमिं प्रशंसन्ति ये युद्धकुशला जनाः&lt;br&gt;&#xA;समा निरुदकाकाशा रथभूमिः प्रशस्यते&lt;br&gt;&#xA;नीचद्रुमा महाकक्षा सोदका हस्तियोधिनाम्&lt;br&gt;&#xA;बहुदुर्गा महावृक्षा वेणुवेत्रतिरस्कृता&lt;br&gt;&#xA;पदातीनां क्षमा भूमिः पर्वतोपवनानि च&lt;br&gt;&#xA;पदातिबहुला सेना दृढा भवति भारत&lt;br&gt;&#xA;रथाश्वबहुला सेना सुदिनेषु प्रशस्यते&lt;br&gt;&#xA;पदातिनागबहुला प्रावृट्काले प्रशस्यते&lt;br&gt;&#xA;गुणानेतान्प्रसङ्ख्याय देशकालौ प्रयोजयेत्&lt;br&gt;&#xA;एवं सञ्चिन्त्य यो याति तिथिनक्षत्रपूजितः&lt;br&gt;&#xA;विजयं लभते नित्यं सेनां सम्यक्प्रयोजयन्&lt;br&gt;&#xA;प्रसुप्तांस्तृषिताञ्छ्रान्तान्प्रकीर्णान्नाभिघातयेत्&lt;br&gt;&#xA;मोक्षे प्रयाणे चलने पानभोजनकालयोः&lt;br&gt;&#xA;अतिक्षिप्तान्व्यतिक्षिप्तान्निहतान्प्रतनूकृतान्&lt;br&gt;&#xA;अविस्रब्धान्कृतारम्भानुपन्यासात्प्रतापितान्&lt;br&gt;&#xA;बहिश्चरानुपन्यासान्कृतवेश्मानुसारिणः&lt;br&gt;&#xA;परिचर्यापरोद्धारो ये च केचन वल्गिनः&lt;br&gt;&#xA;अनीकं ये विभिदन्ति भिन्नं संस्थापयन्ति च&lt;br&gt;&#xA;समानाशनपानास्ते कार्या द्विगुणवेतनाः&lt;br&gt;&#xA;जातिगोत्रं च विज्ञाय कर्म चानुत्तमं शुभम्&lt;br&gt;&#xA;समानदेहरक्षार्थे कार्या द्विगुणवेतनाः&lt;br&gt;&#xA;त्रिगुणं चतुर्गुणं चैव वेतनं तेषु कारयेत्&lt;br&gt;&#xA;दशाधिपतयः कार्याश्शताधिपतयस्तथा&lt;br&gt;&#xA;ततस्सहस्राधिपतिं कुर्याच्छूरमतन्द्रितम्&lt;br&gt;&#xA;यथामुख्यान्सन्निपात्य वक्तव्यं संशयामहे&lt;br&gt;&#xA;यथा जयार्थं सङ्ग्रामे न जह्याम परस्परम्&lt;br&gt;&#xA;इहैव ते निवर्तन्तां ये च केचन भीरवः&lt;br&gt;&#xA;न घातयेयुः प्रदरं कुर्वाणास्तुमुले सति&lt;br&gt;&#xA;आत्मानं च स्वपक्षं च पालयन्हन्ति संयुगे&lt;br&gt;&#xA;द्रव्यनाशो वधोऽकीर्तिरयशश्च पलायने&lt;br&gt;&#xA;अमनोज्ञाऽसुखा वाचः पुरुषस्य पलायतः&lt;br&gt;&#xA;प्रविध्वस्तोष्ठदन्तस्य न्यस्तसर्वायुधस्य च&lt;br&gt;&#xA;हित्वा पलायमानस्य सहायान्प्राणसंंशये&lt;br&gt;&#xA;अमित्रैरवरुद्धस्य द्विषतामस्तु नस्तथा&lt;br&gt;&#xA;मनुष्यापसदा ह्येते ये भवन्ति पराङ्मुखाः&lt;br&gt;&#xA;राशिवर्धनमात्रास्ते नैव ते प्रेत्य नो इह&lt;br&gt;&#xA;अमित्रा हृष्टमनसः प्रत्युद्यान्ति पलायिनम्&lt;br&gt;&#xA;जयिनस्सुहृदस्तात मङ्गलैर्वन्दनेन च&lt;br&gt;&#xA;यस्य स्म व्यसने राजन्ननुमोदन्ति शत्रवः&lt;br&gt;&#xA;तदसह्यतमं दुःखं मन्यन्ते मरणादपि&lt;br&gt;&#xA;श्रियं जानीत धर्मस्य मूलं सर्वसुखस्य च&lt;br&gt;&#xA;या भीरूणां पराख्यातिश्शूरस्तामधिगच्छति&lt;br&gt;&#xA;ते वयं स्वर्गमिच्छन्तस्सङ्ग्रामे त्यक्तजीविताः&lt;br&gt;&#xA;जयन्तो वध्यमाना वा प्राप्नुयाम च सद्गतिम्&lt;br&gt;&#xA;एवं संशप्तशपथास्समभित्यक्तजीविताः&lt;br&gt;&#xA;अमित्रवाहिनीं वीराः प्रतिगाहन्त्यभीरवः&lt;br&gt;&#xA;अग्रतः पुरुषानीकमसिचर्मवतां भवेत्&lt;br&gt;&#xA;पृष्ठतश्शकटानीकं कलत्रं मध्यतस्तथा&lt;br&gt;&#xA;परेषां प्रतिघातार्थं पदातीनां च गूहनम्&lt;br&gt;&#xA;अपि चास्मिन्पुरे गृध्रा भवेयुर्ये पुरोगमाः&lt;br&gt;&#xA;ये पुरस्तादभिमतास्सत्ववन्तो मनस्विनः&lt;br&gt;&#xA;ते पूर्वमभिवर्तेयुस्तानन्वगितरे जनाः&lt;br&gt;&#xA;अपि चोद्धर्षणं कार्याद्भीरूणामिह यत्नतः&lt;br&gt;&#xA;स्कन्धदर्शनमात्रं तु तिष्ठेयुर्वा समीपतः&lt;br&gt;&#xA;संहतान्योधयेदल्पान्कामं विस्तारयेद्बहून्&lt;br&gt;&#xA;सूचीमुखमनीकं स्यादल्पानां बहुभिस्सह&lt;br&gt;&#xA;सम्प्रयुक्ते निकृष्टे वा सत्यं वा यदि वाऽनृतम्&lt;br&gt;&#xA;प्रगृह्य बाहून्क्रोशेयुर्हन्त भग्नाः परे इति&lt;br&gt;&#xA;आसन्नं नो मित्रबलं प्रहरध्वमभीतवत्&lt;br&gt;&#xA;शब्दयन्तो निधावेयुः कुर्वन्तो भैरवं रवाम्&lt;br&gt;&#xA;क्ष्वेडान्किलकिलाशब्दान्क्रकचा न्गोविषाणिकान्&lt;br&gt;&#xA;भेरीमृदङ्गपणवान्नादयेयुश्च जर्झरान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/092/</guid>
      <description>&lt;p&gt;युधिष्ठिरः-&lt;br&gt;&#xA;किंशीलाः किंसमुत्थानाः कथंरूपाश्च भारत&lt;br&gt;&#xA;किंसन्नाहाः कथंशस्त्रा जनास्स्युस्संयुगे नृपाः&lt;br&gt;&#xA;भीष्मः-&lt;br&gt;&#xA;यथाचरितमेवात्र शस्त्रं पत्रं विधीयते&lt;br&gt;&#xA;आचाराद्धीह पुरुषस्तथा कर्मसु वर्तते&lt;br&gt;&#xA;गान्धारास्सिन्धुसौवीरा नखरप्रासयोधिनः&lt;br&gt;&#xA;अभीतवत्सुबलिनस्तद्बलं सर्वपारगम्&lt;br&gt;&#xA;सर्वशस्त्रेषु कुशलाश्शस्त्रवन्तो ह्युशीनराः&lt;br&gt;&#xA;प्राच्या मातङ्गयुद्धेषु कुशलाश्शठयोधिनः&lt;br&gt;&#xA;तथा यवनकाम्भोजा मधुरामभितश्च ये&lt;br&gt;&#xA;एतेऽश्वयुद्धकुशला दाक्षिणात्याऽसिचर्मिणः&lt;br&gt;&#xA;सर्वत्र शूरा जायन्ते महासत्त्वा महाबलाः&lt;br&gt;&#xA;आवन्तिका महाशूराश्चतुरङ्गे च मालवाः&lt;br&gt;&#xA;एकोऽपि हि सहस्रस्य तिष्ठत्यभिमुखो रणे&lt;br&gt;&#xA;प्रायो देशास्समुद्दिष्टा लक्षणानि च मे शृणु&lt;br&gt;&#xA;सिंहशार्दूलवाङ्नेत्रास्सिंहशार्दूलगामिनः&lt;br&gt;&#xA;पारावतकुलिङ्गाक्षास्सर्वे शूराः प्रमाथिनः&lt;br&gt;&#xA;मृगस्वरा द्वीपिनेत्रा ऋषभाक्षास्तथा परे&lt;br&gt;&#xA;प्रमाथिनश्च मन्द्राश्च क्रोधनाः किङ्किणीस्वनाः&lt;br&gt;&#xA;मेघस्वनाः क्रूरमुखाः केचिच्च कलनिस्वनाः&lt;br&gt;&#xA;जिह्मनासाश्च मेघाश्च दूरगा दूरपातिनः&lt;br&gt;&#xA;बिडालकुब्जास्स्तब्धाक्षास्तनुकेशास्तनुत्वचः&lt;br&gt;&#xA;शीघ्राश्चपलचित्ताश्च ते भवन्ति दुरासदाः&lt;br&gt;&#xA;गौरा निमीलिताः केचिन्मृदुप्रकृतयो जनाः&lt;br&gt;&#xA;तुरङ्गगतिनिर्घोषास्ते नराः पारयिष्णवः&lt;br&gt;&#xA;सुसंहताः प्रतनवो व्यूढोरस्कास्सुसंस्थिताः&lt;br&gt;&#xA;प्रवादितेषु नृप्यन्ति हृष्यन्ति कलदहेषु च&lt;br&gt;&#xA;गम्भीराक्षा निसृष्टाक्षाः पिङ्गाक्षा भ्रुकुटीमुखाः&lt;br&gt;&#xA;नकुलाक्षास्तथा चैते सर्वे शूरास्तनुत्यजः&lt;br&gt;&#xA;जिह्माक्षाः प्रललाटाश्च निर्मांसहनवोऽव्यथाः&lt;br&gt;&#xA;वक्रबाह्वङ्गुलीसक्थाः कृशा धमनिसन्तताः&lt;br&gt;&#xA;प्रविपन्ते हि वेगेन साम्पराये ह्युपस्थिते&lt;br&gt;&#xA;वारणा इव सम्मत्तास्ते भवन्ति दुरासदाः&lt;br&gt;&#xA;दीप्तस्फुटितकेशान्तास्स्थूलपार्श्वहनूमुखाः&lt;br&gt;&#xA;उन्नतांसाः पृथुग्रीवा विकटास्स्थूलपिण्डिकाः&lt;br&gt;&#xA;उद्बन्धा इव सुग्रीवा विनता विहगा इव&lt;br&gt;&#xA;पिण्डशीर्षाहिवक्त्राश्च पृषदंशमुखास्तथा&lt;br&gt;&#xA;उग्रस्वरा मन्युमन्तो युद्धेष्वारावसारिणः&lt;br&gt;&#xA;अधर्मज्ञावलिप्ताश्च घोरा रौद्रप्रदर्शनाः&lt;br&gt;&#xA;त्यक्तात्मानस्सर्व एते उदग्रा ह्यनिवर्तिनः&lt;br&gt;&#xA;पुरस्कार्यास्सदा सैन्यैर्हन्यन्ते घ्नन्ति चापि ते&lt;br&gt;&#xA;अधार्मिका भिन्नवृत्तास्सान्त्वेनैषां पराभवः&lt;br&gt;&#xA;एवमेव प्रदूष्यन्ते राज्ञो ह्येते ह्यभीक्ष्णशः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/093/</guid>
      <description>&lt;p&gt;युधिष्ठिरः-&lt;br&gt;&#xA;जयिन्याः कानि रूपाणि भवन्ति भरतर्षभ&lt;br&gt;&#xA;पृतनायाः प्रशस्तानि तानिहेच्छामि वेदितुम्&lt;br&gt;&#xA;भीष्मः-&lt;br&gt;&#xA;जयिन्या यानि रूपाणि भवन्ति भरतर्षभ&lt;br&gt;&#xA;पृतनायाः प्रशस्तानि तानि वक्ष्यामि सर्वशः&lt;br&gt;&#xA;दैवे पूर्वं हि कुरुते मानुषे कालचोदिते&lt;br&gt;&#xA;तद्विद्वांसोऽनुपस्यन्ति ज्ञानदीर्घेण चक्षुषा&lt;br&gt;&#xA;प्रायश्चित्तविधिं चात्र जपहोमांश्च तद्विदः&lt;br&gt;&#xA;मङ्गलानि च कुर्वन्ति शमयन्त्यहितान्यपि&lt;br&gt;&#xA;उदीर्णमनसो योधा वाहनानि च भारत&lt;br&gt;&#xA;यस्यां भवन्ति सेनायां ध्रुवं तस्या जयो भवेत्&lt;br&gt;&#xA;अन्वेव वायवो यान्ति तथैवेन्द्रधनूंषि च&lt;br&gt;&#xA;अनुप्लवन्ते मेघाश्च तथाऽऽदित्यस्य रश्मयः&lt;br&gt;&#xA;गोमायवश्चातुलोमबला गृध्राश्च सर्वशः&lt;br&gt;&#xA;अर्हयेयुर्यदा सेनां सा हि सिद्धिरनुत्तमा&lt;br&gt;&#xA;प्रसन्नभाः पावक ऊर्ध्वरश्मिः प्रदक्षिणावर्तशिखो विधूमः&lt;br&gt;&#xA;पुण्या गन्धाश्चाहुतीनां भवन्ति जयस्यैतद्भाविनो रूपमाहुः&lt;br&gt;&#xA;शस्त्रैः पत्रैः कवचैः केतुभिश्च स्वभानुभिर्मुखवर्णैश्च यूनाम्&lt;br&gt;&#xA;भ्राजष्मती द्रुष्प्रतिवीक्षणीया येषां चमूस्तेऽमिभवन्ति शत्रून्&lt;br&gt;&#xA;इष्टा मृगाः पृष्ठतो वामतश्च सम्प्रस्थितानां च गमिष्यतां च&lt;br&gt;&#xA;जिघांसतां दक्षिणास्सिद्धिमाहुर्ये त्वग्रतस्ते प्रतिषेधयन्ति&lt;br&gt;&#xA;माङ्गल्यशब्दाञ्शकुना वदन्ति हंसाः क्रौञ्चाश्शतपत्रास्सहर्षाः&lt;br&gt;&#xA;हृष्टा योधास्सत्त्ववन्तो भवन्ति जयस्यैतद्भाविनो रूपमाहुः&lt;br&gt;&#xA;गम्भीरशब्दाश्च महास्वानाश्च शङ्खाश्च भर्येश्च नदन्ति यत्र&lt;br&gt;&#xA;युयुत्सवश्चाप्रतिमा भवन्ति जयस्यैतद्भाविनो रूपमाहुः&lt;br&gt;&#xA;शुश्रूषवश्चानभिमानिनश्च परस्परं सौहृदमास्थिताश्च&lt;br&gt;&#xA;येषां योधाश्शौर्यमनुष्ठिताश्च जयस्यैतद्भाविनो रुपमाहुः&lt;br&gt;&#xA;शब्दास्स्पर्शास्तथा गन्धा विचरन्ति मनःप्रियाः&lt;br&gt;&#xA;धैर्यं चाविशते योधान्विजयस्य मुखं च तत्&lt;br&gt;&#xA;शब्दो वामः प्रस्थितस्य दक्षिणश्च विविक्षतः&lt;br&gt;&#xA;पश्चात्संसाधयत्येनं पुरस्तात्प्रतिषेधति&lt;br&gt;&#xA;संहत्य महतीं सेनां चतुरङ्गां युधिष्ठिर&lt;br&gt;&#xA;साम्नैवावर्तयन्पूर्वं प्रयतेथास्ततो युधि&lt;br&gt;&#xA;जघन्य एष विजयो यद्युद्धे सामभाषणम्&lt;br&gt;&#xA;यादृच्छया युधि जयो दैवेनेति विचारणा&lt;br&gt;&#xA;आपगेव महावेगा त्रस्ता मृगगणा इव&lt;br&gt;&#xA;दुर्निवार्यतमा चैव प्रभग्ना महती चमूः&lt;br&gt;&#xA;भग्ना इत्येव भज्यन्ते विद्वांसोऽपि न कारणम्&lt;br&gt;&#xA;उदारसारा महती रुरुसङ्घोपमा चमूः&lt;br&gt;&#xA;परस्परज्ञास्संहृष्टास्त्यक्तप्राणास्सुनिश्चिताः&lt;br&gt;&#xA;अपि पञ्चशतं शूरा मृद्नन्ति परवाहिनीम्&lt;br&gt;&#xA;अपि वा पञ्च षट्सप्त संहिताः कृतनिश्चयाः&lt;br&gt;&#xA;कुलीनाः पूजितास्सम्यग्विजयन्तीह शात्रवान्&lt;br&gt;&#xA;सन्निपातो न गन्तव्यश्शक्ये सति कथञ्चन&lt;br&gt;&#xA;सान्त्वभेदप्रदानानां युद्धमुत्तरमुच्यते&lt;br&gt;&#xA;संसर्पेण हि सेनाया भीरूनाविशते भयम्&lt;br&gt;&#xA;यज्ञादिव प्रज्वलितादियं स्वित्क्षपयिष्यति&lt;br&gt;&#xA;अभिप्रयातां समितिं ज्ञात्वा ये प्रतियान्त्यथ&lt;br&gt;&#xA;तेषां सन्दन्ति गात्राणि योधानां विषयस्य च&lt;br&gt;&#xA;विषयो व्यथते राजन्सर्वस्सस्थाणुजङ्गमः&lt;br&gt;&#xA;शस्त्रप्रतापतप्तानां मज्जास्सीदन्ति देहिनाम्&lt;br&gt;&#xA;तेषां सान्त्वं क्रूरमिश्रं प्रणेतव्यं पुनः पुनः&lt;br&gt;&#xA;सम्पीड्यमाना हि परैर्योगमायान्ति सर्वशः&lt;br&gt;&#xA;आन्तराणां च भेदार्थं चरानभ्यवचारयेत्&lt;br&gt;&#xA;यश्च तस्मात्परो राजा तेन सिद्धिः प्रशस्यते&lt;br&gt;&#xA;न हि तस्यान्यथा पीडा शक्या कर्तुं तथाविधा&lt;br&gt;&#xA;यथा सार्धममित्रेण मित्रेण प्ररिबाधनम्&lt;br&gt;&#xA;क्षमा वै साधुमायानां न हि साधू सदा क्षमा&lt;br&gt;&#xA;क्षमायाश्चाक्षमायाश्च विद्धि पार्थ प्रयोजनम्&lt;br&gt;&#xA;विजित्य क्षममाणस्य यशो राज्ञो विवर्धते&lt;br&gt;&#xA;महापराधे ह्यप्यस्मिन्विश्वसन्त्यपि शत्रवः&lt;br&gt;&#xA;कर्षयित्वा तु मन्यन्ते क्षमा साध्वीति शाम्बराः&lt;br&gt;&#xA;असन्तप्तं तु यद्दारु प्रत्येति प्रकृतिं पुनः&lt;br&gt;&#xA;नैतत्प्रशंसन्त्याचार्या न चैतत्साधु दर्शनम्&lt;br&gt;&#xA;अक्लेशेनाविनाशेन नियन्तव्यास्स्वपुत्रवत्&lt;br&gt;&#xA;द्वेष्यो भवति भूतानामुग्रो राजा युधिष्ठिर&lt;br&gt;&#xA;मृदुमप्यवमन्यन्ते तस्मादुभयभाग्भवेत्&lt;br&gt;&#xA;प्रहरिष्यन्प्रियं ब्रूयात्प्रहरन्नपि भारत&lt;br&gt;&#xA;प्रहृत्य च प्रियं ब्रूयाच्छोचन्निव रुदन्निव&lt;br&gt;&#xA;न मे प्रिया ये स्म हतास्सम्प्रहृष्टाः परेऽपि च&lt;br&gt;&#xA;न च कत्थिनमेवाग्र्यमुच्यमानं पुनः पुनः&lt;br&gt;&#xA;अहो जीवितमाकाङ्क्षेन्नेदृशो वधमर्हति&lt;br&gt;&#xA;सुदुर्लभास्सुपुरुषास्सङ्ग्रामेष्वपलायिनः&lt;br&gt;&#xA;कृतं ममाप्रियं तेन येनायं निहतो मृधे&lt;br&gt;&#xA;इति वाचा वदन्हन्तॄन्पूजयेत रहोगतान्&lt;br&gt;&#xA;हन्तॄणां च हतानां च पूजां कुर्याद्यथार्थतः&lt;br&gt;&#xA;क्रोशेद्बाहुं प्रगृह्यापि चिकीर्षञ्जनसङ्ग्रहम्&lt;br&gt;&#xA;एवं सर्वास्ववस्थासु सान्त्वपूर्वं समाचरेत्&lt;br&gt;&#xA;प्रियो भवति भूतानां धर्मज्ञो वीतभीर्नृपः&lt;br&gt;&#xA;विश्वासं चात्र गच्छन्ति सर्वभूतानि भारत&lt;br&gt;&#xA;विश्वस्तश्शक्यते भोक्तुं यथाकालं समुत्थितः&lt;br&gt;&#xA;तस्माद्विश्वासयेद्राजा सर्वभूतान्यमायया&lt;br&gt;&#xA;सर्वतः परिरक्षेच्च यो महीं भोक्तुमिच्छति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/094/</guid>
      <description>&lt;p&gt;युधिष्ठिरः-&lt;br&gt;&#xA;कथं मृदुः कथं तीक्ष्णे महापक्षे च भारत&lt;br&gt;&#xA;अरौ वर्तेत नृपतिस्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;बृहस्पतेश्च संवादमिन्द्रस्य च युधिष्ठिर&lt;br&gt;&#xA;बृहस्पतिं देवपतिरभिवाद्य कृताञ्जलिः&lt;br&gt;&#xA;उपसङ्गम्य पप्रच्छ वासवः परवीरहा&lt;br&gt;&#xA;इन्द्रः-&lt;br&gt;&#xA;अहितेषु कथं ब्रह्मन्प्रवर्तेयमतन्द्रितः&lt;br&gt;&#xA;असमुच्छिद्य चैवैतान्नियच्छेयमुपायतः&lt;br&gt;&#xA;सेनयोर्व्यतिषङ्गे च जयस्साधारणो भवेत्&lt;br&gt;&#xA;किं कुर्वाणं न मां जह्याज्ज्वलिता श्रीः प्रतापिनी&lt;br&gt;&#xA;भीष्मः-&lt;br&gt;&#xA;ततो धर्मार्थकामानां कुशलः प्रतिभानवान्&lt;br&gt;&#xA;राजधर्मविधानज्ञः प्रत्युवाच पुरन्दरम्&lt;br&gt;&#xA;बृहस्पतिः-&lt;br&gt;&#xA;न जातु कलहेनेच्छेन्नियन्तुमपकारिणः&lt;br&gt;&#xA;बालसंसेवितं चैतद्यदमर्षो यदक्षमा&lt;br&gt;&#xA;न शत्रुर्विवृतः कार्यो वधमस्याभिकाङ्क्षता&lt;br&gt;&#xA;क्रोधं बलममषं च नियम्यात्मानमात्मनि&lt;br&gt;&#xA;अमित्रमुपसेवेत विश्वस्तवदविश्वसन्&lt;br&gt;&#xA;प्रियमेव वदेन्नित्यं नाप्रियं किञ्चिदाचरेत्&lt;br&gt;&#xA;विरमेच्छुष्कवैरेभ्यः कर्णजापं च वर्जयेत्&lt;br&gt;&#xA;यथा वैतंसिको युक्तो द्विजानां सदृशस्वरः&lt;br&gt;&#xA;तान्द्विजान्कुरुते वश्यांस्तथा युक्तो महीपतिः&lt;br&gt;&#xA;वशं चोपनयेच्छत्रून्निहन्याच्च पुरन्दर&lt;br&gt;&#xA;न नित्यं परिभूयारीन्सुखं स्वपिति वासव&lt;br&gt;&#xA;जागर्त्येव हि दुष्टात्मा सङ्करेऽग्निरिवोत्थितः&lt;br&gt;&#xA;न सन्निपातः कर्तव्यस्सामान्ये विजये सति&lt;br&gt;&#xA;विश्वास्यैवोपसम्मान्यो वशे कृत्वा रिपुं प्रभो&lt;br&gt;&#xA;सम्प्रधार्य सहामात्यैर्मन्त्रविद्भिर्महात्मभिः&lt;br&gt;&#xA;उपेक्ष्यमाणो विज्ञातो हृदयेनापराजितः&lt;br&gt;&#xA;अथास्य प्रहरेत्काले विधेर्विचलितो यदा&lt;br&gt;&#xA;दण्डं च दूषयेदस्य पुरुषैराप्तकारिभिः&lt;br&gt;&#xA;आदिमध्यावसानज्ञान्प्रच्छन्नं च विचारयेत्&lt;br&gt;&#xA;बलानि दूषयन्तोऽस्य जानन्तश्च प्रमाणतः&lt;br&gt;&#xA;भेदेनोपप्रदानेन संसृजेदौषधैस्तथा&lt;br&gt;&#xA;न त्वेव खलु संसर्गं रोचयेदरिभिस्सह&lt;br&gt;&#xA;दीर्घकालमपि क्षान्त्वा निग्राह्या एव शत्रवः&lt;br&gt;&#xA;कालकाङ्क्षी च युक्तस्सन्नुपासीत शचीपते&lt;br&gt;&#xA;तथा प्रियं च वक्तव्यं यथा विस्रम्भमाप्नुयात्&lt;br&gt;&#xA;न सद्योऽरीन्विनिर्हन्याद्स्रष्टव्यो विजयो ध्रुवः&lt;br&gt;&#xA;भूयश्शक्यं घटयति नवं च कुरुते व्रणम्&lt;br&gt;&#xA;प्राप्ते च प्रहरेत्काले न च संवर्तते पुनः&lt;br&gt;&#xA;हन्तुकामस्य देवेन्द्र पुरुषस्य रिपुं प्रति&lt;br&gt;&#xA;यं हि कालो व्यतिक्रामेत्पुरुषं कालकाङ्क्षिणम्&lt;br&gt;&#xA;दुर्लभस्स पुनर्भूयः कालः कर्म चिकीर्षता&lt;br&gt;&#xA;औजस्यं जनयेदेव सङ्गृह्णन्साधुसम्मतम्&lt;br&gt;&#xA;कालेन साधयेत्कृत्यमप्राप्तो न हि पीडयेत्&lt;br&gt;&#xA;विहाय कामं क्रोधं च तथाऽहङ्कारमेव च&lt;br&gt;&#xA;युक्तो विवरमन्विच्छेदहितानां सदा नृपः&lt;br&gt;&#xA;मार्दवं दण्ड आलस्यं प्रमादश्च सुरोत्तम&lt;br&gt;&#xA;मायाश्च विहिताश्शक्र शातयन्त्यविचक्षणम्&lt;br&gt;&#xA;निहत्यैतानि चत्वारि मायां प्रतिविधाय च&lt;br&gt;&#xA;ततश्शक्नोति शत्रूणां प्रहर्तुमविचारयन्&lt;br&gt;&#xA;यदेवैतेन शक्येत गुह्यं कर्तुं तदाचरेत्&lt;br&gt;&#xA;यच्छन्ति सचिवा गुह्यं मिथो विध्वंसयन्त्यपि&lt;br&gt;&#xA;अशक्यं मित्रकृत्यं वा तदाऽन्यैस्संविदं चरेत्&lt;br&gt;&#xA;ब्रह्मदण्डमदृष्टेषु दृष्टेषु चतुरङ्गिणीम्&lt;br&gt;&#xA;भेदं च प्रथमं विद्यात्तूष्णीं दण्डं तथैव च&lt;br&gt;&#xA;काले प्रयोजयेद्राजा तस्मिंस्तस्मिंस्तदातदा&lt;br&gt;&#xA;प्रणिपातं च गच्छेत काले शत्रोर्गिरीयसः&lt;br&gt;&#xA;युक्तोऽस्य वधमन्विच्छेदप्रमत्तः प्रमाद्यतः&lt;br&gt;&#xA;प्रणिपातेन दानेन वाचा मधुरया ब्रुवन्&lt;br&gt;&#xA;अमित्रमुपसेवेत न च जातु विशङ्कयेत्&lt;br&gt;&#xA;स्थानानि शङ्कितानां च नित्यमेव विसर्जयेत्&lt;br&gt;&#xA;न च तेष्वाश्वसेद्द्रुग्ध्वा जाग्रतीह निराकृताः&lt;br&gt;&#xA;न ह्यतो दुष्करं कर्म किञ्चिदस्ति सुरोत्तम&lt;br&gt;&#xA;यथा विविधवृत्तानामैश्वर्यममराधिप&lt;br&gt;&#xA;तथा विविधशीलानामपि सम्भव उच्यते&lt;br&gt;&#xA;प्रयतेद्योगमास्थाय मित्रामित्रानधारयन्&lt;br&gt;&#xA;मृदुमप्यवमन्यन्ते तीक्ष्णादुद्विजते जनः&lt;br&gt;&#xA;मा तीक्ष्णो मा मृदुर्भूस्त्वं तीक्ष्णो भव मृदुर्भव&lt;br&gt;&#xA;यथा वप्रे वेगवति सर्वतस्सम्प्लुतोदके&lt;br&gt;&#xA;नित्यं विचरणाद्बाधस्तथा राज्यं प्रमाद्यतः&lt;br&gt;&#xA;न बहूनुपरुध्येत यौगपद्येन शात्रवान्&lt;br&gt;&#xA;साम्ना दानेन भेदेन दण्डेन च पुरन्दर&lt;br&gt;&#xA;एकैकमेषां निष्पिषेच्छिष्टेषु निपुणं चरेत्&lt;br&gt;&#xA;न तु शक्तोऽपि मेधावी सर्वानेवाचरेद्बुधः&lt;br&gt;&#xA;यदा स्यान्महती सेना हयनागरथाकुला&lt;br&gt;&#xA;पदातियन्त्रबहुला स्वनुरक्ताऽक्षसङ्गिनी&lt;br&gt;&#xA;यदा बहुविधां वृद्धिं मन्येत प्रतियोगतः&lt;br&gt;&#xA;तदा विवृत्य प्रहरेद्दरीणामविचारयन्&lt;br&gt;&#xA;न साम दण्डोपनिषत्प्रशस्यते न मार्दवं शत्रुषु यात्रिकं सदा&lt;br&gt;&#xA;न सस्यघातो न च सङ्करक्रिया न चापि भूयः प्रकृतेर्विचारणा&lt;br&gt;&#xA;मायाविभेदानुपसर्जनानि वाचं तथैव प्रथमं प्रयोगात्&lt;br&gt;&#xA;आप्तैर्मनुष्यैरुपचारयेत पुरेषु राष्ट्रेषु च सम्प्रयुक्तान्&lt;br&gt;&#xA;पुराऽपिचैताननुसृत्य भूमिपाः पुरेषु भोगान्नखिलाञ्जयन्ति&lt;br&gt;&#xA;पुरेषु नीतिं नियतां यथाविधि प्रयोजयन्तो बलवृत्रसूदन&lt;br&gt;&#xA;प्रदाय गूढानि वसूनि नाम प्रच्छिद्य भोगानपहाय च स्वान्&lt;br&gt;&#xA;दुष्टास्स्वदोषैरिति कीर्तयित्वा पुरेषु राष्ट्रेषु च योजयन्ति&lt;br&gt;&#xA;तथैव चान्यैरपि शास्त्रवेदिभिस्स्वलङ्कृतैश्शास्त्रविधानलिङ्गितैः&lt;br&gt;&#xA;सुशिक्षितैर्भाष्यकथाविशारदैः परेषु कृत्यामुपधारयेस्व&lt;br&gt;&#xA;इन्द्रः-&lt;br&gt;&#xA;कानि लिङ्गानि दुष्टस्य भवन्ति द्विजसत्तम&lt;br&gt;&#xA;कथं दुष्टं विजानीयादेतत्पृष्टो ब्रवीहि मे&lt;br&gt;&#xA;बृहस्पतिः-&lt;br&gt;&#xA;परोक्षमगुणानाह सद्गुणानभ्यसूयति&lt;br&gt;&#xA;परैर्वा कीर्त्यमानेषु तूष्णीमास्ते पराङ्मुखः&lt;br&gt;&#xA;तूष्णीम्भावे तु विज्ञेयं तेच्चेद्भवति दारुणम्&lt;br&gt;&#xA;निश्वासं चोष्ठसन्दंशं शिरसश्च प्रकम्पनम्&lt;br&gt;&#xA;करोत्यभीक्ष्णं संसृष्टमसंसृष्टं च भाषते&lt;br&gt;&#xA;अभीक्ष्णवद्विकुरुते दृष्ट्वा वा नाभिभाषते&lt;br&gt;&#xA;पृथगेत्य समश्नाति नेदमद्य यथाविधि&lt;br&gt;&#xA;आसने शयने याने भावा लक्ष्या विशेषतः&lt;br&gt;&#xA;आर्तिरार्ते प्रिये प्रीतिरेतावन्मित्रलक्षणम्&lt;br&gt;&#xA;विपरीतं तु बोद्धव्यमरिलक्षणमेव तत्&lt;br&gt;&#xA;एतान्येव यथोक्तानि बुध्येत त्रिदशाधिप&lt;br&gt;&#xA;पुरुषाणां प्रदुष्टानां स्वभावो बलवत्तरः&lt;br&gt;&#xA;इति दुष्टस्य विज्ञानमुक्तं ते सुतसत्तम&lt;br&gt;&#xA;निशाम्य शास्त्रतत्त्वार्थं यथावदमरेश्वरः&lt;br&gt;&#xA;भीष्मः-&lt;br&gt;&#xA;स तद्वचश्शत्रुनिबर्हणे रतस्तथा चकारावितथं बृहस्पतेः&lt;br&gt;&#xA;चकार लोकान्विजयाय चारिहा भावं तु भूतान्यनयत्पुरन्दरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/095/</guid>
      <description>&lt;p&gt;युधिष्ठिरः-&lt;br&gt;&#xA;धार्मिकोऽर्थानसम्प्राप्य राजामात्यैः प्रबाधितः&lt;br&gt;&#xA;च्युतः कोशाच्च दण्डाच्च सुखमिच्छन्कथं चरेत्&lt;br&gt;&#xA;भीष्मः-&lt;br&gt;&#xA;अत्रायं क्षेमदर्शीय इतिहासोऽनुगीयते&lt;br&gt;&#xA;यत्तेऽहं सम्प्रवक्ष्यामि तन्निबोध युधिष्ठिर&lt;br&gt;&#xA;क्षेमदर्शी नृपसुतो यत्र क्षीणबलः पुरा&lt;br&gt;&#xA;मुनिं कालकवृष्णीयमाजमामेति नश्श्रुतम्&lt;br&gt;&#xA;तं पप्रच्छानुसङ्गृह्य कृच्छ्रामापदमास्थितः&lt;br&gt;&#xA;राजाः-&lt;br&gt;&#xA;अर्थेष्वभागी पुरुष ईहमानः पुनः पुनः&lt;br&gt;&#xA;अलब्ध्वा मद्विधो राज्यं राजा किं कर्तुमर्हति&lt;br&gt;&#xA;अन्यत्र मरणाद्दैन्यादन्यत्र परसंश्रयात्&lt;br&gt;&#xA;क्षुद्रादन्यत्र चाचारात्तन्ममाचक्ष्व सर्वदा&lt;br&gt;&#xA;व्याधिना चाभिपन्नस्य मानसेनेतरेण वा&lt;br&gt;&#xA;बहुश्रुतः कृतप्रज्ञस्त्वद्विधश्शरणं भवेत्&lt;br&gt;&#xA;निर्विद्य हि नरः कामान्नियम्य सुखमेधते&lt;br&gt;&#xA;त्वक्त्वा प्रीतिं च शोकं च लब्ध्वा बुद्धिमयं वसु&lt;br&gt;&#xA;सुखमर्थाश्रयं येषामनुशोचामि तानहम्&lt;br&gt;&#xA;मम ह्यर्थास्सुबहवो नष्टास्स्वप्नगता इव&lt;br&gt;&#xA;दुष्करं बत कुर्वन्ति महतोऽर्थांस्त्यजन्ति ये&lt;br&gt;&#xA;वयमेतान्परित्यक्तुमसतोऽपि न शक्नुमः&lt;br&gt;&#xA;इमामवस्थां सम्प्राप्तं दीनमार्तं श्रियाश्च्युतम्&lt;br&gt;&#xA;यदन्यत्सुखमस्तीह तद्ब्रह्मन्ननुशाधि माम्&lt;br&gt;&#xA;भीष्मः-&lt;br&gt;&#xA;कौसल्येनैवमुक्तस्तु राजपुत्रेण धीमता&lt;br&gt;&#xA;मुनिः कालकवृष्णीयः प्रत्युवाच महाद्युतिः&lt;br&gt;&#xA;कालकवृष्णीयः-&lt;br&gt;&#xA;पुरस्तादेव ते बुद्धिरियं कार्या विजानतः&lt;br&gt;&#xA;अनित्यं सर्वमेवैतदहं च मम चास्ति यत्&lt;br&gt;&#xA;यत्किञ्चिन्मन्यसेऽस्तीति सर्वं नास्तीति विद्धि तत्&lt;br&gt;&#xA;एवं न व्यथते प्राज्ञः कृच्छ्रामप्यापदं गतः&lt;br&gt;&#xA;यद्धि भूतं भविष्यच्च ध्रुवं तन्न भविष्यति&lt;br&gt;&#xA;एवं विदितवेद्यस्त्वमनर्थेभ्यः प्रमोक्ष्यसे&lt;br&gt;&#xA;ये च पूर्वसमारम्भा ये च पूर्वतरे परे&lt;br&gt;&#xA;सर्वं नास्तीति ते चैव तज्ज्ञात्वा को नु सञ्ज्वरेत्&lt;br&gt;&#xA;भूत्वा च न भवत्येव न भूत्वा च भविष्यति&lt;br&gt;&#xA;शोके न ह्यस्ति सामर्थ्यं शोचेत स कथं नरः&lt;br&gt;&#xA;क्व नु तेऽद्य पिता राजन्क्व नु तेऽद्य पितामहः&lt;br&gt;&#xA;न त्वं पश्यसि तानद्य न त्वां पश्यन्ति तेऽपि वा&lt;br&gt;&#xA;आत्मनोऽध्रुवतां पश्यंस्तांस्त्वं किमनुशोचसि&lt;br&gt;&#xA;बुद्ध्या चैवानुबुद्ध्यस्व ध्रुवं हि न च विद्यते&lt;br&gt;&#xA;अहं च त्वं च नृपते शत्रवस्सहृदश्च ते&lt;br&gt;&#xA;अवश्यं न भविष्यामस्सर्वं च न भविष्यति&lt;br&gt;&#xA;ये च विंशतिवर्षा वै त्रिंशद्वर्षाश्च मानवाः&lt;br&gt;&#xA;अर्वागेव हि ते सर्वे मरिष्यन्ति शरच्छतात्&lt;br&gt;&#xA;अपि चेन्महतो वित्तान्न विप्रमुच्येत पूरुषः&lt;br&gt;&#xA;नैतन्ममेति तन्मत्वा कुर्वीत प्रियमात्मनः&lt;br&gt;&#xA;अनागतं यन्न ममेति विद्यादतिक्रान्तं यन्न ममेति विद्यात्&lt;br&gt;&#xA;दिष्टं बलीय इति मन्यमानास्ते पण्डितास्तत्सतां वृत्तमाहुः&lt;br&gt;&#xA;अनाढ्याश्चापि जीवन्ति राज्यं चाप्यनुशासते&lt;br&gt;&#xA;बुद्धिपौरुषसम्पन्नास्त्वया तुल्याधिका जनाः&lt;br&gt;&#xA;न च त्वमिव शोचन्ति तस्मात्त्वमपि मा शुचः&lt;br&gt;&#xA;किं न त्वं तैर्नरैश्श्रेयांस्तुल्यो वा बुद्धिपौरुषात्&lt;br&gt;&#xA;राजा-&lt;br&gt;&#xA;यादृच्छिकं मुपासीत राज्यमित्येव चिन्तये&lt;br&gt;&#xA;ह्रियते सर्वमेवेदं कालेन महता द्विज&lt;br&gt;&#xA;तस्यैव ह्रियमाणस्य स्रोतसेव तपोधन&lt;br&gt;&#xA;फलमेतत्प्रपश्यामि यथालब्धेन वर्धयेत्&lt;br&gt;&#xA;मुनिः-&lt;br&gt;&#xA;अनागतमतीतं च याथातथ्यविनिश्चयात्&lt;br&gt;&#xA;नानुशोचसि कौसल्य सर्वार्थेषु तथा भव&lt;br&gt;&#xA;अवाप्यान्कामयेत्स्वार्थान्नानवाप्यान्कथञ्चन&lt;br&gt;&#xA;प्रत्युत्पन्नाननुभवन्मा शुचस्त्वमनागतान्&lt;br&gt;&#xA;यथालब्धोपपन्नार्थस्तथा कौसल्य रंस्यसे&lt;br&gt;&#xA;कच्चिच्छुद्धस्वभावेन श्रिया हीनो न शोचसि&lt;br&gt;&#xA;पुरस्ताद्भूतपूर्वत्वाद्धीनभोग्योऽपि दुर्मतिः&lt;br&gt;&#xA;धातारं गर्हयेन्नित्यं लब्धार्थांश्च न मृष्यते&lt;br&gt;&#xA;अनर्हानपि चैवान्यान्मन्यते श्रीमतो जनान्&lt;br&gt;&#xA;एतस्मात्कारणादेव दुःखं भूयोऽनुवर्तते&lt;br&gt;&#xA;ईर्ष्याभिमानसम्पन्ना राजन्पुरुषमानिनः&lt;br&gt;&#xA;कच्चित्त्वं न तथा प्राज्ञ मत्सरी कोसलाधिप&lt;br&gt;&#xA;सहस्व श्रियमन्येषां यद्यपि त्वयि नास्ति सा&lt;br&gt;&#xA;अन्यत्रापि सतीं लक्ष्मीं कुशला भुञ्जते नराः&lt;br&gt;&#xA;अभिनिष्यन्दते देही श्रीभूतश्च द्विषज्जनात्&lt;br&gt;&#xA;श्रियं च पुत्रपौत्रं च मनुष्या धर्मचारिणः&lt;br&gt;&#xA;त्यागधर्मविदो धीरास्स्वयमेव त्यजन्त्युत&lt;br&gt;&#xA;त्यक्तं स्वायम्भुवे वंशे शुभेन भरतेन च&lt;br&gt;&#xA;नानारत्नसमाकीर्णं राज्यं स्फीतमिति श्रुतम्&lt;br&gt;&#xA;तथाऽन्यैर्भूमिपालैश्च त्यक्तं राज्यं महोदयम्&lt;br&gt;&#xA;त्यक्त्वा राज्यानि सर्वे च वने वन्यफलाशिनः&lt;br&gt;&#xA;गताश्च तपसः पारं दुःखस्यान्तं च भूमिपाः&lt;br&gt;&#xA;बहुसङ्कुसुकं दृष्ट्वा विवित्सासाधनेन च&lt;br&gt;&#xA;तथाऽन्ये सन्त्यजन्त्येव मत्वा परमदुर्लभम्&lt;br&gt;&#xA;त्वं पुनः प्राज्ञरूपस्सन्कृपणं परितप्यसे&lt;br&gt;&#xA;अकाम्यान्कामयानोऽर्थान्पराधीनानुपद्रवान्&lt;br&gt;&#xA;तां बुद्धिमनुविज्ञाय त्वमेवैनान्परित्यज&lt;br&gt;&#xA;अनर्थाश्चार्थरूपेण ह्यर्थाश्चानर्थरूपिणः&lt;br&gt;&#xA;अर्था एव हि केषाञ्चिद्धननाशा भवन्त्युत&lt;br&gt;&#xA;अनित्यं तत्सुखं मत्वा श्रियमन्ये न लिप्सते&lt;br&gt;&#xA;रममाणश्श्रिया कश्चिन्नान्यच्छ्रेयोऽभिमन्यते&lt;br&gt;&#xA;तथा तस्येहमानस्य संरम्भोऽपि विनश्यति&lt;br&gt;&#xA;कृच्छ्राल्लब्धमभिप्रेतं यथा कौसल्य नश्यति&lt;br&gt;&#xA;तदा निर्विद्यते सोऽर्थात्परिभग्नक्रमो नरः&lt;br&gt;&#xA;अनित्यां तां श्रियं मत्वा श्रियं वा कः परीप्सति&lt;br&gt;&#xA;धर्ममेके हि पश्यन्ति कल्याणाभिजना नराः&lt;br&gt;&#xA;परत्र सुखमिच्छन्तो निर्विद्येयुश्च लौकिकाः&lt;br&gt;&#xA;जीवितं सन्त्यजन्त्येके धनलोभपरा नराः&lt;br&gt;&#xA;जीवितार्थं न मन्यन्ते पुरुषा हि धनादृते&lt;br&gt;&#xA;पश्य चैषां कृपणतां पश्य चैषामबुद्धिताम्&lt;br&gt;&#xA;अध्रुवे जीविते मोहाद्येऽर्थतृष्णामुपाश्रिताः&lt;br&gt;&#xA;सञ्चये च विनाशान्ते मरणान्ते च जीविते&lt;br&gt;&#xA;संयोगे विप्रयोगान्ते को नु विप्रणयेन्मनः&lt;br&gt;&#xA;धनं वा पुरुषो राजन्पुरुषं वा पुनर्धनम्&lt;br&gt;&#xA;अवश्यं विजहात्येव तद्विद्वान्को नु सञ्ज्वरेत्&lt;br&gt;&#xA;अन्यत्रोपनता ह्यापत्पुरुषं तोषयत्युत&lt;br&gt;&#xA;तेन शान्तिं न लभते नाहमेवेति कारणात्&lt;br&gt;&#xA;अन्येषामपि नश्यन्ति सुहृदश्च धनानि च&lt;br&gt;&#xA;पश्य बुद्ध्या मनुष्याणां तुल्यामापदमात्मनः&lt;br&gt;&#xA;नियच्छ सर्वं सङ्गच्छ इन्द्रियाणि मनस्तथा&lt;br&gt;&#xA;प्रतिषेध्यानवाप्येषु दुर्लभेष्वहितेषु च&lt;br&gt;&#xA;प्रतिकृष्टेषु भाग्येषु विप्रकृष्टेष्वसम्भवे&lt;br&gt;&#xA;प्रज्ञानतृप्तो विक्रान्तस्त्वद्विधो नानुशोचति&lt;br&gt;&#xA;अल्पमिच्छन्नचपलो मृदुर्दान्तस्सुसंस्थितः&lt;br&gt;&#xA;ब्रह्मचर्योपपन्नश्च त्वद्विधो नैव मुह्यति&lt;br&gt;&#xA;न त्वेव जाल्मीं कापालीं वृत्तिमेषितुमर्हसि&lt;br&gt;&#xA;नृशंसवृत्तिं पापिष्ठां दुःखां कापुरुषोचिताम्&lt;br&gt;&#xA;अपि मूलफलाहारो रमस्वैको महावने&lt;br&gt;&#xA;वाग्यतस्सङ्गृहीतात्मा सर्वभूतदयान्वितः&lt;br&gt;&#xA;सदृशं पण्डितस्यैतदीषादन्तेन हस्तिना&lt;br&gt;&#xA;यदेको रमतेऽरण्ये यच्चाप्यल्पेन तुष्यति&lt;br&gt;&#xA;महाह्रदस्सङ्क्षुभितो ह्यात्मनैव प्रसीदति&lt;br&gt;&#xA;एवं नरस्स्वत्मानैव कृतप्रज्ञः प्रसीदति&lt;br&gt;&#xA;एतदेवं गतस्याहं सुखं पश्यामि केवलम्&lt;br&gt;&#xA;अलं भवेच्छ्रियो राजन्हीनस्य सचिवादिभिः&lt;br&gt;&#xA;दैवे प्रतिनिविष्टे च किं श्रेयो मन्यते भवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/096/</guid>
      <description>&lt;p&gt;मुनिः-&lt;br&gt;&#xA;श्रृणु सर्वमशेषेण यत्ते वक्ष्यामि तत्त्वतः&lt;br&gt;&#xA;अथवा पौरुषं किञ्चित्क्षत्रियात्मनि पश्यसि&lt;br&gt;&#xA;ब्रवीम्यहं तु ते नीतिं राज्यस्य प्रतिपत्तये&lt;br&gt;&#xA;तां चेच्छक्ष्यस्यनुष्ठातुं कर्म चैव करिष्यसि&lt;br&gt;&#xA;आचरिष्यसि चेत्कर्म महतोऽर्थानवाप्स्यसि&lt;br&gt;&#xA;राज्यं वा राज्यमन्त्रं वा महतीं वा पुनश्श्रियम्&lt;br&gt;&#xA;यद्येतद्रोचते राजन्पुनर्ब्रूहि ब्रवीमि ते&lt;br&gt;&#xA;राजा-&lt;br&gt;&#xA;ब्रवीतु भगवान्नीतिमभिपन्नोऽस्म्यधीहि भोः&lt;br&gt;&#xA;अमोघ एव मेऽद्यास्तु त्वया सह समागमः&lt;br&gt;&#xA;मुनिः-&lt;br&gt;&#xA;हित्वा मानं च दम्भं च क्रोधहर्षौ भयं तथा&lt;br&gt;&#xA;प्रत्यमित्रं निषेवस्व प्रणिपत्य कृताञ्जलिः&lt;br&gt;&#xA;तमुत्तमेन शौचेन कर्मणा वाऽवधारय&lt;br&gt;&#xA;दातुमर्हति ते वित्तं वैदेहस्सत्यविक्रमः&lt;br&gt;&#xA;प्रमाणं सर्वभूतेषु प्रग्रहं च गमिष्यसि&lt;br&gt;&#xA;ततस्सहायान्सोत्साहाल्ँलप्स्यसेऽव्यसनाञ्शुचीन्&lt;br&gt;&#xA;वर्तमानस्स्वशास्त्रे वै संयतात्मा जितेन्द्रियः&lt;br&gt;&#xA;अभ्युद्धरति चात्मानं प्रसादयति च प्रजाः&lt;br&gt;&#xA;तेनैव त्वं धृतिमता श्रीमता चापि सत्कृतः&lt;br&gt;&#xA;प्रमाणं सर्वभूतेषु गत्वा च ग्रहणं महत्&lt;br&gt;&#xA;ततस्सुहृद्बलं लब्ध्वा मन्त्रयित्वा सुमन्त्रितम्&lt;br&gt;&#xA;सान्त्वेन भेदयित्वाऽरीन्बिल्वं बिल्वेन शातय&lt;br&gt;&#xA;परैर्वा संविदं कृत्वा बलमप्यस्य पातय&lt;br&gt;&#xA;अलभ्या ये शुभा भावास्स्त्रियश्चाच्छादनानि च&lt;br&gt;&#xA;शय्यासनानि यानानि महार्हाणि गृहाणि च&lt;br&gt;&#xA;पक्षिणो मृगजातानि रसगन्धाः फलानि च&lt;br&gt;&#xA;तेष्वेवावर्जयेथास्त्वं यथा नश्येत्स्वयं परः&lt;br&gt;&#xA;यद्येवं प्रतिषेद्धव्यो यद्युपेक्षणमर्हति&lt;br&gt;&#xA;सदैव राजशार्दूल विदुषा हितमिच्छता&lt;br&gt;&#xA;न जातु विवृतः कार्यश्शत्रुस्सुनयमिच्छता&lt;br&gt;&#xA;वसस्व पुरमामित्रं विषये मित्रसम्मतः&lt;br&gt;&#xA;भजस्व श्वेतकाकीयैर्मित्रधर्ममनर्थकैः&lt;br&gt;&#xA;आरम्भानस्य महतो दुष्करान्सम्प्रयोजय&lt;br&gt;&#xA;नदीबन्धविभेदांश्च बलवद्भिर्विरुध्यताम्&lt;br&gt;&#xA;उद्यानानि महार्हाणि शयनान्यासनानि च&lt;br&gt;&#xA;प्रीतिभोगमुखेनैव कोशमस्य विरोचय&lt;br&gt;&#xA;यज्ञदाने प्रशंसास्मै ब्राह्मणाननुवर्तय&lt;br&gt;&#xA;ते त्वा प्रियं करिष्यन्ति तच्छेत्स्यन्ति वृका इव&lt;br&gt;&#xA;असंशयं पुण्यशीलाः प्राप्नोति परमां गतिम्&lt;br&gt;&#xA;त्रिविष्टपे पुण्यतमं स्थानं प्राप्नोति शाश्वतम्&lt;br&gt;&#xA;कोशक्षये त्वमित्राणां वशं कौसल्य गच्छति&lt;br&gt;&#xA;उभयत्र प्रयुक्तेऽस्य धर्मे चाधर्म एव च&lt;br&gt;&#xA;फलार्थी मूलमुच्छिद्यात्तेन जीवन्ति शत्रवः&lt;br&gt;&#xA;निन्दाऽस्मै मानुषं कर्म दैवमस्योपवर्णय&lt;br&gt;&#xA;असंशयं दैवपरः क्षिप्रमेव विनश्यति&lt;br&gt;&#xA;याजयैनं विश्वजिता सर्वस्वेन वियुज्यताम्&lt;br&gt;&#xA;ततो गच्छत्यसिद्धार्थः पीडयानो महाजनम्&lt;br&gt;&#xA;त्यागधर्मविदं पुण्यं कञ्चिदस्योपवर्णय&lt;br&gt;&#xA;अपि त्यागं बुभूषेत कच्चिद्गच्छेदनामयम्&lt;br&gt;&#xA;सिद्धेनौषधियोगेन सर्वसत्त्वविनाशिना&lt;br&gt;&#xA;गजानश्वान्मनुष्यांश्च कृतकैरुपघातय&lt;br&gt;&#xA;एते चान्ये च बहवो दम्भयोगास्सुचिन्तिताः&lt;br&gt;&#xA;शक्या विनिहताः कर्तुं न क्लीबेन नृपात्मज&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/097/</guid>
      <description>&lt;p&gt;राजा-&lt;br&gt;&#xA;न निकृत्या न दम्भेन ब्रह्मन्निच्छामि जीवितुम्&lt;br&gt;&#xA;नाधर्मयुक्तानिच्छेयमर्थान्सुमहतोऽप्यहम्&lt;br&gt;&#xA;पुरस्तादेव भगवन्मयैतदपवर्जितम्&lt;br&gt;&#xA;येन पापं न शङ्केत यद्वा कृत्स्नं हितं भवेत्&lt;br&gt;&#xA;आनृशंस्येन धर्मेण लोके ह्यस्मिञ्जिजीविषे&lt;br&gt;&#xA;नाहमेतदलं कर्तुं नैतन्मय्युपपद्यते&lt;br&gt;&#xA;मुनिः-&lt;br&gt;&#xA;उपपन्नस्त्वमेतेन यथा क्षत्रिय भाषसे&lt;br&gt;&#xA;प्रकृत्याऽभ्युपपन्नोऽसि बुद्ध्या चाद्भुतदर्शनः&lt;br&gt;&#xA;उभयोरेव साह्यार्थे यतिष्ये तव तस्य च&lt;br&gt;&#xA;संश्लेषं वा करिष्यामि शाश्वतं ह्यनपायिनम्&lt;br&gt;&#xA;त्वादृशं हि कुले जातमनृशंसं बहुश्रुतम्&lt;br&gt;&#xA;अमात्यं को न कुर्वीत राज्यप्रणयकोविदम्&lt;br&gt;&#xA;यस्त्वं प्रव्राजितो राज्याद्व्यसनं चोत्तमं गतः&lt;br&gt;&#xA;आनृशंस्येन वृत्तेन क्षत्रियेच्छसि जीवितुम्&lt;br&gt;&#xA;भीष्मः-&lt;br&gt;&#xA;आगन्ता मद्गृहं तात वैदेहस्सत्यविक्रमः&lt;br&gt;&#xA;यथाऽहं तं नियोक्ष्यामि तत्करिष्यत्यसंशयम्&lt;br&gt;&#xA;तत आहूय वैदेहं मुनिर्वचनमब्रवीत्&lt;br&gt;&#xA;मुनिः-&lt;br&gt;&#xA;अयं राजकुले जातो विदिताभ्यन्तरो मम&lt;br&gt;&#xA;आदर्श इव शुद्धात्मा शारदश्चन्द्रमा यथा&lt;br&gt;&#xA;नास्मिन्पश्यामि वृजिनं सर्वतो मे परीक्षितः&lt;br&gt;&#xA;तेन ते सन्धिरेवास्तु विश्वसास्मिन्यथा मयि&lt;br&gt;&#xA;न राज्यमनमात्येन शक्यं शास्तुममित्रहन्&lt;br&gt;&#xA;अमात्यश्शुद्ध एव स्याद्बुद्धिसम्पन्न एव च&lt;br&gt;&#xA;तस्माच्चैव भयं राज्ञः पश्य राज्यस्य योजनम्&lt;br&gt;&#xA;धर्मात्मनः क्वचिल्लोके नान्याऽस्ति गतिरीदृशी&lt;br&gt;&#xA;तदा स राजपुत्रोऽयं सतां मार्गमनुष्ठितः&lt;br&gt;&#xA;असङ्गृहीतस्त्वेवैष त्वया धर्मपुरोगमः&lt;br&gt;&#xA;संसेव्यमानश्शत्रूंस्ते गृह्णीयान्महतो गणान्&lt;br&gt;&#xA;यद्यत्सम्प्रतियुद्ध्येत स्वधर्मं क्षत्रियस्य तत्&lt;br&gt;&#xA;जिगीषमाणस्त्वां युद्धे पितृपैतामहे पदे&lt;br&gt;&#xA;त्वं चापि यदि बुद्ध्येथा विजिगीषुर्व्रते स्थितः&lt;br&gt;&#xA;अयुद्ध्वैव नियोगान्मे देशे वैदेहके स्थितः&lt;br&gt;&#xA;स त्वं धर्ममवेक्षस्व त्यक्त्वा लोभमसाम्प्रतम्&lt;br&gt;&#xA;न च कामान्न च द्रोहात्स्वधर्मं हातुमर्हसि&lt;br&gt;&#xA;नैव नित्यं जयस्तात नैव नित्यं पराजयः&lt;br&gt;&#xA;तस्माज्जयश्च भोक्तव्यो भोक्तव्यश्च पराजयः&lt;br&gt;&#xA;आत्मन्यपि च सन्दृश्यावुभौ जयपराजयौ&lt;br&gt;&#xA;निश्शेषकारिणां तेषां निश्शेषकरणाद्भयम्&lt;br&gt;&#xA;भीष्मः-&lt;br&gt;&#xA;इत्युक्तः प्रत्युवाचेदं वचनं ब्राह्मणर्षभम्&lt;br&gt;&#xA;प्रतिपूज्याभिसत्कृत्य पूजार्हमनुमान्य च&lt;br&gt;&#xA;वैदेहः-&lt;br&gt;&#xA;यथा ब्रूयान्महाप्राज्ञो यथा ब्रूयान्महाश्रुतः&lt;br&gt;&#xA;श्रेयस्कामो यथा ब्रूयादुभयोरेव तत्क्षमम्&lt;br&gt;&#xA;भीष्मः-&lt;br&gt;&#xA;यथा वचनमुक्तोऽस्मि करिष्यामीह तत्तथा&lt;br&gt;&#xA;एतद्धि परमं श्रेयो नात्र कार्या विचारणा&lt;br&gt;&#xA;ततः कौसल्यमाहूय मैथिलो वाक्यमब्रवीत्&lt;br&gt;&#xA;वैदेहः-&lt;br&gt;&#xA;धर्मतो बुद्धितश्चैव बलेन च जितं मया&lt;br&gt;&#xA;सोऽहं त्वया चात्मगुणैर्जितः पार्थिवसत्तम&lt;br&gt;&#xA;आत्मानमनवज्ञाय जितवद्वर्तते भवान्&lt;br&gt;&#xA;नावमन्ये च ते बुद्धिं नावमन्ये च पौरुषम्&lt;br&gt;&#xA;नावमन्ये जितमिति जितवद्वर्तते भवान्&lt;br&gt;&#xA;यथावत्पूजितो राजन्गृहं गन्तासि मद्गृहात्&lt;br&gt;&#xA;भीष्मः-&lt;br&gt;&#xA;ततस्सम्पूज्य तौ विप्रं विश्वस्तौ जग्मतुर्नृप&lt;br&gt;&#xA;वैदेहस्त्वथ कौसल्यं प्रवेश्य गृहमञ्जसा&lt;br&gt;&#xA;प्राद्यार्घ्यमधुपर्कैस्तं पूजयामास भूमिपम्&lt;br&gt;&#xA;ददौ दुहितरं चास्मै रत्नानि विविधानि च&lt;br&gt;&#xA;एष राज्ञां परो धर्मस्समौ जयपराजयौ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/098/</guid>
      <description>&lt;p&gt;युधिष्ठिरः-&lt;br&gt;&#xA;ब्राह्मणक्षत्रियविशां शूद्राणां च परन्तप&lt;br&gt;&#xA;धर्मवृत्तं च वित्तिश्च वृत्त्युपायाः फलानि च&lt;br&gt;&#xA;राज्ञां वृत्तिश्च कोशश्च कोशसञ्चयनं जयः&lt;br&gt;&#xA;अमात्यगुणवृत्तिश्च प्रकृतीनां च वर्धनम्&lt;br&gt;&#xA;षाड्गुण्यगुणकल्पश्च सेनानीतिस्तथैव च&lt;br&gt;&#xA;दुष्टस्य च परिज्ञानमदुष्टस्य च लक्षणम्&lt;br&gt;&#xA;समहीनाधिकानां च यथावल्लक्षणोच्चयः&lt;br&gt;&#xA;मध्यमस्य च तुष्ट्यर्थं  यथा स्थेयं विवर्धता&lt;br&gt;&#xA;क्षीणसङ्ग्रहवृत्तिश्च यथावत्परिकीर्तिता&lt;br&gt;&#xA;लघुनाऽदेशरूपेण ग्रन्थयोगेन भारत&lt;br&gt;&#xA;विजिगीषोस्तथा वृत्तमुक्तं चैव तथैव ते&lt;br&gt;&#xA;गणानां वृत्तिमिच्छामि श्रोतुं मतिमतां वर&lt;br&gt;&#xA;यथा गणाः प्रवर्धन्ते न भिद्यन्ते च भारत&lt;br&gt;&#xA;अरींश्च विजिगीषन्ते सुहृदः प्राप्नुवन्ति च&lt;br&gt;&#xA;भेदमूलो विनाशो हि गणानामुपलक्षये&lt;br&gt;&#xA;मन्त्रसंवरणं दुःखं बहूनामिति मे मतिः&lt;br&gt;&#xA;एतदिच्छाम्यहं श्रोतुं निखिलेन परन्तप&lt;br&gt;&#xA;यथा च ते न भिद्येरंस्तच्च मे ब्रूहि भारत&lt;br&gt;&#xA;भीष्मः-&lt;br&gt;&#xA;गणानां च कुलानां च राज्ञां भरतर्षभ&lt;br&gt;&#xA;वैरसन्दीपनावेतौ लोभामर्षौ तथैव च&lt;br&gt;&#xA;लोभमेको विवृणुते ततोऽमर्षमनन्तरम्&lt;br&gt;&#xA;ततो ह्यमर्षसंयुक्तावन्योन्यजनिताशयौ&lt;br&gt;&#xA;चारमन्त्रबलादानैस्सामदानविभेदनैः&lt;br&gt;&#xA;क्षयव्ययभयोपायैः कर्शयन्तीतरेतरम्&lt;br&gt;&#xA;तत्र दानेन भिद्यन्ते गणास्सङ्घातवृत्तयः&lt;br&gt;&#xA;भिन्ना विमनसस्सर्वे गच्छन्त्यरिवशं भयात्&lt;br&gt;&#xA;भेदाद्गणा विनश्यन्ति भिन्नास्सूपजयाः परैः&lt;br&gt;&#xA;तस्मात्सङ्घातयोगेषु प्रयतेरन्गणास्तदा&lt;br&gt;&#xA;अर्था ह्येवाधिगम्यन्ते सङ्घातबलपौरुषात्&lt;br&gt;&#xA;ब्राह्माश्च मैत्रीं कुर्वन्ति तेषु सङ्घातवृत्तिषु&lt;br&gt;&#xA;ज्ञानवृद्धान्प्रशंसन्ति शुश्रूषन्तः परस्परम्&lt;br&gt;&#xA;विनिवृत्ताभिसन्धानास्सुखमेधन्ति सर्वशः&lt;br&gt;&#xA;धर्मिष्ठान्व्यवहारांश्च स्थापयन्ति च शाश्वतान्&lt;br&gt;&#xA;यथावत्सम्प्रपश्यन्ते विवर्धन्ते गणोत्तमाः&lt;br&gt;&#xA;पुत्रान्भ्रातॄन्निगृह्णन्तो विवे्धन्ते गुणोत्तमाः&lt;br&gt;&#xA;चारमन्त्रविधानेषु मन्त्रसन्निचयेषु च&lt;br&gt;&#xA;नित्ययुक्ता महाबाहो गणा वर्धन्ति सत्तमा&lt;br&gt;&#xA;राज्ञां चारान्महोत्साहान्कर्मसु स्थिरपौरुषान्&lt;br&gt;&#xA;मानयन्तस्सदा युक्ता विवर्धन्ते गणा नृप&lt;br&gt;&#xA;द्रव्यवन्तश्च शूराश्च शस्त्रज्ञाश्शास्त्रपारगाः&lt;br&gt;&#xA;कृच्छ्रास्वापत्सु सम्मूढान्गणाः उत्तारयन्ति ते&lt;br&gt;&#xA;क्रोधो लोभो भयं दण्डः कर्शनं निग्रहो वधः&lt;br&gt;&#xA;नयत्यरिवशं सद्यो गणान्भरतसत्तम&lt;br&gt;&#xA;तस्मान्मानयितव्यास्ते गणमुख्याः प्रधानतः&lt;br&gt;&#xA;लोकयात्रा समायत्ता भूयसी तेषु भारत&lt;br&gt;&#xA;मन्त्रगुप्तिः प्रधानेषु चारश्चामित्रकर्शन&lt;br&gt;&#xA;न गणाः कृत्स्नशो मन्त्रं श्रोतुमर्हन्ति भारत&lt;br&gt;&#xA;गणमुख्यैस्तु सम्बुध्य कार्यं गणहितं मिथः&lt;br&gt;&#xA;पृथग्गणस्य भिन्नस्य विततस्य ततोऽन्यथा&lt;br&gt;&#xA;अर्थाः प्रत्यवसीदन्ति तथाऽनर्था भवन्ति च&lt;br&gt;&#xA;तेषामन्योन्यभिन्नानां स्वशक्तिमनुतिष्ठताम्&lt;br&gt;&#xA;निग्रहः पण्डितैः कार्यः क्षिप्रमेव प्रधानतः&lt;br&gt;&#xA;कुलेषु कलहा जाताः कुलवृद्धैरुपेक्षिताः&lt;br&gt;&#xA;गोत्रस्य नाशं कुर्वन्ति गणसम्भेदकारका&lt;br&gt;&#xA;आभ्यन्तरं भयं रक्ष्यं सुरक्ष्यं बाह्यतो भयम्&lt;br&gt;&#xA;आभ्यन्तराद्भयं जातं सद्यो मूलानि कृन्तति&lt;br&gt;&#xA;अकस्माल्लोभमोहाद्वा क्रोधाद्वाऽपि स्वभावजात्&lt;br&gt;&#xA;अन्योन्यं नाभिभाषन्ते तत्पराभवलक्षणम्&lt;br&gt;&#xA;जात्या च सदृशास्सर्वे कुलेन सदृशास्तथा&lt;br&gt;&#xA;न तु शौर्येण बुद्ध्या वा रूपद्रव्येण वा पुनः&lt;br&gt;&#xA;भेदाच्चैव प्रदानाच्च नाम्यन्ते रिपुभिर्गणाः&lt;br&gt;&#xA;तस्मात्सङ्घातमेवाहुर्गणानां शरणं महत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/099/</guid>
      <description>&lt;p&gt;युधिष्ठिरः-&lt;br&gt;&#xA;महानयं धर्मपथो बहुशाखश्च भारत&lt;br&gt;&#xA;किंस्विदेव हि धर्माणामनुष्ठेयतमं मतम्&lt;br&gt;&#xA;किं कार्यं सर्वभूतानां गरीयो भवतो मतम्&lt;br&gt;&#xA;यथाऽयं पुरुषो धर्ममिह च प्रेत्य चाश्नुयाम्&lt;br&gt;&#xA;भीष्मः-&lt;br&gt;&#xA;मातापित्रोर्गुरूणां च पूजा बहुमता मम&lt;br&gt;&#xA;अत्र वर्तन्नरो लोकान्यशश्च महदश्नुते&lt;br&gt;&#xA;यदेते ह्यनुजानीयुः धर्म इति निश्चयः&lt;br&gt;&#xA;एत एव त्रयो वेदा एत एवाश्रमादयः&lt;br&gt;&#xA;एत एव त्रयो लोका एत एवा श्रयोऽग्नयः&lt;br&gt;&#xA;पिता ह्यग्निगार्हपत्यो माताऽग्निर्दक्षणस्स्मृतः&lt;br&gt;&#xA;गुरुराहवनीयोऽग्निस्साऽग्नित्रेता गरीयसी&lt;br&gt;&#xA;त्रिष्वप्रमाद्यन्नेतेषु त्वं त्रीँल्ँलोकानपि जेष्यसि&lt;br&gt;&#xA;पितृवृत्त्या त्विमं लोकं मातृवृत्त्या तथा परम्&lt;br&gt;&#xA;ब्रह्मलोकं गुरोर्वृत्त्या नियमेव तरिष्यसि&lt;br&gt;&#xA;सम्यगेतेषु वर्तस्व त्रिषु लोकेषु भारत&lt;br&gt;&#xA;यशः प्राप्स्यसि भद्रं ते धर्मं च सुमहाफलम्&lt;br&gt;&#xA;नित्यं परिचरेश्चैव तद्वै सुकृतमुत्तमम्&lt;br&gt;&#xA;नैतानतिशयीथास्त्वं नात्यश्नीथा न दूषयेः&lt;br&gt;&#xA;कीर्तिं पुण्यं यशो लोकान्प्राप्स्यसे त्वं जनाधिप&lt;br&gt;&#xA;सर्वे तस्यादृता लोका यस्यैते त्रय आदृताः&lt;br&gt;&#xA;अनादृतास्तु यस्यैते सर्वास्तस्याफलाः क्रियाः&lt;br&gt;&#xA;नैवायं न परो लोको न यशस्तस्य भारत&lt;br&gt;&#xA;अमानिता नित्यमेव यस्यैते गुरवस्त्रयः&lt;br&gt;&#xA;न चास्मिन्न परे लोके यशस्तस्य प्रकाशते&lt;br&gt;&#xA;यच्चान्यदपि कल्याणं पारत्रं समुदाहृतम्&lt;br&gt;&#xA;तेभ्य एव स्म तत्सर्वं कृत्यं यन्निसृजाम्यहम्&lt;br&gt;&#xA;तदासीन्मे शतगुणं सहस्रगुणमेव च&lt;br&gt;&#xA;तस्मान्मे सम्प्रकाशन्ते त्रयो लोका युधिष्ठिर&lt;br&gt;&#xA;दशैव तु सदाऽऽचार्यश्श्रोत्रियानधितिष्ठति&lt;br&gt;&#xA;दशाचार्यानुपाध्याय उपाध्यायान्पिता दश&lt;br&gt;&#xA;पितॄन्दश तु मातैका सर्वां वा पृथिवीमपि&lt;br&gt;&#xA;गुरुत्वेनाभिभवति नास्ति मातृसमो गुरुः&lt;br&gt;&#xA;गुरुर्गरीयान्पितृतो मातृतश्चेति मे मतिः&lt;br&gt;&#xA;उभौ हि मातापितरौ जन्मनाऽभ्युयुञ्जतः&lt;br&gt;&#xA;शरीरमेतौ सृजतः पिता माता च भारत&lt;br&gt;&#xA;आचार्यशिष्टा या जातिस्सासम्यगजरामरा&lt;br&gt;&#xA;न वध्या हि सदा माता पिता चाप्युपचारिणौ&lt;br&gt;&#xA;न स दुष्यति तत्कृत्वा न च ते दूषयन्ति तम्&lt;br&gt;&#xA;धर्माय यतमानानां विदुर्देवास्सहर्षिभिः&lt;br&gt;&#xA;य आवृणोत्यवितथेन कर्मणा ऋतं ब्रुवन्नमृतं सम्प्रयच्छन्&lt;br&gt;&#xA;तं मन्येथाः पितरं मातरं च तस्मै न द्रुह्येत्कृतमस्य जानन्&lt;br&gt;&#xA;विद्यां श्रुत्वा ये गुरुं नाद्रियन्ते प्रत्युत्पन्ना मनसा कर्मणा वा&lt;br&gt;&#xA;तेषां पापं भ्रूणहत्याविशिष्टं तस्मान्नान्यः पापकृदस्ति लोके&lt;br&gt;&#xA;यथैव ते गुरुभिर्भावनीयास्तथैव तेषां गुरवोऽभ्यर्चनीयाः&lt;br&gt;&#xA;तस्मात्पूजयितव्यास्ते संविभज्याश्च यत्नतः&lt;br&gt;&#xA;गुरवोऽर्चयितव्यास्ते पुराणं धर्ममिच्छता&lt;br&gt;&#xA;येन प्रीणन्ति पितरस्तेन प्रीतः प्रजापतिः&lt;br&gt;&#xA;प्रीणाति जननी येन पृथिवी तेन पूजिता&lt;br&gt;&#xA;येन प्रीणात्युपाध्यायस्तेन स्याद्ब्रह्म पूजितम्&lt;br&gt;&#xA;मातृतः पितृतश्चैव तस्मात्पूज्यतमो गुरुः&lt;br&gt;&#xA;ऋषयश्चैव देवाश्च प्रीयन्ते पितृभिस्सह&lt;br&gt;&#xA;पूज्यमानेषु गुरुषु तस्मात्पूज्यतमो गुरुः&lt;br&gt;&#xA;न च केन च वृत्तेन ह्यवज्ञेयो गुरुर्भवेत्&lt;br&gt;&#xA;न च माता न च पिता तादृशो यादृशो गुरुः&lt;br&gt;&#xA;न तेऽवमानमर्हन्ति न तेषां दूषयेत्कृतम्&lt;br&gt;&#xA;गुरूणामेव सत्कारं विदुर्देवास्सहर्षिभिः&lt;br&gt;&#xA;उपाध्यायं पितरं मातरं च ये द्रुह्यन्ते मनसा कर्मणा वा&lt;br&gt;&#xA;तेषां पापं भ्रूणहत्याविशिष्टं तस्मान्नान्यः पापकृदस्ति लोके&lt;br&gt;&#xA;भृतो भर्तारं यो न बिभर्ति पुत्रः स्वयोनिजः पितरं मातरं च&lt;br&gt;&#xA;पापं तस्य भ्रूणहत्याविशिष्टं तस्मान्नान्यः पापकृदस्ति लोके&lt;br&gt;&#xA;मित्रद्रुहः कृतघ्नस्य स्त्रीघ्नस्य पिशुनस्य च&lt;br&gt;&#xA;चतुर्णामपि चैतेषां निष्कृतिं नानुशुश्रुम&lt;br&gt;&#xA;एतत्सर्वं मनुनिर्देशदृष्टं यत्कर्तव्यं पुरुषेणेह किञ्चित्&lt;br&gt;&#xA;एतच्छ्रेयो नान्यदस्माद्विशिष्टं सर्वान्धर्माननुसृत्यैतदुक्तम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/100/</guid>
      <description>&lt;p&gt;युधिष्ठिरः-&lt;br&gt;&#xA;कथं धर्मे स्थातुमिच्छन्नरो वर्तेत भारत&lt;br&gt;&#xA;तत्त्वं जिज्ञासमानाय प्रब्रूहि भरतर्षभ&lt;br&gt;&#xA;सत्यं चैवानृतं चोभे लोकानावृत्य तिष्ठतः&lt;br&gt;&#xA;तयोः किमाचरेद्राजन्पुरुषो धर्मनिश्चितः&lt;br&gt;&#xA;किंस्वित्सत्यं किमनृतं किंस्विद्धर्म्यं सनातनम्&lt;br&gt;&#xA;कस्मिन्काले वदेत्सत्यं कस्मिन्वाऽप्यनृतं वदेत्&lt;br&gt;&#xA;भीष्मः-&lt;br&gt;&#xA;सत्यस्य वचनं साधु न सत्याद्विद्यते परम्&lt;br&gt;&#xA;यत्तु लोके सुदुर्ज्ञेयं तत्ते वक्ष्यामि भारत&lt;br&gt;&#xA;भवेत्सत्यं न वक्तव्यं वक्तव्यमनृतं भवेत्&lt;br&gt;&#xA;यत्रानृतं भवेत्सत्यं सत्यं वाऽप्यनृतं भवेत्&lt;br&gt;&#xA;तादृशो वध्यते पापो यत्र सत्यमनिश्चितम्&lt;br&gt;&#xA;सत्यानृते विनिश्चित्य ततो भवति धर्मवित्&lt;br&gt;&#xA;अप्यनार्योऽकृतप्रज्ञः पुरुषोऽप्यतिदारुणः&lt;br&gt;&#xA;सुमहत्प्राप्नुयात्पुण्यं बलाकोऽण्डवधादिव&lt;br&gt;&#xA;किमाश्चर्यं च यन्मूढो धर्मकामोऽप्यधर्मवित्&lt;br&gt;&#xA;सुमहत्प्राप्नुयात्पापं गङ्गायामिव कौशिकः&lt;br&gt;&#xA;तादृशोऽयमनुप्रश्नो यत्र धर्मस्सुदुर्विदः&lt;br&gt;&#xA;दुष्करं चापि सङ्ख्यातुं तर्केणात्र व्यवस्यति&lt;br&gt;&#xA;प्रभवार्थाय भूतानां धर्मप्रवचनं कृतम्&lt;br&gt;&#xA;यस्स्यात्प्रभवसंयुक्तस्स धर्म इति निश्चयः&lt;br&gt;&#xA;अहिंसा सत्यमक्रोधस्तपो दानं दमो मतिः&lt;br&gt;&#xA;अनसूयाऽप्यसामर्थ्यमनीर्ष्या शीलमेव च&lt;br&gt;&#xA;एष धर्मः कुरुश्रेष्ठ कथितः परमेष्ठिना&lt;br&gt;&#xA;ब्रह्मणा देवदेवेन अयं चैव सनातनः&lt;br&gt;&#xA;अस्मिन्धर्मे स्थितो राजन्नरो भद्राणि पश्यति&lt;br&gt;&#xA;श्रौतो वधात्मको धर्म अहिंसापरमार्थिकः&lt;br&gt;&#xA;धारणाद्धर्ममित्याहुर्धर्मेण च धृताः प्रजाः&lt;br&gt;&#xA;यस्स्याद्धारणसंयुक्तस्स धर्म इति निश्चयः&lt;br&gt;&#xA;अहिंसार्थाय भूतानां धर्मप्रवचनं कृतम्&lt;br&gt;&#xA;यस्स्यादहिंसासंयुक्तस्स धर्म इति निश्चयः&lt;br&gt;&#xA;श्रुतिं धर्मं वदन्त्यन्ये मानान्याहुः परे जनाः&lt;br&gt;&#xA;न हि तं स्वभ्यसूयामो न हि सर्वं विधीयते&lt;br&gt;&#xA;येऽन्यायेन जिगीषन्तो धनमिच्छन्ति कर्हिचित्&lt;br&gt;&#xA;तेभ्यस्तु न तदाख्येयं स धर्म इति निश्चयः&lt;br&gt;&#xA;अकूजनेन चेन्मोक्षो न तु कूजेत्कथञ्चन&lt;br&gt;&#xA;अवश्यं कूजितव्यं वा शङ्केरन्वाऽप्यकूजनात्&lt;br&gt;&#xA;येऽन्ये वाऽप्यनृतं कुर्युः कुर्यादेव विचारणम्&lt;br&gt;&#xA;श्रेयस्तत्रानृतं वक्तुं सत्यादिति विचारितम्&lt;br&gt;&#xA;अक्षयेभ्यो वधं राजन्कुर्यादेवाविचारयन्&lt;br&gt;&#xA;अबुध्वाऽनुशये दोषं श्रेयस्तच्चानृतं भवेत्&lt;br&gt;&#xA;न स्तेनैस्सह सम्बन्धान्मुच्यते शपथादपि&lt;br&gt;&#xA;श्रेयस्तत्रानृतं वक्तुं सत्यादिति हि धारणा&lt;br&gt;&#xA;यः पापैस्सह सम्बन्धान्मुच्यते शपथादपि&lt;br&gt;&#xA;न च तेभ्यो धनं दद्याच्छक्ये सति कथञ्चन&lt;br&gt;&#xA;पापेभ्यो हि धनं दत्तं दातारमपि पीडयेत्&lt;br&gt;&#xA;स्वशरीरोपरोधेन धनमादातुमिच्छतः&lt;br&gt;&#xA;सत्यसम्प्रतिपत्त्यर्थं यद्ब्रूयुस्साक्षिणः क्वचित्&lt;br&gt;&#xA;अनुक्त्वा तत्र तद्वाच्यं सर्वे तेऽनृतवादिनः&lt;br&gt;&#xA;प्राणात्यये विवाहे च वक्तव्यमनृतं भवेत्&lt;br&gt;&#xA;अर्थस्य रक्षणार्थं वा परेषां धर्मकारणात्&lt;br&gt;&#xA;परेषां धर्ममाकाङ्क्षन्न च स्याद्धर्मभिक्षुकः&lt;br&gt;&#xA;प्रतिश्रुत्य न दातव्यं श्वः कार्यस्तु बलात्कृतः&lt;br&gt;&#xA;यः कश्चिद्धर्मसमयात्प्रच्युतो दम्भजीवनः&lt;br&gt;&#xA;दण्डेनैव स हन्तव्यस्तं पन्थानं समाश्रितः&lt;br&gt;&#xA;कथं स्वधर्ममुत्सृज्य तमिच्छेदुपजीवितुम्&lt;br&gt;&#xA;सर्वोपायैर्नियन्तव्यः पापैर्निकृतिजीवनः&lt;br&gt;&#xA;च्युतस्सदैव धर्मेभ्यो धनवान्मदमाश्रितः&lt;br&gt;&#xA;धनमित्येव पापानां सर्वेषामिह निश्चयः&lt;br&gt;&#xA;अविवाह्या ह्यसम्भोज्या निकृत्या निरयं गताः&lt;br&gt;&#xA;च्युता देवमनुष्येभ्यो यथा प्रेतास्तथैव ते&lt;br&gt;&#xA;धनादानाद्दुःखतरं जीवितं धिक्प्रयोजनम्&lt;br&gt;&#xA;इदं ते रोचतां धर्म इति वाच्यं प्रयत्नतः&lt;br&gt;&#xA;न कश्चिदस्ति पापानां धर्म इत्येष निश्चयः&lt;br&gt;&#xA;तथाविधं च यो हन्यान्न स पापेन लिप्यते&lt;br&gt;&#xA;स्वकर्मणा हतं हन्ति हत एव स हन्यते&lt;br&gt;&#xA;तेषु यस्समयं कश्चित्कुर्वीत हतबुद्धिषु&lt;br&gt;&#xA;यथा काकास्तथैव श्वा तथैवोपधिजीवनः&lt;br&gt;&#xA;ऊर्ध्वं देहविमोक्षान्ते भवन्त्येतासु योनिषु&lt;br&gt;&#xA;यस्मिन्यथा वर्तति यो मनुष्यस्तस्मिंस्तथा वर्तितव्यस्स धर्मः&lt;br&gt;&#xA;मायाचारो मायया बाधितव्यस्साध्वाचारस्साधुनैवाभ्युपेयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/101/</guid>
      <description>&lt;p&gt;युधिष्ठिरः-&lt;br&gt;&#xA;क्लिश्यमानेषु भूतेषु तैस्तैर्भावैः पृथक्पृथक्&lt;br&gt;&#xA;दुर्गाण्यतितरेद्येन तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;आश्रमेषु यथोक्तेषु यथोक्तं ये द्विजातयः&lt;br&gt;&#xA;वर्तन्ते संयतात्मानो दुर्गाण्यतितरन्ति ते&lt;br&gt;&#xA;ये दम्भान्न जपन्ति स्म येषां वृत्तिसंवृता&lt;br&gt;&#xA;विषयांश्च न गृह्णन्ति दुर्गाण्यतितरन्ति ते&lt;br&gt;&#xA;प्रत्याहुर्नोच्यमाना ये न हिंसन्ति च हिंसिताः&lt;br&gt;&#xA;न प्रयच्छन्ति न च ते दुर्गाण्यतितरन्ति ते&lt;br&gt;&#xA;स्वेषु दारेषु वर्तन्ते न्यायलब्धेष्वृतावृतौ&lt;br&gt;&#xA;अग्निहोत्रपरास्सन्तो दुर्गाण्यतितरान्ति ते&lt;br&gt;&#xA;वासयन्त्यतिथीन्नित्यं नित्यं ये वाऽनसूयकाः&lt;br&gt;&#xA;नित्यं स्वाध्यायशीलाश्च दुर्गाण्यतितरन्ति ते&lt;br&gt;&#xA;मातापित्रोश्च ये वृत्तिं वर्तन्ते धर्मकोविदाः&lt;br&gt;&#xA;वर्जयन्ति दिवास्वप्नं दुर्गाण्यतितरन्ति ते&lt;br&gt;&#xA;ये न लोभान्नयन्त्यर्थान्राजानो रजसा वृताः&lt;br&gt;&#xA;विषयान्परिरक्षन्ति दुर्गाण्यतितरन्ति ते&lt;br&gt;&#xA;आहवेषु च ये शूरास्त्यक्त्वा मृत्युकृतं भयम्&lt;br&gt;&#xA;धर्मेण जयमिच्छन्ति दुर्गाण्यतितरन्ति ते&lt;br&gt;&#xA;ये पापानि न कुर्वन्ति कर्मणा मनसा गिरा&lt;br&gt;&#xA;निक्षिप्य दण्डं भूतेषु दुर्गाण्यतितरन्ति ते&lt;br&gt;&#xA;ये वदन्तीह सत्यानि प्राणत्यागेऽप्युपस्थिते&lt;br&gt;&#xA;प्रमाणभूता भूतानां दुर्गाण्यतितरन्ति ते&lt;br&gt;&#xA;कर्माण्यकुत्सनार्थानि येषां वाचश्च सूनृताः&lt;br&gt;&#xA;येषामर्थाश्च साध्वर्था दुर्गाण्यतितरन्ति ते&lt;br&gt;&#xA;अनध्यायेषु ये विप्रास्स्वाध्यायं नैव कुर्वते&lt;br&gt;&#xA;तपोनिष्ठास्सुमनसो दुर्गाण्यतितरन्ति ते&lt;br&gt;&#xA;ये तपश्च तपस्यन्ति कौमारब्रह्मचारिणः&lt;br&gt;&#xA;विद्यावेदव्रतस्नाता दुर्गाण्यतितरन्ति ते&lt;br&gt;&#xA;ये च संशान्तरजसस्संशान्ततमसश्च ये&lt;br&gt;&#xA;सत्वे स्थिता महाभागा दुर्गाण्यतितरन्ति ते&lt;br&gt;&#xA;येषां न कश्चित्त्रसति न त्रसन्ति हि कस्यचित्&lt;br&gt;&#xA;येषामात्मसमो लोको दुर्गाण्यतितरन्ति ते&lt;br&gt;&#xA;परश्रिया न तप्यन्ति ये सन्तः पुरुषर्षभाः&lt;br&gt;&#xA;ग्राम्यादन्नान्निवृत्ताश्च दुर्गाण्यतितरन्ति ते&lt;br&gt;&#xA;सर्वान्देवान्नमस्यन्ति सर्वधर्मांश्च शृण्वते&lt;br&gt;&#xA;ये श्रद्दधानाश्शान्ताश्च दुर्गाण्यतितरन्ति ते&lt;br&gt;&#xA;ये न मानित्वमिच्छन्ति मानयन्ति च ये परान्&lt;br&gt;&#xA;मान्यमानान्नमस्यन्ति दुर्गाण्यतितरन्ति ते&lt;br&gt;&#xA;ये च श्राद्धानि कुर्वन्ति तिथ्यां तिथ्यां प्रजार्थिनः&lt;br&gt;&#xA;सुविशुद्धेन मनसा दुर्गाण्यतितरन्ति ते&lt;br&gt;&#xA;ये रोषं सन्नियच्छन्ति क्रुद्धान्संशमयन्ति च&lt;br&gt;&#xA;न च रुष्यन्ति भृत्यानां दुर्गाण्यतितरन्ति ते&lt;br&gt;&#xA;मधु मांसं च ये नित्यं वर्जयन्तीह मानवाः&lt;br&gt;&#xA;जन्मप्रभृति मद्यं च दुर्गाण्यतितरन्ति ते&lt;br&gt;&#xA;यात्रार्थं भोजनं येषां सन्तानार्थं च मैथुनम्&lt;br&gt;&#xA;वाक्सत्यवचनार्थं च दुर्गाण्यतितरन्ति ते&lt;br&gt;&#xA;ईश्वरं सर्वभूतानां जगतः प्रभवाप्ययम्&lt;br&gt;&#xA;भक्ता नारायणं देवं दुर्गाण्यतितरन्ति ते&lt;br&gt;&#xA;य एष पद्मरक्ताक्षः पीतवासा महाभुजः&lt;br&gt;&#xA;सुहृद्धाता च मित्रं च सम्बन्धी च तवाच्युत&lt;br&gt;&#xA;य इमान्सकलाल्ँलोकांश्चर्मवत्परिवेष्टयेत्&lt;br&gt;&#xA;इच्छन्प्रभुरचिन्त्यात्मा गोविन्दः पुरुषोत्तमः&lt;br&gt;&#xA;स्थितः प्रियहिते नित्यं स एष पुरुषोर्षभः&lt;br&gt;&#xA;राजंस्तव यदुश्रेष्ठो वैकुण्ठः पुरुषोत्तमः&lt;br&gt;&#xA;य एनं संश्रयन्तीह भक्त्या नारायणं हरिम्&lt;br&gt;&#xA;ते तरन्तीह दुर्गाणि न मेऽत्रास्ति विचारणा&lt;br&gt;&#xA;अस्मिन्नर्पितकर्माणस्सर्वभावेन भारत&lt;br&gt;&#xA;कृष्णे कमलपत्राक्षे दुर्गाण्यतितरन्ति ते&lt;br&gt;&#xA;लोकरक्षार्थमुत्पन्नमदित्यां कश्यपात्मजम्&lt;br&gt;&#xA;देवमिन्द्रं नमस्यन्ति दुर्गाण्यतितरन्ति ते&lt;br&gt;&#xA;ब्रह्माणं लोककर्तारं ये नमस्यन्ति सत्पतिम्&lt;br&gt;&#xA;यष्टव्यं क्रतुभिर्देवं दुर्गाण्यतितरन्ति ते&lt;br&gt;&#xA;यं विष्णुरिन्द्रश्शम्भुश्च ब्रह्मा लोकपितामहः&lt;br&gt;&#xA;स्तुवन्ति विविधैस्स्तोत्रैर्देवदेवं महेश्वरम्&lt;br&gt;&#xA;तमर्चयन्ति ये शश्वद्दुर्गाण्यतितरन्ति ते&lt;br&gt;&#xA;दुर्गातितरणं ये च पठन्ति श्रावयन्ति च&lt;br&gt;&#xA;कथयन्ति च विप्रेभ्यो दुर्गाण्यतितरन्ति ते&lt;br&gt;&#xA;इति कृत्यसमुद्देशः कीर्तितस्ते मयाऽनघ&lt;br&gt;&#xA;तरते येन दुर्गाणि परत्रेह च मानवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/102/</guid>
      <description>&lt;p&gt;युधिष्ठिरः-&lt;br&gt;&#xA;असौम्यास्सौम्यरूपेण सौम्याश्चासौम्यरूपिणः&lt;br&gt;&#xA;तादृशान्पुरुषांस्तात कथं विद्यामहे वयम्&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;व्याघ्रगोमायुसंवादं तं निबोध युधिष्ठिर&lt;br&gt;&#xA;पुरिकायां पुरि पुरा श्रीमत्यां पौरिको नृपः&lt;br&gt;&#xA;परहिंसापरः क्रूरो बभूव पुरुषाधमः&lt;br&gt;&#xA;स त्वायुषि परिक्षीणे जगामानीप्सितां गतिम्&lt;br&gt;&#xA;गोमायुत्वं च सम्प्राप्तो दूषितः पूर्वकर्मणा&lt;br&gt;&#xA;संस्मृत्य पूर्वजातिं स्वां निर्वेदं परमं गतः&lt;br&gt;&#xA;न भक्षयति मांसानि परैरुपहृतान्यपि&lt;br&gt;&#xA;अहिंस्रस्सर्वभूतेषु सत्यवाक्सुदृढव्रतः&lt;br&gt;&#xA;चकार च यथाकालमाहारं पतितैः फलैः&lt;br&gt;&#xA;पर्णाहारः कदाचिच्च नियमव्रतवानपि&lt;br&gt;&#xA;कदाचिदुदकेनापि वर्तयन्ननुयन्त्रितः&lt;br&gt;&#xA;श्मशाने तस्य चावासो गोमायोस्सम्मतोऽभवत्&lt;br&gt;&#xA;जन्मभूम्यनुरोधाच्च नान्यं वासमरोचयत्&lt;br&gt;&#xA;तस्य शौचममृष्यन्तस्ते सर्वे सहजातयः&lt;br&gt;&#xA;चालयन्ति स्म तां बुद्धिं वचनैः प्रश्रयोत्तरैः&lt;br&gt;&#xA;गोमायदः-&lt;br&gt;&#xA;वसन्पितृवने रौद्रे शौचं लम्भितुमिच्छसि&lt;br&gt;&#xA;इयं विप्रतिपत्तिस्ते यदा त्वं पिशिताशनः&lt;br&gt;&#xA;तत्समानो भवास्माभिर्भक्ष्यं दास्याम ते वयम्&lt;br&gt;&#xA;भुङ्क्ष्व शौचं परित्यज्य यद्धि भुक्तं तदस्ति ते&lt;br&gt;&#xA;भीष्मः-&lt;br&gt;&#xA;इति तेषां वचश्श्रुत्वा प्रत्युवाच समाहितः&lt;br&gt;&#xA;मधुरैः प्रश्रितैर्वाक्यैर्हेतुमद्भिरनिष्ठुरैः&lt;br&gt;&#xA;गोमायुः-&lt;br&gt;&#xA;अप्रमाणा प्रसूतिर्मे शीलतः क्रियते कुलम्&lt;br&gt;&#xA;प्रार्थयामि च तत्कर्म येन विस्तीर्यते यशः&lt;br&gt;&#xA;श्मशाने यदि मे वासो मे समाधिर्मे निशाम्यताम्&lt;br&gt;&#xA;आत्मा फलति कर्माणि नाश्रमो धर्मलक्षणम्&lt;br&gt;&#xA;आश्रमे यो द्विजं हन्याद्दानं दद्यादनाश्रमे&lt;br&gt;&#xA;किं नु तत्पातकं न स्यात्तद्वा दानं वृथा भवेत्&lt;br&gt;&#xA;भवन्तस्स्वार्थलोभेन केवलं भक्षणे रताः&lt;br&gt;&#xA;अनुबन्धेषु ये दोषास्तान्न पश्यन्ति मोहिताः&lt;br&gt;&#xA;अप्रत्ययकृतां गर्ह्यामर्थापनयदूषिताम्&lt;br&gt;&#xA;इह चामुत्र चानिष्टां तस्माद्वृत्तिं न रोचये&lt;br&gt;&#xA;भीष्मः-&lt;br&gt;&#xA;तं शुचिं पण्डितं मत्वा शार्दूलः ख्यातविक्रमः&lt;br&gt;&#xA;कृत्वाऽऽत्मसदृशीं पूजां साचिव्येऽवरयत्स्वयम्&lt;br&gt;&#xA;शार्दूलः-&lt;br&gt;&#xA;सौम्य विज्ञातरूपस्त्वं गच्छ यात्रां मया सह&lt;br&gt;&#xA;व्रियन्तामीप्सिता भोगाः परिहाराश्च पुष्कलाः&lt;br&gt;&#xA;तीक्ष्णा इति वयं ख्याता भवन्तं ज्ञापयामहे&lt;br&gt;&#xA;मृदुपूर्वं प्रशाधि त्वं श्रेयश्चापि गमिष्यसि&lt;br&gt;&#xA;भीष्मः-&lt;br&gt;&#xA;अथ सम्पूज्य तद्वाक्यं मृगेन्द्रस्य महात्मनः&lt;br&gt;&#xA;गोमायुः प्रश्रितं वाक्यं बभाषे किञ्चिदानतः&lt;br&gt;&#xA;गोमायुः-&lt;br&gt;&#xA;सदृशं मृगराजेन्द्र तव वाक्यं मदन्तरे&lt;br&gt;&#xA;यत्सहायान्मृगयसे धर्मार्थकुशलाञ्शुचीन्&lt;br&gt;&#xA;न शक्यं ह्यनमात्येन महत्त्वमनुशासितुम्&lt;br&gt;&#xA;दुष्टामात्येन वा वीर शरीरपरिपन्थिना&lt;br&gt;&#xA;सहायाननुरक्तांस्तु सहितानुपसंहितान्&lt;br&gt;&#xA;परस्परमसन्तुष्टान्विजिगीषूनलोलुपान्&lt;br&gt;&#xA;तानतीतोपधान्प्राज्ञान्हिते युक्तान्मनस्विनः&lt;br&gt;&#xA;पूजयेथा महाभागान्यथा भ्रातॄन्यथा पितॄन्&lt;br&gt;&#xA;न त्वेव मम सन्तोषाद्रोचतेऽन्यन्मृगाधिप&lt;br&gt;&#xA;न कामये सुखान्भोगानैश्वर्यं वा त्वदाश्रयम्&lt;br&gt;&#xA;न च योक्ष्यति मे शीलं न भृत्यैः पुनरातनैः&lt;br&gt;&#xA;ते त्वां विभेदयिष्यन्ति दुःखशीला मदन्तरे&lt;br&gt;&#xA;संश्रयश्श्लाघनीयस्त्वमन्येषामपि भास्वताम्&lt;br&gt;&#xA;कृतात्मा सुमहाभागः पापकेष्वप्यदारुणः&lt;br&gt;&#xA;दीर्घदर्शी महोत्साहो मूलरक्षो महाबलः&lt;br&gt;&#xA;कृते चामोघकर्ताऽसि भाग्यैश्च समलङ्कृतः&lt;br&gt;&#xA;किन्तु स्वेनास्मि सन्तुष्टो दुःखा वृत्तिरनुष्ठिता&lt;br&gt;&#xA;सेवायाश्चापि नाभिज्ञस्स्वच्छन्देन वनेचरः&lt;br&gt;&#xA;प्राज्ञोपक्रोशदोषाश्च सर्वे संश्रयवासिनाम्&lt;br&gt;&#xA;वनचर्या तु निस्सङ्गा निर्भया निरवग्रहा&lt;br&gt;&#xA;नृपेण ह्रियमाणस्य यत्तिष्ठति भयं हृदि&lt;br&gt;&#xA;न तत्तिष्ठति शिष्टानां वने मूलफलाशिनाम्&lt;br&gt;&#xA;पानीयं वा निराया्सं स्वाद्वन्नं वा गुणोत्तमम्&lt;br&gt;&#xA;विचार्य खलु पश्यामि तत्सुखं यत्र निर्वृतिः&lt;br&gt;&#xA;अपराधैर्न तावन्तो भृत्याश्शस्ता नराधिपैः&lt;br&gt;&#xA;उपघातैर्यथा भृत्या दूषिता निधनं गताः&lt;br&gt;&#xA;यदि वा ते दया कार्यं मृगेन्द्र यदि मन्यसे&lt;br&gt;&#xA;समयं कृतमिच्छामि वर्तितव्यं यथात्वयि&lt;br&gt;&#xA;मदीया माननीयास्ते श्रोतव्यं च हितं वचः&lt;br&gt;&#xA;कल्पिता या च मे वृत्तिस्सा भवेत्त्वयि सुस्थिरा&lt;br&gt;&#xA;न मन्त्रणीयमन्यैस्ते सचिवैस्सह कर्हिचित्&lt;br&gt;&#xA;नीतिमन्तः परीप्सन्तो वृथा ब्रूयुः परे मयि&lt;br&gt;&#xA;एक एकेन सङ्गम्य रहो ब्रूयां हितं वचः&lt;br&gt;&#xA;न च ते ज्ञातिकार्येषु प्रष्टव्योऽस्मि हिताहिते&lt;br&gt;&#xA;मया सम्मन्त्र्य पश्चाच्च न हिंस्यास्सचिवास्त्वया&lt;br&gt;&#xA;मदीयानां च कुपितो मा त्वं दण्डं निपातयेः&lt;br&gt;&#xA;भीष्मः-&lt;br&gt;&#xA;एवमस्त्विति तेनासौ मृगेन्द्रेणाभिपूजितः&lt;br&gt;&#xA;प्राप्तवान्मतिसाचिव्यं गोमायुर्व्याघ्रचोदितः&lt;br&gt;&#xA;तं तथा सत्कृतं दृष्ट्वा युज्यमानं च कर्मसु&lt;br&gt;&#xA;प्राद्विषन्कृतसङ्घाताः पूर्वभृत्या मुहुर्मुहुः&lt;br&gt;&#xA;मित्रबुद्ध्या च गोमायुं सान्त्वयित्वा प्रवेश्य च&lt;br&gt;&#xA;दोषेषु समयान्नेतुमिच्छन्त्यशुभबुद्धयः&lt;br&gt;&#xA;अन्यथा ह्युचितं पूर्वं परद्रव्यापहारिणः&lt;br&gt;&#xA;अशक्ताः किञ्चिदाहर्तुं द्रव्यं गोमायुयन्त्रिताः&lt;br&gt;&#xA;व्युत्थानं चात्र काङ्क्षद्भिः कथाभिः प्रतिलोभ्यते&lt;br&gt;&#xA;धनेन महता चैव बुद्धिरस्य विलोभ्यते&lt;br&gt;&#xA;न चापि स महाप्राज्ञस्तस्माद्धैर्याच्चचाल ह&lt;br&gt;&#xA;अथास्य समयं कृत्वा विनाशाय स्थिताः परे&lt;br&gt;&#xA;ईप्सितं तु मृगेन्द्रस्य मांसं यत्तत्र संस्कृतम्&lt;br&gt;&#xA;अपनीय स्वयं तच्च तैर्न्यस्तं तस्य वेश्मनि&lt;br&gt;&#xA;यदर्थं वाऽप्यपहृतं येन तच्चैव मन्त्रितम्&lt;br&gt;&#xA;तस्य तद्विदितं सर्वं कारणार्थं च मर्षितम्&lt;br&gt;&#xA;समयोऽयं कृतस्तेन साचिव्यमुपगच्छता&lt;br&gt;&#xA;नोपघातस्त्वया कार्यो राजन्मैत्रीमिहेच्छता&lt;br&gt;&#xA;इति तस्य च मन्त्रस्य स्थित्यर्थं तदुपेक्षितम्&lt;br&gt;&#xA;भोजने तूपहर्तव्ये यन्मांसं मृगेन्द्राय निवेदितम्&lt;br&gt;&#xA;मृगराजेन चाज्ञप्तं मृग्यतां चोर इत्युत&lt;br&gt;&#xA;कृतकैश्चापि तन्मांसं मृगेन्द्राय निवेदितम्&lt;br&gt;&#xA;सचिवेनापनीतं ते विदुषा प्राज्ञमानिना&lt;br&gt;&#xA;सरोषस्त्वथ शार्दूलश्श्रुत्वा गोमायुचापलम्&lt;br&gt;&#xA;बभूव विमना राजन्वधं चाप्यभ्यरोचयत्&lt;br&gt;&#xA;व्याघ्रमन्त्रिणः-&lt;br&gt;&#xA;छिद्रं तु तस्य ते दृष्ट्वा प्राहुस्ते पूर्वमन्त्रिणः&lt;br&gt;&#xA;सर्वेषामेव सोऽस्माकं वृत्तिभङ्गे प्रवर्तते&lt;br&gt;&#xA;इदं तस्येदृशं कर्म बालेभ्यो न च लक्ष्यते&lt;br&gt;&#xA;श्रुतश्च स्वामिना पूर्वं यादृशो नैष तादृशः&lt;br&gt;&#xA;वाङ्भात्रेणैव धर्मिष्ठस्स्वभावेन तु दारुणः&lt;br&gt;&#xA;धर्मच्छद्मा ह्ययं पापो वृथाचारपरिग्रहः&lt;br&gt;&#xA;कार्यार्थं भोजनाद्येषु व्रतेषु कृतवाञ्श्रमम्&lt;br&gt;&#xA;भीष्मः-&lt;br&gt;&#xA;मांसापनयनं श्रुत्वा व्याघ्रस्तेषां च तद्वचः&lt;br&gt;&#xA;आज्ञापयामास तदा गोमायुर्वध्यतामिति&lt;br&gt;&#xA;गोमायोर्व्यसनं श्रुत्वा शार्दूलजननी ततः&lt;br&gt;&#xA;मृगराजं हितैर्वाक्यैस्सम्बोधयितुमागमत्&lt;br&gt;&#xA;शार्दूलजननी-&lt;br&gt;&#xA;पुत्र नैतत्त्वया ग्राह्यं कपटारम्भसंयुतम्&lt;br&gt;&#xA;कर्म सङ्घर्षजैर्दोषैर्दुष्येताशुचिभिश्शुचिः&lt;br&gt;&#xA;नोच्छ्रितं सहते कश्चित्प्रक्रिया वैरकारिका&lt;br&gt;&#xA;शुचेरपि हि युक्तस्य दोष एव निपात्यते&lt;br&gt;&#xA;लुब्धानां शुचयो द्वेष्याः कातराणां तरस्विनः&lt;br&gt;&#xA;मूर्खाणां पण्डिता द्वेष्या दरिद्राणां महाधनाः&lt;br&gt;&#xA;अधार्मिकाणां धर्मिष्ठा विरूपाणां सुरूपिणः&lt;br&gt;&#xA;बहवोऽपण्डिता मूर्खा लुब्धा मायोपजीविनः&lt;br&gt;&#xA;आहुर्दोषमदोषस्य बृहस्पतिमतेरपि&lt;br&gt;&#xA;सुन्यस्तं ते गृहे मांसं यदद्यापहृतं तव&lt;br&gt;&#xA;नेच्छते दीयमानं च साधु तावद्विधीयताम्&lt;br&gt;&#xA;असत्यास्सत्यसङ्काशास्सत्याश्चासत्यदर्शनाः&lt;br&gt;&#xA;दृश्यन्ते विविधा भावास्तेषु युक्तं परीक्षणम्&lt;br&gt;&#xA;तलवद्दृश्यते व्योम खद्योतो हव्यवाडिव&lt;br&gt;&#xA;न चैवास्ति तलं व्योम्नि खद्योते न हुताशनः&lt;br&gt;&#xA;तस्मात्प्रत्यक्षदृष्टोऽपि युक्तमर्थपरीक्षिणम्&lt;br&gt;&#xA;परीक्ष्य ज्ञापयन्नर्थान्न पश्चात्परितप्यते&lt;br&gt;&#xA;न दुष्करमिदं पुत्रं यत्प्रभुर्घातयेत्परम्&lt;br&gt;&#xA;श्लाघनीया यशस्या च लोके प्रभवतां क्षमा&lt;br&gt;&#xA;स्थापितोऽयं त्वया पुत्र मन्त्रेष्वपि विश्रुतः&lt;br&gt;&#xA;दुःखेन साद्यते पात्रं धार्यतामेष वै सुहृत्&lt;br&gt;&#xA;दूषितं परदोषैर्हि गृह्णीते योऽन्यथा शुचिम्&lt;br&gt;&#xA;स्वयं सन्दूषितामात्यः क्षिप्रमेव विनश्यति&lt;br&gt;&#xA;एतस्मादरिसङ्घाताद्गोमायोः कश्चिदागतः&lt;br&gt;&#xA;धर्मात्मा तेन चाख्यातं यथैतत्कपटं कृतम्&lt;br&gt;&#xA;भीष्मः-&lt;br&gt;&#xA;ततो विज्ञातचारित्रस्सत्कृत्य स विमोक्षितः&lt;br&gt;&#xA;परिष्वक्तश्च सस्नेहं मृगेन्द्रेण पुनः पुनः&lt;br&gt;&#xA;अनुज्ञाय मृगेन्द्रं तु गोमायुर्नीतिशास्त्रवित्&lt;br&gt;&#xA;तेनामर्षेण सन्तप्तः प्रायमासितुमैच्छत&lt;br&gt;&#xA;गोमायुं तु स शार्दूलस्स्नेहात्प्रसृतलोचनः&lt;br&gt;&#xA;न्यवारयत्स धर्मिष्ठं पूजया प्रतिपूजयन्&lt;br&gt;&#xA;तं स गोमायुरालोक्य स्नेहादागतसम्भ्रमः&lt;br&gt;&#xA;बभाषे प्रणतो वाक्यं बाष्पगद्गदया गिरा&lt;br&gt;&#xA;गोमायुः-&lt;br&gt;&#xA;पूजितोऽहं त्वया पूर्वं पश्चाच्चैव विमानितः&lt;br&gt;&#xA;परेषामास्पदं नीतो वस्तुं नार्हाम्यहं त्वया&lt;br&gt;&#xA;असन्तुष्टाश्च्युतास्स्थानादस्मात्प्रत्यवरोपिताः&lt;br&gt;&#xA;स्वयं चोपद्रुता भृत्या ये चाप्युपहिताः परैः&lt;br&gt;&#xA;परिक्षीणाश्च लुब्धाश्च क्रुद्धा भाराभिपीडिताः&lt;br&gt;&#xA;हृतस्वा मानिनो ये च त्यक्तोपात्ता महेप्सवः&lt;br&gt;&#xA;संलालिताश्च ये केचिद्व्यसनौघप्रतीक्षिणः&lt;br&gt;&#xA;अन्तर्हितास्सोपहृतास्ते सर्वेऽपरसाधनाः&lt;br&gt;&#xA;अवमानेन युक्तस्य स्थापितस्य च मे पुनः&lt;br&gt;&#xA;कथं यास्यसि विश्वासमहमेष्वामि वा कथम्&lt;br&gt;&#xA;समर्थ इति सङ्गृह्य स्थापयित्वा परीक्ष्य च&lt;br&gt;&#xA;कृतं च समयं भित्त्वा त्वयाऽहमवमानितः&lt;br&gt;&#xA;प्रथमं यस्समाख्यातश्शीलवानिति संसदि&lt;br&gt;&#xA;न वाच्यं तस्य वैगुण्यं प्रतिज्ञां परिरक्षता&lt;br&gt;&#xA;एवं चावमतस्येह विश्वासं मे न यास्यसि&lt;br&gt;&#xA;त्वयि चापेतविश्वासे ममोद्वेगो भविष्यति&lt;br&gt;&#xA;शङ्कितस्त्वमहं भीतः परे च्छिद्रानुसारिणः&lt;br&gt;&#xA;अस्निग्धाश्चैव दुस्तोषाः कर्म चैतद्बहुच्छलम्&lt;br&gt;&#xA;दुःखेन श्लिष्यते भिन्नं श्लिष्टं दुःखेन भिद्यते&lt;br&gt;&#xA;भिन्नश्लिष्टे तु या प्रीतिर्न सा स्नेहेन वर्धते&lt;br&gt;&#xA;कश्चित्तव हिते भर्तुर्दृश्यते न परमात्मनः&lt;br&gt;&#xA;कार्यापेक्षाः प्रवर्न्तते भावस्निग्धास्सुदुर्लभाः&lt;br&gt;&#xA;सुदुःखं पुरुषज्ञानं चित्तं ह्येषां चलाचलम्&lt;br&gt;&#xA;समर्थो वाऽप्यशक्तो वा शतेष्वेकोऽधिगम्यते&lt;br&gt;&#xA;अकस्मात्प्रक्रिया नॄणामकस्माच्चापकर्षणम्&lt;br&gt;&#xA;शुभाशुभे महत्त्वं च प्रहर्तुं बुद्धिलाघवम्&lt;br&gt;&#xA;भीष्मः-&lt;br&gt;&#xA;एवं बहुविधं सान्त्वमुक्त्वा धर्मार्थहेतुमत्&lt;br&gt;&#xA;प्रसादयित्वा राजानं गोमायुर्वनमभ्यगात्&lt;br&gt;&#xA;अगृह्यानुनयं तस्य मृगेन्द्रस्य च बुद्धिमान्&lt;br&gt;&#xA;गोमायुः प्रायमासीनस्त्यक्त्वा देहं दिवं ययौ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/103/</guid>
      <description>&lt;p&gt;युधिष्ठिरः-&lt;br&gt;&#xA;किं पार्थिवेन कर्तव्यं कृत्वा किंस्वित्स्सुखी भवेत्&lt;br&gt;&#xA;तन्ममाचक्ष्व तत्त्वेन सर्वधर्मभृतां वर&lt;br&gt;&#xA;भीष्मः-&lt;br&gt;&#xA;हन्त तेऽहं प्रवक्ष्यामि शृणु कार्यैकनिश्चयम्&lt;br&gt;&#xA;यथा राज्ञेह कर्तव्यं यच्च कृत्वा सुखी भवेत्&lt;br&gt;&#xA;श्रुत्वैवं वर्तितव्यं स्म यथेदमनुशुश्रुम&lt;br&gt;&#xA;उष्ट्रस्य सुमहद्वृत्तं तन्निबोध युधिष्ठिर&lt;br&gt;&#xA;जातिस्मरो महानुष्ट्रः प्रजापतिकुलोद्भवः&lt;br&gt;&#xA;तपस्सुमहदातिष्ठदरण्ये संशितव्रतः&lt;br&gt;&#xA;तपसस्तस्य चान्ते वै प्रीतिमानभवद्विभुः&lt;br&gt;&#xA;वरेण च्छन्दयामास ततश्चैनं पितामहः&lt;br&gt;&#xA;उष्ट्रः-&lt;br&gt;&#xA;भगवंस्त्वत्प्रसादान्मे दीर्घा ग्रीवा भवेदियम्&lt;br&gt;&#xA;योजनानां शतं साग्रमिच्छेयं चरितुं विभो&lt;br&gt;&#xA;भीष्मः-&lt;br&gt;&#xA;एवमस्विति तेनोक्तं वरदेन महात्मना&lt;br&gt;&#xA;उपलभ्य वरं श्रेष्ठं ययावुष्ट्रस्स्वकं वनम्&lt;br&gt;&#xA;स चकार तदाऽऽलस्यं वरदानात्सुदुर्मतिः&lt;br&gt;&#xA;चरितुं चापि नेयेष दुरात्मा कालमोहितः&lt;br&gt;&#xA;स कदाचित्प्रसार्यैव तां ग्रीवां शतयोजनाम्&lt;br&gt;&#xA;चचार श्रान्तहृदयो वातश्चागात्ततो महान्&lt;br&gt;&#xA;स गुहायां शिरो ग्रीवां निधाय पशुरात्मनः&lt;br&gt;&#xA;वातवर्षमथाभ्यागात्सुमहत्प्लावयज्जगत्&lt;br&gt;&#xA;अथ शीतपरीताङ्गो जम्बुकः क्षुच्छ्रमान्वितः&lt;br&gt;&#xA;सदारस्तां गुहामाशु प्रविवेश जलार्दितः&lt;br&gt;&#xA;स दृष्ट्वा मांसजीवी तु सुभृशं क्षुच्छ्रमान्वितः&lt;br&gt;&#xA;अभक्षयत तां ग्रीवामुष्ट्रस्य भरतर्षभ&lt;br&gt;&#xA;यदा त्वबुध्यतात्मानं भक्ष्यमाणं स वै पशु&lt;br&gt;&#xA;तदा सङ्कोचने यत्नमकरोद्भृशदुःखितः&lt;br&gt;&#xA;यावदूर्ध्वमधश्चैव ग्रीवां सङ्क्षिपते पशुः&lt;br&gt;&#xA;तावत्तेन सदारेण जम्बुकेन स भक्षितः&lt;br&gt;&#xA;स हत्वा भक्षयित्वा च च उष्ट्रं तं जम्बुकस्तदा&lt;br&gt;&#xA;विगते वातवर्षे च निश्चक्राम गुहोदरात्&lt;br&gt;&#xA;एवं दुर्बुद्धिना प्राप्तमुष्ट्रेण निधनं तदा&lt;br&gt;&#xA;आलस्यस्य क्रमात्पश्य महान्तं दोषमात्मनः&lt;br&gt;&#xA;त्वमप्येवंविधं त्यक्त्त्वा योगेन नियतेन्द्रियः&lt;br&gt;&#xA;ववृत्तं बुद्धिमूलं तु विजयं मनुरब्रवीत्&lt;br&gt;&#xA;बुद्धिश्रेष्ठानि कर्माणि बाहुमध्यानि भारत&lt;br&gt;&#xA;तानि जङ्घाजघन्यानि भारप्रत्यवराणि च&lt;br&gt;&#xA;राज्यं तिष्ठति दक्षस्य सङ्गृहीतेन्द्रियस्य च&lt;br&gt;&#xA;गुप्तं मन्त्रं श्रुतवतस्सुसहायस्य चानघ&lt;br&gt;&#xA;असहायवतो ह्यर्था न तिष्ठन्ति कदाचन&lt;br&gt;&#xA;परीक्षितसहायस्य तिष्ठन्तीह युधिष्ठिर&lt;br&gt;&#xA;सहाययुक्तेन मही कृत्स्ना शक्या प्रशासितुम्&lt;br&gt;&#xA;इदं हि सद्भिः कथितं विधिज्ञैः पुरा महेन्द्रप्रतिमप्रभावः&lt;br&gt;&#xA;मयाऽपि चोक्तं तव शास्त्रदृष्ट्या त्वमप्रमत्तः प्रचरस्व राजन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/104/</guid>
      <description>&lt;p&gt;युधिष्ठिरः-&lt;br&gt;&#xA;राजा राज्यमनुप्राप्य दुर्बलो भरतर्षभ&lt;br&gt;&#xA;अमित्रस्यातिवृद्धस्य कथं तिष्ठेदसाधनः&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;सरितां चैव संवादं सागरस्य च भारत&lt;br&gt;&#xA;सुरारिनिलयश्शश्वत्सागरस्सरितां पतिः&lt;br&gt;&#xA;पप्रच्छ सरितस्सर्वास्संशयं जातमात्मनः&lt;br&gt;&#xA;समुद्रः-&lt;br&gt;&#xA;समूलशाखान्पश्यामि निहतान्कायिनो द्रुमान्&lt;br&gt;&#xA;युष्माभिराभिपूर्णाभिरन्यांस्तत्र न वेतसान्&lt;br&gt;&#xA;अल्पकायश्चाल्पसारो वेतसः कूलजश्च यः&lt;br&gt;&#xA;अवज्ञया न शक्यो वा किञ्चिद्वा तेन वः कृतम्&lt;br&gt;&#xA;तदहं श्रोतुमिच्छामि सर्वासामेव वो मतम्&lt;br&gt;&#xA;यथा कूलानि चेमानि हित्वा नानीयते वशम्&lt;br&gt;&#xA;भीष्मः-&lt;br&gt;&#xA;ततः प्राह नदी गङ्गा वाक्यमुत्तरमर्थवत्&lt;br&gt;&#xA;हेतुमद्ग्राहकं चैव सागरं सरितां पतिम्&lt;br&gt;&#xA;गङ्गा-&lt;br&gt;&#xA;तिष्ठन्त्येते यथास्थानं नगा ह्येकनिकेतनाः&lt;br&gt;&#xA;ततस्त्यजन्ति तत्स्थानं प्रातिलोम्याचेतसः&lt;br&gt;&#xA;वेतसो वेगमायान्तं दृष्ट्वा नमति नेतरे&lt;br&gt;&#xA;स च वेगे ह्यतिक्रान्ते स्थानमापद्यते पुनः&lt;br&gt;&#xA;कालज्ञस्समयज्ञश्च सदा वश्यश्च नो द्रुमः&lt;br&gt;&#xA;अनुलोमवृत्तिरस्तब्धस्तेन त्वां नैति वेतसः&lt;br&gt;&#xA;मारुतोदकवेगेन ये नमन्त्युन्नमन्ति च&lt;br&gt;&#xA;ओषध्यः पादपा गुल्मा न ते यान्ति पराभवम्&lt;br&gt;&#xA;भीष्मः-&lt;br&gt;&#xA;यो हि शत्रोर्विवृद्धस्य प्रभोर्बन्धविनाशने&lt;br&gt;&#xA;पूर्वं न सहते वेगं क्षिप्रमेव विनश्यति&lt;br&gt;&#xA;सारासारं बलं वीर्यमात्मनो द्विषतश्च यः&lt;br&gt;&#xA;जानन्विचरति प्राज्ञो न स याति पराभवम्&lt;br&gt;&#xA;एवमेव यदा विद्वान्मन्यते विपुलं बलम्&lt;br&gt;&#xA;संश्रयेद्वैतसीं वृत्तिमेतत्प्रज्ञानलक्षणम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/105/</guid>
      <description>&lt;p&gt;युधिष्ठिरः-&lt;br&gt;&#xA;विद्वान्मूढप्रगल्भेन मृदुस्तीक्ष्णेन भारत&lt;br&gt;&#xA;आक्रुश्यमानस्सदसि कथं कुर्यादरिन्दम&lt;br&gt;&#xA;भीष्मः-&lt;br&gt;&#xA;श्रूयतां पृथिवीपाल यथैऽषोर्थोऽवगम्यते&lt;br&gt;&#xA;सदा सचेतास्सहते नरस्येहाल्पचेतसः&lt;br&gt;&#xA;आक्रुश्य दूष्यमाणश्च सुकृतं तस्य विन्दति&lt;br&gt;&#xA;दुष्कृतं चात्मनो मर्षी तस्मिन्नेव प्रमार्जति&lt;br&gt;&#xA;गर्हितं तमुपेक्षेत वाश्यमानमिवातुरम्&lt;br&gt;&#xA;लोके विद्वेषमापन्नो विफलं प्रतिपद्यते&lt;br&gt;&#xA;इति स्म श्लाघते नित्यं तेन पापेन कर्मणा&lt;br&gt;&#xA;इदमुक्तो मया कश्चित्सर्वतो जनसंसदि&lt;br&gt;&#xA;स तत्र व्रीडितश्शुष्को मृतकल्पो भविष्यति&lt;br&gt;&#xA;श्लाघन्नश्लाघनीयेन कर्मणा निरपत्रपः&lt;br&gt;&#xA;उपेक्षितव्यो दान्तेन तादृशः पुरुषाधमः&lt;br&gt;&#xA;यद्यद्ब्रूयादल्पमतिस्तत्तदस्य सहेत्तदा&lt;br&gt;&#xA;प्रकृत्या हि प्रशंसन्वा निन्दन्वा किं करिष्यति&lt;br&gt;&#xA;वने काक इवाबुद्धिर्वाश्यमानो निरर्थकम्&lt;br&gt;&#xA;यदि वाग्भिः प्रयोगस्स्यात्प्रयोज्यः पापकर्मणा&lt;br&gt;&#xA;वागेवार्थो भवेत्तस्य न ह्येवार्थो जिघांसतः&lt;br&gt;&#xA;निषेकं वै परस्यासावाचष्टे वृत्तचेष्टया&lt;br&gt;&#xA;मयूर इव कौपीनं नृत्यं सन्दर्शयन्निव&lt;br&gt;&#xA;यस्यावाच्यं न लोकेऽस्मिन्नाकार्यं वाऽपि किञ्चन&lt;br&gt;&#xA;वाचं तेन न सन्दध्याच्छुचिस्संश्लिष्टकर्मणा&lt;br&gt;&#xA;प्रत्यक्षं गुणवादी यः परोक्षं तु विनिन्दकः&lt;br&gt;&#xA;स मानवश्श्ववल्लोके नष्टलोकपरायणः&lt;br&gt;&#xA;तादृग्दिनशतं चापि यद्ददाति जुहोति च&lt;br&gt;&#xA;परोक्षेणापवादेन तं नाशयति तत्क्षणात्&lt;br&gt;&#xA;तस्मात्प्राज्ञो नरस्सद्यस्तादृशं पापचेतसम्&lt;br&gt;&#xA;वर्जयेन्मतिमान्वर्ज्यं सारमेयमिवामिषम्&lt;br&gt;&#xA;परिवादं ब्रुवाणो हि दुरात्मा वै महाजने&lt;br&gt;&#xA;प्रकाशयति दोषान्स्वान्सर्पः फणमिवोन्नतम्&lt;br&gt;&#xA;तं पापगुणकर्माणं प्रतिकर्तुं य इच्छति&lt;br&gt;&#xA;भस्मकूट इवाबुद्धिः खरो रजसि मज्जति&lt;br&gt;&#xA;मनुष्यसालावृकमप्रशान्तं जनापवादे सततं निविष्टम्&lt;br&gt;&#xA;माहान्तमुन्मत्तमिवोन्नदन्तं त्यजेच्च तं श्वानमिवातिरौद्रम्&lt;br&gt;&#xA;अनार्यजुष्टे पथि वर्तमानं दमादपेतं विनयाच्च पापम्&lt;br&gt;&#xA;अनिर्वृतं नित्यमभूतिकामं धिगस्तु तं पापमतिं मनुष्यम्&lt;br&gt;&#xA;प्रत्युच्यमानस्त्वथ भूय एव निशाम्य मा भूस्त्वमथार्तरूपः&lt;br&gt;&#xA;उच्चस्य नीचेन हि सम्प्रयोगं विगर्हयन्ति स्थिरबुद्धयो ये&lt;br&gt;&#xA;क्रुद्धो दशेद्वाऽपि च ताडयेद्वा स पांसुभिर्वा विकिरेत्तुषैर्वा&lt;br&gt;&#xA;विवृत्य दन्तानाभिभीषयेद्वा सिद्धं हि मूढे कुपिते नृशंसे&lt;br&gt;&#xA;विगर्हणां नाऽपि दुरात्मना कृतां सहेत यस्संसदि दुर्जनानाम्&lt;br&gt;&#xA;पठेदिदं वाऽपि निदर्शनं सदा न वाङ्मयं स लभति किञ्चिदप्रियम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/106/</guid>
      <description>&lt;p&gt;युधिष्ठिरः-&lt;br&gt;&#xA;पितामह महाप्राज्ञ संशयो मे महानयम्&lt;br&gt;&#xA;सञ्छेत्तव्यस्त्वया राजन्भवान्कुलकरो हि नः&lt;br&gt;&#xA;पुरुषाणामयं तात दुर्वृत्तानां दुरात्मनाम्&lt;br&gt;&#xA;कथितो वाक्यसञ्चारस्ततो विज्ञापयामि ते&lt;br&gt;&#xA;यद्धितं राज्यतन्त्रस्य कुलस्य च सुखोदयम्&lt;br&gt;&#xA;अायत्यां च तदात्वे च क्षेमवृद्धिकरं च तत्&lt;br&gt;&#xA;पुत्रपौत्राभिरामं च राष्ट्रवृद्धिकरं च यत्&lt;br&gt;&#xA;अन्नपाने शरीरे च हितं यत्तद्ब्रवीहि मे&lt;br&gt;&#xA;अभिषिक्तो हि यो राजा राज्यस्थो मित्रसंवृत&lt;br&gt;&#xA;समुहृत्समुपेतो वा स कथं रञ्जयेत्प्रजाः&lt;br&gt;&#xA;यो ह्यसत्प्रग्रहरतिस्स्नेहरागबलात्कृतः&lt;br&gt;&#xA;इन्द्रियाणामनीशत्वादसज्जनविभूषकः&lt;br&gt;&#xA;तस्य भृत्या विमुखतां यान्ति सर्वे कुलोद्गताः&lt;br&gt;&#xA;न च भृत्यबलैरर्थैस्स राजा सम्प्रयुज्यते&lt;br&gt;&#xA;एतन्मे चिन्तयानस्य राजधर्मान्दिवानिशम्&lt;br&gt;&#xA;बृहस्पतिसमो बुद्ध्या भवाञ्शंसितुमर्हति&lt;br&gt;&#xA;शासता पुरुषव्याघ्र त्वं नः कुलहिते रतः&lt;br&gt;&#xA;क्षत्ता चैको महाप्राज्ञो यो नश्शंसति सर्वदा&lt;br&gt;&#xA;त्वत्तः कुलहितं वाक्यं श्रुत्वा राज्यहितोदयम्&lt;br&gt;&#xA;अमृतस्याव्ययस्येव तृप्तस्स्वप्स्याम्यहं सुखम्&lt;br&gt;&#xA;कीदृशास्सन्निकर्षस्था भृत्यास्सर्वगुणान्विताः&lt;br&gt;&#xA;कीदृशैः किङ्कुलीनैर्वा सह यात्रा विधीयते&lt;br&gt;&#xA;न ह्येको भृत्यरहितो राजा भवति रक्षिता&lt;br&gt;&#xA;राज्यं चेदं जनस्सर्वस्तत्कुलीनः प्रशासति&lt;br&gt;&#xA;न च प्रशास्तुं राज्यं हि शक्यमेकेन भारत&lt;br&gt;&#xA;असहायवता तात नैवार्थाः केचिदप्युत&lt;br&gt;&#xA;लब्धुं लब्धा अपि सदा रक्षितुं भरतर्षभ&lt;br&gt;&#xA;भीष्मः-&lt;br&gt;&#xA;यस्य भृत्यजनस्सर्वो ज्ञानविज्ञानकोविदः&lt;br&gt;&#xA;हितैषी कुलजस्स्निग्धस्स राज्यफलमश्नुते&lt;br&gt;&#xA;मन्त्रिणो यस्य कुलजा असंहार्यास्सुखोषिताः&lt;br&gt;&#xA;नृपतेर्मतिमाप्सन्ते सत्पथज्ञानकोविदाः&lt;br&gt;&#xA;अनागतविधातारः कालज्ञानविशारदाः&lt;br&gt;&#xA;अतिक्रान्तमशोचन्तस्स राज्यफलमश्नुते&lt;br&gt;&#xA;समदुःखसुखा यस्य सहायाः प्रियकारिणः&lt;br&gt;&#xA;अर्थचिन्तापरास्सभ्यास्स राज्यफलमश्नुते&lt;br&gt;&#xA;यस्य नार्तो जनपदस्सन्निकर्षगतस्सदा&lt;br&gt;&#xA;अक्षुद्रस्सत्पथालम्बी स राजा राज्यभाग्भवेत्&lt;br&gt;&#xA;कोशस्य पटलं यस्य कोशवृद्धिकरैर्नपः&lt;br&gt;&#xA;आप्तैस्तुष्टैश्च पृष्टैश्च सङ्गतस्स नृपोत्तमः&lt;br&gt;&#xA;गोष्ठागारमसंहार्यैराप्तैस्सञ्चयतत्परैः&lt;br&gt;&#xA;पात्रभूतैरलुब्धैश्च पाल्यमानं गुणी भवेत्&lt;br&gt;&#xA;व्यवहारश्च नगरे यस्य धर्मफलोदयः&lt;br&gt;&#xA;दृश्यते शङ्खलिखितस्स धर्मफलभाङ् नृपः&lt;br&gt;&#xA;सङ्गृहीतमनुष्यश्च यो राजा राजधर्मवित्&lt;br&gt;&#xA;षड्भागं परिगृह्णाति स धर्म्यं फलमाश्नुयात्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/107/</guid>
      <description>&lt;p&gt;युधिष्ठिरः-&lt;br&gt;&#xA;न सन्ति कुलजा यत्र सहायाः पार्थिवस्य तु&lt;br&gt;&#xA;अकुलीनाश्च कर्तव्या न वा भरतसत्तम&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;निदर्शनं परं लोके सज्जनाचरितं सदा&lt;br&gt;&#xA;अस्यैवार्थस्य सदृशं यच्छ्रुतं मे तपोवने&lt;br&gt;&#xA;जामदग्न्यस्य रामस्य यदुक्तमृषिसत्तमैः&lt;br&gt;&#xA;वने महति कस्मिंश्चिदमनुष्यनिषेविते&lt;br&gt;&#xA;ऋषिर्मूलफलाहारो नियतो नियतेन्द्रियः&lt;br&gt;&#xA;दीक्षादमपरिश्रान्तस्स्वाध्यायपरमश्शुचिः&lt;br&gt;&#xA;उपवासविशुद्धात्मा सततं सत्पथे स्थितः&lt;br&gt;&#xA;तस्य सन्दृश्य सद्भावमुपविष्टस्य धीमतः&lt;br&gt;&#xA;सर्वे सत्वास्समीपस्था भवन्ति वनचारिणः&lt;br&gt;&#xA;सिंहा व्याघ्रास्सशरभा मत्ताश्चैव महागजाः&lt;br&gt;&#xA;द्वीपिनः खड्गभल्लूका ये चान्ये भीमदर्शनाः&lt;br&gt;&#xA;ते सुखप्रश्नदास्सर्वे भवन्ति क्षतजाशनाः&lt;br&gt;&#xA;तस्यर्षेश्शिष्यवच्चैव चित्तज्ञाः प्रियकारिणः&lt;br&gt;&#xA;उक्त्वा च ते सुखप्रश्नं सर्वे यान्ति यथासुखम्&lt;br&gt;&#xA;ग्राम्यस्त्वेकः पशुस्तत्र नाजहात्स महामुनिम्&lt;br&gt;&#xA;भक्तोऽनुरक्तस्सततमुपवासकृशोऽबलः&lt;br&gt;&#xA;फलमूलोत्तराहारश्शान्तश्शिष्टाकृतिर्यथा&lt;br&gt;&#xA;तस्यर्षेरुपविष्टस्य पादमूले महामतेः&lt;br&gt;&#xA;मनुष्यवद्गतो भावं स्नेहबद्धोऽभवद्भृशम्&lt;br&gt;&#xA;ततोऽभ्ययान्महारौद्रो द्वीपी क्षतजभोजनः&lt;br&gt;&#xA;श्वार्थमत्यर्थमुद्धुष्टः क्रूरः कालइवान्तकृत्&lt;br&gt;&#xA;लेलिह्यमानस्तृषितः पुच्छास्फोटनतत्परः&lt;br&gt;&#xA;व्यादितास्यः क्षुधा मत्तः प्रार्थयानस्तदामिषम्&lt;br&gt;&#xA;दृष्ट्वा तं क्रूरमायान्तं जीवितार्थी जनाधिप&lt;br&gt;&#xA;प्रोवाच श्वा मुनिं तत्र तच्छृणुष्व विशां पते&lt;br&gt;&#xA;शुनकः-&lt;br&gt;&#xA;श्वशत्रुर्भगवन्नेष द्वीपी मां हन्तुमिच्छति&lt;br&gt;&#xA;त्वत्प्रसादाद्भयं न स्यादस्मान्मम महामुने&lt;br&gt;&#xA;मुनिः-&lt;br&gt;&#xA;न भयं द्वीपिनः कार्यं मृत्युतस्ते कथञ्चन&lt;br&gt;&#xA;एष स्वरूपरहितो द्वीपी भवसि पुत्रक&lt;br&gt;&#xA;भीष्मः-&lt;br&gt;&#xA;ततश्श्वा द्वीपितां नीतो जाम्बूनदनिभाकृतिः&lt;br&gt;&#xA;चित्राङ्गो विस्फुरद्दंष्ट्रो वने वसति निर्भयः&lt;br&gt;&#xA;ततोऽभ्ययान्महारौद्रो व्यादितास्यः क्षुधान्वितः&lt;br&gt;&#xA;द्वीपिनं लेलिहन्वक्त्रं व्याघ्रो रुधिरलालसः&lt;br&gt;&#xA;व्याघ्रं दृष्ट्वा क्षुधाऽऽसन्नं दंष्ट्रिणं वनचारिणम्&lt;br&gt;&#xA;द्वीपि जीवितरक्षार्थमृषिं शरणमन्वियात्&lt;br&gt;&#xA;ततस्संवासजं स्नेहमृषिणा कुर्वता सदा&lt;br&gt;&#xA;स द्वीपी व्याघ्रतां नीतो रिपुभ्यो बलवत्तरः&lt;br&gt;&#xA;ततो दृष्ट्वा स शार्दूलो नाभ्यघ्नत्तं विशां पते&lt;br&gt;&#xA;स तु श्वा व्याघ्रतां प्राप्य बलवान्पिशिताशनः&lt;br&gt;&#xA;न मूलफलभोगेषु स्पृहामप्यकरोत्तदा&lt;br&gt;&#xA;यथा मृगपतिर्नित्यं प्रकाङ्क्षति वनौकसः&lt;br&gt;&#xA;तथैव स महाराज व्याघ्रस्समभवत्तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/108/</guid>
      <description>&lt;p&gt;भीष्मः-&lt;br&gt;&#xA;व्याघ्रश्चोटजमूलस्थस्तृप्तस्सुप्तो हतैर्मृगैः&lt;br&gt;&#xA;नागश्चागात्तमुद्देशं मत्तो मेघ इवोत्थितः&lt;br&gt;&#xA;प्रभिन्नकरटः प्रांशुः पद्मैर्विततमस्तकः&lt;br&gt;&#xA;सुविषाणो महाकायो मेघगम्भीरनिस्स्वनः&lt;br&gt;&#xA;तं दृष्ट्वा कुञ्जरं मत्तमायान्तं मदगार्वितम्&lt;br&gt;&#xA;व्याघ्रो दन्तिभयात्त्रस्त ऋषिं शरणमाययौ&lt;br&gt;&#xA;ततोऽनयत्कुञ्जरतां व्याघ्रं तमृषिसत्तमः&lt;br&gt;&#xA;महमेघोपमं दृष्ट्वा स भीतो ह्यभवद्गजः&lt;br&gt;&#xA;ततः कमलषण्डानि सल्लकीगहनानि च&lt;br&gt;&#xA;व्यचरत्स मुदा युक्तः पद्मरेणुविभूषितः&lt;br&gt;&#xA;कदचिद्भ्रममाणस्य हस्तिनस्सुसुखं तदा&lt;br&gt;&#xA;ऋषेस्तस्योटजस्थस्य कालोऽगच्छद्दिवानिशम्&lt;br&gt;&#xA;अथाजगाम तं देशं केसरी केसरारुणः&lt;br&gt;&#xA;गिरिकन्दरजो भीमस्सिंहो नागकुलान्तकः&lt;br&gt;&#xA;तं दृष्ट्वा सिंहमायान्तं नागस्सिंहभयार्दितः&lt;br&gt;&#xA;ऋषिं शरणमापेदे वेपमानो भयातुरः&lt;br&gt;&#xA;स ततस्सिंहतां नीतो गजेन्द्रो मुनिना तदा&lt;br&gt;&#xA;तं च नागणयत्सिंहं तुल्यजातिसमन्वयात्&lt;br&gt;&#xA;दृष्ट्वा च सोऽनशत्सिंहो वन्यो हिंसन्नवाग्बलः&lt;br&gt;&#xA;स चाश्रमेऽवसत्सिंहस्तस्मिन्नेव वने सुखी&lt;br&gt;&#xA;न चान्ये क्षुद्रपशवस्तपोवनसमीपतः&lt;br&gt;&#xA;प्रादृश्यन्त भयात्त्रस्ता जीविताकाङ्क्षिणस्तथा&lt;br&gt;&#xA;कदाचित्कालयोगेन सर्वप्राणिविहिंसकः&lt;br&gt;&#xA;बलवान्क्षतजाहारो नानासत्वभयङ्करः&lt;br&gt;&#xA;अष्टपादूर्ध्वनयनश्शरभो वनगोचरः&lt;br&gt;&#xA;सिंहं संहर्तुमागच्छन्मुनेस्तस्य निवेशने&lt;br&gt;&#xA;तं दृष्ट्वा शरभं यान्तं सिंहः परभयातुरः&lt;br&gt;&#xA;ऋषिं शरणमापेदे वेपमानः कृताञ्जलिः&lt;br&gt;&#xA;तं मुनिश्शरभं चक्रे बलोत्कटमरिन्दम&lt;br&gt;&#xA;ततस्स शरभो वन्यो मुनेश्शरभमग्रतः&lt;br&gt;&#xA;दृष्ट्वा बलिनमत्युग्रं द्रुतं सम्प्राद्रवद्वनम्&lt;br&gt;&#xA;स एवं शरभस्थाने न्यस्तो वै मुनिना तदा&lt;br&gt;&#xA;मुनेः पार्श्वगतो नित्यं शरभस्सुखमाप्तवान्&lt;br&gt;&#xA;ततस्तु शरभसन्त्रस्तास्सर्वे मृगगणा वनात्&lt;br&gt;&#xA;दिशस्सम्प्राद्रवन्राजन्भयाज्जीवितकाङ्क्षिणः&lt;br&gt;&#xA;शरभोऽप्यतिसंहृष्टो नित्यं प्राणिवधे रतः&lt;br&gt;&#xA;फलमूलाशनं दान्तं नैच्छत्स पिशिताशनः&lt;br&gt;&#xA;ततः क्षुद्रसमाचारो बलेन च समन्वितः&lt;br&gt;&#xA;इयेष तं मुनिं हन्तुमकृतज्ञः कृतान्वयः&lt;br&gt;&#xA;चिन्तयामास च तदा शरभश्श्वानपूर्वकः&lt;br&gt;&#xA;अस्य प्रभावात्सम्प्राप्तो वाङ्मात्रेण तु केवलम्&lt;br&gt;&#xA;शरभत्वं सुदुष्प्रापं सर्वभूतभयङ्करम्&lt;br&gt;&#xA;अन्येऽप्यत्र भयत्रस्तास्सन्ति हस्तिभयार्दिताः&lt;br&gt;&#xA;मुनिमाश्रित्य जीवन्तो मृगाः पक्षिगणास्तथा&lt;br&gt;&#xA;तेषामपि कदाचिच्च शरभत्वं प्रयच्छति&lt;br&gt;&#xA;सर्वसत्वोत्तमं लोके बलं यत्र प्रतिष्ठितम्&lt;br&gt;&#xA;पक्षिणामप्ययं दद्यात्कदाचिद्गारुडं बलम्&lt;br&gt;&#xA;यावदन्यस्य सम्प्रीतः कारुण्यं च समाश्रितः&lt;br&gt;&#xA;न ददाति बलं तुष्टस्सत्त्वस्यान्यस्य कस्यचित्&lt;br&gt;&#xA;तावदेनमहं विप्रं वधिष्यामि च शीघ्रतः&lt;br&gt;&#xA;स्थातुं मया शक्यमिह मुनिघातान्न संशयः&lt;br&gt;&#xA;ततस्तेन तपश्शक्त्या विदितो ज्ञानचक्षुषा&lt;br&gt;&#xA;विज्ञाय च मुनिश्प्राज्ञश्शुनि शापं प्रयुक्तवान्&lt;br&gt;&#xA;मुनिः-&lt;br&gt;&#xA;अहमग्निप्रभो नाम मुनिर्भृगुकुलान्वयः&lt;br&gt;&#xA;मनसा निर्दहेयं च जगत्सन्धारयामि च&lt;br&gt;&#xA;मम वश्यं जगत्सर्वं देवा यच्च चराचरम्&lt;br&gt;&#xA;सन्ति देवाश्च ये भीतास्स्वधर्मं न त्यजन्ति ये&lt;br&gt;&#xA;स्वधर्माच्च्यावितान्सर्वान्वाङ्मात्रेणापि निर्दहे&lt;br&gt;&#xA;किमङ्ग त्वं मया नीतश्शरभत्वमनामयम्&lt;br&gt;&#xA;क्रूरस्स सर्वभूतेषु हीनश्चाशुचिरेव च&lt;br&gt;&#xA;श्वा त्वं द्वीपित्वमापन्नो द्वीपी व्याघ्रत्वमागतः&lt;br&gt;&#xA;व्याघ्रो नागो मदपरो नागस्सिंहत्वमागतः&lt;br&gt;&#xA;सिंहोऽतिबलसंयुक्तो भूयश्शरभतामयाः&lt;br&gt;&#xA;मया स्नेहपरीतेन न विमृष्टः कुलान्वयः&lt;br&gt;&#xA;यस्मादेवं महापापं मां त्वं हिंसितुमिच्छसि&lt;br&gt;&#xA;तस्मात्स्वयोनिमापन्नश्श्वैव त्वं हि भविष्यसि&lt;br&gt;&#xA;भीष्मः-&lt;br&gt;&#xA;ततो मुनिजनद्वेष्टाद्दुरात्मा प्राकृतोऽधमः&lt;br&gt;&#xA;ऋषिणा शरभश्शप्तस्स्वरूपं पुनरागमत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/109/</guid>
      <description>&lt;p&gt;भीष्मः-&lt;br&gt;&#xA;स श्वा प्रकृतिमापन्नः परं दैन्यमुपागमत्&lt;br&gt;&#xA;ऋषिणा हुङ्कृतः पापस्तपोवनबहिष्कृतः&lt;br&gt;&#xA;एवं राज्ञा मतिमता विदित्वा शीलशौचताम्&lt;br&gt;&#xA;आर्जवं प्रकृतिं सत्त्वं कुलं वृत्तं श्रुतं दमम्&lt;br&gt;&#xA;अनुक्रोशं बलं वीर्यं प्रभावं प्रशमं क्षमाम्&lt;br&gt;&#xA;भृत्या ये मन्त्रिणो योग्यास्स्युस्स्थाप्यास्सुपरीक्षिताः&lt;br&gt;&#xA;नापरीक्ष्य महीपालः प्रकर्तुं भृत्यमर्हति&lt;br&gt;&#xA;अकुलीननराकीर्णो न राजा सुखमेधते&lt;br&gt;&#xA;कुलीनः प्राकृतो राजंस्तत्कुलीनतया सदा&lt;br&gt;&#xA;न पापे कुरुते बुद्धिं निन्द्यमानोऽप्यनागसम्&lt;br&gt;&#xA;अकुलीनस्तु पुरुषः प्राकृतस्साधुसङ्क्षयात्&lt;br&gt;&#xA;दुर्लभैश्वर्यतां प्राप्तो निन्दितश्शत्रुतां व्रजेत्&lt;br&gt;&#xA;काकश्श्वानोऽकुलीनश्च बिडालस्सर्प एव च&lt;br&gt;&#xA;अकुलीना च या नारी तुल्यास्ते परिकीर्तिताः&lt;br&gt;&#xA;लोकपालास्सदोद्विग्नाः पश्यन्त्यकुलजान्यथा&lt;br&gt;&#xA;नारीं वा पुरुषं वाऽथ शीलं तत्रापि कारणम्&lt;br&gt;&#xA;दुष्कुलीना च या स्त्री च दुष्कुलीनश्च यः पुमान्&lt;br&gt;&#xA;अहिंसाशीलसंयोगाद्धर्मश्चाऽऽकुलतां व्रजेत्&lt;br&gt;&#xA;धर्मं प्रति महाराज श्लोकानाह बृहस्पतिः&lt;br&gt;&#xA;शृणु सर्वान्महीपाल हृदि तांश्च करिष्यसि&lt;br&gt;&#xA;असितं सितकर्माणं यथा दान्तं तपस्विनम्&lt;br&gt;&#xA;वृत्तस्थमपि चण्डालं तं देवा ब्राह्मणं विदुः&lt;br&gt;&#xA;यदि घातयते कश्चित्पापसत्त्वं प्रजाहिते&lt;br&gt;&#xA;सर्वसत्त्वहितार्थाय न तेनासौ विहिंसकः&lt;br&gt;&#xA;द्वीपिनं शरभं सिंहं व्याघ्रं कुञ्जरमेव च&lt;br&gt;&#xA;महिषं च वराहं च सूकरं श्वानपन्नगान्&lt;br&gt;&#xA;गोब्राह्मणहितार्थाय बालस्त्रीरक्षणाय च&lt;br&gt;&#xA;वृद्धातुरपरित्राणे यो हिनस्ति स धर्मवित्&lt;br&gt;&#xA;ब्राह्मणः पापकर्मा च म्लेच्छो वा धार्मिकश्शुचिः&lt;br&gt;&#xA;श्रेयांस्तत्र भवेन्म्लेच्छो ब्राह्मणः पापकर्मकृत्&lt;br&gt;&#xA;दुष्कुलीनः कुलीनो वा यः कश्चिच्छीलवान्नरः&lt;br&gt;&#xA;प्रकृतिं तस्य विज्ञाय स्थिरां वा यदि वाऽस्थिराम्&lt;br&gt;&#xA;शीलं वाऽनुत्तमं कर्म कुर्याद्राजा समाहितः&lt;br&gt;&#xA;नियुञ्जीत महीपालो दुर्वृत्तं पापकर्मसु&lt;br&gt;&#xA;कुलीनं शिक्षितं प्राज्ञं ज्ञानविज्ञानकोविदम्&lt;br&gt;&#xA;सर्वशास्त्रार्थतत्त्वज्ञं सहिष्णुं तेजनं तथा&lt;br&gt;&#xA;कृतज्ञं बलवन्तं च दान्तं क्षान्तं जितेन्द्रियम्&lt;br&gt;&#xA;अलुब्धं लब्धसन्तुष्टं स्वामिमित्रबुभूषकम्&lt;br&gt;&#xA;सचिवं देशकालज्ञं सर्वसङ्ग्रहणे रतम्&lt;br&gt;&#xA;संस्कृतं युक्तवचनं हितैषिणमतन्द्रितम्&lt;br&gt;&#xA;युक्ताचारं स्वविषये सन्धिविग्रहकोविदम्&lt;br&gt;&#xA;शस्तं त्रिवर्गवेत्तारं पौरजानपदप्रियम्&lt;br&gt;&#xA;सेनाव्यूहनतत्त्वज्ञं यात्रासेनाविशारदम्&lt;br&gt;&#xA;इङ्गिताकारतत्त्वज्ञं  बलहर्षणकोविदम्&lt;br&gt;&#xA;हस्तिशिक्षाश्वतत्त्वज्ञं सर्वसङ्ग्रहणे रतम्&lt;br&gt;&#xA;प्रगल्भं दक्षिणं दान्तं बलिनं युक्तमन्त्रिणम्&lt;br&gt;&#xA;चौक्षं चौक्षजनाकीर्णं सुवेषं सुखदर्शनम्&lt;br&gt;&#xA;नायकं नीतिकुशलं गुणैष्षड्भिस्समन्वितम्&lt;br&gt;&#xA;अस्तब्धं प्रश्रितं शक्तं मृदुवादिनमेव च&lt;br&gt;&#xA;धीरं शूरं महर्धीकं देशकालोपपादकम्&lt;br&gt;&#xA;सचिवं यः प्रकुरुते न चैनमवमन्यते&lt;br&gt;&#xA;तस्य विस्तीर्यते राज्यं ज्योत्स्ना ग्रहपतेरिव&lt;br&gt;&#xA;एतैरेव गुणैर्युक्तो राजा शास्त्रविशारदः&lt;br&gt;&#xA;एष्टव्यो धर्मपरमः प्रजापालनतत्परः&lt;br&gt;&#xA;धीरोऽमर्षी शुचिश्शीघ्रः काले पुरुषकारवित्&lt;br&gt;&#xA;शुश्रूषुश्श्रुतवाञ्श्रोता ऊहापोहविशारदः&lt;br&gt;&#xA;मेधावी धारणायुक्तो यथान्यायोपपादकः&lt;br&gt;&#xA;दान्तस्सदा प्रियाभाषी क्षमावांश्च विपर्यये&lt;br&gt;&#xA;नातिच्छेत्ता स्वयङ्कारी श्रद्धालुस्सुखदर्शनः&lt;br&gt;&#xA;आर्तहस्तप्रदो नित्यमाप्तामात्यो नये रतः&lt;br&gt;&#xA;नाहंवादी ननिर्द्वन्द्वो नयत्किञ्चनकारकः&lt;br&gt;&#xA;कृते कर्मण्यमोघानां कर्ता भृत्यजनप्रियः&lt;br&gt;&#xA;सङ्गृहीतजनोऽस्तब्धः प्रसन्नवदनस्सदा&lt;br&gt;&#xA;त्राता भृत्यजनापेक्षी जितक्रोधी महामनाः&lt;br&gt;&#xA;युक्तदण्डो न निर्दण्डो धर्मकार्यानुशासकः&lt;br&gt;&#xA;चारनेत्रः प्रजावेक्षी धर्मार्थकुशलस्सदा&lt;br&gt;&#xA;राजा गुणशताकीर्ण एष्टव्यस्तादृशो भवेत्&lt;br&gt;&#xA;योधाश्चैव मनुष्येन्द्र सर्वैर्गुणगणैर्वृताः&lt;br&gt;&#xA;अन्वेष्टव्यास्सुपुरुषास्सहाया राज्यकारिणः&lt;br&gt;&#xA;न विमानयितव्याश्च राज्ञा वृद्धिमभीप्सता&lt;br&gt;&#xA;योधास्समरशौण्डीराः कृतज्ञाश्शास्त्रकोविदाः&lt;br&gt;&#xA;धर्मशास्त्रसमायुक्ताः पदातिजनसंवृताः&lt;br&gt;&#xA;अर्थमानविवृद्धाश्च रथचर्याविशारदाः&lt;br&gt;&#xA;इष्वस्त्रकुशला यस्य तस्येयं नृपतेर्मही&lt;br&gt;&#xA;ज्ञातीनामनवज्ञानं भृत्येष्वशठता सदा&lt;br&gt;&#xA;नैपुणं चार्थचर्यासु यस्यैते तस्य सा मही&lt;br&gt;&#xA;आलस्यं चैव निद्रा च व्यसनान्यतिहास्यता&lt;br&gt;&#xA;यस्तैतानि न विद्यन्ते तस्यैव सुचिरं मही&lt;br&gt;&#xA;वृद्धसेवी महोत्साहो वर्णानां चैव रक्षिता&lt;br&gt;&#xA;धर्मचर्यास्सदा यस्य तस्येयं सुचिरं मही&lt;br&gt;&#xA;नीतिवर्त्मानुसरणं नित्यमुत्थानमेव च&lt;br&gt;&#xA;रिपूणामनवज्ञानं तस्येयं सुचिरं मही&lt;br&gt;&#xA;उत्थानं चैव दैवं च तयोर्नानात्वमेव च&lt;br&gt;&#xA;मनुना वर्णितं पूर्वं वक्ष्ये शृणु तदेव हि&lt;br&gt;&#xA;उत्थानं हि नरेन्द्राणां बृहस्पतिरभाषत&lt;br&gt;&#xA;नयानयविधानज्ञस्सदा भव कुरूद्वह&lt;br&gt;&#xA;दुर्हृदां छिद्रदर्शी यस्सुहृदामुपकारवान्&lt;br&gt;&#xA;विशेषविच्च भृत्यानां स राज्यफलमश्नुते&lt;br&gt;&#xA;सर्वसङ्ग्रहणे युक्तो नृपो भवति यस्सदा&lt;br&gt;&#xA;उत्थानशीलो मन्त्राढ्यस्स राजा राजसत्तमः&lt;br&gt;&#xA;शक्या चाश्वसहस्रेण वीरारोहेण भारत&lt;br&gt;&#xA;सङ्गृहीतमनुष्येण कृत्स्ना जेतुं वसुन्धरा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/110/</guid>
      <description>&lt;p&gt;भीष्मः-&lt;br&gt;&#xA;तस्मात्गुणयुतान्भृत्यान्स्वस्थाने यो नरेश्वरः&lt;br&gt;&#xA;नियोजयति कृत्येषु स राज्यफलमश्नुते&lt;br&gt;&#xA;न वा स्वस्थानमुत्क्रम्य प्रमाणमपि सत्कृतम्&lt;br&gt;&#xA;आरोप्य चापि स्वस्थानमुत्क्रम्यान्यत्प्रपद्यते&lt;br&gt;&#xA;स्वजातिगुणसम्पन्नास्स्वेषु धर्मेष्ववस्थिताः&lt;br&gt;&#xA;प्रकर्तव्यास्त्वया भृत्या स्वस्थाने प्रक्रियाक्षमा&lt;br&gt;&#xA;अनुकूलानि कर्माणि भृत्येभ्यो यः प्रयच्छति&lt;br&gt;&#xA;स भृत्यगुणसम्पन्नं राजा फलमुपाश्नुते&lt;br&gt;&#xA;शरभश्शरभस्थाने सिंहस्सिंह इवोच्छ्रितः&lt;br&gt;&#xA;व्याघ्रो व्याघ्र इव स्थाप्यो द्वीपी द्वीपी यथा तथा&lt;br&gt;&#xA;कर्मस्विहानुरूपेषु न्यस्या भृत्या यथाविधि&lt;br&gt;&#xA;प्रतिलोमा न भृत्यास्ते स्थाप्याः कर्मफलैषिणा&lt;br&gt;&#xA;यः प्रमाणमतिक्रम्य प्रतिलोमं नराधिपः&lt;br&gt;&#xA;भृत्यान्स्थापयतेऽबुद्ध्या स न रञ्जयति प्रजाः&lt;br&gt;&#xA;न बालिशा न च क्षुद्रा नाप्राज्ञा नाजितेन्द्रियाः&lt;br&gt;&#xA;नाकुलीना जनाः पार्श्वे स्थाप्या राज्ञा गुणैषिणा&lt;br&gt;&#xA;साधवः कुलजाश्शूरा ज्ञानवन्तोऽनसूयकाः&lt;br&gt;&#xA;अक्षुद्राश्शुचयो दक्षास्स्युर्नराः पारिपार्श्वतः&lt;br&gt;&#xA;उद्भूतास्तत्पराः क्षान्ताश्चोक्षाः प्रकृतिजाश्शुभाः&lt;br&gt;&#xA;स्वे स्वे स्थानेऽनुपाकृष्टास्ते स्यू राज्ञो बहिश्चराः&lt;br&gt;&#xA;सिंहस्य सततं पार्श्वे सिंह एव जनो भवेत्&lt;br&gt;&#xA;सिंहस्सिंहेन सहितस्सिंहवद्विन्दते फलम्&lt;br&gt;&#xA;यस्तु सिंहश्श्वभिः कीर्णस्सिंहकर्मफले रतः&lt;br&gt;&#xA;न स सिंहफलं भोक्तुं शक्तश्श्वभिरुपासितः&lt;br&gt;&#xA;एवमेतैर्मनुष्येन्द्र शूरैः प्राज्ञैर्बहुश्रुतैः&lt;br&gt;&#xA;कुलीनैस्सह शक्येत कृत्स्ना जेतुं वसुन्धरा&lt;br&gt;&#xA;नावैद्यो नानृजुः पार्श्वे नाप्राज्ञो नामहायशाः&lt;br&gt;&#xA;सङ्ग्राह्यो वसुधापालैर्भृत्यो भृत्यवतां वर&lt;br&gt;&#xA;बाणवद्विसृता यान्ति स्वामिकार्यपरा नराः&lt;br&gt;&#xA;ये भृत्याः पार्थिवहितास्तेषु सान्त्वं सदा चरेत्&lt;br&gt;&#xA;कोशश्च सततं रक्ष्यो यत्नमास्थाय राजभिः&lt;br&gt;&#xA;कोशमूला हि राजानः कोशवृद्धिपरो भव&lt;br&gt;&#xA;गोष्ठागारं च ते नित्यं स्फीतैधान्यैस्सुसञ्चितैः&lt;br&gt;&#xA;सदा त्वरत्सु सन्न्यस्तधनधान्यपरो भव&lt;br&gt;&#xA;नित्ययुक्ताश्च ते युक्ता भवन्तु रणकोविदाः&lt;br&gt;&#xA;वाजिनां चात्र योगेषु वैशारद्यमिहेष्यते&lt;br&gt;&#xA;ज्ञातिबन्धुजनावेक्षी मित्रसम्बन्धिसत्कृतः&lt;br&gt;&#xA;पौरकार्यहितान्वेक्षी भव कौरव्य नित्यदा&lt;br&gt;&#xA;एषा ते नैष्ठिकी बुद्धिः प्रज्ञा चाभिहिता मया&lt;br&gt;&#xA;श्वाते निदर्शनं तात किं भूयश्श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/111/</guid>
      <description>&lt;p&gt;युधिष्ठिरः-&lt;br&gt;&#xA;राजवृत्तान्यनेकानि त्वया प्रोक्तानि भारत&lt;br&gt;&#xA;पूर्वैः पूर्वनियुक्तानि राजधर्मार्थवेदिभिः&lt;br&gt;&#xA;तदेव विस्तरेणोक्तं पूर्ववृत्तं सनातनम्&lt;br&gt;&#xA;प्रणेयं राजधर्माणां प्रब्रूहि भरतर्षभ&lt;br&gt;&#xA;भीष्मः-&lt;br&gt;&#xA;रक्षणं सर्वभूतानामिति क्षात्रं परं मतम्&lt;br&gt;&#xA;तद्यथा रक्षणं कुर्यात्यथा शृणु नराधिप&lt;br&gt;&#xA;यथा बर्हाणि चित्राणि बिभर्ति भुजगाशनः&lt;br&gt;&#xA;तथा बहुविधं राजा रूपं कुर्वीत धर्मवित्&lt;br&gt;&#xA;तैक्ष्ण्यं मृदुत्वमादानं सत्यमार्जवमेव च&lt;br&gt;&#xA;मध्यस्थस्सत्वमातिष्ठंस्तथैव सुखमृच्छति&lt;br&gt;&#xA;यस्मिन्नर्थे यथैव स्यात्तदूर्णं रूपमादिशेत्&lt;br&gt;&#xA;बहुरूपस्य राज्ञो हि सूक्ष्मोऽप्यर्थो न सीदति&lt;br&gt;&#xA;नित्यं रक्षितमन्त्रस्स्याद्यथा मूकश्शरच्छिखी&lt;br&gt;&#xA;श्लक्ष्णाक्षरगतश्श्रीमान्भवेच्छास्त्रविशारदः&lt;br&gt;&#xA;आयव्ययेषु युक्तस्स्याज्जलप्रस्रवणेष्विव&lt;br&gt;&#xA;शैलाद्वर्षोदकानीव द्विजान्सिद्धान्समाश्रयेत्&lt;br&gt;&#xA;आत्मार्थं हि सदा राजा कुर्याद्धर्मविदुत्तमम्&lt;br&gt;&#xA;नित्यमुद्यतदण्डस्स्यादाचारे चाप्रमादवान्&lt;br&gt;&#xA;लोके चायव्ययौ दृष्ट्वा वृक्षाद्वृक्षमिव व्रजेत्&lt;br&gt;&#xA;आज्ञावान्स्वस्य यूथ्येषु भौमानि चरणैः किरन्&lt;br&gt;&#xA;जातपक्षपरिस्पन्दो रक्षेद्वैकल्यमात्मनः&lt;br&gt;&#xA;दोषान्विवृणुयाच्छत्रोः परपक्षांश्च सूदयेत्&lt;br&gt;&#xA;काननेष्विव पुष्पाणि बहिरर्थान्समाचरेत्&lt;br&gt;&#xA;उच्छ्रितानाश्रयेत्स्फीतान्नरेन्द्रानचलोपमान्&lt;br&gt;&#xA;श्रयेच्छायामिव ज्ञातिं गुप्तं शरणमाश्रयेत्&lt;br&gt;&#xA;प्रावृषीवासितग्रीवो माद्येत निशि निर्जने&lt;br&gt;&#xA;मायूरेण गुणेनैव स्त्रीभिरारक्षितश्चरेत्&lt;br&gt;&#xA;न जह्याच्च तनुत्राणं रक्षेदात्मानमात्मना&lt;br&gt;&#xA;चारभूमिष्विव ततान्पाशांश्च परिवर्जयेत्&lt;br&gt;&#xA;प्रक्रीडेच्चापि तां भूमिं प्रणश्येद्ग्रहणे पुनः&lt;br&gt;&#xA;एवं मयूरधर्मेण वर्तयन्सततं नरः&lt;br&gt;&#xA;अन्यान्क्रुद्धानभिषहन्ये जिह्मगतयोऽहिताः&lt;br&gt;&#xA;नासूयेच्चावगर्ह्याणि सन्निवासान्निवासयेत्&lt;br&gt;&#xA;सदा बर्हिसमं कामं प्रशक्तं कृतमाचरेत्&lt;br&gt;&#xA;सर्वतश्चाददेत्प्रज्ञां पतङ्गं गहनेष्विव&lt;br&gt;&#xA;एवं मयूरवद्राजा स्वराष्ट्रं परिपालयेत्&lt;br&gt;&#xA;आत्मबुद्धिकरीं नीतिं विदधीत विचक्षणः&lt;br&gt;&#xA;आत्मसंयमनं बुद्ध्या परबुद्ध्या विचारणम्&lt;br&gt;&#xA;बुद्ध्या चात्मगुणप्राप्तिरेतच्छास्त्रनिदर्शनम्&lt;br&gt;&#xA;परं विश्वासयेत्साम्ना स्वशक्तिं नोपलक्षयेत्&lt;br&gt;&#xA;आत्मनः परिमर्शेन बुद्धिं बुद्ध्या विचारयेत्&lt;br&gt;&#xA;सान्त्वयोगमतिः प्राज्ञः कार्याकार्यविचारकः&lt;br&gt;&#xA;निगूढबुद्धेर्धीरस्य वक्तव्ये वक्ष्यते तथा&lt;br&gt;&#xA;सन्निकृष्टां कथां प्राज्ञो यदि बुद्ध्या बृहस्पतिः&lt;br&gt;&#xA;स्वभावमेष्यते तप्तं कृष्णायसमिवोदके&lt;br&gt;&#xA;अनुयुञ्जीत सत्यानि सर्वाण्येव महीपतिः&lt;br&gt;&#xA;आगमैरुपदिष्टानि स्वस्य चैव परस्य च&lt;br&gt;&#xA;मृदुं क्रूरं तथा प्राज्ञं शूरं चार्थविधानवित्&lt;br&gt;&#xA;स्वकर्मणि नियुञ्जीत ये चान्ये वचनाधिकाः&lt;br&gt;&#xA;अप्यदृष्टान्यनेकानि स्वानुरूपेषु कर्मसु&lt;br&gt;&#xA;सर्वांस्ताननुवर्तेत स्वरांस्तन्त्रीरिवायताः&lt;br&gt;&#xA;धर्माणामविरोधेन सर्वेषां प्रियमाचरेत्&lt;br&gt;&#xA;ममायमिति राजा यः सपर्वत इवाचलः&lt;br&gt;&#xA;व्यवहारं समाधाय सूर्यो रश्मीनिवायतान्&lt;br&gt;&#xA;धर्ममेवाभिरक्षेत कृत्वा तुल्ये प्रियाप्रिये&lt;br&gt;&#xA;कुलप्रकृतिदेशानां धर्मज्ञान्मृदुभाषिणः&lt;br&gt;&#xA;मध्ये वयसि निर्दोषान्हिते युक्ताञ्जितक्लमान्&lt;br&gt;&#xA;अलुब्धाञ्शिक्षितान्दान्तान्धर्मेषु परिनिष्ठितान्&lt;br&gt;&#xA;स्थापयेत्सर्वकार्येषु राजा सर्वार्थरक्षिणः&lt;br&gt;&#xA;एतेनैव प्रकारेण कृत्यानामागतिं गतिम्&lt;br&gt;&#xA;युक्त्या समनुतिष्ठेत तुष्टश्चारैः पुरस्कृतः&lt;br&gt;&#xA;अमोघक्रोधहर्षस्य स्वयं कृत्यानुदर्शिनः&lt;br&gt;&#xA;आत्मप्रत्ययकोशस्य वसुधेयं वसुन्धरा&lt;br&gt;&#xA;व्यक्तश्चानुग्रहो यस्य यथोक्तश्चापि निग्रहः&lt;br&gt;&#xA;गुप्तात्मा गुप्तराष्ट्रश्च स राजा राजधर्मवित्&lt;br&gt;&#xA;नित्यं राष्ट्रमवेक्षेत गोभिः सूर्य इवातपन्&lt;br&gt;&#xA;चारांश्चानुचरान्विद्यात्तथा बुद्ध्या स्वयं चरेत्&lt;br&gt;&#xA;कालप्राप्तमुपादद्यान्नार्थं राजा प्रसूचयेत्&lt;br&gt;&#xA;अहन्यहनि सन्दुह्यान्महीं गामिव बुद्धिमान्&lt;br&gt;&#xA;यथा क्रमेण पुष्पेभ्यश्चिनोति मधु षट्पदः&lt;br&gt;&#xA;तथा द्रव्यमुपादाय राजा कुर्वीत सञ्चयम्&lt;br&gt;&#xA;यद्धि गुप्तावशिष्टं स्यात्तद्वित्तं धर्मकामयोः&lt;br&gt;&#xA;सञ्चयादविसर्गी स्याद्राजा शास्त्रविदात्मवान्&lt;br&gt;&#xA;नाल्पमर्थं परिभवेन्नावमन्येत शात्रवान्&lt;br&gt;&#xA;बुद्ध्याऽनुबुद्ध्या चात्मानं न चाबुद्धेषु विश्वसेत्&lt;br&gt;&#xA;धृतिर्दाक्ष्यं संयमो भूतिरात्मा धैर्यं शौर्यं देशकालाप्रमादः&lt;br&gt;&#xA;अल्पस्य वा महतो वा विवृद्धौ धनस्यैतान्यष्ट समिन्धनानि&lt;br&gt;&#xA;अग्निस्तोको वर्धते ह्याज्यसिक्तो बीजं चैकं बहुसहस्रमेति&lt;br&gt;&#xA;क्षयोदयौ विपुलौ सन्नियम्यौ तस्मादल्पं नावमन्येत वित्तम्&lt;br&gt;&#xA;बालोऽप्यबालस्स्थविरो वा रिपुर्यस्सदा प्रमत्तं पुरुषं निहन्यात्&lt;br&gt;&#xA;कालेनान्यस्तस्य मूलं हरेत कालज्ञानं पार्थिवानां वरिष्ठम्&lt;br&gt;&#xA;हरेत्कीर्तिं धर्ममस्योपरुन्ध्यादर्थे विघ्नं वीर्यमस्योपहन्यात्&lt;br&gt;&#xA;रिपुर्द्वेष्टा दुर्बलो वा बली वा तस्माच्छत्रोर्नैव बिभ्येद्यथाऽऽत्मा&lt;br&gt;&#xA;क्षयं शत्रोस्सञ्चरन्पालयन्वाऽप्युभावर्थौ सहितौ धर्मकामौ&lt;br&gt;&#xA;अतश्चान्यन्मतिमान्सन्दधीत तस्माद्राजा बुद्धिमन्तं श्रयेत&lt;br&gt;&#xA;बुद्धिर्दीप्ता बलवन्तं हिनस्ति बलं बुद्ध्या पाल्यते वर्धमानम्&lt;br&gt;&#xA;शत्रुर्बुद्ध्या सीदते पीड्यमानो बुद्धिः पूर्वं कर्म यत्नत्प्रशस्तम्&lt;br&gt;&#xA;विद्या तपो वा विपुलं धनं वा सर्वं ह्येतद्व्यवसायेन शक्यम्&lt;br&gt;&#xA;यथाऽऽत्मानं प्रार्थयन्नर्थ्यमानैश्श्रेयःपात्रं पूरयतेऽप्यनाल्पम्&lt;br&gt;&#xA;तस्माद्राजा प्रगृहीतः प्रजासु मूलं लक्ष्म्यास्सर्वशो ह्याददीत&lt;br&gt;&#xA;दीर्घं कालं ह्यरिभिः पीड्यमानो व्युष्यात्सम्पद्व्यवसायेन शक्त्या&lt;br&gt;&#xA;ब्रह्मायत्तं निवसति देहवत्सु तस्माद्विद्याद्व्यवसायं प्रभूतम्&lt;br&gt;&#xA;यत्रासते मतिमन्तो मनस्विनश्शक्रो विष्णुर्यत्र सरस्वती च&lt;br&gt;&#xA;वसन्ति भूतानि च यत्र नित्यं तस्माद्विद्वान्नावमन्येत देहम्&lt;br&gt;&#xA;लुब्धं हन्यात्सम्प्रदानाद्धि नित्यं लुब्धस्तृप्तिं परवित्तस्य नैति&lt;br&gt;&#xA;सर्वो लुब्धस्सर्वगुणोपभोगे योऽर्थैर्हीनः कामधर्मौ हिनस्ति&lt;br&gt;&#xA;धनं भोज्यं पुत्रदारान्समृद्धिं सर्वं लुब्धः प्रार्थयते परेषाम्&lt;br&gt;&#xA;लुब्धे दोषास्सम्भवन्तीह सर्वे तस्माद्राजा न प्रगृह्णीत लुब्धम्&lt;br&gt;&#xA;सन्दर्शनेन सत्पुरुषं जघन्यमपि चोदयेत्&lt;br&gt;&#xA;आरम्भान्द्विषतां प्राज्ञः पापार्थास्तु प्रसूदयेत्&lt;br&gt;&#xA;धर्मान्वितेषु विज्ञाता मन्त्रगुप्तिश्च पाण्डव&lt;br&gt;&#xA;आप्तो राजन्कुलीनश्च पर्याप्तो राष्ट्रसङ्ग्रहे&lt;br&gt;&#xA;विधिप्रयुक्तान्नरदेवधर्मानुक्तान्समासेन निबोध बुद्ध्या&lt;br&gt;&#xA;इमान्विदध्यादनुसृत्य यो वै राजा महीं पालयितुं स शक्तः&lt;br&gt;&#xA;सुनीतिजं यस्य विधानजं सुखं धर्मप्रणीतं विधिवत्प्रसिद्ध्यति&lt;br&gt;&#xA;न निन्दिता तस्य गतिर्महीपते स विन्दते राष्ट्रजमुत्तमं सुखम्&lt;br&gt;&#xA;धनैर्विशिष्टान्मतिशीलपूजितान्गुणोपपन्नान्युधि दृष्टविक्रमान्&lt;br&gt;&#xA;गुणेषु युक्तानचिरादिवात्मवांस्ततोऽभिसन्धाय निहन्ति शात्रवान्&lt;br&gt;&#xA;पश्येदुपायान्विविधेषु कर्मसु न चानुपायेषु मतिं निवेशयेत्&lt;br&gt;&#xA;श्रियं समृद्धां विपुलं धनं यशो न दोषदर्शी पुरुषस्समश्नुते&lt;br&gt;&#xA;प्रीतिप्रवृत्तिं विनिवर्तनं च सुहृसु विज्ञाय विचार्य चोभयोः&lt;br&gt;&#xA;एतान्मयोक्तास्मर राजधर्मान्नृणां च गुप्तौ मतिमादधत्स्व&lt;br&gt;&#xA;यदेव मित्रं गुरुभारमाहवे तदेव सुस्निग्धमुदाहरेद्बुधः&lt;br&gt;&#xA;अवाप्स्यसे पुण्यफलं सुखेन सर्वो हि लोको नृप धर्ममूलः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/112/</guid>
      <description>&lt;p&gt;युधिष्ठिरः-&lt;br&gt;&#xA;अयं पितामहेनोक्तो राजधर्मस्सनातनः&lt;br&gt;&#xA;कीदृशश्च महादण्डस्सर्वं दण्डे प्रतिष्ठितम्&lt;br&gt;&#xA;देवतानामृषीणां च पितॄणां च महात्मनाम्&lt;br&gt;&#xA;यक्षरक्षःपिशाचानां मर्त्यानां च विशेषतः&lt;br&gt;&#xA;सर्वेषां प्राणिनां लोके तिर्यक्ष्वपि निवासिनाम्&lt;br&gt;&#xA;सर्वस्यापि महातेजा दण्डश्श्रेयानिति प्रभो&lt;br&gt;&#xA;इत्येतदुक्तं भवता दण्डे वै चराचरम्&lt;br&gt;&#xA;पश्यतां लोक आयत्तं ससुरासुरमानुषम्&lt;br&gt;&#xA;एतदिच्छाम्यहं श्रोतुं तत्त्वेन भरतर्षभ&lt;br&gt;&#xA;को दण्डः कीदृशो दण्डः किं रूपः किम्परायणः&lt;br&gt;&#xA;किमात्मकः कथम्भूतः कति मूर्तिः कथं प्रभुः&lt;br&gt;&#xA;जागर्ति च कथं दण्डः प्रजासु विहितात्मकः&lt;br&gt;&#xA;कश्च पूर्वापरमिदं जागर्ति प्रतिपालयन्&lt;br&gt;&#xA;कश्च विज्ञायते पूर्वः को वरो दण्डसञ्ज्ञितः&lt;br&gt;&#xA;किंसंस्थश्चाभवद्दण्डः का चास्य गतिरिष्यते&lt;br&gt;&#xA;भीष्मः-&lt;br&gt;&#xA;शृणु कौरव्य यो दण्डो व्यवहारो यथैव सः&lt;br&gt;&#xA;यस्मिन्हि सर्वमायत्तं स धर्म इति केवलः&lt;br&gt;&#xA;धर्मस्यार्थे महीपाल व्यवहार इतीष्यते&lt;br&gt;&#xA;तस्य लोपः कथं न स्युर्ल्लोकेष्विह महात्मनः&lt;br&gt;&#xA;इत्यर्थं व्यवहारस्य व्यवहारत्वमिष्यते&lt;br&gt;&#xA;अपि चैतत्पुरा राजन्मनुना प्रोक्तमादितः&lt;br&gt;&#xA;सुप्रणीतेन दण्डेन प्रियाप्रियसमात्मना&lt;br&gt;&#xA;प्रजा रक्षति यस्सम्यग्धर्म एव हि केवलः&lt;br&gt;&#xA;यथोक्तमेतद्वचनं प्रागेव मनुना पुरा&lt;br&gt;&#xA;जन्म चोक्तं वसिष्ठेन ब्रह्मणो वचनं महत्&lt;br&gt;&#xA;प्रागिदं वचनं प्रोक्तमतः प्राग्वचनं विदुः&lt;br&gt;&#xA;व्यवहारस्य चाख्यानाद्व्यवहार इहोच्यते&lt;br&gt;&#xA;दण्डात्त्रिवर्गस्सततं सुप्रणीतात्प्रवर्तते&lt;br&gt;&#xA;दैवं हि परमो दण्डो रूपतोऽग्निरिवोत्थितः&lt;br&gt;&#xA;नीलोत्पलदलश्यामश्चतुर्दंष्ट्रश्चतुर्भुजः&lt;br&gt;&#xA;अष्टपादेकनयनश्शङ्कुकर्णोर्ध्वरोमवान्&lt;br&gt;&#xA;जटी द्विजिह्वस्ताम्रास्यो मृगराजतनुच्छदः&lt;br&gt;&#xA;एतद्रूपं बिभर्त्युग्रं दण्डो नित्यं दुरावरः&lt;br&gt;&#xA;असिर्गदा धनुश्शक्तिस्त्रिशूलं मुद्गरश्शरः&lt;br&gt;&#xA;मुसलं परशुश्चक्रं प्रासदण्डर्ष्टितोमराः&lt;br&gt;&#xA;सर्वप्रहरणीयानि यानि यानीह कानिचित्&lt;br&gt;&#xA;दण्ड एव स सर्वात्मा लोके चरति मूर्तिमान्&lt;br&gt;&#xA;छिन्दन्भिन्दन्रुजन्कृन्तन्दारयन्पाटयंस्तथा&lt;br&gt;&#xA;घातयन्नभिधावंश्च दण्ड एव चरत्युत&lt;br&gt;&#xA;असिर्विशसनो धर्मस्तीक्ष्णवर्मा दुरासदः&lt;br&gt;&#xA;श्रीगर्भो विजयश्शास्ता व्यवहारः प्रजागरः&lt;br&gt;&#xA;शास्त्रं ब्राह्मणमन्त्राश्च शास्ता प्रवचनं परम्&lt;br&gt;&#xA;धर्मपालोऽक्षरो गोपस्सत्यगो नित्यगो गृहः&lt;br&gt;&#xA;असङ्गो रुद्रतनयो मनुर्ज्येष्ठश्शिवङ्करः&lt;br&gt;&#xA;नामान्येतानि दण्डस्य कीर्तितानि युधिष्ठिर&lt;br&gt;&#xA;दण्डो हि भगवान्विष्णुर्यज्ञो नारायणः प्रभुः&lt;br&gt;&#xA;शश्वद्रूपं महद्बिभ्रन्महान्पुरुष उच्यते&lt;br&gt;&#xA;तथोक्ता ब्रह्मकन्येति लक्ष्मीर्नीतिस्सरस्वती&lt;br&gt;&#xA;दण्डनीतिर्जगद्धात्री दण्डो हि बहुविग्रहः&lt;br&gt;&#xA;अर्थानर्थौ सुखं दुःखं धर्माधर्मौ बलाबले&lt;br&gt;&#xA;दौर्भाग्यं भागधेयं च पुण्यापुण्ये गुणागुणौ&lt;br&gt;&#xA;कामाकामावृतुर्मासश्शर्वरी दिवसः क्षणः&lt;br&gt;&#xA;अप्रसादः प्रसादश्च हर्षशोकौ दमश्शमः&lt;br&gt;&#xA;दैवं पुरुषकारश्च मोक्षामोक्षौ भयाभये&lt;br&gt;&#xA;हिंसाहिंसे तपो यज्ञस्संयमोऽथ विषामृते&lt;br&gt;&#xA;अन्तश्चादिश्च मध्यं च कृतानां च प्रपञ्चनम्&lt;br&gt;&#xA;मदप्रमोददर्पाश्च दम्भो धैर्यं नयानयौ&lt;br&gt;&#xA;अशक्तिश्शक्तिरित्येवं मानस्तम्भौ व्ययाव्ययौ&lt;br&gt;&#xA;विनयश्च विसर्गश्च कालाकालौ च कौरव&lt;br&gt;&#xA;अनृतं चाज्ञता सत्यं श्रद्धाश्रद्धे तथैव च&lt;br&gt;&#xA;क्लीबता व्यवसायश्च लाभालाभौ जयाजयौ&lt;br&gt;&#xA;तीक्ष्णता मृदुताऽत्युग्रमागमानागमौ तथा&lt;br&gt;&#xA;विराद्धिश्चैव राद्धिश्च कार्याकार्ये बलाबले&lt;br&gt;&#xA;असूया चानसूया च धर्माधर्मौ तथैव च&lt;br&gt;&#xA;अपत्रपानपत्रपे ह्रीश्च सम्पद्विपच्च ह&lt;br&gt;&#xA;तेजः कर्माणि पाण्डित्यं वाक्शक्तिर्बुद्धितत्त्वतः&lt;br&gt;&#xA;एवं दण्डस्य लोकेऽस्मिञ्जागर्ति बहुरूपता&lt;br&gt;&#xA;न स्याद्यदीह दण्डो वै प्रमथेयुः परस्परम्&lt;br&gt;&#xA;भयाद्दण्डस्य नान्योन्यं घ्नन्ति चैव युधिष्ठिर&lt;br&gt;&#xA;दण्डेन रक्ष्यमाणा हि राजन्नहरहः प्रजाः&lt;br&gt;&#xA;राजानं वर्धयन्तीह तस्माद्दण्डः परायणम्&lt;br&gt;&#xA;व्यवस्थापयते नित्यमिमं लोकं नरेश्वर&lt;br&gt;&#xA;सत्ये व्यवस्थितो धर्मो ब्राह्मणेष्ववतिष्ठते&lt;br&gt;&#xA;धर्मे युक्ता द्विजश्रेष्ठा देवयुक्ता भवन्ति च&lt;br&gt;&#xA;बभूव यज्ञो देवेभ्यो यज्ञः प्रीणाति देवताः&lt;br&gt;&#xA;प्रीताश्च देवता लोकमिन्द्रे प्रतिददत्युत&lt;br&gt;&#xA;अन्नं ददाति शक्रश्चाप्यनुगृह्णन्निमाः प्रजाः&lt;br&gt;&#xA;प्राणाश्च सर्वभूतानां नित्यमन्ने प्रतिष्ठिताः&lt;br&gt;&#xA;तस्मात्प्रजाः प्रतिष्ठन्ते दण्डो जागर्ति तासु च&lt;br&gt;&#xA;एवम्प्रयोजनश्चैव दण्डः क्षत्रियतां गतः&lt;br&gt;&#xA;नित्यं प्रजास्स जागर्ति नित्यं स्ववहितोऽक्षरः&lt;br&gt;&#xA;ईश्वरः पुरुषः प्राणस्सत्वं वृत्तं प्रजापतिः&lt;br&gt;&#xA;भूतात्मा जीव इत्येवं नामभिः प्रोच्यतेऽष्टभिः&lt;br&gt;&#xA;आयत्तं दण्डमेवास्मै धृतमैश्वर्यमेव च&lt;br&gt;&#xA;बले नयैश्च संयुक्तस्सदा पञ्चविधात्मकम्&lt;br&gt;&#xA;मूलमाहुधनामात्याः प्रज्ञा प्रोक्ता धनानि च&lt;br&gt;&#xA;आहार्य चाष्टकं द्रव्ये बलमन्यद्युधिष्ठिर&lt;br&gt;&#xA;हस्तिनोऽश्वा रथाः पत्तिर्नावो विष्टिस्तथैव च&lt;br&gt;&#xA;देशिकाश्चाविकाश्चैव तदष्टाङ्गं बलं स्मृतम्&lt;br&gt;&#xA;अथ चाङ्गस्य युक्तस्य रथिनो हस्तियायिनः&lt;br&gt;&#xA;अश्वारोहाः पदाताश्च मन्त्रिणो रथिकाश्च ये&lt;br&gt;&#xA;भिक्षुकाः प्राड्विवाकाश्च मौहूर्ता दैवचिन्तकाः&lt;br&gt;&#xA;कोशो मित्राणि धान्यं च सर्वोपकरणानि च&lt;br&gt;&#xA;सप्तप्रकृति चाष्टाङ्गं शरीरमिह तं विदुः&lt;br&gt;&#xA;राज्यस्य दण्ड एवान्तो दण्डः प्रभव एव च&lt;br&gt;&#xA;ईश्वरेण प्रसन्नेन कारणात्क्षत्रियस्य च&lt;br&gt;&#xA;दण्डो दत्तस्सदा गोप्ता दण्डो हीदं सनातनम्&lt;br&gt;&#xA;राजा पूज्यतमो नान्यो यथा धर्मस्तथाऽऽत्मभिः&lt;br&gt;&#xA;ब्रह्मणो लोकरक्षार्थं स्वधर्मस्थापनाय च&lt;br&gt;&#xA;भर्तृप्रत्यय उत्पन्नो व्यवहारस्तथाविधः&lt;br&gt;&#xA;तस्याद्य सहितो दृष्टो भर्तृप्रत्ययलक्षणः&lt;br&gt;&#xA;ज्ञेयोऽन्यस्स नरेन्द्रस्थो दण्डः प्रत्यय एव च&lt;br&gt;&#xA;व्यवहारस्तु वेदात्मा वेदप्रत्यय उच्यते&lt;br&gt;&#xA;एवं च नरशार्दूल शिष्ठोक्तश्च तथाऽपरः&lt;br&gt;&#xA;उक्तो यश्चापि दण्डोऽसौ भर्तृप्रत्ययलक्षणः&lt;br&gt;&#xA;ज्ञेयो नस्स नरेन्द्रस्थो दण्डः प्रत्यय एव च&lt;br&gt;&#xA;दण्डप्रत्ययदृष्टोऽपि व्यवहारात्मकस्स्मृतः&lt;br&gt;&#xA;व्यवहारस्ततो यश्च स वेदविषयात्मकः&lt;br&gt;&#xA;यश्च वेदप्रसूतात्मा स धर्मो गुणदर्शनः&lt;br&gt;&#xA;धर्मप्रत्यय उद्दिष्टो यश्च धर्मः कृतात्मभिः&lt;br&gt;&#xA;व्यवहारः प्रजागोप्ता ब्रह्मदृष्टो युधिष्ठिर&lt;br&gt;&#xA;त्रीन्धारयति लोकान्वै सत्यात्मा भूतिवर्धनः&lt;br&gt;&#xA;यश्च दण्डस्स दृष्टो नो व्यवहारस्सनातनः&lt;br&gt;&#xA;व्यवहारश्च यो दृष्टस्स वेद इति नश्श्रुतिः&lt;br&gt;&#xA;यश्च वेदस्स नो धर्मो यश्च धर्मस्स सत्पथः&lt;br&gt;&#xA;ब्रह्मा पितामहः पूर्वं भगवांश्च प्रजापतिः&lt;br&gt;&#xA;सर्वलोकान्हि सर्वेषां ससुरासुररक्षसाम्&lt;br&gt;&#xA;समनुष्योरगवतां कर्ता चैव स भूतकृत्&lt;br&gt;&#xA;ततो नो व्यवहारोऽयं भर्तृप्रत्ययलक्षणः&lt;br&gt;&#xA;तस्मादिदमवोचाम व्यवहारनिदर्शनम्&lt;br&gt;&#xA;माता पिता च भ्राता च भार्या चैव पुरोहितः&lt;br&gt;&#xA;नादण्ड्यो विद्यते राज्ञो यस्स्वधर्मेण तिष्ठति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/113/</guid>
      <description>&lt;p&gt;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;अङ्गेषु राजा द्युतिमान्वसुहोम इति श्रुतः&lt;br&gt;&#xA;स राजा धर्मविन्नित्यस्सह देव्या महायशाः&lt;br&gt;&#xA;मुञ्जपृष्ठं जगामाथ देवर्षिगणसेवितम्&lt;br&gt;&#xA;अत्र शृङ्गे हिमवतो वसतिं समुपागमत्&lt;br&gt;&#xA;यत्र मुञ्जवटे रामो जटाहरणमादिशत्&lt;br&gt;&#xA;तदादि च महाप्राज्ञ ऋषिभिस्संशितव्रतैः&lt;br&gt;&#xA;मुञ्जपृष्ठ इति प्रोक्तस्स देशो रुद्रसेवितः&lt;br&gt;&#xA;स तत्र बहुभिर्युक्तस्तदा श्रुतिमयैर्गुणैः&lt;br&gt;&#xA;ब्राह्मणानामनुमतो देवर्षिसदृशोऽभवत्&lt;br&gt;&#xA;तं कदाचिददीनात्मा सखा शक्रस्य मानितः&lt;br&gt;&#xA;अभ्यगच्छन्महीपालो मान्धाता शत्रुकर्शनः&lt;br&gt;&#xA;सोपसृत्य तु मान्धाता वसुहोमं नराधिपम्&lt;br&gt;&#xA;दृष्ट्वा प्रकृष्टं तपसा विनयेनोपतिष्ठते&lt;br&gt;&#xA;वसुहोमोऽपि वै राज्ञो गामर्घ्यं च न्यवेदयत्&lt;br&gt;&#xA;सप्ताङ्गस्य तु राज्यस्य पप्रच्छ कुशलाव्ययौ&lt;br&gt;&#xA;सद्भिराचरितं पूर्वं यथावदनुयायिनम्&lt;br&gt;&#xA;अब्रवीद्वसुहोमस्तं राजन्किं करवाणि ते&lt;br&gt;&#xA;सोऽब्रवीत्परमप्रीतो मान्धाता राजसत्तमः&lt;br&gt;&#xA;वसुहोमं महाप्राज्ञमासीनं कुरुनन्दन&lt;br&gt;&#xA;मान्धाता-&lt;br&gt;&#xA;बृहस्पतेर्मतं राजन्नधीतं सकलं त्वया&lt;br&gt;&#xA;तथैवौशनसं शास्त्रं विज्ञातं ते नरेश्वर&lt;br&gt;&#xA;तदहं श्रोतुमिच्छामि दण्ड उत्पद्यते कथम्&lt;br&gt;&#xA;किं वाऽस्य पूर्वं जागर्ति किं वा परममुच्यते&lt;br&gt;&#xA;कथं क्षत्रियसंस्थश्च दण्डस्सम्प्रत्यवस्थितः&lt;br&gt;&#xA;ब्रूहि मे तद्यथातत्त्वं ददाम्याचार्यवेतनम्&lt;br&gt;&#xA;वसुहोमः-&lt;br&gt;&#xA;शृणु राजन्यथा दण्डस्सम्भूतो लोकसङ्ग्रहः&lt;br&gt;&#xA;प्रजाविनयरक्षार्थं धर्मस्यात्मा सनातनः&lt;br&gt;&#xA;ब्रह्मा यियक्षुर्भगवान्सर्वलोकपितामहः&lt;br&gt;&#xA;ऋत्विजो नात्मनस्तुल्यान्ददर्शेति हि नश्श्रुतम्&lt;br&gt;&#xA;स गर्भं भगवान्देवो वर्षपूगानधारयत्&lt;br&gt;&#xA;अथ पूर्णे सहस्रे तु स गर्भः क्षुवतोऽपतत्&lt;br&gt;&#xA;स क्षुपो नाम सम्भूतः प्रजापतिररिन्दमः&lt;br&gt;&#xA;ऋत्विगासीन्महाराज यज्ञे तस्य महात्मनः&lt;br&gt;&#xA;तस्मिन्प्रवृत्ते सत्रे तु ब्रह्मणः पार्थिवर्षभ&lt;br&gt;&#xA;इष्टरूपप्रचारत्वाद्दण्डस्सोऽन्तर्हितोऽभवत्&lt;br&gt;&#xA;तस्मिन्नन्तर्हिते चापि प्रजानां सङ्करोऽभवत्&lt;br&gt;&#xA;नैव कार्यं न वा कार्यं भोज्याभोज्यं न विद्यते&lt;br&gt;&#xA;पेयापेये कुतस्सिद्धिर्हिंसन्ति च परस्परम्&lt;br&gt;&#xA;गम्यागम्यं तदा नासीत्स्वं परस्वं च वै समम्&lt;br&gt;&#xA;परस्परं विलुम्पन्ति सारमेया इवामिषम्&lt;br&gt;&#xA;अबलान्बलिनो जघ्नुर्निर्मर्यादमवर्तत&lt;br&gt;&#xA;ततः पितामहो विष्णुं भगवन्तं सनातनम्&lt;br&gt;&#xA;सम्पूज्य वरदं देवं महादेवमथाब्रवीत्&lt;br&gt;&#xA;ब्रह्मा-&lt;br&gt;&#xA;तत्र साध्वनुकम्पां वै कर्तुमर्हसि शङ्कर&lt;br&gt;&#xA;अयं विष्णुस्सखा तुभ्यं धर्मस्य परिरक्षणे&lt;br&gt;&#xA;त्वं हि सर्वविधानज्ञस्सत्त्वानां त्वं गतिः परा&lt;br&gt;&#xA;सङ्करो न भवेदत्र यथा तद्वै विधीयताम्&lt;br&gt;&#xA;वसुहोमः-&lt;br&gt;&#xA;ततस्स भगवान्ध्यात्वा तदा शूलवरायुधः&lt;br&gt;&#xA;देवदेवो महादेवः कारणं जगतः परम्&lt;br&gt;&#xA;ब्रह्मविष्ण्विन्द्रसहितः सर्वैश्च ससुरासुरैः&lt;br&gt;&#xA;लोकसन्धारणार्थं च लोकसङ्करनाशनम्&lt;br&gt;&#xA;आत्मानमात्माना दण्डमसृजद्देवसत्तमः&lt;br&gt;&#xA;तस्माच्च धर्मचरणान्नीतिं देवीं सरस्वतीम्&lt;br&gt;&#xA;असृजद्दण्डनीतिं वै त्रिषु लोकेषु विश्रुताम्&lt;br&gt;&#xA;यथाऽसौ नीयते दण्डस्सततं पापकारिषु&lt;br&gt;&#xA;दण्डस्य नयनात्सा हि दण्डनीतिरिहोच्यते&lt;br&gt;&#xA;भूयस्स भगवान्ध्यात्वा चिरं शूलधरः प्रभुः&lt;br&gt;&#xA;असृजत्सर्वशास्त्राणि महादेवो महेश्वरः&lt;br&gt;&#xA;दण्डनीतेः प्रयोगार्थं प्रमाणानि च सर्वशः&lt;br&gt;&#xA;विद्याश्चतस्रः कूटस्थास्तासां भेदविकल्पनाः&lt;br&gt;&#xA;अङ्गानि वेदाश्चत्वारो मीमांसा न्यायविस्तरः&lt;br&gt;&#xA;पुराणं धर्मशास्त्रं च विद्या ह्येताश्चतुर्दश&lt;br&gt;&#xA;आयुर्वेदो धनुर्वेदो गान्धर्वश्चेति ते त्रयः&lt;br&gt;&#xA;अर्थशास्त्रं चतुर्थं तु विद्या ह्यष्टादशैव तु&lt;br&gt;&#xA;दश चाष्टौ च विख्याता एता धर्मस्य संहिताः&lt;br&gt;&#xA;एतासामेव विद्यानां व्यासमाह महेश्वरः&lt;br&gt;&#xA;शतानि त्रीणि शास्त्राणां महातन्त्राणि सप्ततिम्&lt;br&gt;&#xA;व्यास एव तु विद्यानां महादेवेन कीर्तितः&lt;br&gt;&#xA;तन्त्रं पाशुपतं नाम पञ्चरात्रं च विश्रुतम्&lt;br&gt;&#xA;योगशास्त्रं च विख्यातं तन्त्रं लोकायतं तथा&lt;br&gt;&#xA;तन्त्रं ब्रह्मतुला नाम तर्कविद्या दिवौकसाम्&lt;br&gt;&#xA;सुखदुःखार्थजिज्ञासा कारणं चेति विश्रुतम्&lt;br&gt;&#xA;तर्कविद्यास्तथा चाष्टौ स चोक्तो न्यायविस्तरः&lt;br&gt;&#xA;दश चाष्टौ च विज्ञेयाः पौराणा यज्ञसंहिताः&lt;br&gt;&#xA;पुराणाश्च प्रणीताश्च तावदेवे हि संहिताः&lt;br&gt;&#xA;धर्मशास्त्राणि तद्वच्च एकार्थानीति नान्यथा&lt;br&gt;&#xA;एकार्थानि पुराणानि वेदाश्चैकार्थसंहिताः&lt;br&gt;&#xA;नानार्थानि च सर्वाणि ततश्शास्त्राणि शङ्करः&lt;br&gt;&#xA;प्रोवाच भगवान्देवः कालज्ञानानि यानि च&lt;br&gt;&#xA;चतुष्षष्टिप्रमाणानि आयुर्वेदं च सोत्तरम्&lt;br&gt;&#xA;अष्टाङ्गानि च कल्पानां दण्डनीतिं च शाश्वतीम्&lt;br&gt;&#xA;गान्धर्वमितिहासं च नानाविस्तरमुक्तवान्&lt;br&gt;&#xA;इत्येताश्शङ्करप्रोक्ता विद्याश्शब्दार्थसंयुताः&lt;br&gt;&#xA;पुनर्भेदसहस्रं तु तासामेव तु विस्तरः&lt;br&gt;&#xA;ऋषिभिर्देवगन्धर्वैस्सविकल्पस्सविस्तरः&lt;br&gt;&#xA;शश्वदभ्यस्यते लोके वेद एव तु सर्वशः&lt;br&gt;&#xA;वेदाश्चतस्रस्सङ्क्षिप्ता वेदवादाश्च ते स्मृताः&lt;br&gt;&#xA;एतासां पारगो यश्च स चोक्तो वेदपारगः&lt;br&gt;&#xA;वेदानां पारगो रुद्रो विष्णुरिन्द्रो बृहस्पतिः&lt;br&gt;&#xA;शक्रस्स्वायम्भुवश्चैव मनुः परमधर्मवित्&lt;br&gt;&#xA;ब्रह्मा च परमो देवस्सदा सर्वैस्सुरासुरैः&lt;br&gt;&#xA;सर्वस्यानुग्रहाच्चैव व्यासो वै वेदपारगः&lt;br&gt;&#xA;अहं शान्तनवो भीष्मः प्रसादान्माधवस्य च&lt;br&gt;&#xA;शङ्करस्य प्रसादाच्च ब्रह्मणश्च कुरूद्वह&lt;br&gt;&#xA;वेदपारग इत्युक्तो याज्ञवल्क्यश्च सर्वशः&lt;br&gt;&#xA;कल्पे कल्पे महाभागैर्ऋषिभिस्तत्त्वदर्शिभिः&lt;br&gt;&#xA;ऋषिपुत्रैर्ऋषिगणैर्भिद्यन्ते मिश्रकैरपि&lt;br&gt;&#xA;शिवेन ब्रह्मणा चैव विष्णुना च विकल्पिताः&lt;br&gt;&#xA;आदिकल्पे पुनश्चैव भिद्यन्ते साधुभिः पुनः&lt;br&gt;&#xA;इदानीमपि विद्वद्भिर्भिद्यन्ते च विकल्पकैः&lt;br&gt;&#xA;पूर्वजन्मानुसारेण बहुधेयं सरस्वती&lt;br&gt;&#xA;भूयस्स भगवान्ध्यात्वा चिरं शूलवरायुधः&lt;br&gt;&#xA;तस्य तस्य निकायस्य चकारैकैकमीश्वरम्&lt;br&gt;&#xA;देवानामीश्वरं चक्रे दैवं दशशतेक्षणम्&lt;br&gt;&#xA;यमं वैवस्वतं चापि पितॄणामकरोत्पतिम्&lt;br&gt;&#xA;अपां राज्ये सुराणां च विदधे वरुणं प्रभुम्&lt;br&gt;&#xA;धनानां राक्षसां चैव कुबेरमपि चेश्वरम्&lt;br&gt;&#xA;पर्वतानां पतिं मेरुं सरितां च महोदधिम्&lt;br&gt;&#xA;मृत्युं प्राणेश्वरमथो तेजसां च हुताशनम्&lt;br&gt;&#xA;रुद्राणामपि चेशानं गोप्तारं विदधे प्रभुः&lt;br&gt;&#xA;महात्मानं महादेवं विशालाक्षं सनातनम्&lt;br&gt;&#xA;दश चैकश्च ये रुद्रास्तस्यैते मूर्तिसम्भवाः&lt;br&gt;&#xA;नानारूपधरो देवस्स एव भगवाञ्शिवः&lt;br&gt;&#xA;वसिष्ठमीशं विप्राणां वसूनां जातवेदसम्&lt;br&gt;&#xA;तेजसां भास्करं चक्रे नक्षत्राणां निशाकरम्&lt;br&gt;&#xA;वीरुधां वसुमन्तं च भूतानां च प्रभुं वरम्&lt;br&gt;&#xA;कुमारं द्वादशभुजं स्कन्दं राजानमादिशत्&lt;br&gt;&#xA;कालं सर्वेशमकरोत्संहारविनयात्मकम्&lt;br&gt;&#xA;मृत्योश्चतुर्विभागस्य दुःखस्य च सुखस्य च&lt;br&gt;&#xA;ईश्वरो देवदेवस्तु राजराजो धनेश्वरः&lt;br&gt;&#xA;सर्वेषामेव रुद्राणां शूलपाणिरिति श्रुतिः&lt;br&gt;&#xA;ईश्वरश्चेतनः कर्ता पुरुषः कारणं शिवः&lt;br&gt;&#xA;विष्णुर्ब्रह्मा शशी सूर्यश्शक्रो देवाश्च सान्वयाः&lt;br&gt;&#xA;सृजते ग्रसते चैतत्तमोभूतमिदं यथा&lt;br&gt;&#xA;अज्ञातं च जगत्सर्वं यदा ह्येको महेश्वरः&lt;br&gt;&#xA;तमेव ब्रह्मणः पुत्रमनुजातं क्षुपं ददौ&lt;br&gt;&#xA;प्रजानामधिपं श्रेष्ठं सर्वधर्मभृतामपि&lt;br&gt;&#xA;महादेवस्ततस्तस्मिन्वृत्ते यज्ञे समाहितः&lt;br&gt;&#xA;दण्डं धर्मस्य गोप्तारं सत्कृतं विष्णवे ददौ&lt;br&gt;&#xA;विष्णुरङ्गिरसे प्रादादङ्गिरा मुनिसत्तमः&lt;br&gt;&#xA;प्रादादिन्द्रमरीचिभ्यां मरीचिर्भृगवे ददौ&lt;br&gt;&#xA;भृगुर्ददावृषिभ्यस्तु तद्दण्डं धर्मसंहितम्&lt;br&gt;&#xA;ऋषयो लोकपालेभ्यो लोकपालाः क्षुपाय च&lt;br&gt;&#xA;क्षुपस्तु मनवे प्रादादादित्यतनयाय तु&lt;br&gt;&#xA;पुत्रेभ्यश्श्राद्धदेवस्तु सूक्ष्मधर्मार्थकारणात्&lt;br&gt;&#xA;विभज्य दण्डः कर्तव्यो दण्डे तु नयमिच्छता&lt;br&gt;&#xA;दुर्वाचा निग्रहो दण्डो हिरण्यं बाह्यतः क्रिया&lt;br&gt;&#xA;व्यङ्गत्वं च शरीरस्य वधो वाऽनल्पकारणात्&lt;br&gt;&#xA;शरीरपीडा कार्या तु स्वदेशाच्च विवासनम्&lt;br&gt;&#xA;तं ददौ सूर्यपुत्राय मनवे रक्षणात्मकम्&lt;br&gt;&#xA;आनुपूर्व्याच्च दण्डोऽसौ प्रजा जागर्ति पालयन्&lt;br&gt;&#xA;इन्द्रो जागर्ति भगवानिन्द्रादग्निर्विभावसुः&lt;br&gt;&#xA;अग्नेर्जागर्ति वरुणो वरुणाच्च प्रजापतिः&lt;br&gt;&#xA;प्रजापतेस्ततो धर्मो जागर्ति विनयात्मकः&lt;br&gt;&#xA;धर्माच्च ब्रह्मणः पुत्रो व्यवसायस्सनातनः&lt;br&gt;&#xA;व्यवसायात्ततस्तेजो जागर्ति परिपालयत्&lt;br&gt;&#xA;ओषध्यस्तेजसस्तस्मादोषधीभ्यश्च पर्वताः&lt;br&gt;&#xA;पर्वतेभ्यश्च जागर्ति रसो रसगुणात्तथा&lt;br&gt;&#xA;जागर्ति निर्ऋतिर्देवी ज्योतींषि निर्ऋतीमनु&lt;br&gt;&#xA;वेदाः प्रतिष्ठा ज्योतिर्भ्यस्ततो हयशिराः प्रभुः&lt;br&gt;&#xA;ब्रह्मा पितामहस्तस्माज्जागर्ति प्रभुरव्ययः&lt;br&gt;&#xA;पितामहान्महादेवो जागर्ति भगवाञ्शिवः&lt;br&gt;&#xA;विश्वेदेवाः शिवाच्चापि विश्वेभ्य ऋषयस्तथा&lt;br&gt;&#xA;ऋषिभ्यो भगवान्सोमस्सोमाद्देवास्सनातनाः&lt;br&gt;&#xA;देवेभ्यो ब्राह्मणा लोके जाग्रतीत्युपधारय&lt;br&gt;&#xA;ब्राह्मणेभ्यस्तु राजन्या लोकान्रक्षन्ति धर्मतः&lt;br&gt;&#xA;स्थावरं जङ्गमं चैव क्षत्रियेभ्यस्सनातनम्&lt;br&gt;&#xA;प्रजा जाग्रति लोकेऽस्मिन्दण्डो जागर्ति तासु च&lt;br&gt;&#xA;सर्वसङ्क्षेपको दण्डः पितामहसुतः प्रभुः&lt;br&gt;&#xA;जागर्ति कालः पूर्वं च मध्ये चान्ते च भारत&lt;br&gt;&#xA;ईशस्सर्वस्य कालो हि महादेवः प्रजापतिः&lt;br&gt;&#xA;देवदेवश्शिवस्सर्वो जागर्ति सततं प्रभुः&lt;br&gt;&#xA;कपर्दी शङ्करो रुद्रो भवस्स्थाणुरुमापतिः&lt;br&gt;&#xA;इत्येष दण्डो व्याख्यातस्तथौषध्यस्तथाऽपरे&lt;br&gt;&#xA;भूमिपालो यथान्यायं वर्तेतानेन धर्मवित्&lt;br&gt;&#xA;भीष्मः-&lt;br&gt;&#xA;इतीदं वसुहोमस्य योऽऽत्मवाञ्शृणुयान्मतम्&lt;br&gt;&#xA;श्रुत्वा तु सर्वमाख्यातं यो दण्डो मनुजर्षभ&lt;br&gt;&#xA;इति ते सर्वमाख्यातं यो दण्डो मनुजर्षभ&lt;br&gt;&#xA;नियन्ता सर्वलोकस्य धर्माक्रान्तस्य भारत&lt;br&gt;&#xA;वसुहोमाच्छ्रुतं राज्ञा मान्धात्रा भूभृता पुरा&lt;br&gt;&#xA;मयाऽपि कथितं आख्यानं प्रथितं तथा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/114/</guid>
      <description>&lt;p&gt;युधिष्ठिरः-&lt;br&gt;&#xA;तात धर्मार्थकामानां श्रोतुमिच्छामि निश्चयम्&lt;br&gt;&#xA;लोकयात्रा हि कार्त्स्न्येन त्रिष्वेतेषु प्रतिष्ठिता&lt;br&gt;&#xA;धर्मार्थकामाः किम्मूलाः प्रभवः प्रलयश्च कः&lt;br&gt;&#xA;अन्योन्यं चानुषज्जन्ते वर्तन्ते वा कथं पृथक्&lt;br&gt;&#xA;भीष्मः-&lt;br&gt;&#xA;य एते स्युस्सुमनसो लोकसंस्थार्थनिश्चये&lt;br&gt;&#xA;कामप्रभवसंस्थासु मज्जन्ते च त्रयस्सदा&lt;br&gt;&#xA;धर्ममूलोऽर्थ इत्युक्तः कामोऽर्थफलमुच्यते&lt;br&gt;&#xA;सङ्कल्पमूलास्ते सर्वे सङ्कल्पो विषयात्मकः&lt;br&gt;&#xA;विषयाश्चापि कार्त्स्न्येन सर्वभूमारसिद्धये&lt;br&gt;&#xA;मूलमेति त्रिवर्गस्य निवृत्तिर्मोक्ष उच्यते&lt;br&gt;&#xA;धर्मश्शरीरसङ्गुप्तिर्धर्मार्थश्चार्थ उच्यते&lt;br&gt;&#xA;कामो रतिफलश्चात्र सर्वे सुखफलास्स्मृताः&lt;br&gt;&#xA;सन्निकृष्टांश्चरेदेतान्न चैतान्मनसा त्यजेत्&lt;br&gt;&#xA;विमुक्तस्तपसा सर्वान्धर्मादीन्कामनैष्ठिकान्&lt;br&gt;&#xA;श्रेष्ठबुद्धिस्त्रिवर्गस्य उदयं प्राप्नुयात्क्षणात्&lt;br&gt;&#xA;बुद्ध्या बुद्धा इहार्थेन तदह्ना तु निकृष्टया&lt;br&gt;&#xA;अपध्यानमलो धर्मो मलोऽर्थस्य विनिग्रहः&lt;br&gt;&#xA;सम्प्रमोहमलः कामो भूयस्तद्गुणवर्धितः&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;अरिष्टस्य च संवादं कामन्दस्य च भारत&lt;br&gt;&#xA;कामन्दमृषिमासीनमभिवाद्य नराधिपः&lt;br&gt;&#xA;आङ्गोरिष्ठोऽनुपप्रच्छ कृत्वा समयमव्ययम्&lt;br&gt;&#xA;अरिष्टः-&lt;br&gt;&#xA;यः पापं कुरुते राजा काममोहबलात्कृतः&lt;br&gt;&#xA;प्रत्यासन्नस्य तस्यर्षे किं स्यात्पापप्रणाशनम्&lt;br&gt;&#xA;अधर्मं धर्म इति च यो मोहादाचरते नृपः&lt;br&gt;&#xA;तं चापि प्रथितं लोके कथं राजा निवर्तयेत्&lt;br&gt;&#xA;कामन्दः-&lt;br&gt;&#xA;धर्मार्थौ यस्समुत्सृज्य काममेवानुवर्तते&lt;br&gt;&#xA;स धर्मार्थपरित्यागात्प्रज्ञानाशमिहार्च्छति&lt;br&gt;&#xA;प्रज्ञानाशात्मको मोहस्तथा धर्मार्थनाशकः&lt;br&gt;&#xA;तस्मान्नास्तिकता चैव दुराचारश्च जायते&lt;br&gt;&#xA;दुराचारान्यदा राजा प्रदुष्टान्न नियच्छति&lt;br&gt;&#xA;तस्मादुद्विजते लोकः सर्पाद्वेश्मगतादिव&lt;br&gt;&#xA;तं प्रजा नानुरज्यन्ते न विप्रा न च साधवः&lt;br&gt;&#xA;ततस्सङ्क्षयमाप्नोति तथा वध्यत्वमेव च&lt;br&gt;&#xA;अपध्वस्तस्त्ववमतो दुःखं जीवति जीवितम्&lt;br&gt;&#xA;जीवते यदपध्वस्तश्शुद्धं मरणमेव तत्&lt;br&gt;&#xA;तस्यैतदाहुराचार्याः पापस्य परिवर्तनम्&lt;br&gt;&#xA;सेवितव्या त्रयी विद्या सत्कारो ब्राह्मणेषु च&lt;br&gt;&#xA;महामना भवेद्धर्मे विवदेन्न महाबलैः&lt;br&gt;&#xA;ब्राह्मणांश्चापि सेवेत क्षमायुक्तान्मनस्विनः&lt;br&gt;&#xA;जपेदुदकशीलस्स्यात्सुमुखो न च नास्तिकः&lt;br&gt;&#xA;धर्मान्वितान्सम्प्रविशेद्बहिष्कृत्यैव दुष्कृतम्&lt;br&gt;&#xA;प्रसादयेन्मधुरया वाचा वाऽप्यथ कर्मणा&lt;br&gt;&#xA;इत्यस्तीति वदेन्नित्यं पूर्वेषां कीर्तयन्गुणान्&lt;br&gt;&#xA;अपापो ह्येवमाचारः क्षिप्रं बहुमतो भवेत्&lt;br&gt;&#xA;पापान्यपीह कृच्छ्राणि शमयेन्नात्र संशयः&lt;br&gt;&#xA;गुरवो हि परं धर्मं यं ब्रूयुस्तं तथा कुरु&lt;br&gt;&#xA;गुरूणां हि प्रसादाद्वै श्रेयः परमवाप्स्यसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/115/</guid>
      <description>&lt;p&gt;युधिष्ठिरः-&lt;br&gt;&#xA;इमे जना मनुष्येन्द्र प्रशंसन्ति सदा भुवि&lt;br&gt;&#xA;धर्मस्य शीलमेवादौ ततो मे संशयो महान्&lt;br&gt;&#xA;यदि तच्छक्यमस्माभिर्ज्ञातुं धर्मभृतां वर&lt;br&gt;&#xA;श्रोतुमिच्छामि तत्सर्वं यथैतदुपलभ्यते&lt;br&gt;&#xA;कथं नु प्राप्यते शीलं श्रोतुमिच्छामि भारत&lt;br&gt;&#xA;किंलक्षणं च तत्प्रोक्तं ब्रूहि मे वदतां वर&lt;br&gt;&#xA;भीष्मः-&lt;br&gt;&#xA;पुरा दुर्योधनेनेह धृतराष्ट्राय मानद&lt;br&gt;&#xA;आख्यातं तप्यमानेन श्रियं दृष्ट्वा तवागताम्&lt;br&gt;&#xA;इन्द्रप्रस्थे महाराज तव सभ्रातृकस्य च&lt;br&gt;&#xA;सभायां चापहसनं तत्सर्वं शृणु भारत&lt;br&gt;&#xA;भवतस्तां सभां दृष्ट्वा समृद्धिं चाप्यनुत्तमाम्&lt;br&gt;&#xA;दुर्योधनस्तदा दृष्ट्वा सर्वं पित्रे न्यवेदयत्&lt;br&gt;&#xA;स श्रुत्वा धृतराष्ट्रश्च दुर्योधनवचस्तदा&lt;br&gt;&#xA;अब्रवीत्कर्णसहितं दुर्योधनमिदं वचः&lt;br&gt;&#xA;धृतराष्ट्रः-&lt;br&gt;&#xA;किमर्थं तप्यसे पुत्र श्रोतुमिच्छामि तत्त्वतः&lt;br&gt;&#xA;श्रुत्वा त्वामनुशिष्यामि यदि सम्यग्भविष्यति&lt;br&gt;&#xA;यदा त्वां महदैश्वर्यं प्राप्तं परपुरञ्जय&lt;br&gt;&#xA;किङ्करा भ्रातरस्सर्वे मित्रसम्बन्धिबान्धवाः&lt;br&gt;&#xA;आच्छादयसि प्रावारानश्नासि पिशितौदनम्&lt;br&gt;&#xA;आजानेया वहन्ति त्वां कस्माच्छेचसि पुत्रक&lt;br&gt;&#xA;दुर्योधनः-&lt;br&gt;&#xA;दश तात सहस्राणि स्नातकानां महात्मनाम्&lt;br&gt;&#xA;भुञ्जते रुक्मपात्रीभिर्युधिष्ठिरनिवेशने&lt;br&gt;&#xA;दृष्ट्वा सभां च तां दिव्यां दिव्यपुष्पफलान्विताम्स&lt;br&gt;&#xA;अश्वांस्तित्तिरकल्माषान्रत्नानि विविधानि च&lt;br&gt;&#xA;दृष्ट्वा तां पाण्डवेयानामृद्धिमिन्द्रोपमां शुभाम्&lt;br&gt;&#xA;अमित्राणां सुमहतीमनुशोचामि मानद&lt;br&gt;&#xA;धृतराष्ट्रः-&lt;br&gt;&#xA;यदीच्छसि श्रियं तात यादृशी सा युधिष्ठिरे&lt;br&gt;&#xA;विशिष्टां वा नरश्रेष्ठ शीलवान्भव पुत्रक&lt;br&gt;&#xA;शीलेन हि त्रयो लोकाश्शक्या जेतुं न संशयः&lt;br&gt;&#xA;न हि किञ्चिदसाध्यं वै लोके शीलवतां सताम्&lt;br&gt;&#xA;एकरात्रेण मान्धाता त्र्यहेण जनमेजयः&lt;br&gt;&#xA;सप्तरात्रेण नाभागः पृथिवीं प्रतिपेदिवान्&lt;br&gt;&#xA;एते हि पार्थिवास्सर्वे शीलवन्तो यशोन्विताः&lt;br&gt;&#xA;ततस्तेषां गुणक्रीता वसुधा स्वयमागता&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;नारदेन पुरा वृत्तं शीलमाश्रित्य भारत&lt;br&gt;&#xA;प्रह्लादेन हृतं राज्यं देवेन्द्रस्य महात्मनः&lt;br&gt;&#xA;शीलमाश्रित्य दैत्येन त्रैलोक्यं च वशीकृतम्&lt;br&gt;&#xA;ततो बृहस्पतिं शक्रः प्राञ्जलिस्समुपस्थितः&lt;br&gt;&#xA;उवाच महाप्राज्ञश्श्रेय इच्छामि वेदितुम्&lt;br&gt;&#xA;ततो बृहस्पतिस्तस्मै ज्ञानं नैश्रेयसं परम्&lt;br&gt;&#xA;कथयामास भगवान्देवेन्द्राय कुरूद्वह&lt;br&gt;&#xA;एतावच्छ्रेय इत्येव बृहस्पतिरभाषत&lt;br&gt;&#xA;इन्द्रस्तु भूयः पप्रच्छ किं विशेषो भवेदिति&lt;br&gt;&#xA;बृहस्पतिः-&lt;br&gt;&#xA;विशेषोऽस्ति महांस्तात भार्गवस्य महात्मनः&lt;br&gt;&#xA;तत्रागमय भद्रं ते भूय एव सुरोत्तम&lt;br&gt;&#xA;धृतराष्ट्रः-&lt;br&gt;&#xA;आत्मनस्तु ततश्श्रेयो भार्गवस्सुमहायशाः&lt;br&gt;&#xA;ज्ञानमागमयत्प्रीत्या पुनस्स परमद्युतिः&lt;br&gt;&#xA;तेनापि समनुज्ञातो भार्गवेण महात्मना&lt;br&gt;&#xA;श्रेयोऽस्तीति परं भूयश्शुक्रमाह शचीपतिः&lt;br&gt;&#xA;भार्गवस्त्वाह धर्मज्ञः प्रह्लादस्य महात्मनः&lt;br&gt;&#xA;ज्ञानमस्ति विशेषेणेत्युक्तो हृष्टश्च सोऽभवत्&lt;br&gt;&#xA;स तत्र ब्राह्मणो भूत्वा प्रह्लादं पाकशासनः&lt;br&gt;&#xA;स्तुत्वा प्रोवाच मेधावी श्रेय इच्छामि वेदितुम्&lt;br&gt;&#xA;प्रह्लादस्त्वब्रवीद्विप्रं क्षणो नास्ति द्विजोत्तम&lt;br&gt;&#xA;त्रैलोक्यराज्यसक्तस्य ततो नोपदिशामि ते&lt;br&gt;&#xA;ब्राह्मणस्त्वब्रवीन्नित्यं यस्मिन्काले क्षणो भवेत्&lt;br&gt;&#xA;तदोपादेष्टुमिच्छामि यदि कार्यान्तरं भवेत्&lt;br&gt;&#xA;ततः प्रीतोऽभवद्राजा प्रह्लादो ब्रह्मवादिने&lt;br&gt;&#xA;तथेत्युक्त्वा ददौ काले ज्ञानतत्त्वं द्विजे तदा&lt;br&gt;&#xA;ब्राह्मणोऽपि यथान्यायं गुरुवृत्तिमनुत्तमाम्&lt;br&gt;&#xA;चकार सर्वभावेन यद्यच्च मनसेच्छति&lt;br&gt;&#xA;पृष्टश्च तेन बहुशः प्राप्तं कथमरिन्दम&lt;br&gt;&#xA;त्रैलोक्यराज्यं धर्मज्ञ कारणं तद्ब्रवीहि मे&lt;br&gt;&#xA;प्रह्लादः-&lt;br&gt;&#xA;नासूयामि द्विजान्विप्र राजाऽस्मीति कथञ्चन&lt;br&gt;&#xA;काम्यानि वदतां तेषां संयच्छामि वहामि च&lt;br&gt;&#xA;ते विस्रब्धाः प्रभाषन्ते संयच्छन्ति च मां सदा&lt;br&gt;&#xA;तेषां कार्यपथे सक्तं शुश्रूषुमनहङ्कृतम्&lt;br&gt;&#xA;धर्मात्मानं जितक्रोधं नियतं संयतेन्द्रियम्&lt;br&gt;&#xA;समासिञ्चन्ति शास्त्रज्ञाः क्षौद्रं मध्विव मक्षिकाः&lt;br&gt;&#xA;सोऽहं वागन्यपुष्टानां मधूनां परिलेहिता&lt;br&gt;&#xA;स्वजात्यानधितिष्ठामि नक्षत्राणीव चन्द्रमाः&lt;br&gt;&#xA;एतत्पृथिव्याममृतमेतच्चक्षुरनुत्तमम्&lt;br&gt;&#xA;यद्ब्राह्मणमुखे हव्यमेतच्छ्रुत्वा प्रवर्तते&lt;br&gt;&#xA;धृतराष्ट्रः-&lt;br&gt;&#xA;एतावच्छ्रेय इत्याह प्रह्लादो ब्रह्मवादिनम्&lt;br&gt;&#xA;शुश्रूषितस्तेन सदा दैत्येन्द्रो वाक्यमब्रवीत्&lt;br&gt;&#xA;प्रह्लादः-&lt;br&gt;&#xA;यथावद्गुरुवृत्त्या ते प्रीतोऽस्मि द्विजसत्तम&lt;br&gt;&#xA;वरं वृणीष्व भद्रं ते प्रदाताऽस्मि न संशयः&lt;br&gt;&#xA;धृतराष्ट्रः-&lt;br&gt;&#xA;कृतमित्येव दैत्येन्द्रमुवाच द्विजसत्तमः&lt;br&gt;&#xA;प्रह्लादस्त्वब्रवीत्प्रीतो गृह्यतां वर इत्युत&lt;br&gt;&#xA;ब्राह्मणः-&lt;br&gt;&#xA;यदि राजन्प्रसन्नस्त्वं ममेच्छसि च यद्धितम्&lt;br&gt;&#xA;भवतश्शीलमिच्छामि प्राप्तुमेष वरो मम&lt;br&gt;&#xA;धृतराष्ट्रः-&lt;br&gt;&#xA;ततः प्रीतस्स दैत्येन्द्रो भयमस्याभवन्महत्&lt;br&gt;&#xA;वरे प्रदिष्टे विप्रेण नाल्पचेताऽयमित्युत&lt;br&gt;&#xA;एवमस्त्विति स प्राह प्रह्लादो विस्मितस्तदा&lt;br&gt;&#xA;उपाकृत्य तु विप्राय वरं दुःखान्वितोऽभवत्&lt;br&gt;&#xA;दत्ते वरे गते विप्रे चिन्ताऽसीन्महती ततः&lt;br&gt;&#xA;प्रह्लादस्तु महाराज निश्चयं न च जग्मिवान्&lt;br&gt;&#xA;तस्य चिन्तयतस्तावच्छायाभूतं महाद्युतेः&lt;br&gt;&#xA;तेजो विग्रहवत्तात शरीरमजहात्तदा&lt;br&gt;&#xA;तमपृच्छन्महाराजः प्रह्लादः को भवानिति&lt;br&gt;&#xA;प्रत्याह तव शिष्योऽस्मि त्यक्तो गच्छाम्यहं त्वया&lt;br&gt;&#xA;तस्मिन्द्विजोत्तमे राजन्वत्स्याम्यहमरिन्दम&lt;br&gt;&#xA;योऽसौ शिष्यत्वमागम्य त्वयि नित्यं समाहितः&lt;br&gt;&#xA;इत्युक्त्वाऽन्तर्हितं तद्वै शक्रं चान्वाविशत्प्रभो&lt;br&gt;&#xA;तस्मिंस्तेजसि याते तु तादृग्रूपस्ततोऽपरः&lt;br&gt;&#xA;शरीरान्निस्सृतस्तस्य को भवानिति सोऽब्रवीत्&lt;br&gt;&#xA;धर्मं प्रह्लाद मां विद्धि यत्र चासौ द्विजोत्तमः&lt;br&gt;&#xA;तत्र यास्यामि दैत्येन्द्र यतश्शीलं ततो वयम्&lt;br&gt;&#xA;ततोऽपरो महातेजास्तेजसा प्रज्वलन्निव&lt;br&gt;&#xA;शरीरान्निर्गतस्तस्य प्रह्लादस्य महात्मनः&lt;br&gt;&#xA;को भवानिति पृष्टश्च तमाह स महाद्युतिः&lt;br&gt;&#xA;सत्यसस्म्यसुरेन्द्राग्र्य यास्येऽहं धर्ममन्वितः&lt;br&gt;&#xA;तस्मिन्ननुगते धर्मं पुरुषे पुरुषोऽपरः&lt;br&gt;&#xA;निश्चक्राम ततः पश्चात्पृष्टश्चाह महाद्युतिः&lt;br&gt;&#xA;वृत्तं प्रह्लाद मां विद्धि यतस्सत्यं ततोऽसम्यहम्&lt;br&gt;&#xA;तस्मिन्गते महाश्वेतश्शरीरात्तस्य निर्ययौ&lt;br&gt;&#xA;पृष्टश्चाह बलं विद्धि यतो वृत्तमहं ततः&lt;br&gt;&#xA;इत्युक्त्वा प्रययौ तत्र यतो वृत्तं नराधिप&lt;br&gt;&#xA;ततः प्रभामयी देवी शरीरात्तस्य निर्ययौ&lt;br&gt;&#xA;तामपृच्छत्स दैत्येन्द्रस्सा श्रीरित्येनमब्रवीत्&lt;br&gt;&#xA;उषिताऽस्मि सुखं नित्यं त्वयि सत्यपराक्रम&lt;br&gt;&#xA;त्वया त्यक्ता गमिष्यामि बलं यत्र ततोऽस्म्यहम्&lt;br&gt;&#xA;ततो भयं प्रादुरासीत्प्रह्लादस्य महात्मनः&lt;br&gt;&#xA;अपृच्छत च तां भूयः क्व यासि कमलालये&lt;br&gt;&#xA;त्वं हि सत्यव्रता देवी लोकस्य परमेश्वरी&lt;br&gt;&#xA;कश्चासौ ब्राह्मणश्रेष्ठस्तत्त्वमिच्छामि वेदितुम्&lt;br&gt;&#xA;श्रीरुवाच&lt;br&gt;&#xA;स शक्तो ब्रह्मचारी यस्त्वत्तश्चैवोपशिक्षितः&lt;br&gt;&#xA;त्रैलोक्ये ते यदश्वर्यं तत्ते हृतं महत्&lt;br&gt;&#xA;शीलेन हि त्रयो लोकास्त्वया धर्मज्ञ निर्जिताः&lt;br&gt;&#xA;तद्विज्ञाय महेन्द्रेण तव शीलं हृतं प्रभो&lt;br&gt;&#xA;धर्मस्सत्यं तथा वृत्तं बलं चैव तथाऽप्यहम्&lt;br&gt;&#xA;शीलमूला महाप्राज्ञ तथा नास्त्यत्र संशयः&lt;br&gt;&#xA;भीष्मः-&lt;br&gt;&#xA;एवमुक्त्वा गता श्रीस्तु ते च सर्वे युधिष्ठिर&lt;br&gt;&#xA;दुर्योधनस्तु पितरं भूय एवाब्रवीत्तदा&lt;br&gt;&#xA;दुर्योधनः-&lt;br&gt;&#xA;शीलं समधिगच्छामि वेत्तुं कौरवनन्दन&lt;br&gt;&#xA;प्राप्यते च यथा शीलं तं चोपायं ब्रवीहि मे&lt;br&gt;&#xA;धृतराष्ट्रः-&lt;br&gt;&#xA;सोपायः पूर्वमुद्दिष्टं प्रह्लादेन महात्मना&lt;br&gt;&#xA;सङ्क्षेपतस्तु शीलस्य शृणु प्राप्तिं जनाधिप&lt;br&gt;&#xA;अद्रोहस्सर्वभूतेषु कर्मणा मनसा गिरा&lt;br&gt;&#xA;अनुग्रहश्च दानं च शीलमेतत्प्रशस्यते&lt;br&gt;&#xA;यदन्येषां हितं न स्यादात्मनः कर्म पौरुषम्&lt;br&gt;&#xA;अपत्रपेत वा येन न तत्कुर्यात्कथञ्चन&lt;br&gt;&#xA;तत्तु कर्म तथा कुर्याद्येन श्लाघ्येत संसदि&lt;br&gt;&#xA;शीलं समासेनैतत्ते कथितं कुरुसत्तम&lt;br&gt;&#xA;यद्यप्यशीला नृपते प्राप्नुवन्ति श्रियं क्वचित्&lt;br&gt;&#xA;न भुञ्जते चिरं तात समूलाश्च पतन्ति ते&lt;br&gt;&#xA;एतद्विदित्वा तत्त्वेन शीलवान्भव पुत्रक&lt;br&gt;&#xA;यदीच्छसि श्रियं तात सुविशिष्टां युधिष्ठिरात्&lt;br&gt;&#xA;अधिकामपि राजेन्द्र ततस्त्वं शीलवान्भव&lt;br&gt;&#xA;भीष्मः-&lt;br&gt;&#xA;एतत्कथितवान्पुत्रे धृतराष्ट्रो महीपतिः&lt;br&gt;&#xA;एतत्कुरुष्व राजेन्द्र ततः प्राप्स्यसि तत्फलम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/116/</guid>
      <description>&lt;p&gt;युधिष्ठिरः-&lt;br&gt;&#xA;शीलं प्रधानं पुरुषे कथितं ते पितामह&lt;br&gt;&#xA;कथमाशा समुत्पन्ना का च सा प्रब्रवीहि मे&lt;br&gt;&#xA;संशयस्तु महानेष समुत्पन्नः पितामह&lt;br&gt;&#xA;छेत्ता च तस्य नान्योऽस्ति त्वत्तः परपुरञ्जय&lt;br&gt;&#xA;पितामहाशा महती ममासीत्तु सुयोधने&lt;br&gt;&#xA;प्राप्ते युद्धे तु तद्युक्तं तत्कर्ताऽयमिति प्रभो&lt;br&gt;&#xA;सर्वस्याशा सुमहती पुरुषस्योपजायते&lt;br&gt;&#xA;तस्यां विहन्यमानायां दुःखो मृत्युर्न संशयः&lt;br&gt;&#xA;सोऽहं हताशो दुर्बुद्धिः कृतस्तेन दुरात्मना&lt;br&gt;&#xA;धार्तराष्ट्रेण राजेन्द्र पश्य मन्दात्मतां मम&lt;br&gt;&#xA;आशां बृहत्तरीं मन्ये पर्वतादपि सद्रुमात्&lt;br&gt;&#xA;आकाशादपि वा राजनप्रमेयाऽथ वा पुनः&lt;br&gt;&#xA;एषा चैव कुरुश्रेष्ठ दुर्विचिन्त्या सुदुर्लभा&lt;br&gt;&#xA;दुर्लभत्वाच्च पश्यामि किमन्यद्दुर्लभं ततः&lt;br&gt;&#xA;भीष्मः-&lt;br&gt;&#xA;अत्र ते वर्तयिष्यामि युधिष्ठिर निबोध मे&lt;br&gt;&#xA;इतिहासं सुमित्रस्य निर्वृत्तमृषभस्य च&lt;br&gt;&#xA;सुमित्रो नाम राजर्षिर्हैहयो मृगयां गतः&lt;br&gt;&#xA;ससार च मृगं विद्ध्वा बाणेनानतपर्वणा&lt;br&gt;&#xA;स मृगो बाणमादाय ययावतिपराक्रमः&lt;br&gt;&#xA;स च राजा बली तूर्णं ससार मृगमन्तिकात्&lt;br&gt;&#xA;ततो निम्नं स्थलं चैव समृगोऽद्रवदाशुगः&lt;br&gt;&#xA;मुहूर्तमिव राजेन्द्र समेन स पथाऽगमत्&lt;br&gt;&#xA;ततस्स राजा तारुण्यादौरसेन बलेन च&lt;br&gt;&#xA;चचार बाणासनभृत्सखड्गो हंसवत्तदा&lt;br&gt;&#xA;ततो नदान्नदीश्चैव पल्वलानि वनानि च&lt;br&gt;&#xA;अतिक्रम्याभ्यतिक्रम्य ससारैको वनेचरः&lt;br&gt;&#xA;स तु तावन्मृगो राजन्नासाद्यासाद्य पार्थिवम्&lt;br&gt;&#xA;पुनरभ्येति जवनो जवेन महता ततः&lt;br&gt;&#xA;स तस्य बाणैर्बहुभिस्समभ्यस्तो वनेचरः&lt;br&gt;&#xA;प्रक्रीडन्निव राजेन्द्र पुनरभ्येति चान्तिकम्&lt;br&gt;&#xA;तस्य मर्मच्छिदं घोरं सुमित्रोऽमित्रकर्शनः&lt;br&gt;&#xA;समाधाय शरं श्रेष्ठं कार्मुकान्निरवासयत्&lt;br&gt;&#xA;पुनश्च जवमास्थाय जवनो मृगयूथपः&lt;br&gt;&#xA;तस्य बाणपथं मुक्त्वा तस्थिवान्प्रहसन्निव&lt;br&gt;&#xA;तस्मिन्निपतिते बाणे भूमौ ज्वलिततेजसि&lt;br&gt;&#xA;प्रविवेश मृगोऽरण्यं मृगं राजाऽप्यभिद्रवत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/117/</guid>
      <description>&lt;p&gt;भीष्मः-&lt;br&gt;&#xA;प्रविश्य तु महारण्यं तापसानामथाश्रमम्&lt;br&gt;&#xA;आससाद ततो राजा श्रान्तश्चोपाविशत्तदा&lt;br&gt;&#xA;तं कार्मुकधरं दृष्ट्वा श्रमार्तं क्षुधितं तदा&lt;br&gt;&#xA;समेत्य ऋषयस्तस्मै चक्रुः पूजां यथाविधि&lt;br&gt;&#xA;स पूजामृषिभिर्दत्तां प्रतिगृह्य नराधिपः&lt;br&gt;&#xA;अपृच्छत्तापसान्सर्वांस्तपोवृद्धिमनुत्तमाम्&lt;br&gt;&#xA;ते तस्य राज्ञो वचनं प्रतिगृह्य तपोधनाः&lt;br&gt;&#xA;ऋषयो राजशार्दूलमपृच्छंस्तत्प्रयोजनम्&lt;br&gt;&#xA;ऋषयः-&lt;br&gt;&#xA;केन भद्र विनाऽर्थेन तपोवनमुपागतः&lt;br&gt;&#xA;पदातिर्बद्धनिस्त्रिंशो धन्वी बाणी जनेश्वर&lt;br&gt;&#xA;एतदिच्छामहे विज्ञातुं कुतः प्राप्तोऽसि मानद&lt;br&gt;&#xA;कस्मिन्कुले तु जातस्त्वं किन्नामा चासि ब्रूहि नः&lt;br&gt;&#xA;भीष्मः-&lt;br&gt;&#xA;ततस्स राजा सर्वेभ्यो द्विजेभ्यः पुरुषर्षभ&lt;br&gt;&#xA;आचख्यौ तद्यथावृत्तं परिचर्यां च भारत&lt;br&gt;&#xA;सुमित्रः-&lt;br&gt;&#xA;हैहयानां कुले जातस्सुमित्रोऽमित्रकर्शनः&lt;br&gt;&#xA;चरामि मृगयूथानि बाणैर्निघ्नन्सहस्रशः&lt;br&gt;&#xA;बलेन महता ब्रह्मन्सामात्यस्सावरोधकः&lt;br&gt;&#xA;मृगस्तु विद्धो बाणेन मया सरति शल्यवान्&lt;br&gt;&#xA;तं द्रवन्तमनुप्राप्तो वनमेतद्यदृच्छया&lt;br&gt;&#xA;भवत्सकाशं नष्टश्रीर्हताशश्श्रमकर्शितः&lt;br&gt;&#xA;किं नु दुःखमतोऽन्यद्वै यदहं श्रमकर्शितः&lt;br&gt;&#xA;भवतामाश्रमं प्राप्तो हताशो भ्रष्टलक्षणः&lt;br&gt;&#xA;न राजलक्षणत्यागः पुनरस्य तपोधनाः&lt;br&gt;&#xA;दुःखं करोति मे तीव्रं यथाऽऽशा विहता मम&lt;br&gt;&#xA;हिमवान्वा महाशैलस्समुद्रो वा महोदधिः&lt;br&gt;&#xA;महत्त्वान्नान्वपद्येतां रोदस्योरन्तरं यथा&lt;br&gt;&#xA;आशायास्तपसि श्रेष्ठास्तथा नान्तमहं गतः&lt;br&gt;&#xA;भवतां विदितं सर्वं सर्वज्ञा हि तपोधनाः&lt;br&gt;&#xA;भवन्तस्सुमहाभागास्तस्मात्पृच्छामि संशयम्&lt;br&gt;&#xA;आशावान्पुरुषो यस्स्यादन्तरिक्षमथापि वा&lt;br&gt;&#xA;किं नु ज्यायस्तरं लोके महत्त्वे प्रतिभाति वः&lt;br&gt;&#xA;एतदिच्छामि तत्त्वेन श्रोतुं किमिह दुर्लभम्&lt;br&gt;&#xA;यदि गुह्यं न वो नित्यं मम ब्रूतेह मा चिरम्&lt;br&gt;&#xA;न हि गुह्यतमं श्रोतुमिच्छामि द्विजपुङ्गवाः&lt;br&gt;&#xA;भवत्तपोविघातो वा येन स्याद्विरमे ततः&lt;br&gt;&#xA;यदि वाऽस्ति कथायोगो योऽयं प्रश्नो मयेरितः&lt;br&gt;&#xA;एतत्कारणसामर्थ्यं श्रोतुमिच्छामि तत्त्वतः&lt;br&gt;&#xA;भवन्तो हि तपोनित्या ब्रूयुरेतत्समाहिताः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/118/</guid>
      <description>&lt;p&gt;भीष्मः-&lt;br&gt;&#xA;ततस्तेषां समेतानामृषीणामृषिसत्तमः&lt;br&gt;&#xA;ऋषभो हेहयाधिशं स्मयन्निदमब्रवीत्&lt;br&gt;&#xA;पुराऽहं राजशार्दूल तीर्थान्यनुचरन्प्रभो&lt;br&gt;&#xA;समासादितवान्दिव्यं नरनारायणाश्रमम्&lt;br&gt;&#xA;यत्र सा बदरी रम्या सरो वैहायसं तथा&lt;br&gt;&#xA;यत्र चाश्वशिरा राजन्वेदान्पठति शाश्वतान्&lt;br&gt;&#xA;तस्मिन्सरसि कृत्वाऽहं विधिवत्तर्पणं पुरा&lt;br&gt;&#xA;पितॄणां देवतानां च तत्राश्रममियां तदा&lt;br&gt;&#xA;रेमातेऽरजसौ यत्र नरनारायणावृषी&lt;br&gt;&#xA;अदूरादाश्रमात्किञ्चिद्वासार्थमगमं तदा&lt;br&gt;&#xA;तत्र चीराजिनधरं कृशमुच्चमतीव च&lt;br&gt;&#xA;अद्राक्षमृषिमायान्तं तनुं नाम तपोनिधिम्&lt;br&gt;&#xA;अन्यैर्नरैर्महाबाहो वपुषाऽप्रतिमं तदा&lt;br&gt;&#xA;कृशता चापि राजर्षे न दृष्टा तादृशी मया&lt;br&gt;&#xA;शरीरमपि राजेन्द्र तनु कानिष्ठिकासमम्&lt;br&gt;&#xA;ग्रीवा बाहू तथा पादौ केशाश्चाद्भुतदर्शनाः&lt;br&gt;&#xA;शिरः कायानुरूपं च कर्णौ नेत्रे तथैव च&lt;br&gt;&#xA;तस्य वाक्चैव चेष्टा च सामान्ये राजसत्तम&lt;br&gt;&#xA;दृष्ट्वाऽहं तं कृशं विप्रं भीतः परमदुर्मनाः&lt;br&gt;&#xA;पादौ तस्याभिवाद्याथ स्थितः प्राञ्जलिरग्रतः&lt;br&gt;&#xA;निवेद्य नाम गोत्रं च तथा कार्यं नरर्षभ&lt;br&gt;&#xA;प्रदिष्टे चासने तेन शनैरहमुपाविशम्&lt;br&gt;&#xA;ततस्स कथयामास धर्मार्थसहिताः कथाः&lt;br&gt;&#xA;ऋषिमध्ये महाराज तत्र धर्मभृतां वरः&lt;br&gt;&#xA;तस्मिंस्तु कथयत्येव राजा राजीवलोचनः&lt;br&gt;&#xA;उपयाज्जवनैरश्वैस्सबलस्सावरोधनः&lt;br&gt;&#xA;स्मरन्पुत्रमरण्येषु नष्टं परमदुर्मनाः&lt;br&gt;&#xA;भूरिद्युम्नपिता धीमान्नृपश्रेष्ठो महायशाः&lt;br&gt;&#xA;इह द्रक्ष्यामि तं पुत्रं द्रक्ष्यामीहेति भारत&lt;br&gt;&#xA;एवमाशाकृशो राजा चरन्वनमिदं पुरा&lt;br&gt;&#xA;दुर्लभस्स मया द्रष्टुं भूय एव च धार्मिक&lt;br&gt;&#xA;एकः पुत्रो महारण्ये नष्ट इत्यसकृत्तदा&lt;br&gt;&#xA;न स शक्यो मया द्रष्टुमाशा च महती मम&lt;br&gt;&#xA;तया परीतगात्रोऽहं मुमूर्षुर्नात्र संशयः&lt;br&gt;&#xA;एतच्छ्रुत्वा तु भगवांस्तनुर्मुनिवरोत्तमः&lt;br&gt;&#xA;अवाक्शिरा ध्यानपरो मुहूर्तमवतस्थिवान्&lt;br&gt;&#xA;तमनुध्यान्तमालक्ष्य राजा परमदुर्मनाः&lt;br&gt;&#xA;उवाच वाक्यं दीनात्मा मन्दमन्दमिवासकृत्&lt;br&gt;&#xA;राजा-&lt;br&gt;&#xA;दुर्लभं किन्नु देवर्षे आशायाश्चैव किं महत्&lt;br&gt;&#xA;ब्रवीतु भगवानेतद्यदि गुह्यं न चेत्तदा&lt;br&gt;&#xA;तनुः-&lt;br&gt;&#xA;महर्षिर्भगवांस्तेन पूर्वमासीद्विमानितः&lt;br&gt;&#xA;बालिशां बुद्धिमास्थाय मन्दभाग्यतयाऽऽत्मनः&lt;br&gt;&#xA;अर्थयन्कुशलं राजन्काञ्चनं वल्कलानि च&lt;br&gt;&#xA;निर्विण्णस्स तु राजर्षिर्निराशस्समपद्यत&lt;br&gt;&#xA;ऋषभः-&lt;br&gt;&#xA;एवमुक्तोऽभिवाद्याथ तमृषिं लोकपूजितम्&lt;br&gt;&#xA;श्रान्तो न्यषीदद्धर्मात्मा यथा त्वं नरसत्तम&lt;br&gt;&#xA;अर्घ्यं ततस्समानीय पाद्यं चैव महायशाः&lt;br&gt;&#xA;आरण्येनैव विधिना राज्ञे सर्वं न्यवेदयत्&lt;br&gt;&#xA;ततस्तमृषयस्सर्वे परिवार्य नरर्षभम्&lt;br&gt;&#xA;उपाविशन्पुरस्कृत्य सप्तर्षय इव ध्रुवम्&lt;br&gt;&#xA;अपृच्छंश्चैव तं तत्र राजानमपराजितम्&lt;br&gt;&#xA;प्रयोजनमिदं सर्वमाश्रमस्य प्रवेशने&lt;br&gt;&#xA;राजा-&lt;br&gt;&#xA;वीरद्युम्न इति ख्यातो राजाऽहं दिक्षु विश्रुतः&lt;br&gt;&#xA;भूरिद्युम्नं सुतं नष्टमन्वेष्टुं वनमागतः&lt;br&gt;&#xA;एकः पुत्रस्स विप्राग्र्य बाल एव च सोऽनघः&lt;br&gt;&#xA;न दृश्यते वने चास्मिंस्तमन्वेष्टुं चराम्यहम्&lt;br&gt;&#xA;ऋषभः-&lt;br&gt;&#xA;इत्युक्ते तेन वचने राज्ञा मुनिरधोमुखः&lt;br&gt;&#xA;तूष्णीमेवाभवत्तत्र न च प्रत्युक्तवान्नृपम्&lt;br&gt;&#xA;स हि तेन पुरा विप्रो राज्ञा नात्यर्थमानितः&lt;br&gt;&#xA;आशाकृतश्च राजेन्द्र तपो दीर्घं समास्थितः&lt;br&gt;&#xA;प्रतिग्रहमहं राज्ञां न करिष्ये कथञ्चन&lt;br&gt;&#xA;अन्येषां चैव वर्णानामिति कृत्वा धियं तदा&lt;br&gt;&#xA;आशा हि पुरुषं बालमालापयति तस्थुषी&lt;br&gt;&#xA;तामहं व्यपनेष्यामि इति कृत्वा व्यवस्थितः&lt;br&gt;&#xA;राजा-&lt;br&gt;&#xA;आशायाः किञ्च वृत्तं वै किञ्चेह भुवि दुर्लभम्&lt;br&gt;&#xA;ब्रवीतु भगवानेतत्त्वं हि धर्मार्थदर्शिवान्&lt;br&gt;&#xA;ऋषभः-&lt;br&gt;&#xA;ततस्संस्मृत्य तत्सर्वं स्मारयिष्यन्निवाब्रवीत्&lt;br&gt;&#xA;राजानं भगवान्विप्रस्तपःकृशतनुस्तदा&lt;br&gt;&#xA;ऋषिः-&lt;br&gt;&#xA;कृशत्वेन समं राजन्नाशाया विद्यते नृप&lt;br&gt;&#xA;तस्या वै दुर्लभत्वाच्च प्रार्थितः पार्थिवो मया&lt;br&gt;&#xA;राजा-&lt;br&gt;&#xA;कृशाकृशे मया ब्रह्मन्गृहीते वचनात्तव&lt;br&gt;&#xA;दुर्लभत्वं च तस्यैव वेदवाक्यमिवाद्विजे&lt;br&gt;&#xA;संशयस्तु महाप्राज्ञ सञ्जातो हृदये मम&lt;br&gt;&#xA;तन्मे सत्तम तत्त्वेन वक्तुमर्हसि पृच्छतः&lt;br&gt;&#xA;त्वत्तः कृशतरं किं नु ब्रवीतु भगवानिदम्&lt;br&gt;&#xA;यदि गुह्यं न ते विप्र लोके किञ्चेह दुर्लभम्&lt;br&gt;&#xA;ऋषिः-&lt;br&gt;&#xA;दुर्लभोऽप्यथ वा नास्ति योऽर्थी धृतिमवाप्नुयात्&lt;br&gt;&#xA;सुदुर्लभतरस्तात योऽर्थिनं नावमन्यते&lt;br&gt;&#xA;संश्रुत्य नोपक्रियते परं शक्त्या यथार्थतः&lt;br&gt;&#xA;भक्त्या यस्सर्वभूतेषु साऽऽशा कृशतरी मया&lt;br&gt;&#xA;नृशंसेषु च या सक्ता कृतघ्नेष्वलसेषु च&lt;br&gt;&#xA;अपकारिषु चा सक्ता साऽऽशा कृशतरी मया&lt;br&gt;&#xA;एकपुत्रः पिता पुत्रे नष्टे वा प्रोषितेऽपि वा&lt;br&gt;&#xA;प्रवृत्तिं यो न जानाति साऽऽशा कृशतरी मता&lt;br&gt;&#xA;प्रदानकाङ्क्षिणीनां च कन्यानां वयसि स्थिते&lt;br&gt;&#xA;श्रुत्वा कथास्तथा तास्तास्साऽऽशा कृशतरी&lt;br&gt;&#xA;प्रसवे चैव नारीणां पुत्राणां पुत्रकारिता&lt;br&gt;&#xA;तथा नरेन्द्र धनिनां साऽऽशा कृशतरी मता&lt;br&gt;&#xA;ऋषभः-&lt;br&gt;&#xA;एतच्छ्रुत्वा ततो राजन्स राजा सावरोधनः&lt;br&gt;&#xA;संस्पृश्य शिरसा पादौ निपपात द्विजर्षभे&lt;br&gt;&#xA;राजा-&lt;br&gt;&#xA;ऋषभः-&lt;br&gt;&#xA;प्रसादये त्वां भगवन्पुत्रेणेच्छामि सङ्गमम्&lt;br&gt;&#xA;वृणीष्व च वरान्विप्र यानिच्छसि यथाविधि&lt;br&gt;&#xA;अब्रवीच्चैव तद्वाक्यं राजा राजीवलोचनः&lt;br&gt;&#xA;राजाः-&lt;br&gt;&#xA;सत्यमेतत्त्वया विप्र यथोक्तं नान्यथा मृषा&lt;br&gt;&#xA;ऋषभः-&lt;br&gt;&#xA;ततः प्रहस्य भगवांस्ततो र्धर्मभृतां वरः&lt;br&gt;&#xA;पुत्रमस्यानयत्क्षिप्रं तपसा च श्रुतेन च&lt;br&gt;&#xA;तं समानीय्य पुत्रं तु ततो लभ्य पार्थिवम्&lt;br&gt;&#xA;आत्मानं दर्शयामास धर्मं धर्मभृतांवरः&lt;br&gt;&#xA;स दर्शयित्वा चात्मानं दिव्यमद्भुतदर्शनम्&lt;br&gt;&#xA;विपाप्मा विगतक्रोधश्चचार वनमन्तिकात्&lt;br&gt;&#xA;एतदृष्टं मया राजंस्त्वत्तश्च वचनं श्रुतम्&lt;br&gt;&#xA;आशामपनय त्वाशु ततः कृषतरीमिमाम्&lt;br&gt;&#xA;भीष्मः-&lt;br&gt;&#xA;स तथोक्तस्तदा राजन्नृषभेण महात्मना&lt;br&gt;&#xA;सुमित्रोऽपानयत्क्षिप्रमाशां कृशतरीं ततः&lt;br&gt;&#xA;एवं त्वमपि कौन्तेय श्रुत्वा वाणीमिमां मम&lt;br&gt;&#xA;स्थिरो भव महाराज हिमवानिव निश्चलः&lt;br&gt;&#xA;त्वं हि श्रुत्वा च पृष्ट्वा च कृच्छ्रेष्वर्थेषु तेष्विह&lt;br&gt;&#xA;श्रुत्वा मम महाराज न सन्तप्तुमिहार्हसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/119/</guid>
      <description>&lt;p&gt;युधिष्ठिरः-&lt;br&gt;&#xA;नामृतस्येव पर्याप्तिर्यथाऽस्ति ब्रुवति त्वयि&lt;br&gt;&#xA;तस्मात्कथय भूयोऽपि त्वं ममेह पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;गौतमस्य च संवादं यमस्य च महात्मनः&lt;br&gt;&#xA;पारियात्रं गिरिं प्राप्य गौतमस्याश्रमो महान्&lt;br&gt;&#xA;वसते गौतमो यत्र तपसा दग्धकिल्बिषः&lt;br&gt;&#xA;षष्टिं वर्षसहस्राणि सोऽतप्यद्गौतमस्तपः&lt;br&gt;&#xA;तमुग्रतपसा युक्तं भावितं तपसा मुनिम्&lt;br&gt;&#xA;उपयातो नरव्याघ्र लोकपालो यमस्तदा&lt;br&gt;&#xA;तमपश्यत्सुतपसं स मुनिर्गौतमस्तदा&lt;br&gt;&#xA;स तं विदित्वा ब्रह्मर्षिर्यममागतमोजसा&lt;br&gt;&#xA;प्राञ्जलिः प्रणतो भूत्वा उपसृप्तस्तपोधनः&lt;br&gt;&#xA;तं धर्मराजो दृष्ट्वैव नमस्कृत्य द्विजोत्तमम्&lt;br&gt;&#xA;न्यमन्त्रयत धर्मेण क्रियतां किमिति ब्रुवन्&lt;br&gt;&#xA;गौतमः-&lt;br&gt;&#xA;मातापितृभ्यामानृण्यं गत्वा सुखमवाप्नुयात्&lt;br&gt;&#xA;कथं च लोकानाप्नोति पुरुषो दुर्लभाञ्शुभान्&lt;br&gt;&#xA;यमः-&lt;br&gt;&#xA;तपश्शौचवता नित्यं सत्यधर्मरतेन च&lt;br&gt;&#xA;मातापित्रोरहरहः पूजनं कार्यमञ्जसा&lt;br&gt;&#xA;अश्वमेधैश्च यष्टव्यो बहुभिस्स्वाप्तदक्षिणैः&lt;br&gt;&#xA;तेन लोकानवाप्नोति पुरुषोऽद्भुतदर्शनान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/120/</guid>
      <description>&lt;p&gt;युधिष्ठिरः-&lt;br&gt;&#xA;युधिष्ठिरः-&lt;br&gt;&#xA;मित्रैः प्रहीयमाणस्य बह्वमित्रस्य का गतिः&lt;br&gt;&#xA;क्षीणस्य दीर्घसूत्रस्य सानुक्रोशस्य बन्धुषु&lt;br&gt;&#xA;राज्ञस्सङ्क्षीणकोशस्य बलहीनस्य भारत&lt;br&gt;&#xA;परिशङ्कितमुख्यस्य दुष्टमन्त्रस्य भारत&lt;br&gt;&#xA;दुष्टामात्यसहायस्य श्रुतमन्त्रस्य सर्वशः&lt;br&gt;&#xA;विरक्तराज्यपौरस्य निर्द्रव्यनिचयस्य च&lt;br&gt;&#xA;राज्यात्प्रच्यवमानस्य गतिमन्यामपश्यतः&lt;br&gt;&#xA;असम्भावितमित्रस्य भिन्नामात्यस्य सर्वतः&lt;br&gt;&#xA;परचक्राभियातस्य दुर्बलस्य बलीयसा&lt;br&gt;&#xA;परचक्राभियातस्य दुर्बलस्य बलीयसा&lt;br&gt;&#xA;असंविहितराष्ट्रस्य देशकालावजानतः&lt;br&gt;&#xA;आपन्नचेतसो ब्रूहि किं कार्यमवशिष्यते&lt;br&gt;&#xA;भीष्मः-&lt;br&gt;&#xA;अप्राप्यं च भवेत्सान्त्वं भेदो वाऽप्यतिपीडनात्&lt;br&gt;&#xA;बाह्यश्चेद्विजिगीषुस्स्याद्धर्मार्थकुशलश्शुचिः&lt;br&gt;&#xA;जीवितं त्वर्थहेतोर्वा तत्र किं सुकृतं भवेत्&lt;br&gt;&#xA;जवेन सन्धिं कुर्वीत पूर्वं पूर्वं विमोक्षयेत्&lt;br&gt;&#xA;आत्मनस्सन्निरोधेन सन्धिं तेनापि रोचयेत्&lt;br&gt;&#xA;भीष्मः-&lt;br&gt;&#xA;गुह्यां मा धर्ममप्राक्षीरतीव भरतर्षभ&lt;br&gt;&#xA;अपास्य राजधानीं वा तरेदन्येन वाऽऽपदम्&lt;br&gt;&#xA;प्रवक्तुं नोत्सहे पृष्टो धर्ममेतं युधिष्ठिर&lt;br&gt;&#xA;तद्भावभावो द्रव्याणि जीवन्पुनरुपार्जयेत्&lt;br&gt;&#xA;धर्मो ह्यणीयान्वचनाद्बुद्धेश्च भरतर्षभ&lt;br&gt;&#xA;यास्तु स्युः कोशबलत्यागाच्छक्यास्तरितुमापदः&lt;br&gt;&#xA;श्रुत्वौपम्यं सदाचारैस्साधुर्भवति स क्वचित्&lt;br&gt;&#xA;कस्तत्राधिकमात्मानं सन्त्यजेदर्थधर्मवित्&lt;br&gt;&#xA;कर्मणा बुद्धिपूर्वेण भवत्याढ्ये न वा पुनः&lt;br&gt;&#xA;अपराधाज्जुगुप्सेत का सपत्नधने दया&lt;br&gt;&#xA;तादृशोऽयमनुप्रश्नस्तद्ध्यायस्व स्वया धिया&lt;br&gt;&#xA;न त्वेवात्मा प्रदातव्यश्शक्ये सति कथञ्चन&lt;br&gt;&#xA;युधिष्ठिरः-&lt;br&gt;&#xA;उपायं धर्मबहुलं यात्रार्थं शृणु भारत&lt;br&gt;&#xA;आभ्यन्तरे च कुपिते बाह्ये चोपनिपीडिते&lt;br&gt;&#xA;नाहमेतादृशे धर्मे बुभूषे धर्मकारणात्&lt;br&gt;&#xA;क्षीणे कोशे श्रुते मन्त्रे किं कार्यमवशिष्यते&lt;br&gt;&#xA;भीष्मः-&lt;br&gt;&#xA;दुःखादान इव ह्येष स्यात्तु पश्चात्क्षमो मम&lt;br&gt;&#xA;क्षिप्रं वा सन्धिकामस्स्यात्क्षिप्रं वा तीक्ष्णविक्रम&lt;br&gt;&#xA;अभिगम्य गतीनां हि सर्वासामेव निश्चयम्&lt;br&gt;&#xA;प्रतापनयनं क्षिप्रमेतद्वै साम्परायिकम्&lt;br&gt;&#xA;यथा यथा हि पुरुषो नित्यं शास्त्रमवेक्षते&lt;br&gt;&#xA;अनुरक्तेन पुष्टेन हृष्टेन जगतीपतिः&lt;br&gt;&#xA;तथा तथा विजानाति विज्ञानं चास्य रोचते&lt;br&gt;&#xA;अल्पेनापि स्वसैन्येन भूमिं जयति भूमिपः&lt;br&gt;&#xA;अविज्ञानादयोगश्च पुरुषस्योपजायते&lt;br&gt;&#xA;हतो वा दिवमारोहेद्धत्वा वा सुखमावहेत्&lt;br&gt;&#xA;अविज्ञानादयोगो हि योगे भूतिमुखं परम्&lt;br&gt;&#xA;युद्धे हि सन्त्यजन्प्राणाञ्शक्रस्यैति सलोकताम्&lt;br&gt;&#xA;अशङ्कमानो वचनमनसूयन्निदं शृणु&lt;br&gt;&#xA;सर्वलोकागसं कृत्वा मृदुत्वं गन्तुमेव च&lt;br&gt;&#xA;राज्ञः कोशक्षयादेव जायते बलसङ्क्षयः&lt;br&gt;&#xA;आश्वासाद्विनयं कुर्यात्सञ्जह्याद्वाऽप्युपानहौ&lt;br&gt;&#xA;कोशं सञ्जनयेद्राजा नित्यमेभ्यो यथाबलम्&lt;br&gt;&#xA;अपचिक्रमिषुः क्षिप्रं सेनां स्वां परिसान्त्वयन्&lt;br&gt;&#xA;कालं प्राप्यानुगृह्णीयादेष धर्मोऽत्र साम्प्रतम्&lt;br&gt;&#xA;विलङ्घिता च सत्रेण ततस्स्वयमुपक्रमेत्&lt;br&gt;&#xA;उपायधर्मं प्राप्यैनं पूर्वैराचरितं जनैः&lt;br&gt;&#xA;अन्यो धर्मस्समर्थानामापत्स्वन्यश्च भारत&lt;br&gt;&#xA;प्रकार्यं प्रोच्यते धर्मो वृत्तिर्धर्मे गरीयसी&lt;br&gt;&#xA;धर्मं प्राप्य यथान्यायं  अबलीयान्न निन्दति&lt;br&gt;&#xA;तस्माद्धर्मस्योपचितिरेकान्तेन न विद्यते&lt;br&gt;&#xA;तस्मादापद्यधर्मोऽपि श्रूयते धर्मलक्षणः&lt;br&gt;&#xA;अधर्मो जायते तस्मिन्निति वै कवयो विदुः&lt;br&gt;&#xA;अनन्तरं क्षत्रियस्य तत्र किं विचिकित्ससे&lt;br&gt;&#xA;यथाऽस्य धर्मो न ग्लायेन्नेयाच्छत्रुवशं यथा&lt;br&gt;&#xA;तत्कर्तव्यमिहेत्याहुर्नात्मानमवसादयेत्&lt;br&gt;&#xA;स स्वात्मनैव धर्मस्य न परस्य न चात्मनः&lt;br&gt;&#xA;सर्वोपायैरुज्जिहीर्षेदात्मानमिति निश्चयः&lt;br&gt;&#xA;तत्र धर्मविदस्तात निश्चयो धर्मनैपुणैः&lt;br&gt;&#xA;उद्यमाज्जीवनं क्षात्रे बाहुवीर्यादिति श्रुतिः&lt;br&gt;&#xA;क्षत्रियो वृत्तिसंरोधे कस्मान्नादातुमर्हति&lt;br&gt;&#xA;अन्यत्र तापसस्वाच्च श्रोत्रियस्वाच्च भारत&lt;br&gt;&#xA;यथा च ब्राह्मणस्सीदन्नयाज्यमपि याजयेत्&lt;br&gt;&#xA;अभोज्यमपि चाश्नीयात्तथैतन्नात्र संशयः&lt;br&gt;&#xA;पीडितस्य किमद्वारमुत्पथेनार्दितस्य च&lt;br&gt;&#xA;अद्वारतः प्रद्रवति यदा भवति पीडितः&lt;br&gt;&#xA;तस्य कोशबलग्लान्यां सर्वलोकपराभवः&lt;br&gt;&#xA;भैक्षचर्या न विहिता न च विट्शूद्रजीविका&lt;br&gt;&#xA;स्वधर्मानन्तरा वृत्तिर्याऽन्यामनुपजीवतः&lt;br&gt;&#xA;जहतः प्रथमं कल्पमनुकल्पेन जीवनम्&lt;br&gt;&#xA;आपद्गतेन धर्माणामन्यायेनोपजीवनम्&lt;br&gt;&#xA;अपि ह्येतद्ब्राह्मणेषु दृष्टं वृत्तिपरिक्षये&lt;br&gt;&#xA;क्षत्रिये संशयः कस्मादित्येन्निश्चितं सदा&lt;br&gt;&#xA;आददीत विशिष्टेभ्यो नावसीदेत्कथञ्चन&lt;br&gt;&#xA;आर्तानां रक्षितारं च प्रजानां क्षत्रियं विदुः&lt;br&gt;&#xA;तस्मात्संरक्षता कार्यमादानं क्षत्रबन्धुना&lt;br&gt;&#xA;अन्यत्रापि विहिंसाया वृत्तिर्नेहास्ति कस्यचित्&lt;br&gt;&#xA;अप्यरण्यसमुत्थस्य चैकस्य चरतो मुनेः&lt;br&gt;&#xA;न शङ्खलिखितां वृत्तिं शक्यमास्थाय जीवितुम्&lt;br&gt;&#xA;विशेषतः कुरुश्रेष्ठ प्रजापालनमीप्सता&lt;br&gt;&#xA;परद्रव्यस्य हरणं राज्ञा राष्ट्रेण चापदि&lt;br&gt;&#xA;नित्यमेव हि कर्तव्यमेष धर्मस्सनातनः&lt;br&gt;&#xA;राजा राष्ट्रं यथा यावद्द्रव्यौघैः परिरक्षति&lt;br&gt;&#xA;राष्ट्रेण राजा नित्यं च परिरक्ष्यस्तथा भवेत्&lt;br&gt;&#xA;कोशं दण्डं बलं मित्रं यदन्यदपि सञ्चितम्&lt;br&gt;&#xA;न कुर्वीतान्तरं राजा राष्ट्रे परिगते क्षुधा&lt;br&gt;&#xA;बीजं भक्तेन सन्तार्यमिति धर्मविदो विदुः&lt;br&gt;&#xA;अत्रैतच्छम्बरस्याहुर्महामायस्य दर्शनम्&lt;br&gt;&#xA;धिक्तस्य जीवितं राज्ञो राष्ट्रं यस्यावसीदति&lt;br&gt;&#xA;अवृत्त्या तन्मनुष्योऽपि यो वेदौशनसं वचः&lt;br&gt;&#xA;राज्ञः कोशबलं मूलं कोशमूलं पुनर्बलम्&lt;br&gt;&#xA;तन्मूलं सर्वधर्माणां धर्ममूलाः प्रजा ध्रुवम्&lt;br&gt;&#xA;नान्यानपीडयित्वेह कोशश्शक्यः कुतो बलम्&lt;br&gt;&#xA;तदर्थं पीडयित्वा च न दोषं प्राप्तुमर्हति&lt;br&gt;&#xA;अकार्यमपि कार्यार्थं क्रियते यज्ञकर्मसु&lt;br&gt;&#xA;एतस्मिन्कारणे राजा न दोषं प्राप्तुमर्हति&lt;br&gt;&#xA;अर्थार्थमन्यद्भवति विपरीतमथापरम्&lt;br&gt;&#xA;अनर्थार्थमथाप्यन्यत्तत्सर्वं ह्यर्थकारणम्&lt;br&gt;&#xA;एवं बुद्ध्या सम्प्रपश्येन्मेधावी कार्यदर्शनम्&lt;br&gt;&#xA;यज्ञार्थमन्यद्भवति यज्ञोऽन्यार्थस्तथाः परः&lt;br&gt;&#xA;यज्ञस्यार्थार्थमेवान्यत्तत्सर्वं ह्यर्थसाधकम्&lt;br&gt;&#xA;उपमामत्र वक्ष्यामि तत्त्वधर्मप्रकाशिनीम्&lt;br&gt;&#xA;यूपं छिन्दन्ति यज्ञार्थं तत्र ये परिपन्थिनः&lt;br&gt;&#xA;द्रुमाः केचन सामन्ता ध्रुवं छिन्दन्ति तानपि&lt;br&gt;&#xA;ते चापि निपतन्तोऽन्यान्निघ्नन्त्यपि वनस्पतीन्&lt;br&gt;&#xA;एवं कोशस्य महतो ये नराः परिपन्थिनः&lt;br&gt;&#xA;तानहत्वा न पश्यामि सिद्धिमत्र परन्तप&lt;br&gt;&#xA;धनेन जयते लोकमिमं चामुं च भारत&lt;br&gt;&#xA;सत्यं च धर्मवचनं यथा नास्त्यधनस्तथा&lt;br&gt;&#xA;सर्वोपायैराददीत धनं यज्ञप्रयोजनम्&lt;br&gt;&#xA;न तुल्यदोषस्स्यादेवं कार्याकार्येषु भारत&lt;br&gt;&#xA;नोभौ सम्भवतो राजन्कथञ्चिदपि भारत&lt;br&gt;&#xA;न ह्यरण्येषु पश्यामि धनवृद्धानहं क्वचित्&lt;br&gt;&#xA;यदिदं दृश्यते वित्तं पृथिव्यामिह किञ्चन&lt;br&gt;&#xA;ममेदं स्यान्ममेदं स्यादिति यन्मन्यते जनः&lt;br&gt;&#xA;न च राज्ञस्समो धर्मः कश्चिदस्ति कथञ्चन&lt;br&gt;&#xA;धर्मस्संशब्दितो राज्ञामापदर्थस्ततोऽन्यथा&lt;br&gt;&#xA;ज्ञानेन कर्मणा चान्ये तपसा च तपस्विनः&lt;br&gt;&#xA;बुद्ध्या दाक्ष्येण चैवान्ये चिन्वन्ति धनसञ्चयान्&lt;br&gt;&#xA;अधनं दुर्बलं प्राहुर्धनेन बलवान्भवेत्&lt;br&gt;&#xA;सर्वं बलवतः प्राप्यं सर्वं तरति कोशवान्&lt;br&gt;&#xA;कोशो धर्मश्च कामश्च परलोकस्तथा ह्ययम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/121/</guid>
      <description>&lt;p&gt;युधिष्ठिरः-&lt;br&gt;&#xA;हीने परमके धर्मे सर्वलोकातिलङ्घने&lt;br&gt;&#xA;सर्वस्मिन्दस्युसाद्भूते पृथिव्यामुपजीवने&lt;br&gt;&#xA;केन स्विद्ब्राह्मणो जीवेज्जघन्ये काल आगते&lt;br&gt;&#xA;असन्त्यजन्पुत्रपौत्राननुक्रोशात्पितामह&lt;br&gt;&#xA;भीष्मः-&lt;br&gt;&#xA;विज्ञानबलमास्थाय जीवितव्यं तदा भवेत्&lt;br&gt;&#xA;सर्वं साध्वर्थमेवेदमसाध्वर्थं न किञ्चन&lt;br&gt;&#xA;असाधुभ्योऽर्थमादाय साधुभ्यस्सम्प्रयच्छति&lt;br&gt;&#xA;आत्मानं सङ्क्रमं कृत्वा कृच्छ्रधर्मकृदेव सः&lt;br&gt;&#xA;अरोषेणात्मनो राजन्राष्ट्रे स्थितिमकोपयन्&lt;br&gt;&#xA;अदत्तमप्याददीत भ्रातुर्वित्तं ममेति वा&lt;br&gt;&#xA;विज्ञानबलपूतो यो वर्तते निन्दितेष्वपि&lt;br&gt;&#xA;वृत्तिविज्ञानवान्धीरः कस्तं वक्तुमिहार्हति&lt;br&gt;&#xA;येषां बहुमता बुद्धिस्तेषामन्या न रोचते&lt;br&gt;&#xA;तेजसा ते प्रवर्तन्ते बलवन्तो युधिष्ठिर&lt;br&gt;&#xA;यदेवमकृतं शास्त्रं जनस्तदनुवर्तते&lt;br&gt;&#xA;तदैवमध्यासेवन्ते मेधावी चाऽप्यथोत्तरम्&lt;br&gt;&#xA;ऋत्विक्पुरोहिताचार्यान्सत्कृतैरपि सत्कृताः&lt;br&gt;&#xA;नाब्राह्मणान्याजयीत दोषान्प्राप्नोति याजयन्&lt;br&gt;&#xA;एतत्प्रमाणं लोकस्य चक्रिरे तत्सनातनम्&lt;br&gt;&#xA;तत्प्रमाणोऽवगाहेत तेन तत्साध्वसाधु वा&lt;br&gt;&#xA;बहवो ग्रामवास्तव्या दोषान्ब्रूयुः परस्परम्&lt;br&gt;&#xA;न तेषां वचनाद्राजा सत्कुर्याद्घातयीत वा&lt;br&gt;&#xA;न वाच्यः परिवादो वै न श्रोतव्यः कथञ्चन&lt;br&gt;&#xA;कर्णौ तत्र पिधातव्यौ गन्तव्यं वा ततोऽन्यतः&lt;br&gt;&#xA;न सतां शीलमेतद्वै परिवादो न पैशुनम्&lt;br&gt;&#xA;गुणानामेव वक्तारस्सन्तो नित्यं युधिष्ठिर&lt;br&gt;&#xA;यथा समधुरौ दम्यौ सुदान्तौ साधुवाहिनौ&lt;br&gt;&#xA;धुरमुद्यम्य वहतस्तथा वर्तेत वै द्विजः&lt;br&gt;&#xA;यथा यथाऽस्य बहवस्सहायास्स्युस्तथा चरेत्&lt;br&gt;&#xA;आचारमेव मन्यन्ते गरीयो धर्मलक्षणम्&lt;br&gt;&#xA;अपरे नैवमिच्छन्ति ये शङ्खलिखितप्रियाः&lt;br&gt;&#xA;अर्थक्षीणेऽथ वा लुब्धास्ते ब्रूयुर्वाक्यमीदृशम्&lt;br&gt;&#xA;आर्षमप्यत्र पश्यन्ति विकर्मस्थस्य पातनम्&lt;br&gt;&#xA;न चार्षात्सदृशं किञ्चित्प्रमाणं दृश्यते क्वचित्&lt;br&gt;&#xA;देवा ह्यपि विकर्मस्थं घातयन्ति नराधमम्&lt;br&gt;&#xA;व्याजेन वित्तं न्विन्दन्हि धर्मतः परिहीयते&lt;br&gt;&#xA;सर्वतस्सत्कृतस्सद्भिर्भूतिप्रवरकारणैः&lt;br&gt;&#xA;हृदयेनाभ्यनुज्ञातो यो धर्मस्तं व्यवस्यति&lt;br&gt;&#xA;यश्चतुर्गुणसम्पन्नं धर्मं वेद स धर्मवित्&lt;br&gt;&#xA;अहेरिव हि धर्मस्य पदं दुःखं गवेषितुम्&lt;br&gt;&#xA;यथा मृगस्य विद्धस्य मृगव्याधः पदं नयेत्&lt;br&gt;&#xA;कक्षे रुधिरपातेन तथा धर्मपथं नयेत्&lt;br&gt;&#xA;यथा सम्यग्विनीतेन पथा गन्तव्यमप्युत&lt;br&gt;&#xA;राजर्षीणां वृत्तमेतदेवं गच्छ युधिष्ठिर&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/123/</guid>
      <description>&lt;p&gt;भीष्मः-&lt;br&gt;&#xA;स्वराष्ट्रात्परराष्ट्राच्च कोशं सञ्जनयेन्नृपः&lt;br&gt;&#xA;कोशाद्धि धर्मः कौन्तेय राज्यमूलं प्रवर्तते&lt;br&gt;&#xA;तस्मात्सञ्जनयेत्कोशं सत्कृत्य परिपालयेत्&lt;br&gt;&#xA;परिपाल्यानुगृह्णीयादेष धर्मस्सनातनः&lt;br&gt;&#xA;स कोशश्शुद्धभावेन नानृशंसेन जायते&lt;br&gt;&#xA;मध्यमं पदमास्थाय कोशसङ्ग्रहणं चरेत्&lt;br&gt;&#xA;अबलस्य कुतः कोशो ह्यकोशस्य कुतो बलम्&lt;br&gt;&#xA;अबलस्य कुतो राज्यमराज्ये श्रीः कुतो भवेत्&lt;br&gt;&#xA;उच्चैर्वृत्तेश्श्रियो हानिर्यथैव मरणं तथा&lt;br&gt;&#xA;तस्मात्कोशं बलं मित्राण्यथ राजा विवर्धयेत्&lt;br&gt;&#xA;हीनकोशं हि राजानमवमन्यन्ति शत्रवः&lt;br&gt;&#xA;न चास्याल्पेन तुष्यन्ति कर्मणाप्युत्सहन्ति च&lt;br&gt;&#xA;श्रियो हि कारणं राजा सत्क्रियां लभते पराम्&lt;br&gt;&#xA;साऽस्य गूहति पापानि वासः गुह्यमिव स्त्रियाः&lt;br&gt;&#xA;बुद्धिमस्यानुतप्यन्ते पुरा विप्रकृता नराः&lt;br&gt;&#xA;सालावृका इवाजस्रुर्जिघांसूनेव विन्दति&lt;br&gt;&#xA;ईदृशस्य कुतो राज्यं सुखं भरतसत्तम&lt;br&gt;&#xA;उद्यच्छेदेव न ग्लायेदुद्यमो ह्येव पौरुषम्&lt;br&gt;&#xA;अप्यपर्वणि भज्येत न नमेतेह कस्यचित्&lt;br&gt;&#xA;अप्यरण्यं समाश्रित्य चरेन्मृगगणैस्सह&lt;br&gt;&#xA;न त्वेवोद्रिक्तमर्यादैर्दस्युभिस्सहितश्चरेत्&lt;br&gt;&#xA;दस्यूनां सुलभा सेना रौद्रकर्मसु भारत&lt;br&gt;&#xA;एकान्ततो ह्यमर्यादात्सर्व उद्विजते जनः&lt;br&gt;&#xA;दस्यवोऽप्यनुशङ्कन्ते निरनुक्रोशकारिणः&lt;br&gt;&#xA;स्थापयेदेव मर्यादां जनचित्तप्रसादिनीम्&lt;br&gt;&#xA;अल्पा ह्यर्थेषु मर्यादा लोके भवति पूजिता&lt;br&gt;&#xA;नायं लोकोऽस्ति न पर इति व्यवसितो जनः&lt;br&gt;&#xA;नालं गन्तुमिहाश्वासं नास्तिक्यभयशङ्कितैः&lt;br&gt;&#xA;यथा सद्भिः परं दानमहिंसा दस्युभिस्तथा&lt;br&gt;&#xA;अनुरज्यन्ति भूतानि समर्यादेषु दस्युषु&lt;br&gt;&#xA;अयुध्यमानस्यादानं दारामर्शः कृतघ्नता&lt;br&gt;&#xA;ब्रह्मवित्तस्य चादानं निश्शेषकरणं तथा&lt;br&gt;&#xA;स्त्रिया मोषः पथि स्थानं साधुष्वेव विगर्हितम्&lt;br&gt;&#xA;सदोष एव भवति दस्युरेतानि वर्जयेत्&lt;br&gt;&#xA;अभिसन्दधते ये च विनाशा यास्य भारत&lt;br&gt;&#xA;सशेषमेवोपलभ्य कुर्वन्तीति विनिश्चयम्&lt;br&gt;&#xA;तस्मात्सशेषं कर्तव्यं स्वाधीनमपि दस्युभिः&lt;br&gt;&#xA;न बलस्थोऽहमस्मीति नृशंसानि समाचरेत्&lt;br&gt;&#xA;सशेषकारिणस्तत्र शेषं पश्यन्ति सर्वशः&lt;br&gt;&#xA;निश्शेषकारिणो नित्यं निश्शेषकरणाद्भयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/124/</guid>
      <description>&lt;p&gt;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;अत्र कामन्दवचनं कीर्तयन्ति पुराविदः&lt;br&gt;&#xA;प्रत्यक्षावेव धर्मार्थौ क्षत्रियस्य विजानतः&lt;br&gt;&#xA;तौ तु न व्यवधातव्यौ परोक्षा धर्मयातना&lt;br&gt;&#xA;अधर्मो धर्म इत्येतद्यथा वृक्षपदं तथा&lt;br&gt;&#xA;धर्माधर्मफले जातु न ददर्शेह कश्चन&lt;br&gt;&#xA;बुभूषेद्बलमेवैतत्सर्वं बलवतो वशे&lt;br&gt;&#xA;श्रियं बलममात्यांश्च बलवानिह विन्दति&lt;br&gt;&#xA;यो ह्यनाढ्यस्स पतितस्तदुच्छिष्टं यदल्पकम्&lt;br&gt;&#xA;बह्वपत्ये बलवति न किञ्चिज्जायते भयात्&lt;br&gt;&#xA;उभौ सत्याधिकारौ तौ त्रायेते महतो भयात्&lt;br&gt;&#xA;अति धर्माद्बलं मन्ये बलाद्धर्मः प्रवर्तते&lt;br&gt;&#xA;बले प्रतिष्ठितो धर्मो धरण्यामिव जङ्गमः&lt;br&gt;&#xA;धूमो वायोरिव वशे बलं धर्मोऽनुवर्तते&lt;br&gt;&#xA;अनीश्वरो बलं धर्मो द्रुमं वल्लीव संश्रिता&lt;br&gt;&#xA;वशे बलवतां धर्मस्सुखं भोगवतामिव&lt;br&gt;&#xA;नास्त्यसाध्यं बलवतां सर्वं बलवता जितम्&lt;br&gt;&#xA;दुराचारः क्षीणबलः परिमाणं न गच्छति&lt;br&gt;&#xA;अथ तस्मादुद्विजते सर्वलोको वृकादिव&lt;br&gt;&#xA;अपध्वस्तो ह्यवमतो दुःखं जीवति जीवितः&lt;br&gt;&#xA;जीवितं यदधिक्षिप्तं यथैव मरणं तथा&lt;br&gt;&#xA;यदेवमाहुः पापेन चारित्रेण विवक्षितम्&lt;br&gt;&#xA;सुभृशं तप्यते तेन वाक्शल्येन परिक्षतः&lt;br&gt;&#xA;अत्रैतदाहुराचार्याः पापस्य परिमोक्षणे&lt;br&gt;&#xA;त्रयीं विद्यां निषेवेत तथोपासीत च द्विजान्&lt;br&gt;&#xA;प्रसादयेन्मधुरया वाचा चाप्यथ कर्मणा&lt;br&gt;&#xA;महामनाश्चैव भवेद्विवहेच्च महाकुले&lt;br&gt;&#xA;इत्यस्तीति वदेदेवं परेषां कीर्तयेद्गुणान्&lt;br&gt;&#xA;जपेदुदकशीलस्स्यात्पेशलो नातिजल्पकः&lt;br&gt;&#xA;ब्रह्म क्षत्रं सम्प्रविशेद्बहु कृत्वा सुदुष्करम्&lt;br&gt;&#xA;उच्यमानोऽपि लोकेन बहु तत्तदचिन्तयन्&lt;br&gt;&#xA;उपप्राप्यैवमाचारं क्षिप्रं बहुमतो भवेत्&lt;br&gt;&#xA;सुखं च वित्तं भुञ्जीत वृत्तेनैकेन गोपयेत्&lt;br&gt;&#xA;अपि तेभ्यो मृगान्हत्वा नयेच्च सततं वने&lt;br&gt;&#xA;ये स्म न प्रतिगृह्णन्ति दस्युभोजनशङ्कया&lt;br&gt;&#xA;लोके च लभते पूजां परत्र च महत्फलम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/125/</guid>
      <description>&lt;p&gt;भीष्मः-&lt;br&gt;&#xA;अत्राप्युदाहन्तीममितिहासं पुरातनम्&lt;br&gt;&#xA;यथा दस्युस्समर्यादो दस्युत्वात्सिद्धिमाप्तवान्&lt;br&gt;&#xA;अरण्ये सायं पूर्वाह्णे मृगयूथप्रकोपिता&lt;br&gt;&#xA;विधिज्ञो मृगजातीनां निपातानां च कोविदः&lt;br&gt;&#xA;सर्वकाननदेशज्ञः पारियात्रचरस्सदा&lt;br&gt;&#xA;धर्मज्ञस्सर्ववर्णानाममोघेषुर्दृढायुधः&lt;br&gt;&#xA;अप्यनेकशतां सेनामेक एव जिगाय सः&lt;br&gt;&#xA;स वृद्धावम्बपितरौ महारण्येऽभ्यपूजयत्&lt;br&gt;&#xA;मधुमांसैर्मूलफलैरन्नैरुच्चावचैरपि&lt;br&gt;&#xA;सत्कृत्य भोजयामास सम्यक्परिचचार ह&lt;br&gt;&#xA;आरण्यकान्प्रव्रजितान्ब्राह्मणान्परिपालयन्&lt;br&gt;&#xA;अपि तेभ्यो मृगान्हत्वा निनाय सततं वने&lt;br&gt;&#xA;येऽस्मान्न प्रतिगृह्णन्ति दस्युभोजनशङ्कया&lt;br&gt;&#xA;तेषामासद्य गेहेषु एक एव स गच्छति&lt;br&gt;&#xA;तं बहूनि सहस्राणि ग्रामणीत्वेऽभिवव्रिरे&lt;br&gt;&#xA;निर्मर्यादानि दस्यूनां निरनुक्रोशवर्तिनाम्&lt;br&gt;&#xA;दस्यवः-&lt;br&gt;&#xA;मुहूर्तदेशकालज्ञः प्राज्ञश्शूरो दृढव्रतः&lt;br&gt;&#xA;ग्रामणीर्भव नो मुख्यस्सर्वेषामेव सर्वतः&lt;br&gt;&#xA;यथा यथा वक्ष्यसि नः करिष्यामस्तथा तथा&lt;br&gt;&#xA;पालयास्मान्यथान्यायं यथा माता यथा पिता&lt;br&gt;&#xA;दस्युः-&lt;br&gt;&#xA;मा वधिष्ट स्त्रियं भीरुं मा शिशुं मा तपस्विनम्&lt;br&gt;&#xA;नायुध्यमानो हन्तव्यो न च ग्राह्या बलात्स्त्रियः&lt;br&gt;&#xA;सर्वथा स्त्री न हन्तव्या सर्वसत्त्वेषु बुध्यत&lt;br&gt;&#xA;नित्यं गोब्राह्मणे स्वस्ति योद्धव्यं च तदर्थतः&lt;br&gt;&#xA;सत्यं च नोपिहन्तव्यं सारविघ्नं च मा कृथाः&lt;br&gt;&#xA;पूज्यन्ते यत्र देवाश्च पितरोऽतिथयश्च ह&lt;br&gt;&#xA;सर्वभूतेष्वपि वरो ब्राह्मणो मोक्षमर्हति&lt;br&gt;&#xA;कार्या चापचितिस्तेषां सर्वस्वेनापि भावयेत्&lt;br&gt;&#xA;यस्य त्वेते सम्प्रदुष्टास्तस्य विद्यात्पराभवम्&lt;br&gt;&#xA;न तस्य त्रिषु लोकेषु त्राता भवति कश्चन&lt;br&gt;&#xA;यो ब्राह्मणान्परिभवेद्विनाशं वाऽपि रोचयेत्&lt;br&gt;&#xA;सूर्योदय इवावश्यं ध्वान्ते ध्रुवं तस्य पराभवः&lt;br&gt;&#xA;इहैव फलमासीनः प्रत्याकाङ्क्षेत सर्वशः&lt;br&gt;&#xA;ये ये नो न प्रदास्यन्ति तांस्तांसेनाऽभियास्यसि&lt;br&gt;&#xA;शिक्षार्थं विहितो दण्डो न वधार्थं विधीयते&lt;br&gt;&#xA;ये च शिष्टान्प्रबाधन्ते धर्मस्तेषां वधस्स्मृतः&lt;br&gt;&#xA;ये हि राष्ट्रोपरोधेन वृत्तिं कुर्वन्ति केचन&lt;br&gt;&#xA;तानेवानुम्रियेरंस्ते कुणपं कृमयो यथा&lt;br&gt;&#xA;ये पुनर्धर्मशास्त्रेण वर्तेरन्निह दस्यवः&lt;br&gt;&#xA;अपि ते दस्यवो भूत्वा क्षिप्रं सिद्धिमवाप्नुयुः&lt;br&gt;&#xA;भीष्मः-&lt;br&gt;&#xA;तत्सर्वमनुचक्रुस्ते कापच्यस्यानुशासनम्&lt;br&gt;&#xA;वृद्धिं च लेभिरे सर्वे पापेभ्यश्चाप्युपारमन्&lt;br&gt;&#xA;कापच्यः कर्मणा तेन महतीं सिद्धिमाप्तवान्&lt;br&gt;&#xA;साधूनामाचरन्क्षेमं दस्यून्पापान्निवर्तयन्&lt;br&gt;&#xA;इदं कापच्यचरितं यो नित्यमनुचिन्तयेत्&lt;br&gt;&#xA;नारण्येभ्यस्स भूतेभ्यो भयमृच्छेत्कथञ्चन&lt;br&gt;&#xA;न भयं तस्य मर्त्येभ्यो नामर्त्येभ्यः कथञ्चन&lt;br&gt;&#xA;न सतो नासतो राजन्स ह्यरण्येषु गोपतिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/126/</guid>
      <description>&lt;p&gt;भीष्म&lt;br&gt;&#xA;अत्र गाथा ब्रह्मगीताः कीर्तयन्ति पुराविदः&lt;br&gt;&#xA;येन मार्गेण राजानः कोशं सञ्जनयन्त्युत&lt;br&gt;&#xA;न धनं यज्ञशीलानां हार्यं देवस्वमेव च&lt;br&gt;&#xA;दस्यूनां निष्क्रियाणां च क्षत्रियो हर्तुमर्हति&lt;br&gt;&#xA;इमाः प्रजाः क्षत्रियाणां रक्ष्या हन्याश्च भारत&lt;br&gt;&#xA;धनं हि क्षत्रियस्येह द्वितीयस्य न विद्यते&lt;br&gt;&#xA;तदस्य स्याद्बलार्थं वा धनं यज्ञार्थमेव वा&lt;br&gt;&#xA;अभोज्याश्चौषधीश्छित्त्वा भोज्या एव पचन्त्युत&lt;br&gt;&#xA;यो वै न देवान्न पितॄन्न मर्त्यान्हविषाऽर्चति&lt;br&gt;&#xA;अनर्थिकां तद्धनितामाहुर्धर्मविदो जनाः&lt;br&gt;&#xA;हरेत्तद्द्रविणं राजन्धार्मिकः पृथिवीपतिः&lt;br&gt;&#xA;न हि न प्रीणयेल्लोकान्न लोको गर्हते नृपम्&lt;br&gt;&#xA;असाधुभ्यो निरादाय साधुभ्यो यः प्रयच्छति&lt;br&gt;&#xA;आत्मानं सङ्क्रमं कृत्वा मन्ये धर्मविदेव सः&lt;br&gt;&#xA;औद्भिदा जन्तवो यद्वच्छ्रुत्वा वाजो यथातथा&lt;br&gt;&#xA;अनिष्टत्तास्सम्भवन्ति तथा यज्ञः प्रजायते&lt;br&gt;&#xA;यथैव दंशमशकं यथा कीटपिपीलिकम्&lt;br&gt;&#xA;सैव वृत्तिरयज्ञेषु यथा धर्मो विधीयते&lt;br&gt;&#xA;यथा ह्यकस्माद्भवति भूमौ पांसुस्तृणोलपम्&lt;br&gt;&#xA;तथैवेह भवेद्धर्मस्सूक्ष्मस्सूक्ष्मतरस्स्मृतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/127/</guid>
      <description>&lt;p&gt;भीष्मः-&lt;br&gt;&#xA;अत्रैव चेदमव्यग्रं शृण्वाख्यानमनुत्तमम्&lt;br&gt;&#xA;द्रीर्घसूत्रमुपाश्रित्य कार्याकार्यविनिश्चये&lt;br&gt;&#xA;नाति गाधे जलस्थाने कुशलसुहृदस्त्रयः&lt;br&gt;&#xA;प्रभूतमत्स्ये कौन्तेय बभूवुस्सहचारिणः&lt;br&gt;&#xA;तत्रैकः प्राप्तकालज्ञो दीर्घदर्शी तथाऽपरः&lt;br&gt;&#xA;दीर्घसूत्रस्तथा चैकस्त्रयाणां जलचारिणाम्&lt;br&gt;&#xA;क्रदाचित्तज्जलस्थानं मत्स्यबन्धास्समन्ततः&lt;br&gt;&#xA;निस्रावयामासुरथो निम्नेषु विविधैर्मुखैः&lt;br&gt;&#xA;प्रक्षीयमाणं तद्बुद्ध्वा जलस्थानं भयागमे&lt;br&gt;&#xA;अब्रवीद्दीर्घदर्शी तु तावुभौ सुहृदौ तदा&lt;br&gt;&#xA;दीर्घदर्शी-&lt;br&gt;&#xA;इयमापत्समुत्पन्ना सर्वेषां सलिलौकसाम्&lt;br&gt;&#xA;शीघ्रमन्यत्र गच्छामः पन्था यावन्न शुष्यति&lt;br&gt;&#xA;अनागतमनर्थं हि सुनयैर्यः प्रबाधते&lt;br&gt;&#xA;स न संशयमाप्नोति तथाऽन्यत्र व्रजामहे&lt;br&gt;&#xA;भीष्मः-&lt;br&gt;&#xA;दीर्घसूत्रस्तु यस्तत्र सोऽब्रवीत्सम्यगुष्यताम्&lt;br&gt;&#xA;न तु तावत्त्वरा कार्या इति मे निश्चिता मतिः&lt;br&gt;&#xA;अथ सम्प्रतिपत्तिज्ञस्त्वब्रवीद्दीर्घदर्शिनम्&lt;br&gt;&#xA;प्राप्तकालज्ञः-&lt;br&gt;&#xA;प्राप्ते काले न मे किञ्चिन्न्यायतः परिहास्यते&lt;br&gt;&#xA;भीष्मः-&lt;br&gt;&#xA;एवमुक्तो निराक्रामद्दीर्घदर्शी महामतिः&lt;br&gt;&#xA;जगाम स्रोतसैकेन गम्भीरं सलिलाशयम्&lt;br&gt;&#xA;ततः प्रसृततोयं तं समीक्ष्य सलिलाशयम्&lt;br&gt;&#xA;बबन्धुर्विविधैर्योगैर्मत्स्यान्मत्स्योपजीविनः&lt;br&gt;&#xA;विलोड्यमाने तस्मिंस्तु स्रुततोये जलाशये&lt;br&gt;&#xA;अगच्छद्ग्रहणं तत्र दीर्घसूत्रस्सहापरैः&lt;br&gt;&#xA;उद्दानं क्रियमाणं च मत्स्यानां वीक्ष्य रज्जुभिः&lt;br&gt;&#xA;प्रविश्यान्तरमन्येषामग्रसत्प्रतिपत्तिमान्&lt;br&gt;&#xA;ग्रस्तमेव तदुद्दानं गृहीत्वा तत्तथा तु सः&lt;br&gt;&#xA;सर्वानेव च तांस्तत्र ते विदुर्ग्रथिता इति&lt;br&gt;&#xA;ततः प्रक्षाल्यमानेषु सर्वेषु विमले जले&lt;br&gt;&#xA;त्यक्त्वा रज्जुं प्रमुक्तोऽसौ शीघ्रं सम्प्रतिपत्तिमान्&lt;br&gt;&#xA;दीर्घसूत्रस्तु मन्दात्मा हीनबुद्धिरचेतनः&lt;br&gt;&#xA;मरणं प्राप्तवान्मूढो यथैवोपहतेन्द्रियः&lt;br&gt;&#xA;एवं प्राप्ततमं कालं यो मोहान्नावबुध्यते&lt;br&gt;&#xA;स विनश्यति वै क्षिप्रं दीर्घसूत्रो यथा झषः&lt;br&gt;&#xA;आदौ न कुरुते श्रेयः कुशलोऽस्मीति यः पुमान्&lt;br&gt;&#xA;स हि संशयमाप्नोति यथा सम्प्रतिपत्तिमान्&lt;br&gt;&#xA;अनागतविधानं तु यो नरः कुरुते क्षमम्&lt;br&gt;&#xA;श्रेयः प्राप्नोति सोऽत्यन्तं दीर्घदर्शी यथा ह्यसौ&lt;br&gt;&#xA;कला काष्ठा मुहूर्ताश्च दिनरात्र्यः क्षणा लवाः&lt;br&gt;&#xA;पक्षा मासाष्षडृतवः कालस्संवत्सराणि च&lt;br&gt;&#xA;पृथिवी देश इत्युक्तः स च कालो न दृश्यते&lt;br&gt;&#xA;अभिप्रेतार्थसिद्ध्यर्थं दूरतो न्यायतस्तथा&lt;br&gt;&#xA;एतौ धर्मार्थशास्त्रेषु मोक्षशास्त्रेषु चर्षिभिः&lt;br&gt;&#xA;प्रधानाविति निर्दिष्टौ तौ मे चाभिमतौ नृणाम्&lt;br&gt;&#xA;परीक्ष्यकारी युक्तश्च स सम्यगुपपादयेत्&lt;br&gt;&#xA;देशकालावभिप्रेतौ तोभ्यां फलमवाप्नुयात्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/128/</guid>
      <description>&lt;p&gt;युधिष्ठिरः-&lt;br&gt;&#xA;सर्वत्र बुद्धिः कथिता श्रेष्ठा ते भरतर्षभ&lt;br&gt;&#xA;अनागता तथोत्पन्ना दीर्घसूत्रा विनाशिनी&lt;br&gt;&#xA;तदिच्छामि परां बुद्धिं श्रोतुं भरतसत्तम&lt;br&gt;&#xA;यथा राजन्विमुच्येत शत्रुभिः परिपीडितः&lt;br&gt;&#xA;धर्मार्थकुशलं प्राज्ञं सर्वशास्त्रविशारदम्&lt;br&gt;&#xA;पृच्छामि त्वां कुरुश्रेष्ठ तन्मे व्याख्यातुमर्हसि&lt;br&gt;&#xA;शत्रुभिर्बहुभिर्ग्रस्तो यथा मुच्येत पार्थिवः&lt;br&gt;&#xA;एतदिच्छाम्यहं श्रोतुं सर्वमेव यथाविधि&lt;br&gt;&#xA;विषमस्थं हि राजानं शत्रवः परिपन्थिनः&lt;br&gt;&#xA;बहवोह्येकमुद्धर्तुं यतन्ते पूर्वतापिताः&lt;br&gt;&#xA;सर्वतः प्रार्थ्यमानेन दुर्बलेन महाबलैः&lt;br&gt;&#xA;एकेनैवासहायेन शक्यं स्थातुं कथं भवेत्&lt;br&gt;&#xA;कथं मित्रमरिं चापि विन्देत भरतर्षभ&lt;br&gt;&#xA;चेष्टितव्यं कथं चात्र शत्रोर्मित्रस्य चान्तरे&lt;br&gt;&#xA;अजातलक्षणे राजन्नमित्रे मित्रतां गते&lt;br&gt;&#xA;कथं नु पुरुषः कुर्यात्कृत्वा किं वा सुखी भवेत्&lt;br&gt;&#xA;विग्रहं केन वा कुर्यात्सन्धिं वा केन योजयेत्&lt;br&gt;&#xA;कथं वा शत्रुमध्यस्थो वर्तेत बलवानपि&lt;br&gt;&#xA;एतद्वै सर्वकृत्यानां परं कृत्यं नराधिप&lt;br&gt;&#xA;नैतस्य कश्चिद्वक्ताऽस्ति श्रोता वाऽपि सुदुर्लभः&lt;br&gt;&#xA;ऋते पितामहाद्भीष्मात्सत्यसन्धाज्जितेन्द्रियात्&lt;br&gt;&#xA;तदन्वीक्ष्य महाबाहो सर्वमेतद्ब्रवीहि नः&lt;br&gt;&#xA;भीष्मः-&lt;br&gt;&#xA;त्वद्युक्तोऽयमनुप्रश्नो युधिष्ठिर गुणोदयः&lt;br&gt;&#xA;शृणु मे पुत्र कार्त्स्न्येन गुह्यमापत्सु भारत&lt;br&gt;&#xA;अमित्रो मित्रतां याति मित्रं चापि प्रदुष्यति&lt;br&gt;&#xA;सामर्थ्ययोगात्कार्याणामनित्या हि सदा गतिः&lt;br&gt;&#xA;तस्माद्विश्वसितव्यं च विग्रहं च समादिशेत्&lt;br&gt;&#xA;देशं कालं च विज्ञाय कार्याकार्यविनिर्णये&lt;br&gt;&#xA;सन्धातव्यं बुधैर्नित्यं व्यवस्य च हितार्थिभिः&lt;br&gt;&#xA;अमित्रैरपि सन्धेयं प्राणा रक्ष्या हि भारत&lt;br&gt;&#xA;यो ह्यमित्रैर्नरैर्नित्यं न सन्दध्यादपण्डितः&lt;br&gt;&#xA;न सोर्थं प्राप्नुयात्किञ्चित्फलान्यपि च भारत&lt;br&gt;&#xA;यस्त्वमित्रेण सन्धत्ते मित्रेण च विरुध्यते&lt;br&gt;&#xA;अर्थयुक्तिं समालोक्य सुमहद्विन्दते फलम्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;मार्जारस्य च संवादं न्यग्रोधे मूषिकस्य च&lt;br&gt;&#xA;वने महति कस्मिंश्चिन्न्यग्रोधस्सुमहानभूत्&lt;br&gt;&#xA;लताजालपरिच्छन्नो नानाद्विजगणायुतः&lt;br&gt;&#xA;स्कन्धवान्मेघसङ्काशश्शीतच्छायो मनोरमः&lt;br&gt;&#xA;वैराज्यमभितो जातस्तरुर्व्यालमृगायुतः&lt;br&gt;&#xA;तस्य मूलमुपाश्रित्य कृत्वा शतमुखं बिलम्&lt;br&gt;&#xA;वसति स्म महाप्राज्ञः पलितो नाम मूषिकः&lt;br&gt;&#xA;शाखां तस्य समाश्रित्य वसति स्म सुखं तदा&lt;br&gt;&#xA;रोमशो नाम मार्जारः सर्वसत्वावसादकः&lt;br&gt;&#xA;तत्र त्वागत्य चण्डालो वैराज्यकृतकेतनः&lt;br&gt;&#xA;युयोज यन्त्रमुन्माथं नित्यमस्तङ्गते रवौ&lt;br&gt;&#xA;तत्र स्नायुमयान्पाशान्यथावत्संविधाय च&lt;br&gt;&#xA;गृहं गत्वा सुखी शेते प्रभातामेति शर्वरीम्&lt;br&gt;&#xA;तत्र स्म नित्यं बध्यन्ते नक्तं बहुविधा मृगाः&lt;br&gt;&#xA;कदाचिदत्र मार्जारस्सम्प्रवृत्तो ह्यबध्यत&lt;br&gt;&#xA;तस्मिन्बद्धे महाप्राणे शत्रौ नित्याततायिनि&lt;br&gt;&#xA;तं कालं पलितो ज्ञात्वा प्रचचार सुनिर्भयः&lt;br&gt;&#xA;तेनानुचरता तस्मिन्वने विश्वस्तचारिणा&lt;br&gt;&#xA;भक्ष्यं मृगयमाणेन न दृष्टं मृष्टमामिषम्&lt;br&gt;&#xA;स तमुन्माथमारुह्य तदामिषमभक्षयत्&lt;br&gt;&#xA;तस्योपरि सपत्नस्य बद्धस्य मनसा हसन्&lt;br&gt;&#xA;आमिषेषु प्रसक्तस्स कदाचिदवलोकयन्&lt;br&gt;&#xA;अपश्यदपरं घोरमात्मनो रिपुमागतम्&lt;br&gt;&#xA;शरप्रसूनसङ्काशं महीविवरशायिनम्&lt;br&gt;&#xA;नकुलं हरिकं नाम चपलं ताम्रलोचनम्&lt;br&gt;&#xA;तेन मूषिकगन्धेन त्वरमाण उपागमत्&lt;br&gt;&#xA;भक्ष्यार्थं लेलिहन्वक्त्रं भूमावूर्ध्वमुखस्स्थितः&lt;br&gt;&#xA;शाखागतमरिं चान्यमपश्यत्कोटरालयम्&lt;br&gt;&#xA;उलूकं चन्द्रकं नाम वक्त्रतुण्डं दुरासदम्&lt;br&gt;&#xA;गतस्य विषयं तस्य नकुलोलूकयोस्तयोः&lt;br&gt;&#xA;अथास्यासीदियं चिन्ता तत्प्राप्तस्य महद्भयम्&lt;br&gt;&#xA;आपद्यपि सुकष्टायां मरणे समुपस्थिते&lt;br&gt;&#xA;समन्ताद्भय उत्पन्ने किं कार्यं वै मनीषिणा&lt;br&gt;&#xA;स तथा सर्वतो रुद्धस्सर्वत्र भयकर्शितः&lt;br&gt;&#xA;अभवद्भयसन्त्रस्तश्चक्रे च परमां मतिम्&lt;br&gt;&#xA;मूषिकः-&lt;br&gt;&#xA;आपद्विनाशभूयिष्ठं शङ्कनीयं हि जीवितम्&lt;br&gt;&#xA;समन्तात्संशयस्सोऽयं अस्मांस्तावदुपस्थिता&lt;br&gt;&#xA;गतं हि सहसा भूमिं नकुलो मामवाप्नुयात्&lt;br&gt;&#xA;उलूकश्चेह तिष्ठन्तं मार्जारो समाप्नुयात्&lt;br&gt;&#xA;न त्वेवास्मद्विधः प्राज्ञस्सम्मोहं गन्तुमर्हति&lt;br&gt;&#xA;करिष्ये जीविते यत्नं यावदुच्छ्वासनिग्रहात्&lt;br&gt;&#xA;न हि बुद्ध्याऽन्वितः प्राज्ञो नीतिशास्त्रविशारदः&lt;br&gt;&#xA;सम्भ्रमन्त्यापदं प्राप्य महतोऽर्थानवाप्य वा&lt;br&gt;&#xA;न त्वन्यामिह मार्जाराद्गतिं प्राप्स्यामि साम्प्रतम्&lt;br&gt;&#xA;विषमस्थो ह्ययं शत्रुः कृत्यं चास्य महन्मया&lt;br&gt;&#xA;जीवितार्थी कथं त्वद्य पार्थितश्शत्रुभिस्त्रिभिः&lt;br&gt;&#xA;प्राणहेतोरिमं मित्रं मार्जारं संश्रयामि वै&lt;br&gt;&#xA;अत्रैव खलु मार्जारे जीवितं सम्प्रतिष्ठितम्&lt;br&gt;&#xA;अतोऽस्मै सम्प्रवक्ष्यामि हेतुमात्माभिरक्षणे&lt;br&gt;&#xA;क्षत्रविधां समाश्रित्य हितं तत्रोपधारये&lt;br&gt;&#xA;येनेमं शत्रुसङ्घातं मतिपूर्वेण वञ्चये&lt;br&gt;&#xA;अयमत्यन्तशत्रुर्मे वैषम्यं परमं गतः&lt;br&gt;&#xA;मूढो ग्राहयिता स्वार्थं सङ्गत्या यदि शक्यते&lt;br&gt;&#xA;कदाजिद्व्यसनं प्राप्य सन्धिं कुर्यान्मया सह&lt;br&gt;&#xA;बलिना सन्निकृष्टस्य शत्रोरपि परिग्रहः&lt;br&gt;&#xA;कार्य इत्याहुराचार्या व्यसने जीवितार्थिना&lt;br&gt;&#xA;श्रेयान्हि पण्डितश्शत्रुर्न हि मित्रमपण्डितम्&lt;br&gt;&#xA;अपीदानीमयं शत्रुस्सङ्गत्या पण्डितो भवेत्&lt;br&gt;&#xA;ततोऽस्मै सम्प्रवक्ष्यामि हेतुमात्माभिरक्षणे&lt;br&gt;&#xA;भीष्मः-&lt;br&gt;&#xA;ततोऽर्थगतितत्त्वज्ञस्सन्धिविग्रहकालवित्&lt;br&gt;&#xA;सान्त्वपूर्वमिदं वाक्यं मार्जारं मूषिकोऽब्रवीत्&lt;br&gt;&#xA;मूषिकः-&lt;br&gt;&#xA;सौहृदेनाभिभाषे त्वां कच्चिन्मार्जार जीवसे&lt;br&gt;&#xA;जीवितं हि तवेच्छामि श्रेयस्साधारणं हि नौ&lt;br&gt;&#xA;न ते सौम्य भयं कार्यं जीविष्यसि यथा पुरम्&lt;br&gt;&#xA;अहं त्वामुद्धरिष्यामि प्राणाञ्जह्यां कृते तव&lt;br&gt;&#xA;अस्ति कश्चिदुपायोऽत्र पुष्कल प्रतिभाति मे&lt;br&gt;&#xA;येन शक्यस्त्वया मोक्षः प्राप्तुं श्रेयस्तथा मया&lt;br&gt;&#xA;मयाह्युपायो दृष्टोऽयं विचार्य हितमात्मनः&lt;br&gt;&#xA;आत्मार्थं च त्वदर्थं च श्रेयस्साधारणां हि नौ&lt;br&gt;&#xA;इदं हि नकुलोलूकं पापबुद्ध्या हि संस्थितम्&lt;br&gt;&#xA;न धर्षयति मार्जार तेन मे स्वस्ति साम्प्रतम्&lt;br&gt;&#xA;क्रूरश्चपलनेत्रोऽयं कौशिको मां निरीक्षते&lt;br&gt;&#xA;नगशाखागतस्तिष्ठंस्तस्याहं भृशमुद्विजे&lt;br&gt;&#xA;सतां साप्तपदं मित्रं स सखा मेऽसि पण्डितः&lt;br&gt;&#xA;सावासकं करिष्यामि नास्ति ते प्राणतो भयम्&lt;br&gt;&#xA;न हि शक्नोषि मार्जार पाशं छेत्तुं मया विना&lt;br&gt;&#xA;अहं छेत्स्यामि पाशं यदि मां त्वं न हिंससि&lt;br&gt;&#xA;त्वमाश्रितो द्रुमस्याग्रं मूलं त्वहमुपाश्रितः&lt;br&gt;&#xA;चिरोषितावुभावावां वृक्षेऽस्मिन्विदितं हि तत्&lt;br&gt;&#xA;यस्मिन्नाश्वासते कश्चिद्यश्च नाश्वसिति क्वचित्&lt;br&gt;&#xA;न तौ धीराः प्रशंसन्ति नित्यमुद्विग्नमानसौ&lt;br&gt;&#xA;तस्माद्विवर्धतां प्रीतिस्सत्यं सङ्गतमस्तु नौ&lt;br&gt;&#xA;कालातीतमिहार्थं हि न प्रशंसन्ति पण्डिताः&lt;br&gt;&#xA;अर्थयुक्तिमिमां तावद्यथाभूतां निशामय&lt;br&gt;&#xA;तव जीवितमिच्छामि त्वं ममेच्छसि जीवितम्&lt;br&gt;&#xA;कश्चित्तरति काष्ठेन सुगम्भीरां महानदीम्&lt;br&gt;&#xA;स तारयति तत्काष्ठं स च काष्ठेन तार्यते&lt;br&gt;&#xA;ईदृशो नः क्रियायोगो भविष्यति सुविस्तरः&lt;br&gt;&#xA;अहं त्वां तारयिष्यामि मां च त्वं तारयिष्यसि&lt;br&gt;&#xA;भीष्मः-&lt;br&gt;&#xA;एवमुक्त्वा तु पलितस्तमर्थमुभयोर्हितम्&lt;br&gt;&#xA;हेतुमद्ग्रहणीयं च कालापेक्षी व्यतिष्ठत&lt;br&gt;&#xA;अथ सुव्याहृतं तस्य श्रुत्वा शत्रोर्विचक्षणः&lt;br&gt;&#xA;हेतुमद्ग्रहणीयार्थं मार्जारो वाक्यमब्रवीत्&lt;br&gt;&#xA;बुद्धिमान्वाक्यसम्पन्नस्तद्वाक्यमनुवर्तयन्&lt;br&gt;&#xA;स्वामवस्थां प्रतीक्ष्यान्यां साम्नैव प्रत्यपूजयत्&lt;br&gt;&#xA;ततस्तीक्ष्णाग्रदशनो वैदूर्यमणिलोचनः&lt;br&gt;&#xA;मूषिकं मन्दमुद्वीक्ष्य मार्जारो वाक्यमब्रबीत्&lt;br&gt;&#xA;मार्जारः-&lt;br&gt;&#xA;नन्दामि सौम्य भद्रं ते यो मां जीवितुमिच्छसि&lt;br&gt;&#xA;श्रेयश्च यदि जानीषे क्रियतां मा विचारय&lt;br&gt;&#xA;अहं हि भृशमापन्नस्त्वमापन्नतरो मया&lt;br&gt;&#xA;द्वयोरापन्नयोः सन्धिः क्रियतां मा चिराय च&lt;br&gt;&#xA;विधत्स्व प्राप्तकालं यत्कार्यं सिध्यतु चावयोः&lt;br&gt;&#xA;मयि कृच्छ्राद्विनिर्मुक्ते न विनश्यति ते कृतम्&lt;br&gt;&#xA;त्यक्ततमानोऽस्मि भक्तोऽस्मि शिष्यस्त्वद्धितकृत्तथा&lt;br&gt;&#xA;तथा निदेशवर्ती च भवन्तं शरणं गतः&lt;br&gt;&#xA;भीष्मः-&lt;br&gt;&#xA;इत्येवमुक्तः पलितो मार्जारं वशमागतम्&lt;br&gt;&#xA;वाक्यं हितमुवाचेदमभिजातार्थमर्थवित्&lt;br&gt;&#xA;मूषिकः-&lt;br&gt;&#xA;उदारं यद्भवानाह नैतच्चित्रं भवद्विधे&lt;br&gt;&#xA;विहितो यस्तु मार्गो मे हितार्थं शृण्विदं मम&lt;br&gt;&#xA;अहं त्वाऽनुप्रवेक्ष्यामि नकुलान्मे महद्भयम्&lt;br&gt;&#xA;त्रायस्व मां मा वधीश्च शक्तोऽस्मि तव रक्षणे&lt;br&gt;&#xA;उलूकाच्चापि मां रक्ष क्षुद्रः प्रार्थयतीह माम्&lt;br&gt;&#xA;अहं छेत्स्यामि ते पाशान्सखे सत्येन ते शपे&lt;br&gt;&#xA;भीष्मः-&lt;br&gt;&#xA;तद्वचस्सङ्गतं श्रुत्वा लोमशो युक्तमर्थवत्&lt;br&gt;&#xA;हर्षादुद्वीक्ष्य पलितं स्वागतेनाभ्यपूजयत्&lt;br&gt;&#xA;तं सम्पूज्याथ पलितं मार्जारस्सौहृदे स्थितम्&lt;br&gt;&#xA;स विचिन्त्याब्रवीद्धीरः प्रीतस्त्वरित एव च&lt;br&gt;&#xA;मार्जारः-&lt;br&gt;&#xA;क्षिप्रमागच्छ भद्रं ते त्वं मे प्राणसमस्सखा&lt;br&gt;&#xA;तव प्राज्ञ प्रसादाद्धि प्रियं प्राप्स्यामि जीवितम्&lt;br&gt;&#xA;यद्यदेवङ्गतेनाद्य शक्यं कर्तुं मया तव&lt;br&gt;&#xA;तदाज्ञापय कर्तास्मि सिद्धिरेवास्तु नौ सखे&lt;br&gt;&#xA;अस्मात्ते संशयान्मुक्तस्समित्रगणबान्धवः&lt;br&gt;&#xA;सर्वकार्याणि कर्ताऽहं प्रियाणि च हितानि च&lt;br&gt;&#xA;मुक्तश्च व्यसनादस्मात्सौम्याहमपि नाम ते&lt;br&gt;&#xA;प्रीतिमुत्पादयेयं न प्रतिकर्तुं च शक्नुयाम्&lt;br&gt;&#xA;भीष्मः-&lt;br&gt;&#xA;एवमाश्वासितो विद्वान्मार्जारेण स मूषिकः&lt;br&gt;&#xA;प्रविवेश सुविस्रब्धस्सम्यगङ्गीचकार ह&lt;br&gt;&#xA;ग्राहयित्वा तु तं स्वार्थं मार्जारं मूषिकस्तथा&lt;br&gt;&#xA;मार्जारोरसि विस्रब्धस्सुष्वाप पितृमातृवत्&lt;br&gt;&#xA;निलीनं तस्य गात्रेषु मार्जारस्याथ मूषिकम्&lt;br&gt;&#xA;तं दृष्ट्वा नकुलोलूकौ निराशौ जग्मतुर्गृहान्&lt;br&gt;&#xA;लीनस्स तस्य गात्रेषु पलितो देशकालवित्&lt;br&gt;&#xA;चिच्छेद पाशान्नृपते कालाकाङ्क्षी शनैश्शनैः&lt;br&gt;&#xA;अथ बन्धपरिक्लिष्टो मार्जारो वीक्ष्य मूषिकम्&lt;br&gt;&#xA;छिन्दन्तं वै तदा पाशानत्वरन्तं त्वरान्वितः&lt;br&gt;&#xA;तमत्वरन्तं पलितं पाशानां छेदने तदा&lt;br&gt;&#xA;सञ्चोदयितुमारेभे मार्जारो मूषिकं ततः&lt;br&gt;&#xA;मार्जारः-&lt;br&gt;&#xA;किं सौम्य नातित्वरसे किं कृतार्थोऽवमन्यसे&lt;br&gt;&#xA;छिन्धि पाशानमित्रघ्न पुरा श्वपच एति सः&lt;br&gt;&#xA;भीष्मः-&lt;br&gt;&#xA;इत्युक्तस्त्वरताऽनेन मतिमान्पलितोऽब्रवीत्&lt;br&gt;&#xA;मार्जारमकृतप्रज्ञं तथ्यमात्महितं वचः&lt;br&gt;&#xA;मूषिकः-&lt;br&gt;&#xA;तूष्णीं भव न ते सौम्य त्वरा कार्या न सम्भ्रमः&lt;br&gt;&#xA;वयमेवात्र कालज्ञा न कालः परिहास्यते&lt;br&gt;&#xA;अकाले कृत्यमारब्धं कर्तुर्नार्थाय कल्पते&lt;br&gt;&#xA;तदेव काल आरब्धं महतेऽर्थाय कल्पते&lt;br&gt;&#xA;अकाले मित्र मुक्तान्मे त्वत्त एव भवेद्भयम्&lt;br&gt;&#xA;तस्मात्कालं प्रतीक्षस्व किमिति त्वरसे सखे&lt;br&gt;&#xA;यावत्पश्यामि चण्डालमायान्तं शस्त्रपाणिनम्&lt;br&gt;&#xA;ततश्छेत्स्यामि ते पाशं प्राप्ते साधारणे भये&lt;br&gt;&#xA;तस्मिन्काले प्रमुक्तस्त्वं तरुमेवाधिरोक्ष्यसे&lt;br&gt;&#xA;न हि ते जीवितादन्यत्किञ्चित्कृत्यं भविष्यति&lt;br&gt;&#xA;तस्मिन्कालेऽपि च तथा दिवाकीर्तिभयार्दितः&lt;br&gt;&#xA;मम न ग्रहणे शक्तः पलायनपरायणः&lt;br&gt;&#xA;ततो भवत्यपक्रान्ते त्रस्ते भीते च लुब्धकात्&lt;br&gt;&#xA;अहं बिलं प्रवेक्ष्यामि भवाञ्शाखां गमिष्यति&lt;br&gt;&#xA;भीष्मः-&lt;br&gt;&#xA;एवमुक्तस्तु मार्जारो मूषिकेणात्मनो हितम्&lt;br&gt;&#xA;वचनं वाक्यतत्त्वज्ञो जीवितार्थी महामतिः&lt;br&gt;&#xA;मार्जारः-&lt;br&gt;&#xA;अथात्मकृत्ये त्वरितस्सम्यक्प्रणितमाचरन्&lt;br&gt;&#xA;उवाच रोमशो वाक्यं मूषिकं चिरकारिणम्&lt;br&gt;&#xA;नह्येवं मित्रकार्याणि प्रीत्या कुर्वन्ति साधवः&lt;br&gt;&#xA;यथा त्वं मोक्षितः कृच्छ्रात्त्वरमाणेन वै मया&lt;br&gt;&#xA;तथा हि त्वरमाणेन त्वया कार्यमिदं मम&lt;br&gt;&#xA;यत्नं कुरु महाप्राज्ञ यथा स्वस्त्यावयोर्भवेत्&lt;br&gt;&#xA;अथ वा पूर्ववैरं त्वं स्मरन्कालं जिहीर्षसि&lt;br&gt;&#xA;पश्य दुष्कृतकर्मंस्त्वं व्यक्तमायुःक्षयो मम&lt;br&gt;&#xA;यदि किञ्चिन्मयाऽज्ञानात्पुरस्ताद्दुष्कृतं कृतम्&lt;br&gt;&#xA;न तन्मनसि कर्तव्यं क्षामये त्वां प्रसीद मे&lt;br&gt;&#xA;भीष्मः-&lt;br&gt;&#xA;तमेवंवादिनं प्राज्ञं शास्त्रविद्बुद्धिसत्तमः&lt;br&gt;&#xA;उवाचेदं वचश्श्रेष्ठं मार्जारं मूषिकस्तदा&lt;br&gt;&#xA;मूषिकः-&lt;br&gt;&#xA;श्रुतं मे तव मार्जार स्वमर्थं परिगृह्णतः&lt;br&gt;&#xA;यन्मित्रं भीतवत्साध्यं यस्मिन्मित्रे भयं हितम्&lt;br&gt;&#xA;आरक्षितं ततः कार्यं पाणिस्सर्पमुखादिव&lt;br&gt;&#xA;कृत्वा बलवता सन्धिमात्मानं यो न रक्षति&lt;br&gt;&#xA;आमिषं हि यथा युक्तं तस्यार्थाय कल्पते&lt;br&gt;&#xA;न कश्चित्कस्यचिन्मित्रं न कश्चित्कस्यचिद्रिपुः&lt;br&gt;&#xA;अर्थतस्तु निबध्यन्ते मित्राणि रिपवस्तथा&lt;br&gt;&#xA;अर्थैरर्था निबध्यन्ते गजैरिव महागजाः&lt;br&gt;&#xA;न च कश्चित्कृते कार्ये कर्तारं समवेक्षते&lt;br&gt;&#xA;तस्मात्सर्वाणि कार्याणि सावशेषाणि कारयेत्&lt;br&gt;&#xA;छिन्नं तु तन्तुबाहुल्यं तन्तुरेकोऽवशेषितः&lt;br&gt;&#xA;छेत्स्याम्यहं तमप्याशु निर्वृतो भव लोमश&lt;br&gt;&#xA;भीष्मः-&lt;br&gt;&#xA;तयोस्संवदतोरेवं द्वयोरापन्नयोस्तदा&lt;br&gt;&#xA;क्षयं जगाम सा रात्री रोमशं त्वागमद्भयम्&lt;br&gt;&#xA;ततः प्रभातसमये विकटः कृष्णपिङ्गलः&lt;br&gt;&#xA;स्थूलस्फिग्विनतो रूक्षश्श्वयूथपरिवारितः&lt;br&gt;&#xA;शङ्कुकर्णो महावक्त्रः खनित्री घोरदर्शनः&lt;br&gt;&#xA;परिघो नाम चण्डालश्शस्त्रपाणिरदृश्यत&lt;br&gt;&#xA;तं दृष्ट्वा यमदूताभं मार्जारस्त्रस्तचेतनः&lt;br&gt;&#xA;उवाच पलितं भीतः किमिदानीं करिष्यसि&lt;br&gt;&#xA;तथैव च सुसन्त्रस्तौ तं दृष्ट्वा घोरदर्शनम्&lt;br&gt;&#xA;क्षणेन नकुलोलूकौ नैराश्यमुपजग्मतुः&lt;br&gt;&#xA;बलिनौ मतिमन्तौ च सङ्घातं चाप्युपागतौ&lt;br&gt;&#xA;अशक्त्यौ सुनयात्तस्मात्सम्प्रधर्षयितुं बलात्&lt;br&gt;&#xA;कार्यार्थे कृतसन्धी तौ दृष्ट्वा मार्जारमूषिकौ&lt;br&gt;&#xA;उलूकनकुलौ तूर्णं जग्मतुस्स्वं स्वमालयम्&lt;br&gt;&#xA;ततश्चिच्छेद तं तन्तुं मार्जारस्य स मूषिकः&lt;br&gt;&#xA;विप्रमुक्तोऽथ मार्जारस्तमेवाभ्यपतद्द्रुमम्&lt;br&gt;&#xA;स तस्मात्सम्भ्रमान्मुक्तो मुक्तो घोरेण शत्रुणा&lt;br&gt;&#xA;बिलं विवेश पलितश्शाखां लेभे स लोमशः&lt;br&gt;&#xA;उन्माथमप्युपादाय चण्डालोऽवेक्ष्य सर्वशः&lt;br&gt;&#xA;विहताशः क्षणेनैव तस्माद्देशादपाक्रमत्&lt;br&gt;&#xA;जगाम च स्वभवनं चण्डालो भरतर्षभ&lt;br&gt;&#xA;ततस्तस्माद्भयान्मुक्तो दुर्लभं प्राप्य जीवितम्&lt;br&gt;&#xA;बिलस्थं पादपाग्रस्थः पलितं रोमशोऽब्रवीत्&lt;br&gt;&#xA;मार्जारः-&lt;br&gt;&#xA;मित्रोपभोगसमये किं हि मां नोपसर्पसि&lt;br&gt;&#xA;कृत्वा हि पूर्वं मित्राणि यः पश्चान्नानुतिष्ठति&lt;br&gt;&#xA;न स मित्राणि लभते कृच्छ्रात्स्वापत्सु दुर्मतिः&lt;br&gt;&#xA;सत्कृतोऽहं त्वया मित्र सामर्थ्यादात्मानस्सखे&lt;br&gt;&#xA;स मां मित्रत्वमापन्नमुपभोक्तुं त्वमर्हसि&lt;br&gt;&#xA;यानि मे सन्ति मित्राणि ये च मे सन्ति बान्धवाः&lt;br&gt;&#xA;सर्वे त्वां पूजयिष्यन्ति शिष्या इव गुरुं प्रियम्&lt;br&gt;&#xA;अहं च पूजयिष्ये त्वां समित्रगणबान्धवम्&lt;br&gt;&#xA;जीवितस्य प्रदातारं कृतज्ञः को न पूजयेत्&lt;br&gt;&#xA;ईश्वरो मे भवानस्तु शरीरस्य गृहस्य च&lt;br&gt;&#xA;अर्थानां चैव सर्वेषामनुशास्ता च मे भव&lt;br&gt;&#xA;अमात्यो मे भव प्राज्ञ पितेवेह प्रशाधि माम्&lt;br&gt;&#xA;न तेऽस्ति भयमस्मत्तो जीवितेनात्मनश्शपे&lt;br&gt;&#xA;बुद्ध्या त्वमुशना साक्षाद्बलेत्वधिकृता वयम्&lt;br&gt;&#xA;त्वं मन्त्रबलयुक्तो हि दद्या विजयमेव मे&lt;br&gt;&#xA;भीष्मः-&lt;br&gt;&#xA;एवमुक्तः परं सान्त्वं मार्जारेण स मूषिकः&lt;br&gt;&#xA;उवाच परमार्थज्ञश्श्लक्ष्णमात्महितं वचः&lt;br&gt;&#xA;मूषिकः-&lt;br&gt;&#xA;यद्भवानाह तत्सर्वं मया ते रोमश श्रुतम्&lt;br&gt;&#xA;ममापि तावद्ब्रुवतश्शृणु यत्प्रतिभाति मे&lt;br&gt;&#xA;वेदितव्यानि मित्राणि बोद्धव्याश्चापि शत्रवः&lt;br&gt;&#xA;तस्मात्सुसूक्ष्मं लोकेऽस्मिल्ँलक्ष्यते प्राज्ञसम्मतैः&lt;br&gt;&#xA;शत्रुरूपा हि सुहृदो मित्ररूपाश्च शत्रवः&lt;br&gt;&#xA;सान्त्वितास्ते न बुध्यन्ते रागलोभवशं गताः&lt;br&gt;&#xA;येषां सौम्यानि मित्राणि क्रोधनाश्चैव शत्रवः&lt;br&gt;&#xA;सान्त्वितास्ते न बुध्यन्ते रागलोभवशङ्गताः&lt;br&gt;&#xA;नास्ति जात्या रिपुर्नाम मित्रं नाम न विद्यते&lt;br&gt;&#xA;सामर्थ्ययोगाज्जायन्ते मित्राणि रिपवस्तथा&lt;br&gt;&#xA;मित्रं च शत्रुतामेति कस्मिंश्चित्कालपर्यये&lt;br&gt;&#xA;शत्रुश्च मित्रतामेति स्वार्थो हि बलवत्तरः&lt;br&gt;&#xA;यो विश्वसिति मित्रेषु न विश्वसिति शत्रुषु&lt;br&gt;&#xA;अर्थयुक्तिमविज्ञाय चलितं तस्य जीवितम्&lt;br&gt;&#xA;अर्थयुक्तिमविज्ञाय यश्शुभे कुरुते मनः&lt;br&gt;&#xA;मित्रे वा यदि वा शत्रौ तस्यापि चलिता मतिः&lt;br&gt;&#xA;न विश्वसेददविश्वस्ते विश्वस्ते नातिविश्वसेत्&lt;br&gt;&#xA;विश्वासाद्भयमुत्पन्नमपि मूलानि कृन्तति&lt;br&gt;&#xA;अर्थयुक्त्या हि दृश्यन्ते पिता माता सुतस्तथा&lt;br&gt;&#xA;मातुला भागिनेयाश्च तथा सम्बन्धिबान्धवाः&lt;br&gt;&#xA;पुत्रं हि मातापितरौ त्यजतः पतितं प्रियम्&lt;br&gt;&#xA;आत्मानं रक्षते लोकः पश्य स्वार्थस्य सारताम्&lt;br&gt;&#xA;सामान्ये निकृतिप्रज्ञे यो मोक्षात्प्रत्यनन्तरम्&lt;br&gt;&#xA;कृत्यं मृगयते कर्तुं सुखोपायमसंशयम्&lt;br&gt;&#xA;तस्मिन्निलय एवं त्वं न्यग्रोधादवतारितः&lt;br&gt;&#xA;पूर्वं निविष्टमुन्माथं चपलत्वादबुद्धवान्&lt;br&gt;&#xA;आत्मनश्चपलो नास्ति कुतोऽन्येषां भविष्यति&lt;br&gt;&#xA;तस्मात्सर्वाणि कार्याणि चपलो हन्त्यसंशयम्&lt;br&gt;&#xA;ब्रवीषि मधुरं यच्च प्रियो मे हि भवानिति&lt;br&gt;&#xA;तन्मिथ्याकारणं सर्वं विस्तरेण हि मे शृणु&lt;br&gt;&#xA;कारणात्प्रियतामेति द्वेष्यो भवति कारणात्&lt;br&gt;&#xA;अर्थार्थी जीवलोकोऽयं न कश्चित्कस्यचित्प्रियः&lt;br&gt;&#xA;सख्यं सोदर्ययोर्भ्रात्रोर्दम्पत्योर्वा परस्परम्&lt;br&gt;&#xA;कस्यचिन्नाभिजानामि प्रीतिं निष्कारणामिह&lt;br&gt;&#xA;यद्यपि भ्रातरः क्रुद्धा भार्या वा कारणान्तरे&lt;br&gt;&#xA;स्वभावतस्ते प्रीयन्ते नेतरः प्राकृतो जनः&lt;br&gt;&#xA;प्रियो भवति दानेन प्रियवादेन चापरः&lt;br&gt;&#xA;मन्त्रहोमजपैरन्यः कार्यार्थे प्रीयते जनः&lt;br&gt;&#xA;उत्पन्ना कारणात्प्रीतिरासीन्नौ कारणान्तरम्&lt;br&gt;&#xA;प्रध्वस्ते कारणस्थाने सा प्रीतिर्नाभिवर्तते&lt;br&gt;&#xA;किं नु तत्कारणं मन्ये येनाहं भवतः प्रियः&lt;br&gt;&#xA;अन्यत्राभ्यवहारार्थात्तत्रापि च बुधा वयम्&lt;br&gt;&#xA;कालो हेतुं विकुरुते स्वार्थस्तमनुवर्तते&lt;br&gt;&#xA;स्वार्थं प्राज्ञोऽभिजानाति प्राज्ञं लोकोऽनुवर्तते&lt;br&gt;&#xA;न त्वीदृशं त्वया वाच्यं विद्यते स्वार्थपण्डितः&lt;br&gt;&#xA;अकालो हि समर्थस्य स्नेहहेतुरयं तव&lt;br&gt;&#xA;तस्मान्नाहं चले स्वार्थात्सुस्थितस्सन्धिविग्रहे&lt;br&gt;&#xA;अभ्राणामिव रूपाणि विकुर्वन्ति पदे पदे&lt;br&gt;&#xA;अद्यैव हि रिपुर्भूत्वा पुनरद्यैव सौहृदम्&lt;br&gt;&#xA;पुनश्च रिपुरद्यैव युक्तीनां पश्य चापलम्&lt;br&gt;&#xA;आसीन्मैत्री तु तावन्नो यावद्धेतुरभूत्पुरा&lt;br&gt;&#xA;सा गता सह तेनैव कालयुक्तेन हेतुना&lt;br&gt;&#xA;त्वं हि मेऽत्यन्ततश्शत्रुस्सामर्थ्यान्मित्रतां गतः&lt;br&gt;&#xA;सोऽहमेवं प्रणीतानि ज्ञात्वा शास्त्राणि तत्त्वतः&lt;br&gt;&#xA;प्राविशेयं कथं पार्श्वं त्वत्कृते तद्ब्रवीहि मे&lt;br&gt;&#xA;त्वद्वीर्येण विमुक्तोऽहं मद्वीर्येण तथा भवान्&lt;br&gt;&#xA;अन्योन्यानुग्रहे वृत्ते नास्ति भूयस्समागमः&lt;br&gt;&#xA;त्वं हि सौम्य कृतार्थोऽद्य निवृत्तार्थास्तथा वयम्&lt;br&gt;&#xA;न तेऽस्त्यद्य मया कृत्यं किञ्चिदन्यत्र भक्षणात्&lt;br&gt;&#xA;अहमन्नं भवान्भोक्ता दुर्बलोऽहं भवान्बली&lt;br&gt;&#xA;नावयोर्विद्यते सन्धिर्वियुक्ते विषमे बले&lt;br&gt;&#xA;स मन्येऽहं तव प्रज्ञां यन्मोक्षात्प्रत्यनन्तरम्&lt;br&gt;&#xA;भक्ष्यं मृगयसे नूनं सुखोपायमसंशयम्&lt;br&gt;&#xA;भक्षार्थी ह्येव सुव्यक्तो विमुक्तः प्रसृताक्षुधा&lt;br&gt;&#xA;शास्त्रज्ञां बिद्धिमास्थाय प्रातराशमिहेच्छसि&lt;br&gt;&#xA;जानामि क्षुधितं च त्वामाहारसमयश्च ते&lt;br&gt;&#xA;स त्वं मामभिसन्धाय भक्ष्यं मृगयसे पुनः&lt;br&gt;&#xA;किं चात्र पुत्रदारार्थं यद्वाणीं सृजसे मयि&lt;br&gt;&#xA;शुश्रूषां नार्हसे कर्तुं सखे मम न तत्क्षमम्&lt;br&gt;&#xA;त्वया मां सहितं दृष्ट्वा प्रिया भार्या सुताश्च ये&lt;br&gt;&#xA;कस्मात्तेनैव खादेयुस्स्पृष्ट्वा प्रणयिनि त्वयि&lt;br&gt;&#xA;नाहं त्वया समेष्यामि वृत्ते हेतुसमागमे&lt;br&gt;&#xA;शिवं ध्यायस्व तत्रस्थस्सुकृतं स्मरसे यदि&lt;br&gt;&#xA;शत्रोरन्नाद्यभूतस्सन्क्लिष्ठस्य क्षुधितस्य च&lt;br&gt;&#xA;भक्ष्यं मृगयमाणस्य कः प्राज्ञो विषयं व्रजेत्&lt;br&gt;&#xA;स्वस्ति तेऽस्तु गमिष्यामि दूरादपि तवोद्विजे&lt;br&gt;&#xA;नाहं त्वया समेष्यामि निवृत्तो भव लोमश&lt;br&gt;&#xA;बलवत्सन्निकर्षो हि न कदाचित्प्रशस्यते&lt;br&gt;&#xA;प्रशान्तादपि हि प्राज्ञाद्भेतव्यं बलिनस्सदा&lt;br&gt;&#xA;यदि त्वर्थेन ते कार्यं ब्रूहि किं करवाणि ते&lt;br&gt;&#xA;कामं सर्वं प्रदास्यामि न त्वात्मानं कथञ्चन&lt;br&gt;&#xA;आत्मार्थे सन्ततिस्त्याज्या राज्यं रत्नं धनानि च&lt;br&gt;&#xA;अपि सर्वस्वमुत्सृज्य रक्षेदात्मानमात्मवान्&lt;br&gt;&#xA;ऐश्वर्यधनरत्नानां प्रत्यमित्रेऽपि वर्तताम्&lt;br&gt;&#xA;दृष्टा हि पुनरावृत्तिर्जीवतामिति नश्श्रुतम्&lt;br&gt;&#xA;न त्वात्मनस्सम्प्रदानं धनरत्नवदिष्यते&lt;br&gt;&#xA;आत्मा हि सर्वथा रक्ष्यो दारैरपि धनैरपि&lt;br&gt;&#xA;आत्मरक्षणतन्त्राणां सुपरीक्षितकारिणाम्&lt;br&gt;&#xA;आपदो नोपपद्यन्ते पुरुषाणां स्वदोषजाः&lt;br&gt;&#xA;शत्रुं सम्यगविज्ञातो विप्रियो ह्यबलीयसा&lt;br&gt;&#xA;शङ्कनीयस्स सर्वत्र प्रियमप्याचरन्सदा&lt;br&gt;&#xA;कुलजानां सुमित्राणां धार्मिकाणां महात्मनाम्&amp;rsquo;&lt;br&gt;&#xA;न तेषां चाल्यते बुद्धिश्शास्त्रार्थकृतनिश्चया&lt;br&gt;&#xA;भीष्मः-&lt;br&gt;&#xA;इत्यभिव्यक्तमेवासौ पलितेनापहासितः&lt;br&gt;&#xA;मार्जारो व्रीडितो भूत्वा मूषिकं वाक्यमब्रवीत्&lt;br&gt;&#xA;मार्जारः-&lt;br&gt;&#xA;सम्मन्येऽहं तव प्रज्ञां यस्त्वं मम हिते रतः&lt;br&gt;&#xA;उक्तवानर्थतत्त्वेन मया सम्भिन्नदर्शनः&lt;br&gt;&#xA;न तु मामन्यथा साधो त्वं ग्रहीतुमिहार्हसि&lt;br&gt;&#xA;प्राणप्रदानजं त्वत्तो मयि सौहृदमागतम्&lt;br&gt;&#xA;धर्मज्ञोऽस्मि गुणज्ञोऽस्मि कृतज्ञोस्मि विशेषतः&lt;br&gt;&#xA;मित्रेषु वत्सलश्चास्मि त्वद्भक्तश्च विशेषतः&lt;br&gt;&#xA;त्वं मामेवं गते साधो न वाचयितुमर्हसि&lt;br&gt;&#xA;भीष्मः-&lt;br&gt;&#xA;इति संस्तूयमानोऽपि मार्जारेण स मूषिकः&lt;br&gt;&#xA;मनसा भावगम्भीरं मार्जारमिदमब्रवीत्&lt;br&gt;&#xA;मूषिकः-&lt;br&gt;&#xA;साधुर्भवान्कृतार्थोऽस्मि प्रिये च न च विश्वसे&lt;br&gt;&#xA;संस्तवैर्वा धनौघैर्वा नाहं शक्यः पुनस्त्वया&lt;br&gt;&#xA;न ह्यमित्रवशं यान्ति प्राज्ञा निष्कारणं सखे&lt;br&gt;&#xA;अस्मिन्नर्थे च गाथे द्वे निबोधोशनसा कृते&lt;br&gt;&#xA;शत्रुसाधारणे कृत्ये कृत्वा सन्धिं बलीयसा&lt;br&gt;&#xA;समाहितश्चरेद्बुद्ध्या कृतार्थश्च न विश्वसेत्&lt;br&gt;&#xA;न विश्वसेदवश्वस्ते विश्वस्ते नातिविश्चसेत्&lt;br&gt;&#xA;नित्यं विश्वासयेदन्यान्परेषां तु न विश्वसेत्&lt;br&gt;&#xA;तस्मात्सर्वास्ववस्थासु रक्षेज्जीवितमात्मनः&lt;br&gt;&#xA;द्रव्याणि सन्ततिश्चैव सर्वं भवति जीवताम्&lt;br&gt;&#xA;सङ्क्षेपो नीतिशास्त्राणामविश्वासः परो मतः&lt;br&gt;&#xA;नृषु तस्मादविश्वासः पुष्कलं हितमात्मनः&lt;br&gt;&#xA;वध्यन्ते न ह्यविश्वस्ताश्शत्रुर्भिर्दुर्बला अपि&lt;br&gt;&#xA;विश्वस्तास्तेषु वध्यन्ते बलवन्तोऽपि शत्रुभिः&lt;br&gt;&#xA;त्वद्विधेभ्यो मया ह्यात्मा रक्ष्यो मार्जार सर्वदा&lt;br&gt;&#xA;रक्ष त्वमपि चात्मानं चण्डालाज्जातिकिल्बिषात्&lt;br&gt;&#xA;भीष्मः-&lt;br&gt;&#xA;स तस्य ब्रुवतस्त्वेवं सन्त्रासाज्जातसाध्वसः&lt;br&gt;&#xA;कथां हित्वा जवेनाशु मार्जारः प्रययौ ततः&lt;br&gt;&#xA;ततश्शास्त्रार्थतत्त्वज्ञो बुद्धिसामर्थ्यमात्मनः&lt;br&gt;&#xA;विश्राव्य पलितः प्राज्ञो बिलमन्यज्जगाम ह&lt;br&gt;&#xA;एवं प्रज्ञावता बुद्ध्या दुर्बलेन महाबलाः&lt;br&gt;&#xA;एकेन बहवोऽमित्राः पलितेनातिसन्धिताः&lt;br&gt;&#xA;अरिणाऽप्यसमर्थेन सन्धिं कुर्वीत पण्डितः&lt;br&gt;&#xA;मूषिकश्च बिडालश्च मुक्तावन्योन्यसंश्रयात्&lt;br&gt;&#xA;इत्येवं क्षत्रधर्मस्य मया मार्गो निदर्शितः&lt;br&gt;&#xA;विस्तरेण महाराज सङ्क्षेपमपि पुनश्शृणु&lt;br&gt;&#xA;अन्योन्यं कृतवैरौ तु जग्मतुः प्रीतिमुत्तमाम्&lt;br&gt;&#xA;अन्योन्यमभिसन्धातुमभूच्चैव तयोर्मतिः&lt;br&gt;&#xA;अत्र प्राज्ञोऽभिसन्धत्ते सम्यग्बुद्धिबलाश्रयात्&lt;br&gt;&#xA;तथाऽतिसन्ध्यते प्राज्ञः प्रमादादपि चाबुधैः&lt;br&gt;&#xA;तस्मादभीतवद्भीतो विश्वस्तवदविश्वसेत्&lt;br&gt;&#xA;न ह्यप्रमत्तश्चलति चलितो वा न नश्यति&lt;br&gt;&#xA;काले हि रिपुणा सन्धिः काले मित्रेण विग्रहः&lt;br&gt;&#xA;कार्य इत्येव तत्त्वज्ञाः प्राहुर्नित्यं युधिष्ठिर&lt;br&gt;&#xA;एवं ज्ञात्वा महाराज शास्त्रार्थमभिगम्य च&lt;br&gt;&#xA;अभियुक्तोऽप्रमत्तश्च प्राग्भयाद्भीतवच्चरेत्&lt;br&gt;&#xA;भीतवत्संहितः कार्यः प्रतिसन्धिस्तथैव च&lt;br&gt;&#xA;भयादुत्पद्यते बुद्धिरप्रमत्ताभियोगजा&lt;br&gt;&#xA;न भयं जायते राजन्भीतस्यानागते भये&lt;br&gt;&#xA;अभीतस्य च विस्रम्भात्सुमहज्जायते भयम्&lt;br&gt;&#xA;न भीरुरिति चात्यन्तं मन्त्रो देयः कथञ्चन&lt;br&gt;&#xA;अविज्ञानाद्धि विज्ञाने गच्छेदास्पददर्शनम्&lt;br&gt;&#xA;तस्मादभीतवद्भीतो विश्वस्तवदविश्वसन्&lt;br&gt;&#xA;कार्याणां गुरुतां बुद्ध्वा नादृतं किञ्चिदाचरेत्&lt;br&gt;&#xA;एवमेतन्मया प्रोक्तमितिहासं युधिष्ठिर&lt;br&gt;&#xA;श्रुत्वा त्वं सुहृदां मध्ये यथावत्समुदाचर&lt;br&gt;&#xA;उपलभ्य मतिं चाग्र्यामरिमित्रान्तरं तथा&lt;br&gt;&#xA;सन्धिविग्रहकालौ च मोक्षोपायं तथाऽऽपदि&lt;br&gt;&#xA;शत्रुसाधारणे कृत्ये कृत्वा सन्धिं बलीयसा&lt;br&gt;&#xA;समागतश्चरेद्बुद्ध्या कृतार्थश्च न विश्वसेत्&lt;br&gt;&#xA;अविरुद्धां त्रिवर्गेण नीतिमेतां महीपते&lt;br&gt;&#xA;अभ्युत्तिष्ठ श्रुतात्तस्माद्भूयः संरञ्जयन्प्रजाः&lt;br&gt;&#xA;ब्राह्मणैश्चैव ते सार्धं यात्रा भवतु पाण्डव&lt;br&gt;&#xA;ब्राह्मणाद्धि परं श्रेय इह लोके परत्र च&lt;br&gt;&#xA;एते धर्मस्य वेत्तारः कृतज्ञास्सततं प्रभो&lt;br&gt;&#xA;पूजिताश्शुभकर्तारः पूजयैनाञ्जाधिप&lt;br&gt;&#xA;राज्यं श्रेयः परं राजन्यशश्च महदाप्स्यसे&lt;br&gt;&#xA;कुलं च सन्ततिं चैव करिष्यन्ति सुपूजिताः&lt;br&gt;&#xA;श्रुतं च ते भारत सन्धिविग्रहं विभावितं बुद्धिविशेषकारितम्&lt;br&gt;&#xA;तथा त्ववेक्ष्य क्षितिपेन सर्वदा निषेवितव्यं नृप शत्रुमण्डलम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/129/</guid>
      <description>&lt;p&gt;युधिष्ठिरः-&lt;br&gt;&#xA;उक्तो मन्त्रो महाराज विश्वासो नास्ति शत्रुषु&lt;br&gt;&#xA;कथं हि राजा वर्तेत यदि सर्वत्र नाश्वसेत्&lt;br&gt;&#xA;विश्वासाद्धि परं राजन्राज्ञामुत्पद्यते भयम्&lt;br&gt;&#xA;कथं वै नाश्वसन्राजा शत्रूञ्जयति पार्थिवः&lt;br&gt;&#xA;एतन्मे संशयं छिन्धि मनो मे सम्प्रमुह्यते&lt;br&gt;&#xA;अविश्वासे कथामेतामुपाश्रित्य पितामह&lt;br&gt;&#xA;भीष्मः-&lt;br&gt;&#xA;शृणु कौन्तेय यो वृत्तो ब्रह्मदत्तनिवेशने&lt;br&gt;&#xA;पूजन्या सह संवादो ब्रह्मदत्तस्य धिमतः&lt;br&gt;&#xA;काम्पिल्ये ब्रह्मदत्तस्य त्वन्तःपुरनिवासिनी&lt;br&gt;&#xA;पूजनी नाम शकुनिर्दीर्घकालं सहोषिता&lt;br&gt;&#xA;रुतज्ञा सर्वभूतानां यथा वै जीवजीवकः&lt;br&gt;&#xA;सर्वज्ञा सर्वधर्मज्ञा तिर्यग्योनिं गताऽपि सा&lt;br&gt;&#xA;अभिप्रजाता सा तत्र पुत्रमेकं सुवर्चसम्&lt;br&gt;&#xA;समकालं च राज्ञोऽपि देव्यां पुत्रो व्यजायत&lt;br&gt;&#xA;समुद्रतीरं सा गत्वा आजहार फलद्वयम्&lt;br&gt;&#xA;पुष्ट्यर्थं स्वस्य पुत्रस्य राजपुत्रस्य चैव हि&lt;br&gt;&#xA;फलमेकं सुतायादाद्राज्ञः पुत्राय चापरम्&lt;br&gt;&#xA;अमृतास्वादसदृशं बलतेजोभिवर्धनम्&lt;br&gt;&#xA;तत्रागच्छत्परां वृद्धिं राजपुत्रः फलाशनात्&lt;br&gt;&#xA;धात्र्या हस्तगतश्चापि तेनाक्रीडत पक्षिणा&lt;br&gt;&#xA;शून्ये तु तमुपादाय पक्षिणं समजातकम्&lt;br&gt;&#xA;हत्वा ततस्तं राजेन्द्र धात्र्या हस्तमुपागमत्&lt;br&gt;&#xA;अथ सा शकुनी राजन्नागता तत्र भामिनी&lt;br&gt;&#xA;अपश्यन्निहतं पुत्रं तेन बालेन भूतले&lt;br&gt;&#xA;बाष्पपूर्णमुखी दीना दृष्ट्वा तं पतितं सुतम्&lt;br&gt;&#xA;पूजनी दुःखसन्तप्ता रुदन्ती वाक्यमब्रवीत्&lt;br&gt;&#xA;पूजनी-&lt;br&gt;&#xA;क्षत्रिये सङ्गतिर्नास्ति न प्रीतिर्न च सौहृदम्&lt;br&gt;&#xA;कारणे सान्त्वयन्त्येते कृतार्थास्सन्त्यजन्ति च&lt;br&gt;&#xA;क्षत्रियेषु न विश्वासः कार्यस्सर्वापकारिषु&lt;br&gt;&#xA;अपकृत्यापि सततं सान्त्वयन्ति निरर्थकम्&lt;br&gt;&#xA;इयमस्य करोम्यद्य सदृशीं वैरयातनाम्&lt;br&gt;&#xA;कृतघ्नस्य नृशंसस्य भृशं विश्वासघातिनः&lt;br&gt;&#xA;सहजातस्य वृद्धस्य तथैव सहभोजिनः&lt;br&gt;&#xA;शरण्यस्य वधश्चैव त्रिविधं तस्य किल्बिषम्&lt;br&gt;&#xA;भीष्मः-&lt;br&gt;&#xA;इत्युक्त्वा चरणाभ्यां तु नेत्रे नृपसुतस्य सा&lt;br&gt;&#xA;हृत्वा चैवाम्बरस्थेदं पूजनी वाक्यमब्रवीत्&lt;br&gt;&#xA;पूजनी-&lt;br&gt;&#xA;इच्छयेह कृतं पापं सद्य एवोपसर्पति&lt;br&gt;&#xA;कृतं प्रतिकृतं येषां न नश्यति शुभाशुभम्&lt;br&gt;&#xA;पापं कर्म कृतं किञ्चिद्यदि तस्मिन्न विद्यते&lt;br&gt;&#xA;निपात्यतेऽस्य पुत्रेषु पौत्रेष्वपि च नप्तृषु&lt;br&gt;&#xA;ब्रह्मदत्तः-&lt;br&gt;&#xA;अस्ति ते कृतमस्माभिरस्ति प्रतिकृतं त्वया&lt;br&gt;&#xA;उभयं तत्समं भूतं वस पूजनि मा गमः&lt;br&gt;&#xA;पूजनी-&lt;br&gt;&#xA;सकृत्कृतापराधस्य तत्रैव परिलम्बतः&lt;br&gt;&#xA;न तद्बुधाः प्रशंसन्ति श्रेयस्तत्रापसर्पणम्&lt;br&gt;&#xA;सान्त्वे प्रयुक्ते विवृते वैरे चैव न विश्वसेत्&lt;br&gt;&#xA;क्षिप्रं स हन्यते मूढो न हि वैरं प्रशाम्यति&lt;br&gt;&#xA;अन्योन्यकृतवैराणां पुत्रपौत्रं नियच्छति&lt;br&gt;&#xA;पुत्रपौत्रे विनष्टे तु परलोकं नियच्छति&lt;br&gt;&#xA;सर्वेषां कृतवैराणामविश्वासस्सुखावहः&lt;br&gt;&#xA;एकान्ततो न विश्वासः कार्यो विश्वासघातके&lt;br&gt;&#xA;न विश्वसेदविश्वस्ते विश्वस्तेऽपि न विश्वसेत्&lt;br&gt;&#xA;कामं विश्वासयेदन्यान्परेषां च न विश्वसेत्&lt;br&gt;&#xA;माता पिता बान्धवानां वरिष्ठौ भार्या क्षेत्रं बीजमात्रं तु पुत्रः&lt;br&gt;&#xA;भ्राता शत्रुः क्लिन्नपाणिर्वयस्य आत्मा ह्येकस्सुखदुःखस्य भोक्ता&lt;br&gt;&#xA;अन्योन्यकृतवैराणां न सन्धिरुपपद्यते&lt;br&gt;&#xA;स च हेतुरतिक्रान्तो यदर्थमहमावसम्&lt;br&gt;&#xA;पूजितस्यार्थमानाभ्यां स्यात्तु पूर्वापकारिणः&lt;br&gt;&#xA;हृदयं भवत्यविश्वस्तं कर्म त्रासयते बलात्&lt;br&gt;&#xA;पूर्वं सम्मानना यत्र पश्चाच्चैव विमानना&lt;br&gt;&#xA;जह्यात्तं बुद्धिमान्वासं सम्मानितविमानितः&lt;br&gt;&#xA;उषिताऽस्मि तवागारे दीर्घकालमहिंसिता&lt;br&gt;&#xA;तदिदं वैरमुत्पन्नं सुखमास्स्व व्रजाम्यहम्&lt;br&gt;&#xA;ब्रह्मदत्तः-&lt;br&gt;&#xA;यः कृते प्रतिकुर्याद्वै न स तत्रापराध्नुते&lt;br&gt;&#xA;प्रनृणस्तेन भवति वस पूजनि मागमः&lt;br&gt;&#xA;पूजनी-&lt;br&gt;&#xA;न कृतस्य तु कर्तुश्च सख्यं सन्धीयते पुनः&lt;br&gt;&#xA;हृदयं तत्र जानाति कर्तुश्चैव कृतस्य च&lt;br&gt;&#xA;ब्रह्मदत्तः-&lt;br&gt;&#xA;कृतस्य चैव कर्तुश्च सख्यं सन्धीयते पुनः&lt;br&gt;&#xA;वैरस्योपशमो दृष्टः पापं नोपाश्नुते पुनः&lt;br&gt;&#xA;पूजनी-&lt;br&gt;&#xA;नास्ति वैरमतिक्रान्तं सान्त्वितोऽस्मीति नाश्वसेत्&lt;br&gt;&#xA;विश्वासाद्बध्यते लोकस्तस्माच्छ्रेयो ह्यदर्शनम्&lt;br&gt;&#xA;तरसा ये न शक्यन्ते शस्त्रैस्सुनिशितैरपि&lt;br&gt;&#xA;साम्ना तेऽपि निगृह्यन्ते गजा इव करेणुभिः&lt;br&gt;&#xA;ब्रह्मदत्तः-&lt;br&gt;&#xA;संवासाज्जायते स्नेहो जीवितान्तकरेष्वपि&lt;br&gt;&#xA;अन्योन्यस्य हि विश्वासश्श्वानश्वपचयोरिव&lt;br&gt;&#xA;अन्योन्यकृतवैराणां संवासान्मृदुतां गतम्&lt;br&gt;&#xA;नावतिष्ठति तद्वैरं पुष्करस्थमिवोदकम्&lt;br&gt;&#xA;वैरं पञ्चसमुत्थानं बुध्यन्ति तत्र पण्डिताः&lt;br&gt;&#xA;स्त्रीकृतं वास्तुजं वाग्जं स्वसपत्नापराधजम्&lt;br&gt;&#xA;तत्र सर्वं न हन्तव्यं क्षत्रियेण विशेषतः&lt;br&gt;&#xA;प्रकाशं वाऽप्रकाशं वा बुद्ध्वा दोषबलाबलम्&lt;br&gt;&#xA;पूजनी-&lt;br&gt;&#xA;कृतपापे न विश्वासः कार्यस्त्विह सुहृद्यपि&lt;br&gt;&#xA;प्रच्छन्नं तिष्ठते वैरं गूढोऽग्निरिव दारुषु&lt;br&gt;&#xA;न वित्तेन न पारुष्यैर्न च सान्त्वेन च श्रुतैः&lt;br&gt;&#xA;वैराग्निश्शाम्यते राजन्निमग्नोऽग्निरिवार्णवे&lt;br&gt;&#xA;न हि वैराग्निरुद्भूतः कर्म चाप्यपराधजम्&lt;br&gt;&#xA;अदग्ध्वा शाम्यते नॄणां विना ह्येकतरक्षयात्&lt;br&gt;&#xA;सत्कृतस्यार्थमानाभ्यां तत्र सर्वापकारिणः&lt;br&gt;&#xA;नैव शान्तिर्न विश्वासः कर्मणा जायते बलात्&lt;br&gt;&#xA;नैवापकारे कस्मिंश्चिदहं त्वयि तथा भवान्&lt;br&gt;&#xA;उषितौ वाऽपि चक्रितं नेदानीं विश्वसाम्यहम्&lt;br&gt;&#xA;ब्रह्मदत्तः-&lt;br&gt;&#xA;कालेन क्रियते कार्यं तथैव विविधाः क्रियाः&lt;br&gt;&#xA;कालेनैव प्रवर्तन्ते कः कस्येत्यपराध्यति&lt;br&gt;&#xA;तुल्यं चोभे प्रवर्तेते मरणं जन्म चैव हि&lt;br&gt;&#xA;कार्यते चैव कालेन तन्निमित्तं न जीवति&lt;br&gt;&#xA;बध्यन्ते युगपत्केचिदेकैकं चापरे तथा&lt;br&gt;&#xA;पूजनी-&lt;br&gt;&#xA;नास्ति वैरस्य विश्वासस्सान्त्विताऽस्मीति नाश्वसेत्&lt;br&gt;&#xA;विश्वासाद्वध्यते तस्माच्छ्रेयो मेऽदर्शनं परम्&lt;br&gt;&#xA;ब्रह्मदत्तः-&lt;br&gt;&#xA;कालो दहति भूतानि सम्प्राप्तोऽग्निरिवेन्धनम्&lt;br&gt;&#xA;नाहं प्रमाणं नैव त्वमन्योन्यं कारणं शुभे&lt;br&gt;&#xA;कालो नित्यमुपादत्ते सुखं दुःखं च देहिनाम्&lt;br&gt;&#xA;एवं वसेह सस्नेहा यथाकाममहिंसिता&lt;br&gt;&#xA;यत्कृतं ते मया क्षान्तं त्वं च वै क्षम पूजनि&lt;br&gt;&#xA;पूजनी-&lt;br&gt;&#xA;यदि कालः प्रमाणं ते न वैरं कस्यचिद्भवेत्&lt;br&gt;&#xA;कस्मादपचितिं यान्ति बान्धवा बान्धवे हते&lt;br&gt;&#xA;कस्माद्देवासुरास्सर्वे अन्योन्यमभिजघ्निरे&lt;br&gt;&#xA;यदि कालेन निर्याणं सुखदुःखे भवाभवौ&lt;br&gt;&#xA;भिषजो भैषजं कर्तुं कस्मादिच्छन्ति रोगिणः&lt;br&gt;&#xA;यदि कालेन पच्यन्ते भेषजैः किं प्रयोजनम्&lt;br&gt;&#xA;प्रलापस्सुमहान्कस्मात्क्रियते शोकमूर्च्छितैः&lt;br&gt;&#xA;यदि कालः प्रमाणं ते कस्माद्धर्मोऽस्ति कर्तृषु&lt;br&gt;&#xA;तव पुत्रो ममापत्यं हतवान्हिंसितो मया&lt;br&gt;&#xA;अनन्तरं त्वया चाहं बाधितव्या महीपते&lt;br&gt;&#xA;अहं हि पुत्रशोकेन कृतपापा तवात्मजे&lt;br&gt;&#xA;तथा त्वया प्रहर्तव्यं मयि तत्त्वं च मे शृणु&lt;br&gt;&#xA;भक्षार्थं क्रीडनार्थं च नरा इच्छन्ति पक्षिणः&lt;br&gt;&#xA;तृतीयो नास्ति संयोगो वधबन्धादृते क्षमः&lt;br&gt;&#xA;वधबन्धभयादेके मोक्षतन्त्रमुपाश्रिताः&lt;br&gt;&#xA;जनीमरणजं दुःखं प्राहुर्विदुषो जनाः&lt;br&gt;&#xA;सर्वस्य दयिताः प्राणास्सर्वस्य दयितास्सुताः&lt;br&gt;&#xA;दुःखादुद्विजते सर्वं सर्वस्य सुखमीप्सितम्&lt;br&gt;&#xA;दुःखं जरा ब्रह्मदत्त दुःखमर्थविपर्ययः&lt;br&gt;&#xA;दुःखं चानिष्टसंवासो दुःखमिष्टवियोजनम्&lt;br&gt;&#xA;वैरबन्धकृतं दुःखं स्त्रीकृतं सहजं तथा&lt;br&gt;&#xA;दुःखं दुःखेन सततं विवर्धति नराधिप&lt;br&gt;&#xA;न दुःखं परदुःखे वै केचिदाहुरबुद्धयः&lt;br&gt;&#xA;यो दुःखं नाभिजानाति स जल्पति महाजने&lt;br&gt;&#xA;यस्तु शोचति दुःखार्तस्स कथं वक्तुमुत्सहेत्&lt;br&gt;&#xA;रसज्ञस्तस्य दुःखस्य यथाऽऽत्मनि तथा परे&lt;br&gt;&#xA;भिन्ना श्लिष्टा न शक्यन्ते शस्त्रैस्सुनिशितैरपि&lt;br&gt;&#xA;साम्ना तेऽपि निगृह्यन्ते गजा इव करेणुभिः&lt;br&gt;&#xA;यत्कृतं ते मया राजंस्त्वया च मम यत्कृतम्&lt;br&gt;&#xA;न तद्वर्षशतैश्शक्यं व्यपोहितुमरिन्दम&lt;br&gt;&#xA;आवयोः कृतमन्योन्यं तस्य सन्धिर्न विद्यते&lt;br&gt;&#xA;निश्चयश्चार्थशास्त्रेषु न विश्वासस्सुखोदयः&lt;br&gt;&#xA;उशना चैव गाथे द्वे प्रह्लादायाब्रवीत्पुरा&lt;br&gt;&#xA;ये वैरिणश्श्रद्दधते सत्ये सत्येतरेऽपि वा&lt;br&gt;&#xA;वध्यन्ते श्रद्दधाना हि मधु शुष्कतृणैरिव&lt;br&gt;&#xA;उपगृह्य हि वैराणि सान्त्वयन्ति नराधिपाः&lt;br&gt;&#xA;अथैनं प्रतिहिंसन्ति पूर्णं घटमिवाश्मनि&lt;br&gt;&#xA;सदा न विश्वसेद्राजन्पापं कृत्वेह कस्यचित्&lt;br&gt;&#xA;अपकृत्य परेषां हि विश्वासाद्दुःखमश्नुते&lt;br&gt;&#xA;ब्रह्मदत्तः-&lt;br&gt;&#xA;नाविश्वासाच्चिनोत्यर्थं न चापिहति कश्चन&lt;br&gt;&#xA;भयाच्चैकतरं मित्रं कृतकृत्या भवन्ति हि&lt;br&gt;&#xA;पूजनी-&lt;br&gt;&#xA;यस्येह व्रणिनौ पादौ पद्भ्यां च परिधावतः&lt;br&gt;&#xA;क्षिण्येते तस्य तौ पादौ सुगुप्तमपि धावतः&lt;br&gt;&#xA;नेत्राभ्यां सरुजाभ्यां यः प्रतिवातमुदीक्षते&lt;br&gt;&#xA;तस्य वायुरुजा नित्यं नेत्रयोर्भवति ध्रुवम्&lt;br&gt;&#xA;दुष्टं पन्थानमासाद्य यो मोहादभिपद्यते&lt;br&gt;&#xA;आत्मनो बलमज्ञात्वा तदन्तं तस्य जीवितम्&lt;br&gt;&#xA;यस्तु वर्षमविज्ञाय क्षेत्रं कर्षति कर्षकः&lt;br&gt;&#xA;हीनः पुरुषकारेण तस्य वै नाप्नुते फलम्&lt;br&gt;&#xA;यस्तु तिक्तं कषायं वा स्वादु वा मधुरं हितम्&lt;br&gt;&#xA;आहारं कुरुते नित्यं सोऽमृतत्वाय कल्पते&lt;br&gt;&#xA;पथ्यं मुक्त्वा नरो योऽन्यल्लोभादश्नाति भोजनम्&lt;br&gt;&#xA;परिणाममविज्ञाय तदन्तं तस्य जीवितम्&lt;br&gt;&#xA;दैवं पुरुषकारश्च स्थितावन्योन्यसंश्रयात्&lt;br&gt;&#xA;उदात्तं कर्म वै तत्र दैवं क्लीबा उपासते&lt;br&gt;&#xA;कर्म चात्महितं कार्यं तीक्ष्णं वा यदि वा मृदु&lt;br&gt;&#xA;गृह्यते कर्मशीलस्तु सदाऽनर्थैरकिञ्चनः&lt;br&gt;&#xA;तस्मात्साधयितव्येऽर्थे कार्य एव पराक्रमः&lt;br&gt;&#xA;सर्वस्वमपि सन्त्यज्य कार्यमात्महितं नरैः&lt;br&gt;&#xA;विद्या शौचं च दाक्ष्यं च बलं शौर्यं च पञ्चमम्&lt;br&gt;&#xA;मित्राणि सहजान्याहुर्वर्तयन्तीह यैर्बुधाः&lt;br&gt;&#xA;निवेशनं च कुप्यं च क्षेत्रं भार्यां सुहृज्जनम्&lt;br&gt;&#xA;एतान्युपचितान्याहुः सर्वत्र लभते पुमान्&lt;br&gt;&#xA;सर्वत्र रमते प्राज्ञस्सर्वत्र च विरोचते&lt;br&gt;&#xA;न च भीषयते किञ्चिद्भीषितो न बिभेति च&lt;br&gt;&#xA;नित्यं बुद्धिमतोऽप्यर्थः स्वल्पकोऽपि विवर्धते&lt;br&gt;&#xA;दाक्ष्येण कुर्वतां कर्मं संयमात्प्रतितिष्ठति&lt;br&gt;&#xA;गृहस्नेहावबद्धानां नराणामल्पमेधसाम्&lt;br&gt;&#xA;कुस्त्री खादति मांसानि माघमासे गवामिव&lt;br&gt;&#xA;गृहं क्षेत्राणि मित्राणि स्वदेश इति चापरे&lt;br&gt;&#xA;इत्येवमवसीदन्ति नरा बुद्धिविपर्यये&lt;br&gt;&#xA;उत्पथाच्च विमानाच्च देशाद्दुर्भिक्षपीडितात्&lt;br&gt;&#xA;अन्यत्र वसतिं गच्छेद्वसेद्वा नित्यमानितः&lt;br&gt;&#xA;तस्मादन्यत्र यास्यामि वस्तुं नाहमिहोत्सहे&lt;br&gt;&#xA;कृतमेतदनाहार्यं तव पुत्रेण पार्थिव&lt;br&gt;&#xA;कुभार्यां च कुपुत्रं च कुराजानं कुसौहृदम्&lt;br&gt;&#xA;कुदेशं च कुसम्बन्धं दूरतः परिवर्जयेत्&lt;br&gt;&#xA;कुमित्रे नास्ति विश्वासः कुभार्यायां कुतो रतिः&lt;br&gt;&#xA;कुराजनि धृतिर्नास्ति कुदेशे न प्रजीवति&lt;br&gt;&#xA;कुपुत्रे सौहृदं नास्ति नित्यमस्थिरसौहृदम्&lt;br&gt;&#xA;अवमानः कुस्बन्धे भवत्यर्थविपर्यये&lt;br&gt;&#xA;सा भार्या या प्रियं ब्रूते स पुत्रो यत्र निर्वृतिः&lt;br&gt;&#xA;तन्मित्रं यत्र विश्वासस्स देशो यत्र जीवति&lt;br&gt;&#xA;यत्र नास्ति बलात्कारस्स राजा तीव्रशासनः&lt;br&gt;&#xA;स च यौनाभिसम्बन्धो यं जनोऽपि बुभूषति&lt;br&gt;&#xA;भार्या देशोऽथ मित्राणि पुत्रसम्बन्धिबान्धवाः&lt;br&gt;&#xA;एते सर्वे गुणवति धर्मनेत्रे महीपतौ&lt;br&gt;&#xA;अधर्मज्ञस्य विषये प्रजा नश्यन्ति निग्रहात्&lt;br&gt;&#xA;राजा मूलं त्रिवर्गस्य अप्रमत्तोऽनुपालयन्&lt;br&gt;&#xA;बलिषड्भागमुद्धृत्य फलं समुपयोजयेत्&lt;br&gt;&#xA;न रक्षति प्रजास्सम्यक्स च पार्थिवतस्करः&lt;br&gt;&#xA;दत्वाऽभयं यस्स्वयमेव राजा न तत्प्रमाणं कुरुतेऽर्थलोभात्&lt;br&gt;&#xA;स धर्मलोकादुपलभ्य पापमधर्मबुद्धिर्निरयं प्रयाति&lt;br&gt;&#xA;दत्त्वाऽभयं स्वयं राजा प्रमाणं कुरुते यदा&lt;br&gt;&#xA;स सर्वं सुखमाप्नोति प्रजा धर्मेण पालयन्&lt;br&gt;&#xA;पिता भ्राता गुरुश्शास्ता वह्निर्वैश्रवणो यमः&lt;br&gt;&#xA;सप्त राज्ञगुणानेतान्मनुराह प्रजापतिः&lt;br&gt;&#xA;पिता हि राजा लोकस्य प्रजानां योऽनुकम्पिता&lt;br&gt;&#xA;तस्मिन्मिथ्यापनीते हि तिर्यग्भवति मानवः&lt;br&gt;&#xA;सम्भावयति मातेव दीनमप्युपपद्यते&lt;br&gt;&#xA;दहत्यग्निरिवानिष्टान्यमयत्यहितांस्तदा&lt;br&gt;&#xA;इष्टेषु विसृजन्नर्थान्कुबेर इव कामदः&lt;br&gt;&#xA;गुरुर्धर्मोपदेशेन गोप्ता च परिपालनात्&lt;br&gt;&#xA;यस्तु रञ्जयते राजा पौरजानपदान्गुणैः&lt;br&gt;&#xA;न तस्य भ्रश्यते राज्यं गुणधर्मानुपालनात्&lt;br&gt;&#xA;यः सम्यक्प्रतिगृह्णाति पौरजानपदार्चनम्&lt;br&gt;&#xA;स सुखं प्रेक्षते राजा इह लोके परत्र च&lt;br&gt;&#xA;नित्योद्विग्नाः प्रजा यस्य करभारप्रपीडिताः&lt;br&gt;&#xA;विप्रलुप्यन्त्यनर्थैर्हि स गच्छति पराभवम्&lt;br&gt;&#xA;प्रजा यस्य च वर्धन्ते सरसीव महोत्पलम्&lt;br&gt;&#xA;स राजा सर्वसुखदस्स्वर्गलोके महीयते&lt;br&gt;&#xA;बलिना विग्रहो राजन्न कदाचित्प्रशस्यते&lt;br&gt;&#xA;बलिना विग्रही तस्य कुतो राज्यं कुतो रतिः&lt;br&gt;&#xA;भीष्मः-&lt;br&gt;&#xA;सैवमुक्त्वा शकुनिका ब्रह्मदत्तं नराधिपम्&lt;br&gt;&#xA;राजानं समनुज्ञाप्य जगामाभीप्सितां दिशम्&lt;br&gt;&#xA;एतत्ते ब्रह्मदत्तस्य पूजन्या सह भाषितम्&lt;br&gt;&#xA;मयोक्तं भरतश्रेष्ठ किमन्यच्छ्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/130/</guid>
      <description>&lt;p&gt;युधिष्ठिरः-&lt;br&gt;&#xA;युगक्षयात्परिक्षीणे धर्मे लोके च भारत&lt;br&gt;&#xA;दस्युभिः पीड्यमाने च कथं स्थेयं पितामह&lt;br&gt;&#xA;भीष्मः-&lt;br&gt;&#xA;हन्त ते वर्तयिष्यामि नीतिमापत्सु भारत&lt;br&gt;&#xA;उत्सृज्यापि घृणां काले यथा वर्तेत भूमिपः&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;भारद्वाजस्य संवादं राज्ञश्शत्रुन्तपस्य च&lt;br&gt;&#xA;राजा शत्रुन्तपो नाम सौवीरेषु महारथः&lt;br&gt;&#xA;कणिङ्कमुपसङ्गम्य पप्रच्छार्थविनिश्चयम्&lt;br&gt;&#xA;शत्रुन्तपः-&lt;br&gt;&#xA;अलब्धस्य कथं लिप्सा लब्धं केन विवर्धते&lt;br&gt;&#xA;वर्धितं पाल्यते केन पालितं प्रणयेत्कथम्&lt;br&gt;&#xA;भीष्मः-&lt;br&gt;&#xA;तस्मै विनिश्चितार्थाय परिपृष्टोऽर्थनिश्चयम्&lt;br&gt;&#xA;उवाच मतिमान्वाक्यमिदं हेतुमदुत्तमम्&lt;br&gt;&#xA;कणिङ्कः-&lt;br&gt;&#xA;नित्यमुद्यतदण्डस्स्यान्नित्यं विवृतपौरुषः&lt;br&gt;&#xA;अच्छिद्रश्छिद्रदर्शी च परेषां विवरानुगः&lt;br&gt;&#xA;नित्यमुद्यतदण्डस्य भृशमुद्विजते नरः&lt;br&gt;&#xA;तस्मात्सर्वाणि भूतानि दण्डेनैव प्रसाधयेत्&lt;br&gt;&#xA;एवमेव प्रशंसन्ति बुधा ये तत्त्वदर्शिनः&lt;br&gt;&#xA;तस्माच्चतुष्टये तस्मिन्प्रधानो दण्ड उच्यते&lt;br&gt;&#xA;छिन्नमूले ह्यधिष्ठाने सर्वे तज्जीविनो हताः&lt;br&gt;&#xA;कथं हि शाखास्तिष्ठेयुश्छिन्नमूले वनस्पतौ&lt;br&gt;&#xA;मूलमेवादितश्छिन्द्यादरिपक्षस्य पण्डितः&lt;br&gt;&#xA;ततस्सहायान्पक्षं च सर्वमेवानुशातयेत्&lt;br&gt;&#xA;सुमन्त्रितं सुविक्रान्तं सुयुद्धं सुपलायितम्&lt;br&gt;&#xA;आपदागमकाले तु कुर्वीत न विचारयेत्&lt;br&gt;&#xA;वाङ्मात्रेण विनीतस्स्याद्धृदयेन क्षुरोपमः&lt;br&gt;&#xA;श्लक्ष्णपूर्वाभिभाषी च कामक्रोधौ विवर्जयेत्&lt;br&gt;&#xA;सपत्नसहितो राज्ये कृत्वा सन्धिं न विश्वसेत्&lt;br&gt;&#xA;उपक्रामेत्ततश्शीघ्रं कृतकार्यो विचक्षणः&lt;br&gt;&#xA;शत्रुं च मित्रं पूर्वेण सान्त्वेनैवानुसान्त्वयेत्&lt;br&gt;&#xA;नित्यशश्चोद्विजेत्तस्मात्सर्पाद्वेश्मगतादिव&lt;br&gt;&#xA;यस्य बुद्धिं परिभवेत्तमतीतेन सान्त्वयेत्&lt;br&gt;&#xA;अनागतेन दुष्प्रज्ञं प्रत्युत्पन्नेन पण्डितम्&lt;br&gt;&#xA;अञ्जलिश्शपथं सान्त्वं शिरसा पादवन्दनम्&lt;br&gt;&#xA;अश्रुप्रपातनं चैव कर्तव्यं भूतिमिच्छता&lt;br&gt;&#xA;वहेदमित्रं स्कन्धेन यावदर्थस्य लम्भनम्&lt;br&gt;&#xA;अथैनमागते काले भिन्द्याद्घटमिवाश्मनि&lt;br&gt;&#xA;मुहूर्तमपि राजेन्द्र तिन्दुकालातवज्ज्वलेत्&lt;br&gt;&#xA;मा तुषाग्निरिवानर्चिर्धूमायेत नरश्चिरम्&lt;br&gt;&#xA;नानार्थकं ह्यर्थबलं कृतघ्नेन समाचरेत्&lt;br&gt;&#xA;कार्यार्थी शक्यते भोक्तुं कृतकार्योऽवमन्यते&lt;br&gt;&#xA;तस्मात्सर्वाणि कार्याणि सावशेषाणि कारयेत्&lt;br&gt;&#xA;कोकिलस्य वराहस्य मेरोश्शून्यस्य वेश्मनः&lt;br&gt;&#xA;व्यालस्य भक्तचित्तस्य यच्छ्रेयस्तत्समाचरेत्&lt;br&gt;&#xA;उत्थायोत्थाय गच्छेच्च नित्ययुक्तो रिपोर्गृहम्&lt;br&gt;&#xA;कुशलं चास्य पृच्छेत यद्यप्यकुशलं भवेत्&lt;br&gt;&#xA;नालसाः प्राप्नुवन्त्यर्थान्न क्लीबा नातिमानिनः&lt;br&gt;&#xA;न च लोकरवाद्भीता न वै शश्वत्प्रतीक्षिणः&lt;br&gt;&#xA;नास्य च्छिद्रं परो विद्याद्विद्याच्छिद्रं परस्य तु&lt;br&gt;&#xA;गूहेत्कूर्म इवाङ्गानि रक्षेद्विवरमात्मनः&lt;br&gt;&#xA;बकवच्चिन्तयेदर्थान्सिंहवच्च पराक्रमेत्&lt;br&gt;&#xA;वृकवच्चावलुम्पेत शरवच्च विनिष्पतेत्&lt;br&gt;&#xA;पानमक्षास्तथा नार्यो मृगया गीतवादितम्&lt;br&gt;&#xA;एतानि युक्त्या सेवेत प्रसङ्गो ह्यत्र दोषवान्&lt;br&gt;&#xA;कुर्यात्तृणमयं चापं शयीत मृगशायिकाम्&lt;br&gt;&#xA;अन्धस्स्यादन्धवेलायां बाधिर्यमपि संश्रयेत्&lt;br&gt;&#xA;देशकालं समासाद्य विक्रमेत विचक्षणः&lt;br&gt;&#xA;देशकालव्यतीतो हि विक्रमो विफलो भवेत्&lt;br&gt;&#xA;कालाकालौ सम्प्रधार्य बलाबलमथात्मनः&lt;br&gt;&#xA;परस्य च बलं ज्ञात्वा तथाऽऽत्मानं नियोजयेत्&lt;br&gt;&#xA;दण्डेनोपनतं शत्रुं यो राजा न नियच्छति&lt;br&gt;&#xA;स मृत्युमुपगूहेत गर्भमश्वतरी यथा&lt;br&gt;&#xA;सुपुष्पितस्स्यादफलः फलवान्स्याद्दुरारुहः&lt;br&gt;&#xA;आमस्स्यात्पक्वसङ्काशो न च शीर्येत कस्यचित्&lt;br&gt;&#xA;आशां कालवतीं कुर्यात्कालं विघ्नेन योजयेत्&lt;br&gt;&#xA;विघ्नं निमित्ततो ब्रूयान्निमित्तं चापि हेतुमत्&lt;br&gt;&#xA;भीतवत्संविधातव्यं यावद्भयमनागतम्&lt;br&gt;&#xA;आगतं तु भयं दृष्ट्वा प्रहर्तव्यमभीतवत्&lt;br&gt;&#xA;न साहसमनारुह्य नरो भद्राणि पश्यति&lt;br&gt;&#xA;संशयं पुनरारुह्य यदि जीवति पश्यति&lt;br&gt;&#xA;अनागतं विजानीयात्त्यजेद्भयमुपागतम्&lt;br&gt;&#xA;पुनर्बुद्धिक्षयात्किञ्चिदनिवृत्तिं निशामयेत्&lt;br&gt;&#xA;प्रत्युपस्थितकालस्य सुखस्य परिवर्जनम्&lt;br&gt;&#xA;अनागतसुखाशा च नैव बुद्धिमतां नयः&lt;br&gt;&#xA;योऽरिणा सह सन्धाय विश्वस्तस्स्वपते सुखम्&lt;br&gt;&#xA;स वृक्षाग्रे प्रसुप्तो वा पतितः प्रतिबुध्यते&lt;br&gt;&#xA;कर्मणा येन केनेह मृदुना दारुणेन वा&lt;br&gt;&#xA;उद्धरेद्दीनमात्मानं समर्थो धर्ममाचरेत्&lt;br&gt;&#xA;ये सपत्नास्सपत्नानां सर्वांस्ताननुवर्तयेत्&lt;br&gt;&#xA;आत्मनश्चापि बोद्धव्याश्चारास्सुमहिताः परैः&lt;br&gt;&#xA;चारस्सुविहितः कार्य आत्मनोऽथ परस्य च&lt;br&gt;&#xA;पाषण्डाद्यैरविज्ञातैर्विदित्वाऽरिं वशं नयेत्&lt;br&gt;&#xA;विश्वासयित्वा तु परं तत्त्वभूतेन हेतुना&lt;br&gt;&#xA;अथास्य प्रहरेत्काले किञ्चिद्विचलिते पदे&lt;br&gt;&#xA;अशङ्क्यमपि शङ्केत नित्यं शङ्केत शङ्कितान्&lt;br&gt;&#xA;भयं ह्यशङ्किताज्जातं समूलमपि कृन्तति&lt;br&gt;&#xA;अवधानेन मौनेन काषायेण जटाजिनैः&lt;br&gt;&#xA;विश्वासयित्वा द्वेष्टारमवलुम्पेद्यथा वृकः&lt;br&gt;&#xA;पुत्रो वा यदि वा भ्राता पिता वा यदि वा सुहृत्&lt;br&gt;&#xA;अर्थस्य विघ्नं कुर्वाणा हन्तव्या भूतिमिच्छता&lt;br&gt;&#xA;गुरोरप्यवलिप्तस्य कार्याकार्यमजानतः&lt;br&gt;&#xA;उत्पथं प्रतिपन्नस्य कार्यं भवति शासनम्&lt;br&gt;&#xA;प्रत्युत्थानाभिवादाभ्यां सम्प्रदानेन केनचित्&lt;br&gt;&#xA;प्रपूजयन्निघाती स्यात्तीक्ष्णतुण्ड इव द्विजः&lt;br&gt;&#xA;नाच्छित्त्वा परमर्माणि नाकृत्वा कर्म दारुणम्&lt;br&gt;&#xA;नाहत्वा मत्स्यघातीव प्राप्नोति परमां श्रियम्&lt;br&gt;&#xA;नास्ति जात्या रिपुर्नाम मित्रं नाम न विद्यते&lt;br&gt;&#xA;सामर्थ्ययोगाज्जायन्ते मित्राणि रिपवस्तथा&lt;br&gt;&#xA;न प्रमुञ्चेत दायादं वदन्तं करुणं बहु&lt;br&gt;&#xA;न दुःखं तत्र कर्तव्यं हन्यात्पूर्वापकारिणम्&lt;br&gt;&#xA;सङ्ग्रहानुग्रहे यत्नस्सदा कार्योऽनसूयता&lt;br&gt;&#xA;निग्रहश्चापि कर्तव्यो यत्नेन हितमिच्छता&lt;br&gt;&#xA;प्रहरिष्यन्प्रियं ब्रूयात्प्रहृत्यापि प्रियोत्तरम्&lt;br&gt;&#xA;अपि चास्य शिरश्छित्त्वा शोचेत च रुदेत च&lt;br&gt;&#xA;निमन्त्रयीत सान्त्वेन सम्मानेन तितिक्षया&lt;br&gt;&#xA;आशाकरणमित्येतत्कर्तव्यं भूतिमिच्छता&lt;br&gt;&#xA;न शुष्कवैरं कुर्वीत बाहुभ्यां न नदीं तरेत्&lt;br&gt;&#xA;अनर्थकमनायुष्यं गोविषाणस्य भक्षणम्&lt;br&gt;&#xA;दन्ताश्च परिमृद्यन्ते रसश्चापि न लभ्यते&lt;br&gt;&#xA;त्रिवर्गे त्रिविधा पीडा ह्यनुबन्धस्तथैव च&lt;br&gt;&#xA;अनुबन्धं तथा पीडां ज्ञात्वा विद्वान्वशं नयेत्&lt;br&gt;&#xA;ऋणशेषं चाग्निशेषं शत्रुशेषं तथैव च&lt;br&gt;&#xA;पुनः पुनः प्रवर्धन्ते तस्माच्छेषं न कारयेत्&lt;br&gt;&#xA;ऋणशेषा विवर्धन्ते परिभूताश्च शत्रवः&lt;br&gt;&#xA;आवहन्त्यनयं तीव्रं व्याधयश्चाप्युपेक्षिताः&lt;br&gt;&#xA;नासम्यक्कृत्यकारी स्यादप्रमत्तस्सदा भवेत्&lt;br&gt;&#xA;कण्टकोपि हि दुश्छिन्नो विकारं कुरुते चिरम्&lt;br&gt;&#xA;वधेन च मनुष्याणां मार्गाणां दूषणेन च&lt;br&gt;&#xA;आकाराणां विनाशैश्च परराष्ट्रं विनाशयेत्&lt;br&gt;&#xA;गृध्रदृष्टिर्बकालीनश्श्वचेष्टस्सिंहविक्रमः&lt;br&gt;&#xA;अनुद्विग्रः काकशङ्की भुजङ्गचरितं चरेत्&lt;br&gt;&#xA;श्रेणीमुख्योपजापेषु वल्लभानुनयेषु च&lt;br&gt;&#xA;अमात्यान्परिरक्षेत भेदसङ्घातयोरपि&lt;br&gt;&#xA;मृदुरित्यवजानन्ति तीक्ष्ण इत्युद्विजन्ति च&lt;br&gt;&#xA;तीक्ष्णकाले च  तीक्ष्णस्सयान्मृदुकाले मृदुर्भवेत्&lt;br&gt;&#xA;मृदुना हि मृदुं हन्ति मृदुना हन्ति दारुणम्&lt;br&gt;&#xA;नासाध्यं मृदुना किञ्चित्तस्मात्तीक्ष्णतरो मृदुः&lt;br&gt;&#xA;काले मृदुर्यो भवति काले भवति दारुणः&lt;br&gt;&#xA;स साधयति कृत्यानि शत्रूंश्चैवाधितिष्ठति&lt;br&gt;&#xA;पण्डितेन विरुद्धस्तु दूरस्थोऽस्मीति नाश्वसेत्&lt;br&gt;&#xA;दीर्घौ बुद्धिमतो बाहू याभ्यां हिंसति हिंसितः&lt;br&gt;&#xA;न तत्तरेद्यस्य न पारमुत्तरेन्न तद्धरेद्यत्पुनराहरेत्परः&lt;br&gt;&#xA;न तत्खनेद्यस्य न मूलमुद्धरे न्न तं हरेद्यस्य शिरो न पातयेत्&lt;br&gt;&#xA;इतीदमुक्तं वृजिनाभिसंहितं न चैतदेवं पुरुषस्समाचरेत्&lt;br&gt;&#xA;परप्रयुक्तस्तु कथं विभावयेदतो मयोक्तं भवतो हितार्थिना&lt;br&gt;&#xA;भीष्मः-&lt;br&gt;&#xA;यथावदुक्तं वचनं हितं तदा निशम्य विप्रेण सुवीरराष्ट्रपः&lt;br&gt;&#xA;तथाऽकरोद्वाक्यमदीनचेतनश्श्रियं च दीप्तां बुभुजे सबान्धवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/131/</guid>
      <description>&lt;p&gt;युधिष्ठिरः-&lt;br&gt;&#xA;हीने परमके धर्मे सर्वलोकविलङ्घिते&lt;br&gt;&#xA;अधर्मे धर्मतां नीते धर्मे चाधर्मतां गते&lt;br&gt;&#xA;मर्यादासु प्रभिन्नासु क्षुभिते लोकनिश्चये&lt;br&gt;&#xA;राजभिः पीडिते लोके चोरैर्वाऽपि विशां पते&lt;br&gt;&#xA;सर्वाश्रमेषु मूढेषु कर्मसूपहतेषु च&lt;br&gt;&#xA;कामाल्लोभाच्च मोहाच्च भयं पश्यत्सु भारत&lt;br&gt;&#xA;अविश्वस्तेषु सर्वेषु नित्यं भीतेषु भारत&lt;br&gt;&#xA;नित्यं च हन्यमानेषु वञ्चयत्सु परस्परम्&lt;br&gt;&#xA;प्रदीप्तेषु च सर्वेषु ब्राह्मण्ये चाभिपीडिते&lt;br&gt;&#xA;अवर्षति च पर्जन्ये मिथो भेदे समुत्थिते&lt;br&gt;&#xA;सर्वस्मिन्दस्युसाद्भूते पृथिव्यामुपजीवने&lt;br&gt;&#xA;केनस्विद्ब्राह्मणो जीवेज्जघन्ये काल आगते&lt;br&gt;&#xA;अतितिक्षुः पुत्रपौत्राननुक्रोशान्नराधिप&lt;br&gt;&#xA;कथमापदि वर्तेत तन्मे ब्रूहि पितामह&lt;br&gt;&#xA;कथं च राजा वर्तेत लोके कलुषतां गते&lt;br&gt;&#xA;कथमर्थाच्च धर्माच्च न हीयेत परन्तप&lt;br&gt;&#xA;भीष्मः-&lt;br&gt;&#xA;राजमूला महाबाहो योगक्षेमास्सुवृष्टयः&lt;br&gt;&#xA;प्रजासु व्याधयश्चैव मरणं च भयानि च&lt;br&gt;&#xA;कृतं त्रेता द्वापरं च कलिश्च भरतर्षभ&lt;br&gt;&#xA;राजमूला इति मतिर्मम नास्त्यत्र संशयः&lt;br&gt;&#xA;तस्मिंस्त्वभ्यागते काले प्रजानां दोषकारके&lt;br&gt;&#xA;विज्ञाय बलमास्थाय जीवितव्यं तदा भवेत्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;विश्वामित्रस्य संवादं चण्डालस्य च पक्कणे&lt;br&gt;&#xA;त्रेताद्वापरयोस्सन्धौ पुरा दैवव्यतिक्रमात्&lt;br&gt;&#xA;अनावृष्टिरभूद्घोरा लोके द्वादशवार्षिकी&lt;br&gt;&#xA;प्रजानामतिवृद्धानां युगान्ते पर्युपस्थिते&lt;br&gt;&#xA;त्रेतायां मोक्षसमये द्वापरप्रतिपादने&lt;br&gt;&#xA;न ववर्ष सहस्राक्षः प्रतिलोमोऽभवद्गुरुः&lt;br&gt;&#xA;जगाम दक्षिणं मार्गं सोमो व्यावृत्तमण्डलः&lt;br&gt;&#xA;नावश्यायोऽपि रात्र्यन्ते कुतश्चैवाभ्रराजयः&lt;br&gt;&#xA;नद्यस्सङ्क्षिप्ततोयौघाः किञ्चिदन्तर्गता भवन्&lt;br&gt;&#xA;सरांसि सरितश्चैव कूपाः प्रस्रवणानि च&lt;br&gt;&#xA;हतत्विट्का न्यदृश्यन्त निसर्गात्पूर्वकारितात्&lt;br&gt;&#xA;भूमिश्शुष्कजलस्थाना विनिवृत्तसभाप्रपा&lt;br&gt;&#xA;निवृत्तयज्ञस्वाध्याया निर्वषट्कारमङ्गला&lt;br&gt;&#xA;उत्सन्नकृषिगोरक्षा निवृत्तविपणापणा&lt;br&gt;&#xA;निवृत्तपूर्वसमया सम्प्रनष्टमहोत्सवा&lt;br&gt;&#xA;अस्थिकङ्कालसङ्कीर्णा हाहाभूतनराकुला&lt;br&gt;&#xA;शून्यभूयिष्ठनगरा दग्धग्रामनिवेशना&lt;br&gt;&#xA;क्वचिच्चोरैः क्वचिच्छूरैः क्वचिद्राजभिरातुरैः&lt;br&gt;&#xA;परस्परभयाच्चैव शून्यभूयिष्ठनिर्जना&lt;br&gt;&#xA;गतदैवतसंयोगा वृद्धबालविनाकृता&lt;br&gt;&#xA;गोजाविमहिषीहीना परस्परपराहता&lt;br&gt;&#xA;हतविप्रा हतारक्षा प्रनष्टोत्सवसञ्चया&lt;br&gt;&#xA;शवभूतनरप्राया बभूव वसुधा तदा&lt;br&gt;&#xA;तस्मिन्प्रतिभये काले क्षीणधर्मे युधिष्ठिर&lt;br&gt;&#xA;बभूवुः क्षुधिता पुंसः खादमानाः परस्परम्&lt;br&gt;&#xA;ऋषयो नियमांस्त्यक्त्वा परित्यक्ताग्निदेवताः&lt;br&gt;&#xA;आश्रमान्सम्परित्यज्य पर्यधावन्नितस्ततः&lt;br&gt;&#xA;विश्वामित्रोऽपि भगवान्महर्षिरनिकेतनः&lt;br&gt;&#xA;क्षुधापरिगतो धीमान्समन्तात्पर्यधावत&lt;br&gt;&#xA;स कदाचित्परिपतञ्श्वपचानां निकेतनम्&lt;br&gt;&#xA;हिंस्राणां प्राणिघातानामाससाद वने क्वचित्&lt;br&gt;&#xA;विभिन्नकलशाकीर्णं श्वमांसेन च दूषितम्&lt;br&gt;&#xA;वराहखरभग्नास्थिकपालघटसङ्कुलम्&lt;br&gt;&#xA;मृतचेलपरिस्तीर्णं निर्माल्यक्षतभूषणम्&lt;br&gt;&#xA;सर्पनिर्मोकमालाभिः कृतचिह्नकुटीमुखम्&lt;br&gt;&#xA;उलूकपक्षिध्वनिभिर्देवतायतनैर्वृतम्&lt;br&gt;&#xA;लोहघण्टापरिष्कारं श्वयूथपरिवारितम्&lt;br&gt;&#xA;तत्प्रविश्य क्षुधाविष्टो गाधिपुत्रो महानृषिः&lt;br&gt;&#xA;आहारान्वेषणे युक्तः परं यत्नं समास्थितः&lt;br&gt;&#xA;न च क्वचिदविन्दत्स भिक्षमाणोऽपि कौशिकः&lt;br&gt;&#xA;मांसमन्नं फलं मूलमन्यद्वा तत्र किञ्चन&lt;br&gt;&#xA;अहो कृच्छ्रं मया प्राप्तमिति निश्चित्य कौशिकः&lt;br&gt;&#xA;पपात भूमौ दौर्बल्यात्तस्मिंश्चण्डालपक्कणे&lt;br&gt;&#xA;स चिन्तयामास मुनिः किं नु मे सुकृतं भवेत्&lt;br&gt;&#xA;कथं वृथा न मृत्युस्स्यादिति पार्थिवसत्तम&lt;br&gt;&#xA;स ददर्श श्वमांसस्य कुतन्त्रीं पतितां मुनिः&lt;br&gt;&#xA;चण्डालस्य गृहे राजन्सद्यश्शस्त्रहतस्य वै&lt;br&gt;&#xA;स चिन्तयामास तदा स्तेयं कार्यमितो मया&lt;br&gt;&#xA;न हीदानीमुपायोऽन्यो विद्यते प्राणधारणे&lt;br&gt;&#xA;आपत्सु विहितं स्तेयं विशिष्टसमहीनतः&lt;br&gt;&#xA;परस्यासम्भवे पूर्वमास्थेयमिति निश्चयः&lt;br&gt;&#xA;हीनादादेयमादद्यात्समाद्धा तदनन्तरम्&lt;br&gt;&#xA;असम्भवे त्वाददीत विशिष्टादपि धार्मिकात्&lt;br&gt;&#xA;सोऽहमन्तावसायीनां हरमाणः प्रतिग्रहात्&lt;br&gt;&#xA;न स्तेयदोषं पश्यामि हरिष्याम्येतदामिषम्&lt;br&gt;&#xA;एतां बुद्धिं समास्थाय विश्वामित्रो महातपाः&lt;br&gt;&#xA;तस्मिन्देशे सुसुष्वाप पतितो यत्र भारत&lt;br&gt;&#xA;स विगाढां निशां दृष्ट्वा सुप्ते चण्डालपक्कणे&lt;br&gt;&#xA;शनैरुत्थाय भगवान्प्रविवेश कुटीमुखम्&lt;br&gt;&#xA;स सुप्तश्चापि चण्डालश्श्लेष्मापिहितलोचनः&lt;br&gt;&#xA;परिभिन्नस्वरो रूक्षः प्रोवाचाप्रियदर्शनः&lt;br&gt;&#xA;कः कुतन्त्रीं घट्टयति सुप्ते चण्डालपक्कणे&lt;br&gt;&#xA;जागर्मि नावसुप्तोऽस्मि हतोऽसीति च दारुणः&lt;br&gt;&#xA;विश्वामित्रोऽहमित्येव सहसा तमुवाच ह&lt;br&gt;&#xA;सहसाऽभ्यागतं भूयस्सोद्वेगस्तेन कर्मणा&lt;br&gt;&#xA;चण्डालस्तद्वचश्श्रुत्वा महर्षेर्भावितात्मनः&lt;br&gt;&#xA;शयनादुपसम्भ्रान्त हयेषोत्पतितुं ततः&lt;br&gt;&#xA;स विसृज्याश्रु नेत्राभ्यां बहुमानात्कृताञ्जलिः&lt;br&gt;&#xA;उवाच कौशिकं रात्रौ ब्रह्मन्किं ते चिकीर्षितम्&lt;br&gt;&#xA;विश्वामित्रस्तु मातङ्गमुवाच परिसान्त्वयन्&lt;br&gt;&#xA;विश्वामित्रः-&lt;br&gt;&#xA;क्षुधितो निर्गतप्राणो हरिष्यामि श्वजाघनीम्&lt;br&gt;&#xA;अवसीदन्ति मे प्राणास्स्मृतिर्मे नश्यति क्षुधा&lt;br&gt;&#xA;सोऽधर्मं बुध्यमानोऽपि हरिष्यामि श्वजाघनीम्&lt;br&gt;&#xA;यदा भैक्षं न विन्दामि युष्माकमहमालये&lt;br&gt;&#xA;तदा बुद्धिः कृता पापे हरिष्यामि श्वजाघनीम्&lt;br&gt;&#xA;तृषितः कलुषापातान्नास्ति भीरशनार्थिनः&lt;br&gt;&#xA;क्षुद्धर्मं नाशयत्यत्र हरिष्यामि श्वजाघनीम्&lt;br&gt;&#xA;अग्निर्मुखं पुरोधाश्च देवानां शुचिषाड्विभुः&lt;br&gt;&#xA;यथा च सर्वभुग्ब्रह्मा तथा मां विद्धि सर्वतः&lt;br&gt;&#xA;भीष्मः-&lt;br&gt;&#xA;तमुवाच स चण्डालो महर्षे शृणु मे वचः&lt;br&gt;&#xA;श्रुत्वा तथा तमातिष्ठ यथा धर्मो न हीयते&lt;br&gt;&#xA;मृगाणामधमं श्वानं प्रवदन्ति मनीषिणः&lt;br&gt;&#xA;तस्याप्यधम उद्देशश्शरीरस्य तु जाघनी&lt;br&gt;&#xA;नेदं सम्यग्व्यवसितं महर्षे कर्म वैदिकम्&lt;br&gt;&#xA;चण्डालस्वस्य हरणमभक्ष्यस्य विशेषतः&lt;br&gt;&#xA;साध्वन्यमनुपश्य त्वमुपायं प्राणधारणे&lt;br&gt;&#xA;श्वमांसलोभात्तपसो नाशस्ते स्यान्महामुने&lt;br&gt;&#xA;जानता विहितो मार्गो न कार्यो धर्मसङ्करः&lt;br&gt;&#xA;मा स्म धर्मं परित्याक्षीस्त्वं हि धर्मविदुत्तमः&lt;br&gt;&#xA;विश्वामित्रस्ततो राजन्नित्युक्तो भरतर्षभ&lt;br&gt;&#xA;क्षुधार्तः प्रत्युवाचेदं पुनरेव महामुनिः&lt;br&gt;&#xA;विश्वामित्रः-&lt;br&gt;&#xA;निराहारस्य सुमहान्मम कालोऽभिधावतः&lt;br&gt;&#xA;न विद्यते ह्युपायश्च कश्चिन्मत्प्राणधारणे&lt;br&gt;&#xA;तेन तेन विशेषेण कर्मणा येनकेनचित्&lt;br&gt;&#xA;उज्जिहीर्षे सीदमानस्समर्थो धर्ममाचरेत्&lt;br&gt;&#xA;ऐन्द्रो धर्मः क्षत्रियाणां ब्राह्मणानामथाग्निकः&lt;br&gt;&#xA;ब्रह्मवह्निर्मम बलं भोक्ष्यामि शमयन्क्षुधाम्&lt;br&gt;&#xA;यथा यथैव जीवेत तत्कर्तव्यमलीलया&lt;br&gt;&#xA;जीवितं मरणाच्छ्रेयो जीवन्धर्ममवाप्नुयात्&lt;br&gt;&#xA;सोऽहं जीवितमाकाङ्क्षन्नभक्ष्यस्यापि भक्षणम्&lt;br&gt;&#xA;व्यवस्ये बुद्धिपूर्वं वै तद्भवाननुमन्यताम्&lt;br&gt;&#xA;जीवन्धर्मं चरिष्यामि प्रणोत्स्याम्यशुभानि तु&lt;br&gt;&#xA;तपोभिर्विद्यया चैव ज्योतींषीव महत्तमः&lt;br&gt;&#xA;श्वपचः-&lt;br&gt;&#xA;नैतत्त्वदन्प्राप्स्यसे प्राणमद्य नायुर्दीर्घं नामृतस्येव तृप्तिम्&lt;br&gt;&#xA;भिक्षामन्यां भिक्ष मा ते रुचिस्तु श्वभक्षणे श्वा ह्यभक्ष्यो द्विजानाम्&lt;br&gt;&#xA;विश्वामित्रः-&lt;br&gt;&#xA;न दुर्भिक्षे सुलभं मांसमन्यच्छ्वपाक मन्ये च न वेद्मि वित्तम्&lt;br&gt;&#xA;क्षुधार्तश्चाहमगतिर्निशाचर श्वजाघनीं षड्रसां साधु मन्ये&lt;br&gt;&#xA;शिष्टा वै कारणं धर्मे तद्वृत्तमनुवर्तये&lt;br&gt;&#xA;परां मेध्याशनेत्येतां भक्ष्यां मन्ये श्वजाघनीम्&lt;br&gt;&#xA;श्वपचः-&lt;br&gt;&#xA;असिद्भिर्यस्समाचीर्णो न स धर्मस्सनातनः&lt;br&gt;&#xA;अनार्यमिह कार्यं वा मा छलेनाशूभं कृथाः&lt;br&gt;&#xA;विश्वामित्रः-&lt;br&gt;&#xA;न पातकं नावमतमृषिस्सन्कतुमर्हसि&lt;br&gt;&#xA;समौ च श्वमृगौ मन्ये तस्माद्भक्ष्या श्वजाघनी&lt;br&gt;&#xA;श्वपचः-&lt;br&gt;&#xA;पञ्च पञ्चनखा भक्ष्या ब्रह्मक्षत्रस्य वै द्विज&lt;br&gt;&#xA;यदि शास्त्रं प्रमाणं ते माऽभक्ष्ये वै मनः कृथाः&lt;br&gt;&#xA;विश्वामित्रः-&lt;br&gt;&#xA;अगस्त्येनासुरो भुक्तो वातापिः क्षुधितो न वै&lt;br&gt;&#xA;अहमापद्गतः क्षुब्धो भक्षयिष्ये श्वजाघनीम्&lt;br&gt;&#xA;श्वपचः-&lt;br&gt;&#xA;भिक्षामन्यामाहरेति न च तत्कर्तुमर्हसि&lt;br&gt;&#xA;कृतं नः कार्यमेतद्वै हरतेमां श्वजाघनीम्&lt;br&gt;&#xA;यद्ब्राह्मणार्थे कृतमर्थिनेन तेनर्षिणा तदभक्ष्यं न कामात्&lt;br&gt;&#xA;स वै धर्मो ह्यत्र न पापमस्ति सर्वैरुपायैर्गुरवोऽभिरक्ष्याः&lt;br&gt;&#xA;विश्वामित्रः-&lt;br&gt;&#xA;मित्रं च मे ब्राह्मणस्यायमात्मा प्रियश्च मे पूज्यतमश्च लोके&lt;br&gt;&#xA;तद्भोक्तुकामोऽहमिमां जिहीर्षे नृशंसानामीदृशानां न बिभ्ये&lt;br&gt;&#xA;श्वपचः-&lt;br&gt;&#xA;कामं नरा जीवितं सन्त्यजन्ति न चाभक्ष्ये प्रतिकुर्वन्ति बुद्धिम्&lt;br&gt;&#xA;सर्वांश्च कामान्प्राप्नुवन्तीति बुद्ध्य स्वर्गे निवासात्सहते क्षुधं ये&lt;br&gt;&#xA;विश्वामित्रः-&lt;br&gt;&#xA;स्थाने भवेत्संशयः  प्रेत्यभावे निस्संशयः कर्मणां चापि नाशः&lt;br&gt;&#xA;अहं पुनर्व्रतनित्याशयात्मा मूलं रक्षन्भक्षयिष्याम्यभक्ष्यम्&lt;br&gt;&#xA;बुद्ध्यात्मके व्यक्तमस्तीति सृष्टो मोक्षात्मके त्वं यथा शिष्टचक्षुः&lt;br&gt;&#xA;यद्यप्येतत्संशयादाहरामि नाहं भविष्यामि यथा त्वमात्थ&lt;br&gt;&#xA;श्वपचः-&lt;br&gt;&#xA;यापनीयमिदं दुःखमिति मे वर्तते मतिः&lt;br&gt;&#xA;दुष्कृतिं ब्राह्मणं सन्तं यस्त्वामहमुपालभे&lt;br&gt;&#xA;विश्वामित्रः-&lt;br&gt;&#xA;पिबन्त्येवोदकं गावो मण्डूकेषु रुवत्स्वपि&lt;br&gt;&#xA;न तेऽधिकारो धर्मेऽस्ति मा भूरात्मप्रशंसकः&lt;br&gt;&#xA;श्वपचः-&lt;br&gt;&#xA;सुहृद्भूत्वाऽनुशोचे त्वां कृपा हि त्वयि मे द्विज&lt;br&gt;&#xA;तदिदं श्रेय आधत्स्व मा लोभे चेत आदधाः&lt;br&gt;&#xA;विश्वामित्रः-&lt;br&gt;&#xA;सृहृन्मे चेदिच्छसि त्वमापदो मां समुद्धर&lt;br&gt;&#xA;जानेऽहं धर्मतो त्मानमुत्सृजेमां श्वजाघनीम्&lt;br&gt;&#xA;श्वपचः-&lt;br&gt;&#xA;नैवोत्सहे भवतो दातुमेतां नोपेक्षितुं ह्रियमाणं स्वमन्नम्&lt;br&gt;&#xA;उभौ स्याव श्वमलेनानुलिप्तौ दाता चाहं त्वं च विप्र प्रतीच्छन्&lt;br&gt;&#xA;विश्वामित्रः-&lt;br&gt;&#xA;अद्याहमेतद्वृजिनं कर्म कृत्वा जीवंश्चरिष्यामि महापवित्रम्&lt;br&gt;&#xA;सम्पूजितात्मा धर्ममेवाभिपत्स्ये यदेतयोर्गुरु नस्तद्ब्रवीहि&lt;br&gt;&#xA;श्वपचः-&lt;br&gt;&#xA;आत्मैव साक्षी किल धर्ममाहुस्त्वमेव जानासि यदत्र दुष्कृतम्&lt;br&gt;&#xA;योऽभ्यर्थयेद्भक्ष्यमिति श्वमांसं मन्ये न तस्यास्ति विवर्जनीयम्&lt;br&gt;&#xA;विश्वामित्रः-&lt;br&gt;&#xA;उपादाने खादने वाऽप्यदोषः कार्ये न्याये नित्यमत्रापवादः&lt;br&gt;&#xA;यस्मिन्नहिंसा नानृते वाक्यलेशो भक्ष्यक्रिया यत्र न तद्गरीयः&lt;br&gt;&#xA;श्वपचः-&lt;br&gt;&#xA;यद्येष हेतुस्तव खादने स्यात्ततो वेदः कारणं नार्यधर्मः&lt;br&gt;&#xA;तस्माद्भक्ष्याभक्षणे वा द्विजेन्द्र दोषं न पश्यामि यदर्थमात्थ&lt;br&gt;&#xA;विश्वामित्रः-&lt;br&gt;&#xA;न पातकं भक्षमाणस्य दृष्टं सुरां तु पीत्वा पततीति शब्दः&lt;br&gt;&#xA;अन्योन्यकार्याणि यथा तथैव न लेशमात्रेण कृतं हिनस्ति&lt;br&gt;&#xA;श्वपचः-&lt;br&gt;&#xA;अस्थानतो हीनतः कुत्सिताद्वा तद्विद्वांसं बाधते साधु वृत्तम्&lt;br&gt;&#xA;श्वानं पुनर्यो लभतेऽभिषङ्गात्तेनापि दण्डस्सहितव्य एव&lt;br&gt;&#xA;भीष्मः-&lt;br&gt;&#xA;एवमुक्त्वा निववृते मातङ्गः कौशिकं तदा&lt;br&gt;&#xA;विश्वामित्रो जहारैव कृतबुद्धिश्श्वजाघनीम्&lt;br&gt;&#xA;ततो जग्राह स श्वाङ्गं जीवितार्थी महामुनिः&lt;br&gt;&#xA;सदारस्त्वथ चाहृत्य वने भोक्तुमियेष सः&lt;br&gt;&#xA;एतस्मिन्नेव काले तु प्रववर्षाथ वासवः&lt;br&gt;&#xA;सञ्जीवयन्प्रजास्सर्वा जनयामास चौषधीः&lt;br&gt;&#xA;विश्वामित्रोऽपि भगवांस्तपसा दग्धकिल्बिषः&lt;br&gt;&#xA;कालेन महता सिद्धिमवाप परमाद्भुताम्&lt;br&gt;&#xA;एवं विद्वानदीनात्मा व्यसनस्थो जिजीविषुः&lt;br&gt;&#xA;सर्वोपायैरुपायज्ञो दीनमात्मानमुद्धरेत्&lt;br&gt;&#xA;एतां बुद्धिं समास्थाय जीवितव्यं सदा भवेत्&lt;br&gt;&#xA;जीवन्पुण्यमवाप्नोति पुरुषो भद्रमश्नुते&lt;br&gt;&#xA;तस्मात्कौन्तेय विदुषा धर्माधर्मविनिश्चये&lt;br&gt;&#xA;बुद्धिमास्थाय लोकेऽस्मिन्वर्तितव्यं कृतात्मना&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/132/</guid>
      <description>&lt;p&gt;युधिष्ठिरः-&lt;br&gt;&#xA;यदिदं घोरमुद्दिष्टमश्रद्धेयमिवानृतम्&lt;br&gt;&#xA;अस्ति स्विद्दस्युमर्यादा यामयं परिवर्जयेत्&lt;br&gt;&#xA;सम्मुह्यामि विषीदामि धर्मोऽयं शिथिलीकृतः&lt;br&gt;&#xA;उद्यमं नाधिगच्छामि कुत्रचित्परिचिन्तयन्&lt;br&gt;&#xA;नैतच्छ्रुत्वागमादेव तव धर्मानुशासनम्&lt;br&gt;&#xA;भीष्मः-&lt;br&gt;&#xA;प्रज्ञासमभिहारोऽयं कविभिस्सम्भृतं मधु&lt;br&gt;&#xA;बाह्याः प्रतिविधातव्याः प्रज्ञा राज्ञा ततस्ततः&lt;br&gt;&#xA;बहुशाखेन धर्मेण यत्रैषा सम्प्रसिध्यते&lt;br&gt;&#xA;बुद्धिसञ्जननं राज्ञां धर्ममाचरतां सदा&lt;br&gt;&#xA;क्षयो भवति कौरव्य सदा तद्वृद्धिरेव च&lt;br&gt;&#xA;बुद्धिश्रेष्ठा हि राजानो भवन्ति विजयैषिणः&lt;br&gt;&#xA;धर्मः प्रतिविधातव्यो बुद्ध्या राज्ञा ततस्ततः&lt;br&gt;&#xA;नैकशाखेन धर्मेण राज्ञो धर्मो विधीयते&lt;br&gt;&#xA;अबलस्य ततः प्रज्ञा पुरस्तादनुदाहृता&lt;br&gt;&#xA;अद्वैधज्ञः प्रतिद्वैधैस्संशयं प्राप्तुमर्हति&lt;br&gt;&#xA;बुद्धिद्वैधं विधातव्यं पुरस्तादेव भारत&lt;br&gt;&#xA;पार्श्वतः कारणं राज्ञो विषूच्यस्त्वापगा इव&lt;br&gt;&#xA;जनास्तूच्चरितं धर्मं विजानन्त्यन्यथाऽन्यथा&lt;br&gt;&#xA;सम्यग्विज्ञानिनः केचिन्मिथ्याविज्ञानिनोऽपरे&lt;br&gt;&#xA;तद्वै यथायथं बुद्ध्वा ज्ञानमाददते सताम्&lt;br&gt;&#xA;परिमुष्णन्ति शास्त्राणि धर्मस्य परिपन्थिनः&lt;br&gt;&#xA;वैषम्यमपि विद्यानां निरर्थाः ख्यापयन्ति ते&lt;br&gt;&#xA;आजिजीविषवो विद्यां यशःकामास्समन्ततः&lt;br&gt;&#xA;ते सर्वे नरपापिष्ठा धर्मस्य परिपन्थिनः&lt;br&gt;&#xA;अपक्वमतयो मन्दा न जानन्ति यथातथम्&lt;br&gt;&#xA;प्रगृह्य शास्त्रकुशलास्सर्वत्रायुक्तिनिष्ठिताः&lt;br&gt;&#xA;परिमुष्णन्ति शास्त्राणि शास्त्रदोषानुदर्शिनः&lt;br&gt;&#xA;विज्ञानमथ विद्यानां न सम्यगिति वर्तते&lt;br&gt;&#xA;निन्दया परविद्यानां स्वविद्यां ख्यापयन्ति ते&lt;br&gt;&#xA;वागस्त्रा वाग्विनीताश्च दुग्धविद्याफला इव&lt;br&gt;&#xA;तान्विद्यावणिजो विद्धि राक्षसानिव भारत&lt;br&gt;&#xA;व्याजेन कृत्स्नो विहितो धर्मस्ते परिहास्यते&lt;br&gt;&#xA;न धर्मवचनं वाचा न बुद्ध्या चेति नश्श्रुतम्&lt;br&gt;&#xA;इति बार्हस्पत्यविज्ञानं प्रोवाच मघवा स्वयम्&lt;br&gt;&#xA;न त्वेव वचनं किञ्चिदनिमित्तादिहोच्यते&lt;br&gt;&#xA;स्वभिनीतेन शास्त्रेण अध्यवस्यन्ति चापरे&lt;br&gt;&#xA;लोकयात्रामिहैके तु धर्मं प्राहुर्मनीषिणः&lt;br&gt;&#xA;समुद्दिष्टं सतां धर्मं स्वयमूहेत पण्डितः&lt;br&gt;&#xA;अमर्षाच्छास्त्रसम्मोहादनिमित्तादिहोच्यते&lt;br&gt;&#xA;शास्त्रं प्राज्ञस्य वदतस्समूहे यात्यदर्शनम्&lt;br&gt;&#xA;आगमागतया बुद्ध्या वचनेन प्रशस्यते&lt;br&gt;&#xA;अज्ञानाज्ज्ञानहेतुत्वाद्वचनं साधु मन्यते&lt;br&gt;&#xA;अनुपागतमेवेदं नेदं शास्त्रमनर्थकम्&lt;br&gt;&#xA;दैतेयानुशना प्राह संशयच्छेदनं पुरा&lt;br&gt;&#xA;ज्ञानमप्यपदिश्यं हि यथा नास्ति तथैव तत्&lt;br&gt;&#xA;तेन सञ्च्छिन्नमूलेन कस्तोषयितुमिच्छति&lt;br&gt;&#xA;पुनर्व्यवसितं यो वा नेदं वाक्यमुपाश्नुयात्&lt;br&gt;&#xA;उग्रा चैव हि सृष्टोऽसि कर्मणे तत्त्वमीक्षसे&lt;br&gt;&#xA;अग्रे मामन्ववेक्षस्व राजन्योऽयं बुभूषते&lt;br&gt;&#xA;यथा प्रमुच्यते त्वन्यो यदर्थं न प्रमोदते&lt;br&gt;&#xA;अजोऽश्वः क्षत्रमित्येतत्सदृशं ब्रह्मणा कृतम्&lt;br&gt;&#xA;तस्मान्न तैक्ष्ण्याद्भूतानां यात्रा काचित्प्रसिद्ध्यति&lt;br&gt;&#xA;यस्त्ववध्यवधे दोषस्स वध्यस्यावधे स्मृतः&lt;br&gt;&#xA;एषा ह्येव तु मर्यादा यामयं परिवर्जयेत्&lt;br&gt;&#xA;तस्मात्तीक्ष्णः प्रजा राजा स्वधर्मे स्थापयत्युत&lt;br&gt;&#xA;अन्योन्यं भक्षयन्तो हि प्रचरेयुर्वृका इव&lt;br&gt;&#xA;यस्य दस्युगणा राष्ट्रे ध्वाङ्क्षा मत्स्याञ्जलादिव&lt;br&gt;&#xA;विहरन्ति परस्वानि स वै क्षत्रियपांसनः&lt;br&gt;&#xA;कुलीनान्सचिवान्कृत्वा वेदविद्यासमन्वितान्&lt;br&gt;&#xA;प्रशाधि पृथिवीं राजन्प्रजा धर्मेण पालयन्&lt;br&gt;&#xA;विहीनजन्मकर्माणि यः प्रगृह्णाति भूमिपः&lt;br&gt;&#xA;उभयस्याविशेषज्ञस्तद्वै क्षत्रं नपुंसकम्&lt;br&gt;&#xA;नैवोग्रं नैव चानुग्रं धर्मेणेह प्रशस्यते&lt;br&gt;&#xA;उभयं न व्यतिक्रामेदुग्रो भूत्वा मृदुर्भव&lt;br&gt;&#xA;कष्टः क्षत्रियधर्मोऽयं सौहृदं त्वयि यत्स्थितम्&lt;br&gt;&#xA;उग्रे कर्मणि सृष्टोऽसि तस्माद्राज्यं प्रशाधि वै&lt;br&gt;&#xA;अरुष्टः कस्यचिद्राजनेवमेव समाचर&lt;br&gt;&#xA;अशिष्टनिग्रहो नित्यं शिष्टस्य परिपालनम्&lt;br&gt;&#xA;एवं शुक्रोऽब्रवीद्धीमानापत्सु भरतर्षभ&lt;br&gt;&#xA;युधिष्ठिरः-&lt;br&gt;&#xA;वृत्तिं चैव महाबाहो यामाभ्यां नातिलङ्घयेत्&lt;br&gt;&#xA;पृच्छामि त्वां सतां श्रेष्ठ तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;ब्राह्मणानेव सेवेत विद्यावृद्धांस्तपोधनान्&lt;br&gt;&#xA;श्रुतचारित्रवृत्ताढ्यान्पवित्रं ह्येतदुत्तमम्&lt;br&gt;&#xA;शुश्रूषा तु महाराज सान्त्वं विप्रेषु नित्यदा&lt;br&gt;&#xA;क्रुद्धैर्हि विप्रैः कर्माणि कृतानि बहुधा नृप&lt;br&gt;&#xA;तेषां प्रीत्या यशो मुख्यमप्रीत्या परमं भयम्&lt;br&gt;&#xA;प्रीत्या ह्यमृतवद्विप्राः क्रुद्धाश्चैव यथोरगाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/133/</guid>
      <description>&lt;p&gt;युधिष्ठिरः-&lt;br&gt;&#xA;पितामह महाप्राज्ञ सर्वशास्त्रविशारद&lt;br&gt;&#xA;शरणागतं पालयतो यो धर्मस्तं ब्रवीहि मे&lt;br&gt;&#xA;भीष्मः-&lt;br&gt;&#xA;महान्धर्मो महाराज शरणागतपालने&lt;br&gt;&#xA;अर्हः प्रष्टुं भवांश्चैनं प्रश्नं भरतसत्तम&lt;br&gt;&#xA;नृगप्रभृतयो राजन्राजानश्शरणगतान्&lt;br&gt;&#xA;परिपाल्य महात्मानस्संसिद्धिं परमां गताः&lt;br&gt;&#xA;श्रूयते हि कपोतेन शत्रुश्शरणमागतः&lt;br&gt;&#xA;पूजितश्च यथा स्वैश्च मांसैर्नित्यमतन्द्रितः&lt;br&gt;&#xA;युधिष्ठिरः-&lt;br&gt;&#xA;कथं कपोतेन पुरा शत्रुश्शरणमागतः&lt;br&gt;&#xA;स्वमांसैर्भोजितः कां च गतिं लेभे स भारत&lt;br&gt;&#xA;भीष्मः-&lt;br&gt;&#xA;शृणु राजन्कथामेतां सर्वपापप्रणाशिनीम्&lt;br&gt;&#xA;नृपतेर्मुचुकुन्दस्य कथितां भार्गवेण ह&lt;br&gt;&#xA;इममर्थं पुरा पार्थ मुचुकुन्दो नराधिपः&lt;br&gt;&#xA;भार्गवं परिपृप्रच्छ प्रणतः पुरुषर्षभ&lt;br&gt;&#xA;तस्मै शुश्रूषमाणाय भार्गवोऽकथयत्कथाम्&lt;br&gt;&#xA;इमां यथा कपोतेन सिद्धिः प्राप्ता नराधिप&lt;br&gt;&#xA;उशना-&lt;br&gt;&#xA;धर्मनिश्चयसंयुक्तां कामार्थसहितां कथाम्&lt;br&gt;&#xA;शृणुष्वावहितो राजन्गदतो मे महाभुज&lt;br&gt;&#xA;कश्चित्क्षुद्रसमाचारः पृथिव्यां कालसन्निभः&lt;br&gt;&#xA;चचार पृथिवीपाल घोरश्शकुनिलुब्धकः&lt;br&gt;&#xA;काकोल इव कृष्णाङ्गो रूक्षः पापसमाहितः&lt;br&gt;&#xA;यवमध्यः कृशग्रीवो ह्रस्वपादो महाहनुः&lt;br&gt;&#xA;नैव तस्य सुहृत्कश्चिन्न सम्बन्धी न बान्धवाः&lt;br&gt;&#xA;स वै क्षारकमादाय वने हत्वा च पक्षिणः&lt;br&gt;&#xA;चकार विक्रयं तेषां पतङ्गानां नराधिपः&lt;br&gt;&#xA;एवं तु वर्तमानस्य तस्य वृत्तिं दुरात्मनः&lt;br&gt;&#xA;अगमत्सुमहान्कालो नैष धर्ममबुध्यत&lt;br&gt;&#xA;तस्य भार्यासहायस्य रममाणस्य शाश्वतम्&lt;br&gt;&#xA;दैवयोगे विमूढस्य नान्या वृत्तिररोचत&lt;br&gt;&#xA;ततः कदाचित्तस्याथ वनस्थस्य समद्गतः&lt;br&gt;&#xA;पातयन्निव वृक्षांस्तान्सुमहान्वातसम्भ्रमः&lt;br&gt;&#xA;मेघसङ्कुलमाकाशं विद्युन्मण्डलमण्डितम्&lt;br&gt;&#xA;सञ्छन्नं तु मुहूर्तेन नौसार्थेनेव सागरः&lt;br&gt;&#xA;वारिधारासमूहेन सम्प्रहृष्टश्शतक्रतुः&lt;br&gt;&#xA;क्षणेन पूरयामास सलिलेन वसुन्धराम्&lt;br&gt;&#xA;ततो धाराकुले लोके सोऽभवन्नष्टचेतनः&lt;br&gt;&#xA;शीतार्तस्तद्वनं सर्वमाकुलेनान्तरात्मना&lt;br&gt;&#xA;नैव निम्नं स्थलं वाऽपि सोऽविन्दत विहङ्गहा&lt;br&gt;&#xA;पूरितो हि जलौघेन तस्य मार्गो वनस्य वै&lt;br&gt;&#xA;पक्षिणो वर्षवेगेन हता लीनास्तु पादपात्&lt;br&gt;&#xA;मृगसिंहवराहाश्च ये चान्ये तत्र पक्षिणः&lt;br&gt;&#xA;महता वातवर्षेण त्रासितास्ते वनौकसः&lt;br&gt;&#xA;भयार्ताश्च क्षुधार्ताश्च बभ्रमुस्सहिता वने&lt;br&gt;&#xA;स तु शीतहतैर्गात्रैर्जगामैव न तस्थिवान्&lt;br&gt;&#xA;सोऽपश्यद्वनषण्डेऽस्मिन्मेघनीलं वनस्पतिम्&lt;br&gt;&#xA;कुसुमाकारताराढ्यमाकाशं निर्मलं च ह&lt;br&gt;&#xA;मेघैर्मुक्तं नभो दृष्ट्वा लुब्धकश्शीतविह्वलः&lt;br&gt;&#xA;दिशो विलोकयामास वेलां च सुदुरात्मवान्&lt;br&gt;&#xA;दूरे ग्रामनिवेशश्च तस्मात्स्थानादिति प्रभो&lt;br&gt;&#xA;कृतबुद्धिर्द्रुमे तस्मिन्वस्तुं तां रजनीं ततः&lt;br&gt;&#xA;सोऽञ्जलिं प्रणतः कृत्वा वाक्यमाह वनस्पतिम्&lt;br&gt;&#xA;शरणं यामि यान्यस्मिन्दैवतानीति भारत&lt;br&gt;&#xA;स शिलायां शिरः कृत्वा पर्णान्यास्तीर्य भूतले&lt;br&gt;&#xA;दुःखेन महताऽऽविष्टस्ततस्सुष्वाप पक्षिहा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/134/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/134/</guid>
      <description>&lt;p&gt;भीष्मः-&lt;br&gt;&#xA;अथ वृक्षस्य शाखायां विहङ्गस्ससुहृज्जनः&lt;br&gt;&#xA;दीर्घकालोषितो राजंस्तत्र चित्रतनूरुहः&lt;br&gt;&#xA;तस्य कल्यं गता भार्या चरितुं नाभ्यवर्तत&lt;br&gt;&#xA;प्राप्तां च रजनीं दृष्ट्वा स पक्षी पर्यतप्यत&lt;br&gt;&#xA;कपोतः-&lt;br&gt;&#xA;वातवर्षं महच्चासीन्न चागच्छति मे प्रिया&lt;br&gt;&#xA;किं नु तत्कारणं येन साऽद्यापि न निवर्तते&lt;br&gt;&#xA;अपि स्वस्ति भवेत्तस्याः प्रियाया मम कानने&lt;br&gt;&#xA;तया हि रहितं हीदं शून्यमद्य गृहं मम&lt;br&gt;&#xA;यदि सा रक्तनेत्रान्ता चित्राङ्गी मधुरस्वरा&lt;br&gt;&#xA;अद्य नाभ्येति मे कान्ता न कार्यं जीवितेन मे&lt;br&gt;&#xA;पतिधर्मव्रता साध्वी प्राणेभ्योऽपि गरीयसी&lt;br&gt;&#xA;सा हि श्रान्तं क्षुधार्तं च जानीते मां तपस्विनी&lt;br&gt;&#xA;अनुरक्ता हिता चैव स्निग्धा चैव पतिव्रता&lt;br&gt;&#xA;यस्य वै तादृशी भार्या धन्यस्स मनुजो भुवि&lt;br&gt;&#xA;भार्या हि परमो नाथः पुरुषस्येह पठ्यते&lt;br&gt;&#xA;असहायस्य लोकेऽस्मिल्ँलोकयात्रासहायिनी&lt;br&gt;&#xA;अथ मोहाभिभूतस्य नित्यं कृच्छ्रगतस्य च&lt;br&gt;&#xA;नास्ति भार्यासमं मित्रं नरस्यार्तस्य भेषजम्&lt;br&gt;&#xA;नास्ति भार्यासमो बन्धुर्नास्ति भार्यासमा गतिः&lt;br&gt;&#xA;नास्ति भार्यासमो लोके सहायो धर्मशासने&lt;br&gt;&#xA;उशना-&lt;br&gt;&#xA;एवं विलपतस्तस्य द्विजस्यार्तस्य वै तदा&lt;br&gt;&#xA;गृहीता शकुनिघ्नेन भार्या शुश्राव भारतीम्&lt;br&gt;&#xA;कपोती-&lt;br&gt;&#xA;सा हि स्त्रीत्यवगन्तव्या यस्या भर्ता तु तुष्यति&lt;br&gt;&#xA;अग्निसाक्षिकमप्येतद्भर्ता हि शरणं परम्&lt;br&gt;&#xA;उशना-&lt;br&gt;&#xA;इति सञ्चिन्त्य दुःखार्ता भर्तारं दुःखितं तदा&lt;br&gt;&#xA;कपोती लुब्धकेनाथ हृता वचनमब्रवीत्&lt;br&gt;&#xA;कपोति-&lt;br&gt;&#xA;हन्त वक्ष्यामि ते श्रेयश्श्रुत्वा तु कुरु तत्तथा&lt;br&gt;&#xA;शरणागतसन्त्राता भव कान्त विशेषतः&lt;br&gt;&#xA;एष शाकुनिकश्शेते तव वासं समाश्रितः&lt;br&gt;&#xA;शीतार्तश्च क्षुधार्तश्च पूजामस्मै प्रयोजय&lt;br&gt;&#xA;यो हि कश्चिद्द्विजं हन्याद्गां वा लोकस्य मातरम्&lt;br&gt;&#xA;शरणागतं च यो हन्यात्तुल्यं तेषां हि पातकम्&lt;br&gt;&#xA;याऽस्माकं विहिता वृत्तिः कापोती धर्मतः पुरा&lt;br&gt;&#xA;सा न्याय्या भवता नित्यं त्वद्विधेनानुवर्तितुम्&lt;br&gt;&#xA;यस्तु धर्मं यथाशक्ति गृहस्थो ह्यनुवर्तते&lt;br&gt;&#xA;स प्रेत्य लभते लोकानक्षयानिति शुश्रुम&lt;br&gt;&#xA;स त्वं सन्तानवानद्य पुत्रवानपि च द्विज&lt;br&gt;&#xA;त्वं स्वदेहे दयां त्यक्त्वा धर्मार्थौ परिगृह्य च&lt;br&gt;&#xA;पूजामस्मै प्रयुङ्क्ष्व त्वं प्रीयेतास्य मनो यथा&lt;br&gt;&#xA;उशना-&lt;br&gt;&#xA;इति सा शकुनिर्वाक्यं पञ्जरस्था तपस्विनी&lt;br&gt;&#xA;अतिदुःखान्विता प्रोक्त्वा भर्तारं समुदैक्षत&lt;br&gt;&#xA;स पत्न्या वचनं श्रुत्वा धर्मयुक्तिसमन्वितम्&lt;br&gt;&#xA;हर्षेण महता युक्तो बाष्पव्याकुललोचनः&lt;br&gt;&#xA;स वै शाकुनिकं दृष्ट्वा विधिदृष्टेन कर्मणा&lt;br&gt;&#xA;पूजयामास युक्तेन स पक्षी पक्षिजीविनम्&lt;br&gt;&#xA;उवाच स्वागतं तेऽद्य ब्रूहि किं करवाणि ते&lt;br&gt;&#xA;सन्तापश्च न कर्तव्यस्स्वगृहे वर्तते भवान्&lt;br&gt;&#xA;ब्रवीतु च भवान्क्षिप्रं किं करोमि किमिच्छसि&lt;br&gt;&#xA;प्रणयेन ब्रवीमि त्वां त्वं हि नश्शरणं गतः&lt;br&gt;&#xA;शरणागतस्य कर्तव्यमातिथ्यमिह यत्नतः&lt;br&gt;&#xA;पञ्चयज्ञप्रवृत्तेन गृहस्थेन विशेषतः&lt;br&gt;&#xA;पञ्चयज्ञांस्तु यो मोहान्न करोति गृहाश्रमी&lt;br&gt;&#xA;तस्य नायं न च परो लोको भवति धर्मतः&lt;br&gt;&#xA;तद्ब्रूहि मां सुविस्रब्धो यत्त्वं वाचा वदिष्यसि&lt;br&gt;&#xA;तत्करिष्याम्यहं सर्वं मा त्वं शोके मनः कृथाः&lt;br&gt;&#xA;व्याधः-&lt;br&gt;&#xA;तस्य तद्वचनं श्रुत्वा शकुनेर्लुब्धकोऽब्रवीत्&lt;br&gt;&#xA;बाधते खलु मां शीतं हिमत्राणं विधीयताम्&lt;br&gt;&#xA;उशना-&lt;br&gt;&#xA;एवमुक्तस्ततः पक्षी पर्णान्याहृत्य भूतले&lt;br&gt;&#xA;यथा शुष्काणि यत्नेन ज्वलनार्थं द्रुतं ययौ&lt;br&gt;&#xA;स गत्वा त्वरकर्मातद्गृहीत्वाऽग्निमथागमत्&lt;br&gt;&#xA;ततश्शुष्केषु पर्णेषु पावकं स ह्यदीपयत्&lt;br&gt;&#xA;कपोतः-&lt;br&gt;&#xA;स दीप्तं सुमहत्कृत्वा तमाह शरणं गतम्&lt;br&gt;&#xA;प्रतापय सुविस्रब्धस्स्वगात्राण्यकुतोभयः&lt;br&gt;&#xA;उशना-&lt;br&gt;&#xA;स तथोक्तस्तथेत्युक्त्वा लुब्धो गात्राण्यतापयत्&lt;br&gt;&#xA;सोऽग्निप्रत्यागतप्राणस्ततः प्राह विहङ्गमम्&lt;br&gt;&#xA;व्याधः-&lt;br&gt;&#xA;उशना-&lt;br&gt;&#xA;दत्तमाहारमिच्छामि त्वया क्षुद्बाधते हि माम्&lt;br&gt;&#xA;स तद्वचः प्रतिश्रुत्य वाक्यमाह विहङ्गमः&lt;br&gt;&#xA;कपोतः-&lt;br&gt;&#xA;न मेऽस्ति विभवो येन नाशयेयं तव क्षुधाम्&lt;br&gt;&#xA;उत्पन्नेन हि जीवामो वयं नित्यं वनौकसः&lt;br&gt;&#xA;उशना-&lt;br&gt;&#xA;सञ्चयो नास्ति चास्माकं मुनीनामिव कानने&lt;br&gt;&#xA;इत्युक्त्वा स तदा तत्र विवर्णवदनोऽभवत्&lt;br&gt;&#xA;कथं नु खलु कर्तव्यमिति चिन्तापरस्तदा&lt;br&gt;&#xA;बभूव भरतश्रेष्ठ गर्हयन्वृत्तिमात्मनः&lt;br&gt;&#xA;मुहूर्ताल्लब्धसञ्ज्ञस्तु स पक्षी पक्षिघातकम्&lt;br&gt;&#xA;उवाच तर्पयिष्यामि मुहूर्तं परिपालय&lt;br&gt;&#xA;इत्युक्त्वा शुष्कपर्णैस्तु समुज्ज्वाल्य हुताशनम्&lt;br&gt;&#xA;हर्षेण महताऽऽविष्टः कपोतः पुनरब्रबीत्&lt;br&gt;&#xA;कपोतः-&lt;br&gt;&#xA;ऋषीणां देवतानां च पितॄणां च महात्मनाम्&lt;br&gt;&#xA;युतः पूर्वं मया धर्मो महानतिथिपूजने&lt;br&gt;&#xA;कुरुष्वानुग्रहं मेऽद्य सत्यमेतद्ब्रवीमि ते&lt;br&gt;&#xA;निश्चिता खलु मे बुद्धिरतिथिप्रतिपूजने&lt;br&gt;&#xA;उशना-&lt;br&gt;&#xA;ततस्सत्यप्रतिज्ञोऽसौ स पक्षी प्रहसन्निव&lt;br&gt;&#xA;तमग्निं त्रिः परिक्रम्य प्रविवेश महामतिः&lt;br&gt;&#xA;अग्निमध्ये प्रविष्टं तु लुब्धो दृष्ट्वा च पक्षिणम्&lt;br&gt;&#xA;चिन्तयामास मनसा किमिदं नु कृतं मया&lt;br&gt;&#xA;अहो मम नृशंसस्य गर्हितस्य स्वकर्मणा&lt;br&gt;&#xA;अधर्मस्सुमहान्घोरो भविष्यति न संशयः&lt;br&gt;&#xA;एवं बहुविधं भूरि विललाप स लुब्धकः&lt;br&gt;&#xA;गर्हयन्स्वानि कर्माणि द्विजं दृष्ट्वा तथाऽऽगतम्&lt;br&gt;&#xA;ततस्तु लुब्धकः पश्यन्क्षुधयाऽपि परिप्लुतः&lt;br&gt;&#xA;कपोतमग्नौ पतितं वाक्यं पुनरुवाच ह&lt;br&gt;&#xA;व्याधः-&lt;br&gt;&#xA;धिङ्मामस्तु सुदुर्बुद्धिं सदा निकृतिनिश्चयम्&lt;br&gt;&#xA;शुभं कर्म परित्यज्य योऽहं शकुनिलुब्धकः&lt;br&gt;&#xA;नृशंसस्य ममाद्यायं प्रत्यादेशो न संशयः&lt;br&gt;&#xA;दत्तः स्वमांसं दहता कपोतेन महात्मना&lt;br&gt;&#xA;सोहं त्यक्ष्ये प्रियान्प्राणान्पुत्रान्दारान्विसृज्य च&lt;br&gt;&#xA;उपदिष्टो हि मे धर्मः कपोतेनात्र धर्मिणा&lt;br&gt;&#xA;अद्यप्रभृति देहं स्वं सर्वभोगैर्विवर्जितम्&lt;br&gt;&#xA;यथा स्वल्पजलं ग्रीष्मश्शोषयिष्याम्महं तथा&lt;br&gt;&#xA;क्षुत्पिपासातपसहः कृशो धमनिसन्ततः&lt;br&gt;&#xA;उपवासैर्बहुविधैः करिष्ये पारलौकिकम्&lt;br&gt;&#xA;अहो देहप्रदानेन दर्शिताऽतिथिपूजना&lt;br&gt;&#xA;तस्माद्धर्मं चरिष्यामि धर्मो हि परमा गतिः&lt;br&gt;&#xA;दृष्टो धर्मो हि धर्मिष्ठे यादृशोऽसौ विहङ्गमे&lt;br&gt;&#xA;उशना-&lt;br&gt;&#xA;एवमुक्त्वा विनिश्चित्य रौद्रकर्मा स लुब्धकः&lt;br&gt;&#xA;महाप्रस्थानमाश्रित्य प्रययौ संशितव्रतः&lt;br&gt;&#xA;ततो यष्टिं शलाकाश्च क्षारकं पञ्जराणि च&lt;br&gt;&#xA;तां च बद्धां कपोतीं सम्प्रमुच्योत्ससर्ज ह&lt;br&gt;&#xA;कपोति-&lt;br&gt;&#xA;ततो गते शाकुनिके कपोती प्राह दुःखिता&lt;br&gt;&#xA;संस्मृत्य सा च भर्तारं रुदती शोककर्शिता&lt;br&gt;&#xA;नाहं ते विप्रियं कान्त कदाचिदपि संस्मरे&lt;br&gt;&#xA;सर्वाऽपि दुःखिता नारी बहुपुत्राऽपि वै सदा&lt;br&gt;&#xA;शोच्या भवति बन्धूनां पतिहीना तपस्विनी&lt;br&gt;&#xA;लालिताऽहं त्वया नित्यं बहुमानाच्च सान्त्विता&lt;br&gt;&#xA;वचनैर्मधुरैस्स्निग्धैरसकृत्सुमनोहरैः&lt;br&gt;&#xA;कन्दरेषु च शैलानां नदीनां निर्झरेषु च&lt;br&gt;&#xA;द्रुमाग्रेषु च रम्येषु रमिताऽहं त्वया प्रिया&lt;br&gt;&#xA;आकाशगमने चैव सहिताऽहं त्वया गता&lt;br&gt;&#xA;रमिताऽस्मि पुरा कान्त तन्मे नास्त्यत्र वै प्रिय&lt;br&gt;&#xA;मितं ददाति हि पिता मितं भ्राता मितं सुतः&lt;br&gt;&#xA;अमितस्य हि दातारं भर्तारं का न पूजयेत्&lt;br&gt;&#xA;नास्ति भर्तृसमो नाथो नास्ति भर्तृसमं सुखम्&lt;br&gt;&#xA;विसृज्य धनसर्वस्वं भर्ता वै शरणं स्त्रियाः&lt;br&gt;&#xA;किं कार्यमिह मे नाथ जीवितेन त्वया विना&lt;br&gt;&#xA;पतिहीना तु का नारी सती जीवितुमुत्सहेत्&lt;br&gt;&#xA;भीष्मः-&lt;br&gt;&#xA;एवं विलप्य बहुधा करुणं सा साधुदुःखिता&lt;br&gt;&#xA;पतिव्रता सम्प्रदीप्तं प्रविवेश हुताशनम्&lt;br&gt;&#xA;ततश्चित्राङ्गदधरं भर्तारं साऽन्वपद्यत&lt;br&gt;&#xA;विमानस्थं सुकृतिभिः पूज्यमानं महात्मभिः&lt;br&gt;&#xA;चित्रमाल्याम्बरधरं सर्वाभरणभूषितम्&lt;br&gt;&#xA;विमानशतकोटीभिरावृतं पुण्यकर्मभिः&lt;br&gt;&#xA;ततस्स्वर्गं गतः पक्षी भार्यया सह सङ्गतः&lt;br&gt;&#xA;कर्मणा पूजितस्तेन रेमे स सह भार्यया&lt;br&gt;&#xA;विमानस्थौ तु तौ राजंल्लुब्धको वै ददर्श ह&lt;br&gt;&#xA;दृष्ट्वा स दम्पती दुःखादचिन्तयत तद्गतिम्&lt;br&gt;&#xA;कीदृशेनेह तपसा गच्छेयं परमां गतिम्&lt;br&gt;&#xA;इति बुद्ध्या विनिश्चित्य गमनायोपचक्रमे&lt;br&gt;&#xA;महाप्रस्थानमाश्रित्य उत्तमं पक्षिजीवनः&lt;br&gt;&#xA;स निश्चेष्टो निराहारो निर्ममस्स्वर्गकाङ्क्षया&lt;br&gt;&#xA;ततः पश्यति विस्तीर्णं हृद्यं पद्माभिभूषितम्&lt;br&gt;&#xA;नानाद्विजगणाकीर्णं सरश्शीतजलं शुभम्&lt;br&gt;&#xA;पिपासार्तोऽपि तद्दृष्ट्वा तृप्तस्स्यान्नात्र संशयः&lt;br&gt;&#xA;उपवासकृशोऽत्यर्थं स तु पार्थिव लुब्धकः&lt;br&gt;&#xA;उपसृत्य तु तद्धृष्टः श्वापदाध्युषितं वनम्&lt;br&gt;&#xA;महान्तं निश्चयं कृत्वा लुब्धकः प्रविवेश ह&lt;br&gt;&#xA;प्रविशन्नेव स वनं निगृहीतस्स कण्टकैः&lt;br&gt;&#xA;स कण्टकैर्विभिन्नाङ्गो लोहितार्द्रीकृतच्छविः&lt;br&gt;&#xA;बभ्राम तस्मिन्विजने नानाद्रुमलताकुले&lt;br&gt;&#xA;ततो द्रुमाणां पततां पवनेन वने तदा&lt;br&gt;&#xA;उदतिष्ठत सङ्घर्षात्सुमहान्हव्यवाहनः&lt;br&gt;&#xA;तद्वनं वृक्षसङ्कीर्णं लताविटपसङ्कुलम्&lt;br&gt;&#xA;ददाह पावकः क्रुद्धो युगान्ताग्निसमप्रभः&lt;br&gt;&#xA;स ज्वालैः पवनोद्भूतैर्विस्फुलिङ्गैस्समन्ततः&lt;br&gt;&#xA;ददाह तद्वनं घोरं मृगपक्षिसमाकुलम्&lt;br&gt;&#xA;तदा स्वदेहमोक्षार्थं सम्प्रहृष्टेन चेतसा&lt;br&gt;&#xA;अभ्यधावत वर्धन्तं पावकं लुब्धकस्तदा&lt;br&gt;&#xA;ततस्तेनाग्निना दग्धो लुब्धको दग्धकिल्बिषः&lt;br&gt;&#xA;आससाद परां सिद्धिं तदा भरतसत्तम&lt;br&gt;&#xA;ततस्स्वर्गस्थमात्मानमपश्यद्विगतज्वरः&lt;br&gt;&#xA;यक्षगन्धर्वसिद्धानां मध्ये भ्राजन्तमिन्द्रवत्&lt;br&gt;&#xA;एवं खलु कपोतश्च कपोती च पतिव्रता&lt;br&gt;&#xA;लुब्धकेन सह स्वर्गं गतौ पुण्येन कर्मणा&lt;br&gt;&#xA;याऽन्या चैवंविधा नारी भर्तारमनुवर्तते&lt;br&gt;&#xA;विराजते च सा क्षिप्रं कपोतीव दिवि स्थिता&lt;br&gt;&#xA;एवमेतत्पुरावृत्तं लुब्धकस्य महात्मनः&lt;br&gt;&#xA;कपोतस्य च धर्मिष्ठा गतिः पुण्येन कर्मणा&lt;br&gt;&#xA;यश्चेदं शृणुयान्नित्यं यश्चेदं परिकीर्तयेत्&lt;br&gt;&#xA;नाशुभं विद्यते तस्य मनवसत्य न संशयः&lt;br&gt;&#xA;उक्तश्चैव महानेष धर्मो धर्मभृतां वर&lt;br&gt;&#xA;गोघ्नेष्वपि भवेन्नित्यं निष्कृतिः पापकर्मणः&lt;br&gt;&#xA;न निष्कृतिर्भवेत्तस्य यो हन्याच्छरणं गतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/135/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/135/</guid>
      <description>&lt;p&gt;युधिष्ठिरः-&lt;br&gt;&#xA;अबुद्धिपूर्वं यः पापं कुर्याद्भरतसत्तम&lt;br&gt;&#xA;मुच्यते स कथं तस्मादेनसस्तद्ब्रवीहि मे&lt;br&gt;&#xA;भीष्मः-&lt;br&gt;&#xA;अत्र ते वर्तयिष्यामि पुराणमृषिसंस्तुतम्&lt;br&gt;&#xA;इन्द्रोतश्शौनको विप्रो यदाह जनमेजयम्&lt;br&gt;&#xA;आसीद्राजा महावीर्यः पारिक्षिज्जनमेजयः&lt;br&gt;&#xA;अबुद्धिजा ब्रह्महत्या तमागच्छन्महीपतिम्&lt;br&gt;&#xA;ब्राह्मणास्सर्व एवैनं तत्यजुस्सपुरोहिताः&lt;br&gt;&#xA;स जगाम वनं राजा दह्यमानो दिवानिशम्&lt;br&gt;&#xA;स प्रजाभिः परित्यक्तश्चकार कुशलं महत्&lt;br&gt;&#xA;अतिवेलं तपस्तेपे दह्यमानस्स मन्युना&lt;br&gt;&#xA;तत्रेतिहासं वक्ष्यामि धर्मस्यास्योपबृंहणम्&lt;br&gt;&#xA;दह्यमानः पापकृत्या जगाम जनमेजयः&lt;br&gt;&#xA;परीक्षमाण इन्द्रोतं शौनकं संशितव्रतम्&lt;br&gt;&#xA;समासाद्योपजग्राह पादयोः परिपीडयन्&lt;br&gt;&#xA;ततो भीतो महाप्राज्ञो जगर्हे सुभृशं तदा&lt;br&gt;&#xA;शौनकः-&lt;br&gt;&#xA;कर्ता पापस्य महतो भ्रूणहा किमिहागतः&lt;br&gt;&#xA;किं तवास्मासु कर्तव्यं मा मां द्राक्षीः कथञ्चन&lt;br&gt;&#xA;गच्छ गच्छ न ते स्थानं प्रीणात्यस्मानिति ब्रुवन्&lt;br&gt;&#xA;रुधिरस्येव ते गन्धश्शवस्येव च दर्शनम्&lt;br&gt;&#xA;अशिवश्शिवसङ्काशो मृतो जीवन्निवाटसि&lt;br&gt;&#xA;अन्तर्मृत्युरशुद्धात्मा पापमेवानुचिन्तयन्&lt;br&gt;&#xA;प्रबुध्यसे प्रस्वपिषि वर्तसे परमे सुखे&lt;br&gt;&#xA;मोघं ते जीवितं राजन्परिक्लिष्टं च जीवसि&lt;br&gt;&#xA;पापायैव हि सृष्टोऽसि कर्मणेह यवीयसे&lt;br&gt;&#xA;बहुकल्याणमिच्छन्त ईहन्ते पितरस्सुतान्&lt;br&gt;&#xA;तपसा दैवतेज्याभिर्वन्दनेन तितिक्षया&lt;br&gt;&#xA;पितृवंशमिमं पश्य त्वत्कृते निधनं गतम्&lt;br&gt;&#xA;निरर्थास्सर्व एवैषामाशाबन्धास्त्वदाश्रयाः&lt;br&gt;&#xA;यान्पूजयन्तो विन्दन्ति स्वर्गमायुर्यशश्श्रियम्&lt;br&gt;&#xA;तेषु ते सन्ततं द्वेषो ब्राह्मणेषु निरर्थकः&lt;br&gt;&#xA;इमं लोकं विमुच्य त्वमवाङ्मूर्धा पतिष्यसि&lt;br&gt;&#xA;अशाश्वतीश्शाश्वतीश्च समाः पापेन कर्मणा&lt;br&gt;&#xA;खाद्यमानो जन्तुशतैस्तीक्ष्णदंष्ट्रैरयोमुखैः&lt;br&gt;&#xA;ततोऽति नरकात्तात पापयोनिं गमिष्यसि&lt;br&gt;&#xA;भीष्मः-&lt;br&gt;&#xA;यदेवं मन्यसे राजन्नायमस्ति कुतः परः&lt;br&gt;&#xA;प्रतिस्मारयितारस्त्वां यमदूता यमक्षये&lt;br&gt;&#xA;एवमुक्तः प्रत्युवाच तं मुनिं जनमेजयः&lt;br&gt;&#xA;जनमेजयः-&lt;br&gt;&#xA;विगर्ह्यं मां गर्हयति नित्यं निन्दति मां पुनः&lt;br&gt;&#xA;धिक्कार्यं मां धिक्कुरुते तस्मात्त्वाऽहं प्रसादये&lt;br&gt;&#xA;सर्वं हीदं स्वकृतं मे ज्वलाम्यग्नाविवाहितम्&lt;br&gt;&#xA;स्वकर्माण्यभिसन्धाय नाभिनन्दति मे मनः&lt;br&gt;&#xA;प्राप्तं नूनं भयं घोरं मया वैवस्वतादपि&lt;br&gt;&#xA;तत्तु शल्यमनिर्हृत्य कथं शक्ष्यामि जीवितुम्&lt;br&gt;&#xA;सर्वं मन्युं विनीयितुं ममाभिवद शौनक&lt;br&gt;&#xA;गन्ता गतिं ब्राह्मणानां भविष्याम्यर्थवान्पुनः&lt;br&gt;&#xA;अस्तु शेषं कुलस्यास्य मा पराभूदिदं कुलम्&lt;br&gt;&#xA;न हि नो ब्रह्मशप्तानां शेषं भवितुमर्हति&lt;br&gt;&#xA;स्तुतीरलभमानानां संविदं वेदनिश्चयात्&lt;br&gt;&#xA;निन्दमानस्स्वमात्मानं भूयो वक्ष्यामि साम्प्रतम्&lt;br&gt;&#xA;भूयश्चैवाभिमज्जन्ति निर्धर्मा निर्जला इव&lt;br&gt;&#xA;न ह्ययज्ञा अमुं लोकं प्राप्नुवन्ति कथञ्चन&lt;br&gt;&#xA;अवाक्च प्रपतिष्यन्ति पुलिन्दशबरा इव&lt;br&gt;&#xA;अविज्ञायैव मे प्रज्ञां बालस्येव स सुपण्डितः&lt;br&gt;&#xA;ब्रह्मन्पितेव पुत्रेभ्यः प्रीतिमान्भव शौनक&lt;br&gt;&#xA;शौनकः-&lt;br&gt;&#xA;किमाश्चर्यं यतः प्राज्ञो बहुकुर्यादसाम्प्रतम्&lt;br&gt;&#xA;इति वै पण्डितो भूत्वा भूतानां को नु तप्यते&lt;br&gt;&#xA;प्रज्ञाप्रासादमारुह्य अशोच्यश्शोचते जनान्&lt;br&gt;&#xA;जगतीस्थानिवाद्रिस्थः प्रज्ञया परिपश्यति&lt;br&gt;&#xA;न चोपलभते तत्र न चाश्चर्याणि पश्यति&lt;br&gt;&#xA;निर्विण्णात्मा परोक्षो वा धिक्कृतस्सर्वसाधुषु&lt;br&gt;&#xA;विदित्वा भवतो वीर्यं माहात्म्यं चैव चागमे&lt;br&gt;&#xA;कुरुष्वेह महाशान्ति ब्रह्मा शरणमस्तु ते&lt;br&gt;&#xA;तद्वै चारित्रकं तात ब्राह्मणानामकुप्यताम्&lt;br&gt;&#xA;अथवा तप्यसे पापं धर्मं चेदनुपश्यसि&lt;br&gt;&#xA;जनमेजयः-&lt;br&gt;&#xA;अनुतप्ये च पापेन न चाधर्मं चराम्यहम्&lt;br&gt;&#xA;बुभूषे भजमानं च प्रीतिमान्भव शौनक&lt;br&gt;&#xA;शौनकः-&lt;br&gt;&#xA;हित्त्वा दम्भं च मानं च प्रीतिमिच्छामि ते नृप&lt;br&gt;&#xA;सर्वभूतहिते तिष्ठ धर्मं चैव प्रतिसंस्मर&lt;br&gt;&#xA;न भयान्न च कार्पण्यान्न लोभात्त्वामुपाह्वये&lt;br&gt;&#xA;तां मे देवा गिरं सत्यां शृण्वन्तु ब्राह्मणैस्सह&lt;br&gt;&#xA;सोऽहं न केनचिच्चार्थी त्वां च धर्मादुपाह्वये&lt;br&gt;&#xA;क्रोशतां सर्वभूतानां हाहा धिगिति कुर्वताम्&lt;br&gt;&#xA;वक्ष्यन्ति मामधर्मज्ञं त्यक्ष्यन्ति सुहृदो जनाः&lt;br&gt;&#xA;ता वाचस्सुहृदश्श्रुत्वा सञ्ज्वरिष्यन्ति ते भृशम्&lt;br&gt;&#xA;केचिदेव महाप्राज्ञाः प्रतिज्ञास्यन्ति कार्यताम्&lt;br&gt;&#xA;जानीहि मे कृतं तात ब्राह्मणान्परितोषये&lt;br&gt;&#xA;यथा ते सत्कृताः क्षेमं लभेरंस्त्वं तथा कुरु&lt;br&gt;&#xA;प्रतिजानीहि चाद्रोहं ब्राह्मणानां जनाधिप&lt;br&gt;&#xA;जनमेजयः-&lt;br&gt;&#xA;नैव वाचा न मनसा पुनर्जातु न कर्मणा&lt;br&gt;&#xA;द्रोग्धास्मि ब्राह्मणान्विप्र चरणावेव ते स्पृशे&lt;br&gt;&#xA;शौनकः-&lt;br&gt;&#xA;तस्मात्ते सम्प्रवक्ष्यामि धर्ममावृतचेतसे&lt;br&gt;&#xA;श्रीमान्महाबलस्तुष्टो यस्त्वं धर्ममवेक्षसे&lt;br&gt;&#xA;पुरस्ताद्दारुणो भूत्वा सुचित्रतरमेव तत्&lt;br&gt;&#xA;अनुगृह्णाति भूतानि स्वेन वृत्तेन पार्थिवाः&lt;br&gt;&#xA;कृत्स्ने नूनं सदसती इति लोको व्यवस्यति&lt;br&gt;&#xA;यत्र त्वं तादृशो भूत्वा धर्ममेवानुपश्यसि&lt;br&gt;&#xA;दर्पं हित्वा पुनश्चापि भोगांश्च तप आस्थितः&lt;br&gt;&#xA;इत्येतदपि भूतानामद्भुतं जनमेजय&lt;br&gt;&#xA;योऽदुर्बलो भवेद्दान्तः कृपणो वा तपोधनः&lt;br&gt;&#xA;अनाश्चर्यं तदित्याहुर्नातिदूरे हि वर्तते&lt;br&gt;&#xA;तप एव हि कार्पण्यं समग्रमसमीक्षितम्&lt;br&gt;&#xA;तच्चेत्समीक्षयैव स्याद्भवेत्तस्मिंस्तपोगुणः&lt;br&gt;&#xA;यज्ञो दानं दया वेदास्सत्यं च पृथिवीपते&lt;br&gt;&#xA;पञ्चैतानि पवित्राणि षष्ठं सुचरितं तपः&lt;br&gt;&#xA;तदेव राज्ञां परमं पवित्रं जनमेजय&lt;br&gt;&#xA;तेन सम्यग्गृहीतेन श्रेयांसं धर्ममाप्स्यसि&lt;br&gt;&#xA;पुण्यदेशाभिगमनं पवित्रं परमं स्मृतम्&lt;br&gt;&#xA;अपि ह्युदाहरन्तीमां गाथा गीता ययातिना&lt;br&gt;&#xA;यो मर्त्यः प्रतिपद्येत आयुर्जीवेन वा पुनः&lt;br&gt;&#xA;यज्ञमेकं ततः कृत्वा तत्सन्न्यस्य तपश्चरेत्&lt;br&gt;&#xA;पुण्यमाहुः कुरुक्षेत्रं सरस्वत्यां पृथूदके&lt;br&gt;&#xA;अत्रावगाह्य स्थित्वा च नैनं श्वो मरणं तपेत्&lt;br&gt;&#xA;प्रभासोत्तममासाद्य मानसं पुष्करं सरः&lt;br&gt;&#xA;कङ्कालं चापि गन्तासि लब्धायुर्जीविते पुनः&lt;br&gt;&#xA;सरस्वतीदृषद्वत्योः सेवमानोऽनुसञ्ज्वरेत्&lt;br&gt;&#xA;स्वाध्यायशील एतेषु सर्वेष्वेवमुपस्पृशेत्&lt;br&gt;&#xA;त्यागधर्मं पवित्राणां सन्न्यासं परमब्रवीत्&lt;br&gt;&#xA;अत्राप्युदाहरन्तीमा गाथास्सत्यवता कृताः&lt;br&gt;&#xA;यथा कुमारस्सत्यो वै नैव पुण्यो न पापकः&lt;br&gt;&#xA;न ह्यस्ति सर्वभूतेषु दुःखमस्मिन्कुतस्सुखम्&lt;br&gt;&#xA;एवं प्रकृतिभूतानां सर्वसंसर्गयायिनाम्&lt;br&gt;&#xA;त्यजतां जीवितं प्रायो निवृत्ते पुण्यपापके&lt;br&gt;&#xA;यत्त्वेव राज्ञो ज्यायिष्ठं कार्याणां तद्ब्रवीमि ते&lt;br&gt;&#xA;बलेन संविभागैश्च जय स्वर्गं पुनीष्व च&lt;br&gt;&#xA;यस्य वै बलमोजश्च स धर्मस्य प्रभुर्नरः&lt;br&gt;&#xA;ब्राह्मणानां सुखार्थं त्वं पर्येहि पृथिवीमिमाम्&lt;br&gt;&#xA;यथैवैतान्पुरा क्षेप्सीस्तथैवैतान्प्रसादय&lt;br&gt;&#xA;अपि धिक्क्रियमाणोऽपि तर्ज्यमानोऽप्यनेकधा&lt;br&gt;&#xA;आत्मनो दर्शनं विद्वान्नाहर्ताऽस्मीति मा क्रुधः&lt;br&gt;&#xA;घटमानस्स्वकार्येषु कुर्वन्नैश्श्रेयसं परम्&lt;br&gt;&#xA;हिमाग्निघोरसदृशो राजा भवति कश्चन&lt;br&gt;&#xA;लाङ्गलाशनिकल्पो वा भवेदन्यः परन्तपः&lt;br&gt;&#xA;न निश्शेषेण गन्तव्यमचिकित्सेन वा पुनः&lt;br&gt;&#xA;न जातु नाहमस्मीति प्रसक्तव्यमसाधुषु&lt;br&gt;&#xA;विकर्मणा तप्यमानः पापात्पापस्य मुच्यते&lt;br&gt;&#xA;नैतत्कुर्यां पुनरिति द्वितीयात्परिमुच्यते&lt;br&gt;&#xA;चरिष्ये धर्ममेवेति तृतीयात्परिमुच्यते&lt;br&gt;&#xA;शुचिस्तीर्थान्यनुचरन्बहुत्वात्परिमुच्यते&lt;br&gt;&#xA;कल्याणमेव कर्तव्यं पुरुषेण बुभूषता&lt;br&gt;&#xA;ये सुगन्धीनि सेवन्ते तथागन्धा भवन्ति ते&lt;br&gt;&#xA;ये दुर्गन्धीनि सेवन्ते तथागन्धा भवन्ति ते&lt;br&gt;&#xA;तपश्चर्यापरस्सत्यं पापाद्धि परिमुच्यते&lt;br&gt;&#xA;संवत्सरमुपास्याग्निमभिशस्तः प्रमुच्यते&lt;br&gt;&#xA;त्रीणि वर्षाण्युपास्याग्निं भ्रूणहाऽपि प्रमुच्यते&lt;br&gt;&#xA;महासरः पुष्कराणि प्रभासोत्तरमानसम्&lt;br&gt;&#xA;अभ्येत्य योजनशतं भ्रूणहा विप्रमुच्यते&lt;br&gt;&#xA;यावतः प्राणिनो हन्यात्तज्जातीयान्स्वभावतः&lt;br&gt;&#xA;प्रमीयमाणानुन्मोच्य प्राणिहा विप्रमुच्यते&lt;br&gt;&#xA;अपि वाऽप्सु निमज्जेत त्रिर्जपन्नघमर्षणम्&lt;br&gt;&#xA;यथाऽश्वमेधावभृथमेतत्तन्मनुरब्रवीत्&lt;br&gt;&#xA;क्षिप्रं प्रणुदते पापं सत्कारं लभते तथा&lt;br&gt;&#xA;अपि चैनं प्रसीदन्ति भूतानि जडमूकवत्&lt;br&gt;&#xA;बृहस्पतिं देवगुरुं पुरा सुरास्समेत्य सर्वे नृपतेऽन्वयुज्जत&lt;br&gt;&#xA;देवाः-&lt;br&gt;&#xA;धर्मे फलं हेतुकृते महर्षे तथेतरस्मिन्नरके पापलोक्ये&lt;br&gt;&#xA;उभे तु यस्य सुकृते भवेतां किं द्वयोस्तत्र जयोत्तरं स्यात्&lt;br&gt;&#xA;आचक्ष्व तत्कर्मफलं महर्षे कथं पापं नुदते पुण्यशीलः&lt;br&gt;&#xA;बृहस्पतिः-&lt;br&gt;&#xA;सकृत्कृत्वा पापमबुद्धिपूर्वं पुण्यानि चेत्कुरुते बुद्धिपूर्वम्&lt;br&gt;&#xA;स तत्पापं नुदते पुण्यशीलो वासो यथा मलिनं क्षारयुक्त्या&lt;br&gt;&#xA;पापं कृत्वाऽभिमन्येत नाहमस्तीति पूरुषः&lt;br&gt;&#xA;चिकीर्षेदेव कल्याणं श्रद्दधानो जितेन्द्रियः&lt;br&gt;&#xA;छिद्राणि वसनस्येव साधुना संवृणोति सः&lt;br&gt;&#xA;यः पापं पुरुषः कृत्वा कल्याणमभिपद्यते&lt;br&gt;&#xA;आदित्यः पुनरुद्यन्वा तमः सर्वं व्यपोहति&lt;br&gt;&#xA;कल्याणमाचरन्नेवं सर्वपापं व्यपोहति&lt;br&gt;&#xA;भीष्मः-&lt;br&gt;&#xA;एवमुक्त्वा तु राजानमिन्द्रोतो जनमेजयम्&lt;br&gt;&#xA;याजयामास विधिवद्वाजिमेधेन शौनकः&lt;br&gt;&#xA;ततस्स राजा व्यपनीतकल्मषश्श्रिया युतः प्रज्वलितोऽनुरूपया&lt;br&gt;&#xA;विवेश राज्यं स्वममित्रकर्शनो यथा पूर्णवपुर्निशाकरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/136/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/136/</guid>
      <description>&lt;p&gt;भीष्मः-&lt;br&gt;&#xA;शृणु पार्थ यथावृत्तमितिहासं पुरातनम्&lt;br&gt;&#xA;गृध्रजम्बुकसंवादं यो वृत्तो वैदिशे पुरे&lt;br&gt;&#xA;दुःखिताः केचिदादाय बालमप्राप्तयौवनम्&lt;br&gt;&#xA;कुलसर्वस्वभूतं वै रुदन्तश्शोककर्शिताः&lt;br&gt;&#xA;बालं मृतं गृहीत्वाऽथ श्मशानाभिमुखास्स्थिताः&lt;br&gt;&#xA;अङ्गेनाङ्गं समाक्रम्य रुरुदुर्भूतले तदा&lt;br&gt;&#xA;तेषां रुदितशब्देन गृध्रोऽभ्येत्य वचोऽब्रवीत्&lt;br&gt;&#xA;गृध्रः-&lt;br&gt;&#xA;प्रेतात्मकमिमं काले त्यक्त्वा गच्छत मा चिरम्&lt;br&gt;&#xA;इह पुंसां सहस्राणि स्त्रीसहस्राणि चैव ह&lt;br&gt;&#xA;समानीतानि कालेन किं ते वै जातु बान्धवाः&lt;br&gt;&#xA;सम्पश्यत जगत्सर्वं सुखदुःखैरधिष्ठितम्&lt;br&gt;&#xA;संयोगो विप्रयोगश्च पर्यायेणैव लक्ष्यते&lt;br&gt;&#xA;गृहीत्वा येऽनु गच्छन्ति अनुयान्ति च ये मृतान्&lt;br&gt;&#xA;तेऽप्यायुषः प्रमाणेन स्वेन गच्छन्ति जन्तवः&lt;br&gt;&#xA;अलं स्थित्वा श्मशानेऽस्मिन्गृध्रगोमायुसङ्कुले&lt;br&gt;&#xA;कङ्कालबहुले घोरे सर्वप्राणिभयङ्करे&lt;br&gt;&#xA;न पुनर्जीवितः कश्चित्कालधर्ममुपागतः&lt;br&gt;&#xA;प्रियो वा यदि वा द्वेष्यः प्राणिनां गतिरीदृशी&lt;br&gt;&#xA;सर्वेण खलु मर्तव्यं मर्त्यलोके प्रसूयता&lt;br&gt;&#xA;कृतान्तविहिते मार्गे मृतं को जीवयिष्यति&lt;br&gt;&#xA;दिशान्तोपचितो यावदस्तं गच्छति भास्करः&lt;br&gt;&#xA;गम्यतां स्वमधिष्ठानं सुतस्नेहं विसृज्य वै&lt;br&gt;&#xA;भीष्मः-&lt;br&gt;&#xA;ततो गृध्रवचश्श्रुत्वा विक्रोशन्तस्तदा नृप&lt;br&gt;&#xA;बान्धवास्तेऽभ्यगच्छन्त पुत्रमुत्सृज्य भूतले&lt;br&gt;&#xA;विनिश्चित्याथ च तदा सन्त्यजन्तस्स्वमात्मजम्&lt;br&gt;&#xA;निराशा जीविते तस्य मार्गमारुह्य विष्ठिताः&lt;br&gt;&#xA;ध्वाङ्क्षपक्षसवर्णस्तु बिलान्निस्सृत्य जम्बुकः&lt;br&gt;&#xA;गच्छमानास्तु तानाह निर्घृणाः खलु मानुषाः&lt;br&gt;&#xA;आदित्योऽयं स्थितो मूढास्स्नेहं कुरुत मा भयम्&lt;br&gt;&#xA;बहुरूपो मुहूर्ताच्च जीवेदपि कथञ्चन&lt;br&gt;&#xA;दर्भान्भूमौ विनिक्षिप्य पुत्रस्नेहविनाकृताः&lt;br&gt;&#xA;श्मशाने सुतमुत्सृज्य कस्माद्गच्छत निर्घृणाः&lt;br&gt;&#xA;न वोऽस्त्यस्मिन्सुते स्नेहो मधुरभाषिणि प्रिये&lt;br&gt;&#xA;यस्य भाषितमात्रेण प्रसादमुपगच्छत&lt;br&gt;&#xA;न पश्यध्वं सुतस्नेहो यादृशं पशुपक्षिणाम्&lt;br&gt;&#xA;न तेषां धारयित्वा तु कश्चिदस्ति फलागमः&lt;br&gt;&#xA;चतुष्पात्पक्षिकीटानां प्राणिनां स्नेहसङ्गिनाम्&lt;br&gt;&#xA;परलोकगतिस्थानां मुनियज्ञक्रिया इव&lt;br&gt;&#xA;तेषां पुत्राभिरामाणामिह लोके परत्र च&lt;br&gt;&#xA;न गुणो दृश्यते कश्चित्प्रजास्सन्धारयन्ति च&lt;br&gt;&#xA;अपश्यतां प्रियान्पुत्रान्येषां शोको न तिष्ठति&lt;br&gt;&#xA;न ते पोषणसम्प्रीता मातापितर एव हि&lt;br&gt;&#xA;मानुषाणां कुतस्स्नेहो येषां शोको न विद्यते&lt;br&gt;&#xA;इमं कुलकरं पुत्रं त्यक्त्वा क्व नु गमिष्यथ&lt;br&gt;&#xA;चिरं मुञ्चत बाष्पं च चिरं स्नेहेन पश्यत&lt;br&gt;&#xA;एवंविधानि हीष्टानि दुस्त्यजानि विशेषतः&lt;br&gt;&#xA;क्षीणस्याथाभिशस्तस्य श्मशानाभिमुखस्य च&lt;br&gt;&#xA;बान्धवा यत्र तिष्ठन्ति तत्रान्यो नावतिष्ठते&lt;br&gt;&#xA;सर्वस्य दयिताः प्राणास्सर्वस्स्नेहं च विन्दति&lt;br&gt;&#xA;तिर्यग्योनिष्वपि समं स्नेहं पश्यत यादृशम्&lt;br&gt;&#xA;त्यक्त्वा कथं गच्छथेमं पद्मलोलायतेक्षणम्&lt;br&gt;&#xA;यथा नवोद्वाहकृतं स्नानमाल्यविभूषितम्&lt;br&gt;&#xA;जम्बुकस्य वचश्श्रुत्वा कृपणं परिदेवतः&lt;br&gt;&#xA;न्यवर्तन्त ततस्सर्वे बालार्थं ते हि मानुषाः&lt;br&gt;&#xA;गृध्रः-&lt;br&gt;&#xA;अहो धिक्सुनृशंसेन जम्बुकेनाल्पमेधसा&lt;br&gt;&#xA;पञ्चभूतपरित्यक्तं शुष्कं काष्ठत्वमागतम्&lt;br&gt;&#xA;क्षुद्रेणोक्ता हीनसत्त्वा मानुषाः किं निवर्तथ&lt;br&gt;&#xA;कस्माच्छोचथ निश्चेष्टमात्मानं किं न शोचथ&lt;br&gt;&#xA;तपः कुरुध्वं वै तीव्रं मुच्यध्वं येन किल्बिषात्&lt;br&gt;&#xA;तपसा लभ्यते सर्वं विलापः किं करिष्यति&lt;br&gt;&#xA;अनिष्टानि च भाग्यानि जानीत स्वं स्वमात्मना&lt;br&gt;&#xA;येन गच्छति बालोऽयं त्यक्त्वा शोकमनन्तकम्&lt;br&gt;&#xA;धनं गावस्सुवर्णं च मणिरत्नमथापि च&lt;br&gt;&#xA;अपत्यं च तपोमूलं तपो योगाच्च लभ्यते&lt;br&gt;&#xA;यथा कृता च भूतेषु प्राप्यते सुखदुःखिता&lt;br&gt;&#xA;गृहीत्वा जायते जन्तुर्दुःखानि च सुखानि च&lt;br&gt;&#xA;न कर्मणा पितुः पुत्रः पिता वा पुत्रकर्मणा&lt;br&gt;&#xA;मार्गेणान्येन गच्छन्ति बद्धास्सुकृतदुष्कृतैः&lt;br&gt;&#xA;धर्मं चरत यत्नेन तथाऽधर्मान्निवर्तत&lt;br&gt;&#xA;वर्तध्वं च यथाकालं दैवतेषु द्विजेषु च&lt;br&gt;&#xA;शोकं त्यजत दैन्यं च सुतस्नेहं विमुञ्चत&lt;br&gt;&#xA;त्यज्यतामयमाकाशे ततश्शीघ्रं निवर्तत&lt;br&gt;&#xA;यत्करोति शुभं कर्म तथा कर्म सुदारुणम्&lt;br&gt;&#xA;तत्कर्तैव समश्नाति बान्धवानां किमत्र वै&lt;br&gt;&#xA;इह त्यक्त्वाऽवतिष्ठन्ति बान्धवा बान्धवं प्रियम्&lt;br&gt;&#xA;स्नेहमुत्सृज्य गच्छन्ति बाष्पपूर्णाविलेक्षणाः&lt;br&gt;&#xA;किं करिष्यथ शोचित्वा मृतं किमनुशोचथ&lt;br&gt;&#xA;सर्वस्य हि प्रभुः कालो धर्मतस्समदर्शनः&lt;br&gt;&#xA;यौवनस्थांश्च बालांश्च बृद्धान्गर्भगतानपि&lt;br&gt;&#xA;सर्वानाविशते मृत्युरेवम्भूतमिदं जगत्&lt;br&gt;&#xA;जम्बुकः-&lt;br&gt;&#xA;अहो मन्दीकृतस्स्नेहो गृध्रेणेहाल्पबुद्धिना&lt;br&gt;&#xA;पुत्रस्नेहाभिभूतानां युष्माकं शोचतां भृशम्&lt;br&gt;&#xA;प्राज्ञो वा यदि वा मूर्खस्सधनो निर्धनोऽपि वा&lt;br&gt;&#xA;समैस्सम्यक्प्रयुक्तैश्च वचनैर्हेतुदर्शनैः&lt;br&gt;&#xA;सर्वः कालवशं याति सुखदुःखसमन्वितः&lt;br&gt;&#xA;सत्वमेतत्प्रपद्याशु कुरुतां मा विचार्यताम्&lt;br&gt;&#xA;यद्गच्छथ जलस्थानं स्नेहमुत्सृज्य दुस्त्यजम्&lt;br&gt;&#xA;अहो पुत्रवियोगेन मृतशून्योपसेवनात्&lt;br&gt;&#xA;क्रोशतां वा भृशं दुःखं विवत्सानां गवामिव&lt;br&gt;&#xA;अद्य शोकं विजानामि मानुषाणां महीतले&lt;br&gt;&#xA;स्नेहं हि कारणं दृष्ट्वा ममाप्यश्रूण्यथापतन्&lt;br&gt;&#xA;यत्नो हि सततं कार्यस्ततो दैवेन युज्यते&lt;br&gt;&#xA;दैवं पुरुषकारश्च कृतान्तेनोपपद्यते&lt;br&gt;&#xA;अनिर्वेदस्सदा कार्यो निर्वेदाद्धि कुतस्सुखम्&lt;br&gt;&#xA;प्रयत्नात्प्राप्यते ह्यर्थः कस्माद्गच्छथ निर्दयाः&lt;br&gt;&#xA;आत्ममांसोपवृत्तं च शरीरार्धमयीं तनुम्&lt;br&gt;&#xA;पितॄणां वंशकर्तारं वने त्यक्त्वा क्व यास्यथ&lt;br&gt;&#xA;अथ चास्तं गते सूर्ये सन्ध्याकालेऽप्युपस्थिते&lt;br&gt;&#xA;ततो नेष्यथ वा पुत्रमिहस्था वा भविष्यथ&lt;br&gt;&#xA;गृध्रः-&lt;br&gt;&#xA;अद्य वर्षसहस्रं मे साग्रं जातस्य मानुषाः&lt;br&gt;&#xA;न च पश्यामि जीवन्तं मृतं स्त्रीपुन्नपुंसकम्&lt;br&gt;&#xA;मृता गर्भेषु जायन्ते जातमाना म्रियन्ति च&lt;br&gt;&#xA;विक्रामन्तो म्रियन्ते च यौवनस्थास्तथा परे&lt;br&gt;&#xA;अनित्यानि च भाग्यानि चतुष्पात्पक्षिणामपि&lt;br&gt;&#xA;जङ्गमाजङ्गमानां च ह्यायुरग्रेऽवतिष्ठते&lt;br&gt;&#xA;इष्टदारवियुक्ताश्च पुत्रशोकान्वितास्तथा&lt;br&gt;&#xA;दह्यमानास्स्म शोकेन गृहान्गच्छन्ति नित्यदा&lt;br&gt;&#xA;अनिष्टानां सहस्राणि तथेष्टानां शतानि च&lt;br&gt;&#xA;उत्सृज्येह प्रयाता वै बान्धवा भृशदुःखिताः&lt;br&gt;&#xA;त्यज्यतामेष निस्तेजाश्शून्यः काष्ठत्वमागतः&lt;br&gt;&#xA;अन्यदेहविषक्तं हि शिशुं काष्ठमुपासथ&lt;br&gt;&#xA;त्यक्तजीवस्य वै बाष्पं कस्माद्धित्वा न गच्छथ&lt;br&gt;&#xA;निरर्थको ह्ययं स्नेहो निष्फलश्च परिश्रमः&lt;br&gt;&#xA;न चक्षुर्भ्यां न कर्णाभ्यां स शृणोति स पश्यति&lt;br&gt;&#xA;कस्मादेनं समुत्सृज्य स्वगृहान्गच्छताशु वै&lt;br&gt;&#xA;मोक्षधर्माश्रितैर्वाक्यैर्हेतुमद्भिरनिष्ठुरैः&lt;br&gt;&#xA;मयोक्ता गच्छत क्षिप्रं स्वं स्वमेव निवेशनम्&lt;br&gt;&#xA;प्रज्ञासञ्ज्ञानयुक्तेन बुद्धिसञ्ज्ञाप्रदायिना&lt;br&gt;&#xA;वचनं श्राविता मुख्यं मानुषास्सन्निवर्तथ&lt;br&gt;&#xA;जम्बुकः-&lt;br&gt;&#xA;इमं कनकवर्णाभं भूषणैस्समलङ्कृतम्&lt;br&gt;&#xA;गृध्रवाक्यात्कथं पुत्रं त्यक्ष्यध्वं पितृपिण्डदम्&lt;br&gt;&#xA;श्रूयते शम्बुके शूद्रे हते ब्राह्मणदारकः&lt;br&gt;&#xA;जीवितो धर्ममासाद्य रामात्सत्यपराक्रमात्&lt;br&gt;&#xA;तथा श्वैत्यस्य राजर्षेर्बालो दिष्टान्तमागतः&lt;br&gt;&#xA;मुनिना धर्मनिष्ठेन मृतस्सञ्जीवितः पुनः&lt;br&gt;&#xA;तथा कश्चिद्भवेत्सिद्ध ऋषिर्वा देवताऽपि वा&lt;br&gt;&#xA;कृपणानामनुक्रोशं कुर्याद्वो रुदतामिह&lt;br&gt;&#xA;भीष्मः-&lt;br&gt;&#xA;इत्युक्तास्ते न्यवर्तन्त शोकार्ताः पुत्रवत्सलाः&lt;br&gt;&#xA;अङ्के शिरस्समाधाय रुरुदुर्बहुविस्तरम्&lt;br&gt;&#xA;गृध्रः-&lt;br&gt;&#xA;न स्नेहस्य विरोधोऽस्ति विलापरुदितस्य च&lt;br&gt;&#xA;अश्रुपातपरिक्लिन्नः पाणिस्पर्शप्रपीडितः&lt;br&gt;&#xA;मृतस्यास्य परित्यागात्तापो वो भविता ध्रुवम्&lt;br&gt;&#xA;धर्मराजप्रयोगाच्च दीर्घनिद्रां प्रवेशितः&lt;br&gt;&#xA;तपसाऽपि हि संयुक्तो जनः कालेन हन्यते&lt;br&gt;&#xA;सर्वस्नेहावसक्तानामिदं हि स्नेहवर्तनम्&lt;br&gt;&#xA;बालवृद्धसहस्राणि सदा सन्त्यज्य बान्धवाः&lt;br&gt;&#xA;दिवसानि च रात्रीश्च दुःखं तिष्ठन्ति भूतले&lt;br&gt;&#xA;अलं निर्बन्धमागत्य शोकस्य परिवारणम्&lt;br&gt;&#xA;अप्रत्ययं कुतो ह्यस्य पुनरद्येह जीवितम्&lt;br&gt;&#xA;नैष जम्बुकवाक्येन पुनः प्राप्स्यति जीवितम्&lt;br&gt;&#xA;मृतस्योत्सृष्टदेहस्य पुनर्देहो न विद्यते&lt;br&gt;&#xA;न वै मूर्तिप्रदानेन जम्बुकानां शतैरपि&lt;br&gt;&#xA;बालस्य जीवश्शक्योऽयमथ वर्षशतैरपि&lt;br&gt;&#xA;अथ रुद्रः कुमारो वा ब्रह्मा वा विष्णुरेव च&lt;br&gt;&#xA;वरमस्मै प्रयच्छन्ति ततो जीवेदयं पुनः&lt;br&gt;&#xA;नैव बाष्पविमोक्षेण न च श्वासकृतेन च&lt;br&gt;&#xA;न दीर्घरुदितेनायं पुनर्जीवं गमिष्यति&lt;br&gt;&#xA;अहं च क्रोष्टुकश्चैव यूयं ये चास्य बान्धवाः&lt;br&gt;&#xA;धर्माधर्मौ गृहीत्वैव सर्वे वर्तामहेऽध्वनि&lt;br&gt;&#xA;अप्रियं परुषं चापि परद्रोहं परस्त्रियम्&lt;br&gt;&#xA;अधर्ममनृतं चैव दूरात्प्राज्ञो विवर्जयेत्&lt;br&gt;&#xA;धर्मं सत्यं शुभं न्याय्यं महतीं प्राणिनां दयाम्&lt;br&gt;&#xA;अजिह्ममशाठत्वं च यत्नतः परिमार्गत&lt;br&gt;&#xA;मातरं पितरं चैव बान्धवान्सुहृदस्तथा&lt;br&gt;&#xA;जीवन्तो ये न पश्यति तेषां धर्मविपर्ययः&lt;br&gt;&#xA;यो न पश्यति चक्षुर्भ्यां नेङ्गते च कथञ्चन&lt;br&gt;&#xA;तस्य निष्ठावसानान्ते रुदन्तः किं करिष्यथ&lt;br&gt;&#xA;भीष्मः-&lt;br&gt;&#xA;इत्युक्तास्तं सुतं त्यक्त्वा भूमौ शोकपरिप्लुताः&lt;br&gt;&#xA;दह्यमानास्सुतस्नेहात्प्रययुर्बान्धवा गृहम्&lt;br&gt;&#xA;जम्बुकः-&lt;br&gt;&#xA;दारुणो मर्त्यलोकोऽयं सर्वप्राणिविनाशनः&lt;br&gt;&#xA;इष्टबन्धुवियोगश्च तथैवाल्पं च जीवितम्&lt;br&gt;&#xA;बह्वलीकमसत्यं वाऽप्यतिवादात्प्रियंवदम्&lt;br&gt;&#xA;इमं प्राप्य पुनर्भावं दुःखशोकविवर्धनम्&lt;br&gt;&#xA;न मे मानुषलोकोऽयं मुहूर्तमपि रोचते&lt;br&gt;&#xA;अहो धिग्गृध्रवाक्येन सन्निवर्तत मानुषाः&lt;br&gt;&#xA;प्रदीप्ताः पुत्रशोकेन यथैवाबुद्धयस्तथा&lt;br&gt;&#xA;कथं गच्छत निरस्नेहास्सुतस्नेहं विसृज्य वै&lt;br&gt;&#xA;श्रुत्वा गृध्रस्य वचनं पापस्येहाकृतात्मनः&lt;br&gt;&#xA;सुखस्यानन्तरं दुःखं दुःखस्यानन्तरं सुखम्&lt;br&gt;&#xA;सुखदुःखावृते लोके नास्ति सौख्यमनन्तकम्&lt;br&gt;&#xA;इमं क्षितितले त्यक्त्वा बालं रूपसमन्वितम्&lt;br&gt;&#xA;कुलशोकहरं त्यक्त्वा मूढाः पुत्रं क्व यास्यथ&lt;br&gt;&#xA;रूपयौवनसम्पन्नं द्योतमानमिव श्रिया&lt;br&gt;&#xA;जीवन्तमेव पश्यामि मनसा नात्र संशयः&lt;br&gt;&#xA;विनाशेनास्य न हि वै सुखं प्राप्स्यथ बालिशाः&lt;br&gt;&#xA;पुत्रशोकाग्निग्धानां मृतमप्यद्य वः क्षमम्&lt;br&gt;&#xA;दुःखसम्भावनां कृत्वा धारयित्वा सुखं स्वयम्&lt;br&gt;&#xA;त्यक्त्वा गमिष्यथ क्वाद्य समुत्सृज्याल्पबुद्धयः&lt;br&gt;&#xA;भीष्मः-&lt;br&gt;&#xA;तथा धर्मविरोधेन प्रियमिथ्याभिधायिनाम्&lt;br&gt;&#xA;श्मशानवासिना नित्यं रात्रिं मृगयता तदा&lt;br&gt;&#xA;ततो मध्यस्थतां नीता वचनैरमृतोपमैः&lt;br&gt;&#xA;जम्बुकेन स्वकार्यार्थं बान्धवास्तत्र वारिताः&lt;br&gt;&#xA;गृध्रः-&lt;br&gt;&#xA;अयं प्रेतसमाकीर्णो यक्षराक्षससेवितः&lt;br&gt;&#xA;दारुणः काननोद्देशः कौशिकैरभिनादितः&lt;br&gt;&#xA;भीमस्सुघोरश्च तथा नीलमेघसमप्रभः&lt;br&gt;&#xA;अस्मिञ्शवं परित्यज्य प्रेतकार्याण्युपासत&lt;br&gt;&#xA;भानुर्यावन्न यात्यस्तं यावच्च विमला दिशः&lt;br&gt;&#xA;तावदेनं परित्यज्य प्रेतकार्याण्युपासत&lt;br&gt;&#xA;नदन्ति परुषं श्येनाः शिवाः क्रोशन्ति दारुणम्&lt;br&gt;&#xA;मृगेन्द्राः प्रतिनर्दन्ति रविरस्तं च गच्छति&lt;br&gt;&#xA;चिता धूमेन नीलेन संरज्यन्ते च पादपाः&lt;br&gt;&#xA;श्मशाने च निराहाराः प्रतिबुध्यन्ति देहिनः&lt;br&gt;&#xA;सर्वे विकृतदेहाश्चाप्यस्मिन्देशे सुदारुणे&lt;br&gt;&#xA;युष्मान्प्रधर्षयिष्यन्ति विकृता मांसभोजिनः&lt;br&gt;&#xA;क्रूरश्चायं वनोद्देशो भयमद्य भविष्यति&lt;br&gt;&#xA;त्यज्यतां काष्ठभूतोऽयं मुच्यतां जाम्बुकं वचः&lt;br&gt;&#xA;यदि जम्बुकवाक्यानि निष्फलान्यनृतानि च&lt;br&gt;&#xA;श्रोष्यथ भ्रष्टविज्ञानास्ततस्सर्वे नशिष्यथ&lt;br&gt;&#xA;जम्बुकः-&lt;br&gt;&#xA;श्रूयतां वो न भेतव्यं यावत्तपति भास्करः&lt;br&gt;&#xA;तावदस्मिन्सुते स्नेहादनिर्वेदेन वर्तत&lt;br&gt;&#xA;स्वैरं कुरुत विस्रब्धाश्चिरं स्नेहेन पश्यत&lt;br&gt;&#xA;दारुणेऽस्मिन्वनोद्देशे भयं वो न भविष्यति&lt;br&gt;&#xA;अयं सौम्यो वनोद्देशः पितॄणां निधनाकरः&amp;rsquo;&lt;br&gt;&#xA;स्थीयतां यावदादित्यः किं वः क्रव्यादभाषितैः&lt;br&gt;&#xA;यदि गृध्रस्य वाक्यानि तीव्राणि रभसानि च&lt;br&gt;&#xA;गृह्णीत मोहितात्मानस्सुतो वो न भविष्यति&lt;br&gt;&#xA;भीष्मः-&lt;br&gt;&#xA;गृध्रो नास्तमितेऽभ्येति तिष्ठेन्नक्तं च जम्बुकः&lt;br&gt;&#xA;मृतस्य तं परिजनमूचतुस्तौ क्षुधान्वितौ&lt;br&gt;&#xA;स्वकार्यदक्षौ तौ राजन्गृध्रो जम्बुक एव च&lt;br&gt;&#xA;क्षुत्पिपासापरिश्रान्तौ शास्त्रमालम्ब्य जल्पतः&lt;br&gt;&#xA;तयोर्विज्ञानविदुषोर्द्वयोर्मृगपतत्रिणोः&lt;br&gt;&#xA;वाक्यैरमृतकल्पैर्हि प्रतिष्ठन्ते व्रजन्ति च&lt;br&gt;&#xA;शोकदैन्यसमाविष्टा रुदन्तस्तस्थिरे तदा&lt;br&gt;&#xA;स्वकार्ये चाकुलाभ्यां ते सम्भ्राम्यन्ते च नैपुणात्&lt;br&gt;&#xA;तथा तयोर्विवदतोराहारमभिकाङ्क्षिणोः&lt;br&gt;&#xA;बान्धवानां स्थितानां चाप्युपातिष्ठत शङ्करः&lt;br&gt;&#xA;ततस्तानाह मनुजान्वरदोऽस्मीति शूलभृत्&lt;br&gt;&#xA;ते प्रत्यूचुरिदं वाक्यं दुःखिताः प्रणतास्स्थिताः&lt;br&gt;&#xA;बालबन्धवः-&lt;br&gt;&#xA;एकपुत्रविहीनानां सर्वेषां जीवितार्थिनाम्&lt;br&gt;&#xA;पुत्रस्य नो जीवितेश जीवितं दातुमर्हसि&lt;br&gt;&#xA;भीष्मः-&lt;br&gt;&#xA;एवमुक्तस्स भगवान्वारिपूर्णेन पाणिना&lt;br&gt;&#xA;जीवं तस्मै कुमाराय प्रादाद्वर्षशतानि वै&lt;br&gt;&#xA;तथा गोमायुगृध्राभ्यामददत्क्षुद्विनाशनम्&lt;br&gt;&#xA;वरं पिनाकी भगवान्सर्वभूतहिते रतः&lt;br&gt;&#xA;ततः प्रणम्य देवेशं श्रेयोहर्षसमन्विताः&lt;br&gt;&#xA;कृतकृत्यास्सुसंहृष्टाः प्रातिष्ठन्त तदा विभो&lt;br&gt;&#xA;अनिर्वेदेन दीर्घेण निश्चयेन ध्रुवेण च&lt;br&gt;&#xA;देवदेवप्रसादाच्च क्षिप्रं फलमवाप्यते&lt;br&gt;&#xA;पश्य दैवस्य संयोगं बान्धवानां च तिष्ठताम्&lt;br&gt;&#xA;कृपणानां हि रुदतां कृतमश्रुप्रमार्जनम्&lt;br&gt;&#xA;पश्य चाल्पेन कालेन निश्चयान्वेषणेन च&lt;br&gt;&#xA;प्रसादं शङ्करात्प्राप्य दुःखितास्सुखमाप्नुवन्&lt;br&gt;&#xA;ते विस्मिताः प्रहृष्टाश्च पुत्रसञ्जीवनात्पुनः&lt;br&gt;&#xA;बभूवुर्भरतश्रेष्ठ प्रसादाच्छङ्करस्य वै&lt;br&gt;&#xA;ततस्ते त्वरिता राजंस्त्यक्त्वा शोकमघोद्भवम्&lt;br&gt;&#xA;विविशुः पुत्रमादाय नगरं हृष्टमानसाः&lt;br&gt;&#xA;एषा बुद्धिस्समस्तानां चातुर्वर्ण्येन दर्शिता&lt;br&gt;&#xA;धर्मार्थमोक्षसंयुक्तमितिहासं पुरातनम्&lt;br&gt;&#xA;श्रुत्वा मनुष्यस्सततं प्रेत्य चेह च मोदते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/137/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/137/</guid>
      <description>&lt;p&gt;भीष्मः-&lt;br&gt;&#xA;अत्राप्युदाहन्तीममितिहासं पुरातनम्&lt;br&gt;&#xA;संवादं भरतश्रेष्ठ शाल्मलेः पवनस्य च&lt;br&gt;&#xA;हिमवन्तं समासाद्य महानासीद्वनस्पतिः&lt;br&gt;&#xA;वर्षपूगाभिसंवृद्धश्शाखामूलपलाशवान्&lt;br&gt;&#xA;तत्र मत्ताश्च मातङ्गा घर्मार्ताश्श्रमकर्शिताः&lt;br&gt;&#xA;विश्राम्यन्ति महाबाहो तथाऽन्या मृगजातयः&lt;br&gt;&#xA;नल्वमात्रपरीणाहो घनच्छायो वनस्पतिः&lt;br&gt;&#xA;शुकशारिकसङ्घुष्टः पुष्पवान्फलवानपि&lt;br&gt;&#xA;सार्थका वणिजश्चापि तापसाश्च वनौकसः&lt;br&gt;&#xA;वसन्ति तत्र मार्गस्थाः सुरम्ये नगसत्तमे&lt;br&gt;&#xA;तस्य ता विपुलाः शाखा दृष्ट्वा स्कन्धं च सर्वशः&lt;br&gt;&#xA;अभिगम्याब्रवीदेनं नारदो भरतर्षभ&lt;br&gt;&#xA;अहो नु रमणीयस्त्वमहो चासि मनोहरः&lt;br&gt;&#xA;प्रीयामहे त्वया नित्यं तरुप्रवर शाल्मले&lt;br&gt;&#xA;सदैव शकुनास्तात मृगाश्चाथ तथा गजाः&lt;br&gt;&#xA;वसन्ति तव संहृष्टा मनोहरतरास्तथा&lt;br&gt;&#xA;तव शाखा महाशाख स्कन्धांश्च विपुलांस्तथा&lt;br&gt;&#xA;न वै प्रभग्नान्पश्यामि मारुतेन कथञ्चन&lt;br&gt;&#xA;किन्नु ते पवनस्तात प्रीतिमानथवा सुहृत्&lt;br&gt;&#xA;त्वां रक्षति सदा येन वनेऽत्र पवनो ध्रुवम्&lt;br&gt;&#xA;भगवान्पवनः स्थानाद्वृक्षानुच्चावचानपि&lt;br&gt;&#xA;पर्वतानां च शिखराण्याचालयति वेगवान्&lt;br&gt;&#xA;शोषयत्येव पातालं वहन्गन्धवहः शुचिः&lt;br&gt;&#xA;सरांसि सरितश्चैव सागरांश्च तथैव च&lt;br&gt;&#xA;संरक्षति त्वां पवनः सखित्वेन न संशयः&lt;br&gt;&#xA;तस्मात्त्वं बहुशाखोऽपि पर्णवान्पुष्पवानपि&lt;br&gt;&#xA;इदं च रमणीयं ते प्रतिभाति वनस्पते&lt;br&gt;&#xA;य इमे विहगास्तात रमन्ते मुदितास्त्वयि&lt;br&gt;&#xA;एषां पृथक्समस्तानां श्रूयते मधुरस्वरः&lt;br&gt;&#xA;पुष्पसम्मोदने काले वाशन्ते हरियूथपाः&lt;br&gt;&#xA;तथेमे गर्जिता नागाः स्वयूथगणशोभिताः&lt;br&gt;&#xA;घर्मार्तास्त्वां समासाद्य सुखं विन्दति शाल्मले ||&lt;br&gt;&#xA;तथैव मृगजातीभिरन्याभिरभिशोभसे&lt;br&gt;&#xA;तथा सार्थाधिवासैश्च शोभसे मेरुवद्द्रुम&lt;br&gt;&#xA;ब्राह्मणैश्च तपःसिद्धैस्तापसैः श्रमणैस्तथा&lt;br&gt;&#xA;त्रिविष्टपसमं मन्ये तवायतनमेव हि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/138/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/138/</guid>
      <description>&lt;p&gt;युधिष्ठिरः-&lt;br&gt;&#xA;पापस्य यदधिष्ठानं यतः पापं प्रवर्तते&lt;br&gt;&#xA;एतदिच्छाम्यहं श्रोतुं तत्त्वो वै भरतर्षभ&lt;br&gt;&#xA;भीष्मः-&lt;br&gt;&#xA;पापस्य यदधिष्ठानं तच्छृणुष्व नराधिप&lt;br&gt;&#xA;एको लोभो महाग्राहो लोभात्पापं प्रवर्तते&lt;br&gt;&#xA;अतः पापमधर्मश्च तथा दुःखमनुत्तमम्&lt;br&gt;&#xA;निकृत्या मूलमेतद्धि येन पापकृतो जनाः&lt;br&gt;&#xA;लोभात्क्रोधः प्रभवति लोभात्कामः प्रवर्तते&lt;br&gt;&#xA;लोभान्मोहश्च माया च मानस्तम्भः परासुता&lt;br&gt;&#xA;अक्षमा ह्रीपरित्यागश्श्रीनाशो हि धनक्षयः&lt;br&gt;&#xA;अभिध्या प्राज्ञता चैव सर्वं लोभात्प्रवर्तते&lt;br&gt;&#xA;अत्यागश्चातितर्कश्च क्रिया चैव विकर्मसु&lt;br&gt;&#xA;कुलविद्यामदश्चापि रूपैश्वर्यमदस्तथा&lt;br&gt;&#xA;सर्वभूतेष्वविश्वासस्सर्वभूतेष्वसत्कता&lt;br&gt;&#xA;हरणं परवित्तानां परदाराभिमर्शनम्&lt;br&gt;&#xA;वाग्वेगो मनसो वेगो निन्दावेगस्तथैव च&lt;br&gt;&#xA;उपस्थोदरयोर्वेगो मृत्युवेगश्च दारुणः&lt;br&gt;&#xA;ईर्ष्यावेगश्च बलवान्मिथ्यावेगश्च दुस्त्यजः&lt;br&gt;&#xA;रसवेगश्च दुर्घार्यश्श्रोत्रवेगश्च दुस्सहः&lt;br&gt;&#xA;कुत्सा विकत्था मात्सर्यं पापं दुष्कर्मकारिता&lt;br&gt;&#xA;जातो बाल्ये च कौमारे यौवने वाऽथ मानवाः&lt;br&gt;&#xA;न त्यजत्यात्मकर्मैकं यन्न जीर्यति जीर्यतः&lt;br&gt;&#xA;यो न पूरयितुं शक्यो लोभः प्रीत्या कथञ्चन&lt;br&gt;&#xA;नित्यं गम्भीरतोयाभिरापगाभिरिवोदधिः&lt;br&gt;&#xA;न प्रहृष्यति यो लोभैः कामैश्चैव न तृप्यति&lt;br&gt;&#xA;यो न देवैर्न गन्धर्वैर्नासुरैर्न महोरगैः&lt;br&gt;&#xA;ज्ञायते नृप तत्त्वेन सर्वैर्भूतगणैस्तथा&lt;br&gt;&#xA;स लोभस्सह मोहेन विजेतव्यो जितात्मना&lt;br&gt;&#xA;दम्भो द्रोहश्च मोहश्च निन्दा च पैशून्यमत्सरे&lt;br&gt;&#xA;भवन्त्येतानि कौन्तेय लुब्धानामकृतात्मनाम्&lt;br&gt;&#xA;सुमहान्त्यपि शास्त्राणि धारयन्तो बहुश्रुताः&lt;br&gt;&#xA;भेत्तारस्संशयानां च क्लिश्यन्तीहाल्पबुद्धयः&lt;br&gt;&#xA;द्वेषक्रोधप्रसक्ताश्च शिष्टाचारबहिष्कृताः&lt;br&gt;&#xA;अन्तःक्षुरा वाङ्मधुराः कृपाश्छन्नास्तृणैरिव&lt;br&gt;&#xA;धर्मवैतंसिकाः क्षुद्रा मुष्णन्ति ध्वजिनो जगत्&lt;br&gt;&#xA;कुर्वते च बहून्मार्गांस्तान्हेतुबलमाश्रिताः&lt;br&gt;&#xA;सर्वमार्गान्विलुम्पन्ति लोभज्ञानेष्ववस्थिताः&lt;br&gt;&#xA;धर्मस्य ह्रियमाणस्य लोभग्रस्तैर्दुरात्मभिः&lt;br&gt;&#xA;या या विक्रियते संस्था ततस्साऽपि प्रपद्यते&lt;br&gt;&#xA;दर्पः क्रोधो मदस्स्वप्नो हर्षश्शोकोऽविमानिता&lt;br&gt;&#xA;एतदेव हि कौन्तेय दृश्यन्ते लुब्धबुद्धिषु&lt;br&gt;&#xA;एतानरिष्टान्बुध्यस्व नित्यं लोभसमन्वितान्&lt;br&gt;&#xA;शिष्टांश्च परिपृच्छेथा यान्वक्ष्यामि शुचिव्रतान्&lt;br&gt;&#xA;येष्वावृत्तिभयं नास्ति परलोकभयं न च&lt;br&gt;&#xA;नामिषेषु च सङ्गोऽस्ति न प्रियेष्वप्रियेषु च&lt;br&gt;&#xA;शिष्टाचारः प्रियो येषु दमो येषु प्रतिष्ठितः&lt;br&gt;&#xA;सुखं दुःखं समं येषां सत्यं येषां परायणम्&lt;br&gt;&#xA;दातारो न ग्रहीतारो दयावन्तस्तथैव च&lt;br&gt;&#xA;पितृदेवातिथेयाश्च नित्योद्युक्तास्तथैव च&lt;br&gt;&#xA;सर्वोपकारिणो धीरास्सर्वधर्मानुपालकाः&lt;br&gt;&#xA;सर्वभूतहिताश्चैव सर्वदेयाश्च भारत&lt;br&gt;&#xA;न ते चालयितुं शक्या धर्मव्याहारकारिणः&lt;br&gt;&#xA;न तेषां भिद्यते वृत्तं यत्पुरा साधुभिः कृतम्&lt;br&gt;&#xA;तत्रासिना अचपला न रौद्रास्सत्पथे स्थिताः&lt;br&gt;&#xA;ते सेव्यास्साधुभिर्नित्यमसाधूंश्च विवर्जयेत्&lt;br&gt;&#xA;कामक्रोधव्यपेता ये निर्ममा निरहङ्कृताः&lt;br&gt;&#xA;सुव्रतास्स्थिरमर्यादास्तानुपास्व च पृच्छ च&lt;br&gt;&#xA;न वागर्थं यशोर्थं वा धर्मस्तेषां युधिष्ठिर |&lt;br&gt;&#xA;अवश्यकार्यमित्येव शरीरस्य क्रिया यथा&lt;br&gt;&#xA;न भयं क्रोधचापल्यं न शोकस्तेषु विद्यते&lt;br&gt;&#xA;न धर्मध्वजिनश्चैव न गुह्यं किञ्चिदाश्रिताः&lt;br&gt;&#xA;येष्वलोभस्तथाऽमोहो ये च सत्यार्जवे रताः&lt;br&gt;&#xA;तेषु कौन्तेय रम्येथा येष्वतन्द्री ह्यनुत्तमा&lt;br&gt;&#xA;ये न हृष्यन्ति लाभेषु नालाभेषु व्यथन्ति च&lt;br&gt;&#xA;निर्ममा निरहङ्कारास्सत्वस्थास्समदर्शिनः&lt;br&gt;&#xA;लाभालाभे सुखदुःखे च तात प्रियाप्रिये मरणं जीवितं च&lt;br&gt;&#xA;समानि येषां स्थिरविक्रमाणां बुद्ध्यात्मनां सत्यपथे स्थितानाम्&lt;br&gt;&#xA;सुखप्रियांश्चापि महाप्रतापान्युक्तोऽप्रमत्तश्च समर्चयेथाः&lt;br&gt;&#xA;दैवात्सर्वे गुणवन्तो भवन्ति शुभाशुभा वाक्प्रलापा यथैव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/139/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/139/</guid>
      <description>&lt;p&gt;युधिष्ठिरः-&lt;br&gt;&#xA;अनर्थानामधिष्ठानमुक्तो लोभः पितामह&lt;br&gt;&#xA;अज्ञानमपि कौरव्य श्रोतुमिच्छामि तत्त्वतः&lt;br&gt;&#xA;भीष्मः-&lt;br&gt;&#xA;करोति पापमज्ञानान्नात्मनो वेत्ति च क्षमम्&lt;br&gt;&#xA;द्विषते साधुवृत्तांश्च स लोकस्यैति वाच्यताम्&lt;br&gt;&#xA;अज्ञानान्निरयं याति तथाऽज्ञानेन दुर्गतिम्&lt;br&gt;&#xA;अज्ञानात्क्लेशमाप्नोति तथाऽऽपत्सु निमज्जति&lt;br&gt;&#xA;युधिष्ठिरः-&lt;br&gt;&#xA;प्रजानामप्रवृत्तिं च ज्ञानवृद्धिक्षयोदयान्&lt;br&gt;&#xA;मूलं स्थानं गतिं कालं कारणं हेतुमेव च&lt;br&gt;&#xA;श्रोतुमिच्छामि तत्त्वेन यथावदिह पार्थिव&lt;br&gt;&#xA;भीष्मः-&lt;br&gt;&#xA;अज्ञानप्रसवं हीदं यद्दुःखमुपलभ्यते&lt;br&gt;&#xA;रागो द्वेषस्तथा मोहो हर्षश्शोकोऽतिमानिता&lt;br&gt;&#xA;कामः क्रोधश्च दर्पश्च तन्द्री ह्यालस्यमेव च&lt;br&gt;&#xA;इच्छा द्वेषस्तथा तापः परवृद्ध्युपतापिता&lt;br&gt;&#xA;अज्ञानमेतन्निर्दिष्टं पापानां चैव या क्रियाः&lt;br&gt;&#xA;एतस्य यः प्रवृत्तिं च वृद्ध्यादीन्यांश्च पश्यति&lt;br&gt;&#xA;विस्तरेण महाराज शृणु तच्च विशां पते&lt;br&gt;&#xA;उभावेतौ समफलौ समदोषौ च भारत&lt;br&gt;&#xA;अज्ञानं चापि लोभश्चाप्येवं जानीष्व पार्थिव&lt;br&gt;&#xA;लोभप्रभवमज्ञानं वृद्धेर्भूयः प्रवर्तते&lt;br&gt;&#xA;स्थाने स्थानं क्षये क्षीणमुपैति विविधां गतिम्&lt;br&gt;&#xA;मूलं लोभोऽस्य हेतुश्च कारणं लोभ एव च&lt;br&gt;&#xA;तस्याज्ञानाद्धि लोभो हि कामात्मा गतिरेव च&lt;br&gt;&#xA;सर्वे दोषास्तथा लोभात्तस्माल्लोभं विवर्जयेत्&lt;br&gt;&#xA;जनको युवनाश्वश्च पृषदश्वः प्रसेनजित्&lt;br&gt;&#xA;लोभक्षयाद्दिवं प्राप्तास्तथैवान्ये जनाधिपाः&lt;br&gt;&#xA;छिन्ने छिन्ने तथा लोभे दिवं प्राप्ता जनाधिपाः&lt;br&gt;&#xA;प्रत्यक्षं तु नरश्रेष्ठ त्यजल्लोभमिहात्मनः&lt;br&gt;&#xA;त्यक्त्वा लोभं सुखी लोके प्रेत्य चेह च मोदते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/140/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/140/</guid>
      <description>&lt;p&gt;युधिष्ठिरः-&lt;br&gt;&#xA;स्वाध्यायकृतयत्नस्य ब्राह्मणस्य विशेषतः&lt;br&gt;&#xA;धर्मकामस्य धर्मात्मन्किं नु श्रेय इहोच्यते&lt;br&gt;&#xA;बहुधा दर्शने लोके श्रेयो यदिह मन्यसे&lt;br&gt;&#xA;अस्मिल्ँलोके परे चैव तन्मे ब्रूहि पितामह&lt;br&gt;&#xA;महानयं धर्मपथो बहुशाखश्च भारत&lt;br&gt;&#xA;किंस्विदेवेह धर्माणामनुष्ठेयतमं मतम्&lt;br&gt;&#xA;धर्मस्य महतो राजन्बहुशाखस्य तत्त्वतः&lt;br&gt;&#xA;यन्मूलं परमं तात तत्सर्वं ब्रूह्यतन्द्रितः&lt;br&gt;&#xA;भीष्मः-&lt;br&gt;&#xA;तत्तेऽहं सम्प्रवक्ष्यामि येन श्रेयः प्रपत्स्यसे&lt;br&gt;&#xA;पीत्वाऽमृतमिव प्राज्ञो येन तृप्तो भविष्यसि&lt;br&gt;&#xA;धर्मस्य विधयो नैके ते ते प्रोक्ता महर्षिभिः&lt;br&gt;&#xA;स्वं स्वं विज्ञानमाश्रित्य दमस्तेषां परायणम्&lt;br&gt;&#xA;दमं निश्श्रेयसं प्राहुर्वृद्धानमिति दर्शनम्&lt;br&gt;&#xA;ब्राह्मणस्य विशेषेण दमो धर्मस्सनातनः&lt;br&gt;&#xA;नादान्तस्य क्रियासिद्धिः कथाञ्चिदुपलभ्यते&lt;br&gt;&#xA;दमो दानं तथा यज्ञा अधीतं चापि वर्तते&lt;br&gt;&#xA;दमस्तेजो वर्धयति पवित्रं च दमः परम्&lt;br&gt;&#xA;विपाप्मा तेजसा युक्तः पुरुषो विन्दते महत्&lt;br&gt;&#xA;दमेन सदृशं धर्मं नान्यं लोकेषु शुश्रुम&lt;br&gt;&#xA;दमो हि परमो धर्मः प्रशस्तस्सर्वकर्मणाम्&lt;br&gt;&#xA;प्रेत्य चापि मनुष्येन्द्र परमं विन्दते सुखम्&lt;br&gt;&#xA;दमेन हि सदा युक्तो महान्तं धर्ममश्नुते&lt;br&gt;&#xA;सुखं ततः प्रस्वपिति सुखं च प्रतिबुध्यते&lt;br&gt;&#xA;सुखं पश्यति लोकांश्च मनश्चास्य प्रसीदति&lt;br&gt;&#xA;अदान्तः पुरुषः क्लेशमभीक्ष्णं प्रतिपद्यते&lt;br&gt;&#xA;अनर्थांश्च बहूनन्यान्प्रसृजत्यात्मदोषजान्&lt;br&gt;&#xA;आश्रमेषु चतुर्ष्वाहुर्धममेवोत्तमं दमम्&lt;br&gt;&#xA;दमलिङ्गानि वक्ष्यामि येषां समुदयो दमः&lt;br&gt;&#xA;क्षमा धृतिरहिंसा च समता सत्यमार्जवम्&lt;br&gt;&#xA;इन्द्रियाणां जयो दाक्ष्यं मार्दवं ह्रीरचापलम्&lt;br&gt;&#xA;अकार्पण्यमसंरम्भस्सन्तोषः प्रियवादिता&lt;br&gt;&#xA;अविहिंसाऽनसूया च येषां समुदयो दमः&lt;br&gt;&#xA;गुरुपूजा च कौरव्य सदा भूतेष्वपैशुनम्&lt;br&gt;&#xA;जनवादमृषावादस्तुतिनिन्दाविवर्जनम्&lt;br&gt;&#xA;कामं क्रोधं च लोभं च दर्पं दम्भं विकत्थनम्&lt;br&gt;&#xA;मानमीर्ष्यामसूयां च नैतान्दान्तो निषेवते&lt;br&gt;&#xA;अनिन्दितो ह्यकामात्मा स्वल्पेश्चाप्यलोलुपः&lt;br&gt;&#xA;समुद्रकल्पस्स नरो न कदाचिन्न पूर्यते&lt;br&gt;&#xA;अहं त्वयि मयि त्वं च मयि ते तेषु चाप्यहम्&lt;br&gt;&#xA;पूर्वसम्बन्धिसंयोगं नैतद्दान्तो निषेवते&lt;br&gt;&#xA;सर्वा ग्राम्यास्तथाऽरण्या याश्च लोके प्रवृत्तयः&lt;br&gt;&#xA;निन्दां चैव प्रशंसां च यो सेवेत मुच्यते&lt;br&gt;&#xA;मैत्रोऽथ शीलसम्पन्नस्सुसहायपरश्च यः&lt;br&gt;&#xA;मुक्तश्च विविधैस्सङ्गैस्तस्य प्रेत्य महत्फलम्&lt;br&gt;&#xA;सुवृत्तश्शीलसम्पन्नः प्रसन्नात्माऽऽत्मविद्बुधः&lt;br&gt;&#xA;प्राप्यैव लोके सत्कारं सुगतिं प्रतिपद्यते&lt;br&gt;&#xA;कर्म यच्छुभमेवेह सद्भिराचरितं च यत्&lt;br&gt;&#xA;तदेव ज्ञानयुक्तस्य मुनेर्वर्त्म न हीयते&lt;br&gt;&#xA;निष्क्रम्य वनमास्थाय ज्ञानयुक्तो जितेन्द्रियः&lt;br&gt;&#xA;कालाकाङ्क्षी चरन्नेवं ब्रह्मभूयाय कल्पते&lt;br&gt;&#xA;अभयं सर्वभूतेभ्यो भूतानामभयं कृतम्&lt;br&gt;&#xA;तस्य देहाद्विमुक्तस्य भयं नास्ति कथञ्चन&lt;br&gt;&#xA;अवाचिनोति कर्माणि न च सम्प्रचिनोति ह&lt;br&gt;&#xA;ततस्सर्वेषु भूतेषु मैत्रायणगतिं चरेत्&lt;br&gt;&#xA;शकुनीनामिवाकाशे मत्स्यानामिव चोदके&lt;br&gt;&#xA;यथा गतिर्न दृश्येत तथा तस्य स संशयः&lt;br&gt;&#xA;गृहानुत्सृज्य यो राजन्मोक्षमेवाभिपद्यते&lt;br&gt;&#xA;लोकास्तेजोमयास्तस्य कल्पन्ते शाश्वतीस्समाः&lt;br&gt;&#xA;सन्न्यस्य सर्वकर्माणि सन्न्यस्य विपुलं तपः&lt;br&gt;&#xA;सन्न्यस्य विविधा विद्यास्सर्वं सन्न्यस्य चैव हि&lt;br&gt;&#xA;कामे शुचिरनावृत्तः प्रसन्नात्माऽऽत्मविच्छुचिः&lt;br&gt;&#xA;प्राप्येह लोके सत्कारं स्वर्गं समधिगच्छति&lt;br&gt;&#xA;यच्च पैतामहं स्थानं ब्रह्मराशिसमुद्भवम्&lt;br&gt;&#xA;गुहायां निश्चितं नित्यं तद्दमेनाभिगम्यते&lt;br&gt;&#xA;ज्ञानारामस्य बुद्धस्य सर्वभूतानुरोधिनः&lt;br&gt;&#xA;नावृत्तिभयमस्तीह परलोकभयं कुतः&lt;br&gt;&#xA;एक एव दमे दोषो द्वितीयो नोपपद्यते&lt;br&gt;&#xA;यदेनं दमसंयुक्तमशक्तं मन्यते जनः&lt;br&gt;&#xA;एतस्य तु महाप्राज्ञ दोषस्स्यात्सुमहान्गुणः&lt;br&gt;&#xA;क्षमया विपुला लोका दुर्लभा हि सहिष्णुता&lt;br&gt;&#xA;दान्तस्य किमरण्येन तथाऽदान्तस्य भारत&lt;br&gt;&#xA;यत्रैव निवसेद्दान्तस्तदरण्यं स चाश्रमः&lt;br&gt;&#xA;वैशम्पायनः-&lt;br&gt;&#xA;एतद्भीष्मस्य वचनं श्रुत्वा राजा युधिष्ठिरः&lt;br&gt;&#xA;अमृतेनेव सन्तृप्तः प्रहृष्टस्समपद्यत&lt;br&gt;&#xA;पुनश्च परिपप्रच्छ भीष्मं धर्मभृतां वरम्&lt;br&gt;&#xA;तपः प्रीत स चोवाच तस्मै सर्वं कुरूद्वहः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/141/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/141/</guid>
      <description>&lt;p&gt;भीष्मः-&lt;br&gt;&#xA;सर्वमेतत्तपोमूलं मुजनयस्सम्प्रचक्षते&lt;br&gt;&#xA;नानुतप्ततपा मूढः क्रियाफलमुपेयिवान्&lt;br&gt;&#xA;प्रजापतिरिदं सर्वं तपसैवासृजत्प्रभुः&lt;br&gt;&#xA;तथैव देवा ऋषयस्तपसा प्रतिपेदिरे&lt;br&gt;&#xA;तपसो ह्यानुपूर्व्येण फलमूलानिलाशनाः&lt;br&gt;&#xA;त्रील्ँलोकांस्तपसा सिद्धाः पश्यन्ति सुसमाहिताः&lt;br&gt;&#xA;औषधान्यगदादीनि तिस्रो विद्याश्च संस्कृताः&lt;br&gt;&#xA;तपसैव हि सिद्ध्यन्ते तपोमूलं च साधनम्&lt;br&gt;&#xA;यद्दुरापं दुरानाय्यं दुराधर्षं दुरुत्सहम्&lt;br&gt;&#xA;तत्सर्वं तपसा शक्यं तपो हि दुरतिक्रमम्&lt;br&gt;&#xA;सुरापोऽसम्मतादायी भ्रूणहा गुरुतल्पगः&lt;br&gt;&#xA;तपसैव सुतप्तेन नरः पापात्प्रमुच्यते&lt;br&gt;&#xA;तपसो बहुरूपस्य तैस्तैर्द्वारैः प्रवर्ततः&lt;br&gt;&#xA;निवृत्त्या वर्तमानस्य तपो नानशनात्परम्&lt;br&gt;&#xA;अहिंसा सत्यवचनं दानमिन्द्रियनिग्रहः&lt;br&gt;&#xA;एतेभ्यो हि महाराज तपो नानशनात्परम्&lt;br&gt;&#xA;न दुष्करतरं दानान्नातिदातारमाश्रमः&lt;br&gt;&#xA;त्रैविद्येभ्यः परं नास्ति सन्न्यासान्नापरं तपः&lt;br&gt;&#xA;इन्द्रियाणीह रक्षन्ति विप्रर्षिपितृदेवताः&lt;br&gt;&#xA;तस्मादर्थे च धर्मे च तपो नानशनात्परम्&lt;br&gt;&#xA;ऋषयः पितरो देवा मनुषाः पशुपक्षिणः&lt;br&gt;&#xA;यानि चान्यानि भूतानि स्थावराणि चराणि च&lt;br&gt;&#xA;तपः परायणास्सर्वे सिध्यन्ति तपसा च ते&lt;br&gt;&#xA;इत्येवं तपसा देवा महत्त्वं चाप्यवाप्नुवन्&lt;br&gt;&#xA;एवमिष्टविभागानि फलानि तपसा सदा&lt;br&gt;&#xA;तपसा शक्यते प्राप्नुं देवत्वमपि निश्चयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/142/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/142/</guid>
      <description>&lt;p&gt;युधिष्ठिरः-&lt;br&gt;&#xA;सत्यं सर्वे प्रशंसन्ति विप्रर्षिपितृदेवताः&lt;br&gt;&#xA;सत्यमिच्छाम्यहं ज्ञातुं तन्मे ब्रूहि पितामह&lt;br&gt;&#xA;सत्यं किं लक्षणं राजन्कथं वा तदवाप्यते&lt;br&gt;&#xA;सत्यं चापि भवेत्किं स्वित्कथं चैव तदुच्यताम्&lt;br&gt;&#xA;भीष्मः-&lt;br&gt;&#xA;चातुर्वर्ण्यस्य धर्माणां सङ्करो न प्रशस्यते&lt;br&gt;&#xA;धर्मस्साधारणस्सत्यं सर्ववर्णेषु भारत&lt;br&gt;&#xA;सत्यं सत्सु सदा धर्मस्सत्यं धर्मस्सनातनः&lt;br&gt;&#xA;सत्यमेव नमस्येत सत्यं हि परमा गतिः&lt;br&gt;&#xA;सत्यं मिक्षतपोयोगस्सत्यं ब्रह्म सनातनम्&lt;br&gt;&#xA;सत्यं यज्ञः परः प्रोक्तस्सत्ये धर्मं प्रतिष्ठितम्&lt;br&gt;&#xA;रूपं यदिह सत्यस्य यथावदनुपूर्वशः&lt;br&gt;&#xA;लक्षणं च प्रवक्ष्यामि सत्यस्येह पराक्रमम्&lt;br&gt;&#xA;प्राप्यते च यथा सत्यं तच्च वेत्तुं त्वमर्हसि&lt;br&gt;&#xA;सत्यं त्रयोदशविधं सर्वलोकेषु भारत&lt;br&gt;&#xA;सत्यं च समता चैव दमश्चैव न संशयः&lt;br&gt;&#xA;अमात्सर्यं क्षमा चैव ह्रीस्तितिक्षाऽनसूयता&lt;br&gt;&#xA;त्यागो ध्यानमथार्यत्वं धृतिश्च सततं दया&lt;br&gt;&#xA;अहिंसा चैव राजेन्द्र सत्याकारास्त्रयोदश&lt;br&gt;&#xA;सत्यं नामाव्ययं नित्यमविकारि तथैव च&lt;br&gt;&#xA;सर्वधर्माविरुद्धं च योगेनैव तदाप्यते&lt;br&gt;&#xA;आत्मनीष्टे तथाऽनिष्टे रिपौ च समता तथा&lt;br&gt;&#xA;इच्छाद्वेषक्षये प्राप्य कामक्रोधक्षये च सा&lt;br&gt;&#xA;दमो नामास्पृहा नित्यं धैर्यं गाम्भीर्यमेव च&lt;br&gt;&#xA;अशाठ्यं क्रोधदमनं ज्ञानेनैतदवाप्यते&lt;br&gt;&#xA;अमात्सर्यं बुधाः प्राहुर्दाने धर्मे च संयमः&lt;br&gt;&#xA;अवस्थितेन नित्यं च सत्येनामत्सरी भवेत्&lt;br&gt;&#xA;अक्षमायाः क्षमायाश्च प्रियाणि ह्यप्रियाणि च&lt;br&gt;&#xA;क्षमते सर्वतस्साधुस्ततः प्राप्नोति सत्यताम्&lt;br&gt;&#xA;कल्याणं कुरुते नित्यं ह्रीमान्न श्राम्यते क्वचित्&lt;br&gt;&#xA;प्रशान्तवाङ्मना नित्यं ह्रीस्तु धर्मादवाप्यते&lt;br&gt;&#xA;धर्मार्थहेतोः क्षमते तितिक्षा धर्म उत्तमः&lt;br&gt;&#xA;लोकसङ्ग्रहणार्थं वै सा तु धैर्येण लभ्यते&lt;br&gt;&#xA;अनसूया तु गाम्भीर्यं दानेनैतदवाप्यते&lt;br&gt;&#xA;त्यक्तस्नेहस्य यस्त्यागो विषयाणां तथैव च&lt;br&gt;&#xA;रागद्वेषप्रहीणस्य त्यागो भवति नान्यथा&lt;br&gt;&#xA;ध्यानं च शाठ्यमित्युक्तं मौनेनैतदवाप्यते&lt;br&gt;&#xA;आर्यता नाम भूतानां यः करोति प्रयत्नतः&lt;br&gt;&#xA;शुभं कर्म निराकारो वीतरागस्तथैव च&lt;br&gt;&#xA;धृतिर्नाम सुखे दुःखे यया नाप्नोति विक्रियाम्&lt;br&gt;&#xA;तां भजेत सदा प्राज्ञो य इच्छेद्भूतिमात्मनः&lt;br&gt;&#xA;सर्वथा क्षमिणा भाव्यं तथा सत्यपरेण च&lt;br&gt;&#xA;वीतहर्षभयक्रोधो धृतिमाप्नोति पण्डितः&lt;br&gt;&#xA;अद्रोहस्सर्वभूतेषु कर्मणा मनसा गिरा&lt;br&gt;&#xA;अनुग्रहश्च दानं च सतां धर्मस्सनातनः&lt;br&gt;&#xA;सर्वदाऽहिंसता भाव्यं तथा सत्यपरेण च&lt;br&gt;&#xA;वीतहर्षभयक्रोधस्तदवाप्निति पण्डितः&lt;br&gt;&#xA;एते त्रयोदशाकाराः पृथक्सत्यैकलक्षणाः&lt;br&gt;&#xA;भजन्ते सत्यमेवेह बृंहयन्ते च भारत&lt;br&gt;&#xA;नान्तश्शक्यो गुणानां च वक्तुं सत्यस्य पार्थिव&lt;br&gt;&#xA;अतस्सत्यं प्रशंसन्ति विप्रास्सपितृदेवताः&lt;br&gt;&#xA;नास्ति सत्यात्परो धर्मो नानृतात्पातकं परम्&lt;br&gt;&#xA;धृतिर्हि सत्यं धर्मस्य तस्मात्सत्यं न लोपयेत्&lt;br&gt;&#xA;उपैति सत्याद्दानं हि तथा यज्ञाः सदक्षिणाः&lt;br&gt;&#xA;त्रेताग्निहोत्रं वेदाश्च ये चान्ये धर्मनिश्चयाः&lt;br&gt;&#xA;अश्वमेधसहस्त्रं च सत्यं च तुलया धृतम्&lt;br&gt;&#xA;अश्वमेधसहस्राद्धि सत्यमेव विशिष्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/143/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/143/</guid>
      <description>&lt;p&gt;युधिष्ठिरः-&lt;br&gt;&#xA;यतः प्रभवति क्रोधः कामो वा भरतर्षभ&lt;br&gt;&#xA;शोकमोहौ विवित्सा च परासुत्वं तथा मदः&lt;br&gt;&#xA;द्रोहो मात्सर्यमीर्ष्या च कुत्साऽसूयाकृपाभयम्&lt;br&gt;&#xA;एतत्सर्वं महाप्राज्ञ याथातथ्येन मे वद&lt;br&gt;&#xA;भीष्मः-&lt;br&gt;&#xA;उपासते महाराज समन्तात्पुरुषांस्त्विह&lt;br&gt;&#xA;त्रयोदशैतेऽतिबलाश्शत्रवः प्राणिनां स्मृताः&lt;br&gt;&#xA;एते प्रमत्तं पुरुषमप्रमत्तास्तुदन्ति च&lt;br&gt;&#xA;वृका इव विलुम्पन्ति दृष्ट्वेव पुरुषेतरान्&lt;br&gt;&#xA;एभ्यः प्रवर्तते दुःखमेभ्यः पापं प्रवर्तते&lt;br&gt;&#xA;इति मर्त्यो विजानीयात्सततं भरतर्षभ&lt;br&gt;&#xA;एतेषामुदयं स्थानं क्षयं च पुरुषोत्तम&lt;br&gt;&#xA;हन्त ते वर्तयिष्यामि क्षयं चोत्पत्तिमादितः&lt;br&gt;&#xA;यथातत्त्वं क्षितिपते तन्मे निगदतश्शृणु&lt;br&gt;&#xA;लोभात्क्रोधः प्रभवति परदोषैरुदीर्यते&lt;br&gt;&#xA;क्षमया तिष्ठते राजन्क्षमया विनिवर्तते&lt;br&gt;&#xA;सङ्कल्पाज्जायते कामस्सेव्यमानो विवर्धते&lt;br&gt;&#xA;अवद्यदर्शनाद्व्येति तत्त्वज्ञानाच्च निश्यति&lt;br&gt;&#xA;प्रतिश्शोकः प्रभवति वियोगात्तस्य देहिनः&lt;br&gt;&#xA;यदा निरर्थकं वेत्ति तदा सद्यः प्रणश्यति&lt;br&gt;&#xA;अज्ञानप्रभवो मोहः पापाभ्यासात्प्रवर्तते&lt;br&gt;&#xA;विरुद्धानीह शास्त्राणि पश्यन्तीहाल्पबुद्धयः&lt;br&gt;&#xA;विवित्सा जायते तत्र तत्त्वात्सा विनिवर्तते&lt;br&gt;&#xA;यदा प्राज्ञेषु रमते तदा सम्यक्प्रणश्यति&lt;br&gt;&#xA;परासुता क्रोधलोभादभ्यासाच्च प्रवर्तते&lt;br&gt;&#xA;दयया सर्वभूतेषु निर्वेदात्सा निवर्तते&lt;br&gt;&#xA;सत्यत्यागात्तु मात्सर्यमहितानि च मे श्रृणु&lt;br&gt;&#xA;एतत्तु क्षीयते तात साधूनामुपसेवनात्&lt;br&gt;&#xA;कुलाञ्ज्ञानात्तथैश्वर्याद्द्रोहो भवति देहिनाम्&lt;br&gt;&#xA;एतैरेव सदा ज्ञातैर्मदस्सद्यः प्रणश्यति&lt;br&gt;&#xA;ईर्ष्या कामात्प्रभवति सङ्घर्षाच्चैव भारत&lt;br&gt;&#xA;इतरेषां तु मर्त्यानां ज्ञानात्प्राज्ञस्य नश्यति&lt;br&gt;&#xA;विभ्रमाल्लोकबाह्यानां वेषैर्वाक्यैरसङ्गतैः&lt;br&gt;&#xA;कुत्सा सञ्जायते राजन्नुपेक्ष्याभिः प्रशाम्यति&lt;br&gt;&#xA;प्रतिकर्तुमशक्याय बलस्थायापकारिणे&lt;br&gt;&#xA;असूया जायते तीव्रा कारुण्याद्विनिवर्तते&lt;br&gt;&#xA;कृपणान्सततं दृष्ट्वा ततसञ्जायते कृपा&lt;br&gt;&#xA;धर्मनिष्ठां यदा वेत्ति तदा शाम्यति सा कृपा&lt;br&gt;&#xA;एतान्येव जितान्याहुः प्रशान्तेन त्रयोदश&lt;br&gt;&#xA;एते हि धार्तराष्ट्राणां सर्वे दोषास्त्रयोदश&lt;br&gt;&#xA;त्वया सत्यार्थिना नित्यं विजिता जेष्यता च ते&lt;br&gt;&#xA;युधिष्ठिरः-&lt;br&gt;&#xA;आनृशंस्यं विजानामि दर्शनेन सतां सदा&lt;br&gt;&#xA;नृशंसान्न विजानामि तेषां कर्म च भारत&lt;br&gt;&#xA;कण्टकान्कूपमग्निं च वर्जयन्ति यथा नराः&lt;br&gt;&#xA;तथा नृशंसकर्माणं वर्जयन्ति नरा नरम्&lt;br&gt;&#xA;नृशंसो दह्यते व्यक्तं प्रेत्य चेह च भारत&lt;br&gt;&#xA;तस्मात्प्रब्रूहि कौरव्य तस्य धर्मविनिश्चयम्&lt;br&gt;&#xA;भीष्मः-&lt;br&gt;&#xA;स्पृहाऽस्यान्तर्गता चैव विदितार्था च कर्मणा |&lt;br&gt;&#xA;आक्रोष्टा क्रुश्यते चैव बन्धिता बध्यते स च&lt;br&gt;&#xA;दत्तानुकीर्तिर्विषमः क्षुद्रो नैकृतिकश्शठः&lt;br&gt;&#xA;असम्भोगी च मानी च तथा सङ्गी विकत्थनः&lt;br&gt;&#xA;सर्वातिशङ्की पुरुषो बलीशः कृपणस्तथा&lt;br&gt;&#xA;वर्गप्रशंसीं सततमाश्रमद्वेषसङ्करी&lt;br&gt;&#xA;हिंसाविकारी सततमविशेषगुणागुणः&lt;br&gt;&#xA;बह्वलीको मनस्वी च लुब्धोऽत्यर्थं नृशंसकृत्&lt;br&gt;&#xA;धर्मशीलं गुणोपेतं पाप इत्यवगच्छति&lt;br&gt;&#xA;आत्मशीलोपमानेन न विश्वसिति कस्यचित्&lt;br&gt;&#xA;परेषां यत्र दोषस्स्यात्तद्गुह्यं सम्प्रकाशयेत्&lt;br&gt;&#xA;समानेष्वेवपि दोषेषु वृत्त्यर्थमुपघातयेत्&lt;br&gt;&#xA;तथोपकारिणं चैव मन्यते वञ्चितं परम्&lt;br&gt;&#xA;दत्त्वाऽपि च धनं काले सन्तपत्युपकारिणे&lt;br&gt;&#xA;भक्ष्यं पेयमथो लेह्यं यदन्यत्साधु भोजनम्&lt;br&gt;&#xA;प्रेक्षमाणेषु योऽश्नीयान्नृशंस इति तं विदुः&lt;br&gt;&#xA;ब्राह्मणेभ्यः प्रदायाग्रे यस्सुहृद्भिस्सहाश्नुते&lt;br&gt;&#xA;स प्रेत्य लभते स्वर्गमिह चानन्त्यमश्नुते&lt;br&gt;&#xA;एवं ते भरतश्रेष्ठ नृशंसाः परिकीर्तितः&lt;br&gt;&#xA;सदा विवर्जनीयो वै पुरुषेण बुभूषता&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/144/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/144/</guid>
      <description>&lt;p&gt;भीष्मः-&lt;br&gt;&#xA;कृतार्थी यक्ष्यमाणश्च सर्ववेदान्तगश्च यः&lt;br&gt;&#xA;आचार्यपितृकायार्थं स्वाध्यायार्थमथापि वा&lt;br&gt;&#xA;एते वै साधवो दृष्टा ब्राह्मणा धर्मभिक्षवः&lt;br&gt;&#xA;अस्वेभ्यो देयमेतेभ्यो दानं विद्या च भारत&lt;br&gt;&#xA;अन्यत्र दक्षिणादानं देयं भरतसत्तम&lt;br&gt;&#xA;अन्येभ्योऽपि बहिर्वेदि नाकृतान्नं विधीयते&lt;br&gt;&#xA;सर्वरत्नानि राजेन्द्र यथार्हं प्रतिपादयेत्&lt;br&gt;&#xA;ब्राह्मणायैव यज्ञाश्च सहान्नास्सहदक्षिणाः&lt;br&gt;&#xA;यस्य त्रैवार्षिकं भक्तं पर्याप्तं भृत्यवृत्तये&lt;br&gt;&#xA;अधिकं चापि विद्येत स सोमं पातुमर्हति&lt;br&gt;&#xA;यज्ञश्चेत्प्रतिरुद्धस्स्यादंशेनैकेन यज्वनः&lt;br&gt;&#xA;ब्राह्मणस्य विशेषेण धार्मिके सति राजनि&lt;br&gt;&#xA;यो वैश्यस्स्याद्बहुपशुर्हीनक्रतुरसोमपः&lt;br&gt;&#xA;कुटुम्बात्तस्य तद्द्रव्यं यज्ञार्थं पार्थिवो हरेत्&lt;br&gt;&#xA;आहरेद्द्रुह्यतः किञ्चित्कामं शूद्रस्य वेश्मनि&lt;br&gt;&#xA;न हि वेश्मनि शूद्रस्य किञ्चिदस्ति परिग्रहः&lt;br&gt;&#xA;योऽनाहिताग्निश्शतगुरयज्वा च सहस्रगुः&lt;br&gt;&#xA;तयोरपि कुटुम्बाभ्यामाहरेदविचारयन्&lt;br&gt;&#xA;अदातृभ्यो हरेन्नित्यं विख्याप्य नृपतिस्सदा&lt;br&gt;&#xA;तथा ह्याचरतो धर्मो नृपतेस्स्यादथाखिलः&lt;br&gt;&#xA;तथैव सप्तमे भक्ते भक्तानि षडनश्नतः&lt;br&gt;&#xA;अश्वस्तनविभागेन हर्तव्यं हीनकर्मणः&lt;br&gt;&#xA;खलात्क्षेत्रात्तथागाराद्यतो वाऽप्युपपद्यते&lt;br&gt;&#xA;आख्यातव्यं तु तस्यैतत्पुरतः पृष्ठतोऽपि वा&lt;br&gt;&#xA;न तस्मै धारयेद्दण्डं राजा धर्मेण धर्मवित्&lt;br&gt;&#xA;क्षत्रियस्य तु बालिश्याद्ब्राह्मणः क्लिश्यते क्षुधा&lt;br&gt;&#xA;श्रुतशीले समाज्ञाय वृत्तिमस्य प्रकल्पयेत्&lt;br&gt;&#xA;अथैनं परिरक्षेत पिता पुत्रमिवौरसम्&lt;br&gt;&#xA;इष्टिं वैश्वानरीं नित्यं निर्वपेदब्दपर्यये&lt;br&gt;&#xA;अविकल्पः पुरा धर्मो धर्मवादैस्तु केवलः&lt;br&gt;&#xA;विश्वैश्च दैवैस्साध्यैश्च ब्राह्मणैश्च महर्षिभिः&lt;br&gt;&#xA;आपत्सु मरणाद्भीतैर्लिङ्गः प्रतिनिधिः कृतः&lt;br&gt;&#xA;प्रभुः प्रथमकल्पस्य योऽनुकल्पेन वर्तते&lt;br&gt;&#xA;स नाप्नोति फलं तस्य प्रेत्य चेह च दुर्मतिः&lt;br&gt;&#xA;न ब्राह्मणो वेदयीत किञ्चिद्राजनि धर्मवित्&lt;br&gt;&#xA;अविद्यो वेदनाद्विद्यात्स्ववीर्यं वीर्यवत्तरम्&lt;br&gt;&#xA;तस्माद्राज्ञस्सदा तेजो दुस्सहं ब्रह्मवादिनाम्&lt;br&gt;&#xA;मन्ता शास्ता विधाता च ब्राह्मणो वेद उच्यते&lt;br&gt;&#xA;तस्मिन्नाकुशलं ब्रूयान्न शुष्कां गिरिमीरयेत्&lt;br&gt;&#xA;क्षत्रियो बाहुवीर्येण तरेदापदमात्मनः&lt;br&gt;&#xA;धनेन वैश्यशुद्रौ तु जपहोमैर्द्विजातयः&lt;br&gt;&#xA;नैव कन्या न युवतिर्नामन्त्रज्ञो न बालिशः&lt;br&gt;&#xA;परिवेष्टाऽग्निहोत्रस्य भवेन्नासंस्कृतस्तथा&lt;br&gt;&#xA;नरके निपतन्त्येते जुह्वानास्सवनस्य तत्&lt;br&gt;&#xA;प्राजापत्यमदत्त्वा च अग्न्याधेयस्य दक्षिणाम्&lt;br&gt;&#xA;अनाहिताग्निरिति स प्रोच्यते धर्मदर्शिभिः&lt;br&gt;&#xA;पुण्यान्यन्यानि कुर्वीत श्रद्दधानो जितेन्द्रियः&lt;br&gt;&#xA;अनाप्तदक्षिणैर्यज्ञैर्न यजेत कथञ्चन&lt;br&gt;&#xA;प्रजाः पशूंश्च स्वर्गं च हन्ति यज्ञो ह्यदक्षिणः&lt;br&gt;&#xA;इन्द्रियाणि यशः कीर्तिमायुश्चैव नाकृन्तति&lt;br&gt;&#xA;उदक्याऽऽसते ये च द्विजाः केचिदनग्नयः&lt;br&gt;&#xA;कुलं चाश्रोत्रियं येषां सर्वे ते शूद्रकर्मिणः&lt;br&gt;&#xA;उदपानोदके ग्रामे ब्राह्मणो वृषलीपतिः&lt;br&gt;&#xA;उषित्वा द्वादश समाश्शूद्रं कर्मैव गच्छति&lt;br&gt;&#xA;अनार्यां शयने बिभ्रम्नोद्यन्वृद्धिं च वै द्विजः&lt;br&gt;&#xA;अब्राह्मणं मन्यमानस्तृणेष्वासीत पृष्ठतः&lt;br&gt;&#xA;तथा संशुध्यते राजञ्शृणु चात्र वचो मम&lt;br&gt;&#xA;यदेकरात्रेण करोति पापं कृष्णं वर्णं ब्राह्मणस्सेवमानः&lt;br&gt;&#xA;स्थानासनाभ्यां विहरन्व्रती स त्रिभिर्वर्षैश्शमयेदात्मपापम्&lt;br&gt;&#xA;न नर्मयुक्तमनृतं हिनस्ति न स्त्रीषु राजन्न विवाहकाले&lt;br&gt;&#xA;प्राणात्यये सर्वधनापहारे पञ्चानृतान्याहुरपातकानि&lt;br&gt;&#xA;श्रद्दधानश्शुभां विद्यां हीनादपि समाचरेत्&lt;br&gt;&#xA;सुवर्णमपि चामेध्यादाददीतेति धारणा&lt;br&gt;&#xA;स्त्रीरत्नं दुष्कुलाच्चापि विषादप्यमृतं पिबेत्&lt;br&gt;&#xA;अदूष्टानि स्त्रियो रत्नमाप इत्येव धर्मतः&lt;br&gt;&#xA;गोब्राह्मणहितार्थं च वर्णानां सङ्करेषु च&lt;br&gt;&#xA;वैश्यो गृह्णीत शस्त्राणि परित्राणाय चात्मनः&lt;br&gt;&#xA;सुरापो ब्रह्महा चैव गुरुतल्पगतस्तथा&lt;br&gt;&#xA;अचिरेण महाराज पतितो वै भवत्युत&lt;br&gt;&#xA;सुवर्णहरणं स्तैन्यं विप्रस्वं चेति पातकम्&lt;br&gt;&#xA;विहारो मद्यपानं चाप्यगम्यागमने तथा&lt;br&gt;&#xA;पतितैस्सम्प्रयोगश्च ब्राह्मणो योनितस्तथा&lt;br&gt;&#xA;अनिर्देश्यानि मन्यन्ते प्राणान्तानीति धारणा&lt;br&gt;&#xA;संवत्सरेण पतति पतितेन समाचरन्&lt;br&gt;&#xA;याजनाध्यापनाद्दानान्न तु यानासनाशनात्&lt;br&gt;&#xA;एतानि ततोऽन्यानि निर्देश्यानीति धारणा&lt;br&gt;&#xA;निर्देश्यकेन विधिना कालेनाव्यसनी भवेत्&lt;br&gt;&#xA;अनुत्तीर्य न होतव्यं प्रेतकर्मण्युपाश्रिते&lt;br&gt;&#xA;त्रिषुप्येतेषु पूर्वेषु न कुर्वीत विचारणाम्&lt;br&gt;&#xA;अमात्यान्वा गुरून्वाऽपि जह्याद्धर्मेण धार्मिकः&lt;br&gt;&#xA;प्रायश्चित्तान्यकुर्वाणा नैते कुर्वन्ति संविदम्&lt;br&gt;&#xA;अधर्मकारी धर्मेण तपसा हन्ति किल्बिषम्&lt;br&gt;&#xA;ब्रुवन्स्तेन इति स्तेनं तावत्प्राप्नोति किल्बिषम्&lt;br&gt;&#xA;अस्तेनं स्तेन इत्युक्त्वा द्विगुणं पापमश्नुते&lt;br&gt;&#xA;त्रिभागं ब्रह्महत्यायाः कन्यां प्राप्नोति दुषिता&lt;br&gt;&#xA;यस्तु दूषयिता तस्याश्शेषं प्राप्नोति किल्बिषम्&lt;br&gt;&#xA;ब्राह्मणानवगर्ह्येह स्पृष्टे गुरुतरं भवेत्&lt;br&gt;&#xA;वर्षाणां हि शतं पापं प्रतिष्ठां नाधिगच्छति&lt;br&gt;&#xA;सहस्रं चैव वर्षाणां निपत्य नरके वसेत्&lt;br&gt;&#xA;तस्मान्नैवावगुर्याद्धि नैव जातु निपातयेत्&lt;br&gt;&#xA;शोणितं यावतः पांसून्सङ्गृह्णाति द्विजसत्तमात्&lt;br&gt;&#xA;तावतीस्स समा राजन्नरके परिवर्तते&lt;br&gt;&#xA;भ्रूणहाऽऽहवमध्ये तु वध्यते शस्त्रपाततः&lt;br&gt;&#xA;आत्मानं जुहुयादग्नौ समिद्धे तेन शुध्यते&lt;br&gt;&#xA;सुरापो वारुणीमुष्णां पीत्वा पापाद्विमुच्यते&lt;br&gt;&#xA;तथा स काये निर्दग्धे मृत्युना प्रेत्य शुध्यति&lt;br&gt;&#xA;लोकांश्च लभते विप्रो नान्यथा लभते हि सः&lt;br&gt;&#xA;गुरुतल्पमधिष्ठाय दुरात्मा पापचेतनः&lt;br&gt;&#xA;शिलां ज्वलन्तीमासाद्य मृत्युना विशुद्ध्यति&lt;br&gt;&#xA;अथ वा शिश्नवृषणावादायाञ्जलिना स्वयम्&lt;br&gt;&#xA;नैर्ऋतीं दिशमास्थाय निपतेत्स त्वजिह्मगः&lt;br&gt;&#xA;ब्राह्मणार्थेऽपि वा प्राणान्सन्त्यजंस्तेन शुध्यति&lt;br&gt;&#xA;अश्वमेधेन वाऽपीष्ट्वा अथवा गोसवेन वा&lt;br&gt;&#xA;मरुत्सोमेन वा सम्यगिह प्रेत्य च पूज्यते&lt;br&gt;&#xA;तथैव द्वादशसमाः कापोतं धर्ममाचरेत्&lt;br&gt;&#xA;एककालं चरेद्भैक्षं स्वकर्मोदाहरेञ्जने&lt;br&gt;&#xA;एवं च तपसा युक्तो ब्रह्महा सवनी भवेत्&lt;br&gt;&#xA;एवं गर्भमविज्ञातमात्रेयीं वा निपातयेत्&lt;br&gt;&#xA;द्विगुणा ब्रह्महत्या वै आत्रेयीं हिंसने भवेत्&lt;br&gt;&#xA;सुरापो नियताहारो ब्रह्मचारी क्षपाचरः&lt;br&gt;&#xA;ऊर्ध्वं त्रिभ्योऽथ वर्षेभ्यो यजेताग्निष्टुता परम्&lt;br&gt;&#xA;ऋषभैकसहस्रं वा गा दत्त्वा शौचमाप्नुयात्&lt;br&gt;&#xA;वैश्यं हत्वा तु वर्षे द्वे ऋषभैकशताश्च गाः&lt;br&gt;&#xA;शूद्रं हत्वाऽब्दमेवैकमृषभैकादशाश्च गाः&lt;br&gt;&#xA;श्वमार्जारखरान्हत्वा शूद्रहत्या व्रतं चरेत्&lt;br&gt;&#xA;माण्डूकचाषनकुलान्काकोलूकांश्च मूषिकान्&lt;br&gt;&#xA;उक्तः पशुवधे दोषो राजन्प्राणिनिपातनात्&lt;br&gt;&#xA;अनस्थिकेषु गोमूत्रं प्राणमेकं प्रचक्षते&lt;br&gt;&#xA;प्रायश्चित्तान्यथान्यानि प्रवक्ष्याम्यनुपूर्वशः&lt;br&gt;&#xA;तल्पे चाप्यन्नचौर्ये च पृथक्संवत्सरं चरेत्&lt;br&gt;&#xA;त्रीणि श्रोत्रियभार्यायां परदारे तु द्वे स्मृते&lt;br&gt;&#xA;काले चतुर्थे भुञ्जानो ब्रह्मचारी व्रती भवेत्&lt;br&gt;&#xA;स्थानासनाभ्यां विहरेत्त्रिरह्नाऽभ्युपयन्नपः&lt;br&gt;&#xA;एवमेव चरन्राजंस्तस्मात्पापात्प्रमुच्यते&lt;br&gt;&#xA;त्यजत्यकारणे यच्च पितरं मातरं च ह&lt;br&gt;&#xA;पतितस्स्यात्स कौरव्य यथा धर्मेषु निश्चयः&lt;br&gt;&#xA;ग्रासाच्छादनयानं च शयनं ह्यासनं तथा&lt;br&gt;&#xA;ब्रह्मचारी द्विजेभ्यश्च दत्त्वा पापात्प्रमुच्यते&lt;br&gt;&#xA;भार्यायां व्यभिचारिण्यां निरुद्धायां विशेषतः&lt;br&gt;&#xA;यत्पुंसां परदारेषु तदेनां चारयेद्व्रतम्&lt;br&gt;&#xA;श्रेयांसं शयने हित्वा पापीयांसं समृच्छति&lt;br&gt;&#xA;श्वभिस्तमर्दयेद्राजा सुस्थाने बहुसंस्थिरे&lt;br&gt;&#xA;पुमांसं बन्धयेत्पाशैश्शयने तप्त आयसे&lt;br&gt;&#xA;अास्ये दद्यात्स दारूणि तत्र दह्येत पापकृत्&lt;br&gt;&#xA;एष दण्डो महाराज स्त्रीणां भर्तृव्यतिक्रमे&lt;br&gt;&#xA;संवत्सरोऽभिशस्तस्य दुष्टस्य द्विगुणो भवेत्&lt;br&gt;&#xA;तस्य त्रीणि च वर्षाणि चत्वारि सहसेविनः&lt;br&gt;&#xA;कुमारः पञ्चवर्षाणि चरेद्भैक्षं मुनिव्रतः&lt;br&gt;&#xA;परिवित्तिः परिवेत्ता या चैव परिविद्यते&lt;br&gt;&#xA;पाणिग्राहश्च धर्मेण सर्वे ते पतितास्स्त्रियः&lt;br&gt;&#xA;चरेयुस्सर्व एवैते वीरहा यद्व्रतं चरेत्&lt;br&gt;&#xA;चान्द्रायणं चरेन्मासं कृच्छ्रं वा पापशुद्धये&lt;br&gt;&#xA;परिवेत्ता प्रयच्छेत परिवित्ताय तां स्नुषाम्&lt;br&gt;&#xA;ज्येष्ठेन त्वभ्यनुज्ञातो यवीयान्प्रयत्नन्तरम्&lt;br&gt;&#xA;एनसो मोक्षमाप्नोति तौ च सा चैव धर्मतः&lt;br&gt;&#xA;अमानुषीषु गोवर्जमनादिष्टं न दुष्यति&lt;br&gt;&#xA;अधिष्ठातारं मन्तारं पशूनां पुरुषं विदुः&lt;br&gt;&#xA;परिधायोर्ध्ववालं च पात्रमादाय मृन्मयम्&lt;br&gt;&#xA;चरेत्सप्तगृहान्भैक्षं स्वकर्म परिकीर्तयन्&lt;br&gt;&#xA;तथैव लब्धभोजी स्याद्द्वादशाहात्स शुध्यति&lt;br&gt;&#xA;चरेत्संवत्सरं चापि तद्व्रतं यन्निराकृतिः&lt;br&gt;&#xA;भवेत्तु मानुषेष्वेवं प्रायश्चित्तमनुत्तमम्&lt;br&gt;&#xA;दानं वा दानसक्तेषु सर्वमेव प्रकल्पयेत्&lt;br&gt;&#xA;वराहस्य मृगाणां च कुक्कुटस्य खरस्य च&lt;br&gt;&#xA;मांसं मूत्रं पुरीषं वा प्राश्य संस्कारमर्हति&lt;br&gt;&#xA;ब्राह्मणस्तु सुरापस्य गन्धमादाय सोमपाः&lt;br&gt;&#xA;अपः पीत्वा तु स पुनर्वायुभक्षो भवेत्त्र्यहम्&lt;br&gt;&#xA;अपस्र्र्यहं पिबेदुष्णास्संयतात्मा जितेन्द्रियः&lt;br&gt;&#xA;एवमेतत्समुद्दिष्टं प्रायश्चित्तनिषेवणम्&lt;br&gt;&#xA;ब्राह्मणस्य विशेषेण यदज्ञानेन जायते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/145/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/145/</guid>
      <description>&lt;p&gt;वैशम्पायनः-&lt;br&gt;&#xA;कथान्तरमथासाद्य खड्गयुद्धविशारदः&lt;br&gt;&#xA;नकुलश्शरतल्पस्थमिदमाह पितामहम्&lt;br&gt;&#xA;नकुलः-&lt;br&gt;&#xA;धनुः प्रहरणं श्रेष्ठमिति वादः पितामह&lt;br&gt;&#xA;मतस्तु मम धर्मज्ञ खड्ग एव सुसंशितः&lt;br&gt;&#xA;छिन्ने च कार्मुके राजन्प्रक्षीणेषु शरेषु च&lt;br&gt;&#xA;खङ्गेन शक्यते योद्धुमात्मानं परिरक्षितुम्&lt;br&gt;&#xA;शरासनधरां चैव गदाशक्तिधरांस्तदा&lt;br&gt;&#xA;एकः खड्गधरो धीरस्समर्थः प्रतिबाधितुम्&lt;br&gt;&#xA;अत्र मे संशयश्चैव कौतूहलमतीव च&lt;br&gt;&#xA;किंस्वित्प्रहरणं श्रेष्ठं सर्वयुद्धेषु पार्थिव&lt;br&gt;&#xA;कथं चोत्पादितः खङ्गः कस्मै चार्थाय केन वा&lt;br&gt;&#xA;पूर्वाचार्यं च खड्गस्य प्रब्रवीहि पितामह&lt;br&gt;&#xA;वैशम्पायनः-&lt;br&gt;&#xA;तस्य तद्वचनं श्रुत्वा माद्रीपुत्रस्य धीमतः&lt;br&gt;&#xA;स्वरकौशलसंयुक्तं सूक्ष्मचित्रार्थवत्सुखम्&lt;br&gt;&#xA;ततस्तस्योत्तरं वाक्यं स्वरवर्णोपपादितम्&lt;br&gt;&#xA;शिक्षाधर्मोपपन्नं च द्रोणशिष्याय पृच्छते&lt;br&gt;&#xA;उवाच सर्वधर्मज्ञो धनुर्वेदस्य पारगः&lt;br&gt;&#xA;शरतल्पगतो भीष्मो नकुलाय महात्मने&lt;br&gt;&#xA;भीष्मः-&lt;br&gt;&#xA;तत्त्वं शृणुष्व माद्रेय यथैतत्परिपृच्छसि&lt;br&gt;&#xA;प्रबोधितोऽस्मि भवता सानुमानिव पर्वतः&lt;br&gt;&#xA;सलिलैकार्णवं तात पुरा सर्वमभूदिदम्&lt;br&gt;&#xA;अप्रज्ञातमनाकाशमनिर्देश्यमहीतलम्&lt;br&gt;&#xA;तमस्संवृतमस्पर्शमतिगम्भीरदर्शनम्&lt;br&gt;&#xA;निश्शब्दं चाप्रमेयं च तत्र जज्ञे पितामहः&lt;br&gt;&#xA;सोऽसृजद्वायुमग्निं च भास्करं चापि वीर्यवान्&lt;br&gt;&#xA;आकाशममृजच्चोर्ध्वमधो भूमिं च नैर्ऋतिम्&lt;br&gt;&#xA;ततस्सचन्द्रतारं च नक्षत्राणि ग्रहांस्तथा&lt;br&gt;&#xA;संवत्सरानहोरात्रानृतूनथ लवान्क्षणान्&lt;br&gt;&#xA;ततश्शरीरं लोकस्थं स्थापयित्वा पितामहः&lt;br&gt;&#xA;जनयामास भगवान्पुत्रानुत्तमतेजसः&lt;br&gt;&#xA;मरीचिं भृगुमत्रिं च पुलस्त्यं पुलहं क्रतुम्&lt;br&gt;&#xA;वसिष्ठाङ्गिरसौ चोभौ भरद्वाजं तथैव च&lt;br&gt;&#xA;प्रजापतिस्तथा दक्षः कन्याष्षष्टिमजीजनत्&lt;br&gt;&#xA;ताश्च ब्रह्मर्षीन्सर्वान्प्रजार्थं प्रतिपेदिरे&lt;br&gt;&#xA;ताभ्यो विश्वानि भूतानि देवाः पितृगणास्तथा&lt;br&gt;&#xA;गन्धर्वाप्सरसश्चैव रक्षांसि विविधानि च&lt;br&gt;&#xA;पतत्रिमृगमीनाश्च गावश्चैव महोरगाः&lt;br&gt;&#xA;नानाकृतिबलाश्चान्ये जलक्षितिविचारिणः&lt;br&gt;&#xA;उद्भिज्जास्स्वेदजाश्चैव साण्डजाश्च जरायुजाः&lt;br&gt;&#xA;जज्ञे तात जगत्सर्वं ततस्स्थावरजङ्गमम्&lt;br&gt;&#xA;ततस्सर्गमिमं कृत्वा सर्वलोकपितामहः&lt;br&gt;&#xA;शाश्वतं वेदपठितं धर्मं च जुजुषे पुनः&lt;br&gt;&#xA;तस्मिन्धर्मे स्थिता देवास्सहाचार्यपुरोहिताः&lt;br&gt;&#xA;आदित्या वसवो रुद्रास्ससाध्या मरुदश्विनः ||&lt;br&gt;&#xA;भृग्वत्र्यङ्गिरसस्सिद्धाः कश्यपश्च तपोधनाः&lt;br&gt;&#xA;वसिष्ठगौतमागस्त्यास्तथा नारदपर्वतौ&lt;br&gt;&#xA;ऋषयो वालखिल्याश्च प्रभासास्सिकतास्तथा&lt;br&gt;&#xA;घृताच्यास्सौम्य वायव्या वैखानसमरीचिपाः&lt;br&gt;&#xA;करूषाश्चैव हंसाश्च ऋषयोऽथाग्नियोनयः&lt;br&gt;&#xA;माषपप्रस्थाः पृश्नयश्च स्थिता ब्रह्मानुशासने&lt;br&gt;&#xA;दानवेन्द्रास्त्वतिक्रम्य तत्पितामहशासनम्&lt;br&gt;&#xA;धर्मस्यापनयं चक्रुः क्रोधलोभसमन्विताः&lt;br&gt;&#xA;हिरण्यकशिपुश्चैव हिरण्याक्षो विरोचनः&lt;br&gt;&#xA;शम्बरो विप्रचित्तिश्च प्रह्लादो नमुचिर्बलिः&lt;br&gt;&#xA;एते चान्ये च बहवस्सगणा दैत्यदानवाः&lt;br&gt;&#xA;धर्मसेतुमतिक्रम्य रेमिरेऽधर्मनिश्चयाः&lt;br&gt;&#xA;सर्वे स्म तुल्याजातीया यथा देवास्तथा वयम्&lt;br&gt;&#xA;इत्येवं हेतुमास्थाय स्पर्धमानाः महर्षिभिः&lt;br&gt;&#xA;न प्रियं नाप्यनुक्रोशं चक्रुर्भूतेषु भारत&lt;br&gt;&#xA;त्रीनुपायानतिक्रम्य दण्डेन रुरुधुः प्रजाः&lt;br&gt;&#xA;न जग्मुस्संविदं तैश्च दर्पयुक्ता महासुराः&lt;br&gt;&#xA;अथ वै भगवान्ब्रह्मा सर्वलोकनमस्कृतः&lt;br&gt;&#xA;ततो हिमवतः पृष्ठे सुरम्ये पद्मतारके&lt;br&gt;&#xA;शतयोजनविस्तारे मणिमुक्ताचयान्विते&lt;br&gt;&#xA;तस्मिन्गिरिवरे पुत्र पुष्पितद्रुमकानने&lt;br&gt;&#xA;तस्थौ स विबुधश्रेष्ठो ब्रह्मा लोकार्थसिद्धये&lt;br&gt;&#xA;ततो वर्षसहस्रान्ते वितानमकरोत्प्रभुः&lt;br&gt;&#xA;विधिना कल्पदृष्टेन यथोक्तेनोपपादितम्&lt;br&gt;&#xA;ऋषिभिर्यज्ञपटुभिर्यथावत्कर्मकर्तृभिः&lt;br&gt;&#xA;मरुद्भिः परिसङ्कीर्णं दीप्यमानैश्च पावकैः&lt;br&gt;&#xA;काञ्चनैर्यज्ञभाण्डैश्च भ्राजिष्णुभिरलङ्कृतम्&lt;br&gt;&#xA;वृतं देवगणैश्चैव प्रबभौ यज्ञमण्डलम्&lt;br&gt;&#xA;तथा ब्रह्मर्षिभिश्चैव सदस्यैरुपशोभितम्&lt;br&gt;&#xA;तत्र घोरतमं वृत्तमृषीणां मे परिश्रुतम्&lt;br&gt;&#xA;चन्द्रमोविमलं व्योम यथाऽभ्युदिततारकम्&lt;br&gt;&#xA;विदार्याग्निं तथाभूतमुत्थितं श्रूयते ततः&lt;br&gt;&#xA;नीलोत्पलसवर्णाभं तीक्ष्णदंष्ट्रं नरूदरम्&lt;br&gt;&#xA;प्रांशुमुद्धर्षणं चापि तथैवाप्रमितौजसम्&lt;br&gt;&#xA;अस्मिन्नुत्पद्यमाने च प्रचचाल वसुन्धरा&lt;br&gt;&#xA;महोर्मिसलिलावर्तश्चुक्षुभे च महोदधिः&lt;br&gt;&#xA;पेतुश्चोल्का महोत्पाताश्शाखाश्च मुमुचुर्द्रुमाः&lt;br&gt;&#xA;अप्रसन्ना दिशस्सर्वाः पवनश्चाशिवो ववौ&lt;br&gt;&#xA;मुहुर्मुहुश्च भूतानि प्राव्यथन्त भयात्तथा&lt;br&gt;&#xA;ततस्तु तुमुलं दृष्ट्वा तद्भूतं समुपस्थितम्&lt;br&gt;&#xA;महर्षिसुरगन्धर्वानुवाचेदं पितामहः&lt;br&gt;&#xA;ब्रह्मा-&lt;br&gt;&#xA;मयैतच्चिन्तितं भूतमसिर्नामैष वीर्यवान्&lt;br&gt;&#xA;रक्षणार्थं च लोकस्य वधाय च सुरद्विषाम्&lt;br&gt;&#xA;भीष्मः-&lt;br&gt;&#xA;ततस्तद्रूपमुत्सृज्य बभौ निस्त्रिंश एव सः&lt;br&gt;&#xA;विमलं तीक्ष्णधारं च कालान्तक इवोद्यतम्&lt;br&gt;&#xA;ततस्तं नीलकण्ठाय रुद्रायर्षभकेतवे&lt;br&gt;&#xA;ब्रह्मा ददावसिं दीप्तमधर्मप्रतिवारणम्&lt;br&gt;&#xA;ततस्स भगवान्क्रुद्रो ब्रह्मर्षिगणपूजितः&lt;br&gt;&#xA;प्रगृह्मासिममेयात्मा रूपमन्यच्चकार ह&lt;br&gt;&#xA;चतुर्बाहुस्स्पृशन्मूर्ध्ना भूमिष्ठोऽपि दिशो दश&lt;br&gt;&#xA;ऊर्ध्वदृष्टिर्महाबाहुर्मुखाज्ज्वालास्समुत्सृजन्&lt;br&gt;&#xA;विकुर्वन्बहुधा कीर्णान्नीलपाण्डुरलोहितान्&lt;br&gt;&#xA;बिभ्रत्कृष्णाजिनं वासो हेमप्रवरतारकम्&lt;br&gt;&#xA;नेत्रं चैकं ललाटस्थं भास्करप्रतिमं महत्&lt;br&gt;&#xA;शुशुभाते सुविमले द्वे नेत्रे कृष्णपिङ्गले&lt;br&gt;&#xA;ततो देवो महादेवश्शूलपाणिर्भगाक्षिहा&lt;br&gt;&#xA;सम्प्रगृह्य तु निस्त्रिंशं कालाग्निसमवर्चसम्&lt;br&gt;&#xA;त्रिकूटं चर्म चोद्यम्य सविद्युतमिवाम्बुदम्&lt;br&gt;&#xA;चचार विविधान्मार्गान्दानवान्तचिकीर्षया&lt;br&gt;&#xA;विधुन्वन्नसिमाकाशे तदा युद्धचिकीर्षया&lt;br&gt;&#xA;तस्य नादान्विनदतो महाहासं च मुञ्चतः&lt;br&gt;&#xA;बभौ प्रतिभयं रूपं तदा रुद्रस्य भारत&lt;br&gt;&#xA;तद्रूपधारिणं रुद्रं रौद्रकर्मचिकीर्षया&lt;br&gt;&#xA;निशाम्य दानवास्सर्वे हृष्टास्समभिदुद्रुवुः&lt;br&gt;&#xA;अश्मभिश्चाभ्यवर्षन्त सम्प्रदीप्तैस्तथोल्मुकैः&lt;br&gt;&#xA;घोरैः प्रहरणैश्चान्यैः क्षुरधारैरयस्मयैः&lt;br&gt;&#xA;तत्र तद्दानवानीकं सम्प्रणेतृकमप्युत&lt;br&gt;&#xA;रुद्रखड्गबलाधूतं प्रचचाल मुमोह च&lt;br&gt;&#xA;चित्रं शीघ्रपदत्वाच्च चरन्तमसिपाणिनम्&lt;br&gt;&#xA;तमेकमसुरास्सर्वे सहस्रमिति मेनिरे&lt;br&gt;&#xA;छिन्दन्भिन्दन्रुजन्कृन्तन्दारयन्प्रथमन्नपि&lt;br&gt;&#xA;अचरद्वैरिसङ्घेषु ग्रीष्माग्निरिव कक्षगः&lt;br&gt;&#xA;असिवेगप्रभग्नास्ते छिन्नबाहूरुवक्षसः&lt;br&gt;&#xA;उत्तमाङ्गप्रकृत्ताश्च पेतुरुर्व्यां महासुराः&lt;br&gt;&#xA;अपरे दानवा भग्नाः खड्गधारावपीडिताः&lt;br&gt;&#xA;अन्योन्यमभिनर्दन्तो दिशस्सम्प्रतिपेदिरे&lt;br&gt;&#xA;भूमौ केचित्प्रविविशुः पर्वतानां गुहास्तथा&lt;br&gt;&#xA;अपरे जग्मुराकाशमपरेऽम्भस्समाविशन्&lt;br&gt;&#xA;तस्मिन्महति निर्वृत्ते समरे भृशदारुणे&lt;br&gt;&#xA;बभूव भूमिः प्रतिभयात्तदा रुधिरकर्दमा&lt;br&gt;&#xA;दानवानां शरीरैश्च महद्भिश्शोणितोक्षितैः&lt;br&gt;&#xA;समाकीर्णा महाबाहो शैलैरिव सकिंशुकैः&lt;br&gt;&#xA;रुधिरेण परिक्लिन्ना प्रबभौ वसुधा तदा&lt;br&gt;&#xA;रक्तार्द्रवसना श्यामा नारीव मदविह्वला&lt;br&gt;&#xA;स रुद्रो दानवान्हत्वा कृत्वा धर्मोत्तरं जगत्&lt;br&gt;&#xA;रौद्रं रुपमथाक्षिप्य चक्रे रूपं शिवं शिवः&lt;br&gt;&#xA;ततो महर्षयस्सर्वे सर्वे देवगणास्तथा&lt;br&gt;&#xA;जयेनाद्भुतकल्पेन देवदेवमथास्तुवन्&lt;br&gt;&#xA;ततस्स भगवान्रुद्रो दानवक्षतजोक्षितम्&lt;br&gt;&#xA;असिं धर्मस्य गोप्तारं ददौ सत्कृत्य विष्णवे&lt;br&gt;&#xA;विष्णुर्मरीचये प्रादान्मरीचिर्भार्गवाय तम्&lt;br&gt;&#xA;महर्षिभ्यो ददौ खड्गमृषयो वासवाय च&lt;br&gt;&#xA;महेन्द्रो लोकपालेभ्यो लोकपालास्तु पुत्रक&lt;br&gt;&#xA;मनवे सूर्यपुत्राय ददुः खङ्गं सुविस्तरम्&lt;br&gt;&#xA;ऊचुश्चैनं तथा वाक्यं मानुषाणां त्वमीश्वरः&lt;br&gt;&#xA;असिना धर्मगर्भेण पालयस्व प्रजा इति&lt;br&gt;&#xA;धर्मसेतुमतिक्रान्तास्स्थूलसूक्ष्मार्थकारणात्&lt;br&gt;&#xA;विभज्य दण्डं रक्ष्यास्स्युर्धर्मतो न यदृच्छया&lt;br&gt;&#xA;दुर्वाचा निग्रहो दण्डो हिरण्यबहुलस्तथा&lt;br&gt;&#xA;व्यङ्गता च शरीरस्य वधो नाल्पस्य कारणात्&lt;br&gt;&#xA;असेरेतानि रूपाणि दुर्वागादीनि निर्दिशेत्&lt;br&gt;&#xA;असेरेवं प्रमाणानि परमाण्यभ्यतिक्रमात्&lt;br&gt;&#xA;अभिषिच्याथ पुत्रं स्वं प्रजानामधिपं ततः&lt;br&gt;&#xA;मनुः प्रजानां रक्षार्थं क्षुपाय प्रददावसिम्&lt;br&gt;&#xA;क्षुपाज्जग्राह चेक्ष्वाकुरिक्ष्वाकोश्च पुरूरवाः&lt;br&gt;&#xA;आयुश्च तस्मात्तं लेभे नहुषश्च ततो विभुः&lt;br&gt;&#xA;ययातिर्नहुषाच्चापि पूरुस्तस्माच्च लब्धवान्&lt;br&gt;&#xA;आधूर्तश्च गयस्तस्मात्ततो भूमिशयो नृपः&lt;br&gt;&#xA;भरतश्चापि दौष्यन्तिर्लेभे भूमिशयादसिम्&lt;br&gt;&#xA;तस्माल्लोभे च धर्मज्ञो राजन्नैलबिलस्ततः&lt;br&gt;&#xA;ततस्त्वैलबिलाल्लेभे धुन्धुमारो नरेश्वरः&lt;br&gt;&#xA;धुन्धुमाराच्च काम्भोजो मुचुकुन्दस्ततोऽभजत्&lt;br&gt;&#xA;मुचुकुन्दान्मरुत्तश्च मरुत्तादपि रैवतः&lt;br&gt;&#xA;रैवताद्युवनाश्वश्च युवनाश्वात्तथा रघुः&lt;br&gt;&#xA;इक्ष्वाकुवंशजस्तस्माद्धरिणाश्वः महारथः&lt;br&gt;&#xA;हरिणाश्वात्ततो लेभे शुनकश्शुनकादपि&lt;br&gt;&#xA;उशीनरोऽपि धर्मात्मा तस्माद्भोजास्सयादवाः&lt;br&gt;&#xA;यदुभ्यश्च शिबिर्लेभे शिबेश्चापि प्रतर्दनः&lt;br&gt;&#xA;प्रतर्दनादष्टकश्च रुशदश्वोऽष्टकादपि&lt;br&gt;&#xA;रुशदश्वाद्भरद्वाजो द्रोणस्तस्मात्कृपस्ततः&lt;br&gt;&#xA;ततस्त्वं भ्रातृभिस्सार्धं परं चासिमवाप्तवान्&lt;br&gt;&#xA;कृत्तिका ह्यस्य नक्षत्रमसेरग्निश्च दैवतम्&lt;br&gt;&#xA;रोहिण्यो गोत्रमस्याथ रुद्राश्च गुरुसत्तमाः&lt;br&gt;&#xA;असेरष्टौ च नामानि रहस्यानि निबोध मे&lt;br&gt;&#xA;पाण्डवेय सदा यानि कीर्तयल्ँलभते जयम्&lt;br&gt;&#xA;असिर्विशसनः खड्गस्तीक्ष्णचर्मा दुरासदः&lt;br&gt;&#xA;श्रीगर्भो विजयश्चैव धर्मपालस्तथैव च&lt;br&gt;&#xA;अग्र्यः प्रहरणानां च खङ्गो भुवि परिश्रुतः&lt;br&gt;&#xA;महेश्वरप्रणीतश्च पुराणे निश्चयं गतः&lt;br&gt;&#xA;एतानि चैव नामानि पुराणे निश्चितानि वै&lt;br&gt;&#xA;पृथुस्तूत्पादयामास धनुराद्यमरिन्दमः&lt;br&gt;&#xA;तेनेयं पृथिवी पूर्वं वैन्येन परिरक्षिता&lt;br&gt;&#xA;तदेतदेवं माद्रेय प्रमाणं कर्तुमर्हसि&lt;br&gt;&#xA;असेश्च पूजा कर्तव्या सदा युद्धविशारदैः&lt;br&gt;&#xA;इत्येष प्रथमः कल्पो मया ते कथितः पुनः&lt;br&gt;&#xA;एवमेवासिसर्गोऽयं यथावद्भरतर्षभ&lt;br&gt;&#xA;सर्वथा तमिह श्रुत्वा खड्गस्यागममुत्तमम्&lt;br&gt;&#xA;लभते पुरुषः कीर्तिं प्रेत्य चानन्दमश्नुते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/146/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/146/</guid>
      <description>&lt;p&gt;वैशम्पायनः-&lt;br&gt;&#xA;इत्युक्तवति भीष्मे तु तूष्णीम्भूते युधिष्ठिरः&lt;br&gt;&#xA;पप्रच्छावसथं गत्वा भ्रातॄन्विदुरपञ्चमान्&lt;br&gt;&#xA;युधिष्ठिरः-&lt;br&gt;&#xA;धर्मे चार्थे च कामे च लोकवृत्तिस्समाहिता&lt;br&gt;&#xA;तेषां गरीयान्कतमो मध्यमः को लघुश्च कः&lt;br&gt;&#xA;कस्मिंश्चात्मा नियन्तव्यस्त्रिवर्गविजयाय वै&lt;br&gt;&#xA;सम्पृष्टा नैष्ठिकं वाक्यं यथावद्वक्तुमर्हथ&lt;br&gt;&#xA;वैशम्पायनः-&lt;br&gt;&#xA;ततोऽर्थगतितत्त्वज्ञः प्रथमं प्रतिभानवान्&lt;br&gt;&#xA;जगाद विदुरो वाक्यं धर्मशास्त्रमनुस्मरन्&lt;br&gt;&#xA;विदुरः-&lt;br&gt;&#xA;बहुश्रुतं तपस्त्यागश्श्रद्धा यज्ञक्रिया क्षमा&lt;br&gt;&#xA;भावशुद्धिर्दया सत्यं संयमश्चात्मसम्पदः&lt;br&gt;&#xA;एतदेवाभिपद्यस्व मा ते भूच्चलितं मनः&lt;br&gt;&#xA;एतन्मूलौ हि धर्मार्थावेतदेकपदं हितम्&lt;br&gt;&#xA;धर्मेणैवर्षयस्तीर्णा धर्मे लोकाः प्रतिष्ठिताः&lt;br&gt;&#xA;धर्मेण देवा दिवि च धर्मे चार्थस्समाहितः&lt;br&gt;&#xA;धर्मो राजन्कुरुश्श्रेष्ठो मध्यमो ह्यर्थ उच्यते&lt;br&gt;&#xA;कामो यवीयानिति च प्रवदन्ति मनीषिणः&lt;br&gt;&#xA;तस्माद्धर्मप्रधानेन भवितव्यं यतात्मना&lt;br&gt;&#xA;तथा च सर्वभूतेषु वर्तितव्यं यतात्मना&lt;br&gt;&#xA;वैशम्पायनः-&lt;br&gt;&#xA;समाप्तवचने तस्मिन्भीमकर्मा धनञ्जयः&lt;br&gt;&#xA;ततोऽर्थगतितत्त्वज्ञो जगौ वाक्यं प्रचोदितः&lt;br&gt;&#xA;अर्जुनः-&lt;br&gt;&#xA;अर्थस्यावयवावेतौ धर्मकामाविति स्मृतिः&lt;br&gt;&#xA;अर्थसिद्ध्याऽभिनिर्वृत्तावुभावेतौ भविष्यतः&lt;br&gt;&#xA;उद्भूतार्थं हि पुरुषं विशिष्टतरयोनयः&lt;br&gt;&#xA;ब्रह्माणमिव भूतानि सततं पर्युपासते&lt;br&gt;&#xA;जटाजिनधरा दान्ताः पङ्कदिग्धा जितेन्द्रियाः&lt;br&gt;&#xA;मुण्डा निस्तन्तवश्चापि वसन्त्यर्थार्थिनः पृथक्&lt;br&gt;&#xA;काषायवसनाश्चान्ये श्मश्रुला हि सुसंयताः&lt;br&gt;&#xA;विद्वांसश्चैव दान्ताश्च मुक्तास्सर्वपरिग्रहैः&lt;br&gt;&#xA;अर्थार्थिनस्सन्ति नित्यं परितप्यन्ति कर्मभिः&lt;br&gt;&#xA;कर्मभूमिरियं राजन्निह वाष्ता प्रशस्यते&lt;br&gt;&#xA;कृषिवाणिज्यगोरक्ष्यं शिल्पानि विविधानि च&lt;br&gt;&#xA;अर्थ इत्येव सर्वेषां कर्मणामप्युपक्रमः&lt;br&gt;&#xA;निहृतेऽर्थे निवर्तेते धर्मकामाविति श्रुतिः&lt;br&gt;&#xA;विषहेतार्थवान्धर्ममाराधयितुमुत्तमम्&lt;br&gt;&#xA;कामं च चरितुं शक्तो दुष्प्रापमकृतात्मभिः&lt;br&gt;&#xA;अर्थार्थिनस्सन्ति केचिदपरे स्वर्गकाङ्क्षिणः&lt;br&gt;&#xA;कुलप्रत्यागमाश्चैके स्वं स्वं धर्ममनुष्ठिताः&lt;br&gt;&#xA;आस्तिका नास्तिकाश्चैव नियतास्संयमे परे&lt;br&gt;&#xA;अप्रज्ञानं तमोभूतं प्रज्ञानं तु प्रकाशिता&lt;br&gt;&#xA;भृत्यान्भोगैर्द्विषो दण्डैर्यो योजयति सोऽर्थवान्&lt;br&gt;&#xA;एतन्मतिमतांश्रेष्ठ मतं मम यथातथम्&lt;br&gt;&#xA;अनयोस्तु निबोध त्वं वचनं शक्रकण्वयोः&lt;br&gt;&#xA;वैशम्पायनः-&lt;br&gt;&#xA;तथा धर्मार्थकुशलौ माद्रीपुत्रावनन्तरम्&lt;br&gt;&#xA;नकुलस्सहदेवश्च वाक्यमूचतुरुत्तमम्&lt;br&gt;&#xA;नकुलसहदेवौ-&lt;br&gt;&#xA;आसीनश्च शयानश्च विचरन्नपि वा स्थितः&lt;br&gt;&#xA;अर्थयोगं दृढं कुर्याद्योगैरुच्चावचैरपि&lt;br&gt;&#xA;तस्मिंस्तु वै विनिर्वृत्ते दुर्लभे परमप्रिये&lt;br&gt;&#xA;इह कामानवाप्नोति प्रत्यक्षं नात्र संशयः&lt;br&gt;&#xA;योऽर्थो धर्मेण संयुक्तो धर्मो यश्चार्थसंयुतः&lt;br&gt;&#xA;मध्विवामृतसंसृष्टं तस्मादेतौ मताविह&lt;br&gt;&#xA;अनर्थस्य न कामोऽस्ति तथाऽर्थोऽधर्मिणः कुतः&lt;br&gt;&#xA;तस्मादुद्विजते लोको धर्मार्थाभ्यां बहिष्कृतात्&lt;br&gt;&#xA;तस्माद्धर्मप्रधानेन सेव्योऽर्थस्संयतात्मना&lt;br&gt;&#xA;विश्वस्तेषु हि भूतेषु कल्प्यन्ते सर्व एव च&lt;br&gt;&#xA;धर्मं समाचरेत्पूर्वं ततोऽर्थं धर्मसंहितम्&lt;br&gt;&#xA;ततः कामं चरेत्पश्चात्सिद्धार्थस्य हि तत्फलम्&lt;br&gt;&#xA;वैशम्पायनः-&lt;br&gt;&#xA;विरेमतुस्तु तद्वाक्यमुक्त्वा तावश्विनोस्सुतौ&lt;br&gt;&#xA;भीमसेनस्ततो वाक्यमिदं वक्तुं प्रचक्रमे&lt;br&gt;&#xA;भीष्मः-&lt;br&gt;&#xA;नाकामः कामयत्यर्थं नाकामो धर्ममिच्छति&lt;br&gt;&#xA;नाकामः कामयानोऽस्ति तस्मात्कामो विशिष्यते&lt;br&gt;&#xA;कामेन युक्ता ऋषयस्तपस्येव समाहिताः&lt;br&gt;&#xA;पलाशाश्शाकमूलाशा वायुभक्षास्सुसंयताः&lt;br&gt;&#xA;वेदोपवेदेष्वपरे युक्तास्स्वाध्यायपारगाः&lt;br&gt;&#xA;श्राद्धे यज्ञक्रियायां च तथा दानप्रतिग्रहे&lt;br&gt;&#xA;वणिजः कर्षका गोपाः कारवश्शिल्पिनस्तथा&lt;br&gt;&#xA;देशधर्मकृतश्चैव युक्ताः कामेन कर्मसु&lt;br&gt;&#xA;समुद्रं वा विशन्त्यन्ये नराः कामेन संयुताः&lt;br&gt;&#xA;कामो हि विविधाकारस्सर्वं कामेन सन्ततम्&lt;br&gt;&#xA;नास्ति नासीन्न भविता भूतं काममृते परम्&lt;br&gt;&#xA;एतत्सारं महाराज धर्मार्थावत्र संश्रितौ&lt;br&gt;&#xA;नवनीतं यथा दध्नस्तथा कामोऽर्थधर्मतः&lt;br&gt;&#xA;श्रेयस्तैलं न पिण्याको घृतं श्रेयोऽप्युदश्वितः&lt;br&gt;&#xA;श्रेयः पुष्पफलं काष्ठात्कामो धर्मार्थयोर्वरः&lt;br&gt;&#xA;पुष्पतो मध्विव परं कामात्सञ्जायते सुखम्&lt;br&gt;&#xA;सुचारुवेषाभिरलङ्कृताभिर्मदोत्कटाभिः प्रियवादिनीभिः&lt;br&gt;&#xA;रमस्व योषिद्भिरुपेत्य कामं कामो हि राजन्परमाभिरामः&lt;br&gt;&#xA;माभूद्विचारस्तव राजपुत्र सान्त्वाहितस्सद्भिरफल्गुसारम्&lt;br&gt;&#xA;समसस्तवाक्यं परमानृशंस्यम्धर्मार्थकामास्सममेव सेव्याः&lt;br&gt;&#xA;यो ह्येकभक्तस्स नरो जघन्यो द्वयोस्तु सक्तं प्रवदन्ति मध्यमम्&lt;br&gt;&#xA;स उत्तमो यो निरतस्त्रिवर्गे विभज्य कालं परिसेवमानः&lt;br&gt;&#xA;वैशम्पायनः-&lt;br&gt;&#xA;प्राज्ञस्सुहृच्चन्दनसारलिप्तो विचित्रमाल्याभरणैरुपेतः&lt;br&gt;&#xA;ततो वचस्सङ्ग्रहविस्तरेण प्रोक्त्वा स भूमौ विरराम राजन्&lt;br&gt;&#xA;ततो मुहूर्तादथ धर्मराजो वाक्यानि तेषामनुचिन्त्य सम्यक्&lt;br&gt;&#xA;उवाच वाचाऽवितथं स्मयन्वै बहुश्रुतो धर्मभृतां वरिष्ठः&lt;br&gt;&#xA;युधिष्ठिरः-&lt;br&gt;&#xA;निस्संशयं निश्चितसर्वशास्त्रास्सर्वे भवन्तो विदितप्रमाणाः&lt;br&gt;&#xA;विज्ञातुकामस्य ममेह वाक्यमुक्तं यद्वो नैष्ठिकं तच्छ्रुतं मे&lt;br&gt;&#xA;इहानुवंशं गदतो ममापि वाक्यं निबोधध्वमनन्यभावाः&lt;br&gt;&#xA;भूतानि जातीमरणान्वितानि जराविकारैश्च समन्वितानि&lt;br&gt;&#xA;भूयश्च तैस्तैरुपसेवितानि मोक्षं प्रशंसन्ति ततश्च विद्मः&lt;br&gt;&#xA;यो वै न पापे निरतो न पुण्ये नार्थे न धर्मे निरतो न कामे&lt;br&gt;&#xA;विमुक्तदोषस्समफल्गुसारो विमुच्यते दुःखसुखात्ससिद्धः&lt;br&gt;&#xA;स्नेहेन बद्धस्य न सन्ति तानि चैवं स्वयम्भूर्भगवानुवाच&lt;br&gt;&#xA;बोधाय निर्वाणपरा भवन्ति तस्मान्न कुर्यात्प्रियमप्रियं वा&lt;br&gt;&#xA;एतच्च मुख्यं न तु कामकारो यथा नियुक्तोऽस्मि तथा करोमि&lt;br&gt;&#xA;भूतानि सर्वाणि विधिर्नियुङ्क्ते विधिर्बलीयानिति विद्म सर्वे&lt;br&gt;&#xA;न कर्मणाऽऽप्नोत्यनवाप्यमर्थं यद्भावि सर्वं भवतीति विद्मः&lt;br&gt;&#xA;त्रिवर्गहीनोऽपि हि विन्दतेऽर्थं तस्मादिदं लोकहिताय गुह्यम्&lt;br&gt;&#xA;वैशम्पायनः-&lt;br&gt;&#xA;तदग्र्यबुद्धेर्वचनं मनोनुगं समस्तमाज्ञाय तथा हि हेतुमत्&lt;br&gt;&#xA;तदा प्रणेमुर्जहृषुस्तथैव कुरुप्रवीराय च चक्रिरेऽञ्जलिम्&lt;br&gt;&#xA;सुचारुवर्णाक्षरशब्दभूषितां मनोनुगां निर्गतवाक्यकण्टकाम्&lt;br&gt;&#xA;निशम्य तां पार्थिवभाषितां गिरं पार्थस्य सर्वे प्रणता बभूवुः&lt;br&gt;&#xA;तथैव राजा प्रशशंस वीर्यवान्पुनश्च पप्रच्छ सरिद्वरासुतम्&lt;br&gt;&#xA;धर्मार्थकामेषु विनिश्चयज्ञं ततः परं धर्ममहीनचेतसम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/147/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/147/</guid>
      <description>&lt;p&gt;युधिष्ठिरः-&lt;br&gt;&#xA;पितामह महाप्राज्ञ कुरूणां प्रीतिवर्धन&lt;br&gt;&#xA;प्रश्नं कञ्चित्प्रवक्ष्यामि तन्मे व्याख्यातुमर्हसि&lt;br&gt;&#xA;कीदृशा मानवास्ससेव्याः कैः प्रीतिः परमा भवेत्&lt;br&gt;&#xA;आयत्यां च तदात्वे च क्षमास्तान्प्रब्रवीहि मे&lt;br&gt;&#xA;न हि तत्र धनं स्फीतं न च सम्बन्धिबान्धवाः&lt;br&gt;&#xA;तिष्ठन्ति यत्र सुहृदस्तिष्ठन्तीति मतिर्मम&lt;br&gt;&#xA;दुर्लभो हि सुहृच्छ्रोता दुर्लभश्च हि यस्सुहृत्&lt;br&gt;&#xA;एतद्धर्मभृतां श्रेष्ठ सर्वं व्याख्यातुमर्हसि&lt;br&gt;&#xA;भीष्मः-&lt;br&gt;&#xA;सन्धेयान्पुरुषान्राजन्नसन्धेयांश्च तत्त्वतः&lt;br&gt;&#xA;वदतो मे निबोध त्वं निखिलेन युधिष्ठिर&lt;br&gt;&#xA;लुब्धः क्रूरो ह्यधर्मिष्ठो निकृतिश्शठ एव च&lt;br&gt;&#xA;क्षुद्रः पापसमाचारस्सर्वशङ्की तथाऽलसः&lt;br&gt;&#xA;दीर्घसूत्रोऽनृजुः क्रुष्टो गुरुदारप्रधर्षकः&lt;br&gt;&#xA;व्यसने यः परित्यागी दुरात्मा निरपत्रपः&lt;br&gt;&#xA;सर्वतः पापदर्शी च नास्तिको वेदनिन्दकः&lt;br&gt;&#xA;सम्प्रकीर्णेन्द्रियो लोके यः कालनिरतश्चरेत्&lt;br&gt;&#xA;असौभ्यो लोकविद्विष्टस्समये चानवस्थितः&lt;br&gt;&#xA;पिशुनोऽथाकृतप्रज्ञो मत्सरी पापनिश्चयः&lt;br&gt;&#xA;दुःशीलोऽथानृतात्मा च नृशंसः कितवस्तथा&lt;br&gt;&#xA;मित्रैरर्थकृती नित्यमादत्तेऽर्थं धनेप्सया&lt;br&gt;&#xA;दत्तेन च यथाशक्ति यो न तुष्यति मन्दधीः&lt;br&gt;&#xA;अधुर्यमपि यो युङ्क्ते सदा मित्रं नराधमः&lt;br&gt;&#xA;अस्थानक्रोधनो यश्च अकस्माच्च विरज्यते&lt;br&gt;&#xA;सुहृदश्चैव कल्याणानाशु त्यजति किल्बिषी&lt;br&gt;&#xA;अल्पेऽप्यपकृते चैव संस्मरति यत्कृतम्&lt;br&gt;&#xA;समेत्य चैव रिपुषु मित्रद्वेषी नराधिप&lt;br&gt;&#xA;शत्रुर्मित्रमुखो यश्च जिह्मप्रेक्षविलोचनः&lt;br&gt;&#xA;न तुष्यति च कल्याणे यस्त्यजेत्तादृशं नरम्&lt;br&gt;&#xA;पानपो द्वेषणः क्रूरो निर्घृणः परुषस्तथा&lt;br&gt;&#xA;परापकारी विप्रद्विट्तथा प्राणिवधे रतः&lt;br&gt;&#xA;कृतघ्नश्चाधमो लोके न सन्धेयः कथञ्चन&lt;br&gt;&#xA;मित्रद्वेषी ह्यसन्धेयस्सन्धेयानपि मे शृणु&lt;br&gt;&#xA;कुलीना वाक्यसम्पन्ना ज्ञानविज्ञानकोविदाः&lt;br&gt;&#xA;मित्राज्ञाश्च कृतज्ञाश्च धर्मज्ञा लोभवर्जिताः&lt;br&gt;&#xA;माधुर्यगुणसम्पन्नास्सर्वलक्षणपूजिताः&lt;br&gt;&#xA;व्यायामशीलास्सततं भृत्यपुत्राः कुलोद्वहाः&lt;br&gt;&#xA;कृपावन्तो गुणोपेतास्तथा विद्यासमन्विताः&lt;br&gt;&#xA;दोषैर्विमुक्ताः प्रथितास्ते ग्राह्याः पार्थिवेन ह&lt;br&gt;&#xA;यथाशक्तिसमाचारास्सम्प्रतुष्यन्ति च प्रभो&lt;br&gt;&#xA;नास्थाने कोपवन्तश्च न चाकस्माद्विरागिणः&lt;br&gt;&#xA;विरक्ताश्च न दूष्यन्ते मनसाऽप्यर्थकोविदाः&lt;br&gt;&#xA;आत्मानं पीडयित्वाऽपि सुहृत्कार्यपरायणाः&lt;br&gt;&#xA;न विरज्यन्ति मित्रेभ्यो वासो रक्तमिवाविकम्&lt;br&gt;&#xA;दोषांश्च लोभमोहादीनर्थेषु युवतीषु च&lt;br&gt;&#xA;न दर्शयन्ति सुहृदो विश्वस्ता बन्धुवत्सलाः&lt;br&gt;&#xA;लोष्टकाञ्चनतुल्यार्थास्सुहृत्स्वशठबुद्धयः&lt;br&gt;&#xA;ये चरन्त्यनभीमाना निसृष्टार्थविभूषणाः&lt;br&gt;&#xA;सङ्गृह्णन्तः परिजनं भवन्त्युत्तमपूरुषाः&lt;br&gt;&#xA;ईदृशैः पुरुषश्रेष्ठैस्सन्धिं स्म कुरुते नृपः&lt;br&gt;&#xA;तस्य विस्तीर्यते राज्यं ज्योत्स्ना ग्रहपतेरिव&lt;br&gt;&#xA;सत्त्ववन्तो जितक्रोधा बलवन्तो रणप्रियाः&lt;br&gt;&#xA;क्षान्तश्शीलगुणोपेतास्सन्धेयाः पुरुषोत्तमाः&lt;br&gt;&#xA;ये च दोषसमायुक्ता नराः प्रोक्ता मयाऽनघ&lt;br&gt;&#xA;तेषामप्यधमो राजन्कृतघ्नो मित्रघातकः&lt;br&gt;&#xA;त्यक्तव्यास्सुदुराचारास्सर्वेषामिति निश्चयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/148/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/148/</guid>
      <description>&lt;p&gt;युधिष्ठिरः-&lt;br&gt;&#xA;विस्तरेणार्थसम्बन्धं श्रोतुमिच्छामि तत्त्वतः&lt;br&gt;&#xA;मित्रद्रोही कृतघ्नश्च यः प्रोक्तस्तं च मे वद&lt;br&gt;&#xA;भीष्मः-&lt;br&gt;&#xA;हन्त ते वर्तयिष्येऽहमितिहासं पुरातनम्&lt;br&gt;&#xA;उदीच्यां दिशि यद्वृत्तं म्लेच्छेषु मनुजाधिप&lt;br&gt;&#xA;ब्राह्मणो मध्यदेशीयः कृष्णाङ्गो ब्रह्मवर्जितः&lt;br&gt;&#xA;ग्रामं दस्युगणाकीर्णं प्राविशद्घनतृष्णया&lt;br&gt;&#xA;तत्र दस्युर्धनयुतस्सर्ववर्णविशेषवित्&lt;br&gt;&#xA;ब्रह्मण्यस्सत्यसन्धश्च दाने च निरतोऽभवत्&lt;br&gt;&#xA;तस्य क्षयमुपागम्य ततो भिक्षामयाचत&lt;br&gt;&#xA;प्रतिश्रयं च वासार्थं भिक्षां चैवाथ वार्षिकीम्&lt;br&gt;&#xA;तस्मै स भिक्षामददाद्वस्त्रं च सुदृढं नवम्&lt;br&gt;&#xA;नारीं च यौवनोपेतां भर्त्रा विरहितां तदा&lt;br&gt;&#xA;एतत्सम्प्राप्य हृष्टात्मा गौतमोऽथ द्विजस्तथा&lt;br&gt;&#xA;तस्मिन्गृहवरे राजंस्तया रेमे स गौतमःSV-12-05-148-008a&lt;br&gt;&#xA;सोऽवसद्वर्षमेकं वै समृद्धे शबरालये&lt;br&gt;&#xA;बाणवेधे परं यत्नमकरोद्गौतमो नृप&lt;br&gt;&#xA;वक्राङ्गहारहस्तस्तु सर्वतो बाणगोचरे&lt;br&gt;&#xA;जघान गौतमो राजन्यथा दस्युगणास्तथा&lt;br&gt;&#xA;हिंसापरो घृणाहीनस्सदा प्राणिवधे रतः&lt;br&gt;&#xA;गौतमस्सन्निकर्षेण दस्यूनां ससमोऽभवत्&lt;br&gt;&#xA;तत्रैव वसतस्तस्य दस्युग्रामे सुखं तदा&lt;br&gt;&#xA;अगमन्बहवो मासा निघ्नतः पक्षिणो बहून्&lt;br&gt;&#xA;ततः कदाचिदपरो द्विजस्तं देशमागमत्&lt;br&gt;&#xA;जटाचीराजिनधरस्स्वाध्यायनिरतश्शुचिः&lt;br&gt;&#xA;विनीतो वेदशास्त्रेषु वेदान्तानां च पारगः&lt;br&gt;&#xA;अदृश्यत ततस्तत्र सखा तस्यैव तु द्विजः&lt;br&gt;&#xA;तं दस्युग्राममगमद्यत्रासौ गौतमोऽभवत्&lt;br&gt;&#xA;स तु विप्रगृहान्वेषी शूद्रान्नपरिवर्जनः&lt;br&gt;&#xA;ग्रामे दस्युसमाकीर्णे व्यचरत्सर्वतो द्विजः&lt;br&gt;&#xA;ततस्स गौतमगृहं प्रविवेश द्विजोत्तमः&lt;br&gt;&#xA;गौतमश्चापि सम्प्राप्तस्तावन्योऽन्यं समागतौ&lt;br&gt;&#xA;वक्राङ्गहारहस्तं तं धनुष्पाणिमवस्थितम्&lt;br&gt;&#xA;रुधिरेणावसिक्ताङ्गं गृहद्वारमुपागतम्&lt;br&gt;&#xA;तं दृष्ट्वा पुरुषादाभमपध्वस्तं क्षयागतम्&lt;br&gt;&#xA;अभिज्ञाय द्विजो व्रीलामगमद्वाक्यमाह च&lt;br&gt;&#xA;द्विजः-&lt;br&gt;&#xA;किमिदं कुरुषे मूढ विप्रस्त्वं हि कुलोद्भवः&lt;br&gt;&#xA;मध्यदेशपरिज्ञातो दस्युभावं गतः कथम्&lt;br&gt;&#xA;पूर्वान्स्मर द्विज ज्ञातीन्प्रख्यातान्वेदपारगान्&lt;br&gt;&#xA;येषां वंशेऽभिजातस्त्वमीदृशः कुलपांसनः&lt;br&gt;&#xA;अवबुध्यात्मनाऽऽत्मानं सत्त्वं शीलं दमं शमम्&lt;br&gt;&#xA;अनुक्रोशं च संस्मृत्य त्यज वासमिमं द्विज&lt;br&gt;&#xA;भीष्मः-&lt;br&gt;&#xA;एवमुक्तस्स सुहृदा तेन तत्र हितैषिणा&lt;br&gt;&#xA;प्रत्युवाच ततो राजन्विनिश्वस्य तदाऽऽर्तवत्&lt;br&gt;&#xA;गौतमः-&lt;br&gt;&#xA;अधनोऽस्मि द्विजश्रेष्ठ न च वेदविदप्यहम्&lt;br&gt;&#xA;वृत्त्यर्थमिह सम्प्राप्तं विद्धि मां द्विजसत्तम&lt;br&gt;&#xA;त्वद्दर्शनात्तु विप्रर्षे कृतार्थश्चारम्यहं द्विज&lt;br&gt;&#xA;अध्वानं सह यास्यावश्श्वो वसश्चाद्य शर्वरीम्&lt;br&gt;&#xA;भीष्मः-&lt;br&gt;&#xA;तस्यां रजन्यां व्युष्ठायां गते तस्मिन्द्विजर्षभे&lt;br&gt;&#xA;निष्क्रम्य गौतमोऽगच्छद्धनार्थी विचचार ह&lt;br&gt;&#xA;सामुद्रगान्सवणिजस्ततोऽपश्यद्द्विजः पथि&lt;br&gt;&#xA;स तेन सह सार्थेन प्रययौ सागरं प्रति&lt;br&gt;&#xA;स तु सार्थो महाराज कस्मिंश्चिद्गिरिगह्वरे&lt;br&gt;&#xA;मत्तेन द्विरदेनाथ निहतः प्रायशोऽभवत्&lt;br&gt;&#xA;स कथञ्चित्तथा तस्मात्ततो मुक्तो द्विजस्तदा&lt;br&gt;&#xA;कान्दिग्भूतो जीवितार्थी प्रदुद्रावोत्तरां दिशम्&lt;br&gt;&#xA;ततस्तु स परिभ्रष्टस्सार्थात्तस्मात्तथाऽर्थतः&lt;br&gt;&#xA;एकाकी व्यभ्रमत्तत्र वने कापुरुषो यथा&lt;br&gt;&#xA;स पन्थानं समासाद्य समुद्राभिमुखस्तथा&lt;br&gt;&#xA;आससाद वनं रम्यं महत्पुष्पितपादपम्&lt;br&gt;&#xA;सर्वर्तुकैराम्रवणैः पुष्पितैरुपशोभितम्&lt;br&gt;&#xA;नन्दनोद्देशसदृशं यक्षकिन्नरसेवितम्&lt;br&gt;&#xA;सालतालधवाश्वत्थप्लक्षागुरुवनैस्तथा&lt;br&gt;&#xA;चन्दनस्य च मुख्यस्य पादपैरुपशोभितम्&lt;br&gt;&#xA;गिरिप्रस्थेषु सर्वेषु सुखेषु सुखगन्धिषु&lt;br&gt;&#xA;समन्ततो द्विजश्रेष्ठा वल्गु कूजन्ति तत्र वै&lt;br&gt;&#xA;मनुष्यवदनाश्चान्ये भारुण्डा इति विश्रुताः&lt;br&gt;&#xA;उद्गताश्शकुनाश्चान्ये सामुद्रास्सर्वतोऽभवन्&lt;br&gt;&#xA;स तान्यतिमनोज्ञानि विहगानां रुतानि वै&lt;br&gt;&#xA;शृण्वन्सुरमणीयानि विप्रोऽगच्छत गौतमः&lt;br&gt;&#xA;ततोऽपश्यत्सुरम्ये तु सुवर्णसिकताचिते&lt;br&gt;&#xA;देशभागे समे चित्रे स्वर्गोद्देशसमप्रभे&lt;br&gt;&#xA;श्रिया युक्तं महावृक्षं न्यग्रोधं च परिमण्डलम्&lt;br&gt;&#xA;शाखाभिरनुकूलाभिस्संवृतं छत्रसन्निभैः&lt;br&gt;&#xA;तस्य मूलं च संसिक्तं वरचन्दनवारिणा&lt;br&gt;&#xA;दिव्यपुष्पान्वितं श्रीमत्पितामहसदोपमम्&lt;br&gt;&#xA;तं दृष्ट्वा गौतमः प्रीतो मनःकान्तमनुत्तमम्&lt;br&gt;&#xA;मेध्यं सुरगृहप्रख्यं पुष्पितैः पादपैर्वृतम्&lt;br&gt;&#xA;तमासाद्य मुदा युक्तस्तस्याधस्तादुपाविशत्&lt;br&gt;&#xA;तत्रासीनस्य कौरव्य गौतमस्य नराधिप&lt;br&gt;&#xA;पुष्पाणि समुपस्पृश्य प्रववावनिलश्शुभः&lt;br&gt;&#xA;ह्लादयंस्तस्य गात्राणि गौतमस्य तदा नृप&lt;br&gt;&#xA;स तु विप्रः परिश्रान्तो विप्रः पुण्येन वायुना&lt;br&gt;&#xA;सुखमासाद्य सुष्वाप भास्करश्चास्तमभ्ययात्&lt;br&gt;&#xA;ततोऽस्तं भास्करे प्राप्ते सन्ध्याकाल उपस्थिते&lt;br&gt;&#xA;आजगाम स्वभवनं ब्रह्मलोकात्खगोत्तमः&lt;br&gt;&#xA;नाडीजङ्घ इति ख्यातो दयितो ब्रह्मणस्सदा&lt;br&gt;&#xA;कुरुराज महाप्राज्ञः काश्यपस्यात्मसम्भवः&lt;br&gt;&#xA;राजधर्मेति विख्यातो बभूवाप्रतिमो भुवि&lt;br&gt;&#xA;देवकन्यासुतश्श्रीमान्विद्वान्देवसमप्रभः&lt;br&gt;&#xA;मृष्टहाटकसञ्छन्नो भूषणैरर्कसन्निभैः&lt;br&gt;&#xA;भूषितस्सर्वगात्रेषु देवगर्भश्श्रिया ज्वलन्&lt;br&gt;&#xA;तमागतं खगं दृष्ट्वा विस्मितो गौतमोऽभवत्&lt;br&gt;&#xA;क्षुत्पिपासापरीतात्मा हिंसार्थं चैनमैक्षत&lt;br&gt;&#xA;बकः-&lt;br&gt;&#xA;स्वागतं भवतो विप्र दिष्ट्या प्राप्तोऽसि मे गृहान्&lt;br&gt;&#xA;अस्तं च सविता यातस्सन्ध्येयं समुपस्थिता&lt;br&gt;&#xA;मम त्वं निलयं प्राप्तः प्रियातिथिरनुत्तमः&lt;br&gt;&#xA;पूजितो यास्यसि प्रातर्विधिदृष्टेन कर्मणा&lt;br&gt;&#xA;भीष्मः-&lt;br&gt;&#xA;गिरं तां मधुरां श्रुत्वा गौतमो विस्मितस्तदा&lt;br&gt;&#xA;कौतूहलान्वितो राजन्राजधर्माणमैक्षत&lt;br&gt;&#xA;राजधर्मा-&lt;br&gt;&#xA;भोः काश्यपस्य पुत्रोऽहं माता दाक्षायणी मम&lt;br&gt;&#xA;सखित्वाच्चच गुणोपेतस्स्वागतं ते द्विजर्षभ&lt;br&gt;&#xA;भीष्मः-&lt;br&gt;&#xA;तस्मै दत्त्वा स सत्कारं विधिदृष्टेन कर्मणा&lt;br&gt;&#xA;शालपुष्पमयीं दिव्यां बृसीं समुपकल्पयत्&lt;br&gt;&#xA;भगीरथरथाक्रान्तदेशान्गङ्गानिषेवितान्&lt;br&gt;&#xA;ये चरन्ति महामीनास्तांश्च तस्योपकल्पयत्&lt;br&gt;&#xA;वह्निं चापि सुसन्दीप्तं मीनांश्चैव सुपीवरान्&lt;br&gt;&#xA;स गौतमायातिथये तदाऽन्नमुपकल्पयत्&lt;br&gt;&#xA;तत्सतृप्तं च तं विप्रं प्रीतात्मानं महामनाः&lt;br&gt;&#xA;श्रमापनयनार्थं स पक्षाभ्यामभ्यवीजयत्&lt;br&gt;&#xA;ततो विश्रान्तमासीनं गोत्रवृत्तमपृच्छत&lt;br&gt;&#xA;सोऽब्रवीद्गौतमोऽस्मीति ब्राह्मणोस्मीत्युदाहरत्&lt;br&gt;&#xA;तस्मै पर्णमयं दिव्यं दिव्यपुष्पाधिवासितम्&lt;br&gt;&#xA;गन्धाढ्यं शयनं प्रादात्स शिश्ये तत्र वै सुखम्&lt;br&gt;&#xA;अथोपविष्टं शयने गौतमं वाक्यवित्तमः&lt;br&gt;&#xA;पप्रच्छ काश्यपो वाग्मी किमागमनमित्युत&lt;br&gt;&#xA;ततोऽब्रवीद्गौतमस्तं दरिद्रोऽहं महामते&lt;br&gt;&#xA;समुद्रगमनाकाङ्क्षी द्रव्यार्थमिति भारत&lt;br&gt;&#xA;तं काश्यपोऽब्रवीत्प्रीत्या नोत्कण्ठां कर्तुमर्हसि&lt;br&gt;&#xA;कृतकार्यो द्विजश्रेष्ठ सद्रव्यो यास्यसे गृहान्&lt;br&gt;&#xA;चतुर्विधा ह्यर्थगतिर्बृहस्पतिमतं यथा&lt;br&gt;&#xA;मित्रं विद्या हिरण्यं च बुद्धिश्चेति बुधेप्सिता&lt;br&gt;&#xA;प्रादुर्भूतोऽस्मि ते मित्रं सुहृत्त्वं च महत्तरम्&lt;br&gt;&#xA;सोऽहं तथा यतिष्यसि भविष्यसि यथाऽर्थवान्&lt;br&gt;&#xA;ततः प्रभातसमये सुखं पृष्ट्वाऽब्रवीदिदम्&lt;br&gt;&#xA;बकः-&lt;br&gt;&#xA;गच्छ सौम्य पथाऽनेन कृतकृत्यो भविष्यसि&lt;br&gt;&#xA;इतस्त्रियोजनं गत्वा राक्षसाधिपतिर्महान्&lt;br&gt;&#xA;विरूपाक्ष इति ख्यातः सखा मम महाबलः&lt;br&gt;&#xA;तं गच्छ द्विजमुख्य त्वं मम वाक्यप्रचोदितः&lt;br&gt;&#xA;कामानभीप्सितांस्तुभ्यं दाता नास्त्यत्र संशयः&lt;br&gt;&#xA;भिष्मः-&lt;br&gt;&#xA;इत्युक्तः प्रययौ राजन्गौतमो विगतक्लमः&lt;br&gt;&#xA;फलान्यमृतकल्पानि भक्षयानो यथेष्टतः&lt;br&gt;&#xA;चन्दनागुरुमुख्यानि यत्र क्व वनानि च&lt;br&gt;&#xA;तस्मिन्पथि महाराज सेवमानो द्रुतं ययौ&lt;br&gt;&#xA;ततो मनुव्रजं नाम नगरं शैलतोरणम्&lt;br&gt;&#xA;शैलप्राकारवप्रं च शैलयन्त्रार्गलं तथा&lt;br&gt;&#xA;विदितश्चाभवत्तस्य राक्षसेन्द्रस्य धीमतः&lt;br&gt;&#xA;प्रहितस्सुहृदा राजन्प्रीयतां वः प्रियोऽतिथिः&lt;br&gt;&#xA;ततस्तु राक्षसेन्द्रश्च सहायान्वै युधिष्ठिर&lt;br&gt;&#xA;गौतमो नगरद्वाराच्छीघ्रमानीयतामिति&lt;br&gt;&#xA;तस्मात्पुरवरात्तूर्णं पुरुषाश्श्वेतवेष्टनाः&lt;br&gt;&#xA;गौतमेत्यभिभाषन्तः पुरद्वारमुपागमन्&lt;br&gt;&#xA;ते तमूचुर्महाराज राजप्रेष्यास्तदा द्विजम्&lt;br&gt;&#xA;राजप्रेष्याः-&lt;br&gt;&#xA;त्वरस्व तूर्णमागच्छ राजा त्वां द्रष्टुमिच्छति&lt;br&gt;&#xA;राक्षसाधिपतिश्श्रीमान्राजधर्मेण प्रेषितः&lt;br&gt;&#xA;यदर्थमिह मां द्रष्टुं तत्क्षिप्रं संविधीयताम्&lt;br&gt;&#xA;भीष्मः-&lt;br&gt;&#xA;ततस्स प्राद्रवद्विप्रो विस्मयाद्विगतक्लमः&lt;br&gt;&#xA;गौतमः परमर्द्धिं तां पश्यन्परमविस्मितः&lt;br&gt;&#xA;तैरेव सहितो राज्ञो वेश्म तूर्णमुपाद्रवत्&lt;br&gt;&#xA;दर्शनं राक्षसेन्द्रस्य काङ्क्षमाणो द्विजस्तदा&lt;br&gt;&#xA;ततस्स विदितो राज्ञः प्रविश्य गृहमुत्तमम्&lt;br&gt;&#xA;पूजितो राक्षसेन्द्रेण निषसादासनोत्तमे&lt;br&gt;&#xA;पृष्टश्च गोत्रचरणं स्वाध्यायं ब्रह्मचारिकम्&lt;br&gt;&#xA;पृष्टो राज्ञा स नाज्ञासीद्गोत्रमात्रमथाब्रवीत्&lt;br&gt;&#xA;ततस्तं व्याजहारान्यद्गोत्रमात्रं तदा द्विजः&lt;br&gt;&#xA;ब्रह्मवर्चसहीनस्य स्वाध्यायाद्विरतस्य च&lt;br&gt;&#xA;गोत्रमात्रविदो राजा निवासं समपृच्छत&lt;br&gt;&#xA;राक्षसः-&lt;br&gt;&#xA;क्व ते निवासः कल्याण किं गोत्रा ब्राह्मणी च ते&lt;br&gt;&#xA;तत्त्वं ब्रूहि न भीः कार्या विश्रमस्व यथासुखम्&lt;br&gt;&#xA;गौतमः-&lt;br&gt;&#xA;मध्यदेशप्रसूतोऽहं वासो मे शबरालये&lt;br&gt;&#xA;शूद्री पुनर्भूर्भार्या मे सत्यमेतद्ब्रवीमि ते&lt;br&gt;&#xA;भीष्मः-&lt;br&gt;&#xA;ततो राजा विममृशे कथं कार्यमिदं भवेत्&lt;br&gt;&#xA;कथं वा सुकृतं मे स्यादिति बुद्ध्याऽन्वचिन्तयत्&lt;br&gt;&#xA;राक्षसः-&lt;br&gt;&#xA;अयं वै जन्मना विप्रस्सुहृत्तस्य महात्मनः&lt;br&gt;&#xA;सम्प्रेषितश्च तेनायं काश्यपेन महात्मना&lt;br&gt;&#xA;तस्य प्रियं करिष्यामि स हि मामाश्रितस्सदा&lt;br&gt;&#xA;भ्राता मे बान्धवश्चासौ सखा चैव प्रियो मम&lt;br&gt;&#xA;कार्तिक्यामद्य भोक्तारस्सहस्रं मे द्विजोत्तमाः&lt;br&gt;&#xA;तत्रायमपि भोक्ता तु देयमस्मै च मे धनम्&lt;br&gt;&#xA;भीष्मः-&lt;br&gt;&#xA;ततस्सहस्रं विप्राणां विदुषां समलङ्कृतम्&lt;br&gt;&#xA;स्नातानामनुलिप्तानामहतक्षौमवाससाम्&lt;br&gt;&#xA;तानागतान्द्विजश्रेष्ठान्विरूपाक्षो विशां पते&lt;br&gt;&#xA;यथार्हं प्रतिजग्राह विधिदृष्टेन कर्मणा&lt;br&gt;&#xA;बृस्यस्तेषां तु सन्न्यस्ता राक्षसेन्द्रस्य शासनात्&lt;br&gt;&#xA;भूमौ वरकुशास्स्तीर्णाः प्रेष्यैर्भरतसत्तम&lt;br&gt;&#xA;तासु ते पूजिता राज्ञा निषण्णा द्विजपुङ्गवाः&lt;br&gt;&#xA;व्यराजन्त महाराज नक्षत्रपतयो यथा&lt;br&gt;&#xA;ततो जाम्बूनदाः पात्रीर्वज्राङ्का विमलाश्शुभाः&lt;br&gt;&#xA;वरान्नपूर्णा विप्रेभ्यः प्रादान्मधुघृतप्लुताः&lt;br&gt;&#xA;तस्य नित्यं ह्यमावास्यां आषाढ्यां बहवो द्विजाः&lt;br&gt;&#xA;ईप्सितं भोजनं चैव लभन्ते सत्कृतं तथा&lt;br&gt;&#xA;विशेषतस्तु कार्तिक्यां द्विजेभ्यस्सम्प्रयच्छति&lt;br&gt;&#xA;शरद्व्यपाये रत्नानि पौर्णमास्यामिति श्रुतिः&lt;br&gt;&#xA;सुवर्णं रजतं चैव मणीनथ च मौक्तिकान्&lt;br&gt;&#xA;वज्रान्महाघनांश्चैव वैदूर्याजिनराङ्कवान्&lt;br&gt;&#xA;रत्नवन्ति च पात्राणि दक्षिणार्थं महायशाः&lt;br&gt;&#xA;दत्त्वा प्राह द्विजश्रेष्ठान्विरूपाक्षो महायशाः&lt;br&gt;&#xA;गृह्णीत रत्नान्येतानि यथोत्साहं यथेष्टतः&lt;br&gt;&#xA;येषु येषु च भाण्डेषु भुक्तवन्तो द्विजोत्तमाः&lt;br&gt;&#xA;तान्येवादाय गच्छध्वं स्ववेश्मानीति भारत&lt;br&gt;&#xA;इत्युक्तवचने तस्मिन्राक्षसेन्द्रे महात्मनि&lt;br&gt;&#xA;यथेष्टं तानि रत्नानि जगृहुर्ब्राह्मणास्तदा&lt;br&gt;&#xA;ततो महार्हैस्तैस्तेन रत्नैरभ्यर्चिताश्शुभैः&lt;br&gt;&#xA;ब्राह्मणा मृष्टवसनास्सुप्रीतास्समुदोऽभवन्&lt;br&gt;&#xA;ततस्तान्राक्षसेन्द्रस्तु द्विजानाह पुनर्वचः&lt;br&gt;&#xA;नानादेशागतान्राजा ब्राह्मणाननुमन्य वै&lt;br&gt;&#xA;विरूपाक्षः-&lt;br&gt;&#xA;भीष्मः-&lt;br&gt;&#xA;अद्यैकं दिवसं विप्रा न वोऽस्तीह भयं क्वचित्&lt;br&gt;&#xA;राक्षसेभ्यः प्रमोदध्वमिष्टतो यात मा चिरम्&lt;br&gt;&#xA;ततः प्रदुद्रुवुः सर्वे विप्रसङ्घाः समन्ततः&lt;br&gt;&#xA;गौतमोऽपि सुवर्णस्य भारमादाय सत्त्वरः&lt;br&gt;&#xA;कृच्छ्रात्समुद्वहन्भारं न्यग्रोधं समुपागमत्&lt;br&gt;&#xA;न्यषीदच्च परिश्रान्तः क्लान्तश्च क्षुधितश्च ह&lt;br&gt;&#xA;ततस्तमभ्यगाद्राजन्राजधर्मा खगोत्तमः&lt;br&gt;&#xA;स्वागतेनाभ्यनन्दच्च गौतमं मित्रवत्सलः&lt;br&gt;&#xA;तस्य पक्षाग्रविक्षेपैः क्लमं व्यपनयद्बकः&lt;br&gt;&#xA;पूजां चाप्यकरोद्धीमान्भोजनं च यथाविधि&lt;br&gt;&#xA;ततस्तौ संविदं कृत्वा खगेन्द्रद्विजसत्तमौ&lt;br&gt;&#xA;गौतमश्चिन्तयामास रात्रौ तस्य समीपतः&lt;br&gt;&#xA;हाटकस्याभिरूपस्य भारोऽयं सुमहान्मया&lt;br&gt;&#xA;गृहीतो लोभमोहाभ्यां दूरं च गमनं मम&lt;br&gt;&#xA;न चास्ति पथि भोक्तव्यं प्राणसन्धारणं क्वचित्&lt;br&gt;&#xA;किं कृत्वा सुकृतं हि स्यादिति चिन्तापरोऽभवत्&lt;br&gt;&#xA;ततस्स पथि भोक्तव्यं पश्यमानो न किञ्चन&lt;br&gt;&#xA;कृतघ्नः पुरुषव्याघ्र मनसेदमचिन्तयत्&lt;br&gt;&#xA;गौतमः-&lt;br&gt;&#xA;अयं बकपतिः पार्श्वे मांसराशिचितो महान्&lt;br&gt;&#xA;इमं हत्वा गृहीत्वाऽस्य यास्ये मांसमिति प्रभो&lt;br&gt;&#xA;भीष्मः-&lt;br&gt;&#xA;अथ तत्र महार्चिष्माननलो वातसारथिः&lt;br&gt;&#xA;तस्याविदूरे रक्षार्थं खगेन्द्रेण कृतोऽभवत्&lt;br&gt;&#xA;स चापि पार्श्वे सुष्वाप विश्वस्तो बकराट् तदा&lt;br&gt;&#xA;कृतघ्नस्तु स दुष्टात्मा तं जिघांसुरजागरीत्&lt;br&gt;&#xA;ततोऽलातेन दीप्तेन स सुप्तं निजघान तम्&lt;br&gt;&#xA;निहत्य च मुदा युक्तस्सोऽनुबन्धं न दृष्टवान्&lt;br&gt;&#xA;स तं विपक्षरोमाणं कृत्वाऽग्नावपचत्तदा&lt;br&gt;&#xA;तं गृहीत्वा सुवर्णं च ययौ द्रुततरं द्विजः&lt;br&gt;&#xA;ततो दाक्षायणीपुत्रं नागतं तं तु भारत&lt;br&gt;&#xA;विरूपाक्षश्चिन्तयन्वै हृदयेन विदूयता&lt;br&gt;&#xA;ततोऽन्यस्मिन्गतेऽप्यह्नि विरूपाक्षोऽब्रवीत्सुतम्&lt;br&gt;&#xA;राक्षसः-&lt;br&gt;&#xA;न पश्ये राजधर्माणमद्य पुत्र खगोत्तमम्&lt;br&gt;&#xA;स पूर्वसन्ध्यां ब्रह्माणं वन्दितुं याति नित्यदा&lt;br&gt;&#xA;मां चादृष्ट्वा कदाचित्स न गच्छति खगोत्तमः&lt;br&gt;&#xA;द्विरात्रमुभयोस्सन्ध्योर्नाभ्यगच्छन्ममालयम्&lt;br&gt;&#xA;तस्मान्न शुद्ध्यते भावो मम स ज्ञायतां सुहृत्&lt;br&gt;&#xA;स्वाध्यायेन वियुक्तो हि ब्रह्मवर्चसवर्जितः&lt;br&gt;&#xA;स गतस्तत्र मे शङ्का हन्यात्तं स द्विजाधमः&lt;br&gt;&#xA;दुराचारस्स दुर्बुद्धिरिङ्गितैर्लक्षितो मया&lt;br&gt;&#xA;निष्क्रियो दारुणाकारो दुष्टो दस्युरिवाधमः&lt;br&gt;&#xA;गौतमस्स गतस्तत्र तेनोद्विग्नं मनो मम&lt;br&gt;&#xA;पुत्र शीघ्रमितो गत्वा राजधर्मनिवेशनम्&lt;br&gt;&#xA;ज्ञायतां स विशुद्धात्मा यदि जीवति वा चिरम्&lt;br&gt;&#xA;भीष्मः-&lt;br&gt;&#xA;स एवमुक्तस्त्वरितो रक्षोभिस्सहितो ययौ&lt;br&gt;&#xA;न्यग्रोधे राजधर्माणमपश्यन्निहतं ततः&lt;br&gt;&#xA;रुदित्वा बहुशस्तस्मै विलप्य च स राक्षसः&lt;br&gt;&#xA;ततो रोषसमाविष्टो गौतमग्रहणाय वै&lt;br&gt;&#xA;गृहीतो गौतमः पापो रक्षोभिः क्रोधमूर्च्छितैः&lt;br&gt;&#xA;राजधर्मशरीरस्य कङ्कालं चाप्यथोद्धतम्&lt;br&gt;&#xA;मनुव्रजं तु नगरं यातुधानास्ततो गताः&lt;br&gt;&#xA;क्रोधरक्तेक्षणा घोरा गौतमस्य वधे धृताः&lt;br&gt;&#xA;पार्थिवस्वाग्रतो न्यस्तः कङ्कालो राजधर्मणः&lt;br&gt;&#xA;तं दृष्ट्वा विमना राजा सामात्यस्सगणोऽभवत्&lt;br&gt;&#xA;आर्तनादो महानासीद्गृहे तस्य महात्मनः&lt;br&gt;&#xA;स्त्रीसङ्घस्य तदा राजन्निहते काश्यपात्मजे&lt;br&gt;&#xA;राजा चैवाब्रवीत्पुत्रं पापोऽयं वध्यतामिति&lt;br&gt;&#xA;राक्षसाः-&lt;br&gt;&#xA;अस्य मांसं वयं सर्वे खादिष्यामस्समागताः&lt;br&gt;&#xA;पापकृत्पापकर्मा च पापात्मा पापमास्थितः&lt;br&gt;&#xA;हत एव हि पापात्मा कृतघ्नो नात्र संशयः&lt;br&gt;&#xA;विरूपाक्षः-&lt;br&gt;&#xA;कृतघ्नं पापकर्माणं न भक्षयितुमुत्सहे&lt;br&gt;&#xA;दासेभ्यो दीयतामेष मित्रध्रुक्पुरुषाधमः&lt;br&gt;&#xA;भीष्मः-&lt;br&gt;&#xA;दासास्सर्वे समाहूता यातुधानास्तथा परे&lt;br&gt;&#xA;नेच्छन्ति स्म कृतघ्नं तं खादितुं पुरुषोत्तम&lt;br&gt;&#xA;शिरोभिश्च गता भूमिं महाराज न नो बलात्&lt;br&gt;&#xA;मानार्थं जातु निर्बन्धं किल्बिषं दातुमर्हसि&lt;br&gt;&#xA;यातुधाना नृपेणोक्ताः पापकर्मा विशस्यताम्&lt;br&gt;&#xA;भक्ष्यतां त्यज्यतां वाऽयं दर्शनान्मेऽपनीयताम्&lt;br&gt;&#xA;ततस्ते रुषिता दासाश्शूलपट्टसपाणयः&lt;br&gt;&#xA;खण्डशो विकृतं हत्वा क्रव्याद्भ्यो ह्यददंस्तदा&lt;br&gt;&#xA;क्रव्यादास्त्वपि राजेन्द्र नेच्छन्ति पिशिताशनाः&lt;br&gt;&#xA;मृतानपि हि क्रव्यादाः कृतघ्नान्नोपभुञ्जते&lt;br&gt;&#xA;ब्रह्मस्वहरणे चोरे ब्रह्मघ्ने गुरुतल्पगे&lt;br&gt;&#xA;निष्कृतिर्विहिता सद्भिः कृतघ्ने नास्ति निष्कृतिः&lt;br&gt;&#xA;मित्रद्रुहं कृतघ्नं च नृशंसं च नराधमम्&lt;br&gt;&#xA;क्रव्यादाः क्रिमयश्चैव न खादन्ति कदाचन&lt;br&gt;&#xA;विद्वान्संस्कारयामास पार्थिवो राजधर्मिणम्&lt;br&gt;&#xA;गन्धैर्बहुभिरव्यग्रो दाहयामास तं द्विजम्&lt;br&gt;&#xA;दग्धे राक्षसराजेन खगराजे प्रतापिना&lt;br&gt;&#xA;चितायाः पार्श्वतो दोग्ध्री सुरभिर्जीवयच्च तम्&lt;br&gt;&#xA;तस्या वक्त्राच्च्युतः फेनो दुग्धमात्रस्तदाऽनघ&lt;br&gt;&#xA;समीरणाहृतो यातश्चितां तां राजधर्मणः&lt;br&gt;&#xA;देवराजस्ततः प्राप्तो विरूपाक्षपुरं तदा&lt;br&gt;&#xA;विरूपाक्षोऽपि तं शक्रमयाचत पुनः पुनः&lt;br&gt;&#xA;काश्यपस्य सुतो देव भ्राता मे जीवतामिति&lt;br&gt;&#xA;कौशिकस्त्वब्रवीत्सर्वं प्रीयमाणः पुनः पुनः&lt;br&gt;&#xA;इन्द्रः-&lt;br&gt;&#xA;ब्रह्मणा व्याहृतो रोषाद्राजधर्मा कदाचन&lt;br&gt;&#xA;ब्रह्माः-&lt;br&gt;&#xA;यस्मात्त्वं नागतो द्रष्टुं मम नित्यं सभामिमाम्&lt;br&gt;&#xA;तस्माद्बक गृहे हन्ता ब्राह्मणः पापबन्धनः&lt;br&gt;&#xA;बद्धो भवतु घोरैश्च पाशैर्नागमयैषर्भृशम्&lt;br&gt;&#xA;इन्द्रः-&lt;br&gt;&#xA;एतच्छ्रुत्वा सभामध्ये तद्वाक्यं नारदेरितम्&lt;br&gt;&#xA;मयाऽपि तव राजेन्द्र यथावदनुवर्णितम्&lt;br&gt;&#xA;तस्य देवस्य वचनाद्खगोऽयं बकराडिह&lt;br&gt;&#xA;तेनैवामृतसिक्तश्च पुनस्सञ्जीवतां बकः&lt;br&gt;&#xA;भीष्मः-&lt;br&gt;&#xA;बकः-&lt;br&gt;&#xA;राजधर्माऽपि तं प्राह सहस्राक्षमरिन्दम&lt;br&gt;&#xA;गौरवद्ब्राह्मणश्चासौ मुच्यतां मत्प्रियस्सखा&lt;br&gt;&#xA;भीष्मः-&lt;br&gt;&#xA;तस्य वाक्यं समाज्ञाय कौशिकस्सुरसत्तमः&lt;br&gt;&#xA;गौतमं त्वभ्यनुज्ञाय प्रीतोऽथ गमनोत्सुकः&lt;br&gt;&#xA;प्रीतितस्स गतस्सौम्य राजधर्मा स्वमालयम्&lt;br&gt;&#xA;नृशंसो गौतमो मुक्तो मित्रध्रुक्पुरुषाधमः&lt;br&gt;&#xA;स भाण्डोपस्करो यातस्तत्तदा शबरालयम्&lt;br&gt;&#xA;तत्रासौ शबरीगेहे प्रसूतो निरयोपमे&lt;br&gt;&#xA;एष शापो महांस्तत्र प्रसूतो मुक्तस्सुरगणैस्तथा&lt;br&gt;&#xA;विरूपाक्षमुवाचेदमीश्वरः पाकशासनः&lt;br&gt;&#xA;इन्द्रः-&lt;br&gt;&#xA;ब्राह्मणा व्याहृतो रोषाद्राजधर्मा कदाचन&lt;br&gt;&#xA;ब्रह्माः-&lt;br&gt;&#xA;यस्मात्त्वं नागतो द्रष्टुं मम नित्यामिमां सभाम्&lt;br&gt;&#xA;तस्माद्बको भवान्भावी धर्मशीलः परात्मवित्&lt;br&gt;&#xA;आगमिष्यति ते वासं कदाचित्पापकर्मकृत्&lt;br&gt;&#xA;शबरावासगो विप्रः कृतघ्नो वृषलीपतिः&lt;br&gt;&#xA;निहन्ता गौतमो मोक्षस्तदा भावीत्युवाच तम्&lt;br&gt;&#xA;इन्द्रः-&lt;br&gt;&#xA;तस्मादेव गतो लोकं ब्रह्मणः परमेष्ठिनः&lt;br&gt;&#xA;स चापि निरयं प्राप्तो दुष्कृती कुलपांसनः&lt;br&gt;&#xA;भीष्मः-&lt;br&gt;&#xA;एतच्छ्रुत्वा महाद्वाक्यं तन्मध्ये नारदेरितम्&lt;br&gt;&#xA;मयाऽपि तव राजेन्द्र यथावदनुवर्णितम्&lt;br&gt;&#xA;ब्रह्मघ्ने च सुरापे च चोरे भग्नव्रते तथा&lt;br&gt;&#xA;निष्कृतिर्विहिता सद्भिः कृतघ्ने नास्ति निष्कृति&lt;br&gt;&#xA;कुतः कृतघ्नस्य यशः कुतस्स्थानं कुतस्सुखम्&lt;br&gt;&#xA;अश्रद्धेयः कृतघ्नो हि कृतघ्ने नास्ति निष्कृतिः&lt;br&gt;&#xA;मित्रद्रोहो न कर्तव्यः पुरुषेण विशेषतः&lt;br&gt;&#xA;मित्रध्रुङ्निरयं घोरं अनन्तं प्रतिपद्यते&lt;br&gt;&#xA;कृतज्ञमनसा भाव्यं मित्रभावेन चानघ&lt;br&gt;&#xA;मित्रं तत्प्रभवते सर्वं मित्रमन्यदिति स्मृतम्&lt;br&gt;&#xA;अर्थाद्वा मित्रलाभाद्वा मित्रलाभो विशिष्यते&lt;br&gt;&#xA;सुलभो मित्रतोऽर्थास्तु मित्रेण यतितुं क्षमम्&lt;br&gt;&#xA;मित्रं चाभिमतं स्निग्धं फलं चापि सतां फलम्&lt;br&gt;&#xA;सत्कारैस्स्वजनोपेतैः पूजयेत विचक्षणः&lt;br&gt;&#xA;परित्याज्यो बुधैः पापः कदर्यः कुलपांसनः&lt;br&gt;&#xA;मित्रद्रोही कुलाङ्गारः पापकर्मा कुलाधमः&lt;br&gt;&#xA;यथावच्च सभामध्ये प्रज्ञा प्रोक्ता मयाऽनघ&lt;br&gt;&#xA;मित्रदुहि कृतघ्ने च किं भूयश्श्रोतुमिच्छसि&lt;br&gt;&#xA;वैशम्पायनः-&lt;br&gt;&#xA;एतच्छ्रुत्वा ततो वाक्यं भीष्मेणोक्तं महात्मना&lt;br&gt;&#xA;युधिष्ठिरः प्रीतमना बभूव जनमेजय&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/149/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/149/</guid>
      <description>&lt;p&gt;युधिष्ठिरः-&lt;br&gt;&#xA;धर्माः पितामहेनोक्ता राजधर्माश्रिताश्शुभाः&lt;br&gt;&#xA;आसीत्किल कुरुश्रेष्ठ महापद्मे पुरोत्तमे&lt;br&gt;&#xA;धर्ममाश्रमिणां श्रेष्ठं वक्तुमर्हसि भारत&lt;br&gt;&#xA;गङ्गाया दक्षिणे कूले कश्चिद्विप्रस्समाहितः&lt;br&gt;&#xA;भीष्मः-&lt;br&gt;&#xA;सर्वत्र विहितो धर्मस्स्वर्ग्यस्सत्यफलोदयः&lt;br&gt;&#xA;सौम्यस्सोमान्वयो वेदे गताध्वा छिन्नसंशयः&lt;br&gt;&#xA;बहुद्वारस्य धर्मस्य नेहास्ति विफला क्रिया&lt;br&gt;&#xA;धर्मनित्यो जितक्रोधो नित्यनृप्तो जितेन्द्रियः&lt;br&gt;&#xA;यस्मिन्यस्मिंस्तु विषये यो यो याति विनिश्चयम्&lt;br&gt;&#xA;अहिंसानिरतो नित्यं सत्यस्सज्जनवत्सलः&lt;br&gt;&#xA;स तमेवाभिजानाति नान्यं भरतसत्तम&lt;br&gt;&#xA;न्यायप्राप्तेन वित्तेन स्वेन शीलेन चान्वितः&lt;br&gt;&#xA;तथा तथा च पर्येति लोकतन्त्रमसारवत्&lt;br&gt;&#xA;ज्ञातिसम्बन्धिविपुले पुत्रपौत्रसमन्विते&lt;br&gt;&#xA;कुले महति विख्याते विशिष्टां वृत्तिमास्थितः&lt;br&gt;&#xA;तथा तथा विरागोऽत्र जायते मनुजाधिप&lt;br&gt;&#xA;एवं व्यवस्थिते लोके बहुदोषे युधिष्ठिर&lt;br&gt;&#xA;स पुत्रान्बहुलान्दृष्ट्वा विपुले कर्मणि स्थितः&lt;br&gt;&#xA;आत्ममोक्षनिमित्तं यद्यतेत मतिमान्नरः&lt;br&gt;&#xA;कुलधर्माश्रितो राजन्धर्मचर्यामना भवत्&lt;br&gt;&#xA;अपि च त्वं नरव्याघ्र शारोतुमर्हसि मे कथाम्&lt;br&gt;&#xA;ततस्स्वधर्मं वेदोक्तं धर्मशास्त्रोक्तमेव च&lt;br&gt;&#xA;पुरा शक्रस्य कथितो नारदेन महर्षिणा&lt;br&gt;&#xA;शिष्टाचीर्णं च धर्मात्मा त्रिविधं धत्त चेतसा&lt;br&gt;&#xA;सुरर्षिर्नारदो राजन्सिद्धस्त्रैलोक्यसम्मतः&lt;br&gt;&#xA;किं नु मे स्याच्छुभं कृत्वा किं क्षमं किं परायणम्&lt;br&gt;&#xA;पर्येति क्रमशो लोकान्स कदाचिन्महामुनिः&lt;br&gt;&#xA;इत्येवं भिद्यते नित्यं न च याति विनिश्चयम्&lt;br&gt;&#xA;इन्द्रः-&lt;br&gt;&#xA;देवराजालयं गत्वा प्रत्यासन्नगतोऽभवत्&lt;br&gt;&#xA;तस्यैवं विद्यमानस्य धर्मते परमके स्थितः&lt;br&gt;&#xA;तं कृतक्षणमासीनं पर्यपृच्छच्छचीपतिः&lt;br&gt;&#xA;कदाचिदतिथिः प्राप्तो ब्राह्मणस्सुसमाहितः&lt;br&gt;&#xA;ब्रह्मर्षे किञ्चिदाश्चर्यमस्ति दृष्टं त्याऽनघ&lt;br&gt;&#xA;वद त्वमपि ब्रह्मर्षे त्रैलोक्यं सचराचरम्&lt;br&gt;&#xA;स तस्मै सत्क्रियां चक्रे क्रियायुक्तेन हेतुना&lt;br&gt;&#xA;जातकौतूहलो नित्यं सिद्धश्चरसि साक्षिवत्&lt;br&gt;&#xA;विश्रान्तं चैनमासीनमिदं वचनमब्रवीत्&lt;br&gt;&#xA;न ह्यस्त्यविदितं लोके देवर्षे तव किञ्चन&lt;br&gt;&#xA;श्रुतं वाऽप्यनुभूतं वा दृष्टं वा कथयस्व मे&lt;br&gt;&#xA;भीष्मः-&lt;br&gt;&#xA;तस्मै राजन्सुरेन्द्राय नारदो वदतां वरः&lt;br&gt;&#xA;आसीनायोपसन्नाय प्रोक्तवान्विपुलां कथाम्&lt;br&gt;&#xA;यथा येन च तत्त्वेन स तस्मै द्वोजसत्तम&lt;br&gt;&#xA;कथां कथितवान्पृष्टस्तथा त्वमपि मे श्रृणु&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/150/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/150/</guid>
      <description>&lt;p&gt;भीष्मः-&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/151/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/151/</guid>
      <description>&lt;p&gt;ब्राह्मणः-&lt;br&gt;&#xA;समुत्पन्नाभिमानोऽस्मि वाङ्माधुर्येण तेऽनघ&lt;br&gt;&#xA;मित्रतामभिपन्नस्त्वा किञ्चिद्वक्ष्यामि तच्छृणु&lt;br&gt;&#xA;गृहस्थधर्मं विप्रेन्द्र कृत्वा धर्मं गतस्त्वहम्&lt;br&gt;&#xA;धर्मं परमकं कुर्यां को हि मार्गो भवेद्द्विज&lt;br&gt;&#xA;अहमात्मानमात्मस्थमेक एवात्मनि स्थितः&lt;br&gt;&#xA;द्रष्टुमिच्छन्न पश्यामि बद्धस्साधारणैर्गुणैः&lt;br&gt;&#xA;यावदेवानतीतं मे वयः पुत्रफलाश्रितम्&lt;br&gt;&#xA;तावदिच्छामि पाथेयमादातुं पारलौकिकम्&lt;br&gt;&#xA;तस्मिन्हि लोकसत्कारे परं पारमभीप्सतः&lt;br&gt;&#xA;उत्पन्ना मे मतिरियं कुतो धर्ममयः प्लवः&lt;br&gt;&#xA;समूह्यमानानि निशाम्य लोके निरुच्यमानानि च साधकानि&lt;br&gt;&#xA;दृष्ट्वा च धर्मध्वजकेतुमालां प्रकीर्यमाणामुपरि प्रजानाम्&lt;br&gt;&#xA;न मे मनो रज्जति भोगरागैर्दृष्ट्वा गतिं प्रार्थयतः परत्र&lt;br&gt;&#xA;तेनातिथेर्बुद्धिबलाश्रयेण धर्मेण ध्रमान्विनियुङ्क्ष्व मा त्वम्&lt;br&gt;&#xA;भीष्मः-&lt;br&gt;&#xA;सोऽतिथिर्वचनं तस्य श्रुत्वा धर्माभिलाषिणः&lt;br&gt;&#xA;प्रोवाच वचनं श्लक्ष्णं प्राज्ञो मधुरया गिरा&lt;br&gt;&#xA;अतिथिः-&lt;br&gt;&#xA;अहमप्यत्र मुह्यामि ममाप्येष मनोरथः&lt;br&gt;&#xA;कथं वा निश्चयं यामि बहुद्वारेऽत्र तिष्ठति&lt;br&gt;&#xA;केचिन्मोक्षं प्रशंसन्ति केचिद्यज्ञफलं द्विजाः&lt;br&gt;&#xA;वानप्रस्थाश्रमं केचिद्गार्हस्थ्यं केचिदाश्रिताः&lt;br&gt;&#xA;राजधर्माश्रयाः केचित्केचिदात्मफलाश्रयाः&lt;br&gt;&#xA;गुरुचर्याश्रयाः केचित्केचिद्वाक्यसमाश्रयाः&lt;br&gt;&#xA;मातरं पितरं केचिच्छुश्रूषन्तो दिवं गताः&lt;br&gt;&#xA;अहिंसया परे स्वर्गं सत्येन च तथाऽपरे&lt;br&gt;&#xA;आहवेऽभिमुखाः केचिन्निहितास्त्रिदिवं गताः&lt;br&gt;&#xA;केचिदुञ्छव्रतैस्सिद्धास्स्वर्गमार्गं व्यपाश्रिताः&lt;br&gt;&#xA;केचिदध्ययने युक्ता वेदव्रतपराश्शुभाः&lt;br&gt;&#xA;बुद्धिमन्तो गतास्स्वर्गं तुष्टात्मानो जितेन्द्रियाः&lt;br&gt;&#xA;आर्जवेनापरे युक्ता निहता नार्जवैर्जनैः&lt;br&gt;&#xA;ऋजवो नाकपृष्ठे वै शुद्धात्मानः प्रतिष्ठिताः&lt;br&gt;&#xA;एवं बहुविधैर्लोके धर्मद्वारैरनावृतैः&lt;br&gt;&#xA;ममापि मतिराविद्धा मेघलेखेव वायुना&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/152/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/152/</guid>
      <description>&lt;p&gt;अतिथिः-&lt;br&gt;&#xA;उपदेशं तु विप्रर्षे करिष्येऽहं यथागमम्&lt;br&gt;&#xA;गुरुणा मे यथाखातमर्थतस्तच्च मे शृणु&lt;br&gt;&#xA;यत्र पूर्वातिसर्गेण धर्मे चक्रं प्रतिष्ठितम्&lt;br&gt;&#xA;नैमिशे गोमतीतीरे तत्र नागालयं महत्&lt;br&gt;&#xA;समग्रैस्त्रिदशैर्यत्र इष्टमासीद्द्विजर्षभ&lt;br&gt;&#xA;यत्रेन्द्रातिक्रमं चक्रे मान्धाता राजसत्तमः&lt;br&gt;&#xA;कृताधिवासो धर्मात्मा तत्र चक्षुश्श्रवा महान्&lt;br&gt;&#xA;महापद्मो महाभागः पद्म इत्येव विश्रुतः&lt;br&gt;&#xA;स वाचा क्रमणा चैव मनसा च द्विजर्षभ&lt;br&gt;&#xA;प्रसादयति भूतानि त्रिविधे वर्त्मनि स्थितः&lt;br&gt;&#xA;साम्ना दानेन भेदेन दण्डेनेति चतुर्विधे&lt;br&gt;&#xA;विषयस्थं जनं स्वं च यथा न्यायेन रक्षति&lt;br&gt;&#xA;तमुपाक्रम्य विधिना प्रष्टुमर्हसि काङ्क्षितम्&lt;br&gt;&#xA;स ते परमकान्धर्मान्न मिथ्या दर्शयिष्यति&lt;br&gt;&#xA;स हि सर्वातिथिर्नागो बुद्धिशास्त्रविशारदः&lt;br&gt;&#xA;गुणैरनवमैर्युक्तस्समस्तैराभिकामिकैः&lt;br&gt;&#xA;प्रकृत्या नित्यसफलो नित्यमध्ययने रतः&lt;br&gt;&#xA;तपोदमाभ्यां संयुक्तो वृत्तेनानुपमेन च&lt;br&gt;&#xA;यज्वा दानरुचिः क्षान्तो वृत्ते च परमे स्थितः&lt;br&gt;&#xA;सत्यवागनसूयुश्च शीलवानिति विश्रुतः&lt;br&gt;&#xA;शेषान्नभोक्ता वचनानुकूलोहतो जवोत्सृष्टकृताकृतज्ञः&lt;br&gt;&#xA;अवैरकृद्भूतहितेऽभियुक्तो गङ्गाह्रदाम्भोऽभिजनोपपन्नः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/153/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/153/</guid>
      <description>&lt;p&gt;ब्राह्मणः-&lt;br&gt;&#xA;अतिभारोद्यतस्येव भारापनयनं महत्&lt;br&gt;&#xA;पर्याश्वासकरं वाक्यमिदं मे भवतश्श्रुतम्&lt;br&gt;&#xA;अध्वक्लान्तस्य शयनं स्थानक्लान्तस्य चासनम्&lt;br&gt;&#xA;तृषितस्येव पानीयं क्षुधितस्येव भोजनम्&lt;br&gt;&#xA;ईप्सितस्येव सम्प्राप्तिरर्थस्य समयेऽतिथेः&lt;br&gt;&#xA;एषितस्यात्मजे काले वृद्धस्येव सुतोद्भवः&lt;br&gt;&#xA;मनसा चिन्तितस्येव प्रीतिस्ग्धस्य दर्शनम्&lt;br&gt;&#xA;प्रह्लादयति मे वाक्यं भवता यदुदीरितम्&lt;br&gt;&#xA;दत्तचक्षुरिवाकाशे पश्यामि विमृशामि च&lt;br&gt;&#xA;प्रज्ञानवचनाद्योऽयमुपदेशो हि मे कृतः&lt;br&gt;&#xA;बाढमेवं करिष्यामि यथा मा भाषसे भवान्&lt;br&gt;&#xA;इहेमां रजनीं साधो निवसस्व मया सह&lt;br&gt;&#xA;प्रभाते यास्याति भावान् पर्याश्वस्तस्सुखोषितः&lt;br&gt;&#xA;असौ हि भगवान्सूर्यो मन्दरश्मिरवाङ्मुखः&lt;br&gt;&#xA;भीष्मः-&lt;br&gt;&#xA;ततस्तेन कृतातिथ्यस्सोऽतिथिश्शत्रुसूदन&lt;br&gt;&#xA;उवास किल तां रात्रिं सह तेन द्विजेन वै&lt;br&gt;&#xA;तत्तच्च धर्मसमयुक्तं तयोः कथयतोस्तदा&lt;br&gt;&#xA;व्यतीता सा निशा कृत्स्ना सुखेन दिवसोपमा&lt;br&gt;&#xA;ततः प्रभाते प्रययावतिथिस्ते पूजितः&lt;br&gt;&#xA;ब्रह्मणेन यथाश्क्त्या स्वधर्ममभिकाङ्क्षता&lt;br&gt;&#xA;ततस्स विप्रः कृतधर्मनिश्चयः कृताभ्यनुज्ञस्स्वजनेन धर्मवित्&lt;br&gt;&#xA;यथोपदिष्टं भुजगेन्द्रसंश्रयं जगाम काले सुकृतैकनिश्चयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/154/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/154/</guid>
      <description>&lt;p&gt;भीष्मः-&lt;br&gt;&#xA;स वनानि विचित्राणि तीर्थानि च सरांसि च&lt;br&gt;&#xA;अभिगच्छन्क्रमेणाथ कञ्चिन्मुनिमुपस्थितः&lt;br&gt;&#xA;तं स तेन यथोद्दिष्टं नागं विप्रेण वै द्विजः&lt;br&gt;&#xA;पर्यपृच्छद्यथान्यायं श्रुत्वैव च जगाम सः&lt;br&gt;&#xA;सोऽभिगम्य यथाख्यातं नागायतनमर्थवित्&lt;br&gt;&#xA;प्रोक्तवानहमस्मीति भोश्शब्दालङ्कृतं वचः&lt;br&gt;&#xA;ततस्तस्य वचश्श्रुत्वा रूपिणी धर्मवत्सला&lt;br&gt;&#xA;दर्शयामास तं विप्रं नागपत्नी पतिव्रता&lt;br&gt;&#xA;सा तस्मै विधिवत्पूजां चक्रे धर्मपरायणा&lt;br&gt;&#xA;स्वागतेनासनं दत्त्वा किं करोमीति चाब्रवीत्&lt;br&gt;&#xA;ब्राह्मणः-&lt;br&gt;&#xA;विश्रान्तोऽभ्यर्चितश्चास्मि भवत्या श्लक्ष्णया गिरा&lt;br&gt;&#xA;द्रष्टुमिच्छामि भवति तदेवं नागसत्तमम्&lt;br&gt;&#xA;एतद्धि परमं कार्यमेतन्मे फलमीप्सितम्&lt;br&gt;&#xA;एनेनार्थेन चास्म्यद्य सम्प्राप्तः पन्नगालयम्&lt;br&gt;&#xA;नागभार्या-&lt;br&gt;&#xA;आर्य सूर्यरथं वोढुं गतोऽर्यो मे सदारकः&lt;br&gt;&#xA;सप्ताष्टभिर्दिनैर्विप्र दर्शयिष्यत्यसंशयम्&lt;br&gt;&#xA;एतद्विदितमार्यस्य विवासे कारणं मम&lt;br&gt;&#xA;भर्तुर्भवति किञ्चान्यत्क्रियतां तद्वदस्व मे&lt;br&gt;&#xA;ब्राह्मणः-&lt;br&gt;&#xA;अनेन निश्चयेनाहं साध्वि सम्प्राप्तवानिह&lt;br&gt;&#xA;प्रतीक्षन्नागमं देवि वत्स्याम्यस्मिन्महावने&lt;br&gt;&#xA;सम्प्राप्तस्यैव चाव्यग्रमावेद्योऽहमिहाग्रतः&lt;br&gt;&#xA;ममाभिगमनं प्राप्तो वाच्यश्च वचनं त्वया&lt;br&gt;&#xA;अहमप्यत्र वत्स्यामि गोमत्याः पुलिने शुभे&lt;br&gt;&#xA;कालं परिमिताहारो यथोक्तं परिपालयन्&lt;br&gt;&#xA;भीष्मः-&lt;br&gt;&#xA;ततस्स विप्रस्तां नागीं समाधाय पुनः पुनः&lt;br&gt;&#xA;तदेव पुलिनं नद्याः प्रययौ ब्राह्मणर्षभः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/155/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/155/</guid>
      <description>&lt;p&gt;भीष्मः -&lt;br&gt;&#xA;अथ तेन नरश्रेष्ठ ब्राह्मणेन तपस्विना&lt;br&gt;&#xA;निराहारेण वसता दुःखितास्ते भुजङ्गमाः&lt;br&gt;&#xA;सर्वे सम्भूय सहितास्तस्य नागस्य बान्धवाः&lt;br&gt;&#xA;भ्रातरस्तनया भार्या ययुस्तं ब्राह्मणं प्रति&lt;br&gt;&#xA;तेऽपश्यन् पुलिने तत्र विविक्ते नियतव्रतम्&lt;br&gt;&#xA;तमासीनं निराहारं द्विज जप्यपरायणम्&lt;br&gt;&#xA;ते सर्वे समभिक्रम्य विप्रमभ्यर्च्य चासकत्&lt;br&gt;&#xA;ऊचुर्वाक्यमसन्दिग्धमातिथेयस्य बान्धवाः&lt;br&gt;&#xA;नागाः-&lt;br&gt;&#xA;षष्ठो हि दिवसस्तेऽद्य प्राप्तस्येह तपोधन&lt;br&gt;&#xA;न चाभिलषसे किञ्चिदाहारं धर्मवत्सल&lt;br&gt;&#xA;अस्मानभिगतस्चासि वयं च त्वामुपस्थिताः&lt;br&gt;&#xA;कार्यं चातिथ्यमस्माभिर्वयं सर्वे कुटुम्बिनः&lt;br&gt;&#xA;मूलं फलं वा पर्णं वा पयो वा द्विजसत्तम&lt;br&gt;&#xA;आहारहेतोरन्नं वा भिक्तुमर्हसि ब्राह्मण&lt;br&gt;&#xA;त्यक्ताहारेण भवता वने निवसता सता&lt;br&gt;&#xA;बालवृद्धमिदं सर्वं पीड्यते धर्मसङ्करात्&lt;br&gt;&#xA;अनुग्रहार्थमस्माकमाहारं कर्तुमर्हसि&lt;br&gt;&#xA;अनश्नाति त्वयि ब्रह्मन्गच्छेम नरकं वयम्&lt;br&gt;&#xA;न हि नो भ्रूणहा कश्चिद्राजवध्योऽनृतोऽपि वा&lt;br&gt;&#xA;पूर्वाशी वा कुले ह्यस्मिन्देवतातिथिबन्धुषु&lt;br&gt;&#xA;ब्राह्मणः-&lt;br&gt;&#xA;उपदेशेन युष्माकमाहारोऽयं मया वृतः&lt;br&gt;&#xA;द्विरूनं दशरात्रं वै नागस्यागमनं प्रति&lt;br&gt;&#xA;यद्यष्टरात्रे निर्याते नागामिष्यति पन्नगः&lt;br&gt;&#xA;तदाऽऽहारं करिष्यामि तन्निमित्तमिह व्रतम्&lt;br&gt;&#xA;कर्तव्यो न च सन्तापो गम्यतां च यथागतम्&lt;br&gt;&#xA;तन्निमित्तं व्रतं बद्धं नैतद्भेत्तुमिहार्हथ&lt;br&gt;&#xA;भीष्मः-&lt;br&gt;&#xA;तेन ते समनुज्ञाता ब्राह्मणेन भुजङ्गमाः&lt;br&gt;&#xA;स्वमेव भवनं जग्मुरकृतार्था नरर्षभ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/156/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/156/</guid>
      <description>&lt;p&gt;भीष्मः-&lt;br&gt;&#xA;अथ काले बहुतिथे पूर्णे प्राप्तो भुजङ्गमः&lt;br&gt;&#xA;दत्ताभ्यनुज्ञस्स्वं वेश्म कृतकर्मा विवस्वतः&lt;br&gt;&#xA;तं भार्या समभिक्रामत्पादशौचादिभिर्गुणैः&lt;br&gt;&#xA;उपासीनां च तां साध्वीं पन्नगः पर्यपृच्छत&lt;br&gt;&#xA;नागः-&lt;br&gt;&#xA;अपि त्वमसि कल्याणि देवतातिथिभोजने&lt;br&gt;&#xA;पूर्वयुक्तेन विधिना युक्ता युक्तेन मत्समम्&lt;br&gt;&#xA;अपि त्मसि सुश्रोणि स्त्रीबुद्ध्या मार्दवीकृता&lt;br&gt;&#xA;मद्वियोगेन सुश्रोणि वियुक्ता धर्मसेतुना&lt;br&gt;&#xA;नागी-&lt;br&gt;&#xA;शिष्याणां गुरुश्रूषा विप्राणां वेदधारणम्&lt;br&gt;&#xA;भृत्यानां स्वामिवचनं राज्ञां लोकानुपालनम्&lt;br&gt;&#xA;सर्वभूतपरित्राणं क्षत्रधर्म इहोच्यते&lt;br&gt;&#xA;वैश्यानां यज्ञसंवृत्तिरातिथेयसमन्विता&lt;br&gt;&#xA;विप्रक्षत्रियवैश्यानां शुश्रूषा शूद्रकर्म तत्&lt;br&gt;&#xA;गृहस्थधर्मो नागेन्द्र सर्वभूतहितैषिता&lt;br&gt;&#xA;नियताहारता नित्यं व्रतचर्या यथाक्रमम्&lt;br&gt;&#xA;धर्मो हि धर्मसम्बन्धादिन्द्रियाणां विशोषणात्&lt;br&gt;&#xA;अहं कस्य कुतो वाऽहं कः किं मम भवेदिति&lt;br&gt;&#xA;प्रयोजनमतिर्नित्यमेवं मोक्षाश्रमो भवेत्&lt;br&gt;&#xA;पतिव्रतात्वं भार्यायाः परमो धर्म उच्यते&lt;br&gt;&#xA;साहसानां च सर्वेषामकार्याणां क्रियास्तथा&lt;br&gt;&#xA;तवोपदेशान्नागेन्द्र तच्च तत्त्वेन वेद्मि वै&lt;br&gt;&#xA;साऽहं धर्मं विजानन्ती धर्मनित्ये त्वयि स्थिते&lt;br&gt;&#xA;सत्पथं कथमुत्सृज्य  यास्यामि विपथेन वै&lt;br&gt;&#xA;देवाननु महाभाग धर्मचर्या न हीयते&lt;br&gt;&#xA;अतिथीनां च सत्कारे नित्ययुक्ताऽस्म्यतनद्रिता&lt;br&gt;&#xA;सप्ताष्टदिवसास्त्वद्य विप्रस्येहागतस्य वै&lt;br&gt;&#xA;स च कार्यं न मे ख्याति दर्सनं तव काङ्क्षते&lt;br&gt;&#xA;गोमत्यास्त्वेष पुलिने त्वद्दर्शनसमुत्सुकः&lt;br&gt;&#xA;आसीनो वर्तयन्ब्रह्म ब्राह्मणस्संशितव्रतः&lt;br&gt;&#xA;अहं त्वनेन नागेन्द्र सामपूर्वं समाहिता&lt;br&gt;&#xA;प्रस्थाप्यो मत्सकाशं स सम्प्राप्तो भुजगोत्तमः&lt;br&gt;&#xA;एतच्छ्रुत्वा महाप्राज्ञ तत्र वा गन्तुमर्हति&lt;br&gt;&#xA;दातुमर्हसि वा तस्य दर्शनं दर्शनार्थिनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/157/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/157/</guid>
      <description>&lt;p&gt;नागः-&lt;br&gt;&#xA;अथ ब्राह्मणरूपेण कं तं समनुपश्यसि&lt;br&gt;&#xA;मानुषं केवलं विप्रं देवं वाऽथ शुचिस्मिते&lt;br&gt;&#xA;को हि मां मानुश्शक्तो द्रष्टुकामो यशस्विनि&lt;br&gt;&#xA;सन्दर्शनरुचिर्वाक्यमाज्ञापूर्वं वदिष्यति&lt;br&gt;&#xA;सुरासुरगणानां च देवर्षीणां च भामिनि&lt;br&gt;&#xA;ननु नागा महावीर्यास्सौरसेयास्तरस्विनः&lt;br&gt;&#xA;वन्दनीयाश्च वरदा वयमप्यनपायिनः&lt;br&gt;&#xA;मानुषाणां विशेषेण धनाध्यक्षा इति श्रुतिः&lt;br&gt;&#xA;नागी-&lt;br&gt;&#xA;आर्जवेनाभिजानामि नासौ देवोऽनिलाशन&lt;br&gt;&#xA;एकं त्वस्य विजानामि भक्तिमान्न च रोषणः&lt;br&gt;&#xA;स हि कार्यान्तराकाङ्क्षी जलेप्सुश्चान्तको यथा&lt;br&gt;&#xA;वर्षं वर्षप्रियः पक्षी दर्शनं तव काङ्क्षते&lt;br&gt;&#xA;न हि त्वा दैवतं किञ्चिद्विघ्नितुं प्रतिपालयेत्&lt;br&gt;&#xA;तुल्येऽप्यभिजने जातो न कश्चित्पर्युपासते&lt;br&gt;&#xA;तद्रोषं सहजं त्यक्त्वा त्वमेनं द्रष्टुमर्हसि&lt;br&gt;&#xA;आशाच्छेदेन तस्यार्य नात्मानं दग्धुमर्हसि&lt;br&gt;&#xA;आशया ह्यभिपन्नानामकृत्वाऽश्रुप्रमार्जनम्&lt;br&gt;&#xA;राजा वा राजपुत्रो वा भ्रूणहत्यैव युज्यते&lt;br&gt;&#xA;सङ्कल्पविहितं त्वर्थं पूरयित्वाऽनिलाशन&lt;br&gt;&#xA;अर्थिनां परमं लोकं यशश्चाग्र्यं समश्नुते&lt;br&gt;&#xA;प्रार्थितार्थाभिहन्ता ते मा भूत्कश्चित्कुलेऽनघ&lt;br&gt;&#xA;सामर्थ्ये सति नागेन्द्र नरके स हि मज्जति&lt;br&gt;&#xA;मौनेनाज्ञाफलावाप्तिर्दानेन च यशो महत्&lt;br&gt;&#xA;वाग्मित्वं सत्यवाक्येन परत्र च महीयते&lt;br&gt;&#xA;भूमिप्रदानेन महीं लभत्याश्रयसम्मिताम्&lt;br&gt;&#xA;नष्टस्यार्थस्य सम्प्राप्तिं कृत्वा लाभमुपाश्नुते&lt;br&gt;&#xA;अभिप्रेतामसङ्क्लिष्टां कृत्वा कामवतः क्रियाम्&lt;br&gt;&#xA;न याति नरकं कश्चिदिति धर्मविदो विदुः&lt;br&gt;&#xA;पद्मः-&lt;br&gt;&#xA;अभिमानेन मानो मे ज्ञातिदोषो हि मे महान्&lt;br&gt;&#xA;रोषस्सङ्कल्पितस्साध्वि दग्धो वागाग्निना त्वया&lt;br&gt;&#xA;न च रोषादहं साध्वि पश्येयमधिकं तमः&lt;br&gt;&#xA;यस्य वै सक्ततां यान्ति विशेषेण भुजङ्गमाः&lt;br&gt;&#xA;रोषस्य हि वशं गत्वा दशग्रीवः प्रतापवान्&lt;br&gt;&#xA;तथा श्क्रप्रतिस्पर्धी हतो रामेण संयुगे&lt;br&gt;&#xA;अन्तःपुरगतं वत्सं श्रुत्वा रामेण निर्हृतम्&lt;br&gt;&#xA;धर्षणाद्रोषदिग्धेन कार्तवीर्यसुता हताः&lt;br&gt;&#xA;जामदग्न्येन रामेण सहस्रनयनोपमः&lt;br&gt;&#xA;संयुगे निहतो रोषात्कार्तवीर्यो महाबलः&lt;br&gt;&#xA;तथा शक्रप्रतिस्पर्धी रोषस्य वशमागतः&lt;br&gt;&#xA;मान्धाता निहतो युद्धे लवणेन तु रक्षसा&lt;br&gt;&#xA;तदेष तपसां शत्रुश्श्रेयसां विनिपातकः&lt;br&gt;&#xA;निगृहीतो मया रोषश्श्रुत्वैव वचनं तव&lt;br&gt;&#xA;आत्मानं च विशेषेण प्रशंसाम्यनपायिनि&lt;br&gt;&#xA;अस्य मे त्वं विशालाक्षि भार्या गुणसमन्विता&lt;br&gt;&#xA;एष तत्रैव गच्छामि यत्र तिष्ठति स द्विजः&lt;br&gt;&#xA;सर्वथा चोक्तवानकार्यं नाकृतार्थः प्रयास्यति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/158/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/158/</guid>
      <description>&lt;p&gt;भीष्मः-&lt;br&gt;&#xA;स पन्नगपतिस्तत्र प्रययौ ब्राह्मणं प्रति&lt;br&gt;&#xA;तमेव मनसा ध्यायन् कार्यवक्ता विचिन्तयन्&lt;br&gt;&#xA;तमभिक्रम्य नागेन्द्रो मतिमान्स नरेश्वर&lt;br&gt;&#xA;प्रोवाच मधुरं वाक्यं प्रकृत्या धर्मवत्सलः&lt;br&gt;&#xA;नागः-&lt;br&gt;&#xA;भो भो सौम्याभोभाषे त्वां न रोषं कर्तुमर्हसि&lt;br&gt;&#xA;इह त्वमसि सम्प्राप्तः कस्यार्थे किं प्रयोजनम्&lt;br&gt;&#xA;अभिमुख्यादभिक्रम्य स्नेहात् पृच्छामि ते द्विज&lt;br&gt;&#xA;विवक्ते गोमतीतीरे कं वा त्वं पर्युपासते&lt;br&gt;&#xA;ब्राह्मणः-&lt;br&gt;&#xA;ध्रमारण्यं हि मां विद्धि नागं द्रष्टुमिहागतः&lt;br&gt;&#xA;पद्मनाभं द्विजश्रेष्ठ तत्र मे कार्यमाहितम्&lt;br&gt;&#xA;तस्य चेह न सान्निध्यं श्रुतवानस्मि तं गतम्&lt;br&gt;&#xA;आयान्तं च प्रतीक्षामि पर्जन्यमिव कर्षकः&lt;br&gt;&#xA;तस्य चाक्लेशकरणे स्वस्तिकार्यसमन्वितम्&lt;br&gt;&#xA;वर्तयाम्यमृतं ब्रह्म योगयुक्तो निरामयः&lt;br&gt;&#xA;नागः-&lt;br&gt;&#xA;अहो कल्याणवृत्तस्त्वं साधु सज्जनवत्सलः&lt;br&gt;&#xA;तमद्य त्वं महाभाग परं स्नेहेन पश्यसि&lt;br&gt;&#xA;अहं स नागो विप्रर्षे यथा मां विन्दते भवान्&lt;br&gt;&#xA;आज्ञापय यथास्वैरं किं करोमि प्रियं तव&lt;br&gt;&#xA;ततस्त्वां स्वयमेवाहं द्रष्टुमभ्यागतो द्विज&lt;br&gt;&#xA;भवन्तं स्वजनादस्मि स्मप्राप्तं श्रुतवानिह&lt;br&gt;&#xA;सम्पराप्तश्च भवानद्य कृतार्थः प्रतियास्यति&lt;br&gt;&#xA;विस्रब्धो मां द्विजश्रेष्ठ विषमे योक्तुमर्हसि&lt;br&gt;&#xA;वयं हि भवता सर्वे गुणक्रिया विशेषतः&lt;br&gt;&#xA;यस्स्त्वमात्महितं त्यक्त्वा मामेवेहानुरुन्धसे&lt;br&gt;&#xA;ब्राह्मणः-&lt;br&gt;&#xA;आगतोऽहं महाप्राज्ञ भवद्दर्शनलालसः&lt;br&gt;&#xA;कञ्चिदर्थमनर्थज्ञः प्रष्टुकामो भुजङ्गम&lt;br&gt;&#xA;अयं ह्यात्मा ममात्मस्थो मार्गते त्मसमागमम्&lt;br&gt;&#xA;वासार्थिना कृतात्मानं चलचित्तमुपासते&lt;br&gt;&#xA;प्रकाशितस्त्वं स्वगुणैर्यशोगर्भगभस्तिभिः&lt;br&gt;&#xA;शशाङ्ककरस्ंस्पर्शैर्हृद्यैरात्मप्रकाशिभिः&lt;br&gt;&#xA;तस्य मे प्रश्नमुत्पन्नमद्य च्छिन्ध्यनिलाशन&lt;br&gt;&#xA;पश्चात्कार्यं वदिष्यामि श्रोतुमर्हति मे भवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/159/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/159/</guid>
      <description>&lt;p&gt;ब्राह्मणः-&lt;br&gt;&#xA;विवस्वतो गच्छतः पर्ययेण वोढुं भवांस्तं रथमेकचक्रम्&lt;br&gt;&#xA;आश्चर्यभूतं यदि तत्र किञ्चिद्दृष्टं त्वया शंसिुमर्हसि त्वम्&lt;br&gt;&#xA;नागः-&lt;br&gt;&#xA;आश्चर्यमाणामनेकानां प्रतिष्ठा भगवान्रविः&lt;br&gt;&#xA;यतो भूताः प्रजायन्ते सर्वे त्रैलोक्यम्मताः&lt;br&gt;&#xA;यस्य रश्मिसहस्रेषु शाखास्विव विहङ्गमाः&lt;br&gt;&#xA;वसन्त्याश्रित्य मुनयस्संसिद्धा देवतैस्सह&lt;br&gt;&#xA;यतो वायुर्विनिस्सृत्य सूर्यरश्म्याश्रितो महान्&lt;br&gt;&#xA;विजृम्भत्यम्बरे विप्र किमाश्चर्यमतः परम्&lt;br&gt;&#xA;शुक्लो नामासितः पादो यस्य वारिधरोदरैः&lt;br&gt;&#xA;पयस्सृजति वर्षासु किमाश्चर्यतरं ततः&lt;br&gt;&#xA;योऽष्टमासांस्तु शुचिना वारुणेनोज्झितं पयः&lt;br&gt;&#xA;पर्यादत्ते पुनः काले किमाश्चर्यतरं ततः&lt;br&gt;&#xA;यस्य तिजोविशुष्केषु नित्यमात्मा प्रतिष्ठितः&lt;br&gt;&#xA;यतो बीजं मही चेयं धार्यते सचराचरम्&lt;br&gt;&#xA;यत्र देवो महाबाहुश्शाश्वतः परमोऽक्षरः&lt;br&gt;&#xA;अनादिनिधनो विप्र किमाश्चर्यतरं ततः&lt;br&gt;&#xA;आश्चर्याणामिहाश्चर्यमिदमेकं तु मे शृणु&lt;br&gt;&#xA;विमले यन्मया दृष्टमम्बरे सूर्यसंश्रयात्&lt;br&gt;&#xA;पुरा मध्याह्नसमये लोकं तपति भास्करे&lt;br&gt;&#xA;प्रत्यादित्यप्रतीकाशस्सर्वतः प्रत्यदृश्यत&lt;br&gt;&#xA;स लोकांस्तेजसा सर्वान्स्वभासा भासयन्निव&lt;br&gt;&#xA;हुताहुतिरिव ज्योतिर्व्याप्य तेजो मरीचिभिः&lt;br&gt;&#xA;अनिर्देश्येन रूपेण द्वितीय इव भास्करः&lt;br&gt;&#xA;तस्याभिगमनप्राप्तौ हस्तो दत्तो विवस्वता&lt;br&gt;&#xA;तेनापि दक्षिणो हस्तो दत्तः प्रत्यर्चनार्थिना&lt;br&gt;&#xA;ततो भित्तवेव गगनं प्रविष्टो रविमण्डलम्&lt;br&gt;&#xA;एकीभूतं च तत्तेजः क्षणेनादित्यतां गतम्&lt;br&gt;&#xA;तत्र नस्संशयो जातस्तयोस्तेजस्समागमे&lt;br&gt;&#xA;अनयोः को भवेत्सूर्यो रथस्थो योऽयमागतः&lt;br&gt;&#xA;ते वयं जातसन्देहाः पर्यपृच्छामहे रविम्&lt;br&gt;&#xA;क एष दिवमाक्रम्य गतस्सूर्य इवापरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/160/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/160/</guid>
      <description>&lt;p&gt;सूर्यः-&lt;br&gt;&#xA;नैष देवो न गन्धर्वो नासुरो न च पन्नगः&lt;br&gt;&#xA;उञ्छवृत्तिव्रते सिद्धो मुनिस्त्वेष दिवं गतः&lt;br&gt;&#xA;एष मूलफलाहारश्शीर्णपर्णाशनस्तथा&lt;br&gt;&#xA;अब्भक्षो वायुभक्षश्च आसीद्विप्रस्समाहितः&lt;br&gt;&#xA;ऋचश्चानेन विप्रेण संहितान्तरबिष्टुताः&lt;br&gt;&#xA;स्वर्गद्वारकृतोद्योगो येनासौ त्रिदिवं गतः&lt;br&gt;&#xA;असन्निधिरनाकाङ्क्षी नित्यमयञ्छसिलाशनः&lt;br&gt;&#xA;सर्वभूतहिते युक्तो ह्येष विप्रो भुजङ्गम&lt;br&gt;&#xA;एष स्वेन प्रभावेण स्म्प्राप्तो निर्मलां गतिम्&lt;br&gt;&#xA;सुकृतेनास्य यत्नेन स्पृहयन्ते भवद्विधाः&lt;br&gt;&#xA;नागः-&lt;br&gt;&#xA;न हि देवा न गन्धर्वा नासरा न च पन्नगाः&lt;br&gt;&#xA;प्रभवन्तीह भूतानां प्राप्तानां परमां गतिम्&lt;br&gt;&#xA;एतदेवंविधं दृष्टमाश्चर्यं तत्र मे द्विज&lt;br&gt;&#xA;संसिद्धो मानुषः कश्चिद्योऽसौ सिद्धगतिं गतः&lt;br&gt;&#xA;सूर्येण सहितो ब्रह्मन्पृतिवीं परिवर्तते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/161/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/161/</guid>
      <description>&lt;p&gt;ब्राह्मणः-&lt;br&gt;&#xA;आश्चर्यं नात्र सन्देहस्सुप्रीतोऽस्मि भुजङ्गम&lt;br&gt;&#xA;अन्वर्तोपगतैर्वाक्यैः पन्थानं चास्मि दर्शितः&lt;br&gt;&#xA;स्वस्ति तेऽस्तु गमिष्यामि साधो भुजगसत्तम&lt;br&gt;&#xA;स्मरणीयोऽस्मि भवता सम्प्रेषणनियोजनैः&lt;br&gt;&#xA;नागः-&lt;br&gt;&#xA;अनुक्त्वा मद्गतं कार्यं क्वेदानीं प्रस्थितो भवान्&lt;br&gt;&#xA;उच्यतां द्विज यत्कार्यं यदर्थं त्वमिहागतः&lt;br&gt;&#xA;उक्तानुक्ते तु ते कार्ये समामन्त्र्य द्विजर्षभ&lt;br&gt;&#xA;मया प्रत्यभ्यनुज्ञातस्ततो यास्यसि ब्राह्मण&lt;br&gt;&#xA;न हि मां केवलं दृष्ट्वा त्यक्त्वा प्रणयवानिह&lt;br&gt;&#xA;गन्तुमर्हसि विप्रर्षे वृक्षमूलगतो यथा&lt;br&gt;&#xA;त्वयि चाहं द्विजश्रेष्ठ भवान्मयि न संसयः&lt;br&gt;&#xA;लोकोऽयं भवतस्सर्वः का चिन्ता मयि तेऽनघ&lt;br&gt;&#xA;ब्राह्मणः-&lt;br&gt;&#xA;एवमेतन्महाप्राज्ञ विज्ञानार्थं भुजङ्गम&lt;br&gt;&#xA;नातिरिक्तास्त्वया देवा सर्वथेह यथागथम्&lt;br&gt;&#xA;एष चाहं स एव त्वमेवमेव भुजङ्गम&lt;br&gt;&#xA;अहं भवांश्च भूताश्च सर्वे सर्वत्रगास्सदा&lt;br&gt;&#xA;आसीत्तु मे भोगिपते संशयः पुणयसञ्चये&lt;br&gt;&#xA;यऽहमुञ्छव्रतं साधो चरिष्ये धर्मदर्शिभिः&lt;br&gt;&#xA;एष मे निश्चयस्साधो कृतः कारणवत्तरः&lt;br&gt;&#xA;आमन्त्रयामि भद्रं ते कृतार्थोऽस्मि भुजङ्गम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/162/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/162/</guid>
      <description>&lt;p&gt;भीष्मः-&lt;br&gt;&#xA;समामन्त्र्योरगश्रतष्ठं ब्राह्मणः कृतनिश्चयः&lt;br&gt;&#xA;दीक्षाकाङ्क्षी ततो राजन्भार्गवं च्यवनं श्रितः&lt;br&gt;&#xA;स तेन कृतसंस्कारो धर्ममेवावजज्ञिवान्&lt;br&gt;&#xA;तत्रैव च कथामेतां राजन्कथितवांस्तदा&lt;br&gt;&#xA;भार्गवेणापि राजेन्द्र जनकस्य निवेशने&lt;br&gt;&#xA;कथैषा कथिता पुण्या नारदाय महात्मने&lt;br&gt;&#xA;नारदेनापि राजन्द्र देवेन्द्रस्य निवेशने&lt;br&gt;&#xA;कथिता वदतां श्रेष्ठ पृष्ठेनाक्लिष्टकर्मणा&lt;br&gt;&#xA;देवराजेन च पुरा कथैषा कथिता विभो&lt;br&gt;&#xA;समस्तेभ्यः प्रशस्तेभ्यो वसुभ्यो वसुधाधिप&lt;br&gt;&#xA;यदा च मम रामेण युद्धमासीत्सुदारुणम्&lt;br&gt;&#xA;वसुभिश्च तदा राजन् कथेयं कथिता मम&lt;br&gt;&#xA;पृच्छमानाय तत्त्वेन मयाऽप्यद्य शुभा तव&lt;br&gt;&#xA;कथेयं कथिता पुण्या धर्म्या धर्मभृतां वर&lt;br&gt;&#xA;तदेष परमो धर्मो यन्मां पृच्छसि भारत&lt;br&gt;&#xA;असन्निधिरनाकाङ्क्षी धर्मार्थकरणो नृप&lt;br&gt;&#xA;स च किल कृतनिश्चयो द्विजातिर्भजगपतिप्रतिदेशितार्थकृत्यः&lt;br&gt;&#xA;यमनियमसमाहितो वनान्तं परिगणितोञ्छसिलाशनप्रविष्टः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/163/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/163/</guid>
      <description>&lt;p&gt;युधिष्ठिरः-&lt;br&gt;&#xA;नष्टे धने वा दारे वा पुत्रे पितरि वा मृते&lt;br&gt;&#xA;यया बुद्ध्या नुदेच्छोकं तां मे ब्रूहि पितामह&lt;br&gt;&#xA;भीष्मः-&lt;br&gt;&#xA;नष्टे धने वा दारे वा पुत्रे पितरि वा मृते&lt;br&gt;&#xA;अहो दुःखमिति ध्यायञ्शोकस्यापचितिं चरेत्&lt;br&gt;&#xA;यथा यथा विपर्येति लोकतन्त्रमस्रवत्&lt;br&gt;&#xA;तथा तथा विरागोऽत्र जायते नात्र संशयः&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;यथा सेनजितं विप्रः कश्चिदित्याब्रवीत्सुहृत्&lt;br&gt;&#xA;पुत्रशोकाभिसन्तप्तं राजानं शोकविह्वलम्&lt;br&gt;&#xA;विषण्णमनसं दृष्ट्वा विप्रो वचनमब्रवीत्&lt;br&gt;&#xA;विप्रः-&lt;br&gt;&#xA;किं नु मुह्यसि मूढस्सन् शोच्यः किमनुशोचसि&lt;br&gt;&#xA;यदा त्वामपि शोचन्तश्शोच्या यास्यन्ति तां गतिम्&lt;br&gt;&#xA;त्वं चाहं चैव ये चान्ये त्वां राजन्पर्युपासते&lt;br&gt;&#xA;सर्वे तत्र गमिष्यामो यतश्चैवागता वयम्&lt;br&gt;&#xA;सेनजित्-&lt;br&gt;&#xA;का बुद्धिः किं तपो विप्र कस्समाधिस्तपोधन&lt;br&gt;&#xA;किं ज्ञानं किं श्रुतं वा ते यत्प्राप्य न विषीदसि&lt;br&gt;&#xA;विप्रः-&lt;br&gt;&#xA;हृष्यन्तमवसीदन्तं सुखदुःखविपर्यये&lt;br&gt;&#xA;आत्मानमनुशोचामो ममैष हृदि संस्थितः&lt;br&gt;&#xA;सर्वभूतानि दुःखेन व्यतिषक्तानि पश्यतः&lt;br&gt;&#xA;अहमेको न मे कश्चिन्नाहमन्यस्य कस्यचित्&lt;br&gt;&#xA;न तं पश्यामि यस्याहं तं न पश्यामि यो मम&lt;br&gt;&#xA;आत्माऽपि चायं न मम सर्वा वा पृथिवी मम&lt;br&gt;&#xA;यथा मम तथाऽन्येषामिति चिन्त्य न मे व्यथा&lt;br&gt;&#xA;एतां बुद्धिमहं प्राप्य न प्रहृष्ये न च व्यथे&lt;br&gt;&#xA;यथा काष्ठं च काष्ठं च समेयातां महोदधौ&lt;br&gt;&#xA;समेत्य च व्यपेयातां तद्वद्भूतसमागमः&lt;br&gt;&#xA;एवं पुत्राश्च दाराश्च ज्ञातयश्चाथ बान्धवाः&lt;br&gt;&#xA;तेषु स्नेहो न कर्तव्यो विप्रयोगश्च तैर्ध्रुवः&lt;br&gt;&#xA;अदर्शनादापतितः पुनश्चादर्शनं गतः&lt;br&gt;&#xA;न त्वाऽसौ वेद न त्वं तं कस्मात् किमनुशोचसि&lt;br&gt;&#xA;सुखान्तप्रभवं दुःखं दुःखान्तप्रभवं सुखम्&lt;br&gt;&#xA;सुखात्सञ्जायते दुःखं दुःखात्सञ्जायते सुखम्&lt;br&gt;&#xA;सुखस्यानन्तरं दुःखं दुःखस्यानन्तरं सुखम्&lt;br&gt;&#xA;सुखान्ते दुःखमापन्नः पुनरापत्स्यसे सुखम्&lt;br&gt;&#xA;न नित्यं लभते दुःखं न नित्यं लभते सुखम्&lt;br&gt;&#xA;नालं सुखाय सुहृदो नालं दुःखाय दुर्हृदः&lt;br&gt;&#xA;न च प्रज्ञाऽलमर्थानां न सुखानामलं धनम्&lt;br&gt;&#xA;न बुद्धिर्धनलाभाय न मौढ्यमसमृद्धये&lt;br&gt;&#xA;लोकपर्यायवृत्तान्तं प्राज्ञो जानाति नेतरः&lt;br&gt;&#xA;बुद्धिमन्तं च मूढं च शूरं भीरुं कविं जडम्&lt;br&gt;&#xA;दुर्बलं बलवन्तं च भागिनं भजते सुखम्&lt;br&gt;&#xA;धेनुर्वत्सस्य गोपस्य स्वामिनस्तस्करस्य च&lt;br&gt;&#xA;पयः पिबति यस्तस्या धेनुस्तस्येति निश्चयः&lt;br&gt;&#xA;ये च मूढतमा लोके ये च बुद्धेः परं गताः&lt;br&gt;&#xA;ते नरास्सुखमेधन्ते क्लिश्यत्यन्तरितो जनः&lt;br&gt;&#xA;अन्तेषु रेमिरे धीरा न ते मध्येषु रेमिरे&lt;br&gt;&#xA;अन्तप्राप्तिं सुखं प्राहुर्दुःखमन्तरमन्तयोः&lt;br&gt;&#xA;सुखं स्वपिति दुर्मेधास्स्वानि कर्माण्यचिन्तयन्&lt;br&gt;&#xA;अविज्ञानेन महता कम्बलेनेव संवृतः&lt;br&gt;&#xA;ये च बुद्धिं परां प्राप्ता द्वन्द्वातीता विमत्सराः&lt;br&gt;&#xA;तान्नैवार्था न चानर्था व्यथयन्ति कदाचन&lt;br&gt;&#xA;अथ ये बुद्धिमप्राप्ता व्यतिक्रान्ताश्च मूढताम्&lt;br&gt;&#xA;तेऽतिवेलं प्रहृष्यन्ति सन्तापमुपयान्ति च&lt;br&gt;&#xA;नित्यं प्रमुदिता मूढास्सारमेयगणा इव&lt;br&gt;&#xA;अवलेपेन महता परितृप्ता विचेतसः&lt;br&gt;&#xA;सुखं दुःखान्तमालस्यं दुःखं दाक्ष्यं सुखोदयम्&lt;br&gt;&#xA;भूतिश्चैव श्रिया सार्धं दक्षे वसति नालसे&lt;br&gt;&#xA;सुखं वा यदि वा दुःखं प्रियं वा यदि वाऽप्रियम्&lt;br&gt;&#xA;प्राप्तं प्राप्तमुपासीत हृदयेनापराजितः&lt;br&gt;&#xA;शोकस्थानसहस्राणि भयस्थानशतानि च&lt;br&gt;&#xA;दिवसे दिवसे मूढमाविशन्ति न पण्डितम्&lt;br&gt;&#xA;बुद्धिमन्तं कृतप्रज्ञं शुश्रूषुमनहङ्कृतम्&lt;br&gt;&#xA;शान्तं जितेन्द्रियं चापि शोको न स्पृशते नरम्&lt;br&gt;&#xA;एतां बुद्धिं समास्थाय शुद्धचित्तश्चरेद्बुधः&lt;br&gt;&#xA;उदयास्तमयज्ञं हि न शोकस्स्प्रष्टुमर्हति&lt;br&gt;&#xA;यन्निमित्तो भवेच्छोकस्त्रासो वा क्रोध एव वा&lt;br&gt;&#xA;आयासो वा यतो मूलं तदेकाङ्गमपि त्यजेत्&lt;br&gt;&#xA;यद्यत्त्यजति कामनां तत्सुखस्याभिपूर्यते&lt;br&gt;&#xA;कामानुसारी पुरुषः कामाननुविनश्यति&lt;br&gt;&#xA;यच्च कामसुखं लोके यच्च दिव्यं महत्सुखम्&lt;br&gt;&#xA;तृष्णाक्षयसुखस्यैते नार्हतष्षोडशीं कलाम्&lt;br&gt;&#xA;कर्तारमार्जितं कर्म शुभं वा यदि वाऽशुभम्&lt;br&gt;&#xA;प्राज्ञं मूढं च शूरं च भजते तादृशं नरम्&lt;br&gt;&#xA;स्वकर्मणां बलेनैव प्रियाण्येवाप्रियाणि च&lt;br&gt;&#xA;जीवेषु परिवर्तन्ते दुःखानि च सुखानि च&lt;br&gt;&#xA;एतां बुद्धिं समास्थाय नावसीदेद्गुणान्वितः&lt;br&gt;&#xA;सर्वान्कामाञ्जुगुप्सेत क्रोधं कृत्वा पृष्ठतः&lt;br&gt;&#xA;वृत्त एष हृदि प्रौढो मृत्युरेष मनोभवः&lt;br&gt;&#xA;क्रोधो नाम शरीरस्थो देहिनां प्रोच्यते बुधैः&lt;br&gt;&#xA;यदा संहरते कामान्कूर्मोऽङ्गानीव सर्वशः&lt;br&gt;&#xA;तदाऽऽत्मज्योतिरात्मश्रीरात्मन्येव प्रसीदति&lt;br&gt;&#xA;किञ्चिदेव ममत्वेन यदा भवति कल्पितम्&lt;br&gt;&#xA;तदेव परितापाय नाशे सम्पद्यते तदा&lt;br&gt;&#xA;न बिभेति यदा चायं यदा चास्मान्न बिभ्यति&lt;br&gt;&#xA;यदा नेच्छति न द्वेष्टि ब्रह्म सम्पद्यते तदा&lt;br&gt;&#xA;उभे सत्यानृते त्यक्त्वा शोकानन्दौ भयाभये&lt;br&gt;&#xA;प्रियाप्रिये परित्यज्य प्रशान्तात्मा भविष्यति&lt;br&gt;&#xA;यदा न कुरुते धीरस्सर्वभूतेषु पापकम्&lt;br&gt;&#xA;कर्मणा मनसा वाचा ब्रह्म सम्पद्यते तदा&lt;br&gt;&#xA;या दुस्त्यजा दुर्मतिभिर्या न जीर्यति जीर्यतः&lt;br&gt;&#xA;योऽसौ प्राणान्तिको रोगस्तां तृष्णां त्यजतस्सुखम्&lt;br&gt;&#xA;अत्र पिङ्गलया गीता गाथा शृणु नराधिप&lt;br&gt;&#xA;यथा सा कृच्छ्रकालेऽपि लेभे धर्मं सनातनम्&lt;br&gt;&#xA;कदाचित्पिङ्गला वेश्या कान्तेनासीद्विनाकृता&lt;br&gt;&#xA;अथ कृच्छ्रगता शान्तां बुद्धिमास्थापयत्तदा&lt;br&gt;&#xA;उवाच वचनं बुद्ध्या सा सम्यक्कृतनिश्चया&lt;br&gt;&#xA;पिङ्गला&lt;br&gt;&#xA;उन्मत्ताऽहमनुन्मत्तं कान्तमन्ववसं चिरम्&lt;br&gt;&#xA;अन्तिके रमणं सन्तं नैनमध्यगमं पुरा&lt;br&gt;&#xA;एकस्थूणं नवद्वारमपिधास्याम्यगारकम्&lt;br&gt;&#xA;का ह्यकान्तमिहायान्तं कान्त इत्यभिमंस्यते&lt;br&gt;&#xA;अकामाः कामरूपेण धूर्ताश्च नररूपिणः&lt;br&gt;&#xA;न पुनर्वञ्चयिष्यन्ति प्रतिबुद्धाऽस्मि जागृमि&lt;br&gt;&#xA;अनर्थोऽपि भवत्यर्थो दैवात्पूर्वकृतेन वा&lt;br&gt;&#xA;सम्बुद्धाऽहं निराकारा नाहमद्याजितेन्द्रिया&lt;br&gt;&#xA;विप्रः-&lt;br&gt;&#xA;सुखं निराशस्स्वपिति नैराश्यं परमं सुखम्&lt;br&gt;&#xA;आशामनाशां कृत्वा हि सुखं स्वपिति पिङ्गला&lt;br&gt;&#xA;भीष्मः-&lt;br&gt;&#xA;एतैश्चान्यैश्च विप्रस्य हेतुमद्भिः प्रभाषितैः&lt;br&gt;&#xA;पर्यवस्थापितो राजा सेनजिन्मुमुदे सुखम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/164/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/164/</guid>
      <description>&lt;p&gt;युधिष्ठिरः-&lt;br&gt;&#xA;अतिक्रामति कालेऽस्मिन्सर्वभूतक्षयावहे&lt;br&gt;&#xA;किं श्रेयः प्रतिपद्येत तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;पितुः पुत्रेण संवादं तं निबोध युधिष्ठिर&lt;br&gt;&#xA;द्विजातेः कस्यचित्पार्थ स्वाध्यायनिरतस्य वै&lt;br&gt;&#xA;बभूव पुत्रो मेधावी मेधावी नाम नामतः&lt;br&gt;&#xA;सोऽब्रवीत्पितरं पुत्रस्स्वाध्यायकरणे रतम्&lt;br&gt;&#xA;मोक्षधर्मार्थकुशलो लोकतन्त्रविचक्षणः&lt;br&gt;&#xA;पुत्रः-&lt;br&gt;&#xA;धीरः किंस्वित्तात कुर्याच्छुभार्थी क्षिप्रं ह्यायुर्भ्रश्यते मानवानाम्&lt;br&gt;&#xA;पितस्तदाचक्ष्व यथार्थयोगं ममानुपूर्व्याद्येन धर्मं चरेयम्&lt;br&gt;&#xA;पिता-&lt;br&gt;&#xA;वेदानधीत्य ब्रह्मचर्येण पुत्र पुत्रानिच्छेत्पावनार्थं पितॄणाम्&lt;br&gt;&#xA;अग्नीनाधाय विधिवच्चेष्टयज्ञो वनं प्रविश्याथ मुनिर्बुभूषेत्&lt;br&gt;&#xA;पुत्रः-&lt;br&gt;&#xA;एवमभ्याहते लोके समन्तात्परिवारिते&lt;br&gt;&#xA;अमोघासु पतन्तीषु किं धीर इव भाषसे&lt;br&gt;&#xA;पिता-&lt;br&gt;&#xA;कथमभ्याहतो लोकः केन वा परिवारितः&lt;br&gt;&#xA;अमोघाः काः पतन्तीह किं धीर इव भीषसे&lt;br&gt;&#xA;पुत्रः-&lt;br&gt;&#xA;मृत्युनाऽभ्याहतो लोकः केन वा परिवारितः&lt;br&gt;&#xA;अहोरात्राः पतन्त्येते ननु कस्मान्न बुध्यसे&lt;br&gt;&#xA;पिता-&lt;br&gt;&#xA;यथाऽहमेतज्जानामि न मृत्युस्तिष्ठतीति ह&lt;br&gt;&#xA;सोऽहं कथं प्रतीक्षिष्ये जालेनेवावृतश्चरन्&lt;br&gt;&#xA;पुत्रः-&lt;br&gt;&#xA;रात्र्यां रात्र्यां व्यतीतायामायुरल्पतरं यदा&lt;br&gt;&#xA;गाधोदके मत्स्य इव सुखं विन्देत कस्तदा&lt;br&gt;&#xA;यामेव रात्रिं प्रथमां गर्भो भजति मातरम्&lt;br&gt;&#xA;तामेव रात्रिं प्रस्थाति मरणायानिवर्तकः&lt;br&gt;&#xA;यस्यां रात्र्यां व्यतीतायां न किञ्चिच्छुभमाचरेत्&lt;br&gt;&#xA;तदेव वन्ध्यं दिवसमिति विद्याद्विचक्षणः&lt;br&gt;&#xA;पुष्पाणीव विचिन्वन्तमन्यत्र गतमानसम्&lt;br&gt;&#xA;वृकीवोरणमासाद्य मृत्युरादाय गच्छति&lt;br&gt;&#xA;अद्यैव कुरु यच्छ्रेयो मा त्वां कालोऽत्यगादयम्&lt;br&gt;&#xA;अकृतेष्वेव कार्येषु मृत्युर्वै सम्प्रकर्षति&lt;br&gt;&#xA;श्वः कार्यमद्य कुर्वीत पूर्वाह्णे चापराह्णिकम्&lt;br&gt;&#xA;न हि प्रतीक्षते मृत्युः कृतमस्य न वा कृतम्&lt;br&gt;&#xA;को हि जानाति कस्याद्य मृत्युकालो भविष्यति&lt;br&gt;&#xA;न मृत्युरामन्त्रयते हर्तुकामो जगत्प्रभुः&lt;br&gt;&#xA;अबुद्ध एवाक्रमते मीनान्मीनग्रहो यथा&lt;br&gt;&#xA;युवैव धर्मशीलस्स्यादनित्यं खलु जीवितम्&lt;br&gt;&#xA;कृते धर्मे भवेत्कीर्तिरिह प्रेत्य च वै सुखम्&lt;br&gt;&#xA;मोहेनाभिसमाविष्टः पुत्रदारार्थमुद्यतः&lt;br&gt;&#xA;कृत्वा कार्यमकार्यं वा तुष्टिमेभ्यः प्रयच्छति&lt;br&gt;&#xA;तं पुत्रपशुसम्मत्तं व्यासक्तमनसं नरम्&lt;br&gt;&#xA;सुप्तं व्याघ्र इवामोघो मृत्युरादाय गच्छति&lt;br&gt;&#xA;सञ्चिन्वानं कमयानं कामानामवितृप्तकम्&lt;br&gt;&#xA;व्याघ्रः पशुमिवारण्ये मृत्युरादाय गच्छति&lt;br&gt;&#xA;इदं कृतमिदं कार्यमिदमन्यत्कृताकृतम्&lt;br&gt;&#xA;एवमीहासमायुक्तं कृतान्तः कुरुते वशे&lt;br&gt;&#xA;कृतानां फलमप्राप्तं कर्मणां फलसङ्गिनाम्&lt;br&gt;&#xA;क्षेत्रापणगृहासक्तं कृतान्तः कुरुते वशे&lt;br&gt;&#xA;दुर्बलं बलवन्तं च शूरं भीरुं कविं जडम्&lt;br&gt;&#xA;अप्राप्तसर्वकामार्थं मृत्युरादाय गच्छति&lt;br&gt;&#xA;इदं मे स्यादिदं मे स्यादित्येव मनसा नरान्&lt;br&gt;&#xA;अनवाप्तेषु कामेषु कृतान्तः कुरुते वशे&lt;br&gt;&#xA;मृत्युर्जरा च व्याधिश्च दुःखं चानेककारणम्&lt;br&gt;&#xA;अनुषक्तं यदा देहे किं स्वस्थ इव तिष्ठसि&lt;br&gt;&#xA;जातमेवान्तकोऽन्वेति जरा चान्वेति देहिनम्&lt;br&gt;&#xA;अनुषक्ता द्वयेनैते भावास्स्थावरजङ्गमाः&lt;br&gt;&#xA;मृत्योर्वै गृहमेतद्धि या ग्रामे वसतो रतिः&lt;br&gt;&#xA;देवानामेष वै गोष्ठो यदरण्यमिति श्रुतिः&lt;br&gt;&#xA;निबन्धनी रज्जुरेषा या ग्रामे वसतो रतिः&lt;br&gt;&#xA;छित्त्वैतां सुकृतो यान्ति नैनां छिन्दन्ति दुष्कृतः&lt;br&gt;&#xA;यो हि संयच्छति प्राणान्मनोवाक्कायहेतुभिः&lt;br&gt;&#xA;जीवितार्थापनयनैः प्राणिभिर्न स बध्यते&lt;br&gt;&#xA;न मृत्युसेनामायान्तीं जातु कश्चित्प्रबाधते&lt;br&gt;&#xA;ऋते सत्यमसन्त्याज्यं सत्ये ह्यमृतमाहितम्&lt;br&gt;&#xA;तस्मात्सत्यव्रताचारस्सत्ययोगपरायणः&lt;br&gt;&#xA;सत्यागमस्समो दान्तस्सत्येनैवान्तकं जयेत्&lt;br&gt;&#xA;अमृतं चैव मृत्युश्च द्वयं देहे प्रतिष्ठितम्&lt;br&gt;&#xA;मृत्युरापद्यते मोहात्सत्येनापद्यतेऽमृतम्&lt;br&gt;&#xA;सोऽहं ह्यहिंस्रस्सत्यार्थी कामक्रोधबहिष्कृतः&lt;br&gt;&#xA;समदुःखसुखः क्षेमी मृत्युं हास्याम्यमर्त्यवत्&lt;br&gt;&#xA;शान्तियज्ञरतो दान्तो ब्रह्मयज्ञे स्थितो मुनिः&lt;br&gt;&#xA;वाङ्मनः कर्मयज्ञश्च भविष्याम्युदगायने&lt;br&gt;&#xA;पशुयज्ञैः कथं हिंस्रैर्मादृशो यष्टुमर्हति&lt;br&gt;&#xA;अन्तवद्भिरिव प्राज्ञः क्षेत्रयज्ञैः पिशाचवत्&lt;br&gt;&#xA;यस्य वाङ्मनसी स्यातां सम्यक्प्रणिहिते सदा&lt;br&gt;&#xA;तपस्त्यागश्च सत्यं च स वै सर्वमवाप्नुयात्&lt;br&gt;&#xA;नास्ति विद्यासमं चक्षुर्नास्ति सत्यसमं तपः&lt;br&gt;&#xA;नास्ति रागसमं दुःखं नास्ति त्यागसमं सुखम्&lt;br&gt;&#xA;आत्मन्येवात्मना जात आत्मनिष्ठोऽप्रजोऽपि वा&lt;br&gt;&#xA;आत्मन्येव भविष्यामि न मां तारयति प्रजा&lt;br&gt;&#xA;नैतादृशं ब्राह्मणस्यास्ति वित्तं यथैकता समता सत्यता च&lt;br&gt;&#xA;शीलं स्थितिर्दण्डनिधानमार्जवं ततस्ततश्चोपरमः क्रियाभ्यः&lt;br&gt;&#xA;किं ते धनैर्बान्धवैर्वापि किं ते किं ते दारैर्ब्राह्मण यो मरिष्यसि&lt;br&gt;&#xA;आत्मानमन्विच्छ गुहां प्रविष्टं पितामहास्ते क्व गताः पिता च&lt;br&gt;&#xA;भीष्म उवाच&lt;br&gt;&#xA;पुत्रस्यैतद्वचः श्रुत्वा यथाऽकार्षीत्पिता नृप&lt;br&gt;&#xA;तथा त्वमपि वर्तस्व सत्यधर्मपरायणः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/165/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/165/</guid>
      <description>&lt;p&gt;युधिष्ठिरः-&lt;br&gt;&#xA;धनिनो येऽधना ये च वर्तयन्ति स्वतन्त्रिणः&lt;br&gt;&#xA;सुखदुःखागमस्तेषां कः कथं वा पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;शम्याकेन विमुक्तेन गीतं शान्तिगतेन वै&lt;br&gt;&#xA;अब्रवीन्मां पुरा कश्चिद्ब्राह्मणस्त्यागमास्थितः&lt;br&gt;&#xA;क्लिश्यमानः कुदारेण कुचेलेन बुभुक्षया&lt;br&gt;&#xA;उत्पन्नमिह लोके वै जन्मप्रभृति मानवम्&lt;br&gt;&#xA;विविधान्युपवर्तन्ते दुःखानि च सुखानि च&lt;br&gt;&#xA;तयोरेकतरो मार्गो यदेनमुपसन्नयेत्&lt;br&gt;&#xA;न सुखं प्राप्य संहृष्येन्न दुःखं प्राप्य सञ्ज्वरेत्&lt;br&gt;&#xA;न वै चरसि यच्छ्रेय आत्मनो वा न ईशिषे&lt;br&gt;&#xA;अकामात्माऽपि हि यदा धुरमुद्यम्य चैव हि&lt;br&gt;&#xA;अकिञ्चनः परिपतन्सुखमास्वादयिष्यसि&lt;br&gt;&#xA;अकिञ्चनस्सुखं शेते सुखं च प्रतिबुध्यते&lt;br&gt;&#xA;आकिञ्चन्यं सुखं लोके पथ्यं शिवमनामयम्&lt;br&gt;&#xA;अनमित्रपथो ह्येष दुर्लभस्सुलभस्सताम्&lt;br&gt;&#xA;अकिञ्चनस्य शुद्धस्य उपपन्नस्य सर्वतः&lt;br&gt;&#xA;अवेक्षमाणस्त्रील्ँलोकान्न तुल्यमुपलक्षये&lt;br&gt;&#xA;आकिञ्चन्यं च राज्यं च तुलया समतोलयम्&lt;br&gt;&#xA;अत्यरिच्यत दारिद्र्यं राज्यादपि गुणाधिकम्&lt;br&gt;&#xA;आकिञ्चन्ये च राज्ये च विशेषस्सुमहानयम्&lt;br&gt;&#xA;नित्योद्विग्नो हि धनवान्मृत्योरास्यगतो यथा&lt;br&gt;&#xA;नैवास्याग्निर्न चादित्यो न मृत्युर्न च शत्रवः&lt;br&gt;&#xA;प्रभवन्ति धनं हर्तुमितरे स्युः कुतः पुनः&lt;br&gt;&#xA;तं वै सदा कामचरमनुपस्तीर्णशायिनम्&lt;br&gt;&#xA;बाहूपधानं शाम्यन्तं स्पृहयन्ति दिवौकसः&lt;br&gt;&#xA;धनवान्क्रोधलोभाभ्यामाविष्टो नष्टचेतनः&lt;br&gt;&#xA;तिर्यग्दृष्टिश्शुष्कमुखः पापको भ्रुकुटीमुखः&lt;br&gt;&#xA;निर्दशंश्चाधरोष्ठं स क्रुद्धो दारुणभाषिता&lt;br&gt;&#xA;कस्तमिच्छेत्परिद्रष्टुं दातुमिच्छति चेन्महीम्&lt;br&gt;&#xA;श्रिया ह्यभीक्ष्णं संवासो मोहयत्यविचक्षणम्&lt;br&gt;&#xA;सोऽस्य चित्तं विकिरति शारदाभ्रमिवानिलः&lt;br&gt;&#xA;अथैनं रूपमानश्च धनमानश्च विन्दति&lt;br&gt;&#xA;अभिजातोऽस्मि सिद्धोऽस्मि नास्मि केवलमानुषः&lt;br&gt;&#xA;इत्येभिः कारणैस्तस्य त्रिभिश्चित्तं प्रसिच्यते&lt;br&gt;&#xA;सम्प्रसिक्तमना भोगान्विसृज्य पितृसञ्चितान्&lt;br&gt;&#xA;परिक्षीणः परस्वानामादानं बहु मन्यते&lt;br&gt;&#xA;तमतिक्रान्तमर्यादमाददानमसाम्परतम्&lt;br&gt;&#xA;प्रतिषेधन्ति राजानो लुब्धा मृगमिवेषुभिः&lt;br&gt;&#xA;एवमेतानि दुःखानि तानि तानीह मानवम्&lt;br&gt;&#xA;विविधान्युपवर्तन्ते गात्रसंस्पर्शजानि च&lt;br&gt;&#xA;तेषां परमदुःखानां बुद्ध्या भैषज्यमाचरेत्&lt;br&gt;&#xA;लोकधर्मं समाज्ञाय ध्रुवाणामध्रुवैस्सह&lt;br&gt;&#xA;नात्यक्त्वा सुखमाप्नोति नात्यक्त्वा विन्दते परम्&lt;br&gt;&#xA;नात्यक्त्वा निर्भयश्शेते सर्वं त्यक्त्वा सुखी भवेत्&lt;br&gt;&#xA;इत्येतद्धास्तिनपुरे ब्राह्मणेनोपवर्णितम्&lt;br&gt;&#xA;शम्याकेन पुरा मह्यं तस्मात्त्यागः परो मतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/166/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/166/</guid>
      <description>&lt;p&gt;युधिष्ठिरः-&lt;br&gt;&#xA;ईहमानस्समारम्भान्यदि नासादयेद्धनम्&lt;br&gt;&#xA;धनतृष्णाभिभूतश्च किं कुर्वन्सुखमाप्नुयात्&lt;br&gt;&#xA;भीष्मः-&lt;br&gt;&#xA;सर्वसाम्यमनायासस्सत्यवाक्यं च भारत&lt;br&gt;&#xA;निर्वेदश्च विवित्सा च यस्य स्यात्स सुखी नरः&lt;br&gt;&#xA;एतान्येव पदान्याहुः पञ्च वृद्धाः प्रशान्तये&lt;br&gt;&#xA;एष स्वर्गश्च धर्मश्च सुखं चानुत्तमं सताम्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;निर्वेदान्मङ्किना गीतं तन्निबोध युधिष्ठिर&lt;br&gt;&#xA;ईहमानो धनं मङ्किर्भग्नेहश्च पुनः पुनः&lt;br&gt;&#xA;केनापि धनलेशेन क्रीतवान्दम्यगोयुगम्&lt;br&gt;&#xA;सुसम्बद्धौ तु तौ दम्यौ दमनायाभिनिस्सृतौ&lt;br&gt;&#xA;आसीनमुष्ट्रं मध्येन सहसैवाभ्यधावताम्&lt;br&gt;&#xA;तयोस्सम्प्राप्तयोरुष्ट्रस्स्कन्धदेशममर्षणः&lt;br&gt;&#xA;उत्थायोत्थाय दम्यौ तौ प्रससार महाजवः&lt;br&gt;&#xA;ह्रियमाणौ तु तौ दम्यौ तेनोष्ट्रेण प्रमाथिना&lt;br&gt;&#xA;प्रियमाणौ तु सम्प्रेक्ष्य मङ्किस्तत्रेदमब्रवीत्&lt;br&gt;&#xA;मङ्किः-&lt;br&gt;&#xA;न जात्वविहितं शक्यं दक्षेणाप्तुं धनं क्वचित्&lt;br&gt;&#xA;युक्तेन श्रद्धया सम्यगीहां समनुतिष्ठता&lt;br&gt;&#xA;पूर्वपुण्यैर्विहीनस्य युक्तस्याप्यनुतिष्ठतः&lt;br&gt;&#xA;इमं पश्यत सङ्गम्य मम दैवादुपप्लवम्&lt;br&gt;&#xA;उद्यम्योद्यम्य मे दम्यौ विषमेणैव गच्छतः&lt;br&gt;&#xA;उत्क्षिप्य काकतालीयमुत्पथेनैव जम्बुकः&lt;br&gt;&#xA;मणीवोष्ट्रस्य लम्बेते प्रियौ वत्सतरौ मम&lt;br&gt;&#xA;शुद्धं हि दैवमेवेदं अतो नैवास्ति पौरुषम्&lt;br&gt;&#xA;यदि वाऽभ्युपपद्येत पौरुषं नाम कर्हिचित्&lt;br&gt;&#xA;अन्विष्यमाणं तदपि दैवमेवावतिष्ठते&lt;br&gt;&#xA;तस्मान्निर्वेद एवेह गन्तव्यस्सुखमीप्सता&lt;br&gt;&#xA;सुखं स्वपिति निर्विण्णो निराशश्चार्थसाधने&lt;br&gt;&#xA;अहो सम्यक्शुकेनोक्तं सर्वतः परिमुच्यता&lt;br&gt;&#xA;प्रतिष्ठमानेनारण्यं जनकस्य निवेशनात्&lt;br&gt;&#xA;शुकः-&lt;br&gt;&#xA;यः कामानाप्राप्नुयात्सर्वान्यश्चैतान्केवलांस्त्यजेत्&lt;br&gt;&#xA;प्रापणात्सर्वकामानां परित्यागो विशिष्यते&lt;br&gt;&#xA;नान्तं सर्वविवित्सानां गतपूर्वोऽस्ति कश्चन&lt;br&gt;&#xA;शरीरे जीविते चैव तृष्णा मन्दस्य वर्धते&lt;br&gt;&#xA;मङ्किः-&lt;br&gt;&#xA;निवर्तस्व विधित्साभ्यश्शाम्य निर्विद्य मामकम्&lt;br&gt;&#xA;असकृच्चासि निकृतो न च निर्विद्यसे मनः&lt;br&gt;&#xA;यदि नाहं विनाश्यस्ते यद्येवं रमसे मया&lt;br&gt;&#xA;मा मां योजय लोभेन वृथा त्वं वित्तकामुक&lt;br&gt;&#xA;सञ्चितं सञ्चितं द्रव्यं नष्टं तव पुनः पुनः&lt;br&gt;&#xA;कदा विमोक्ष्यसे मूढ धनेहां धनकामुक&lt;br&gt;&#xA;अहो नु मम बालिश्यं योऽहं क्रीडनकस्तव&lt;br&gt;&#xA;क्लेशैर्नानाविधैर्नित्यं संयोजयसि निर्घृण&lt;br&gt;&#xA;को न्वेवं जातु पुरुषः परेषां प्रेष्यतामियात्&lt;br&gt;&#xA;न पूर्वे नापरे जातु कामानामन्तमाप्नुवन्&lt;br&gt;&#xA;त्यक्त्वा सर्वसमारम्भान्प्रतिबुद्धोऽस्मि जागृमि&lt;br&gt;&#xA;नूनं मे हृदयं कामं वज्रसारमयं दृढम्&lt;br&gt;&#xA;यदनर्थशताविष्टं शतधा न विदीर्यते&lt;br&gt;&#xA;त्यजामि काम त्वां चैव यच्च किञ्चित्प्रियं तव&lt;br&gt;&#xA;तवाहं प्रियमन्विच्छन्नात्मन्युपलभे सुखम्&lt;br&gt;&#xA;काम जानामि ते मूलं सङ्कल्पात्किल जायसे&lt;br&gt;&#xA;न त्वां सङ्कल्पयिष्यामि समूलो न भविष्यसि&lt;br&gt;&#xA;ईहा धनस्य न सुखं लब्ध्वा चिन्ता च भूयसी&lt;br&gt;&#xA;लब्धनाशो यथा मृत्युर्लब्धं भवति वा न वा&lt;br&gt;&#xA;परित्यागे न लभते ततो दुःखतरं नु किम्&lt;br&gt;&#xA;न च तुष्यति लब्धेन भूय एव च मार्गति&lt;br&gt;&#xA;अभूतपूर्वमेवार्थं स्वादु गाङ्गमिवोदकम्&lt;br&gt;&#xA;मद्विलापनमेतत्तु प्रतिबुद्धोऽस्मि सन्त्यज&lt;br&gt;&#xA;य इमं मामकं देहं भूतग्रामस्समाश्रितः&lt;br&gt;&#xA;स यात्वितो यथाकामं वसतां वा यथासुखम्&lt;br&gt;&#xA;न च युष्मासु मे प्रीतिः कामलोभानुयायिषु&lt;br&gt;&#xA;तस्मादुत्सृज्य वस्सर्वान्सत्वमेवाश्रयाम्यहम्&lt;br&gt;&#xA;सर्वभूतान्यहं देहे पश्यन्मनसि चात्मनः&lt;br&gt;&#xA;योगे बुद्धिं श्रुते सत्वं मनो ब्रह्मणि धारयन्&lt;br&gt;&#xA;विहरिष्याम्यनासक्तस्सुखी लोकान्निरामयः&lt;br&gt;&#xA;यथा पुनर्न मामेवं दुःखेषु प्रणिधास्यसि&lt;br&gt;&#xA;त्वया हि मे प्रणुन्नस्य गतिरन्या न विद्यते&lt;br&gt;&#xA;तृष्णाशोकश्रमाणां हि त्वं कामप्रभवस्सदा&lt;br&gt;&#xA;धननाशेऽधिकं दुःखं मन्यसे सुमहत्तरम्&lt;br&gt;&#xA;ज्ञातयो ह्यवमन्यन्ते मित्राणि च धनाच्च्युतम्&lt;br&gt;&#xA;अवज्ञानसहस्रैस्तु दोषाः कष्टतरोऽधने&lt;br&gt;&#xA;धने सुखकला या च सा हि दुःखैर्विधीयते&lt;br&gt;&#xA;धनमस्येति पुरुषं पुरो निघ्नन्ति दस्यवः&lt;br&gt;&#xA;राजानो विविधैर्दण्डैर्नित्यमुद्वेजयन्ति च&lt;br&gt;&#xA;धनलोलुपता दुःखमिति बुद्धं चिरान्मया&lt;br&gt;&#xA;यद्यदालम्बसे काम तत्तदेवानुरुध्यसे&lt;br&gt;&#xA;अतत्त्वज्ञोऽसि बालश्च दुस्तोषोऽपूरणोऽनलः&lt;br&gt;&#xA;नैव त्वं वेत्थ सुलभं नैव त्वं वेत्थ दुर्लभम्&lt;br&gt;&#xA;पाताल इव दुष्पूरो मां दुःखैर्योक्तुमिच्छसि&lt;br&gt;&#xA;नाहमद्य समावेष्टुं शक्यः काम पुनस्त्वया&lt;br&gt;&#xA;निर्वेदमहमासाद्य दम्यनाशाद्यदृच्छया&lt;br&gt;&#xA;निर्वृतिं परमां प्राप्य नाद्य कामान्विचिन्तये&lt;br&gt;&#xA;अतिक्लेशं सहामीह नाहं बुद्ध्याम्यबुद्धिमान्&lt;br&gt;&#xA;निकृतो धननाशेन शये सर्वाङ्गविज्वरः&lt;br&gt;&#xA;परित्यजामि काम त्वां हित्वा सर्वं मनोगतम्&lt;br&gt;&#xA;न त्वं  पुनर्मया काम नस्योतेनेव रंस्यसे&lt;br&gt;&#xA;क्षमिष्ये क्षममाणानां न हिंसिष्ये विहिंसितः&lt;br&gt;&#xA;द्वेष्यमुक्तः प्रियं वक्ष्याम्यनादृत्य तदप्रियम्&lt;br&gt;&#xA;तृप्तस्स्वस्थेन्द्रियो नित्यं यथालब्धेन वर्तयन्&lt;br&gt;&#xA;न सकामं करिष्यामि त्वामहं शत्रुमात्मनः&lt;br&gt;&#xA;निर्वेदं निर्वृतिं तृप्तिं शान्तिं सत्यं दमं क्षमाम्&lt;br&gt;&#xA;सर्वभूतदयां चैव विद्धि मां शरणागतम्&lt;br&gt;&#xA;तस्मात्कामश्च लोभश्च तृष्णा कार्पण्यमेव च&lt;br&gt;&#xA;त्यजन्तु मां प्रतिष्ठन्तं सत्त्वस्थो ह्यस्मि साम्प्रतम्&lt;br&gt;&#xA;प्रहाय कामं लोभं च क्रोधं पारुष्यमेव च&lt;br&gt;&#xA;नाद्य लोभवशं प्राप्तो दुःखं प्राप्स्याम्यनात्मवान्&lt;br&gt;&#xA;यद्यत्त्यजति कामानां तत्सुखस्याभिपूर्यते&lt;br&gt;&#xA;कामस्य वशगो नित्यं दुःखमेव प्रपद्यते&lt;br&gt;&#xA;कामानपोह्य धुनुते यत्किञ्चित्पुरुषो रजः&lt;br&gt;&#xA;कामक्रोधोद्भवं दुःखं लोभोह्यरतिरेव च&lt;br&gt;&#xA;एष ब्रह्म प्रविष्ठोऽस्मि ग्रीष्मे शीतमिव ह्रदम्&lt;br&gt;&#xA;शाम्यामि परिनिर्वामि सुखमासे च केवलम्&lt;br&gt;&#xA;यच्च कामसुखं लोके यच्च दिव्यं महत्सुखम्&lt;br&gt;&#xA;तृष्णाक्षयसुखस्यैते नार्हतष्षोडशीं कलाम्&lt;br&gt;&#xA;आत्मना सप्तमं कामं हत्वा शत्रुमिवोत्तमम्&lt;br&gt;&#xA;प्राप्यावध्यं ब्रह्मपुरं राजेव च वसाम्यहम्&lt;br&gt;&#xA;भीष्मः-&lt;br&gt;&#xA;एतां बुद्धिं समास्थाय मङ्किर्निर्वेदमागतः&lt;br&gt;&#xA;सर्वान्कामान्परित्यज्य प्राप्य ब्रह्म महत्सुखम्&lt;br&gt;&#xA;दम्यनाशकृते मङ्किरमृतत्वं किलागमत्&lt;br&gt;&#xA;निर्वृतिं परमां प्राप्य मङ्किः प्राप परां गतिम्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;गीतं विदेहराजेन जनकेन प्रशाम्यता&lt;br&gt;&#xA;जनकः-&lt;br&gt;&#xA;अनन्तं बत मे वित्तं यस्य मे नास्ति किञ्चन&lt;br&gt;&#xA;मिथिलायां प्रदीप्तायां न मे किञ्चन दह्यते&lt;br&gt;&#xA;भीष्मः-&lt;br&gt;&#xA;अत्रैवोदाहरन्तीममितिहासं पुरातनम्&lt;br&gt;&#xA;नहुषस्यापि राजर्षेर्बोध्यस्य पदसञ्चयम्&lt;br&gt;&#xA;निर्वेदं प्रति विन्यस्तं तं निबोध युधिष्ठिर&lt;br&gt;&#xA;बोध्यं शान्तमृषिं राजा नाहुषः पर्यपृच्छत&lt;br&gt;&#xA;नहुषः-&lt;br&gt;&#xA;निर्वेदाच्छान्तिमापन्नं शास्त्रप्रज्ञानतर्पितम्&lt;br&gt;&#xA;उपदेशं महाप्राज्ञ शमस्योपदिशस्व मे&lt;br&gt;&#xA;कां विद्यां समनुप्राप्य शान्तश्चरसि निर्वृतः&lt;br&gt;&#xA;बोध्यः-&lt;br&gt;&#xA;उपदेशेन वर्तामि नानुशास्मीह कञ्चन&lt;br&gt;&#xA;लक्षणं तस्य वक्ष्येऽहं तत्स्वयं परिमृष्यताम्&lt;br&gt;&#xA;पिङ्गला कुररस्सर्पस्सारङ्गान्वेषणं वने&lt;br&gt;&#xA;इषुकारः कुमारी च षडेते गुरवो मम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/167/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/167/</guid>
      <description>&lt;p&gt;युधिष्ठिरः-&lt;br&gt;&#xA;केन वृत्तेन वृत्तज्ञ वीतशोकश्चरेन्महीम्&lt;br&gt;&#xA;किञ्च कुर्वन्नरो लोके प्राप्नोति गतिमुत्तमाम्&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;प्रह्लादस्य च संवादं मुनेराजगरस्य च&lt;br&gt;&#xA;चरन्तं ब्राह्मणं कञ्चित्कल्यचित्तमनामयम्&lt;br&gt;&#xA;पप्रच्छ राजा प्रह्लादो बुद्धिमान्प्राज्ञसत्तमः&lt;br&gt;&#xA;प्रह्लादः-&lt;br&gt;&#xA;स्वस्थश्शक्तो मृदुर्दान्तो निर्विवित्सोऽनसूयकः&lt;br&gt;&#xA;सुवाग्बहुमतो लोके प्राज्ञश्चरसि बालवत्&lt;br&gt;&#xA;नैव प्रार्थयसे लाभं नालाभेष्वनुशोचसि&lt;br&gt;&#xA;नित्यतृप्त इव ब्रह्मन्न किञ्चिदिव मन्यसे&lt;br&gt;&#xA;स्रोतसा ह्रियमाणासु प्रजास्वविमना इव&lt;br&gt;&#xA;धर्मकामार्थकार्येषु कूटस्थ इव लक्ष्यसे&lt;br&gt;&#xA;नानुतिष्ठसि धर्मार्थौ न कामे चापि वर्तसे&lt;br&gt;&#xA;इन्द्रियार्थाननादृत्य मुक्तश्चरसि साक्षिवत्&lt;br&gt;&#xA;का नु प्रज्ञा श्रुतं वा किं वृत्तिर्वा का नु ते मुने&lt;br&gt;&#xA;क्षिप्रमाचक्ष्व मे ब्रह्मञ्श्रेयो यदिह मन्यसे&lt;br&gt;&#xA;भीष्मः-&lt;br&gt;&#xA;अनुयुक्तस्स मेधावी लोकधर्मविधानवित्&lt;br&gt;&#xA;उवाच श्लक्ष्णया वाचा प्रह्लादमनपार्थया&lt;br&gt;&#xA;ब्राह्मणः-&lt;br&gt;&#xA;पश्यन्प्रह्लाद भूतानामुत्पत्तिमनिमित्ततः&lt;br&gt;&#xA;ह्रासं वृद्धिं विनाशं च न प्रहृष्ये न च व्यथे&lt;br&gt;&#xA;स्वभावादेव सन्दृश्या वर्तमानाः प्रवृत्तयः&lt;br&gt;&#xA;स्वभावनिरतास्सर्वाः प्रतिपाद्या न केनचित्&lt;br&gt;&#xA;पश्यन्प्रह्लाद संयोगान्विप्रयोगपरायणान्&lt;br&gt;&#xA;सञ्चयांश्च विनाशान्तान्न क्वचिद्विदधे मनः&lt;br&gt;&#xA;अन्तवन्ति च भूतानि गुणयुक्तानि पश्यतः&lt;br&gt;&#xA;उत्पत्तिनिधनज्ञस्य किं कार्यमवशिष्यते&lt;br&gt;&#xA;जलजनामपि ह्यन्तं पर्यायेणोपलक्षये&lt;br&gt;&#xA;महतामपि कायानां सूक्ष्माणां च महोदधौ&lt;br&gt;&#xA;जङ्गमस्थावराणां च भूतानामसुरोत्तम&lt;br&gt;&#xA;पार्थिवानामपि व्यक्तं मृत्युं पश्यामि सर्वशः&lt;br&gt;&#xA;अन्तरिक्षचराणां च दानवोत्तम पक्षिणाम्&lt;br&gt;&#xA;उत्तिष्ठति यथाकालं मृत्युर्बलवतामपि&lt;br&gt;&#xA;दिवि सञ्चरमाणानि ह्रस्वानि च महान्ति च&lt;br&gt;&#xA;ज्योतींषि च यथाकालं पतमानानि लक्षये&lt;br&gt;&#xA;इति भूतानि सम्पश्यन्ननुषक्तानि मृत्युना&lt;br&gt;&#xA;सर्वं सामान्यतो विद्वान्कृतकृत्यस्सुखं स्वपे&lt;br&gt;&#xA;सुमहान्तमपि ग्रासं ग्रसे लब्धं यदृच्छया&lt;br&gt;&#xA;शये पुनरभुञ्जानो दिवसानि बहून्यपि&lt;br&gt;&#xA;आस्रवत्यपि मामन्नं पुनर्बहुगुणं बहु&lt;br&gt;&#xA;पुनरल्पगुणं स्तोकं पुनर्नैवोपपद्यते&lt;br&gt;&#xA;कणान्कदाचित्खादामि पिण्याकमपि च ग्रसे&lt;br&gt;&#xA;भक्षये शालिमांसानि भक्षांश्चोच्चावचान्पुनः&lt;br&gt;&#xA;शये कदाचित्पर्यङ्के भूमावपि पुनश्शये&lt;br&gt;&#xA;प्रासादे वाऽपि मे शय्या कदाचिदुपपद्यते&lt;br&gt;&#xA;धारयामि च चीराणि शाणक्षौमाजिनानि च&lt;br&gt;&#xA;महार्हाणि च वासांसि धारयाम्यहमेकदा&lt;br&gt;&#xA;न सन्निपतितं धर्म्यमुपभोगं यदृच्छया&lt;br&gt;&#xA;प्रत्याचक्षे न चाप्येनमनुरुन्धे सुदुर्लभम्&lt;br&gt;&#xA;अचलमनिधनं तथा विशोकं शुचिमतुलं विदुषां मते निविष्टम्&lt;br&gt;&#xA;अनभिमतमसेवितं च मूढैर्व्रतमिदमाजगरं शुचिश्चरामि&lt;br&gt;&#xA;अचलितमतिरच्युतस्स्वधर्मात्परिमितसंवरणः परावरज्ञः&lt;br&gt;&#xA;विगतभयकषायलोभमोहो व्रतमिदमाजगरं शुचिश्चरामि&lt;br&gt;&#xA;अनियतफलभक्ष्यभोज्यपेयं विधिपरिणामविभक्तदेशकालम्&lt;br&gt;&#xA;हृदयसुखमसेवितं कदर्यैर्व्रतमिदमाजगरं शुचिश्चरामि&lt;br&gt;&#xA;इदमिदमिति तृष्णयाऽभिभूतं जनमनवाप्तधनं विषीदमानम्&lt;br&gt;&#xA;निपुणमनुनिशाम्य तत्त्वबुद्ध्या व्रतमिदमाजगरं शुचिश्चरामि&lt;br&gt;&#xA;बहुविधमनुदृश्य चार्थहेतोः कृपणमिहार्यमनार्यमाश्रयं तम्&lt;br&gt;&#xA;उपशमरुचिरात्मवान्प्रशान्तो व्रतमिदमाजगरं शुचिश्चरामि&lt;br&gt;&#xA;सुखमसुखमलाभमर्थलाभं रतिमरतिं मरणं च जीवितं च&lt;br&gt;&#xA;विधिनियतमवेक्ष्य तत्त्वबुद्ध्या व्रतमिदमाजगरं शुचिश्चरामि&lt;br&gt;&#xA;अपगतभयरागमोहदर्पो धृतिमतिबुद्धिसमन्वितः प्रशान्तः&lt;br&gt;&#xA;उपगतफलभोगिनो निशाम्य व्रतमिदमाजगरं शुचिश्चरामि&lt;br&gt;&#xA;अनियतशयनासनः प्रकृत्या दमनियमव्रतसत्यशौचयुक्तः&lt;br&gt;&#xA;अपगतफलसञ्चयः प्रहृष्टो व्रतमिदमाजगरं शुचिश्चरामि&lt;br&gt;&#xA;अभिगतमसुखार्थमीहनार्थैरुपगतबुद्धिरवेक्ष्य चात्मसंस्थः&lt;br&gt;&#xA;तृषितमनियतं मनो नियन्तुं व्रतमिदमाजगरं शुचिश्चरामि&lt;br&gt;&#xA;न हृदयमनुरुध्यते मनो मे प्रियसुखदुर्लभतामनित्यतां वा&lt;br&gt;&#xA;तदुभयमुपलक्षयन्निवाहं व्रतमिदमाजगरं शुचिश्चरामि&lt;br&gt;&#xA;असुलभमुपलभ्य चार्थलाभं धृतितिबुद्धिपराक्रमैरुपेतम्&lt;br&gt;&#xA;बुधमनुजनिषेवितं समर्थैर्व्रतमिदमाजगरं शुचिश्चरामि&lt;br&gt;&#xA;बहु कथितमिदं हि बुद्धिमद्भिः कविभिरपि प्रथयद्भिरात्मकीर्तिम्&lt;br&gt;&#xA;इदमिदमिति तत्र तत्र तत्तत्स्वपरमतैर्गहनं वितर्कयद्भिः&lt;br&gt;&#xA;तदहमनुनिशाम्य विप्रयातं पृथगभिपन्नमिहाबुधैर्मनुष्यैः&lt;br&gt;&#xA;अनवसितमनन्तदोषपारं नृषु विहरामि विनीतदोषतृष्णः&lt;br&gt;&#xA;भीष्मः-&lt;br&gt;&#xA;अजगरचरितं व्रतं महात्मा य इह नरोऽनुचरेद्विनीतरागः&lt;br&gt;&#xA;अपगतभयमन्युलोभमोहः परमसुखं विहरेदिमं विहारम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/168/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/168/</guid>
      <description>&lt;p&gt;युधिष्ठिरः-&lt;br&gt;&#xA;बान्धवाः कर्म वित्तं वा प्रज्ञा वेह पितामह&lt;br&gt;&#xA;नरस्य का प्रतिष्ठा स्यादेतत्पृष्टो वदस्व मे&lt;br&gt;&#xA;भीष्मः-&lt;br&gt;&#xA;प्रज्ञा प्रतिष्ठा भूतानां प्रज्ञा लाभः परो मतः&lt;br&gt;&#xA;प्रज्ञा निश्श्रेयसी लोके प्रज्ञा स्वर्ग्यमनुत्तमम्&lt;br&gt;&#xA;प्रज्ञया प्रापितार्थो हि बलिरैश्वर्यसङ्क्षये&lt;br&gt;&#xA;प्रह्लादो नमुचिर्मङ्किस्तस्याः किं विद्यते परम्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;इन्द्रकाश्यपसंवादं तन्निबोध युधिष्ठिर&lt;br&gt;&#xA;वैश्यः कश्चिदृषिं तात काश्यपं संशितव्रतम्&lt;br&gt;&#xA;रथेन पातयामास श्रीमान्दृप्तस्तपस्विनम्&lt;br&gt;&#xA;आर्तस्स पतितः क्रुद्धस्त्यक्त्वाऽऽत्मानमथाब्रवीत्&lt;br&gt;&#xA;काश्यपः-&lt;br&gt;&#xA;मरिष्याम्यधनस्येह जीवितार्थो न विद्यते&lt;br&gt;&#xA;भीष्मः-&lt;br&gt;&#xA;तथा मुमूर्षुमासीनमकूजन्तमचेतसम्&lt;br&gt;&#xA;इन्द्रस्सृगालरूपेण बभाषे द्विजसत्तमम्&lt;br&gt;&#xA;इन्द्रः-&lt;br&gt;&#xA;मनुष्ययोनिमिच्छन्ति सर्वभूतानि सर्वशः&lt;br&gt;&#xA;मनुष्यत्वे च विप्रत्वं सर्व एवाभिनन्दति&lt;br&gt;&#xA;मनुष्यो ब्राह्मणश्चासि श्रोत्रियश्चासि काश्यप&lt;br&gt;&#xA;सुदुर्लभभवाप्यैतदहो मर्तुं त्वमिच्छसि&lt;br&gt;&#xA;सर्वे लाभास्साभिमाना इति सत्या परा श्रुतिः&lt;br&gt;&#xA;सन्तोषणीयरूपोऽसि लोभाद्यदभिमन्यसे&lt;br&gt;&#xA;अहो सिद्धार्थता तेषां येषां सन्तीह पाणयः&lt;br&gt;&#xA;पाणिमद्भ्यः स्पृहाऽस्माकं धनवद्भ्यो यथा तव&lt;br&gt;&#xA;अपाणिलाभादधिको लाभः कश्चन विद्यते&lt;br&gt;&#xA;अपाणित्वाद्वयं ब्रह्मन्कण्टकं नोद्धरामहे&lt;br&gt;&#xA;जन्तूनुच्चावचानङ्गे दशतो न कषामहे&lt;br&gt;&#xA;अथ येषां पुनः पाणी देवदत्तौ दशाङ्गुली&lt;br&gt;&#xA;उद्धरन्ति कृमीनङ्गाद्दशमानान्कषन्ति च&lt;br&gt;&#xA;हिमवर्षतपेभ्यश्च परित्राणानि कुर्वते&lt;br&gt;&#xA;चेलमन्नं सुखं शय्यां निवातं चोपभुञ्जते&lt;br&gt;&#xA;अधिष्ठाय च गां लोके भुञ्जते वाहयन्ति च&lt;br&gt;&#xA;उपायैर्बहुभिश्चापि वश्यानात्मनि कुर्वते&lt;br&gt;&#xA;ये खल्वजिह्वाः कृपणा अल्पप्राणा अपाणयः&lt;br&gt;&#xA;सहन्ते तानि दुःखानि दिष्ट्या त्वं न तथा मुने&lt;br&gt;&#xA;दिष्ट्या त्वं न सृगालो वा न कृमिर्न च मूषिकः&lt;br&gt;&#xA;न सर्पो न च मण्डूको न चान्यः पापयोनिजः&lt;br&gt;&#xA;एतावताऽपि लाभेन तोष्टुमर्हसि काश्यप&lt;br&gt;&#xA;किं पुनश्चासि सत्त्वानां सर्वेषां ब्राह्मणोत्तमः&lt;br&gt;&#xA;इमे मां क्रिमयोऽदन्ति तेषामुद्धरणाय मे&lt;br&gt;&#xA;नास्ति शक्तिरपाणित्वात्पश्यावस्थामिमां मम&lt;br&gt;&#xA;अकार्यमिति चैवेमं नात्मानं सन्त्यजाम्यहम्&lt;br&gt;&#xA;नातः पापीयसीं योनिं पतेयमपरामिति&lt;br&gt;&#xA;मन्ये वै पापयोनिं तां सृगालीं यामहं गतः&lt;br&gt;&#xA;पापीयस्यो बहुतरा इतोऽन्याः पापयोनयः&lt;br&gt;&#xA;जात्या चैके सुखितरास्सन्त्यन्ये भृशदुःखिताः&lt;br&gt;&#xA;नैकान्तं सुखमेवेह क्वचित्पश्यामि कस्यचित्&lt;br&gt;&#xA;मनुष्या आढ्यतां प्राप्य राज्यमिच्छन्त्यतः परम्&lt;br&gt;&#xA;राज्याद्देवत्वमिच्छन्ति देवत्वादिन्द्रतामपि&lt;br&gt;&#xA;भवेस्त्वं यद्यपि त्वाढ्यो न राजा न च दैवतम्&lt;br&gt;&#xA;देवत्वं प्राप्य चेन्द्रत्वं नैव तुष्येस्तथा सति&lt;br&gt;&#xA;न तृप्तिः प्रियलाभेऽस्ति तृष्णा लाभैर्न शाम्यति&lt;br&gt;&#xA;सम्प्रज्वलति सा भूयस्समिद्भिरिव पावकः&lt;br&gt;&#xA;अस्त्येव त्वयि शोको वै हर्षश्चास्ति तथा त्वयि&lt;br&gt;&#xA;सुखदुःखे तथैवोभे तत्र का परिदेवना&lt;br&gt;&#xA;परिच्छिद्यैव कामानां सर्वेषां चैव कर्मणाम्&lt;br&gt;&#xA;मूलं बुद्धीन्द्रियग्रामं शकुन्तानिव पञ्जरे&lt;br&gt;&#xA;न खल्वप्यरसज्ञस्य कामः क्वचन जायते&lt;br&gt;&#xA;संस्पर्शाद्दर्शनाद्वापि श्रवणाद्वापि जायते&lt;br&gt;&#xA;न त्वं स्मरसि वारुण्या खगानां च न पक्षिणाम्&lt;br&gt;&#xA;तेभ्यश्चाभ्यधिको भक्ष्यो न कश्चिद्विद्यते क्वचित्&lt;br&gt;&#xA;यानि चान्यानि भूतेषु भक्ष्यभोज्यानि काश्यप&lt;br&gt;&#xA;येषामभुक्तपूर्वाणि तेषामस्मृतिरेव च&lt;br&gt;&#xA;अप्राशनमसंस्पर्शो ह्यसन्दर्शनमेव च&lt;br&gt;&#xA;पुरुषस्यैष नियमो मन्ये श्रेयो न संशयः&lt;br&gt;&#xA;पाणिमन्तो हि धनिनो बलवन्तो न संशयः&lt;br&gt;&#xA;मनुष्या मानुषैरेव दासत्वमुपपादिताः&lt;br&gt;&#xA;वधबन्धपरिक्लेशैः क्लिश्यन्ते च पुनः पुनः&lt;br&gt;&#xA;ते खल्वपि रमन्ते च मोदन्ते च हसन्ति च&lt;br&gt;&#xA;अपरे बाहुबलिनः कृतविद्या मनस्विनः&lt;br&gt;&#xA;जुगुप्सितां सुकृपणां पापां वृत्तिमुपासते&lt;br&gt;&#xA;उत्सहन्ते च ते वृत्तिमन्यामप्युपसेवितुम्&lt;br&gt;&#xA;स्वकर्मणा तु नियतं भवितव्यं तु तत्तथा&lt;br&gt;&#xA;न पुल्कसो न चण्डाल आत्मानं त्यक्तुमिच्छति&lt;br&gt;&#xA;तया तुष्टस्स्वया योन्या मायां प्रेक्षस्व यादृशीम्&lt;br&gt;&#xA;दृष्ट्वा कुणीन्पक्षहतान्मनुष्यानामयाविनः&lt;br&gt;&#xA;सुसन्तुष्टस्स्वया योन्या लब्धलाभोसि काश्यप&lt;br&gt;&#xA;यदि ब्राह्मणदेहस्ते निरातङ्को निरामयः&lt;br&gt;&#xA;अङ्गानि च समग्राणि न च लोकेषु धिक्कृतः&lt;br&gt;&#xA;न केनचित्प्रवादेन सत्येनैवापहारिणा&lt;br&gt;&#xA;धर्मायोत्तिष्ठ विप्रर्षे नात्मानं त्यक्तुमर्हसि&lt;br&gt;&#xA;यदि ब्रह्मञ्शृणोष्येतच्छ्रद्दधासि च मे वचः&lt;br&gt;&#xA;मुख्यं फलमवाप्तासि वेदोक्तस्यैव कर्मणः&lt;br&gt;&#xA;स्वाध्यायमग्निसंस्कारमप्रमत्तोऽनुपालय&lt;br&gt;&#xA;सत्यं दमं च दानं च स्पर्धिष्ठा मा च केनचित्&lt;br&gt;&#xA;ये केचन ह्यध्ययनं प्राप्ता यजनयाजनम्&lt;br&gt;&#xA;कथं ते तात शोचेयुर्ध्यायेयुर्वाऽप्यशोभनम्&lt;br&gt;&#xA;इच्छन्तस्ते विहाराय सुखं महदवाप्नुयुः&lt;br&gt;&#xA;येऽनुजातास्सुनक्षत्रे सुतिथौ सुमुहूर्तजाः&lt;br&gt;&#xA;नक्षत्रेष्वासुरेष्वन्ये दुस्तिथौ दुर्मुहूर्तजाः&lt;br&gt;&#xA;सम्पतन्त्यासुरीं योनिं यज्ञव्रतविवर्जिताः&lt;br&gt;&#xA;अहमासं पण्डितको हैतुको वेदनिन्दकः&lt;br&gt;&#xA;हेतुवादान्प्रवदिता वक्ता संसत्सु हेतुमत्&lt;br&gt;&#xA;आन्वीक्षिकीं तर्कविद्यामनुरक्तो निरर्थिकाम्&lt;br&gt;&#xA;आक्रोष्टा चातिवक्ता च ब्रह्मवाक्येषु वै द्विज&lt;br&gt;&#xA;नास्तिकस्सर्वशङ्की च मूर्खः पण्डितमानिकः&lt;br&gt;&#xA;तस्येयं फलनिर्वृत्तिस्सृगालत्वं मम द्विज&lt;br&gt;&#xA;अपि जातु तथा तत्स्यादहोरात्रशतैरपि&lt;br&gt;&#xA;यदहं मानुषीं योनिं सृगालः प्राप्नुयां पुनः&lt;br&gt;&#xA;सन्तुष्टश्चाप्रमत्तश्च यज्ञदानतपोरतः&lt;br&gt;&#xA;ज्ञेयं ज्ञाता भवेयं वै वर्ज्यं वर्जयिता तथा&lt;br&gt;&#xA;भीष्मः-&lt;br&gt;&#xA;ततस्स मुनिरुत्थाय काश्यपस्तमुवाच ह&lt;br&gt;&#xA;अहो बतासि कुशलो बुद्धिमानिति विस्मितः&lt;br&gt;&#xA;समवैक्षत तं विप्रो ज्ञानदीर्घेण चक्षुषा&lt;br&gt;&#xA;ददर्श चैनं देवानामिन्द्रं देवं शतक्रतुम्&lt;br&gt;&#xA;ततस्सम्पूजयामास काश्यपो हरिवाहनम्&lt;br&gt;&#xA;अनुज्ञातस्तु तेनाथ प्रविवेश स्वमाश्रमम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/169/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/169/</guid>
      <description>&lt;p&gt;युधिष्ठिरः-&lt;br&gt;&#xA;यद्यस्ति दत्तमिष्टं वा तपस्तप्तं कृतं तथा&lt;br&gt;&#xA;गुरूणां वाऽपि शुश्रूषा तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;आत्मनाऽनर्थयुक्तेन पापे निविशते मनः&lt;br&gt;&#xA;स्वकर्म कलुषं कृत्वा लोके कृच्छ्रे विधीयते&lt;br&gt;&#xA;दुर्भिक्षादेव दुर्भिक्षं क्लेशात्क्लेशं भयाद्भयम्&lt;br&gt;&#xA;मृतेभ्यः प्रमृतं यान्ति दरिद्राः पापकारिणः&lt;br&gt;&#xA;उत्सवादुत्सवं यान्ति स्वर्गात्स्वर्गं सुखात्सुखम्&lt;br&gt;&#xA;श्रद्दधानाश्च दान्ताश्च सत्त्वस्थाश्शुभकारिणः&lt;br&gt;&#xA;व्यालकुञ्जरदुर्गेषु सर्पचोरभयेषु च&lt;br&gt;&#xA;हस्तावापेन गच्छन्ति नास्तिकाः किमतः परम्&lt;br&gt;&#xA;प्रियदेवातिथेयाश्च वदान्याः प्रियसाधवः&lt;br&gt;&#xA;क्षेम्यमात्मवतां मार्गमास्थिता हस्तदक्षिणम्&lt;br&gt;&#xA;पुलाका इव धान्येषु पूत्यण्डा इव पक्षिषु&lt;br&gt;&#xA;तद्विधास्ते मनुष्येषु येषां धर्मो न कारणम्&lt;br&gt;&#xA;सुशीघ्रमपि धावन्तं विधानमनुधावति&lt;br&gt;&#xA;शेते सह शयानेन येन येन यथाकृतम्&lt;br&gt;&#xA;उपतिष्ठति तिष्ठन्तं गच्छन्तमनुगच्छति&lt;br&gt;&#xA;करोति कुर्वतः कर्म छायेवाऽनुविधीयते&lt;br&gt;&#xA;येन येन यथा यद्यत्पुरा कर्म समार्जितम्&lt;br&gt;&#xA;तत्तदेव नरो भुङ्क्ते नित्यं विहितमात्मना&lt;br&gt;&#xA;स्वकर्मफलनिक्षेपं विधानपरिरक्षितम्&lt;br&gt;&#xA;भूतग्राममिमं कालस्समन्तात्परिकर्षति&lt;br&gt;&#xA;अचोद्यमानानि यथा पुष्पाणि च फलानि च&lt;br&gt;&#xA;स्वं कालं नातिवर्तन्ते तथा कर्म पुरा कृतम्&lt;br&gt;&#xA;सम्मानश्चावमानश्च लाभालाभौ क्षयोदयौ&lt;br&gt;&#xA;प्रवृत्तानि विवर्तन्ते विधानान्ते पुनः पुनः&lt;br&gt;&#xA;आत्मना विहितं दुःखमात्मनैवोपभुज्यते&lt;br&gt;&#xA;गर्भशय्यामुपादाय भुज्यते पौर्वदेहिकम्&lt;br&gt;&#xA;बालो युवा च वृद्धश्च यत्करोति शुभाशुभम्&lt;br&gt;&#xA;तस्यां तस्यामवस्थायां भुङ्क्ते जन्मनि जन्मनि&lt;br&gt;&#xA;यथा धेनुसहस्रेषु वत्सो विन्दति मातरम्&lt;br&gt;&#xA;तथा पूर्वकृतं कर्म कर्तारमनुगच्छति&lt;br&gt;&#xA;संस्विन्नमग्रतो वस्त्रं पश्चाच्छुध्यति वारिणा&lt;br&gt;&#xA;दुष्कर्मापि तथा पश्चात्पूयते पुण्यकर्मणा&lt;br&gt;&#xA;तपसा तप्यते देहस्तपसा विन्दते महत्&lt;br&gt;&#xA;उपवासप्रतप्तानां दीर्घं सुखमनन्तरम्&lt;br&gt;&#xA;दीर्घकालेन तपसा सेवितेन तपोवने&lt;br&gt;&#xA;धर्मनिर्धूतपापानां संसिद्ध्यन्ते मनोरथाः&lt;br&gt;&#xA;शकुनीनामिवाकाशे मत्स्यानामिव चोदके&lt;br&gt;&#xA;पदं यथा न दृश्येत तथा धर्मविदां गतिः&lt;br&gt;&#xA;अलमन्यैरुपालम्भैः कीर्तितैश्च व्यतिक्रमैः&lt;br&gt;&#xA;पेशलं चानुरूपं च कर्तव्यं हितमात्मनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/170/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/170/</guid>
      <description>&lt;p&gt;युधिष्ठिरः-&lt;br&gt;&#xA;कुतस्सृष्टमिदं सर्वं जगत्स्थावरजङ्गमम्&lt;br&gt;&#xA;प्रलये च किमप्येति तन्मे ब्रूहि पितामह&lt;br&gt;&#xA;ससागरस्सगगनस्सशैलस्सबलाहकः&lt;br&gt;&#xA;सभूमिस्साग्निपवनो लोकोऽयं केन निर्मितः&lt;br&gt;&#xA;कथं सृष्टानि भूतानि कथं वर्णविभक्तयः&lt;br&gt;&#xA;शोचाशौचं कथं तेषां धर्माधर्मावथो कथम्&lt;br&gt;&#xA;कीदृशो जीवतां जीवः क्व वा गच्छन्ति ये मृताः&lt;br&gt;&#xA;अमुं लोकमिमं चापि सर्वं शंसतु नो भवान्&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;भृगुणाऽभिहितं श्रेष्ठं भरद्वाजाय पृच्छते&lt;br&gt;&#xA;कैलासशिखरे दृष्ट्वा दीप्यमानमिवौजसा&lt;br&gt;&#xA;भृगुं महर्षिमासीनं भरद्वाजोऽन्वपृच्छत&lt;br&gt;&#xA;भारद्वाजः-&lt;br&gt;&#xA;कुतस्सृष्टमिदं सर्वं जगत्स्थावरजङ्गमम्&lt;br&gt;&#xA;प्रलये च किमप्येति तन्मे ब्रूहि द्विजोत्तम&lt;br&gt;&#xA;ससागरस्सगगनस्सशैलस्सबलाहकः&lt;br&gt;&#xA;सभूमिस्साग्निपवनो लोकोऽयं केन निर्मितः&lt;br&gt;&#xA;कथं सृष्टानि भूतानि कथं वर्णविभक्तयः&lt;br&gt;&#xA;शौचाशौचं कथं तेषां धर्माधर्मावथो कथम्&lt;br&gt;&#xA;कीदृशो जीवतां जीवः क्व वा गच्छन्ति ये मृताः&lt;br&gt;&#xA;अमुं लोकमिमं चापि सर्वं शंसतु नो भवान्&lt;br&gt;&#xA;भीष्मः-&lt;br&gt;&#xA;एवं स भगवान्पृष्टो भरद्वाजेन संशयम्&lt;br&gt;&#xA;ब्रह्मर्षिर्ब्रह्मसङ्काशस्सर्वं तस्मै ततोऽब्रवीत्&lt;br&gt;&#xA;भृगुः-&lt;br&gt;&#xA;नारायणो जगन्मूर्तिरन्तरात्मा सनातनः&lt;br&gt;&#xA;कूटस्थोऽक्षर अव्यक्तो निर्लेपो व्यापकः प्रभुः&lt;br&gt;&#xA;प्रकृतेः परतो नित्यमिन्द्रियैरप्यगोचरः&lt;br&gt;&#xA;स सिसृक्षुस्सहस्रांशादसृजत्पुरुषं प्रभुः&lt;br&gt;&#xA;मानसो नाम विख्यातश्श्रुतपूर्वो महर्षिभिः&lt;br&gt;&#xA;अनादिनिधनो देवस्तथाऽभेद्योऽजरामरः&lt;br&gt;&#xA;अव्यक्त इति विख्यातश्शाश्वतोऽथाक्षयोऽव्ययः&lt;br&gt;&#xA;यतस्सृष्टानि भूतानि तिष्ठन्ति च म्रियन्ति च&lt;br&gt;&#xA;सोऽसृजत्प्रथमं देवो महान्तं नाम नामतः&lt;br&gt;&#xA;आकाशमिति विख्यातं सर्वभूतधरः प्रभुः&lt;br&gt;&#xA;आकाशादभवद्वारि सलिलादग्निमारुतौ&lt;br&gt;&#xA;अग्निमारुतसंयोगात्ततस्समभवन्मही&lt;br&gt;&#xA;ततस्तेजोमयं दिव्यं पद्मं सृष्टं स्वयम्भुवा&lt;br&gt;&#xA;तस्मात्पद्मात्समभवद्ब्रह्मा वेदमयो निधिः&lt;br&gt;&#xA;अहङ्कार इति ख्यातस्सर्वभूतात्मभूतकृत्&lt;br&gt;&#xA;ब्रह्मा वै सुमहातेजा य एते पञ्चधातवः&lt;br&gt;&#xA;शैलास्तस्यास्थिसञ्ज्ञास्तु मेदो मांसं च मेदिनी&lt;br&gt;&#xA;समुद्रास्तस्य रुधिरमाकाशमुदरं तथा&lt;br&gt;&#xA;पवनश्चैव निश्श्वासस्तेजोऽग्निर्निम्नगास्सिराः&lt;br&gt;&#xA;दिवाकरश्च सोमश्च नयने तस्य विश्रुते&lt;br&gt;&#xA;नभश्चोर्ध्वं शिरस्तस्य क्षितिः पादौ भुजौ दिशः&lt;br&gt;&#xA;दुर्विज्ञेयो ह्यनन्तत्वात्सिद्धैरपि न संशयः&lt;br&gt;&#xA;स एष भगवान्विष्णुरनन्त इति विश्रुतः&lt;br&gt;&#xA;सर्वभूतात्मभूतस्थो दुर्विज्ञेयोऽकृतात्मभिः&lt;br&gt;&#xA;अहङ्कारस्य यस्स्रष्टा सर्वभूतोद्भवाय वै&lt;br&gt;&#xA;ततस्समभवद्विश्वं पृष्टोऽहं यदिह त्वया&lt;br&gt;&#xA;भरद्वाजः-&lt;br&gt;&#xA;गगनस्य दिशश्चैव भूजलस्यानिलस्य च&lt;br&gt;&#xA;कान्यत्र परिमाणानि संशयं छिन्धि मेऽर्थतः&lt;br&gt;&#xA;भृगुः-&lt;br&gt;&#xA;अनन्तमेतदाकाशं सिद्धचारणसेवितम्&lt;br&gt;&#xA;रम्यं नानाश्रयाकीर्णं यस्यान्तो नाधिगम्यते&lt;br&gt;&#xA;ऊर्ध्वं गतेरधस्तात्तु दृश्येते नेन्दुभास्करौ&lt;br&gt;&#xA;तत्र देवास्स्वयं दीप्तास्सूर्यभासोऽग्निवर्चसः&lt;br&gt;&#xA;ते चाप्यन्तं न पश्यन्ति नभसः प्रथितौजसः&lt;br&gt;&#xA;दुर्गमत्वादनन्तत्वादिति वै विद्धि मानद&lt;br&gt;&#xA;उपर्युपरि तैर्देवैः प्रज्वलद्भिस्स्वयम्प्रभैः&lt;br&gt;&#xA;निरुद्धमेतदाकाशमप्रमेयं सुरैरपि&lt;br&gt;&#xA;पृथिव्यन्ते समुद्रास्तु समुद्रान्ते तमस्स्मृतम्&lt;br&gt;&#xA;तपसोऽन्ते जलं प्राहुर्जलस्यान्तेऽग्निरेव च&lt;br&gt;&#xA;रसातलान्ते सलिलं जलान्ते पन्नगाधिपाः&lt;br&gt;&#xA;तदन्ते पुनराकाशमाकाशान्ते पुनर्जलम्&lt;br&gt;&#xA;एवमन्तं हि नभसः प्रमाणं सलिलस्य च&lt;br&gt;&#xA;अग्निमारुतयोश्चैव दुर्ज्ञेयं दैवतैरपि&lt;br&gt;&#xA;अग्निमारुततोयानां वर्णाः क्षितितलस्य च&lt;br&gt;&#xA;आकाशसदृशा ह्येते भिद्यन्तेऽतत्वदर्शनात्&lt;br&gt;&#xA;पठन्ति चैव मुनयश्शास्त्रेषु विविधेषु च&lt;br&gt;&#xA;त्रैलोक्ये सागरे चैव प्रमाणं विहितं यथा&lt;br&gt;&#xA;अदृश्याय त्वगम्याय कः प्रमाणमुदाहरेत्&lt;br&gt;&#xA;सिद्धानां देवतानां च यदा परिमिता गतिः&lt;br&gt;&#xA;अतो गौणमनन्तस्य नामानन्तेति विश्रुतम्&lt;br&gt;&#xA;नामधेयानुरूपस्य मानसस्य महात्मनः&lt;br&gt;&#xA;यस्य दिव्यं हि तद्रूपं ह्रीयते वर्धते न च&lt;br&gt;&#xA;कोऽन्यस्तद्वेदितुं शक्तो यो न स्यात्तद्विधोऽपरः&lt;br&gt;&#xA;ततः पुष्करतस्सृष्टस्सर्वज्ञो मूर्तिमान्प्रभुः&lt;br&gt;&#xA;ब्रह्मा धर्ममयः पूर्वं प्रजापतिरनुत्तमः&lt;br&gt;&#xA;भरद्वाजः-&lt;br&gt;&#xA;पुष्कराद्यदि सम्भूतो ज्येष्ठं भवति पुष्करम्&lt;br&gt;&#xA;ब्रह्माणं पूर्वजं चाह भवान्सन्देह एव मे&lt;br&gt;&#xA;भृगुः-&lt;br&gt;&#xA;मानसस्येह या मूर्तिर्ब्रह्मत्वं समुपागता&lt;br&gt;&#xA;तस्यासनविधानार्थं पृथिवी पद्ममुच्यते&lt;br&gt;&#xA;कर्णिका तस्य पद्मस्य मेरुर्गगनमुच्छ्रितः&lt;br&gt;&#xA;तस्य मध्ये स्थितो लोकान्सृजते जगतः प्रभुः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/171/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/171/</guid>
      <description>&lt;p&gt;भारद्वाजः-&lt;br&gt;&#xA;मेरुमध्ये स्थितो ब्रह्मा कथं स ससृजे प्रजाः&lt;br&gt;&#xA;एतन्मे सर्वमाचक्ष्व याथातथ्येन पृच्छतः&lt;br&gt;&#xA;भृगुः-&lt;br&gt;&#xA;प्रजाविसर्गं पूर्वं हि मानसो मनसाऽसृजत्&lt;br&gt;&#xA;संरक्षणार्थं भूतानां सृष्टं प्रथमतो जलम्&lt;br&gt;&#xA;यः प्राणस्सर्वभूतानां वर्धन्ते येन च प्रजाः&lt;br&gt;&#xA;परित्यक्ताश्च नश्यन्ति तेनेदं सर्वमावृतम्&lt;br&gt;&#xA;पृथिवी पर्वता मेघा मूर्तिमन्तश्च ये परे&lt;br&gt;&#xA;सर्वं तद्वारुणं ज्ञेयमापस्तस्तम्भिरे हि ताः&lt;br&gt;&#xA;भरद्वाजः-&lt;br&gt;&#xA;कथं सलिलमुत्पन्नं कथं चैवाग्निमारुतौ&lt;br&gt;&#xA;कथं वा मेदिनी सृष्टेत्यत्र मे संशयो महान्&lt;br&gt;&#xA;भृगुः-&lt;br&gt;&#xA;ब्रह्मकल्पे पुरा ब्रह्मन्ब्रह्मर्षीणां समागमे&lt;br&gt;&#xA;लोकसम्भवसन्देहस्समुत्पन्नो महात्मनाम्&lt;br&gt;&#xA;तेऽतिष्ठन्ध्यानमालम्ब्य मौनमास्थाय निश्चलाः&lt;br&gt;&#xA;त्यक्ताहाराः पवनपा दिव्यं वर्षशतं द्विजाः&lt;br&gt;&#xA;तेषां धर्ममयी वाणी सर्वेषां श्रोत्रमागमत्&lt;br&gt;&#xA;दिव्या सरस्वती तत्र सम्बभूव नभस्तलात्&lt;br&gt;&#xA;पुरा स्तिमितनिश्शब्दमाकाशमचलोपमम्&lt;br&gt;&#xA;नष्टचन्द्रार्कपवनं प्रसुप्तमिव सम्बभौ&lt;br&gt;&#xA;ततस्सलिलमुत्पन्नं तमसीवापरं तमः&lt;br&gt;&#xA;तस्माच्च सलिलोत्पीडात्समजायत मारुतः&lt;br&gt;&#xA;यथा भाजनमच्छिद्रं निश्शब्दमिव लक्ष्यते&lt;br&gt;&#xA;तच्चाम्भसा पूर्यमाणं सशब्दं कुरुतेऽनिलः&lt;br&gt;&#xA;तथा सलिलसंरुद्धे नभसोऽन्ते निरन्तरे&lt;br&gt;&#xA;भित्त्वाऽर्णवतलं वायुस्समुत्पतति वेगवान्&lt;br&gt;&#xA;स एष चरते वायुरर्णवोत्पीडसम्भवः&lt;br&gt;&#xA;आकाशं स्थानमासाद्य प्रशान्तिं नाधिगच्छति&lt;br&gt;&#xA;तस्मिन्वाय्वम्बुसङ्घर्षे दीप्ततेजा महाबलः&lt;br&gt;&#xA;प्रादुर्बभूवोर्ध्वशिखः कृत्वा वितिमिरं नभः&lt;br&gt;&#xA;अग्निः पवनसंयुक्तः खात्समुत्क्षिपते जलम्&lt;br&gt;&#xA;अग्निमारुतसंयोगाद्घनत्वमुपपद्यते&lt;br&gt;&#xA;तस्याकाशान्निपतितस्स्नेहस्तिष्ठति योऽपरः&lt;br&gt;&#xA;स सङ्घातत्वमापन्नो भूमित्वमनुगच्छति&lt;br&gt;&#xA;रसानां सर्वगन्धानां स्नेहानां प्राणिनां तथा&lt;br&gt;&#xA;भूमिर्योनिरिह ज्ञेया यस्यां सर्वं प्रसूयते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/172/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/172/</guid>
      <description>&lt;p&gt;भरद्वाजः-&lt;br&gt;&#xA;त एते धातवः पञ्च ब्रह्मा यानसृजत्पुरा&lt;br&gt;&#xA;आवृता यैरिमे लोका महाभूताभिसञ्ज्ञितैः&lt;br&gt;&#xA;यदाऽसृजत्सहस्राणि भूतानां स महामतिः&lt;br&gt;&#xA;पञ्चानामेव भूतत्वं कथं समुपपद्यते&lt;br&gt;&#xA;भृगुः-&lt;br&gt;&#xA;अमितानां महाशब्दो भूतानां याति सम्भवम्&lt;br&gt;&#xA;ततस्तेषां महाभूतशब्दोऽयमुपपद्यते&lt;br&gt;&#xA;चेष्टा वायुः खमाकाशमूष्माऽग्निस्सलिलं द्रवः&lt;br&gt;&#xA;पृथिवी चात्र सङ्घातश्शरीरं पाञ्चभौतिकम्&lt;br&gt;&#xA;इत्येतैः पञ्चभिर्भूतैर्युक्तं स्थावरजङ्गमम्&lt;br&gt;&#xA;श्रोत्रं घ्राणं रसस्स्पर्शो दृष्टिश्चेन्द्रियसञ्ज्ञिताः&lt;br&gt;&#xA;भरद्वाजः-&lt;br&gt;&#xA;पञ्चभिर्यदि भूतैस्तु यक्तास्स्थावरजङ्गमाः&lt;br&gt;&#xA;स्थावराणां न दृश्यन्ते शरीरे पञ्च धातवः&lt;br&gt;&#xA;अनूष्मणामचेष्टानां जडानां चैव सर्वशः&lt;br&gt;&#xA;वृक्षाणां नोपलभ्यन्ते शरीरे पञ्च धातवः&lt;br&gt;&#xA;न शृणुन्ति न पश्यन्ति न गन्धरसवेदिनः&lt;br&gt;&#xA;न च स्पर्शं विजानन्ति ते कथं पाञ्चभौतिकाः&lt;br&gt;&#xA;अद्रवत्वादनग्नित्वादभूतित्वादवायुतः&lt;br&gt;&#xA;आकाशस्याप्रमेयत्वाद्वृक्षाणां नास्ति भौतिकम्&lt;br&gt;&#xA;भृगुः-&lt;br&gt;&#xA;सुखदुःखयोश्च ग्रहणाच्छिन्नस्य च विरोहणात्&lt;br&gt;&#xA;जीवं पश्यामि वृक्षाणामचैतन्यं न विद्यते&lt;br&gt;&#xA;ऊष्मतो म्लायते वर्णं त्वक्फलं पुष्पमेव च&lt;br&gt;&#xA;म्लायते चैव शीतेन स्पर्शस्तेनात्र विद्यते&lt;br&gt;&#xA;वाय्वग्न्यशनिनिष्पेषैः फलं पुष्पं विशीर्यते&lt;br&gt;&#xA;श्रोत्रेण गृह्यते शब्दस्तस्माच्छृण्वन्ति पादपाः&lt;br&gt;&#xA;वल्ली वेष्टयते वृक्षं सर्वतश्चैव गच्छति&lt;br&gt;&#xA;नाप्यदृष्टेश्च मार्गोऽस्ति तस्मात्पश्यन्ति पादपाः&lt;br&gt;&#xA;पुण्यापुण्यैस्तथा गन्धैर्धूपैश्च विविधैरपि&lt;br&gt;&#xA;भवन्त्यरोगाः पुष्पाढ्यास्तस्माज्जिघ्रन्ति पादपाः&lt;br&gt;&#xA;पादैस्सलिलपानाच्च व्याधीनां चापि दर्शनात्&lt;br&gt;&#xA;व्याधिप्रतिक्रियत्वाच्च विद्यते रसनं द्रुमे&lt;br&gt;&#xA;वक्त्रेणोत्पलनालेन यथोर्ध्वं जलमाददेत्&lt;br&gt;&#xA;तथा पवनसंयुक्तः पादैः पिबति पादपः&lt;br&gt;&#xA;तेन तज्जलमादत्तं जरयत्यग्निमारुतौ&lt;br&gt;&#xA;आहारपरिणामाच्च स्नेहो वृद्धिश्च जायते&lt;br&gt;&#xA;घनानामपि वृक्षाणामाकाशोऽस्ति न संशयः&lt;br&gt;&#xA;तेषां पुष्पफलैर्व्यक्तिर्नित्यं समुपलभ्यते&lt;br&gt;&#xA;जङ्गमानां च सर्वेषां शरीरे पञ्च धातवः&lt;br&gt;&#xA;प्रत्येकशः प्रभिद्यन्ते यैश्शरीरं विचेष्टते&lt;br&gt;&#xA;त्वक्च मांसं तथाऽस्थीनि मज्जा स्नायुश्च पञ्चमः&lt;br&gt;&#xA;इत्येतदिह सङ्घातश्शरीरे पृथिवीमयः&lt;br&gt;&#xA;तेजो ह्यग्निस्तथा क्रोधश्चक्षुरूष्मा तथैव च&lt;br&gt;&#xA;अग्निर्जरयते चापि पञ्चाग्नेयाश्सरीरतः&lt;br&gt;&#xA;श्रवणं घ्राणमास्यं च हृदयं कोष्ठमेव च&lt;br&gt;&#xA;आकाशात्प्राणिनामेते शरीरे पञ्च धातवः&lt;br&gt;&#xA;श्लेष्मा पित्तमथ स्वेदो वसा शोणितमेव च&lt;br&gt;&#xA;इत्यापः पञ्चधा देहे वसन्ति प्राणिनां सदा&lt;br&gt;&#xA;प्राणात्प्राणयते प्राणी व्यानाद्व्यायच्छते सदा&lt;br&gt;&#xA;गच्छत्यपानेनार्वाक्च समानने समास्थितः&lt;br&gt;&#xA;उदानादुच्छ्वसिति च वृत्तिभेदाच्च भाषते&lt;br&gt;&#xA;इत्येते वायवः पञ्च रसो गन्धश्च भूगुणः&lt;br&gt;&#xA;भूमेर्गन्धगुणान्वेत्ति रसं चाद्भ्यश्शरीरवान्&lt;br&gt;&#xA;ज्योतिः पश्यति रूपाणि स्पर्शं वेत्ति च वायुतः&lt;br&gt;&#xA;शब्दं शृणोति च तथैवाकाशात्तु शरीरवान्&lt;br&gt;&#xA;गन्धस्स्पर्शो रसो रूपं शब्दश्चात्र गुणास्स्मृताः&lt;br&gt;&#xA;शब्दस्स्पर्शं च रूपं च रसो गन्धाश्च भूगुणाः&lt;br&gt;&#xA;तस्य गन्धस्य वक्ष्यामि विस्तराभिहितान्गुणान्&lt;br&gt;&#xA;इष्टश्चानिष्टगन्धश्च मधुरः कटुकस्तथा&lt;br&gt;&#xA;निर्हारी संहतस्स्निग्धो रूक्षो विशद एव च&lt;br&gt;&#xA;एवं नवविधो ज्ञेयः पार्थिवो गन्धविस्तरः&lt;br&gt;&#xA;शब्दः स्पर्शश्च रूपं च रसश्चापि गुणाः स्मृताः&lt;br&gt;&#xA;रसज्ञानं तु वक्ष्यामि तन्मे निगदतश्शृणु&lt;br&gt;&#xA;रसो बहुविधः प्रोक्तस्सूरिभिः प्रथितात्मभिः&lt;br&gt;&#xA;मधुरो लवणस्तिक्तः कषायोऽम्लः कटुस्तथा&lt;br&gt;&#xA;एवं षड्विधविस्तारो रसो वारिमयस्स्मृतः&lt;br&gt;&#xA;शब्दस्स्पर्शश्च रूपं च त्रिगुणं ज्योतिरुच्यते&lt;br&gt;&#xA;ज्योतिः पश्यति रूपाणि रूपं च बहुधा स्मृतम्&lt;br&gt;&#xA;ह्रस्वो दीर्घः कृशस्स्थूलश्चतुरस्रश्च वृत्तवान्&lt;br&gt;&#xA;शुक्लः कृष्णस्तथा रक्तः नीलः पीतोऽरुणस्तथा&lt;br&gt;&#xA;एवं द्वादशविस्तारो ज्योतिषोऽपि गुणस्स्मृतः&lt;br&gt;&#xA;शब्दस्स्पर्शश्च वायव्यस्स्पर्शश्च बहुधा स्मृतः&lt;br&gt;&#xA;उष्णश्शीतस्सुखो दुःखस्स्निग्धो विशद एव च&lt;br&gt;&#xA;कठिनश्चिक्कणश्लक्ष्णः पिच्छलो मृदुदारुणौ&lt;br&gt;&#xA;एवं द्वादशविस्तारो वायव्यो गुण उच्यते&lt;br&gt;&#xA;तत्रैकगुणमाकाशं शब्द इत्येव स स्मृतः&lt;br&gt;&#xA;तस्य शब्दस्य वक्ष्यामि विस्तरं विविधं स्मृतम्&lt;br&gt;&#xA;षड्जस्त्वृषभगान्धारौ मध्यमः पञ्चमस्तथा&lt;br&gt;&#xA;धैवतश्च निषादश्च सप्तैते शब्दजा गुणाः&lt;br&gt;&#xA;एष सप्तविधः प्रोक्तश्शब्द आकाशलक्षणः&lt;br&gt;&#xA;त्र्यैस्वर्येण तु सर्वत्र स्थितोऽपि पटहादिषु&lt;br&gt;&#xA;आकाशजं शब्दमाहुरेभिर्वायुगुणैर्युतम्&lt;br&gt;&#xA;अव्याहतैश्चेतयते न वेत्ति विषमाहतैः&lt;br&gt;&#xA;आप्याय्यन्ते च ते नित्यं धातवस्तैस्तु धातुभिः&lt;br&gt;&#xA;आपोऽग्निर्मारुतश्चैव नित्यं जाग्रति देहिषु&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/173/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/173/</guid>
      <description>&lt;p&gt;भरद्वाजः-&lt;br&gt;&#xA;पार्थिवं धातुमाश्रित्य शारीरोऽग्निः कथं भवेत्&lt;br&gt;&#xA;अवकाशविशेषेण कथं वर्तयतेऽनिलः&lt;br&gt;&#xA;भृगुः-&lt;br&gt;&#xA;वायोर्गतिमहं ब्रह्मन्कीर्तयिष्यामि तेऽनघ&lt;br&gt;&#xA;प्राणिनामनिलो देहान्यथा चेष्टयते बली&lt;br&gt;&#xA;श्रितो मूर्धानमग्निस्तु शरीरं परिपालयन्&lt;br&gt;&#xA;प्राणो मूर्धनि चाग्नौ च वर्तमानो विचेष्टने&lt;br&gt;&#xA;स जन्तुस्सर्वभूतात्मा पुरुषस्स सनातनः&lt;br&gt;&#xA;मनो बुद्धिरहङ्कारो भूतानि विषयाश्च सः&lt;br&gt;&#xA;एवं त्विह स सर्वत्र प्राणेन परिपाल्यते&lt;br&gt;&#xA;कोष्ठतस्तु समानेन स्वां स्वां गतिमुपाश्रितः&lt;br&gt;&#xA;बस्तिमूलं गुदं चैव पावकं समुपाश्रितः&lt;br&gt;&#xA;वहन्मूत्रपुरीषं चाप्यपानः परिवर्तते&lt;br&gt;&#xA;प्रयत्ने कर्मणि बले य एकस्त्रिषु वर्तते&lt;br&gt;&#xA;उदान इति तं प्राहुरध्यात्मकुशला जनाः&lt;br&gt;&#xA;सन्धिष्वपि च सर्वेषु सन्निविष्टस्तथाऽनिलः&lt;br&gt;&#xA;शरीरेषु मनुष्याणां व्यान इत्युपदिश्यते&lt;br&gt;&#xA;धातुष्वग्निस्तु विततस्समानोऽग्निस्समीरितः&lt;br&gt;&#xA;रसान्धातूंश्च दोषांश्च वर्तयन्नवतिष्ठते&lt;br&gt;&#xA;अपानप्राणयोर्मध्ये प्राणापानसमाहितः&lt;br&gt;&#xA;समन्वितस्समानेन सम्यक्पचति पावकः&lt;br&gt;&#xA;आस्यं हि पायुसंयुक्तमन्ते स्याद्गुदसञ्ज्ञितम्&lt;br&gt;&#xA;स्रोतस्तस्मात्प्रजायन्ते सर्वस्रोतांसि देहिनाम्&lt;br&gt;&#xA;प्राणानां सन्निपाताच्च सन्निपातः प्रजायते&lt;br&gt;&#xA;ऊष्मा सोग्निरिति ज्ञेयो योऽन्नं पचति देहिनाम्&lt;br&gt;&#xA;अग्निवेगवहः प्राणो गुदान्ते प्रतिहन्यते&lt;br&gt;&#xA;स ऊर्ध्वमागम्य पुनस्समुत्क्षिपति पावकम्&lt;br&gt;&#xA;पक्वाशयस्त्वधो नाभ्या ऊर्ध्वमामाशयस्स्मृतः&lt;br&gt;&#xA;नाभिमध्ये शरीरस्य सर्वे प्राणास्तदाश्रिताः&lt;br&gt;&#xA;प्रसृता हृदयात्सर्वास्तिर्यगूर्ध्वमधस्तथा&lt;br&gt;&#xA;वहन्त्यन्नरसान्नाड्यो दशप्राणप्रचोदिताः&lt;br&gt;&#xA;एष मार्गोऽथ योगानां येन गच्छन्ति तत्पदम्&lt;br&gt;&#xA;जितक्लमासना धीरा मूर्धन्यात्मानमादधन्&lt;br&gt;&#xA;एवं सर्वेषु विहितः प्राणापानेषु देहिनाम्&lt;br&gt;&#xA;तस्मिन्योऽवस्थितो नित्यमग्निस्स्थाल्यामिवाहितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/174/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/174/</guid>
      <description>&lt;p&gt;भरद्वाजः-&lt;br&gt;&#xA;यदि प्राणयते वायुर्वायुरेव विचेष्टते&lt;br&gt;&#xA;श्वसिते भाषते चैव तस्माज्जीवो निरर्थकः&lt;br&gt;&#xA;यदूष्मभाव आग्नेयो वह्निना पच्यते यदि&lt;br&gt;&#xA;अग्निर्जरयते चैव तस्माज्जीवो निरर्थकः&lt;br&gt;&#xA;जन्तोः प्रमीयमाणस्य जीवो नैवोपलभ्यते&lt;br&gt;&#xA;वायुरेव जहात्येनमूष्मभावश्च नश्यति&lt;br&gt;&#xA;यदि वातोपमो जीवस्संश्लेषो यदि वायुना&lt;br&gt;&#xA;वायुमण्डलवद्दृश्येद्गच्छन्सह मरुद्गणैः&lt;br&gt;&#xA;श्लेष्मो वा यदि वातेन यदि तस्मात्प्रणश्यति&lt;br&gt;&#xA;महार्णववियुक्तत्वादन्यत्सलिलभाजनम्&lt;br&gt;&#xA;यत्क्षिपेत्सलिलं कूपे प्रदीपं वा हुताशने&lt;br&gt;&#xA;तन्नश्यत्युभयं तद्वज्जीवो वातानलात्मकः&lt;br&gt;&#xA;पञ्चसाधारणे ह्यस्मिञ्शरीरे जीवितं कुतः&lt;br&gt;&#xA;तेषामन्यतरत्यागाच्चतुर्णां नास्ति सङ्ग्रहः&lt;br&gt;&#xA;नश्यन्त्यापो ह्यनाधाराद्वायुरुच्छ्वासनिग्रहात्&lt;br&gt;&#xA;नश्यते कोष्ठभेदात्खमग्निर्नश्यत्यभोजनात्&lt;br&gt;&#xA;व्याधिप्राणपरिक्लेशैर्मेदिनी चैव शीर्यते&lt;br&gt;&#xA;पीडितेऽन्यतमे ह्येषां सङ्घातो याति पञ्चताम्&lt;br&gt;&#xA;तस्मिन्पञ्चत्वमापन्ने जीवः किमनुधावति&lt;br&gt;&#xA;किं वा वेदयते जीवः किं शृणोति ब्रवीति वा&lt;br&gt;&#xA;एषा गौः परलोकस्थं तारयिष्यति मामिति&lt;br&gt;&#xA;यो दत्त्वा म्रियते जन्तुस्सा गौः कं तारयिष्यति&lt;br&gt;&#xA;गौश्च प्रतिग्रहीता च दाता चैव समं यदा&lt;br&gt;&#xA;इहैव विलयं यान्ति कुतस्तेषां समागमः&lt;br&gt;&#xA;विहगैरुपयुक्तस्य शैलाग्रात्पतितस्य वा&lt;br&gt;&#xA;अग्निना चोपयुक्तस्य कुतस्सञ्जीवनं पुनः&lt;br&gt;&#xA;छिन्नस्य यदि वृक्षस्य न मूलं प्रतिरोहति&lt;br&gt;&#xA;बीजान्यस्य प्ररोहन्ति मृतः क्व पुनरेष्यति&lt;br&gt;&#xA;बीजमात्रं पुरा सृष्टं यदेतत्परिवर्तते&lt;br&gt;&#xA;मृता मृताः प्रणश्यन्ति बीजाद्बीजं प्रवर्तते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/175/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/175/</guid>
      <description>&lt;p&gt;भृगुः-&lt;br&gt;&#xA;न प्रणाशोऽस्ति जीवानां दत्तस्य च कृतस्य च&lt;br&gt;&#xA;याति देहान्तरं प्राणी शरीरं तु विशीर्यते&lt;br&gt;&#xA;न शरीराश्रितो जीवस्तस्मिन्नष्टे प्रणश्यति&lt;br&gt;&#xA;यथा समित्सु दग्धासु न प्रणश्यति पावकः&lt;br&gt;&#xA;भरद्वाजः-&lt;br&gt;&#xA;अग्नेर्यथा समिद्धस्य यदि नाशो न विद्यते&lt;br&gt;&#xA;इन्धनस्योपयोगान्ते स चाग्निर्नोपलभ्यते&lt;br&gt;&#xA;नश्यतीत्येव जानामि शान्तमग्निमनिन्धनम्&lt;br&gt;&#xA;गतिर्यस्य प्रमाणं वा संस्थानं वा न दृश्यते&lt;br&gt;&#xA;भृगुः-&lt;br&gt;&#xA;जीवस्य चेन्धनाग्नेश्च सदा नाशो न विद्यते&lt;br&gt;&#xA;समिधामुपयोगान्ते सन्नेवाग्निर्न दृश्यते&lt;br&gt;&#xA;आकाशानुगतत्वाद्धि दुर्ग्रहस्स निराश्रयः&lt;br&gt;&#xA;तथा शरीरसन्त्यागे जीवो ह्याकाशमाश्रितः&lt;br&gt;&#xA;न गृह्यते सुसूक्ष्मत्वाद्यथा ज्योतिरनिन्धनम्&lt;br&gt;&#xA;प्राणान्धारयते योऽग्निस्स जीव उपधार्यताम्&lt;br&gt;&#xA;वायुसन्धारणो ह्यग्निर्नश्यत्युच्छ्वासनिग्रहात्&lt;br&gt;&#xA;तस्मिन्नष्टे शरीराग्नौ शरीरं तदचेतनम्&lt;br&gt;&#xA;पतितं याति भूमित्वमयनं तस्य हि क्षितिः&lt;br&gt;&#xA;जङ्गमानां हि सर्वेषां स्थावराणां तथैव च&lt;br&gt;&#xA;आकाशं पवनोऽभ्येति ज्योतिस्तमनुगच्छति&lt;br&gt;&#xA;तत्र त्रयाणामेकत्वं द्वयं भूमौ प्रतिष्ठितम्&lt;br&gt;&#xA;यत्र खं तत्र पवनस्तत्राग्निर्यत्र मारुतः&lt;br&gt;&#xA;अमूर्तयस्ते विज्ञेया आपो मूर्तास्तथा क्षितिः&lt;br&gt;&#xA;भरद्वाजः-&lt;br&gt;&#xA;यद्यग्निमारुतो भूमिः खमापश्च शरीरिषु&lt;br&gt;&#xA;जीवः किंलक्षणस्तत्रैतदाचक्ष्व मेऽनघ&lt;br&gt;&#xA;पञ्चात्मके पञ्चरतौ पञ्चविज्ञानसंयुते&lt;br&gt;&#xA;शरीरे प्राणिनां जीवं वेत्तुमिच्छामि यादृशम्&lt;br&gt;&#xA;मांसशोणितसङ्घाते मेदस्स्नाय्वस्थिसञ्चये&lt;br&gt;&#xA;भिद्यमाने शरीरेऽत्र जीवो नैवोपलभ्यते&lt;br&gt;&#xA;भृगुः-&lt;br&gt;&#xA;यद्यजीवं शरीरं तु पञ्चभूतसमन्वितम्&lt;br&gt;&#xA;शारीरे मानसे दुःखे कस्तां वेदयते रुजम्&lt;br&gt;&#xA;हृष्यति क्रुध्यति च कश्शोचत्युद्विजते च कः&lt;br&gt;&#xA;इच्छति ध्यायति द्वेष्टि वाचामीरयते च कः&lt;br&gt;&#xA;भारद्वाजः-&lt;br&gt;&#xA;शृणोति कथितं जीवः कर्णाभ्यां न शृणोति तम्&lt;br&gt;&#xA;महर्षे मनसि व्यग्रे तस्माज्जीवो निरर्थकः&lt;br&gt;&#xA;सर्वं पश्यति यद्दृश्यं मनोयुक्तेन चक्षुषा&lt;br&gt;&#xA;मनसि व्याकुले तस्मिन्पश्यन्नपि न पश्यति&lt;br&gt;&#xA;न पश्यति न च ब्रूते न शृणोति न जिघ्रति&lt;br&gt;&#xA;न च स्पर्शरसौ वेत्ति निद्रावशगतः पुनः&lt;br&gt;&#xA;भृगुः-&lt;br&gt;&#xA;न पञ्चसाधारणमत्र किञ्चिच्छरीरमेको वहतेऽन्तरात्मा&lt;br&gt;&#xA;स वेत्ति गन्धांश्च रसाञ्श्रुतिं च स्पर्शं च रूपं च गुणाश्च येऽन्ये&lt;br&gt;&#xA;पञ्चात्मके पञ्चगुणप्रदर्शी स सर्वगात्रानुगतोऽन्तरात्मा&lt;br&gt;&#xA;स वेत्ति दुःखानि सुखानि चात्र तद्विप्रयोगात्तु न वेत्ति देहः&lt;br&gt;&#xA;यदा न रूपं न स्पर्शो नोष्मभावश्च पञ्चके&lt;br&gt;&#xA;तदा शान्ते शरीराग्नौ देहं त्यक्त्वा न नश्यति&lt;br&gt;&#xA;अम्मयं सर्वमेवेदमापो मूर्तिश्शरीरिणाम्&lt;br&gt;&#xA;तत्रात्मा मानसो ब्रह्मा सर्वभूतेषु लोककृत्&lt;br&gt;&#xA;आत्मानं तं विजानीहि तं लोकस्य विधायकम्&lt;br&gt;&#xA;तस्मिन्स संश्रितो देवो ह्यब्बिन्दुरिव पुष्करे&lt;br&gt;&#xA;क्षेत्रज्ञं तं विजानीहि नित्यं लोकहितात्मकम्&lt;br&gt;&#xA;तमो रजश्च सत्त्वं च विद्धि जीवगुणानिमान्&lt;br&gt;&#xA;सचेतनं जीवगुणं वदन्ति स चेष्टते चेष्टयते च सर्वम्&lt;br&gt;&#xA;ततः परं क्षेत्रविदो वदन्ति प्रावर्तयद्यो भुवनानि सप्त&lt;br&gt;&#xA;न जीवनाशोऽस्ति हि देहनाशे मिथ्यैतदाहुर्मृत इत्यबुद्धाः&lt;br&gt;&#xA;जीवस्तु देहान्तरितः प्रयाति दशार्धतैवास्य शरीरभेदः&lt;br&gt;&#xA;एवं सर्वेषु भूतेषु गूढश्चरति संवृतः&lt;br&gt;&#xA;दृश्यते त्वग्र्यया बुद्ध्या सूक्ष्मया तत्त्वदर्शिभिः&lt;br&gt;&#xA;तं पूर्वापररात्रेषु युञ्जानस्सततं बुधः&lt;br&gt;&#xA;लघ्वाहारो विशुद्धात्मा पश्यत्यात्मानमात्मनि&lt;br&gt;&#xA;चित्तस्य हि प्रसादेन हित्वा कर्म शुभाशुभम्&lt;br&gt;&#xA;प्रसन्नात्माऽत्मनि स्थित्वा सुखमव्ययमश्नुते&lt;br&gt;&#xA;मानसोऽग्निः शरीरेषु जीव इत्यभिधीयते&lt;br&gt;&#xA;सृष्टिः प्रजापतेरेषा भूताध्यात्मविनिश्चया&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/176/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/176/</guid>
      <description>&lt;p&gt;भृगुः-&lt;br&gt;&#xA;असृजद्ब्राह्मणानेव पूर्वं ब्रह्मा प्रजापतीन्&lt;br&gt;&#xA;आत्मतेजोभिनिर्वृत्तान्भास्कराग्निसमप्रभान्&lt;br&gt;&#xA;ततस्सत्यं च धर्मं च तपो ब्रह्म च शाश्वतम्&lt;br&gt;&#xA;आचारं चैव शौचं च सर्गादौ विदधे प्रभुः&lt;br&gt;&#xA;देवदानवगन्धर्वा दैत्यासुरमहोरगाः&lt;br&gt;&#xA;यक्षराक्षसनागाश्च पिशाचा मनुजास्तथा&lt;br&gt;&#xA;ब्राह्मणाः क्षत्रिया वैश्याश्शूद्राश्च द्विजसत्तम&lt;br&gt;&#xA;ये चान्ये भूतसङ्घानां सङ्घातास्तांश्च निर्ममे&lt;br&gt;&#xA;ब्राह्मणानां सितो वर्णः क्षत्रियाणां तु लोहितः&lt;br&gt;&#xA;वैश्यानां पीतको वर्णश्शूद्राणामसितस्तथा&lt;br&gt;&#xA;भरद्वाजः-&lt;br&gt;&#xA;चातुर्वर्ण्यस्य वर्णेन यदि वर्णो विभज्यते&lt;br&gt;&#xA;सर्वेषां खलु वर्णानां दृश्यते वर्णसङ्करः&lt;br&gt;&#xA;कामः क्रोधो भयं लोभः शोकश्चिन्ता क्षुधा श्रमः&lt;br&gt;&#xA;सर्वेषां नः प्रभवति कस्माद्वर्णो विभज्यते&lt;br&gt;&#xA;स्वेदमूत्रपुरीषाणि श्लेष्मा पित्तं सशोणितम्&lt;br&gt;&#xA;तनोः क्षरति सर्वेषां कस्माद्वर्णो विभज्यते&lt;br&gt;&#xA;जङ्गमानामसङ्ख्येयास्स्थावराणां च जातयः&lt;br&gt;&#xA;तेषां विविधवर्णानां कुतो वर्णविनिश्चयः&lt;br&gt;&#xA;भृगुः-&lt;br&gt;&#xA;न विशेषोऽस्ति वर्णानां सर्वं ब्राह्ममिदं जगत्&lt;br&gt;&#xA;ब्राह्मणाः पूर्वसृष्टा हि कर्मभिर्वर्णतां गताः&lt;br&gt;&#xA;कामभोगप्रियास्तीक्ष्णाः क्रोधनाः प्रियसाहसाः&lt;br&gt;&#xA;त्यक्तस्वधर्मा रक्ताङ्गास्ते द्विजाः क्षत्रतां गताः&lt;br&gt;&#xA;गोषु वृत्तिं समाधाय पीताः कृष्युपजीविनः&lt;br&gt;&#xA;स्वधर्मान्नानुतिष्ठन्ति ते द्विजा वैश्यतां गताः&lt;br&gt;&#xA;हिंसानृतप्रिया लुब्धास्सर्वकर्मोपजीविनः&lt;br&gt;&#xA;कृष्णाश्शौचपरिभ्रष्टास्ते द्विजाश्शूद्रतां गताः&lt;br&gt;&#xA;इत्येतैः कर्मभिर्व्यस्ता द्विजा वर्णान्तरं गताः&lt;br&gt;&#xA;धर्मो यज्ञक्रिया चैषां नित्यं न प्रतिषिध्यते&lt;br&gt;&#xA;वर्णाश्चतुर एते हि येषां ब्राह्मी सरस्वती&lt;br&gt;&#xA;विहिता ब्रह्मणा पूर्वं लोभात्त्वज्ञानतां गताः&lt;br&gt;&#xA;ब्राह्मणा ब्रह्मतन्त्रस्थास्तपस्तेषां न नश्यति&lt;br&gt;&#xA;ब्रह्म धारयतां नित्यं व्रतानि नियमांस्तथा&lt;br&gt;&#xA;ब्रह्म चैतत्पुरा सृष्टं ये तु जानन्ति ते द्विजाः&lt;br&gt;&#xA;तेषां बहुविधास्त्वन्यास्तत्र तत्र द्विजातयः&lt;br&gt;&#xA;पिशाचा राक्षसाः प्रेता विविधा म्लेच्छजातयः&lt;br&gt;&#xA;प्रनष्टज्ञानविज्ञानास्स्वच्छन्दाचारचेष्टिताः&lt;br&gt;&#xA;प्रजा ब्राह्मणसंस्कारास्स्वकर्मकृतनिश्चयाः&lt;br&gt;&#xA;ऋषिभिस्स्वेन तपसा सृज्यन्ते च परावरैः&lt;br&gt;&#xA;आदिदेवसमुद्भूता ब्रह्ममूलाऽक्षयाव्यया&lt;br&gt;&#xA;सा सृष्टिर्मानसी नाम धर्मतन्त्रपरायणा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/177/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/177/</guid>
      <description>&lt;p&gt;भरद्वाजः-&lt;br&gt;&#xA;ब्राह्मणः केन भवति क्षत्रियो वा द्विजोत्तम&lt;br&gt;&#xA;वैश्यश्शूद्रश्च विप्रर्षे तद्ब्रूहि वदतां वर&lt;br&gt;&#xA;भृगुः-&lt;br&gt;&#xA;जातकर्मादिभिर्यस्तु संस्कारैस्संस्कृतश्शुचिः&lt;br&gt;&#xA;वेदाध्ययनसम्पन्नष्षट्सु कर्मस्ववस्थितः&lt;br&gt;&#xA;शौचाचाररतस्सम्यग्विघसाशी गुरुप्रियः&lt;br&gt;&#xA;नित्यव्रती सत्यपरस्स वै ब्राह्मण उच्यते&lt;br&gt;&#xA;सत्यं दानं दमोऽद्रोह आनृशंस्यं क्षमा घृणा&lt;br&gt;&#xA;तपश्च दृश्यते यत्र स ब्राह्मण इति स्मृतः&lt;br&gt;&#xA;क्षत्रजं सेवते कर्म देवाध्ययनसङ्गतः&lt;br&gt;&#xA;दानादानरतिश्चैव स वै क्षत्रिय उच्यते&lt;br&gt;&#xA;कृषिगोरक्षवाणिज्यं यो विशत्यनिशं शुचिः&lt;br&gt;&#xA;वेदाध्ययनसम्पन्नस्स वैश्य इति सञ्ज्ञितः&lt;br&gt;&#xA;सर्वभक्षरतिर्नित्यं सर्वकर्मकरोऽशुचिः&lt;br&gt;&#xA;त्यक्तवेदस्त्वनाचारः स वै शूद्र इति स्मृतः&lt;br&gt;&#xA;शूद्रे चैतद्भवेल्लक्ष्यं द्विजे चैतन्न विद्यते&lt;br&gt;&#xA;न वै शूद्रो भवेच्छूद्रो ब्राह्मणो न च ब्राह्मणः&lt;br&gt;&#xA;सर्वोपायैस्तु लोभस्य क्रोधस्य च विनिग्रहः&lt;br&gt;&#xA;एतत्पवित्रं ज्ञातव्यं तथा चैवात्मसंयमः&lt;br&gt;&#xA;नित्यं क्रोधाच्छ्रियं रक्षेत्तपो रक्षेच्च मत्सरात्&lt;br&gt;&#xA;विद्यां मानावमानाभ्यामात्मानं तु प्रमादतः&lt;br&gt;&#xA;यस्य सर्वे समारम्भा निराशीर्बन्धनास्त्विह&lt;br&gt;&#xA;त्यागे यस्य हुतं सर्वं स त्यागी च स बुद्धिमान्&lt;br&gt;&#xA;अहिंस्रस्सर्वभूतानां मैत्रायणगतिश्चरेत्&lt;br&gt;&#xA;परिग्रहान्परित्यज्य भवेद्बुद्ध्या जितेन्द्रियः&lt;br&gt;&#xA;अचलं स्थानमातिष्ठेदिह चामुत्र चोभयोः&lt;br&gt;&#xA;तपोनित्येन दान्तेन मुनिना संयतात्मना&lt;br&gt;&#xA;अजितं जेतुकामेन भाव्यं सङ्गेष्वसङ्गिना&lt;br&gt;&#xA;इन्द्रियैर्गृह्यते यद्यत्तत्तद्व्यक्तमिति स्थितिः&lt;br&gt;&#xA;अव्यक्तमिति विज्ञेयं लिङ्गग्राह्यमतीन्द्रियम्&lt;br&gt;&#xA;अविस्रम्भेण गन्तव्यं विस्रम्भे धारयेन्मनः&lt;br&gt;&#xA;मनः प्राणेन निगृह्णीयात्प्राणं ब्रह्मणि धारयेत्&lt;br&gt;&#xA;निर्वाणादेव निर्वायान्न किञ्चिदपि चिन्तयेत्&lt;br&gt;&#xA;सुखं वै ब्राह्मणो ब्रह्म स वै तेनाधिगच्छति&lt;br&gt;&#xA;शौचेन सततं युक्तस्सदाचारसमन्वितः&lt;br&gt;&#xA;सानुक्रोशश्च भूतेषु तद्द्विजातिषु लक्षणम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/178/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/178/</guid>
      <description>&lt;p&gt;भृगुः-&lt;br&gt;&#xA;सत्यं ब्रह्म तपस्सत्यं सत्यं च सृजते प्रजाः&lt;br&gt;&#xA;सत्येन धार्यते लोकस्स्वर्गं सत्येन गच्छति&lt;br&gt;&#xA;अनृतं तमसो रूपं तमसा नीयते ह्यधः&lt;br&gt;&#xA;तमोग्रस्ता न पश्यन्ति प्रकाशं तमसाऽऽवृतम्&lt;br&gt;&#xA;स्वर्गः प्रकाश इत्याहुर्नरकं तम एव च&lt;br&gt;&#xA;सत्यानृताभ्यामुभयं प्राप्यते जगतीचरैः&lt;br&gt;&#xA;तत्र त्वेवंविधा वृत्तिर्लोके सत्यानृताद्भवेत्&lt;br&gt;&#xA;धर्माधर्मौ प्रकाशश्च तमो दुःखं सुखं तथा&lt;br&gt;&#xA;तत्र यत्सत्यं स धर्मो यो धर्मस्स प्रकाशो यः प्रकाशस्तत्सुखमित्युच्यते&lt;br&gt;&#xA;तत्र यदनृतं सोऽधर्मो योऽधर्मस्तत्तमो यत्तमस्तद्दुःखमिति&lt;br&gt;&#xA;शारीरैर्मानसैर्दुःखैस्सुखैश्चापि सुखोदयैः&lt;br&gt;&#xA;लोकसृष्टिं प्रपश्यन्तो न मुह्यन्ति विचक्षणाः&lt;br&gt;&#xA;तत्र दुःखविमोक्षार्थं प्रयतेत विचक्षणः&lt;br&gt;&#xA;सुखं ह्यनित्यं भूतानामिह लोके परत्र च&lt;br&gt;&#xA;राहुग्रस्तस्य सोमस्य यथा ज्योत्स्ना न भासते&lt;br&gt;&#xA;तथा तमोभिभूतानां भूतानां भ्रश्यते सुखम्&lt;br&gt;&#xA;तत्खलु द्विविधं दुःखमुच्यते सुखमेवच शारीरं मानसं च&lt;br&gt;&#xA;इह खल्वमुष्मिंश्च लोके सर्वारम्भप्रवृत्तयः सुखार्था अभिधीयन्ते&lt;br&gt;&#xA;न ह्यतः त्रिवर्गे फलमस्ति विशिष्टतरम्&lt;br&gt;&#xA;स एष काम्यो गुणविशेषो धर्मार्थगुणारम्भस्तद्धेतुरस्योत्पत्तिः सुखप्रयोजनार्था&lt;br&gt;&#xA;भरद्वाज उवाच&lt;br&gt;&#xA;यदेतद्भवताऽभिहितं सुखानां परमार्थस्थितिरिति तन्न गृह्णीमो न ह्येषामृषीणां तपस्विनामप्राप्य एष गुणविशेषो न चैनमभिलषन्ति&lt;br&gt;&#xA;श्रूयते च भगवान्त्रिलोककृद्ब्रह्मा प्रभुरेकाकी तिष्ठति&lt;br&gt;&#xA;ब्रह्मचारी न कामसुखेष्वात्मानं विदधाति&lt;br&gt;&#xA;अपिच भगवान्विश्वेश्वर काममतिवर्तमानमनङ्गत्वेन नाशमनयत्&lt;br&gt;&#xA;तस्माद्ब्रूमो न तु महात्मभिः प्रतिगृहीतोऽयमर्थो नत्वेष तावद्विशिष्टो गुण इति&lt;br&gt;&#xA;न चैतद्भगवान्प्रत्येति&lt;br&gt;&#xA;भगवतोक्तं सुखानां परमार्थस्थितिरिति&lt;br&gt;&#xA;लोकप्रवादोऽपि च-द्विविधः फलोदयस्सुकृता तु सुखमवाप्यते&lt;br&gt;&#xA;दुष्कृताद्दुःखमिति&lt;br&gt;&#xA;भृगुः-&lt;br&gt;&#xA;अत्रोच्यते&lt;br&gt;&#xA;अनृतात्खलु तमः प्रादुर्भूतम्&lt;br&gt;&#xA;तमोग्रस्ता अधर्ममेवानुवर्तन्ते न धर्मम्&lt;br&gt;&#xA;क्रोधलोभमोहमदादिभिरवच्छिन्ना न खल्वस्मिल्ँलोके नामुत्र सुखमाप्नुवन्ति&lt;br&gt;&#xA;विविधव्याधिव्रणरुजोपतापैरवकीर्यन्ते&lt;br&gt;&#xA;वधबन्धननिरोधपरिक्लेशादिभिश्च क्षुत्पिपासाश्रमकृतैरुपतापैरुपतप्यन्ते&lt;br&gt;&#xA;चण्डवातात्युष्णातिशीतकृतैश्च प्रतिभयैः शारीरैर्दुःखैरुपतप्यन्ते&lt;br&gt;&#xA;बन्धुधनविनाशविप्रयोगकृतैश्च मानसैश्शोकैरभिभूयन्ते&lt;br&gt;&#xA;जरामृत्युकृतैश्चान्यैरिति&lt;br&gt;&#xA;यदैतैः शारीरैर्मानसैर्दुःखैर्न स्पृश्यते तत्सुखं विद्यात्&lt;br&gt;&#xA;न चैते दोषास्स्वर्गे प्रादुर्भवन्ति&lt;br&gt;&#xA;तत्र खलु भवन्ति&lt;br&gt;&#xA;सुसुखः पवनस्स्वर्गे गन्धश्च सुरभिस्तथा&lt;br&gt;&#xA;क्षुत्पिपासाश्रमो नास्ति न जरा न च पापकम्&lt;br&gt;&#xA;नित्यमेव सुखं स्वर्गे सुखं दुःखमिहोभयम्&lt;br&gt;&#xA;नरके दुःखमेवाहुस्सुखं तु परमं पदम्&lt;br&gt;&#xA;पृथिवी सर्वभूतानां जनित्री तद्विधास्स्त्रियः&lt;br&gt;&#xA;पुमान्प्रजापतिस्तत्र शुक्रं तेजोमयं विदुः&lt;br&gt;&#xA;इत्येतल्लोकनिर्माणं ब्रह्मणा विहितं पुरा&lt;br&gt;&#xA;प्रजा विपरिवर्न्तते स्वैस्स्वैः कर्मभिरावृताः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/179/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/179/</guid>
      <description>&lt;p&gt;भरद्वाजः-&lt;br&gt;&#xA;दानस्य किं फलं प्रोक्तं धर्मस्य चरितस्य च&lt;br&gt;&#xA;तपसश्च सुतप्तस्य स्वाध्यायस्य हुतस्य वा&lt;br&gt;&#xA;भृगुः-&lt;br&gt;&#xA;हुतेन शाम्यते पापं स्वाध्यायैश्शान्तिरुत्तमा&lt;br&gt;&#xA;दानेन भोग इत्याहुस्तपसा सर्वमाप्नुयात्&lt;br&gt;&#xA;दानं तु द्विविधं प्राहुः परत्रार्थमिहैव च&lt;br&gt;&#xA;सद्भ्यो यद्दीयते किञ्चित्तत्परत्रोपतिष्ठते&lt;br&gt;&#xA;असद्भ्यो दीयते यत्तु तद्दानमिह भुज्यते&lt;br&gt;&#xA;यादृशं दीयते दानं तादृशं फलमुच्यते&lt;br&gt;&#xA;स्वधर्माचरणे युक्ता ये भवन्ति मनीषिणः&lt;br&gt;&#xA;तेषां स्वर्गफलावाप्तिर्योऽन्यथा स विमुह्यते&lt;br&gt;&#xA;भरद्वाजः-&lt;br&gt;&#xA;किं कस्य धर्माचरणं किं वा धर्मस्य लक्षणम्&lt;br&gt;&#xA;धर्मः कतिविधो वाऽपि तद्भवान्वक्तुमर्हति&lt;br&gt;&#xA;यदेतच्चातुराश्रम्यं ब्रह्मर्षिविहितं पुरा&lt;br&gt;&#xA;तस्य स्वं स्वं समाचारं यथावद्वक्तुमर्हसि&lt;br&gt;&#xA;भृगुः-&lt;br&gt;&#xA;पूर्वमेव भगवता ब्रह्मणा लोकहितमनुतिष्ठता धर्मसंरक्षणार्थमाश्रमाश्चत्वारो निर्दिष्टाः&lt;br&gt;&#xA;तत्र गुरुकुलवासमेव प्रथममाश्रममुदाहरन्ति&lt;br&gt;&#xA;सम्यग्यत्र शौचसंस्कारनियमव्रतविनियतात्मा उभे सन्ध्ये भास्कराग्निदैवतान्युपस्थाय विहाय निद्रालस्ये गुरोरभिवादनवेदाभ्यासश्रवणपवित्रीकृतान्तरात्मा त्रिषवणमुपस्पृश्य ब्रह्मचर्याग्निपरिचरणगुरुशुश्रूषानित्योभैक्ष्यादिसर्वं गुरवे निवेद्य विदितान्तरात्मा गुरुवचनिर्देशानुष्ठाताऽप्रतिकूलो गुरुप्रसादाल्लब्धस्वाध्यफलः स्यात्&lt;br&gt;&#xA;भवति चात्र श्लोकः&lt;br&gt;&#xA;गुरुं यस्तु समाराध्य द्विजो वेदमवाप्नुयात्&lt;br&gt;&#xA;तस्य स्वर्गफलावाप्तिः शुध्यते तस्य मानसम्&lt;br&gt;&#xA;गार्हस्थ्यं खलु द्वितीयमाश्रमं वदन्ति&lt;br&gt;&#xA;तस्य सम्यगाचारलक्षणं सर्वं व्याख्यास्यामः&lt;br&gt;&#xA;सदाराणां सहधर्मचर्या फलार्थिनां गृहाश्रमो विधीयते&lt;br&gt;&#xA;धर्मार्थकामावाप्त्यर्थं त्रिवर्गफलसाधनमपेक्ष्याविगर्हितेन कर्मणा धनान्यादाय स्वाध्याय प्रकर्षोपलब्धेन वा ब्रह्मर्षिनिर्मितेन वा अद्रिसागरगतेन वा हव्यकव्यनियमाभ्यासदैवतपूजासमाधिप्रसादविध्युपलब्धेन वा धनेन गृहस्थो गार्हस्थ्यं प्रवर्तयेत्&lt;br&gt;&#xA;तद्धि सर्वाश्रमाणां मूलमुदाहरन्ति&lt;br&gt;&#xA;गुरुकुलनिवासिनः परिव्राजका ये चान्ये सङ्कल्पितव्रतनियमधर्मानुष्ठायिनस्तेषामप्यत एव भिक्षाबलिसंविभागाः प्रवर्तन्ते&lt;br&gt;&#xA;वानप्रस्थानां च द्रव्योपस्कार इति प्रायशः खल्वेते साधवस्सुवृत्तविनयसम्पत्यर्थिनः स्वाध्यायप्रसङ्गिनस्तीर्थाभिगमनदेशदर्शनार्थं पृथिवीं पर्यटन्ति&lt;br&gt;&#xA;तेषां प्रत्युत्थानाभिगमनानुनयवाक्प्रदानसौमुख्यशय्यासनशरणाभ्यवहारसत्क्रियाश्चेत इति&lt;br&gt;&#xA;भवति चात्र श्लोकः&lt;br&gt;&#xA;अतिथिर्यस्य भग्नाशो गृहात्प्रतिनिवर्तते&lt;br&gt;&#xA;स तस्य दुष्कृतं दत्त्वा पुण्यमादाय गच्छति&lt;br&gt;&#xA;अपि चात्र यज्ञक्रियाभिर्देवताः प्रीयन्ते निवापेन पितरो वेदविद्याभ्यासश्रवणधारणेन ऋषयः अपत्योत्पादनेन प्रजापतिरिति&lt;br&gt;&#xA;श्लोकौ चात्र भवतः&lt;br&gt;&#xA;वत्सलास्सर्वभूतानां वाच्याश्श्रोत्रसुखा गिरः&lt;br&gt;&#xA;परिवादापवादौ च पारुष्यं चात्र गर्हितम्&lt;br&gt;&#xA;अवज्ञानमहङ्कारो दम्भश्चैवात्र गर्हितः&lt;br&gt;&#xA;अहिंसा सत्यमक्रोधस्सर्वाश्रमगतं तपः&lt;br&gt;&#xA;अपि चात्र माल्याभरणवस्त्राभ्यङ्गनित्योपभोगनृत्तगीतवादित्रश्रुतिसुखनयनाभिरामदर्शनानां प्राप्तिर्भक्ष्यभोज्यलेह्यपेयचोष्याणामभ्यवहार्याणां विविधानामुपभोगः स्वविहारसन्तोषः कामसुखावाप्तिरिति&lt;br&gt;&#xA;श्लोकौ चात्र भवतः&lt;br&gt;&#xA;त्रिवर्गगुणनिर्वृत्तिर्यस्य नित्यं गृहाश्रमे&lt;br&gt;&#xA;स सुखान्यनुभूयेह शिष्टां गतिमाप्नुयात्&lt;br&gt;&#xA;उञ्छवृत्तिर्गृहस्थो यस्स्वधर्माचरणे रतः&lt;br&gt;&#xA;त्यक्तकामसुखारम्भस्तस्य स्वर्गो न दुर्लभः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/180/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/180/</guid>
      <description>&lt;p&gt;भृगुः-&lt;br&gt;&#xA;वानप्रस्थाः खल्वृषिधर्ममनुवर्तन्ते पुण्यानि तीर्थानि नदीप्रस्रवणान्यनुचरन्ति&lt;br&gt;&#xA;सुविभक्तेष्वरण्येषु मृगमहिषवराहशार्दूलचमरसृमरगजाकीर्णेषु तपस्यन्तोऽनुसञ्चरन्ति&lt;br&gt;&#xA;त्यक्तग्राम्यवस्त्राहारोपभोगा वन्यौषधिफलमूलपर्णपरिमितविचित्रनियताहाराः स्थानासनिनो भूमिपाषाणसिकताशर्करावालुकाभस्मशायिनः काशकुशचर्मवल्कलसंवृताङ्गाः केशश्मश्रुरोमनखधारिणो नियतकालोपस्पर्शना अस्कन्नकालबलिहोमानुष्ठायिनः समित्कुशकुसुमोपहारसम्मार्जनहोमान्तलब्धविश्रामाः शीतोष्णपवनविनिष्टप्तविभिन्नसर्वत्वचो विविधनियमयोगचर्याविहितधर्मानुष्ठानहृतमांसशोणितत्वगस्थिभूता धृतिपराः सत्वयोगाच्छरीराण्युद्वहन्ति&lt;br&gt;&#xA;भवति चात्र श्लोकः&lt;br&gt;&#xA;यश्चैतां नियतश्चर्यां ब्रह्मर्षिविहितां चरेत्&lt;br&gt;&#xA;स दहेदग्निवद्दोषाञ्जयेल्लोकांश्च दुर्जयान्&lt;br&gt;&#xA;परिव्राजकानां पुनराचारः प्रवदामहे धनकलत्रपरिबर्हसङ्गेष्वात्मनः स्नेहपाशानवधूय परिव्रजन्ति समलोष्टाश्मकाञ्चनास्त्रिवर्गप्रवृत्तेष्वारम्भेष्वसक्तबुद्धयोऽरिमित्रोदासीनेषु तुल्यदर्शनाः स्थावरजङ्गमानां जरायुजाण्डजस्वेदजोद्भिज्जानां वाङ्मनःकर्मभिरभिद्रोहिणोऽनिकेतनाः पर्वतपुलिनवृक्षमूलदेवतायतनान्यनुचरन्तो संवासार्थमुपेयुर्नगरं ग्रामं वा नगरे पञ्चरात्रिका ग्रामे चैकरात्रिकाः प्रविश्य च प्राणधारणार्थं द्विजातीनां भवनान्यसङ्कीर्णकर्मणामुपतिष्ठेयुः पात्रपतिताऽयाचितभैक्ष्यकाः कामक्रोधदर्पलोभमोहकार्पण्यदम्भपरिवादाभिमानहिंसानिवृत्ता इति&lt;br&gt;&#xA;भवन्ति चात्र श्लोकाः&lt;br&gt;&#xA;अभयं सर्वभूतेभ्यो दत्त्वा चरति यो मुनिः&lt;br&gt;&#xA;न तस्य सर्वभूतेभ्यो भयमुत्पद्यते क्वचित्&lt;br&gt;&#xA;कृत्वाऽग्निहोत्रं स्वशरीरसंस्थं शारीरमग्निं स्वमुखे जुहोति&lt;br&gt;&#xA;यो भैक्षचर्योपगतैर्हविर्भिश्चिताग्निकानां ह्यति याति लोकान्&lt;br&gt;&#xA;मोक्षाश्रमं यः कुरुते यथोक्तं शुचिस्सुसङ्कल्पितबुद्धियुक्तः&lt;br&gt;&#xA;अनिन्धनं ज्योतिरिव प्रशान्तं स ब्रह्मलोकं श्रयते द्विजातिः&lt;br&gt;&#xA;भरद्वाजः-&lt;br&gt;&#xA;अस्माल्लोकात्परो लोकश्श्रूयते नोपलभ्यते&lt;br&gt;&#xA;तमहं ज्ञातुमिच्छामि तद्भवान्वक्तुमर्हति&lt;br&gt;&#xA;भृगुः-&lt;br&gt;&#xA;उत्तरे हिमवत्पार्श्वे पुण्ये सर्वगुणान्विते&lt;br&gt;&#xA;पुण्यः क्षेम्यश्च काम्यश्च स परो लोक उच्यते&lt;br&gt;&#xA;तत्र ह्यपापकर्माणश्शुचयोऽत्यन्तनिर्मलाः&lt;br&gt;&#xA;लोभमोहपरित्यक्ता मानवा निरुपद्रवाः&lt;br&gt;&#xA;स स्वर्गसदृशो लोकस्तस्मिन्युक्ताश्शुभा गुणाः&lt;br&gt;&#xA;नात्र मृत्युः प्रभवति स्पृशन्ति व्याधयो न च&lt;br&gt;&#xA;न लोभः परदारेषु स्वदारनिरतो जनः&lt;br&gt;&#xA;न चान्योन्यवधस्तत्र द्रव्येषु च न विस्मयः&lt;br&gt;&#xA;परोक्षधर्मो नैवास्ति सन्देहो नापि जायते&lt;br&gt;&#xA;कृतस्य तु फलं व्यक्तं प्रत्यक्षमुपलभ्यते&lt;br&gt;&#xA;यानासनाशनोपेताः प्रासादभवनाश्रयाः&lt;br&gt;&#xA;सर्वकामैर्वृताः केचिद्धेमाभरणभूषिताः&lt;br&gt;&#xA;प्राणधारणमात्रं तु केषाञ्चिदुपलभ्यते&lt;br&gt;&#xA;श्रमेण महता केचित्कुर्वन्ति प्राणधारणम्&lt;br&gt;&#xA;इह धर्मपराः केचित्केचिन्नैकृतिका नराः&lt;br&gt;&#xA;सुखिता दुःखिताः केचिन्निर्धना धनिनोऽपरे&lt;br&gt;&#xA;इह श्रमो भयं मोहः क्षुधा निद्रा च जायते&lt;br&gt;&#xA;लोभश्चार्थकृतो नॄणां येन मुह्यन्त्यपण्डिताः&lt;br&gt;&#xA;इह चिन्ता बहुविधा धर्माधर्मस्य कर्मणः&lt;br&gt;&#xA;यस्तद्वेदोभयं प्राज्ञः पाप्मना न स लिप्यते&lt;br&gt;&#xA;सोपधं निकृतिस्स्तैन्यं परिवादो ह्यसूयिता&lt;br&gt;&#xA;परोपघातो हिंसा च पैशुन्यमनृतं तथा&lt;br&gt;&#xA;एतानि सेवते यस्तु तपस्तस्य मितायते&lt;br&gt;&#xA;यस्त्वेतान्नाचरेद्विद्वांस्तपस्तस्याभिवर्धते&lt;br&gt;&#xA;कर्मभूमिरियं लोके इह कृत्वा शुभाशुभम्&lt;br&gt;&#xA;शुभैश्शुभमवाप्नोति कर्ताऽशुभमथान्यथा&lt;br&gt;&#xA;इह प्रजापतिः पूर्वं देवास्सर्षिगणास्तथा&lt;br&gt;&#xA;इष्टेन तपसा पूता ब्रह्मलोकमुपाश्रिताः&lt;br&gt;&#xA;उत्तरः पृथिवीभागः सर्वपुण्यतमश्शुभः&lt;br&gt;&#xA;इहत्यास्तत्र जायन्ते ये वै पुण्यकृतो जनाः&lt;br&gt;&#xA;असत्कर्माणि कुर्वाणास्तिर्यग्योनिषु भारत&lt;br&gt;&#xA;क्षीणायुषस्तथैवान्ये नश्यन्ति पृथिवीतले&lt;br&gt;&#xA;अन्योन्यभक्षणे सक्ता लोभमोहसमन्विताः&lt;br&gt;&#xA;इहैव परिवर्न्तते न ते यान्त्युत्तरां दिशम्&lt;br&gt;&#xA;ये गुरूनुपसेवन्ते नियता ब्रह्मचारिणः&lt;br&gt;&#xA;पन्थानं सर्वलोकानां ते जानन्ति मनीषिणः&lt;br&gt;&#xA;इत्युक्तोऽयं मया धर्मस्सङ्क्षेपाद्ब्रह्मनिर्मितः&lt;br&gt;&#xA;धर्माधर्मौ हि लोकस्य यो वै वेत्ति स बुद्धिमान्&lt;br&gt;&#xA;भीष्मः-&lt;br&gt;&#xA;इत्युक्तो भृगुणा राजन्भरद्वाजः प्रतापवान्&lt;br&gt;&#xA;भृगुं परमधर्मात्मा विस्मितः प्रत्यपूजयत्&lt;br&gt;&#xA;एष ते प्रभवो राजञ्जगतस्सम्प्रकीर्तितः&lt;br&gt;&#xA;निखिलेन महाप्राज्ञ किं भूयश्श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/181/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/181/</guid>
      <description>&lt;p&gt;युधिष्ठिरः-&lt;br&gt;&#xA;आचारस्य विधिं तावत्प्रोच्यमानं त्वयाऽनघ&lt;br&gt;&#xA;श्रोतुमिच्छामि धर्मज्ञ सर्वज्ञो ह्यसि मे मतः&lt;br&gt;&#xA;भीष्मः-&lt;br&gt;&#xA;दुराचारा दुर्विचेष्टा दुष्प्रज्ञाः प्रियसाहसाः&lt;br&gt;&#xA;असन्तस्त्वभिविख्यातास्सन्तस्त्वाचारलक्षणाः&lt;br&gt;&#xA;पुरीषं वाऽथ मूत्रं वा ये न कुवन्ति मानवाः&lt;br&gt;&#xA;राजमार्गे गवां मध्ये धान्यमध्ये च ते शुभाः&lt;br&gt;&#xA;शौचमावश्यकं कृत्वा देवतानां च तर्पणम्&lt;br&gt;&#xA;धर्ममाहुर्मनुष्याणामुपस्पृश्य नदीं तरेत्&lt;br&gt;&#xA;सूर्यं सदोपतिष्ठेत न स्वपेद्भास्करोदये&lt;br&gt;&#xA;सायम्प्रातर्जपेत्सन्ध्यां तिष्ठेत्पूर्वां तथा पराम्&lt;br&gt;&#xA;पञ्चार्द्रो भोजनं कुर्यात्प्राङ्मुखो मौनमास्थितः&lt;br&gt;&#xA;न निन्देदन्नभक्ष्यांश्च स्वादुस्वादु च भक्षयेत्&lt;br&gt;&#xA;नार्द्रपाणिस्समुत्तिष्ठेन्नार्द्रपादस्स्वपेन्निशि&lt;br&gt;&#xA;देवर्षिर्नारदः प्राह एतदाचारलक्षणम्&lt;br&gt;&#xA;शोचिष्केशमनड्वाहं देवगोष्ठं चतुष्पथम्&lt;br&gt;&#xA;ब्राह्मणं धार्मिकं चैव नित्यं कुर्यात्प्रदक्षिणम्&lt;br&gt;&#xA;अतिथीनां च सर्वेषां प्रेष्याणां स्वजनस्य च&lt;br&gt;&#xA;सामात्यं भोजनं पूर्वं पुरुषस्य प्रशस्यते&lt;br&gt;&#xA;सायम्प्रातर्मनुष्याणामशनं वेदनिर्मितम्&lt;br&gt;&#xA;नान्तरा भोजनं दृष्टमुपवासी तथा भवेत्&lt;br&gt;&#xA;होमकाले तथा जुह्वदृतुकाले तथा व्रजन्&lt;br&gt;&#xA;अनन्यस्त्रीजनः प्राज्ञो ब्रह्मचारी तथा भवेत्&lt;br&gt;&#xA;अमृतं ब्राह्मणोच्छिष्टं जनन्या हृदयं गतम्&lt;br&gt;&#xA;तज्जनाः पर्युपासन्ते सत्यं सन्त उपासते&lt;br&gt;&#xA;यजुषा संस्कृतं मांसं निवृत्तो मांसभक्षणात्&lt;br&gt;&#xA;भक्षयेन्न वृथा मांसं पृष्ठमांसं च वर्जयेत्&lt;br&gt;&#xA;स्वदेशे परदेशे वा अतिथिं नोपवासयेत्&lt;br&gt;&#xA;काम्यं कर्मफलं लब्ध्वा गुरूणामुपवदयेत्&lt;br&gt;&#xA;गुरूणामासनं देयं कर्तव्यं चाभिवादनम्&lt;br&gt;&#xA;गुरूनभ्यर्च्य युज्येत आयुषा यशसा श्रिया&lt;br&gt;&#xA;नेक्षेतादित्यमुद्यन्तं न च नग्नां परस्त्रियम्&lt;br&gt;&#xA;मैथुनं सततं धर्म्यं गुह्ये चैव समाचरेत्&lt;br&gt;&#xA;तीर्थानां हृदयं तीर्थं शुचीनां हृदयं शुचिः&lt;br&gt;&#xA;सर्वमार्यकृतं धर्म्यं बालसंस्पर्शनानि च&lt;br&gt;&#xA;दर्शने दर्शने नित्यं सुखप्रश्नमुदाहरेत्&lt;br&gt;&#xA;सायं प्रातश्च विप्राणां प्रदिष्टमभिवादनम्&lt;br&gt;&#xA;पशूनां शोभनं कुर्यात्कृषीणामृद्ध्यतां कृषिः&lt;br&gt;&#xA;बहुकारं च सस्यानां सुवाह्यं वहतां गवाम्&lt;br&gt;&#xA;सम्पन्नं भोजने नित्यं पानीये तर्पणं तथा&lt;br&gt;&#xA;सुशृतं पायसे ब्रूयाद्यवाग्वां कृसरे तथा&lt;br&gt;&#xA;श्मश्रुकर्मणि सम्प्राप्ते क्षुते स्नाने च भोजने&lt;br&gt;&#xA;व्याधितानां च सर्वेषामायुष्यमभिनन्दनम्&lt;br&gt;&#xA;प्रत्यादित्यं न मेहेच्च न पश्येदात्मनश्शकृत्&lt;br&gt;&#xA;सह स्त्रिया च शयनं सह भोज्यं च वर्जयेत्&lt;br&gt;&#xA;त्वङ्कारं नामधेयं च गुरुणां परिवर्जयेत्&lt;br&gt;&#xA;अवराणां समानानामुभयं नैव दुष्यति&lt;br&gt;&#xA;हृदयं पापवृत्तानां पापमाख्याति वैकृतम्&lt;br&gt;&#xA;ज्ञानपूर्वं विनश्यन्ति गूहमाना महाजने&lt;br&gt;&#xA;ज्ञानपूर्वं कृतं पापं छादयन्त्यबहुश्रुताः&lt;br&gt;&#xA;नैनं मनुष्याः पश्यन्ति पश्यन्ति त्रिदिवौकसः&lt;br&gt;&#xA;पापेन रमतां बुद्धिः पापमेवानुवर्तते&lt;br&gt;&#xA;धार्मिकेण कृतो धर्मः कर्तारमनुवर्तते&lt;br&gt;&#xA;पापं कृतं न स्मरतीह मूढो विवर्तमानस्य तदेति कर्तुः&lt;br&gt;&#xA;राहुर्यथा चन्द्रमुपैति चापि तथाऽबुधं पापमुपैति कर्म&lt;br&gt;&#xA;आशया सञ्चितं द्रव्यं यत्कालं नोपभुज्यते&lt;br&gt;&#xA;तद्बुधा न प्रशंसन्ति मरणं न प्रतीक्षते&lt;br&gt;&#xA;मानसं सर्वभूतानां धर्ममाहुर्मनीषिणः&lt;br&gt;&#xA;तस्मात्सर्वेषु भूतेषु मनसा शिवमाचरेत्&lt;br&gt;&#xA;एक एव चरेद्धर्मं नास्ति धर्मे सहायता&lt;br&gt;&#xA;केवलं विधिमासाद्य सहायः किं करिष्यति&lt;br&gt;&#xA;देवा योनिर्मनुष्याणां देवानाममृतं दिवि&lt;br&gt;&#xA;प्रेत्यभावे सुखं धर्माच्छश्वत्तैरुपभुज्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/182/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/182/</guid>
      <description>&lt;p&gt;युधिष्ठिरः-&lt;br&gt;&#xA;अध्यात्मं नाम यदिदं पुरुषस्येह चिन्त्यते&lt;br&gt;&#xA;यदध्यात्मं यतश्चैव तन्मे ब्रूहि पितामह&lt;br&gt;&#xA;कुतस्सृष्टमिदं सर्वं ब्रह्मन्स्थावरजङ्गमम्&lt;br&gt;&#xA;प्रलये च कमप्येति तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अध्यात्ममिति मां पार्थ यदेतदनुपृच्छसि&lt;br&gt;&#xA;तद्व्याख्यास्यामि ते तात श्रेयस्करतरं शुभम्&lt;br&gt;&#xA;यज्ज्ञात्वा पुरुषो लेके प्रीतिं सौख्यं च विन्दति&lt;br&gt;&#xA;पृथिवी वायुराकाशमापो ज्योतिश्च पञ्चमम्&lt;br&gt;&#xA;फललाभश्च सद्यस्स्यात्सर्वभूतहितं च तत्&lt;br&gt;&#xA;महाभूतानि पञ्चैव सर्वेषां प्रभवाप्ययौ&lt;br&gt;&#xA;ततस्सृष्टानि तत्रैव तानि यान्ति पुनः पुनः&lt;br&gt;&#xA;महाभूतेषु भूतानि सागरेषूर्मयो यथा&lt;br&gt;&#xA;प्रसार्य च यथाङ्गानि कूर्मस्संहरते पुनः&lt;br&gt;&#xA;महाभूतानि भूतात्मा सृष्ट्वा संहरते पुनः&lt;br&gt;&#xA;महाभूतानि पञ्चैव सर्वभूतेषु भूतकृत्&lt;br&gt;&#xA;अकरोत्तेषु वैषम्यं तत्तु जीवो न पश्यति&lt;br&gt;&#xA;शब्दश्श्रोत्रं तथा खानि त्रयमाकाशसम्भवम्&lt;br&gt;&#xA;वायोस्त्वक्स्पर्शनं चेष्टा तदेतत्त्रितयं स्मृतम्&lt;br&gt;&#xA;रूपं चक्षुस्तथा व्यक्तिस्त्रिविधं तेज उच्यते&lt;br&gt;&#xA;रसः क्लेदश्च जिह्वा च त्रयो जलगुणास्स्मृताः&lt;br&gt;&#xA;घ्रेयं घ्राणं शरीरं च ते तु भूमिगुणास्त्रयः&lt;br&gt;&#xA;सर्वं तन्मयमेवैतद्भूतं स्थावरजङ्गमम्&lt;br&gt;&#xA;प्रलीयते चोद्भवति तस्मिन्निर्दिश्यते तथा&lt;br&gt;&#xA;एवं बुद्ध्या परां बुद्ध्वा भूतानामागतिं गतिम्&lt;br&gt;&#xA;समवेक्ष्य शनैस्सम्यक्लभते शममुत्तमम्&lt;br&gt;&#xA;महाभूतानि पञ्चैव षष्ठं च मन उच्यते&lt;br&gt;&#xA;इन्द्रियाणि मनश्चैव विज्ञानान्यस्य भारत&lt;br&gt;&#xA;सप्तमी बुद्धिरित्याहुः क्षेत्रज्ञः पुनरष्टमः&lt;br&gt;&#xA;चक्षुरालोचनायैव संशयं कुरुते मनः&lt;br&gt;&#xA;बुद्धिरध्यवसानाय साक्षी क्षेत्रज्ञ उच्यते&lt;br&gt;&#xA;चिच्छक्त्याधिष्ठिता बुद्धिश्चेतनेत्यभिविश्रुता&lt;br&gt;&#xA;चेतनानन्तरो जीवस्तदा वेत्ति च लक्ष्यते&lt;br&gt;&#xA;नोत्सृजन्विसृजंश्चैव शरीरं दृश्यते तमः&lt;br&gt;&#xA;तस्मिंश्चेतोपलब्धिस्स्यात्तमो वा सारयन्त्युत&lt;br&gt;&#xA;ऊर्ध्वं पादतलाभ्यां यदर्वाङ्मूर्ध्नश्च पश्यति&lt;br&gt;&#xA;एतेन सर्वमेवेदं सर्वाभिर्व्याप्तमन्तरम्&lt;br&gt;&#xA;पुरुषैरिन्द्रियाणीह विजेतव्यानि कृत्स्नशः&lt;br&gt;&#xA;तमो रजश्च सत्वं च तेऽपि भावास्तदाश्रिताः&lt;br&gt;&#xA;एतां बुद्ध्वा नरो बुद्ध्या भूतानामागतिं गतिम्&lt;br&gt;&#xA;समवेक्ष्य शनैश्चैव लभते शममुत्तमम्&lt;br&gt;&#xA;गुणान्ननीयते बुद्धिर्बुद्धिरेवेन्द्रियाण्यपि&lt;br&gt;&#xA;मनष्षष्ठानि सर्वाणि बुद्ध्यभावे कुतो गुणाः&lt;br&gt;&#xA;इति तन्मयमेवैतत्सर्वं स्थावरजङ्गमम्&lt;br&gt;&#xA;येन सङ्कल्पत्यर्थं किञ्चिद्भवति तन्मनः&lt;br&gt;&#xA;येन पश्यति तच्चक्षुश्शृणोति श्रोत्रमुच्यते&lt;br&gt;&#xA;जिघ्रति घ्राणमित्याहू रसं जानाति जिह्वया&lt;br&gt;&#xA;त्वचा स्पर्शं विजानाति बुद्धिर्विक्रियतेऽसकृत्&lt;br&gt;&#xA;अधिष्ठानानि बुद्धेर्हि पृथगर्थानि पञ्चधा&lt;br&gt;&#xA;पञ्चेन्द्रियाणि यान्याहुस्तान्यदृश्योऽधितिष्ठति&lt;br&gt;&#xA;पुरुषाधिष्ठिता बुद्धिस्त्रिषु भावेषु वर्तते&lt;br&gt;&#xA;तमो रजश्च सत्त्वं च विद्धि भावांस्तदाश्रयान्&lt;br&gt;&#xA;कदाचिल्लभते प्रीतिं कदाचिदनुशोचति&lt;br&gt;&#xA;न सुखेन न दुःखेन कदाचिदपि वर्तते&lt;br&gt;&#xA;एवं नराणां मनसि त्रिषु भावेष्ववस्थिता&lt;br&gt;&#xA;सेयं भावात्मिका भावांस्त्रीनेतानतिवर्तते&lt;br&gt;&#xA;सरितां सागरो भर्ता महावेलामिवोर्मिमान्&lt;br&gt;&#xA;अविभागगता बुद्धिर्भावे मनसि वर्तते&lt;br&gt;&#xA;प्रवर्तमानं तु रजस्तद्भावमनुवर्तते&lt;br&gt;&#xA;दूरगं बहुधा गामि प्रार्थना संशयात्मकम्&lt;br&gt;&#xA;मनस्सुनियतं यस्य स सुखी प्रेत्य चेह च&lt;br&gt;&#xA;इन्द्रियाणि च सर्वाणि प्रदर्शयति सर्वदा&lt;br&gt;&#xA;प्रीतिस्सत्वं रजश्शोकस्तमो मोहश्च ते त्रयः&lt;br&gt;&#xA;इति बुद्धिगतिस्सर्वा व्याख्याता तव भारत&lt;br&gt;&#xA;इन्द्रियाणि च सर्वाणि विजेतव्यानि धीमता&lt;br&gt;&#xA;सत्वं रजस्तमश्चैव प्राणिनां संश्रितास्सदा&lt;br&gt;&#xA;त्रिविधा वेदना चैव सर्वसत्त्वेषु दृश्यते&lt;br&gt;&#xA;सात्विकी राजसी चैव तामसी चैव भारत&lt;br&gt;&#xA;सुखस्पर्शस्सत्त्वगुणो दुःखस्पर्शो रजोगुणः&lt;br&gt;&#xA;तमोगुणेन संयुक्तौ भवतो व्यावहारिकौ&lt;br&gt;&#xA;तत्र यत्प्रीतिसंयुक्तं काये मनसि वा भवेत्&lt;br&gt;&#xA;वर्तते सात्विको भाव इत्युपेक्षेत तत्तथा&lt;br&gt;&#xA;अथ यद्दुःखसंयुक्तमतुष्टिकरमात्मनः&lt;br&gt;&#xA;प्रवृत्तं रज इत्येव तन्न संरभ्य चिन्तयेत्&lt;br&gt;&#xA;अथ यन्मोहसंयुक्तमव्यक्तविषयं भवेत्&lt;br&gt;&#xA;अप्रतर्क्यमविज्ञेयं तमस्तदुपधारयेत्&lt;br&gt;&#xA;प्रहर्षः प्रीतिरानन्दः सुखं संशान्तचित्तता&lt;br&gt;&#xA;कथञ्चिदभिवर्तन्त इत्येते सात्विका गुणाः&lt;br&gt;&#xA;अतुष्टिः परितापश्च शोको लोभस्तथाऽक्षमा&lt;br&gt;&#xA;लिङ्गानि रजसस्तानि दृश्यन्ते हेत्वहेतुभिः&lt;br&gt;&#xA;अभिमानस्तथा मोहः प्रमादस्स्वप्नतन्द्रिता&lt;br&gt;&#xA;कथञ्चिदभिवर्तन्ते विविधास्तामसा गुणाः&lt;br&gt;&#xA;ये ये च भावा लोकेऽस्मिन्सर्वे तेष्वेव ते त्रिषु&lt;br&gt;&#xA;सत्त्वं बुद्धिस्ततो भावः प्रितिर्योगात्प्रवर्तते&lt;br&gt;&#xA;सत्वक्षेत्रज्ञयोरेतदन्तरं पश्य सूक्ष्मयोः&lt;br&gt;&#xA;सृजते त्रिगुणानेक एको न सृजते गुणान्&lt;br&gt;&#xA;मशकोदुम्बरौ वाऽपि सम्प्रयुक्तौ यथा सदा&lt;br&gt;&#xA;अन्योन्यमन्ये च यथा सम्प्रयोगस्तथैतयोः&lt;br&gt;&#xA;पृथग्भूतौ प्रकृत्या तौ सम्प्रयुक्तौ च सर्वदा&lt;br&gt;&#xA;यथा मत्स्यो जलं चैव सम्प्रयुक्तौ तथैव तौ&lt;br&gt;&#xA;न गुणा विदुरात्मानं स गुणान्वेत्ति सर्वशः&lt;br&gt;&#xA;परिद्रष्टा गुणानां स संसृष्टान्मन्यते तदा&lt;br&gt;&#xA;इन्द्रियैस्तु प्रदीपार्थं कुरुते बुद्धिसप्तमैः&lt;br&gt;&#xA;निर्विचेष्टैरजानद्भिः परमात्मा प्रदीपवत्&lt;br&gt;&#xA;सृजते हि गुणान्सत्वं क्षेत्रज्ञः परिपश्यति&lt;br&gt;&#xA;सम्प्रयोगस्तयोरेष सत्वक्षेत्रज्ञयोर्ध्रुवः&lt;br&gt;&#xA;आश्रयो नास्ति सत्वस्य क्षेत्रज्ञस्य कदाचन&lt;br&gt;&#xA;सत्वं मनस्संसृजति न गुणान्वै कदाचन&lt;br&gt;&#xA;रश्मींस्तेषां स मनसा यदा सम्यङ्नियच्छति&lt;br&gt;&#xA;तदा प्रकाशते ह्यात्मा घटे दीपो ज्वलन्निव&lt;br&gt;&#xA;त्यक्त्वा यः प्राकृतं कर्म नित्यमात्मरतो मुनिः&lt;br&gt;&#xA;सर्वभूतात्मभूतस्स्यात्स गच्छेदुत्तमां गतिम्&lt;br&gt;&#xA;यथा वारिचरः पक्षी न लिम्पति न लिप्यते&lt;br&gt;&#xA;एवमेष कृतप्रज्ञो भूतेषु परिवर्तते&lt;br&gt;&#xA;एवं स्वभावमेवैतं सम्बुद्ध्या विहरेन्नरः&lt;br&gt;&#xA;अशोचन्नप्रहृष्यंश्च चरेद्विगतमत्सरः&lt;br&gt;&#xA;स्वभावशक्त्या युक्तस्तु नित्यं स सृजते गुणान्&lt;br&gt;&#xA;ऊर्णनाभिर्यथा सत्त्वं विज्ञेयास्तन्तुवद्गुणाः&lt;br&gt;&#xA;प्रध्वस्ता न निवर्न्तते निवृत्तिर्नोपलभ्यते&lt;br&gt;&#xA;प्रत्यक्षेण परोक्षं तदनुमानेन सिध्यति&lt;br&gt;&#xA;एवमेके व्यवस्यन्ति निवृत्तिमिति चापरे&lt;br&gt;&#xA;उभयं सम्प्रधार्यैतदध्यवस्येद्यथामति&lt;br&gt;&#xA;इतीमं हृदयग्रत्थिं बुद्धिभेदमयं दृढम्&lt;br&gt;&#xA;विमुच्य सुखमासीत न शोचेच्छिन्नसंशयः&lt;br&gt;&#xA;मलिनाः प्राप्नुयुश्शुद्धिं यथा पूर्णां नदीं नराः&lt;br&gt;&#xA;अवगाह्य सुविद्वांसो विद्धि ज्ञानमिदं तथा&lt;br&gt;&#xA;महानदीं हि पारज्ञास्तरन्ते न तदन्यथा&lt;br&gt;&#xA;न तु ताम्यन्ति तत्त्वज्ञाः फलज्ञानेन इत्युत&lt;br&gt;&#xA;एवं ये विदुराध्यात्मं केवलं ज्ञानमुत्तमम्&lt;br&gt;&#xA;एतां बुद्ध्वा नरास्सर्वे भूतानामागतिं गतिम्&lt;br&gt;&#xA;अवेक्ष्य च शनैर्बुद्ध्या लभते शममुत्तमम्&lt;br&gt;&#xA;त्रिवर्गो यस्य विदितः प्रेक्ष्य तं स विमुच्यते&lt;br&gt;&#xA;अन्वीक्ष्य मनसा युक्तस्तत्त्वदर्शी निरुत्सुकः&lt;br&gt;&#xA;न चात्मा शक्यते द्रष्टुमिन्द्रियेषु विभागशः&lt;br&gt;&#xA;तत्र तत्र विसृष्टेषु दुर्जर्येष्वजितात्मभिः&lt;br&gt;&#xA;एतद्बुद्ध्वा भवेद्बुद्धः किमन्यद्बुद्धिलक्षणम्&lt;br&gt;&#xA;विज्ञाय तद्धि मन्यन्ते कृत कृत्यं मनीषिणः&lt;br&gt;&#xA;न भवति विदुषां ततो भयं यदविदुषां सुमहद्भयं भवेत्&lt;br&gt;&#xA;न हि गतिरधिकाऽस्ति कस्यचित्सति हि गुणे प्रवदन्ति तुल्यताम्&lt;br&gt;&#xA;यः करोत्यनभिसन्धिपूर्वकं तच्च निर्णुदति यत्पुरा कृतम्&lt;br&gt;&#xA;नाप्रियं तदुभयं कुतः प्रियं तस्य तज्जनयतीह कुर्वतः&lt;br&gt;&#xA;लोकमातुरमसूयते जनस्तत्तदेव बहु पश्य शोचति&lt;br&gt;&#xA;तत्र पश्य कुशलानशोचतो ये विदुस्तदुभयं पदं सताम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/183/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/183/</guid>
      <description>&lt;p&gt;भीष्मः-&lt;br&gt;&#xA;हन्त वक्ष्यामि ते पार्थ ध्यानयोगं चतुर्विधम्&lt;br&gt;&#xA;यं ज्ञात्वा शाश्वतीं सिद्धिं गच्छन्ति परमर्षयः&lt;br&gt;&#xA;यथा स्वनुष्ठितं ध्यानं तथा कुर्वन्ति योगिनः&lt;br&gt;&#xA;महर्षयो ज्ञानतृप्ता निर्वाणगतमानसाः&lt;br&gt;&#xA;नावर्तन्ते पुनः पार्थ मुक्तास्संसारदोषतः&lt;br&gt;&#xA;जन्मदोषपरिक्षीणास्स्वभावे पर्यवस्थिताः&lt;br&gt;&#xA;निर्द्वन्द्वा नित्यसत्वस्था विमुक्तिं नित्यमाश्रिताः&lt;br&gt;&#xA;असङ्गीन्यविषादीनि मनश्शान्तिकराणि च&lt;br&gt;&#xA;तत्र ध्यानेन संश्लिष्टमेकाग्रे धारयेन्मनः&lt;br&gt;&#xA;पिण्डीकृत्येन्द्रियग्राममासीनः काष्ठवन्मुनिः&lt;br&gt;&#xA;शब्दं न विन्देच्छ्रोत्रेण त्वचा स्पर्शं न वेदयेत्&lt;br&gt;&#xA;रूपं न चक्षुषा विद्याज्जिह्वया न रसांस्तथा&lt;br&gt;&#xA;घ्रेयाण्यपि च सर्वाणि जह्याद्ध्यानेन योगवित्&lt;br&gt;&#xA;पञ्चवर्गप्रमाथीनि नेच्छेच्चैतानि वीर्यवान्&lt;br&gt;&#xA;ततो मनसि संसृज्य पञ्चवर्गं विचक्षणः&lt;br&gt;&#xA;समादध्यान्मनो भ्रान्तमिन्द्रियैस्सह पञ्चमिः&lt;br&gt;&#xA;विसञ्चारि निरालम्बं पञ्चद्वारं चलाचलम्&lt;br&gt;&#xA;पूर्वं ध्यानपदे धीरस्समादध्यान्मनो नरः&lt;br&gt;&#xA;इन्द्रियाणि मनश्चैव यदा पिण्डीकरोत्ययम्&lt;br&gt;&#xA;एष ध्यानपथः पूर्वो मया समनुवर्णितः&lt;br&gt;&#xA;तच्च तत्पूर्वसंरुद्धमात्मषष्ठं मनोऽन्तरा&lt;br&gt;&#xA;स्फुरिष्यति समुद्भ्रान्तं विद्युदम्बुधरे यथा&lt;br&gt;&#xA;जलबिन्दुर्यथा लोलः पर्णस्थस्सर्वतश्चलः&lt;br&gt;&#xA;एवमेवास्य तच्चित्तं भ्रमति ध्यानवर्त्मनि&lt;br&gt;&#xA;समाहितं क्षणं किञ्चिद्ध्यानवर्त्मनि तिष्ठति&lt;br&gt;&#xA;पुनर्वायुपथे भ्रान्तं मनो भवति वायुवत्&lt;br&gt;&#xA;अनिर्वेदो गतक्लेशो गततन्द्रीरमत्सरः&lt;br&gt;&#xA;समादध्यात्पुनश्चेतो ध्यानेन ध्यानयोगवित्&lt;br&gt;&#xA;विचारश्च वितर्कश्च विवेकश्चोपजायते&lt;br&gt;&#xA;मुनेस्समादधानस्य प्रथमं ध्यानमादितः&lt;br&gt;&#xA;मनसा क्लिश्यमानस्तु तत्समाधानकाम्यया&lt;br&gt;&#xA;न निर्वेदं मुनिर्गच्छेत्कुर्यादेवात्मनो हितम्&lt;br&gt;&#xA;पांसुभस्मकरीषाणां यथा वै राशयश्चिताः&lt;br&gt;&#xA;सहसा वारिणा सिक्ता न यान्ति परिभावनम्&lt;br&gt;&#xA;किञ्चित्सिक्तं यथा च स्याच्छुष्कचूर्णमभावितम्&lt;br&gt;&#xA;क्रमशस्तु शनैर्गच्छेत्सर्वं तत्परिभावनम्&lt;br&gt;&#xA;एवमेवेन्द्रियग्रामं शनैस्सम्परिभावयेत्&lt;br&gt;&#xA;संहरेत्क्रमशश्चैनं स सम्यक्प्रशमिष्यति&lt;br&gt;&#xA;स्वयमेव मनश्चैवं पञ्चवर्गश्च भारत&lt;br&gt;&#xA;पूर्वं ध्यानमथ प्राप्य नित्ययोगेन शाम्यति&lt;br&gt;&#xA;न तत्पुरुषकारेण न च दैवेन केनचित्&lt;br&gt;&#xA;सुखमेष्यति तत्तस्य यदेवं संयतात्मनः&lt;br&gt;&#xA;सुखेन तेन संयुक्तो रंस्यते ध्यानकर्मणि&lt;br&gt;&#xA;गच्छन्ति योगिनो युक्ता निर्वाणं तन्निरामयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/184/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/184/</guid>
      <description>&lt;p&gt;युधिष्ठिरः-&lt;br&gt;&#xA;चातुराश्रम्ययुक्तं ते राजधर्मास्तथैव च&lt;br&gt;&#xA;नानाश्रयाश्च बहव इतिहासाः पृथग्विधाः&lt;br&gt;&#xA;श्रुतास्त्वत्तः कथाश्चैव धर्मयुक्ता महामते&lt;br&gt;&#xA;सन्देहोऽस्ति तु कश्चिन्मे तद्भवान्वक्तुमर्हति&lt;br&gt;&#xA;जापकानां फलावाप्तिं श्रोतुमिच्छामि भारत&lt;br&gt;&#xA;किं फलं जपतामुक्तं क्व वा तिष्ठन्ति जापकाः&lt;br&gt;&#xA;जपस्य च विधिं कृत्स्नं वक्तुमर्हसि मेऽनघ&lt;br&gt;&#xA;जापका इति किञ्चैतत्साङ्ख्यं योगः क्रियाविधिः&lt;br&gt;&#xA;किं यज्ञविधिरेवैष किमेतज्जप्यमुच्यते&lt;br&gt;&#xA;एतन्मे सर्वमाचक्ष्व सर्वज्ञो ह्यसि मे मतः&lt;br&gt;&#xA;भीष्म उवाच&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;यमस्य च पुरा वृत्तं कालस्य ब्राह्मणस्य च&lt;br&gt;&#xA;सन्न्यास एव वेदान्ते वर्तते जपनं प्रति&lt;br&gt;&#xA;वेदवादाङ्गनिर्वृत्ता शान्तिर्ब्रह्मण्यवस्थिताः&lt;br&gt;&#xA;मार्गौ तावप्युभावेतौ संश्रितौ न च संश्रितौ&lt;br&gt;&#xA;यथा संश्रूयते राजन्कारणं चात्र वक्ष्यते&lt;br&gt;&#xA;मनस्समाधिरत्रपि तथेन्द्रियजयस्स्मृतः&lt;br&gt;&#xA;सत्यमग्निपरीचारो विविक्तानां च सेवनम्&lt;br&gt;&#xA;ध्यानं तपो दमश्शान्तिरनसूया मिताशनम्&lt;br&gt;&#xA;विषयप्रतिसंहारो मितजल्पस्तथा गमः&lt;br&gt;&#xA;एष प्रवर्तको धर्मो निवर्तकमथो शृणु&lt;br&gt;&#xA;यथा निवर्तते धर्मो जपतो ब्रह्मचारिणः&lt;br&gt;&#xA;एतत्सर्वमशेषेण यथोक्तं परिवर्जयेत्&lt;br&gt;&#xA;त्रिविधं मार्गमासाद्य व्यक्ताव्यक्तमनामयम्&lt;br&gt;&#xA;कुशोच्चयनिषष्णस्सन्कुशहस्तः कुशस्थली&lt;br&gt;&#xA;चीरैः परिवृतस्तस्मिन्मध्ये छन्नः कुशैस्तथा&lt;br&gt;&#xA;विषयेभ्यो नमस्कुर्याद्विषयान्न च भावयेत्&lt;br&gt;&#xA;धार्ष्ट्यमुत्पाद्य मनसा मनस्येव मनो दधत्&lt;br&gt;&#xA;तद्ब्रह्म ध्यायते यो हि  जपन्वै संहितां हिताम्&lt;br&gt;&#xA;अथवा सन्न्यस्यति तां समाधौ पर्यवस्थितः&lt;br&gt;&#xA;ध्यानमुत्पादयत्यत्र संहिताबलसंश्रयात्&lt;br&gt;&#xA;शुद्धात्मा तपसा दान्तो निवृत्तद्वेषकामवान्&lt;br&gt;&#xA;अरागमोहो निर्द्वन्द्वो न शोचति न सज्जते&lt;br&gt;&#xA;न कर्ता करणीयानां नाकार्याणामिति स्थितिः&lt;br&gt;&#xA;न चाहङ्कारयोगेन मनः प्रस्थापयेत्क्वचित्&lt;br&gt;&#xA;न चानुग्रहणे युक्तो नावमानी न चाक्रियः&lt;br&gt;&#xA;ध्यानक्रियापरो युक्तो ध्यानवान्ध्याननिश्चयः&lt;br&gt;&#xA;ध्याने समाधिमुत्पाद्य तदपि त्यजति क्रमात्&lt;br&gt;&#xA;स चैतस्यामवस्थायां सर्वत्यागकृतस्सुखी&lt;br&gt;&#xA;निरीहस्त्यजति प्राणान्ब्राह्मीं संश्रयते तनुम्&lt;br&gt;&#xA;अथ वा नेच्छते तत्र ब्रह्मकायनिषेवणम्&lt;br&gt;&#xA;उत्क्रामति च मार्गस्थो नैव क्वचन जायते&lt;br&gt;&#xA;आत्मबुद्धिं समास्थाय शान्तीभूतो निरामयः&lt;br&gt;&#xA;अमृतं विरजं शुद्धमात्मानं प्रतिपद्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/185/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/185/</guid>
      <description>&lt;p&gt;युधिष्ठिरः-&lt;br&gt;&#xA;गतीनामुत्तमा प्राप्तिः कथिता जापकेष्विह&lt;br&gt;&#xA;एकैवैषा गतिस्तेषामुत यान्त्यपरा अपि&lt;br&gt;&#xA;भीष्मः-&lt;br&gt;&#xA;शृणुष्वावहितो राजञ्जापकानां गतिं विभो&lt;br&gt;&#xA;यथा गच्छन्ति निरयमनेकं पुरुषर्षभ&lt;br&gt;&#xA;यथोक्तमेतत्पूर्वं यो नानुतिष्ठति जापकः&lt;br&gt;&#xA;एकदेशक्रियश्चात्र निरयं स निगच्छति&lt;br&gt;&#xA;अवमानेन कुरुते न तुष्यति न शोचति&lt;br&gt;&#xA;ईदृशो जापको याति निरयं नात्र संशयः&lt;br&gt;&#xA;अहङ्कारकृतश्चैव सर्वे निरयगामिनः&lt;br&gt;&#xA;परावमानी पुरुषो भविता निरयोपगः&lt;br&gt;&#xA;अभिध्यापूर्वकं जप्यं कुरुते यश्च मोहितः&lt;br&gt;&#xA;यत्राभिद्ध्यां कुरुते तं निरयमृच्छति&lt;br&gt;&#xA;अथैश्वर्यप्रवृत्तस्सञ्जापको यत्र रज्यते&lt;br&gt;&#xA;स एव निरयस्तस्य नासौ तस्मात्प्रमुच्यते&lt;br&gt;&#xA;रागेण जापको जप्यं कुरुते यश्च मोहितः&lt;br&gt;&#xA;यत्रास्य रागः पतति तत्र तत्रोपजायते&lt;br&gt;&#xA;दुर्बुद्धिरकृतप्रज्ञश्चले मनसि तिष्ठति&lt;br&gt;&#xA;चलामेव गतिं याति निरयं वा निगच्छति&lt;br&gt;&#xA;अकृतप्रज्ञको बालो मोहं गच्छति जापकः&lt;br&gt;&#xA;स मोहान्निरयं याति यत्र गत्वाऽनुशोचति&lt;br&gt;&#xA;दृढग्राही करोमीति जप्याञ्जपति जापकः&lt;br&gt;&#xA;न सम्पूर्णो न वा युक्तो निरयं सोऽधिगच्छति&lt;br&gt;&#xA;युधिष्ठिरः-&lt;br&gt;&#xA;अनिमित्तं परं यत्तदव्यक्तं ब्रह्मणि स्थितम्&lt;br&gt;&#xA;सम्भूतो जापकः कस्मात्सशरीरमिहाविशेत्&lt;br&gt;&#xA;भीष्मः-&lt;br&gt;&#xA;दुष्प्रज्ञानेन निरया बहवस्समुदाहृताः&lt;br&gt;&#xA;प्रशस्तं जापकत्वं च दोषाश्चैते तदात्मकाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/186/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/186/</guid>
      <description>&lt;p&gt;युधिष्ठिरः-&lt;br&gt;&#xA;कीदृशं जापको याति नरकं  वर्णयस्व मे&lt;br&gt;&#xA;कौतूहलं हि मे जातं तद्भवान्वक्तुमर्हति&lt;br&gt;&#xA;भीष्मः-&lt;br&gt;&#xA;धर्मस्यांशप्रसूतोऽसि धर्मज्ञोऽसि स्वभावतः&lt;br&gt;&#xA;धर्ममूलाश्रयं वाक्यं शृणुष्वावहितोऽनघ&lt;br&gt;&#xA;अमूनि यानि स्थानानि देवानाममरात्मनाम्&lt;br&gt;&#xA;नानासंस्थानवर्णानि नानारूपफलानि च&lt;br&gt;&#xA;दिव्यानि कामचारीणि विमानानि सभास्तथा&lt;br&gt;&#xA;आक्रीडा विविधा राजन्पद्मिन्यश्चामलोदकाः&lt;br&gt;&#xA;चतुर्णां लोकपालानां शुक्रस्याथ बृहस्पतेः&lt;br&gt;&#xA;मरुतां विश्वदेवानां साध्यानामश्विनोरपि&lt;br&gt;&#xA;रुद्रादित्यवसूनां च तथाऽन्येषां दिवौकसाम्&lt;br&gt;&#xA;एते वै निरयास्तात स्थानस्य परमात्मनः&lt;br&gt;&#xA;अभयं चानिमित्तं च न च क्लेशभयावृतम्&lt;br&gt;&#xA;द्वाभ्यां मुक्तं त्रिभिर्मुक्तमष्टाभिस्त्रिभिरेव च&lt;br&gt;&#xA;चतुर्लक्षणवर्जं तच्चतुष्कारणवर्जितम्&lt;br&gt;&#xA;अप्रहर्षमनाद्यन्तमशोकं विगतक्लमम्&lt;br&gt;&#xA;कालं स पचते तत्र कालस्तत्र वै प्रभुः&lt;br&gt;&#xA;स कालस्य प्रभू राजन्सर्वस्यापि तथेश्वरः&lt;br&gt;&#xA;आत्मा केवलतां प्राप्तस्तत्र गत्वा न शोचति&lt;br&gt;&#xA;ईदृशं परमं स्थानं निरयास्ते च तादृशाः&lt;br&gt;&#xA;एते ते निरयाः प्रोक्तास्सर्व एव यथातथम्&lt;br&gt;&#xA;तस्य स्थानवरस्येह सर्वे निरयसञ्ज्ञिताः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/187/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/187/</guid>
      <description>&lt;p&gt;युधिष्ठिरः-&lt;br&gt;&#xA;कालमृत्युयमानां ते ब्राह्मणस्य च सत्तम&lt;br&gt;&#xA;विवादो व्याहृतः पूर्वं तद्भवान्वक्तुमर्हति&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;इक्ष्वाकोस्सूर्यपुत्रस्य यद्वृत्तं ब्राह्मणस्य च&lt;br&gt;&#xA;कालस्य मृत्योश्च तथा यद्वृत्तं तन्निबोध मे&lt;br&gt;&#xA;यथा स तेषां संवादो यस्मिन्स्थाने स चाभवत्&lt;br&gt;&#xA;ब्राह्मणो जापकः कश्चिद्धर्मवृत्तो महायशाः&lt;br&gt;&#xA;षडङ्गविन्महाप्राज्ञः पैप्पलादिस्स कौशिकः&lt;br&gt;&#xA;तस्यापरोक्षं विज्ञानं षट्स्वङ्गेषु तथैव च&lt;br&gt;&#xA;वेदेषु चैव निष्णातो हिमवत्पादसंश्रयः&lt;br&gt;&#xA;सोऽयं ब्रह्म तपस्तेपे संहितां संयतो जपन्&lt;br&gt;&#xA;तस्य वर्षसहस्रं तु नियमेन तथा गतम्&lt;br&gt;&#xA;स देव्या दर्शितस्साक्षात्प्रीतास्मीति तदा किल&lt;br&gt;&#xA;जप्यमावर्तयंस्तूष्णीं न स तां किञ्चिदब्रवीत्&lt;br&gt;&#xA;तस्यानुकम्पया देवी प्रीता समभवत्तदा&lt;br&gt;&#xA;वेदमाता ततस्तस्य तज्जप्यं समपूजयत्&lt;br&gt;&#xA;समाप्य जप्यं तूत्थाय शिरसा पादयोस्तदा&lt;br&gt;&#xA;पपात देव्या धर्मात्मा वचनं चेदमब्रवीत्&lt;br&gt;&#xA;जापकः-&lt;br&gt;&#xA;दिष्ट्या देवि प्रसन्ना त्वं दर्शनं चागताऽसि मे&lt;br&gt;&#xA;यदि वाऽपि प्रसन्नाऽसि जप्ये मे रमतां मतिः&lt;br&gt;&#xA;सावित्री-&lt;br&gt;&#xA;किं प्रार्थयसि विप्रर्षे किं चेष्टं करवाणि ते&lt;br&gt;&#xA;प्रब्रूहि जपतां श्रेष्ठ सर्वं तत्ते भविष्यति&lt;br&gt;&#xA;भीष्मः-&lt;br&gt;&#xA;इत्युक्तस्स तदा देव्या विप्रः प्रोवाच धर्मवित्&lt;br&gt;&#xA;जप्यं प्रति ममेच्छेयं वर्धतेति पुनः पुनः&lt;br&gt;&#xA;मनसश्च समाधिर्मे वर्धेताहरहश्शुभे&lt;br&gt;&#xA;तं तथेति ततो देवी मधुरं प्रत्यभाषत&lt;br&gt;&#xA;इदं चैवापरं प्राह देवी तत्प्रियकाम्यया&lt;br&gt;&#xA;सावित्री-&lt;br&gt;&#xA;निरयं नैव याता त्वं यत्र याता द्विजर्षभाः&lt;br&gt;&#xA;यास्यसि ब्रह्मणस्स्थानमनिमित्तमतन्दितः&lt;br&gt;&#xA;साधये भविता चैतद्यत्त्वयाऽहमिहार्थिता&lt;br&gt;&#xA;नियतो जप चैकाग्रो धर्मस्त्वां समुपैष्यति&lt;br&gt;&#xA;कालो मृत्युर्यमश्चैव समायास्यन्ति तेऽन्तिकम्&lt;br&gt;&#xA;भविता च विवादोऽत्र तव तेषां च धर्मतः&lt;br&gt;&#xA;भीष्मः-&lt;br&gt;&#xA;एवमुक्त्वा भगवती जगाम भवनं स्वकम्&lt;br&gt;&#xA;ब्राह्मणोऽपि जपन्नास्ते दिव्यं वर्षशतं तथा&lt;br&gt;&#xA;समाप्ते नियमे तस्मिन्स्तथा विप्रस्य धीमतः&lt;br&gt;&#xA;साक्षात्प्रीतस्तदा धर्मो दर्शयामास तं द्विजम्&lt;br&gt;&#xA;धर्मः-&lt;br&gt;&#xA;द्विजाते पश्य मां धर्ममहं त्वां द्रष्टुमागतः&lt;br&gt;&#xA;जप्यस्यास्य फलं यत्तत्सम्प्राप्तं तच्च मे शृणु&lt;br&gt;&#xA;जिता लोकास्त्वया सर्वे ये दिव्या ये च मानुषाः&lt;br&gt;&#xA;देवानां निलयान्साधो सर्वानुत्क्रम्य यास्यसि&lt;br&gt;&#xA;प्राणत्यागं कुरु मुने गच्छ लोकान्यथेप्सितान्&lt;br&gt;&#xA;त्यक्त्वाऽऽत्मनश्शरीरं च ततो लोकानवाप्स्यसि&lt;br&gt;&#xA;ब्राह्मणः-&lt;br&gt;&#xA;कृतं लोकैर्हि मे धर्म गच्छ त्वं च यथासुखम्&lt;br&gt;&#xA;बहुदुःखमहं देहं नोत्सृजेयमहं विभो&lt;br&gt;&#xA;धर्मः-&lt;br&gt;&#xA;अवश्यं भोश्शरीरं ते त्यक्तव्यं मुनिपुङ्गव&lt;br&gt;&#xA;स्वर्गमारोह्यतां विप्र किं वा ते रोचतेऽनघ&lt;br&gt;&#xA;ब्राह्मणः-&lt;br&gt;&#xA;न रोचये स्वर्गवासं विना देहमहं विभो&lt;br&gt;&#xA;गच्छ धर्म न मे श्रद्धा स्वर्गं यातुं विनाऽऽत्मना&lt;br&gt;&#xA;धर्मः-&lt;br&gt;&#xA;अलं देहे मनः कृत्वा त्यक्त्वा देहं सुखी भव&lt;br&gt;&#xA;गच्छ लोकानरजसो यत्र गत्वा न शोचसि&lt;br&gt;&#xA;ब्राह्मण उवाच&lt;br&gt;&#xA;रमे जपन्महाभाग कृतं लोकैस्सनातनैः&lt;br&gt;&#xA;सशरीरेण गन्तव्यं मया स्वर्गं न चेत्प्रभो&lt;br&gt;&#xA;धर्मः-&lt;br&gt;&#xA;यदि त्वं नेच्छसि त्यक्तुं शरीरं पश्य वै द्विज&lt;br&gt;&#xA;एष कालस्तथा मृत्युर्यमश्चायमुपागतः&lt;br&gt;&#xA;भीष्मः-&lt;br&gt;&#xA;अथ वैवस्वतः कालो मृत्युश्च त्रितयं विभो&lt;br&gt;&#xA;ब्राह्मणं तं महाभागमुपगम्येदमब्रुवन्&lt;br&gt;&#xA;यमः-&lt;br&gt;&#xA;तपसोऽस्य सुतप्तस्य तथा सुचरितस्य च&lt;br&gt;&#xA;फलप्राप्तिस्तव श्रेष्ठा यमोऽहं त्वामुपब्रुवे&lt;br&gt;&#xA;कालः-&lt;br&gt;&#xA;यथावदिह जप्यस्य फलावाप्रिरनुत्तमा&lt;br&gt;&#xA;कालस्ते स्वर्गमारोहुं कालोऽहं त्वामुपागतः&lt;br&gt;&#xA;मृत्युः-&lt;br&gt;&#xA;मृत्युं मां विद्धि धर्मज्ञ रूपिणं स्वयमागतम्&lt;br&gt;&#xA;कालेन चोदितं विप्र त्वामितो नेतुमद्य वै&lt;br&gt;&#xA;ब्राह्मणः-&lt;br&gt;&#xA;स्वागतं सूर्यपुत्राय कालाय च महात्मने&lt;br&gt;&#xA;मृत्यवे चाथ धर्माय किं कार्यं करवाणि वः&lt;br&gt;&#xA;भीष्मः-&lt;br&gt;&#xA;अर्घ्यं पाद्यं च दत्त्वा स तेभ्यस्तत्र समागमे&lt;br&gt;&#xA;अब्रवीत्परमप्रीतस्स्वशक्त्या किं करोमि वः&lt;br&gt;&#xA;स्वकार्यनिर्भरा यूयं परोपद्रवहेतवः&lt;br&gt;&#xA;भवन्तो लोकसामान्याः किमर्थं ब्रूत सत्तमाः&lt;br&gt;&#xA;यमः-&lt;br&gt;&#xA;वयमप्येवमत्युग्रा धातुराज्ञापुरःसराः&lt;br&gt;&#xA;चोदिता धावमाना वै कर्मभावमनुव्रताः&lt;br&gt;&#xA;भीष्मः-&lt;br&gt;&#xA;तस्मिन्नेवाथ काले तु तीर्थयात्रामुपागतः&lt;br&gt;&#xA;इक्ष्वाकुरगमत्तत्र समेता यत्र ते विभो&lt;br&gt;&#xA;सर्वानेव तु राजर्षिः सम्पूज्याथ प्रणम्य च&lt;br&gt;&#xA;कुशलप्रश्नमकरोत्सर्वेषां राजसत्तमः&lt;br&gt;&#xA;तस्मै सोऽथासनं दत्त्वा पाद्यमर्घ्यं तथैव च&lt;br&gt;&#xA;अब्रवीद्ब्राह्मणो वाक्यं कृत्वा कुशलसंविदम्&lt;br&gt;&#xA;ब्राह्मणः-&lt;br&gt;&#xA;स्वागतं ते महाराज ब्रूहि यद्यदिहेच्छसि&lt;br&gt;&#xA;स्वशक्त्या किं करोमीह तद्भवान्प्रब्रवीतु मे&lt;br&gt;&#xA;राजा-&lt;br&gt;&#xA;राजाऽहं ब्राह्मणश्च त्वं यदि षट्कर्मसंस्थितः&lt;br&gt;&#xA;ददानि वसु किञ्चित्ते प्रार्थितं प्रब्रवीमि मे&lt;br&gt;&#xA;ब्राह्मणः-&lt;br&gt;&#xA;द्विविधा ब्राह्मणा राजन्धर्मश्च द्विविधस्स्मृतः&lt;br&gt;&#xA;प्रवृत्तश्च निवृत्तश्च निवृत्तोऽहं प्रतिग्रहात्&lt;br&gt;&#xA;तेभ्यः प्रयच्छ दानानि ये प्रवृत्ता नराधिप&lt;br&gt;&#xA;अहं न प्रतिगृह्णामि किमिष्टं किं ददानि ते&lt;br&gt;&#xA;ब्रूहि त्वं नृपतिश्रेष्ठ तपसा साधयामि किम्&lt;br&gt;&#xA;राजा-&lt;br&gt;&#xA;क्षत्रियोऽहं न जानामि देहीति वचनं क्वचित्&lt;br&gt;&#xA;प्रयच्छ युद्धमित्येवं वादनो स्म द्विजोत्तम&lt;br&gt;&#xA;ब्राह्मणः-&lt;br&gt;&#xA;अतुष्टस्त्वं स्वधर्मेण तथा तुष्टा वयं नृप&lt;br&gt;&#xA;अन्योन्यस्योत्तरं नास्ति यदिष्टं तत्समाचर&lt;br&gt;&#xA;राजा-&lt;br&gt;&#xA;स्वशक्त्याऽहं ददानीति त्वया पूर्वप्रभाषितम्&lt;br&gt;&#xA;याचे त्वां दीयतां मह्यं जप्यस्यास्य फलं द्विज&lt;br&gt;&#xA;ब्राह्मणः-&lt;br&gt;&#xA;युद्धं मम सदा वाणी याचतीति विकत्थसे&lt;br&gt;&#xA;न च युद्धं मया सार्धं किमर्थं याचसे पुनः&lt;br&gt;&#xA;राजा-&lt;br&gt;&#xA;वाग्वज्रा ब्राह्मणाः प्रोक्ताः क्षत्रिया बाहुजीविनः&lt;br&gt;&#xA;वाग्युद्धं तदिदं तीव्रं मम विप्र त्वया सह&lt;br&gt;&#xA;ब्राह्मणः-&lt;br&gt;&#xA;सैवाद्यापि प्रतिज्ञा मे स्वशक्त्या किं प्रदीयताम्&lt;br&gt;&#xA;ब्रूहि दास्यामि राजेन्द्र विभवे सति मा चिरम्&lt;br&gt;&#xA;राजा-&lt;br&gt;&#xA;यत्तद्वर्षशतं पूर्णं जप्यं वै जपता त्वया&lt;br&gt;&#xA;फलं प्राप्तं तत्प्रयच्छ मम दित्सुर्भवान्यदि&lt;br&gt;&#xA;ब्राह्मणः-&lt;br&gt;&#xA;परमं गृह्यतां तस्य फलं यज्जपितं मया&lt;br&gt;&#xA;अर्धं त्वमविचारेण फलं तस्य ह्यवाप्नुहि&lt;br&gt;&#xA;अथवा सर्वमेवेह मामकं जापकं फलम्&lt;br&gt;&#xA;राजन्प्राप्नुहि कामं त्वं यदि सर्वमिहेच्छसि&lt;br&gt;&#xA;राजा-&lt;br&gt;&#xA;कृतं सर्वेण भद्रं ते जप्यं यद्याचितं मया&lt;br&gt;&#xA;स्वस्ति तेऽस्तु गमिष्यामि किञ्च तस्य फलं वद&lt;br&gt;&#xA;ब्राह्मणः-&lt;br&gt;&#xA;फलप्राप्तिं न जानामि दत्तं यज्जपितं मया&lt;br&gt;&#xA;अयं धर्मश्च कालश्च यमो मृत्युश्च साक्षिणः&lt;br&gt;&#xA;राजा-&lt;br&gt;&#xA;अज्ञातमस्य धर्मस्य फलं किं मे करिष्यति&lt;br&gt;&#xA;फलं ब्रवीषि धर्मस्य न चेज्जप्यकृतं तु माम्&lt;br&gt;&#xA;प्राप्नोतु तत्फलं विप्रो नाहमिच्छे ससंशयम्&lt;br&gt;&#xA;ब्राह्मणः-&lt;br&gt;&#xA;नाददे न च वक्तव्यं दत्तं वाचा फलं मया&lt;br&gt;&#xA;वाक्यं प्रमाणं राजर्षे मम तुभ्यं च भाषिते&lt;br&gt;&#xA;नाभिसन्धिर्मया जप्ये कृतपूर्वः कदाचन&lt;br&gt;&#xA;जप्त्वाऽहं राजशार्दूल कथं दास्याम्यहं फलम्&lt;br&gt;&#xA;ददस्वेति त्वया प्रोक्तं ददानीति तथा मया&lt;br&gt;&#xA;न वाचं दूषयिष्यामि सत्यं रक्ष स्थिरो भव&lt;br&gt;&#xA;अथैवं वदतो मेऽद्य वचनं न करिष्यसि&lt;br&gt;&#xA;महानधर्मो भविता तव राजन्मृषा कृतः&lt;br&gt;&#xA;न युक्ता तु मृषा वाणी त्वया वक्तुमरिन्दम&lt;br&gt;&#xA;तथा मयाऽपि ह्यधिकं मिथ्या कर्तुं न शक्यते&lt;br&gt;&#xA;संश्रुतं च मया पूर्वं ददानीत्यविचारितम्&lt;br&gt;&#xA;तद्गृह्णीष्वाविचारेण यदि सत्ये स्थितो भवान्&lt;br&gt;&#xA;इहागम्य महाराज जाप्यं फलमयाचथाः&lt;br&gt;&#xA;तन्मे निसृष्टं गृह्णीष्व भव सत्ये स्थितोपि च&lt;br&gt;&#xA;नायं लोकोऽस्ति न परो न च पूर्वान्स तारयेत्&lt;br&gt;&#xA;कुत एवापरान्राजन्मृषावादपरायणः&lt;br&gt;&#xA;न यज्ञाध्ययने दानं नियमास्तारयन्ति हि&lt;br&gt;&#xA;यथा सत्यं परे लोके तथेह पुरुषर्षभ&lt;br&gt;&#xA;तपांसि यानि चीर्णानि चरिष्यसि च यत्तपः&lt;br&gt;&#xA;समाशतैस्सहस्रैश्च तत्सत्यान्न विशिष्यते&lt;br&gt;&#xA;सत्यमेकं परं ब्रह्म सत्यमेकं परं तपः&lt;br&gt;&#xA;सत्यमेकं परो यज्ञस्सत्यमेकं परं श्रुतम्&lt;br&gt;&#xA;सत्यं वेदेषु जागर्ति फलं सत्ये परं स्मृतम्&lt;br&gt;&#xA;तपो धर्मो दमश्चैव सर्वं सत्ये प्रतिष्ठितम्&lt;br&gt;&#xA;सत्यं वेदास्तथाङ्गानि सत्यं यज्ञास्तथा विधिः&lt;br&gt;&#xA;व्रतचर्या तथा सत्यमोङ्कारस्सत्यमेव च&lt;br&gt;&#xA;प्राणिनां जननं सत्यं सत्यं सन्ततिरेव च&lt;br&gt;&#xA;सत्येन वायुरभ्येति सत्येन तपते रविः&lt;br&gt;&#xA;सत्येन चाग्निर्दहति सत्ये स्वर्गः प्रतिष्ठितः&lt;br&gt;&#xA;दानं यज्ञस्तथा वेदास्सोमा मन्त्रास्सरस्वती&lt;br&gt;&#xA;तुलामारोपितो धर्मस्सत्यं चैवेति नश्श्रुतम्&lt;br&gt;&#xA;समां कक्षां धारयतो यस्सत्यं ततोऽधिकम्&lt;br&gt;&#xA;यतस्सत्यं ततो धर्मस्सर्वं सत्येन वर्धते&lt;br&gt;&#xA;किमर्थमनृतं कर्म कर्तुं राजंस्त्वमिच्छसि&lt;br&gt;&#xA;सत्ये कुरु स्थिरं भावं मा राजन्ननृतं कृथाः&lt;br&gt;&#xA;कस्मात्त्वमनृतं वाक्यं देहीति कुरुषेऽशुभम्&lt;br&gt;&#xA;यदि जप्यफलं दत्तं मया नेच्छसि वै नृप&lt;br&gt;&#xA;स्वधर्मेभ्यः परिभ्रष्टो लोकाननुचरिष्यसि&lt;br&gt;&#xA;संश्रुत्य यो न दित्सेत्तु याचित्वा यश्च नेच्छति&lt;br&gt;&#xA;उभावानृतिकावेतौ न मृषा कर्तुमर्हसि&lt;br&gt;&#xA;राजा&lt;br&gt;&#xA;योद्धव्यं रक्षितव्यं च क्षत्रधर्मः किल द्विज&lt;br&gt;&#xA;दातारः क्षत्रियाः प्रोक्ता गृह्णीयां भवतः कथम्&lt;br&gt;&#xA;ब्राह्मणः-&lt;br&gt;&#xA;न च्छन्दयामि ते राजन्नापि ते गृहमाव्रजम्&lt;br&gt;&#xA;इहागत्य तु याचित्वा न गृह्णीषे पुनः कथम्&lt;br&gt;&#xA;धर्मः-&lt;br&gt;&#xA;अविवादोऽस्तु युवयोर्धर्मं मां वित्तमागतम्&lt;br&gt;&#xA;द्विजो दानफलैर्युक्तो राजा सत्यफलेन च&lt;br&gt;&#xA;स्वर्गः-&lt;br&gt;&#xA;स्वर्गं मां विद्धि राजेन्द्र रूपिणं स्वयमागतम्&lt;br&gt;&#xA;अविवादोऽस्तु युवयोरुभौ तुल्यफलौ युवाम्&lt;br&gt;&#xA;राजा-&lt;br&gt;&#xA;कृतं स्वर्गेण मे कार्यं गच्छ स्वर्ग यथागतम्&lt;br&gt;&#xA;विप्रो यदीच्छते दातुं प्रतीच्छतु च मे धनम्&lt;br&gt;&#xA;ब्राह्मणः-&lt;br&gt;&#xA;बाल्ये यदि स्यादज्ञानान्मया हस्तः प्रसारितः&lt;br&gt;&#xA;निवृत्तलक्षणं धर्ममुपासे संहितां जपन्&lt;br&gt;&#xA;निवृत्तं मां चिराद्राजन्विप्रलोभयसे कथम्&lt;br&gt;&#xA;स्वेन कार्यं करिष्यामि त्वत्तो नेच्छे फलं नृप&lt;br&gt;&#xA;तपस्स्वाध्यायकुशलोविरतश्च प्रतिग्रहात्&lt;br&gt;&#xA;राजा-&lt;br&gt;&#xA;यदि विप्र विसृष्टं ते जप्यस्य कुलमुत्तमम्&lt;br&gt;&#xA;आवयोर्यत्फलं किञ्चित्सहितं नौ तदस्त्विह&lt;br&gt;&#xA;द्विजाः प्रतिग्रहे युक्ता दातारो राजवंशजाः&lt;br&gt;&#xA;यदि धर्मश्श्रुतो विप्र सहैव फलमस्तु नौ&lt;br&gt;&#xA;मा वा भूत्सह भोज्यं नौ मदीयं फलमाप्नुहि&lt;br&gt;&#xA;प्रतीच्छ मत्कृतं धर्मं यदि ते मय्यनुग्रहः&lt;br&gt;&#xA;भीष्मः-&lt;br&gt;&#xA;ततो विकृतवेषौ द्वौ पुरुषौ समुपस्थितौ&lt;br&gt;&#xA;गृहीत्वाऽन्योन्यमावेष्ट्य कुचेलावूचतुर्वचः&lt;br&gt;&#xA;न मे धारयसीत्येको धारयामीति चापरः&lt;br&gt;&#xA;इहास्ति नौ विवादोऽयमयं राजाऽनुशासकः&lt;br&gt;&#xA;सत्यं ब्रवीम्यहमृणं न मे धारयते भवान्&lt;br&gt;&#xA;अनृतं वदसीह त्वमृणं ते धारयाम्यहम्&lt;br&gt;&#xA;तावुभौ भृशसन्तप्तौ राजानमिदमूचतुः&lt;br&gt;&#xA;परीक्ष्यौ तु यथा स्याव नावामिह विगर्हितौ&lt;br&gt;&#xA;विरूपः-&lt;br&gt;&#xA;धारयामि नरव्याघ्र विकृतस्येह गोः फलम्&lt;br&gt;&#xA;ददतश्च न गृह्णाति विकृतो मे महीपते&lt;br&gt;&#xA;विकृतः-&lt;br&gt;&#xA;न मे धारयते किञ्चिद्विरूपोऽयं नराधिप&lt;br&gt;&#xA;मिथ्या ब्रवीत्ययं हि त्वां सत्याभासं नराधिप&lt;br&gt;&#xA;राजा-&lt;br&gt;&#xA;विरूप किं धारयते भवानद्य ब्रवीतु मे&lt;br&gt;&#xA;श्रुत्वा तथा करिष्यामीत्येवं मे धीयते मनः&lt;br&gt;&#xA;विरूपः-&lt;br&gt;&#xA;शृणुष्वावहितो राजन्यथैतद्धारयाम्यहम्&lt;br&gt;&#xA;विकृतस्यास्य राजर्षे निखिलेन नरर्षभ&lt;br&gt;&#xA;अनेन धर्मप्राप्त्यर्थं पुरा दत्ता शुभाऽनघ&lt;br&gt;&#xA;धेनुर्विप्राय राजर्षे तपस्स्वाध्यायशीलिने&lt;br&gt;&#xA;तस्याश्चायं मया राजन्फलमभ्येत्य याचितः&lt;br&gt;&#xA;विकृतेन च मे दत्तं विशुद्धेनान्तरात्मना&lt;br&gt;&#xA;ततो मे सुकृतं कर्म कृतमात्मविशुद्धये&lt;br&gt;&#xA;गावौ च कपिले क्रीत्वा वत्सले बहुदोहने&lt;br&gt;&#xA;ते चोञ्छवृत्तये राजन्मया समुपवर्जिते&lt;br&gt;&#xA;यथाविधि यथाशुद्धं तदस्याहं पुनः प्रभो&lt;br&gt;&#xA;इहाद्यैव प्रयच्छामि गृहीत्वा द्विगुणं फलम्&lt;br&gt;&#xA;एवं स्यात्पुरुषव्याघ्र कश्शुद्धः कोऽत्र दोषवान्&lt;br&gt;&#xA;एवं विवदमानौ तु त्वामिहाभ्यागतौ नृप&lt;br&gt;&#xA;कुरु धर्ममधर्मं वा विनये नौ समादध&lt;br&gt;&#xA;यदि नेच्छति मे दातुं यथा दत्तमनेन वै&lt;br&gt;&#xA;भवानत्र स्थिरो भूत्वा मार्गे स्थापयतु प्रभुः&lt;br&gt;&#xA;राजा-&lt;br&gt;&#xA;दीयमानं न गृह्णासि ऋणं कस्मात्त्वमद्य वै&lt;br&gt;&#xA;यथैव तेऽभ्यनुज्ञातं तथा गृह्णीष्व मा चिरम्&lt;br&gt;&#xA;विकृतः-&lt;br&gt;&#xA;दीयतामित्यनेनोक्तं ददानीति तथा मया&lt;br&gt;&#xA;नायं मे धारयत्यत्र गम्यतां यत्र वाञ्छति&lt;br&gt;&#xA;राजा-&lt;br&gt;&#xA;ददतोऽस्य न गृह्णासि विषमं प्रतिभाति मे&lt;br&gt;&#xA;दम्यो हि त्वं मम मतो नास्त्यत्र खलु संशयः&lt;br&gt;&#xA;विकृतः-&lt;br&gt;&#xA;मयाऽस्य दत्तं राजर्षे गृह्णीयां तत्कथं पुनः&lt;br&gt;&#xA;को ममात्रापराधो मे दण्डमाज्ञापय प्रभो&lt;br&gt;&#xA;विरूपः-&lt;br&gt;&#xA;दीयमानं यदि मया न गृह्णासि कथञ्चन&lt;br&gt;&#xA;नियच्छति त्वां नृपतिरयं धर्मानुशासकः&lt;br&gt;&#xA;विकृतः-&lt;br&gt;&#xA;स्वयं मया याचितेन दत्तं कथमिहाद्य तत्&lt;br&gt;&#xA;गृह्णीयां गच्छतु भवानभ्यनुज्ञां ददानि ते&lt;br&gt;&#xA;ब्राह्मणः-&lt;br&gt;&#xA;श्रुतमेतत्त्वया राजन्ननयोः कथितं द्वयोः&lt;br&gt;&#xA;प्रतिज्ञातं मया दत्तं तद्गृहाणाविचारितम्&lt;br&gt;&#xA;राजा-&lt;br&gt;&#xA;प्रस्तुतं सुमहत्कार्यमनयोर्गह्वरं यथा&lt;br&gt;&#xA;जापकस्य दृढीकारः कथमेतद्भविष्यति&lt;br&gt;&#xA;यदि तावन्न गृह्णामि जापकेनापवर्जितम्&lt;br&gt;&#xA;कथं न लिप्येयमहं पापेन महताऽद्य वै&lt;br&gt;&#xA;भीष्मः-&lt;br&gt;&#xA;तौ चोवाच स राजर्षिः कृतकार्यौ गमिष्यथः&lt;br&gt;&#xA;नेदानीं मामिहासाद्य राजधर्मो भवेन्मृषा&lt;br&gt;&#xA;स्वधर्मः परिपाल्यस्तु राज्ञामिति विनिश्चयः&lt;br&gt;&#xA;विप्रधर्मश्च स गुरुर्मामनात्मानमाविशत्&lt;br&gt;&#xA;ब्राह्मणः-&lt;br&gt;&#xA;गृहाण धारये यत्ते याचितं संश्रुतं मया&lt;br&gt;&#xA;न चेद्ग्रहीष्यसे राजञ्शपिष्ये त्वां न संशयः&lt;br&gt;&#xA;राजा-&lt;br&gt;&#xA;धिग्राजधर्मं यस्यायं कार्यस्यास्य विनिश्चयः&lt;br&gt;&#xA;इत्यर्थं मे ग्रहीतव्यं कथं तथ्यं भवेदिति&lt;br&gt;&#xA;एष पाणिरपूर्वं भो निक्षेपार्थं प्रसारितः&lt;br&gt;&#xA;यन्मे धारयसे विप्र तदिदानीं प्रदीयताम्&lt;br&gt;&#xA;ब्राह्मणः-&lt;br&gt;&#xA;संहितां जपता यावान्गुणः कश्चित्कृतो मया&lt;br&gt;&#xA;तत्सर्वं प्रतिगृह्णीष्व यदि किञ्चिदिहास्ति मे&lt;br&gt;&#xA;राजा-&lt;br&gt;&#xA;जलमेतन्निपतितं मम पाणौ द्विजोत्तम&lt;br&gt;&#xA;सममस्तु सहैवास्तु प्रतिगृह्णातु मे भवान्&lt;br&gt;&#xA;विरूपः-&lt;br&gt;&#xA;कामक्रोधौ विद्धि नौ त्वमावाभ्यां कारितो भवान्&lt;br&gt;&#xA;सहेति च यदुक्तं ते समा लोकास्तवास्य च&lt;br&gt;&#xA;नायं धारयते किञ्चिज्जिज्ञासा त्वत्कृते कृता&lt;br&gt;&#xA;कालो धर्मस्तथा मृत्युः कामक्रोधौ तथा युवाम्&lt;br&gt;&#xA;सर्वमन्योन्यनिष्कर्षे निकृष्टं पश्यतस्तव&lt;br&gt;&#xA;गच्छ लोकाञ्जितान्स्वेन कर्मणा यत्र वाञ्छसि&lt;br&gt;&#xA;भीष्मः-&lt;br&gt;&#xA;जापकानां फलावाप्तिर्मया ते सम्प्रदर्शिता&lt;br&gt;&#xA;गतिस्स्थानं च लोकाश्च जापकेन यथाऽर्जिताः&lt;br&gt;&#xA;प्रयाति संहिताध्यायी ब्रह्माणं परमेष्ठिनम्&lt;br&gt;&#xA;अथ वाऽग्निं समाधाय सूर्यमाविशतेऽपि वा&lt;br&gt;&#xA;स तैजसेन भावेन यदि तत्राश्नुते रतिम्&lt;br&gt;&#xA;गुणांस्तेषां समाधत्ते रागेण प्रतिमोहितः&lt;br&gt;&#xA;एवं सोमे तथा वायौ भूम्याकाशशरीरगः&lt;br&gt;&#xA;सरागस्तत्र वसति गुणांस्तेषां समाददत्&lt;br&gt;&#xA;अथ तत्र विरागी च गच्छति त्वथ संशयम्&lt;br&gt;&#xA;परमव्ययमिच्छन्स तमेवाविशते पुनः&lt;br&gt;&#xA;अमृताच्चामृतं प्राप्तश्शान्तीभूतो निरात्मवान्&lt;br&gt;&#xA;ब्रह्मभूतस्स निर्द्वन्द्वस्सुखी शान्तो निरामयः&lt;br&gt;&#xA;ब्रह्मस्थानमनावर्तमेकमक्षरसञ्ज्ञकम्&lt;br&gt;&#xA;अदुःखमरजश्शान्तं शीतं तत्प्रतिपद्यते&lt;br&gt;&#xA;चतुर्भिर्लक्षणैर्हीनं तथा षड्भिस्सषोडशैः&lt;br&gt;&#xA;पुरुषं तमतिक्रम्य आकाशं प्रतिपद्यते&lt;br&gt;&#xA;अथ नेच्छति रागात्मा सर्वं तदधितिष्ठति&lt;br&gt;&#xA;यच्च प्रार्थयते तच्च मनसा प्रतिपद्यते&lt;br&gt;&#xA;अथ वोपेक्षते लोकान्सर्वान्निरयसञ्ज्ञितान्&lt;br&gt;&#xA;निस्पृहस्सर्वतो मुक्तस्तत्र वै रमते सुखम्&lt;br&gt;&#xA;एवमेषा महाराज जापकस्य गतिर्यथा&lt;br&gt;&#xA;तत्तत्सर्वं समाख्यातं किं भूयश्श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/188/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/188/</guid>
      <description>&lt;p&gt;युधिष्ठिरः-&lt;br&gt;&#xA;किमुत्तरं तदा तौ स्म चक्रतुस्तस्य भाषिते&lt;br&gt;&#xA;ब्राह्मणो वाऽथवा राजा तन्मे ब्रूहि पितामह&lt;br&gt;&#xA;अथवा तौ गतौ तत्र यदेतत्कीर्तितं त्वया&lt;br&gt;&#xA;संवादो वा तयोः कोऽभूत्किं वा तौ तत्र चक्रतुः&lt;br&gt;&#xA;भीष्मः-&lt;br&gt;&#xA;तथेति च प्रतिश्रुत्य धर्मं सम्पूज्य तावुभौ&lt;br&gt;&#xA;यमं कालं च मृत्युं च स्वर्गं सम्पूज्य चाहतः&lt;br&gt;&#xA;पूर्वं ये चापरे तत्र समेता ब्राह्मणर्षभाः&lt;br&gt;&#xA;सर्वान्सम्पूज्य शिरसा राजानं सोऽब्रवीद्द्विजः&lt;br&gt;&#xA;ब्राह्मणः-&lt;br&gt;&#xA;फलेनानेन संयुक्तो राजर्षे गच्छ मुख्यताम्&lt;br&gt;&#xA;भवता चाभ्यनुज्ञातो जपेयं भूय एव ह&lt;br&gt;&#xA;वरश्च मम पूर्वं हि दत्तो देव्या महाबलः&lt;br&gt;&#xA;श्रद्धा ते जपतो नित्यं भवित्रीति विशां पते&lt;br&gt;&#xA;राजा-&lt;br&gt;&#xA;यद्येवं सफला सिद्धिश्श्रद्धा च जपितुं तव&lt;br&gt;&#xA;गच्छ विप्र मया सार्धं जापकं फलमाप्नुहि&lt;br&gt;&#xA;ब्राह्मणः-&lt;br&gt;&#xA;कृतः प्रयत्नस्सुमहान्सर्वेषां सन्निधाविह&lt;br&gt;&#xA;सह तुल्यफलौ चावां गच्छावो यत्र नौ गतिः&lt;br&gt;&#xA;भीष्मः-&lt;br&gt;&#xA;व्यवसायं तयोस्तत्र विदित्वा त्रिदशेश्वरः&lt;br&gt;&#xA;सह देवैरुपययौ लोकपालैस्तथैव च&lt;br&gt;&#xA;साध्या विश्वेऽथ मरुतो वाक्यानि विविधानि च&lt;br&gt;&#xA;नद्यश्शैलास्समुद्राश्च तीर्थानि विविधानि च&lt;br&gt;&#xA;तपांसि संयोगविधिर्वेदास्तोभास्सरस्वती&lt;br&gt;&#xA;नारदः पर्वतश्चैव विश्वावसुपरावसू&lt;br&gt;&#xA;तुम्बुरुप्रमुखाश्चैव हाहा हूहूस्तथैव च&lt;br&gt;&#xA;गन्धर्वश्चित्रसेनश्च परिवारगणैर्युतः&lt;br&gt;&#xA;नागास्सिद्धाश्च मुनयो देवदेवः प्रजापतिः&lt;br&gt;&#xA;विष्णुस्सहस्रशीर्षा च देवोऽचिन्त्यस्समागमत्&lt;br&gt;&#xA;अवाद्यन्तान्तरिक्षे च भेर्यस्तूर्याणि वा विभो&lt;br&gt;&#xA;पुष्पवर्षाणि दिव्यानि तत्र तेषां महात्मनाम्&lt;br&gt;&#xA;ननृतुश्चाप्सरस्सङ्घास्तत्र तत्र समन्ततः&lt;br&gt;&#xA;स्वर्गः-&lt;br&gt;&#xA;अथ स्वर्गस्तथा रूपी ब्राह्मणं वाक्यमब्रवीत्&lt;br&gt;&#xA;संसिद्धस्त्वं महाभाग त्वं च सिद्धस्तथा नृप&lt;br&gt;&#xA;भीष्मः-&lt;br&gt;&#xA;अथ तौ सहितौ राजन्नन्योन्यस्य विधानतः&lt;br&gt;&#xA;विषयप्रतिसंहारमुभावेव प्रचक्रतुः&lt;br&gt;&#xA;प्राणापानौ तथोदानं समानं व्यानमेव च&lt;br&gt;&#xA;एतांस्तु मनसि स्थाप्य दधतुः प्राणयोर्मनः&lt;br&gt;&#xA;उपस्थितकृती तत्र नासिकाग्रमधो भ्रुवौ&lt;br&gt;&#xA;भ्रुकुट्योश्चैव मनसा शनैर्धारयतस्तदा&lt;br&gt;&#xA;निश्चेष्टाभ्यां शरीराभ्यां स्थिरदृष्टी समाहितौ&lt;br&gt;&#xA;जितासनौ समाधाय मूर्धन्यात्मानमेव च&lt;br&gt;&#xA;तालुदेशमथोद्दाल्य ब्राह्मणस्य महात्मनः&lt;br&gt;&#xA;ज्योतिर्ज्वाला सुमहती जगाम त्रिदिवं तदा&lt;br&gt;&#xA;हाहाकारस्तथा दिक्षु सर्वासु सुमहानभूत्&lt;br&gt;&#xA;तज्ज्योतिस्स्तूयमानं तु ब्रह्माणं प्राविशत्तदा&lt;br&gt;&#xA;ततस्स्वागतमित्याह तत्तेजः प्रपितामहः&lt;br&gt;&#xA;प्रादेशमात्रं पुरुषं प्रत्युद्गम्य विशां पते&lt;br&gt;&#xA;भूयश्चैवापरं प्राह मधुरं वचनं स्म सः&lt;br&gt;&#xA;जापकैस्तुल्यफलता योगानां नात्र संशयः&lt;br&gt;&#xA;योगस्य तावदेतेभ्यः फलं प्रत्यक्षदर्शनम्&lt;br&gt;&#xA;जापकानां विरिष्टं तु प्रत्युत्थानमिहाधिकम्&lt;br&gt;&#xA;उष्यतां मयि चेत्युक्त्वा व्याददे स ततो मुखम्&lt;br&gt;&#xA;अथास्यं प्रविवेशास्य ब्राह्मणो विगतज्वरः&lt;br&gt;&#xA;राजाऽप्येतेन विधिना भगवन्तं पितामहम्&lt;br&gt;&#xA;यथैव द्विजशार्दूलस्तथैव प्राविशत्तदा&lt;br&gt;&#xA;स्वयम्भुवमथो देवा अभिवाद्य ततोऽब्रुवन्&lt;br&gt;&#xA;देवाः-&lt;br&gt;&#xA;जापकार्थमयं यत्नस्तदर्थं वयमागताः&lt;br&gt;&#xA;कृतपूजाविमौ तुल्यं त्वया तुल्यफलान्वितौ&lt;br&gt;&#xA;योगजापकयोस्तुल्यं फलं सुमहदद्य वै&lt;br&gt;&#xA;सर्वांल्लोकानतीत्यैतौ गच्छेतां यत्र वाञ्छितम्&lt;br&gt;&#xA;ब्रह्मा-&lt;br&gt;&#xA;महास्मृतिं पठेद्यस्तु तथैवैतां स्मृतिं शुभाम्&lt;br&gt;&#xA;तावप्येतेन विधिना गच्छेतां मत्सलोकताम्&lt;br&gt;&#xA;यश्च योगे भवेद्भक्तस्सोऽपि नास्त्यत्र संशयः&lt;br&gt;&#xA;विधिनानेन देहान्ते मम लोकानवाप्नुयात्&lt;br&gt;&#xA;गम्यतां साधयष्यामि यथा स्थानानि सिद्धये&lt;br&gt;&#xA;भीष्मः-&lt;br&gt;&#xA;इत्युक्त्वा स तदा देवस्तत्रैवान्तरधीयत&lt;br&gt;&#xA;आमन्त्र्य च ततो देवा ययुस्स्वं स्वं निवेशनम्&lt;br&gt;&#xA;ते च सर्वे महात्मानो धर्मं सत्कृत्य तत्र वै&lt;br&gt;&#xA;पृष्ठतोऽनुययू राजन्सर्वे सुप्रीतमानसाः&lt;br&gt;&#xA;एतत्फलं जापकानां गतिश्चैव प्रकीर्तिता&lt;br&gt;&#xA;यथाश्रुतं महाराज किं भूयश्श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/189/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/189/</guid>
      <description>&lt;p&gt;युधिष्ठिरः-&lt;br&gt;&#xA;किं फलं ज्ञानयोगस्य वेदानां नियमस्य च&lt;br&gt;&#xA;भूतात्मा वा कथं ज्ञेयस्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;मनोः प्रजापतेर्वादं महर्षेश्च बृहस्पतेः&lt;br&gt;&#xA;प्रजापतिश्श्रेष्ठतमः प्रजानां देवर्षिसङ्घप्रवरं महर्षिः&lt;br&gt;&#xA;बृहस्पतिं प्रश्नमिमं पुराणं प्रपच्छ शिष्योऽथ गुरुं प्रणम्य&lt;br&gt;&#xA;मनुः-&lt;br&gt;&#xA;यत्कारणं मन्त्रविधिप्रयुक्तं ज्ञाने फलं यत्प्रवदन्ति विप्राः&lt;br&gt;&#xA;यन्मन्त्रशब्दैरकृतप्रकाशं तदुच्यतां मे भगवन्यथावत्&lt;br&gt;&#xA;यत्स्तोत्रशस्ताग्रहमन्त्रविद्भिर्यज्ञैरनेकैर्धनगोप्रदानैः&lt;br&gt;&#xA;फलं महद्भिर्यदवाप्यते च किं तत्कथं वा भविता क्व वा तत्&lt;br&gt;&#xA;मही महीजाः पवनोऽन्तरिक्षं जलौकसोऽग्निश्च जलं तथा द्यौः&lt;br&gt;&#xA;दिवौकसश्चैव यतः प्रसूतास्तदुच्यतां मे भगवन्पुराणम्&lt;br&gt;&#xA;ज्ञानं महत्प्रार्थयते नरो वै ततस्तदर्था भवति प्रवृत्तिः&lt;br&gt;&#xA;न चेदहं वेद्मि परं पुराणं मिथ्याप्रवृत्तिं च कथं न कुर्याम्&lt;br&gt;&#xA;ऋक्सामसङ्घांश्च यजूंषि चाहं छन्दांसि नक्षत्रगतिं निरुक्तम्&lt;br&gt;&#xA;अधीत्य च व्याकरणं सकल्पं शिक्षां च भूतप्रकृतिं न वेद्मि&lt;br&gt;&#xA;बृहस्पतिः-&lt;br&gt;&#xA;स मे भवाञ्शंसतु सर्वमेतज्ज्ञाने फलं कर्मणि वा यदेति&lt;br&gt;&#xA;यथा च देहाच्च्यवते शरीरी पुनः शरीरं च यथाऽभ्युपैति&lt;br&gt;&#xA;यद्यत्प्रियं यस्य सुखं तदाहुस्तदेव दुःखं प्रवदन्त्यनिष्टम्&lt;br&gt;&#xA;इष्टं च मे स्यादितरच्च न स्यादेतत्कृते कर्मविधिः प्रवृत्तः&lt;br&gt;&#xA;इष्टं त्वनिष्टं च शुभाशुभं च साशीस्तश्छन्दसि कर्मभिश्च&lt;br&gt;&#xA;एभिर्विमुक्तः परमाविवेश एतत्कृते कर्मविधिः प्रवृत्तः&lt;br&gt;&#xA;आत्मादिभिः कर्मभिरिज्यमानो धर्मेषु युक्तो द्युतिमान्सुखार्थी&lt;br&gt;&#xA;परं हि तत्कर्मपथादपेतं निराशिषो यत्पदमाप्नुवन्ति&lt;br&gt;&#xA;प्रजास्सृष्टा मनसा कर्मणा च द्वावेवैतौ सत्पथौ लोकजुष्टौ&lt;br&gt;&#xA;दृष्ट्वा कर्माशाश्वतं चान्तवच्च मनस्त्यागे कारणं नान्यदस्ति&lt;br&gt;&#xA;स्वेनात्मना चक्षुरिव प्रणेता निशात्यये तमसा संवृतात्मा&lt;br&gt;&#xA;ज्ञानं तु विज्ञानगुणोपपन्नं कर्माशुभं पश्यति वर्जनीयम्&lt;br&gt;&#xA;सर्पान्कृशाग्राणि तथोदपानं ज्ञात्वा मनुष्याः परिवर्जयन्ति&lt;br&gt;&#xA;अज्ञानतस्तत्र पतन्ति मूढा ज्ञाने फलं पश्य यथा विशिष्टम्&lt;br&gt;&#xA;कृत्स्नश्च मन्त्रा विधिवत्प्रयुक्तो यज्ञा यथोक्तास्सह दक्षिणाश्च&lt;br&gt;&#xA;अन्नप्रदानं मनसस्समाधिः पञ्चात्मकं कर्मफलं वदन्ति&lt;br&gt;&#xA;गुणागुणं कर्म वदन्ति वेदास्तेभ्यो मन्त्रा मन्त्रमूलं हि कर्म&lt;br&gt;&#xA;विधिर्विधेयं मनसोपपत्तिः फलस्य भोक्ता तु तथा शरीरी&lt;br&gt;&#xA;शब्दाश्च रूपाणि रसाश्च पुण्यास्स्पर्शाश्च गन्धाश्च शुभास्तथैव&lt;br&gt;&#xA;नरो रहस्स्थानगतः प्रभुस्स्यादेतत्फलं सिद्ध्यति कर्मणोऽस्य&lt;br&gt;&#xA;यद्यच्छरीरेण करोति कर्म शरीरयुक्तस्समुपाश्नुते तत्&lt;br&gt;&#xA;शरीरमेवायतनं सुखस्य दुःखस्य चाप्यायतनं शरीरम्&lt;br&gt;&#xA;वाचा च यत्कर्म करोति किञ्चिद्वाचैव सर्वं समुपाश्नुते तत्&lt;br&gt;&#xA;मनस्तु यत्कर्म करोति किञ्चिन्मनस्स्थमेवेदमुपाश्नुते तत्&lt;br&gt;&#xA;यथागुणं कर्मगुणं फलार्थी करोत्ययं कर्मफले निविष्टः&lt;br&gt;&#xA;तथा तथाऽयं गुणसम्प्रयुक्तश्शुभाशुभं कर्मफलं स भुङ्क्ते&lt;br&gt;&#xA;मत्स्यो यथा स्रोत इवाभियाती तथा कृतं पूर्वमुपैति कर्म&lt;br&gt;&#xA;शुभे त्वसौ तुष्यति दुष्कृते तु न तुष्यते वै परमश्शरीरी&lt;br&gt;&#xA;यतो जगत्सर्वमिदं प्रसूतं ज्ञात्वाऽऽत्मवन्तो ह्युपयान्ति शान्तिम्&lt;br&gt;&#xA;यन्मन्त्रशब्दैरकृतप्रकाशं तदुच्यमानं शणु मे परं यत्&lt;br&gt;&#xA;रसैर्विमुक्तं विविधैश्च गन्धैरशब्दमस्पर्शमरूपवच्च&lt;br&gt;&#xA;अग्राह्यमव्यक्तमवर्णमेकं पञ्चप्रकारं सजति प्रजानाम्&lt;br&gt;&#xA;न स्त्री पुमान्नापि नपुंसकं वा न सन्न चासत्सदसच्च तन्न&lt;br&gt;&#xA;पश्यन्ति तद्ब्रह्मविदो मनुष्यास्तदक्षरं न क्षरतीति विद्धि&lt;br&gt;&#xA;अक्षरात्खं ततो वायुर्वायोर्ज्योतिस्ततो जलम्&lt;br&gt;&#xA;जलात्प्रसूता जगती जगत्या जायते जगत्&lt;br&gt;&#xA;इमे शरीरैर्जलमेव गत्वा जलाच्च तेजः पवनान्तरिक्षे&lt;br&gt;&#xA;खाद्वै निवर्तन्ति न भाविनस्ते ये भाविनस्ते परमाप्नुवन्ति&lt;br&gt;&#xA;नोष्णं न शीतं मृदु नापि तीक्ष्णं नाम्लं कषायं मधुरं न तिक्तम्&lt;br&gt;&#xA;न शब्दवन्नापि च गन्धवच्च न रूपवत्तत्परमस्वभावम्&lt;br&gt;&#xA;स्पर्शं तनुर्वेद रसं च जिह्वा घ्राणं च गन्धं श्रवणं च शब्दम्&lt;br&gt;&#xA;रूपाणि चक्षुर्न च तत्परं यद्गृह्णन्त्यनध्यात्मविदो मनुष्याः&lt;br&gt;&#xA;निवर्तयित्वा रसनां रसेभ्यो घ्राणं च गन्धाच्छ्रवणं च शब्दात्&lt;br&gt;&#xA;स्पर्शात्तनुं रूपगुणाच्च चक्षुस्ततः परं पश्यति तं स्वभावम्&lt;br&gt;&#xA;यतो गृहीत्वा हि करोति यद्यद्यस्मिंश्च यामारभते प्रवृत्तिम्&lt;br&gt;&#xA;यस्मै च यद्येन च यश्च कर्ता यत्कारणं तं स्वमुपेयमाहुः&lt;br&gt;&#xA;यच्चापि पूर्वापरसाधकं च यन्मन्त्रमर्चिष्यति सर्वलोकः&lt;br&gt;&#xA;यस्सर्वहेतुः परमार्थकारी तत्कारणं कार्यमतो यदन्यत्&lt;br&gt;&#xA;यथा च कश्चित्सुकृतैर्मनुष्यश्शुभाशुभं प्राप्नुते चाविरोधात्&lt;br&gt;&#xA;एवं शरीरेषु शुभाशुभेषु स्वकर्मभिर्ज्ञानमिदं निबद्धम्&lt;br&gt;&#xA;यथा प्रदीप्तः पुरतः प्रदीप्तः प्रकाशमर्थस्य करोति विद्वन्&lt;br&gt;&#xA;तथैव पञ्चेन्द्रियदीपवृक्षा ज्ञानप्रदीप्ताः परवन्त एव&lt;br&gt;&#xA;यथा च राज्ञो बहवो ह्यमात्याः पृथक् प्रमाणं प्रवदन्ति युक्ताः&lt;br&gt;&#xA;तद्वच्छरीरेषु भवन्ति पञ्च ज्ञानैकदेशाः परमस्स एभ्यः&lt;br&gt;&#xA;यथार्चिषोऽग्नेः पवनस्य वेगा मरीचयोऽर्कस्य नदीषु चापः&lt;br&gt;&#xA;गच्छन्ति चायान्ति च सन्ततास्तु तद्वच्छरीराणि शरीरिणां तु&lt;br&gt;&#xA;यथा च कश्चित्परशुं गृहीत्वा धूमं न पश्येज्ज्वलनं च काष्ठे&lt;br&gt;&#xA;तद्वच्छरीरोदरपाणिपादं छित्त्वा न पश्यन्ति ततो यदन्यत्&lt;br&gt;&#xA;तान्येव काष्ठानि यथा विमथ्य धूमं च पश्येज्ज्वलनं च काष्ठे&lt;br&gt;&#xA;तद्वत्सुबुद्धिं सममिन्द्रियार्थैर्बुधः परं पश्यति तं स्वभावम्&lt;br&gt;&#xA;यथात्मनोऽङ्गं पतितं पृथिव्यां स्वप्नान्तरे पश्यति चात्मनोऽन्यत्&lt;br&gt;&#xA;श्रोत्रादियुक्तस्सुमनास्सुबुद्धिर्लिङ्गात्तथा गच्छति लिङ्गमन्यत्&lt;br&gt;&#xA;उत्पत्तिवृद्धिक्षयसन्निपातैर्न युज्यतेऽसौ परमश्शरीरी&lt;br&gt;&#xA;अनेन लिङ्गेन तु लिङ्गमन्यद्गच्छत्यदृष्टः प्रतिसन्धियोगात्&lt;br&gt;&#xA;न चक्षुषा पश्यति चक्षुरात्मनो न चापि संस्पर्शमुपैति किञ्चित्&lt;br&gt;&#xA;तथाऽपि तैस्साधयते च कार्यं ते तं न पश्यन्ति स पश्यते तान्&lt;br&gt;&#xA;यथा समीपे ज्वलतोऽनलस्य सन्तापजं रूपमुपैति कश्चित्&lt;br&gt;&#xA;न चान्तरा रूपगुणं बिभर्ति तथैव तद्दृश्यते रूपमस्य&lt;br&gt;&#xA;तथा मनुष्यः परिमुच्य कायमदृश्यमन्यद्विशते शरीरम्&lt;br&gt;&#xA;विसृज्य भूतेषु महत्सु देहं तदाश्रयं चैव बिभर्ति रूपम्&lt;br&gt;&#xA;खं वायुमग्निं सलिलं तथोर्वीं समन्ततोऽभ्याविशते शरीरी&lt;br&gt;&#xA;नान्याश्रयाः कर्मसु वर्तमानाश्श्रोत्रादयः पञ्चगुणाञ्श्रयन्ते&lt;br&gt;&#xA;श्रोत्रं नभो घ्राणमुक्तं पृथिव्यास्तेजोमयं चक्षुरथो विपाकः&lt;br&gt;&#xA;जलाश्रयं तेज उक्तं रसश्च वाय्वात्मकं स्पर्शनमामनन्ति&lt;br&gt;&#xA;महत्सु भूतेषु वसन्ति पञ्च पञ्चेन्द्रियार्थाश्च रथेन्द्रियेषु&lt;br&gt;&#xA;सर्वाणि चैतानि मनोनुगानि बुद्धिं मनोऽन्वेति मनस्स्वभावम्&lt;br&gt;&#xA;शुभाशुभं कर्म कृतं यदस्य तदेव प्रेत्याददतेऽन्यदेहे&lt;br&gt;&#xA;मनोऽनुवर्तन्ति परावराणि जलौकसस्स्रोत इवानुकूलम्&lt;br&gt;&#xA;चलं यथा दृष्टिपथं प्रयाति सूक्ष्मं महद्रूपमिवावभाति&lt;br&gt;&#xA;स्वरूपमालोकयतां च रूपं परं तथा बुद्धिपथं परैति&lt;br&gt;&#xA;यदिन्द्रियैस्तूपगतैः पुरस्तात्प्राप्तान्गुणान्संस्मरते चिराय&lt;br&gt;&#xA;तेष्विन्द्रियेषूपहतेषु पश्चात्स बुद्धिरूपः परमस्स्वभावः&lt;br&gt;&#xA;य इन्द्रियार्थान्युगपत्समन्तान्नावेक्षते कृत्स्नशस्तुल्यकालम्&lt;br&gt;&#xA;यथाक्रमं सञ्चरते स विद्वांस्तस्मात्स एकः परमश्शरीरी&lt;br&gt;&#xA;रजस्तमस्सत्वमथो तृतीयं गच्छत्यसौ ज्ञानगुणान्विरूपान्&lt;br&gt;&#xA;तथेन्द्रियाण्याविशतीह देही हुताशनं वायुरिवेन्धनस्थम्&lt;br&gt;&#xA;न चक्षुषा पश्यति रूपमात्मनो न पश्यति स्पर्शनमिन्द्रियेन्द्रियम्&lt;br&gt;&#xA;न श्रोत्रलिङ्गं श्रवणेन दर्शनं तथा न तत्पश्यति तद्विनश्यति&lt;br&gt;&#xA;श्रोत्रादीनि न पश्यन्ति स्वं स्वमात्मानमात्मना&lt;br&gt;&#xA;सर्वज्ञस्सर्वदर्शी च क्षेत्रज्ञस्तानि पश्यति&lt;br&gt;&#xA;यथा हिमवतः पार्श्वं पृष्ठं चन्द्रमसो यथा&lt;br&gt;&#xA;न दृष्टपूर्वं मनुजैर्न च तन्नास्ति तावता&lt;br&gt;&#xA;तद्वद्भूतेषु भूतात्मा सूक्ष्मो ज्ञानात्मवानसौ&lt;br&gt;&#xA;अदृष्टपूर्वश्चक्षुर्भ्यां न चासौ नास्ति तावता&lt;br&gt;&#xA;पश्यन्नपि यथा लक्ष्म जनस्सोमेन विन्दति&lt;br&gt;&#xA;एवमस्ति न चोत्पन्न न च तन्न परायणम्&lt;br&gt;&#xA;रूपवन्तमरूपत्वादुदयास्तमने बुधाः&lt;br&gt;&#xA;धिया समनुपश्यन्ति तद्गतास्सवितुर्गतिम्&lt;br&gt;&#xA;तथा बुद्धिप्रदीपेन दूरस्थं सुविपश्चितः&lt;br&gt;&#xA;प्रत्यासन्नं निषीदन्ति ज्ञेयं ज्ञानाभिसंहितम्&lt;br&gt;&#xA;न हि खल्वनुपायेन कश्चिदर्थोऽभिसिद्ध्यति&lt;br&gt;&#xA;सूत्रजालैर्यथा मत्स्यान्बध्नन्ति जलजीविनः&lt;br&gt;&#xA;मृगैर्मृगाणां ग्रहणं पक्षिणां पक्षिभिर्यथा&lt;br&gt;&#xA;गजानां च गजैरेव ज्ञेयं ज्ञानेन गृह्यते&lt;br&gt;&#xA;अहिरेव ह्यहेः पादान्पश्यतीति निदर्शनम्&lt;br&gt;&#xA;तद्वन्मूर्तिषु मूर्तिस्थं ज्ञेयं ज्ञानेन पश्यति&lt;br&gt;&#xA;नोत्सहन्ते यथा वेत्तुमिन्द्रियैरिन्द्रियाण्यपि&lt;br&gt;&#xA;तथैवेह परा बुद्धिः परं बुद्ध्या न पश्यति&lt;br&gt;&#xA;यथा चन्द्रो ह्यमावास्यामलिङ्गत्वान्न दृश्यते&lt;br&gt;&#xA;न च नाशोऽस्य भवति तथा विद्धि शरीरिणम्&lt;br&gt;&#xA;क्षीणकोशो ह्यमावास्यां चन्द्रमा न प्रकाशते&lt;br&gt;&#xA;तद्वन्मूर्तिविमुक्तोस्सञ्शरीरी नोपलभ्यते&lt;br&gt;&#xA;यथा कोशान्तरं प्राप्य चन्द्रमा भ्राजते पुनः&lt;br&gt;&#xA;तद्वल्लिङ्गान्तरं प्राप्य शरीरी राजते पुनः&lt;br&gt;&#xA;जन्म बुद्धिः क्षयश्चास्य प्रत्यक्षेणोपलभ्यते&lt;br&gt;&#xA;सा तु चन्द्रमसो व्यक्तिर्न तु तस्य शरीरिणः&lt;br&gt;&#xA;उत्पत्तिवृद्धिव्ययतो यथा स इति गृह्यते&lt;br&gt;&#xA;चन्द्र एव त्वमावास्यां तथा भवति मूर्तिमान्&lt;br&gt;&#xA;नाभिसर्पद्विमुञ्चद्वा शशिनं दृश्यते तमः&lt;br&gt;&#xA;विसृजेच्चोपसर्पेच्च तद्वत्पश्य शरीरिणम्&lt;br&gt;&#xA;यथा चन्द्रार्कसंयुक्तो राहुस्सन्नुपलभ्यते&lt;br&gt;&#xA;तद्वच्छरीरसंयुक्तं ज्ञानं तदुपलभ्यते&lt;br&gt;&#xA;यथा चन्द्रार्कनिर्मुक्तं तमस्तन्नोपलभ्यते&lt;br&gt;&#xA;तद्वच्छरीरनिर्मुक्तश्शरीरी नोपलभ्यते&lt;br&gt;&#xA;यथा चन्द्रो ह्यमावास्यां नक्षत्रैर्युज्यते गतः&lt;br&gt;&#xA;तद्वच्छरीरनिर्मुक्तः फलैर्युज्यति कर्मणः&lt;br&gt;&#xA;यथा व्यक्तमिदं शेते स्वप्ने चरति चेतनम्&lt;br&gt;&#xA;ज्ञानमिन्द्रियसंयुक्तं तद्वत्प्रेत्य भवाभवौ&lt;br&gt;&#xA;यथाऽम्भसि प्रसन्ने तु रूपं पश्यति चक्षुषा&lt;br&gt;&#xA;तद्वत्प्रसन्नेन्द्रियवाञ्ज्ञेयं ज्ञानेन पश्यति&lt;br&gt;&#xA;स एव लुलिते तस्मिन्यथा रूपं न पश्यति&lt;br&gt;&#xA;तथेन्द्रियाकुलीभावे ज्ञेयं ज्ञानेन पश्यति&lt;br&gt;&#xA;अबुद्धिरज्ञानकृता अबुद्ध्या दूष्यते मनः&lt;br&gt;&#xA;दुष्टस्य मनसः पञ्च सम्प्रदुष्यन्ति मानसाः&lt;br&gt;&#xA;अज्ञानतृप्तो विषयेष्ववगाढो न पश्यति&lt;br&gt;&#xA;स दृष्ट्वैव तु पूतात्मा विषयेभ्यो निवर्तते&lt;br&gt;&#xA;तर्षच्छेदो न भवति पुरुषस्येह किल्बिषात्&lt;br&gt;&#xA;निवर्तते तदा तर्षः पापमन्तं गतं यदा&lt;br&gt;&#xA;विषयेषु च संसर्गाच्छाश्वतस्य तु संशयात्&lt;br&gt;&#xA;मनसा चान्यदाकाङ्क्षन्परं न प्रतिपद्यते&lt;br&gt;&#xA;ज्ञानमुत्पद्यते पुंसां क्षयात्पापस्य कर्मणः&lt;br&gt;&#xA;अथाऽऽदर्शतलप्रख्ये पश्यत्यात्मानमात्मनि&lt;br&gt;&#xA;प्रसृतैरिन्द्रियैर्दुःखी तैरेव नियतस्सुखी&lt;br&gt;&#xA;तस्मादिन्द्रियचोरेभ्यो यच्छेदात्मानमात्मना&lt;br&gt;&#xA;इन्द्रियेभ्यो मनः पूर्वं बुद्धिः परतरा ततः&lt;br&gt;&#xA;बुद्धेः परतरं ज्ञानं ज्ञानात्सूक्ष्मतरं परम्&lt;br&gt;&#xA;अव्यक्तात्प्रसृतं ज्ञानं ततो बुद्धिस्ततो मनः&lt;br&gt;&#xA;मनश्श्रोत्रादिभिर्युक्तं शब्दादीन्साधु पश्यति&lt;br&gt;&#xA;यस्तांस्त्यजति शब्दादीन्सर्वाश्च व्यक्तयस्तथा&lt;br&gt;&#xA;विमुञ्चत्याकृतिग्रामं तन्मुक्तोऽमृतमश्नुते&lt;br&gt;&#xA;उद्यन्हि सविता यद्वत्सृजते रश्मिमण्डलम्&lt;br&gt;&#xA;स एवास्तमुपागच्छंस्तदेवात्मनि यच्छति&lt;br&gt;&#xA;अन्तरात्मा तथा देहमाविश्येन्द्रियरश्मिभिः&lt;br&gt;&#xA;प्राप्येन्द्रियगुणान्पञ्च सोऽस्तमावृत्त्य गच्छति&lt;br&gt;&#xA;प्रणीतं कर्मणा मार्गं नीयमानः पुनः पुनः&lt;br&gt;&#xA;प्राप्नोत्ययं कर्मफलं प्रवृत्तं धर्ममाप्तवान्&lt;br&gt;&#xA;विषया विनिवर्तन्ते निराहारस्य देहिनः&lt;br&gt;&#xA;रसवर्जं रसोऽप्यस्य परं दृष्ट्वा निवर्तते&lt;br&gt;&#xA;बुद्धिः कर्मगुणैर्हीना यदा मनसि वर्तते&lt;br&gt;&#xA;तदा सम्पद्यते ब्रह्म तत्रैव प्रलयं गतः&lt;br&gt;&#xA;अस्पर्शिनमशृण्वानमरसादमदर्शिनम्&lt;br&gt;&#xA;अघ्राणमवितर्कं च सत्वं प्रविशते परम्&lt;br&gt;&#xA;अव्यक्तात्प्रसृतं ज्ञानं ततो बुद्धिस्ततो मनः&lt;br&gt;&#xA;मनस्याकृतयो मग्ना मनस्त्वतिगतं मतिम्&lt;br&gt;&#xA;मतिस्त्वतिगतं ज्ञानं ज्ञानं चातिगतं महत्&lt;br&gt;&#xA;नेन्द्रियैर्मनसस्सिद्धिर्न बुद्धिं बुध्यते मनः&lt;br&gt;&#xA;न बुद्धिर्बुध्यतेऽव्यक्तं सूक्ष्मस्त्वेतानि पश्यति&lt;br&gt;&#xA;ज्ञानं ज्ञेयाभिर्निवृत्तं विद्धि ज्ञानगुणं मनः&lt;br&gt;&#xA;प्रज्ञाकरणसंयुक्ता ततो बुद्धिः प्रवर्तते&lt;br&gt;&#xA;यदा कर्मगुणोपेता बुद्धिर्मनसि वर्तते&lt;br&gt;&#xA;तदा प्रज्ञायते ब्रह्म ध्यानयोगसमाधिना&lt;br&gt;&#xA;सेयं गुणवती बुद्धिर्गुणेष्वेवाभिवर्तते&lt;br&gt;&#xA;अपरादपि निस्स्रौति गिरेश्शृङ्गादिवोदकम्&lt;br&gt;&#xA;यदा निर्गुणमाप्नोति ध्यानं मनसि पूर्वजम्&lt;br&gt;&#xA;तदा प्रज्ञायते ब्रह्म निकषं निकषे यथा&lt;br&gt;&#xA;मनस्त्वसंहृतं बुद्ध्या हीन्द्रियार्थनिदर्शकम्&lt;br&gt;&#xA;न समर्थं गुणापेक्षं निर्गुणस्य निदर्शने&lt;br&gt;&#xA;सर्वाण्येतानि संवार्य द्वाराणि मनसि स्थितः&lt;br&gt;&#xA;मनस्येकाग्रतां कृत्वा तत्परं प्रतिपद्यते&lt;br&gt;&#xA;यथा महान्ति भूतानि निवर्तन्ते गुणक्षये&lt;br&gt;&#xA;तथेन्द्रियाण्युपादाय बुद्धिर्मनसि वर्तते&lt;br&gt;&#xA;यदा मनसि सा बुद्धिर्वर्ततेऽन्तरचारिणी&lt;br&gt;&#xA;व्यवसायगुणोपेता तदा सम्पद्यते मनः&lt;br&gt;&#xA;गुणवद्भिर्गुणोपेतं यदा ध्यानगतं मनः&lt;br&gt;&#xA;तदा सर्वान्गुणान्हित्वा निर्गुणं प्रतिपद्यते&lt;br&gt;&#xA;अव्यक्तस्येह विज्ञाने नास्ति तुल्यं निदर्शनम्&lt;br&gt;&#xA;यत्र नास्ति पदन्यासः कस्तं विषयमाप्नुयात्&lt;br&gt;&#xA;तपसा सानुमानेन गुणैर्जात्या श्रुतेन च&lt;br&gt;&#xA;निनीषेत्तत्परं ब्रह्म विशुद्धेनान्तरात्मना&lt;br&gt;&#xA;गुणहीनो हि तं मार्गं बहिस्समनुवर्तते&lt;br&gt;&#xA;गुणाभावात्प्रकृत्या च निस्तर्क्यं ज्ञेयसम्मितम्&lt;br&gt;&#xA;नैर्गुण्याद्ब्रह्म चाप्नोति सगुणत्वान्निवर्तते&lt;br&gt;&#xA;गुणे प्रसारिणी बुद्धिर्हुताशन इवेन्धने&lt;br&gt;&#xA;यदा पञ्च वियुक्तानि इन्द्रियाणि स्वकर्मभिः&lt;br&gt;&#xA;तदा तत्परमं ब्रह्म संयुक्तं प्रकृतेः परम्&lt;br&gt;&#xA;एवं प्रकृतितस्सर्वे सम्भवन्तश्शरीरिणः&lt;br&gt;&#xA;निवर्तन्ते निवृत्तौ च सर्गं नैवोपयान्ति च&lt;br&gt;&#xA;पुरुषप्रकृतिर्बुद्धिर्विशेषाश्चेन्द्रियाणि च&lt;br&gt;&#xA;अहङ्कारोऽभिमानश्च सम्भूतो भूतसञ्ज्ञकः&lt;br&gt;&#xA;एतस्याद्या प्रवृत्तिस्तु प्रधानात्सम्प्रवर्तते&lt;br&gt;&#xA;द्वितीया मिथुनव्यक्तिमविशेषान्निगच्छति&lt;br&gt;&#xA;धर्मादुत्कृष्यते श्रेयस्तथा धर्मोऽप्यधर्मतः&lt;br&gt;&#xA;रागवान्प्रकृतिं ह्येति विरक्तो ज्ञानवान्भवेत्&lt;br&gt;&#xA;यदि ते पञ्चभिः पञ्च मुक्तानि मनसा सह&lt;br&gt;&#xA;अथ तद्द्रक्ष्यते ब्रह्म मणौ सूत्रमिवाहितम्&lt;br&gt;&#xA;तदेव च यदा सूत्रं सौवर्णे वर्तते पुनः&lt;br&gt;&#xA;मुक्तास्वथ प्रवालेषु मृण्मये राजते तथा&lt;br&gt;&#xA;तद्वद्गोषु मनुष्येषु तद्वद्धस्तिमृगादिषु&lt;br&gt;&#xA;तद्वत्कीटपतङ्गेषु प्रसक्तात्मा स्वकर्मभिः&lt;br&gt;&#xA;येन येन शरीरेण यद्यत्कर्म करोत्ययम्&lt;br&gt;&#xA;तेन तेन शरीरेण तत्तत्फलमुपाश्नुते&lt;br&gt;&#xA;यथा ह्येकरसा भूमिरोषध्यात्मानुसारिणी&lt;br&gt;&#xA;तथा कर्मानुगा बुद्धिरन्तरात्माऽनुदर्शिनी&lt;br&gt;&#xA;ज्ञानपूर्वोद्भवा लिप्सा लिप्सा पूर्वाभिसन्धिता&lt;br&gt;&#xA;अभिसन्धिपूर्वकं कर्म कर्ममूलं ततः फलम्&lt;br&gt;&#xA;फलं धर्मात्मकं विद्यात्कर्म ज्ञेयात्मकं तथा&lt;br&gt;&#xA;ज्ञेयं ज्ञानात्मकं विद्याज्ज्ञानं सदसदात्मकम्&lt;br&gt;&#xA;ज्ञानानां च फलानां च ज्ञेयानां कर्मणां तथा&lt;br&gt;&#xA;क्षयान्ते यत्फलं दिव्यं ज्ञानं ज्ञेये प्रतिष्ठितम्&lt;br&gt;&#xA;महद्धि परमं भूतं युक्ताः पश्यन्ति योगिनः&lt;br&gt;&#xA;अबुधास्तं न पश्यन्ति ह्यात्मस्थं गुणबुद्धयः&lt;br&gt;&#xA;पृथिवीरूपतो रूपमपामिह महत्तरम्&lt;br&gt;&#xA;अद्भ्यो महत्तरं तेजस्तेजसः पवनो महान्&lt;br&gt;&#xA;पवनाच्च महद्व्योम तस्मात्परतरं मनः&lt;br&gt;&#xA;मनसो महती बुद्धिर्बुद्धेः कालो महान्स्मृतः&lt;br&gt;&#xA;कालात्स भगवान्विष्णुर्यस्य सर्वमिदं जगत्&lt;br&gt;&#xA;नादिर्न मध्यं नैवान्तस्तस्य देवस्य विद्यते&lt;br&gt;&#xA;अनादित्वादमध्यत्वादनन्तत्वाच्च सोऽव्ययः&lt;br&gt;&#xA;अत्येति सर्वदुःखानि दुःखं ह्यन्तवदुच्यते&lt;br&gt;&#xA;तद्ब्रह्म परमं प्रोक्तं तद्धाम परमं पदम्&lt;br&gt;&#xA;तद्गत्वा कालविषयाद्विमुक्ता मुक्तिमाश्रिताः&lt;br&gt;&#xA;गुणैस्तत्स्थैः प्रकाशन्ते निर्गुणत्वात्ततः परम्&lt;br&gt;&#xA;निवृत्तिलक्षणो धर्मस्तथाऽऽनन्त्याय कल्पते&lt;br&gt;&#xA;ऋचो यजूंषि सामानि शरीराणि व्यपाश्रिताः&lt;br&gt;&#xA;जिह्वाग्रेषु प्रवर्तन्ते यत्नसाध्याविनाशिनः&lt;br&gt;&#xA;न चैवमिष्यते ब्रह्म शरीराश्रयसम्भवम्&lt;br&gt;&#xA;न यत्नसाध्यं तद्ब्रह्म नादिमध्यं न चान्तवत्&lt;br&gt;&#xA;ऋचामादिस्तथा साम्नां यजुषामादिरुच्यते&lt;br&gt;&#xA;अन्तश्चादिमतां दृष्टो न त्वादिर्ब्रह्मणस्स्मृतः&lt;br&gt;&#xA;अनादित्वादमध्यत्वात्तदनन्तत्वाच्च सोऽव्ययः&lt;br&gt;&#xA;अव्ययत्वाच्च निर्द्वन्द्वो द्वन्द्वाभावात्ततः परम्&lt;br&gt;&#xA;अदृष्टतोऽनुपायाच्चाप्यभिसन्धेश्च कर्मणः&lt;br&gt;&#xA;न तन्मर्त्याः प्रपश्यन्ति येन गच्छन्ति तत्परम्&lt;br&gt;&#xA;विषयेषु च संसर्गाच्छाश्वतस्य च संशयात्&lt;br&gt;&#xA;मनसा चान्यदाकाङ्क्षन्परं न प्रतिपद्यते&lt;br&gt;&#xA;गुणान्यदिह पश्यन्ति तदिच्छन्त्यपरे जनाः&lt;br&gt;&#xA;परं नैवाभिकाङ्क्षन्ति निर्गुणत्वाद्गुणार्थिनः&lt;br&gt;&#xA;गुणैर्यस्त्ववरैर्युक्तः कथं विद्याद्गुणानिमान्&lt;br&gt;&#xA;अनुमानाद्धि गन्तव्यं गुणैरवयवैः परम्&lt;br&gt;&#xA;सूक्ष्मेण मनसा विद्मो वाचा वक्तुं न शक्नुमः&lt;br&gt;&#xA;मनो हि मनसा ग्राह्यं दर्शनेन च दर्शनम्&lt;br&gt;&#xA;ज्ञानेन निर्मलीकृत्य बुद्धिं बुद्ध्या तथा मनः&lt;br&gt;&#xA;मनसा चेन्द्रियग्राममक्षरं प्रतिपद्यते&lt;br&gt;&#xA;बुद्धिप्रहीणो मनसा समृद्धस्तथाऽनिराशीर्गुणतामुपैति&lt;br&gt;&#xA;परं त्यजन्त्येव विलोभ्यमाना हुताशनं वायुरिवेन्धनस्थम्&lt;br&gt;&#xA;गुणादाने विप्रयोगे च तेषां मनस्सदा विद्धि परावराभ्याम्&lt;br&gt;&#xA;अनेनैव विधिना सम्प्रवृत्तो गुणादाने ब्रह्म शरीरमेति&lt;br&gt;&#xA;अव्यक्तात्मा पुरुषो व्यक्तकर्मा सोऽव्यक्तत्वं गच्छति ह्यन्तकाले&lt;br&gt;&#xA;तैरेवायं चेन्द्रियैर्वर्धमानैर्ग्लायद्भिर्वा वर्ततेऽकर्मरूपः&lt;br&gt;&#xA;सर्वैरयं चेन्द्रियैस्सम्प्रयुक्तो देहं प्राप्तः पञ्चभूताश्रयस्स्यात्&lt;br&gt;&#xA;न सामर्थ्याद्गच्छति कर्मणेह हीनस्तेन परमेणाव्ययेन&lt;br&gt;&#xA;पृथ्व्या नरः पश्यति नान्तमस्या ह्यन्तश्चास्या भविता चेति विद्धि&lt;br&gt;&#xA;परं न यातीह विलोभ्यमानो यथा प्लवं वायुरिवार्णवस्थम्&lt;br&gt;&#xA;दिवाकरो गुणमुपलभ्य निर्गुणो यथा भवेद्व्यपगतरश्मिमण्डलः&lt;br&gt;&#xA;तथा ह्यसौ मुनिरिव निर्विशेषवान् स निर्गुणं प्रविशति ब्रह्म चाव्ययम्&lt;br&gt;&#xA;अनागसां सुकृतिमतां परां गतिं स्वयम्भुवं प्रभवनिधानमव्ययम्&lt;br&gt;&#xA;सनातनं यदमृतमक्षरं ध्रुवं निचाय्य तं शमममृतत्वमश्नुते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/190/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/190/</guid>
      <description>&lt;p&gt;युधिष्ठिरः-&lt;br&gt;&#xA;पितामह महाप्राज्ञ दुःखशोकसमाकुले&lt;br&gt;&#xA;संसारचक्रे लोकानां निर्वेदो नास्ति किन्न्विदम्&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;निबन्धनस्य संवादं भोगवत्या नृपोत्तम&lt;br&gt;&#xA;मुनिं निबन्धनं शुष्कं धमनीयाकृतिं तथा&lt;br&gt;&#xA;निरारम्भं निरालम्बमसज्जन्तं च कर्मणि&lt;br&gt;&#xA;पुत्रं दृष्ट्वाऽप्युवाचार्तं माता भोगवती तदा&lt;br&gt;&#xA;भगवती-&lt;br&gt;&#xA;उत्तिष्ठ मूढ किं शेषे निरपेक्षस्सुहृज्जनैः&lt;br&gt;&#xA;निरालम्बो धनोपाये पैतृकं तव किं धनम्&lt;br&gt;&#xA;निबन्धनः-&lt;br&gt;&#xA;पैतृकं मे महन्मातस्सर्वदुःखालयं त्विह&lt;br&gt;&#xA;अस्त्येतत्तद्विघाताय यतिष्ये तत्र मा शुचः&lt;br&gt;&#xA;इदं शरीरमत्युग्रं पित्रा दत्तमसंशयम्&lt;br&gt;&#xA;तमेव पितरं गत्वा धनं तिष्ठति शाश्वतम्&lt;br&gt;&#xA;कश्चिन्महति संसारे वर्तमानो धनेच्छया&lt;br&gt;&#xA;वनदुर्गमभिप्राप्तो महत्क्रव्यादसङ्कुलम्&lt;br&gt;&#xA;सिंहव्याघ्रगजाकारैरतिघोरैर्महाशनैः&lt;br&gt;&#xA;समन्तात्सुपरिक्षिप्तं स दृष्ट्वा व्यथते पुमान्&lt;br&gt;&#xA;स तद्वनं ह्यनुचरन्विप्रधावन्नितस्ततः&lt;br&gt;&#xA;वीक्षमाणो दिशस्सर्वाश्शरणार्थं प्रधावति&lt;br&gt;&#xA;अथापश्यद्वनं रूढं समन्ताद्वागुरावृतम्&lt;br&gt;&#xA;वनमध्ये च तत्रासीदुदपानस्समावृतः&lt;br&gt;&#xA;वल्लिभिस्तृणसञ्छिन्नैर्गूढाभिरभिसंवृतः&lt;br&gt;&#xA;स पपात द्विजस्तत्र विजने सलिलाशये&lt;br&gt;&#xA;विलग्नश्चाभवत्तस्मिल्ँलतासन्तानसङ्कुले&lt;br&gt;&#xA;बाहुभ्यां सम्परिष्वक्तास्तया परमसत्वया&lt;br&gt;&#xA;स तथा लम्बते तत्र ऊर्ध्वपादो ह्यधश्शिराः&lt;br&gt;&#xA;अधस्तत्रैव जातश्च जम्बूवृक्षस्सुदुस्तरः&lt;br&gt;&#xA;कूपस्य तस्य वेलाया अपश्यत्सुमहाफलम्&lt;br&gt;&#xA;वृक्षं बहुविधं व्योमं वल्लीपुष्पसमाकुलम्&lt;br&gt;&#xA;नानारूपा मधुकरास्तस्मिन्वृक्षेऽभवन्किल&lt;br&gt;&#xA;तेषां मधूनां बहुधा धारा प्रववृते तदा&lt;br&gt;&#xA;विलम्बमानस्स पुमान्धारां पिबति सर्वदा&lt;br&gt;&#xA;न तस्य तृष्णा विरता पीयमानस्य सङ्कटे&lt;br&gt;&#xA;परीप्सति च तां नित्यमतृप्तस्स पुनः पुनः&lt;br&gt;&#xA;एवं स वसते तत्र दुःखि दुःखी पुनः पुनः&lt;br&gt;&#xA;मया तु तद्धनं देयं तव दास्यामि चेच्छसि&lt;br&gt;&#xA;भीष्मः-&lt;br&gt;&#xA;तस्य च प्रार्थितस्सोऽथ दत्वा मुक्तिमवाप सः&lt;br&gt;&#xA;सा च त्यक्त्वाऽर्थसङ्ङ्कल्पं जगाम परमां गतिम्&lt;br&gt;&#xA;एवं संसारचक्रस्य स्वरूपज्ञा नृपोत्तम&lt;br&gt;&#xA;परं वैराग्यमागम्य गच्छन्ति परमं पदम्&lt;br&gt;&#xA;युधिष्ठिरः-&lt;br&gt;&#xA;एवं संसारचक्रस्य स्वरूपं विदितं न मे&lt;br&gt;&#xA;पैतृकं तु धनं प्रोक्तं किं तद्विद्वन्महात्मना&lt;br&gt;&#xA;कान्तारमिति किं प्रोक्तं को हस्ती स तु कूपकः&lt;br&gt;&#xA;किंसञ्ज्ञिको महावृक्षो मधु वाऽपि पितामह&lt;br&gt;&#xA;एवं मे संशयं विद्धि धनशब्दं किमुच्यते&lt;br&gt;&#xA;कथं लब्धं धनं तेन तथा च किमिदं त्विह&lt;br&gt;&#xA;भीष्मः-&lt;br&gt;&#xA;उपाख्यानमिदं सर्वं मोक्षविद्भिरुदाहृतम्&lt;br&gt;&#xA;सुमतिं विन्दते येन बन्धनाशश्च भारत&lt;br&gt;&#xA;एतदुक्तं हि कान्तारं महान्संसार एव सः&lt;br&gt;&#xA;ये ते प्रतिष्ठिता व्याला व्याधयस्ते प्रकीर्तिताः&lt;br&gt;&#xA;या सा नारी महाघोरा वर्णरूपविनाशिनी&lt;br&gt;&#xA;तामाहुश्च जरां प्राज्ञाः परिष्वक्तं यया जगत्&lt;br&gt;&#xA;यस्तत्र कूपे वसते महाहिः काल एव सः&lt;br&gt;&#xA;यो वृक्षस्स च मृत्युर्हि स्वकृतं तस्य तत्फलम्&lt;br&gt;&#xA;ये तु कृष्णास्सिता राजन्मूषिका रात्र्यहानि वै&lt;br&gt;&#xA;द्विषट्कपदसंयुक्तो यो हस्ती षण्मुखाकृतिः&lt;br&gt;&#xA;स च संवत्सरः प्रोक्तः पाशमासर्तवो मुखाः&lt;br&gt;&#xA;एतत्संसारचक्रस्य स्वरूपं व्याहृतं मया&lt;br&gt;&#xA;एवं लब्धधनं राजंस्तत्स्वरूपं विनाशय&lt;br&gt;&#xA;एतज्ज्ञात्वा तु सा राजन्परं वैराग्यमास्थिता&lt;br&gt;&#xA;यथोक्तविधिना भूयः परं पदमवाप सः&lt;br&gt;&#xA;धत्ते धारयते चैव एतस्मात्कारणाद्धनम्&lt;br&gt;&#xA;तद्गच्छ चामृतं शुद्धं हिरण्यममृतं तपः&lt;br&gt;&#xA;तत्स्वरूपो महादेवः कृष्णो देवकिनन्दनः&lt;br&gt;&#xA;तस्य प्रसादाद्दुःखस्य नाशं प्राप्स्यसि मानद&lt;br&gt;&#xA;एकः कर्ता स कृष्णश्च ज्ञानिनां परमा गतिः&lt;br&gt;&#xA;इदमाश्रित्य देवेन्द्रो देवा रुद्रास्तथाऽश्विनौ&lt;br&gt;&#xA;स्वे स्वे पदे विविशिरे भुक्तिमुक्तिविदो जनाः&lt;br&gt;&#xA;भूतानामन्तरात्माऽसौ स नित्यपदसंवृतः&lt;br&gt;&#xA;श्रूयतामस्य सद्भावस्सम्यग्ज्ञानं यथा तव&lt;br&gt;&#xA;भवेदेतन्निबोध त्वं नारदाय पुरा हरिः&lt;br&gt;&#xA;दर्शयित्वाऽऽत्मनो रूपं यदवोचत्स्वयं विभुः&lt;br&gt;&#xA;पुरा देवऋषिश्श्रीमान्नारदः परमार्थवान्&lt;br&gt;&#xA;चचार पृथिवीं कृत्स्नां तीर्थान्यनुचरन्प्रभुः&lt;br&gt;&#xA;हिमवत्पादमाश्रित्य विचार्य च पुनः पुनः&lt;br&gt;&#xA;स ददर्श ह्रदं तत्र पद्मोत्पलसमाकुलम्&lt;br&gt;&#xA;ददर्श कन्यां तत्तीरे सर्वाभरणभूषिताम्&lt;br&gt;&#xA;शोभमानां श्रिया राजन्क्रीडन्तीमुत्पलैस्तथा&lt;br&gt;&#xA;सा महात्मानमालोक्य नारदेत्याह भामिनी&lt;br&gt;&#xA;तस्यास्समीपमासाद्य तस्थौ विस्मितमानसः&lt;br&gt;&#xA;वीक्षमाणं तमाज्ञाय सा कन्या चारुवासिनी&lt;br&gt;&#xA;विजजृम्भे महाभागा स्मयमाना पुनः पुनः&lt;br&gt;&#xA;तस्मात्समभवद्वक्त्रात्पुरुषाकृतिसंयुतः&lt;br&gt;&#xA;रत्नबिन्दुचिताङ्गस्तु सर्वाभरणभूषितः&lt;br&gt;&#xA;आदित्यसदृशाकारश्शिरसा धारयन्मणिम्&lt;br&gt;&#xA;पुनरेव तदाकारसदृशस्समजायत&lt;br&gt;&#xA;तृतीयस्तु महाराज विविधाभरणैर्युतः&lt;br&gt;&#xA;प्रदक्षिणं तु तां कृत्वा विविधध्वनयस्तु ताम्&lt;br&gt;&#xA;ततस्सर्वेण विप्रर्षिः कन्यां पप्रच्छ तां शुभाम्&lt;br&gt;&#xA;नारदः-&lt;br&gt;&#xA;का त्वं परमकल्याणि पद्मेन्दुसदृशानने&lt;br&gt;&#xA;न जाने त्वां महादेवि ब्रूहि सत्यमनिन्दिते&lt;br&gt;&#xA;कन्या-&lt;br&gt;&#xA;सावित्री नाम विप्रर्षे शृणु भद्रं तवास्तु वै&lt;br&gt;&#xA;किं करिष्यामि तद्ब्रूहि तव यच्चेतसि स्थितम्&lt;br&gt;&#xA;नारदः-&lt;br&gt;&#xA;अभिवादये त्वां सावित्रि कृतार्थोऽहमनिन्दिते&lt;br&gt;&#xA;एतं मे संशयं देवि वक्तुमर्हसि शोभने&lt;br&gt;&#xA;यस्तु वै प्रथमोत्पन्नः कोऽसौ स पुरुषाकृतिः&lt;br&gt;&#xA;बिन्दवस्तु महादेवि मूर्ध्नि ज्योतिर्मयाकृतिः&lt;br&gt;&#xA;कन्या-&lt;br&gt;&#xA;अग्रजः प्रथमोत्पन्नो यजुर्वेदस्तथाऽपरः&lt;br&gt;&#xA;तृतीयः सामवेदस्तु संशयो व्येतु ते मुने&lt;br&gt;&#xA;वेदाश्च बिन्दुसंयुक्ता यज्ञस्य फलसंश्रिताः&lt;br&gt;&#xA;यत्तद्दृष्टं महज्ज्योतिर्ज्योतिरित्युच्यते बुधैः&lt;br&gt;&#xA;भीष्मः-&lt;br&gt;&#xA;ऋषे ज्ञेयं मया चाऽपीत्युक्त्वा चान्तरधीयत&lt;br&gt;&#xA;ततस्स विस्मयाविष्टो नारदः पुरुषर्षभ&lt;br&gt;&#xA;ध्यानयुक्तस्स तु चिरं न बुबोध महामतिः&lt;br&gt;&#xA;ततः स्नात्वा महातेजा वाग्यतो नियतेन्द्रियः&lt;br&gt;&#xA;तुष्टाव पुरुषव्याघ्रो जिज्ञासुश्च तदद्भुतम्&lt;br&gt;&#xA;ततो वर्षशते पूर्णे भगवाँलोकभावनः&lt;br&gt;&#xA;प्रादुश्चकार विश्वात्मा ऋषेः परमसौहृदात्&lt;br&gt;&#xA;तमागतं जगन्नाथं सर्वकारणकारणम्&lt;br&gt;&#xA;अखिलामरमौल्यङ्गरुक्मारुणपदद्वयम्&lt;br&gt;&#xA;वैनतेयपदस्पर्शकिणशोभितजानुकम्&lt;br&gt;&#xA;पीताम्बरलसत्काञ्चीदामबद्धकटीतटम्&lt;br&gt;&#xA;श्रीवत्सवक्षसं चारुमणिकौस्तुभकन्धरम्&lt;br&gt;&#xA;मन्दस्मितमुखाम्भोजं चलदायतलोचनम्&lt;br&gt;&#xA;नम्रचापानुकरणनम्रभ्रूयुगशोभितम्&lt;br&gt;&#xA;नानारत्नमणीवज्रस्फुरन्मकरकुण्डलम्&lt;br&gt;&#xA;इन्द्रनीलनिभाभं तं केयूरमकुटोज्ज्वलम्&lt;br&gt;&#xA;देवैरिन्द्रपुरोगैश्च ऋषिसङ्घैरभिष्टुतम्&lt;br&gt;&#xA;नारदो जयशब्देन ववन्दे शिरसा हरिम्&lt;br&gt;&#xA;ततस्स भगवाञ्श्रीमान्मेघगम्भीरया गिरा&lt;br&gt;&#xA;प्राहेशस्सर्वभूतानां नारदं पतितं क्षितौ&lt;br&gt;&#xA;श्रीभगवान्-&lt;br&gt;&#xA;भद्रमस्तु ऋषे तुभ्यं वरं वरय सुव्रत&lt;br&gt;&#xA;यत्ते मनसि सुव्यक्तमस्ति च प्रददामि तत्&lt;br&gt;&#xA;भीष्मः-&lt;br&gt;&#xA;स चेमं जयशब्देन प्रसीदेत्यातुरो मुनिः&lt;br&gt;&#xA;प्रोवाच हृदि संरूढं शङ्खचक्रगदाधरम्&lt;br&gt;&#xA;नारदः-&lt;br&gt;&#xA;विवक्षितं जगन्नाथ मया ज्ञातं त्वयाऽच्युत&lt;br&gt;&#xA;तत्प्रसीद हृषीकेश श्रोतुमिच्छामि तद्धरे&lt;br&gt;&#xA;भीष्मः-&lt;br&gt;&#xA;ततः स्मयन्महाविष्णुरभ्यभाषत नारदम्&lt;br&gt;&#xA;श्रीभगवान्-&lt;br&gt;&#xA;यद्दृष्टं मम रूपं तु वेदानां शिरसि त्वया&lt;br&gt;&#xA;निर्द्वन्द्वा निरहङ्काराश्शुचयश्शुद्धलोचनाः&lt;br&gt;&#xA;तं मां पश्यन्ति सततं तान्पृच्छ यदिहेच्छसि&lt;br&gt;&#xA;ये योगिनो महाप्राज्ञा मदंशा ये व्यवस्थिताः&lt;br&gt;&#xA;तेषां प्रसादं देवर्षे मत्प्रसादमवैहि तत्&lt;br&gt;&#xA;भीष्मः-&lt;br&gt;&#xA;इत्युक्त्वा स जगामाथ भगवान्भूतभावनः&lt;br&gt;&#xA;तस्माद्व्रज हृषीकेशं कृष्णं देवकिनन्दनम्&lt;br&gt;&#xA;एतमाराध्य गोविन्दं गता मुक्तिं महर्षयः&lt;br&gt;&#xA;एष कर्ता विकर्ता च सर्वकारणकारणम्&lt;br&gt;&#xA;मयाऽप्येतच्छ्रुतं राजन्नारदात्तु निबोध तत्&lt;br&gt;&#xA;स्वयमेव समाचष्ट नारदो भगवान्मुनिः&lt;br&gt;&#xA;समस्तसंसारविघातकारणं भजन्ति ये विष्णुमनन्यमानसाः&lt;br&gt;&#xA;ते यान्ति सायुज्यमतीव दुर्लभमितीव नित्यं हृदि वर्णयन्ति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/191/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/191/</guid>
      <description>&lt;p&gt;युधिष्ठिरः-&lt;br&gt;&#xA;पितामह महाप्राज्ञ पुण्डरीकाक्षमच्युतम्&lt;br&gt;&#xA;कर्तारमकृतं विष्णुं भूतानां प्रभवाप्ययम्&lt;br&gt;&#xA;नारायणं हृषीकेशं गोविन्दमपराजितम्&lt;br&gt;&#xA;तत्त्वेन भरतश्रेष्ठ श्रोतुमिच्छामि केशवम्&lt;br&gt;&#xA;भीष्मः-&lt;br&gt;&#xA;श्रुतोऽयमर्थो रामस्य जामदग्न्यस्य जल्पतः&lt;br&gt;&#xA;नारदस्य च देवर्षेः कृष्णद्वैपायनस्य च&lt;br&gt;&#xA;असितो देवलस्तात वाल्मीकिश्च महातपाः&lt;br&gt;&#xA;मार्कण्डेयश्च गोविन्दे कथयन्त्यद्भुतं महत्&lt;br&gt;&#xA;केशवो भरतश्रेष्ठ भगवानीश्वरः प्रभुः&lt;br&gt;&#xA;पुरुषस्सर्वमित्येव श्रूयते बहुधा विभुः&lt;br&gt;&#xA;किन्तु यानि विदुर्लोके ब्राह्मणाश्शार्ङ्गधन्वनि&lt;br&gt;&#xA;महात्मनि महाबाहौ शृणु तानि युधिष्ठिर&lt;br&gt;&#xA;यानि चाहुर्मनुष्येन्द्र ये पुराणविदो जनाः&lt;br&gt;&#xA;श्रुत्वा सर्वाणि गोविन्दो कीर्तयिष्यामि तान्यहम्&lt;br&gt;&#xA;महाभूतानि भूतात्मा महात्मा पुरुषोत्तमः&lt;br&gt;&#xA;वायुर्ज्योतिस्तथा चापः खं च गां चान्वकल्पयत्&lt;br&gt;&#xA;सृष्ट्वा महान्ति भूतानि सर्वभूतेश्वरः प्रभुः&lt;br&gt;&#xA;अप्स्वेव शयनं चक्रे महात्मा पुरुषोत्तमः&lt;br&gt;&#xA;सर्वतेजोमयस्तस्मिञ्शयानश्शयने शुभे&lt;br&gt;&#xA;सोऽग्रजं सर्वभूतानां सङ्कर्षणमचिन्तयत्&lt;br&gt;&#xA;आश्रयं सर्वभूतानां मनसेतीह शुश्रुमः&lt;br&gt;&#xA;स धारयति भूतात्मा उभे भूतभविष्यती&lt;br&gt;&#xA;प्रद्युम्नमसृजत्तस्मात्सर्वतेजः प्रकाशकम्&lt;br&gt;&#xA;अनिरुद्धस्ततो जज्ञे सर्वशक्तिर्महाद्युतिः&lt;br&gt;&#xA;अप्सु व्योमगतश्श्रीमान्योगनिद्रामुपेयिवान्&lt;br&gt;&#xA;तत्र तस्मिन्महाभागो प्रादुर्भूते महात्मनि&lt;br&gt;&#xA;भास्करप्रतिमं दिव्यं नाभ्यां पद्ममजायत&lt;br&gt;&#xA;स तत्र भगवान्दिव्यः पुष्करे भासयन्दिशः&lt;br&gt;&#xA;ब्रह्मा समभवत्तात सर्वभूतपितामहः&lt;br&gt;&#xA;ततस्तस्मिन्महाबाहौ प्रादुर्भूते महात्मनि&lt;br&gt;&#xA;तमसः पूर्वजो जज्ञे मधुर्नाम महासुरः&lt;br&gt;&#xA;तमुग्रमुग्रकर्माणमुग्रां बुद्धिं समास्थितम्&lt;br&gt;&#xA;ब्रह्मणोऽपचितिं कुर्वञ्जघान पुरुषोत्तमः&lt;br&gt;&#xA;तदा प्रभृति तं सर्वे देवदानवमानवाः&lt;br&gt;&#xA;मधुसूदन इत्याहुर्ऋषभं सर्वसात्वताम्&lt;br&gt;&#xA;ब्रह्मा तु ससृजे पुत्रान्मानसान्दक्षसप्तमान्&lt;br&gt;&#xA;मरीचिमत्र्यङ्गिरसौ पुलस्त्यं पुलहं क्रतुम्&lt;br&gt;&#xA;मरीचिः काश्यपं तात पुत्रमग्रजमग्रजः&lt;br&gt;&#xA;मानसं जनयामास तैजसं ब्रह्मवित्तमम्&lt;br&gt;&#xA;अङ्गुष्ठादसृजद्ब्रह्मा मरीचेरपि पूर्वजम्&lt;br&gt;&#xA;सोऽभवद्भरतश्रेष्ठ दक्षो नाम प्रजापतिः&lt;br&gt;&#xA;तस्य पूर्वमजायन्त दश तिस्रश्च भारत |&lt;br&gt;&#xA;प्रजापतेर्दुहितरस्तासां ज्येष्ठाऽभवद्दितिः&lt;br&gt;&#xA;सर्वधर्मविशेषज्ञः पुण्यकीर्तिर्महायशाः&lt;br&gt;&#xA;मारीचः कश्यपस्तात सर्वासामभवत्पतिः&lt;br&gt;&#xA;उत्पाद्य तु महाभागस्ततस्त्वरजसो दश&lt;br&gt;&#xA;ददौ धर्माय धर्मज्ञ दक्ष एव प्रजापतिः&lt;br&gt;&#xA;धर्मस्य वसवः पुत्रा रुद्राश्चामिततेजसः&lt;br&gt;&#xA;विश्वे देवाश्च साध्याश्च मरुतश्चैव भारत&lt;br&gt;&#xA;अपरास्तु यवीयस्यस्ताभ्योऽन्यास्सप्तविंशतिः&lt;br&gt;&#xA;सोमस्तासां महाभागस्सर्वासामभवत्पतिः&lt;br&gt;&#xA;इतरास्तु व्यजायन्त गन्धर्वांस्तुरगान्द्विजान्&lt;br&gt;&#xA;गाश्च किम्पुरुषान्मत्स्यानुद्विरदांश्च वनस्पतीन्&lt;br&gt;&#xA;आदित्यानदितिर्जज्ञे देवश्रेष्ठान्महाबलान्&lt;br&gt;&#xA;तेषां विष्णुर्वामनोऽभूद्गोविन्दश्चाभवत्प्रभुः&lt;br&gt;&#xA;तस्य विक्रमणाच्चापि देवानां श्रीरर्धत&lt;br&gt;&#xA;दानवाश्च पराभूता दैतेयी चासुरी प्रजा&lt;br&gt;&#xA;विप्रचित्तिप्रधानांश्च दानवानसृजद्दनुः&lt;br&gt;&#xA;दितिस्तु सर्वानसुरान्महासत्त्वान्व्यजायत&lt;br&gt;&#xA;अहोरात्रं च कालं च तथर्तून्मधुसूदनः&lt;br&gt;&#xA;पूर्वाह्णं चापराह्णं च सर्वमेवान्वकल्पयत्&lt;br&gt;&#xA;बुध्वापस्सोऽसृजन्मेघांस्तथा स्थावरजङ्गमान्&lt;br&gt;&#xA;पृथिवीं सोऽसृजद्विश्वां सहीतां भूरितेजसा&lt;br&gt;&#xA;ततः कृष्णो महाबाहुः पुनरेव युधिष्ठिर&lt;br&gt;&#xA;ब्राह्मणानां शतं श्रेष्ठं मुखादभ्यसृजत्प्रभुः&lt;br&gt;&#xA;बाहुभ्यां क्षत्रियशतं वैश्यानामूरुतश्शतम्&lt;br&gt;&#xA;पद्भ्यां शूद्रशतं चैव केशवो भरतर्षभ&lt;br&gt;&#xA;स एवं चतुरो वर्णान्समुत्पाद्य महातपाः&lt;br&gt;&#xA;अध्यक्षं सर्वभूतानां धातारमकरोत्प्रभुः&lt;br&gt;&#xA;वेदविद्याविधातारं ब्रह्माणममितद्युतिम्&lt;br&gt;&#xA;भूतमातृगणाध्यक्षं विरूपाक्षं च सोऽसृजत्&lt;br&gt;&#xA;अध्यक्षं पुण्यपापानां पितॄणां समवर्तिनम्&lt;br&gt;&#xA;असृजत्सर्वभूतात्मा निधीशं च धनेश्वरम्&lt;br&gt;&#xA;यादसामसृजन्नाथं वरुणं च जलेश्वरम्&lt;br&gt;&#xA;वासवं सर्वदेवानामध्यक्षमकरोत्प्रभुः&lt;br&gt;&#xA;यावद्यावदभूच्छ्रद्धा देहं धारयितुं नृणाम्&lt;br&gt;&#xA;तावत्तावदजीवंस्ते नासीद्यमकृतं भयम्&lt;br&gt;&#xA;न तेषां मैथुनो धर्मो बभूव भरतर्षभ&lt;br&gt;&#xA;सङ्कल्पादेव चैतेषां गर्भस्समुपपद्यते&lt;br&gt;&#xA;ततस्त्रेतायुगे काले संस्पर्शाज्जायते प्रजा&lt;br&gt;&#xA;न ह्यभून्मैथुनो धर्मस्तेषामपि जनाधिप&lt;br&gt;&#xA;द्वापरे मैथुनो धर्मः प्रजानामभवन्नृप&lt;br&gt;&#xA;तथा कलियुगे राजन्द्वन्द्वमापेदिरे जनाः&lt;br&gt;&#xA;एष भूतपतिस्तात साध्यक्षश्च प्रकीर्तितः&lt;br&gt;&#xA;निरध्यक्षांश्च कौन्तेय कीर्तयिष्यामि तानपि&lt;br&gt;&#xA;दक्षिणापथजन्मानस्सर्वे करभृतस्तव&lt;br&gt;&#xA;आन्ध्राः पुलिन्दाश्शबराश्चूचुपा मद्रकैस्सह&lt;br&gt;&#xA;उत्तरापथजन्मानः कीर्तयिष्यामि तानपि&lt;br&gt;&#xA;ये तु काम्भोजगान्धाराः किराता बर्वरैस्सह&lt;br&gt;&#xA;एते पापरतास्तात चरन्ति पृथिवीमिमाम्&lt;br&gt;&#xA;बकश्वपाकगृध्राणां सधर्माणो नराधिप&lt;br&gt;&#xA;नैते कृतयुगे तात चरन्ति पृथिवीमिमाम्&lt;br&gt;&#xA;त्रेताप्रभृति वर्धन्ते ते जना भरतर्षभ&lt;br&gt;&#xA;ततस्तस्मिन्महाघोरे सन्ध्याकाले युगान्तरे&lt;br&gt;&#xA;राजानस्समसज्जन्त समासाद्येतरेतम्&lt;br&gt;&#xA;एवमेष कुरुश्रेष्ठ प्रादुर्भावो महात्मनः&lt;br&gt;&#xA;एवं देवर्षिराचष्ट नारदस्सर्वलोकदृक्&lt;br&gt;&#xA;नारदोऽप्यथ कृष्णस्य परं मेने नराधिप&lt;br&gt;&#xA;शाश्वतत्वं महाभाग यथावद्भरतर्षभ&lt;br&gt;&#xA;एवमेष महाबाहुः केशवस्सत्यविक्रमः&lt;br&gt;&#xA;अचिन्त्यः पुण्डरीकाक्षो नैष केवलमानुषः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/192/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/192/</guid>
      <description>&lt;p&gt;युधिष्ठिरः-&lt;br&gt;&#xA;के पूर्वमासन्पतयः प्रजानां भरतर्षभ&lt;br&gt;&#xA;के चर्षयो महाभागा दिक्षु प्रत्येकशस्स्थिताः&lt;br&gt;&#xA;भीष्मः-&lt;br&gt;&#xA;श्रूयतां भरतश्रेष्ठ यन्मां त्वं परिपृच्छसि&lt;br&gt;&#xA;प्रजानां पतयो ये च दिक्षु प्रत्येकशस्स्थिताः&lt;br&gt;&#xA;एकस्स्वयम्भूर्भगवानाद्यो ब्रह्मा सनातनः&lt;br&gt;&#xA;ब्रह्मणस्सप्त पुत्रा वै महात्मानस्स्वयम्भुवः&lt;br&gt;&#xA;मरीचिरत्र्यङ्गिरसौ पुलस्त्यः पुलहः क्रतुः&lt;br&gt;&#xA;वसिष्ठश्च महाभागस्सदृशो वै स्वयम्भुवा&lt;br&gt;&#xA;सप्त ब्रह्माण इत्येते पुराणे निश्चयं गताः&lt;br&gt;&#xA;अत ऊर्ध्वं प्रवक्ष्यामि सर्वानेव प्रजापतीन्&lt;br&gt;&#xA;अत्रिवंशतमुत्पन्नो ब्रह्मयोनिस्सनातनः&lt;br&gt;&#xA;प्राचीनबर्हिर्भगवांस्तस्मात्प्राचेतसो दश&lt;br&gt;&#xA;दशानां तनयस्त्वेको दक्षो नाम प्रजापतिः&lt;br&gt;&#xA;तस्य द्वे नामनी लोके दक्षः क इति चोच्यते&lt;br&gt;&#xA;मरीचेः कश्यपः पुत्रस्तस्य द्वे नामनी स्मृते&lt;br&gt;&#xA;अरिष्टनेमिरित्येके कश्यपेत्यपरे विदुः&lt;br&gt;&#xA;अङ्गश्च पौरवश्श्रीमान्राजा भौमश्च वीर्यवान्&lt;br&gt;&#xA;सहस्रं यश्च दिव्यानां युगानां पर्युपासिता&lt;br&gt;&#xA;अर्यमा चैव भगवान्ये चान्ये तनया विभो&lt;br&gt;&#xA;एते प्रदेशाः कथिता भुवनानां प्रभावनाः&lt;br&gt;&#xA;शशबिन्दोस्तु भार्याणां सहस्राणि दशाच्युत&lt;br&gt;&#xA;एकैकस्यां सहस्रं तु तनयानामभूत्तदा&lt;br&gt;&#xA;एवं शतसहस्राणि दश तस्य महात्मनः&lt;br&gt;&#xA;पुत्राणां च न ते किञ्चिदिच्छन्त्यन्यं प्रजापतिम्&lt;br&gt;&#xA;प्रजामाचक्षते विप्राः पुराणाश्शाशबिन्दवीम्&lt;br&gt;&#xA;स वृष्णिवंशप्रभवो महावंशः प्रजापतेः&lt;br&gt;&#xA;एते प्रजानां पतयस्समुद्दिष्टा यशस्विनः&lt;br&gt;&#xA;शशबिन्दुस्तु राजर्षिर्महायोगी महामनाः&lt;br&gt;&#xA;अध्यात्मवित्सहस्राणां भार्याणां दशमध्यगः&lt;br&gt;&#xA;स योगी योगमापन्नस्ततः सायुज्यतां गतः&lt;br&gt;&#xA;अतः परं प्रवक्ष्यामि देवांस्त्रिभुवनेश्वरान्&lt;br&gt;&#xA;भगोंऽशश्चार्यमा चैव मित्रोऽथ वरुणस्तथा&lt;br&gt;&#xA;सविता चैव धाता च विवस्वांश्च महाबलः&lt;br&gt;&#xA;त्वष्टा पूषा तथैवेन्द्रो द्वादशो विष्णुरुच्यते&lt;br&gt;&#xA;त एते द्वादशादित्याः कश्यपस्यात्मसम्भवाः&lt;br&gt;&#xA;नासत्यश्चैव दस्रश्च स्मृतौ द्वावश्विनावपि&lt;br&gt;&#xA;मार्तण्डस्यात्मजावेतावष्टमस्य प्रजापतेः&lt;br&gt;&#xA;त्वष्टुश्चैवात्मजश्श्रीमान्विश्वरूपो महायशाः&lt;br&gt;&#xA;अजैकपादहिर्बुध्न्यो विरूपाक्षोऽथ रैवतः&lt;br&gt;&#xA;हरश्च बहुरूपश्च त्र्यम्बकश्च सुरेश्वरः&lt;br&gt;&#xA;सावित्रश्च जयन्तश्च पिनाकी चापराजितः&lt;br&gt;&#xA;एकादशैते कथिता रुद्रास्त्रिभुवनेश्वराः&lt;br&gt;&#xA;पूर्वमेव महाभागा वसवोऽष्टौ प्रकीर्तिताः&lt;br&gt;&#xA;एत एवंविधा देवा मनोरेव प्रजापतेः&lt;br&gt;&#xA;ते च पूर्वं सुराश्चेति द्विविधाः पितरस्स्मृताः&lt;br&gt;&#xA;शीलयौवनिनस्त्वन्ये तथाऽन्ये सिद्धसाध्ययोः&lt;br&gt;&#xA;ऋभवो मरुतश्चैव देवानां चोदितो गणः&lt;br&gt;&#xA;एवमेते समाम्नाता विश्वेदेवास्तथाऽश्विनौ&lt;br&gt;&#xA;आदित्याः क्षत्रियास्तेषां विशस्तु मरुतस्तथा&lt;br&gt;&#xA;अश्विनौ तु मतौ शूद्रौ तपस्युग्रे समास्थितौ&lt;br&gt;&#xA;इत्येतत्सर्वदेवानां चातुर्वर्ण्यं प्रकीर्तितम्&lt;br&gt;&#xA;स्मृतास्त्वङ्गिरसो देवा ब्राह्मणा इति निश्चयः&lt;br&gt;&#xA;एतान्वै प्रातरुत्थाय देवान्यस्तु प्रकीर्तयेत्&lt;br&gt;&#xA;स्वजादन्यकृताच्चैव सर्वपापात्प्रमुच्यते&lt;br&gt;&#xA;यवक्रीतोऽथ रैभ्यश्च अर्वावसुपरावसू&lt;br&gt;&#xA;औशिजश्चैव कक्षीवान्बलश्चाङ्गिरसस्स्मृताः&lt;br&gt;&#xA;ऋषिर्मेधातिथेः पुत्रः कण्वो बर्हिषदस्तथा&lt;br&gt;&#xA;त्रैलोक्यभावनाश्चाथ प्राच्यां सप्तर्षयस्स्मृताः&lt;br&gt;&#xA;उन्मुचो विमुचश्चैव स्वस्त्यात्रेयश्च वीर्यवान्&lt;br&gt;&#xA;प्रमुखश्चेध्मवाहश्च भगवान् सुदृढव्रतः&lt;br&gt;&#xA;मित्रावरुणयोः पुत्रस्तथाऽगस्त्यः प्रतापवान्&lt;br&gt;&#xA;इत्येते ऋषयो नित्यमाश्रिता दक्षिणां दिशम्&lt;br&gt;&#xA;दृषद्गुः कवषो रैभ्यः परिव्याधश्च वीर्यवान्&lt;br&gt;&#xA;एकतश्च द्वितश्चैव त्रितश्चैव महर्षयः&lt;br&gt;&#xA;अत्रेः पुत्रश्च दुर्वासास्तथा सारस्वतः प्रभुः&lt;br&gt;&#xA;एते चैव महात्मानः पश्चिमामाश्रिता दिशम्&lt;br&gt;&#xA;अत्रिश्चैव वसिष्ठश्च काश्यपश्च महानृषिः&lt;br&gt;&#xA;गौतमस्स भरद्वाजो विश्वामित्रोऽथ कौशिकः&lt;br&gt;&#xA;तथैव पुत्रो भगवानृचीकस्य महात्मनः&lt;br&gt;&#xA;जमदग्निश्च सप्तैते उदीचीमाश्रिता दिशम्&lt;br&gt;&#xA;एते प्रतिदिशं सर्वे कीर्तितास्तिग्मतेजसः&lt;br&gt;&#xA;साक्षिभूता महात्मानो भुवनानां प्रभावनाः&lt;br&gt;&#xA;एवमेते महात्मानस्स्थिताः प्रत्येकशो दिशः&lt;br&gt;&#xA;एतेषां कीर्तनं कृत्वा सर्वपापैः प्रमुच्यते&lt;br&gt;&#xA;यस्यां यस्यां दिशि ह्येते तां दिशं शरणं गतः&lt;br&gt;&#xA;मुच्यते सर्वपापेभ्यः स्वस्तिमांश्च गृहं व्रजेत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/193/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/193/</guid>
      <description>&lt;p&gt;युधिष्ठिरः-&lt;br&gt;&#xA;पितामह महाप्राज्ञ युधि सत्यपराक्रम&lt;br&gt;&#xA;श्रोतुमिच्छामि कार्त्स्न्येन कृष्णमव्ययमीश्वरम्&lt;br&gt;&#xA;यच्चास्य तेजस्सुमहद्यच्च कर्म पुरातनम्&lt;br&gt;&#xA;तन्मे सर्वं यथातत्त्वं ब्रूहि त्वं पुरुषर्षभ&lt;br&gt;&#xA;तिर्यग्योनिगतं रूपं कथं धारितवान्हरिः&lt;br&gt;&#xA;केन कार्यनिसर्गेण तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;पुराऽहं मृगयां यातो मार्कण्डेयाश्रमे स्थितः&lt;br&gt;&#xA;तत्रापश्यं मुनिगणान्समासीनान्सहस्रशः&lt;br&gt;&#xA;ततस्ते मधुपर्केण पूजां चक्रुरथो मयि&lt;br&gt;&#xA;प्रतिगृह्य च तां पूजां प्रत्यनन्दमृषीनहम्&lt;br&gt;&#xA;कथैषा कथिता तत्र कश्यपेन महर्षिणा&lt;br&gt;&#xA;मनःप्रह्लादिनीं दिव्यां तामिहैकमनाश्शृणु&lt;br&gt;&#xA;काश्यपः-&lt;br&gt;&#xA;धर्मो हि भगवान्विष्णुर्वराहो यज्ञरूपधृक्&lt;br&gt;&#xA;तन्मयश्च जगत्सर्वमात्मा सर्वस्य चात्मवान्&lt;br&gt;&#xA;पुरा दानवमुख्या हि क्रोधलोभसमन्विताः&lt;br&gt;&#xA;बलेन मत्ताश्शतशो नरकाद्या महासुराः&lt;br&gt;&#xA;तथैव चान्ये बहवो दानवा युद्धदुर्मदाः&lt;br&gt;&#xA;न सहन्ते स्म देवानां समृद्धिं तामनुत्तमाम्&lt;br&gt;&#xA;दानवैरर्द्यमानास्तु देवा देवर्षयस्तथा&lt;br&gt;&#xA;न शर्म लेभिरे राजन्क्लिश्यमानास्सहस्रशः&lt;br&gt;&#xA;पृथिवीं चार्तरूपां ते समपश्यन्दिवौकसः&lt;br&gt;&#xA;दानवैरभिसङ्कीर्णां घोररूपैर्महाबलैः&lt;br&gt;&#xA;भारार्तामकृष्टां च दुःखितां श्नतिमिच्छतीम्&lt;br&gt;&#xA;देवाः-&lt;br&gt;&#xA;अथादितेयास्सन्त्रस्ता ब्रह्माणमिदमब्रुवन्&lt;br&gt;&#xA;कथं शक्ष्यामहे ब्रह्मन्दानवैरभिमर्दनम्&lt;br&gt;&#xA;काश्यपः-&lt;br&gt;&#xA;स्वयम्भूस्तानुवाचेदं निसृष्टोऽत्र विधिर्मया&lt;br&gt;&#xA;ते वरेणाभिसम्मत्ता बलेन च मदेन च&lt;br&gt;&#xA;नावबुद्ध्यन्ति सम्मूढा विष्णुमव्यक्तदर्शनम्&lt;br&gt;&#xA;वराहरूपिणं देवमधृष्यममरैरपि&lt;br&gt;&#xA;एष वेगेन गत्वा वै यत्र ते दानवाधमाः&lt;br&gt;&#xA;अन्तर्भूमिगता घोरा निवसन्ति सहस्रशः&lt;br&gt;&#xA;शमयिष्यति तच्छ्रुत्वा जहृषुस्सुरसत्तमाः&lt;br&gt;&#xA;ततो विष्णुर्महातेजा वाराहं रूपमास्थितः&lt;br&gt;&#xA;अन्तर्भूमिं सम्प्रविश्य जगाम दितिजान्प्रति&lt;br&gt;&#xA;दृष्ट्वा च सहितास्सर्वे दैत्यास्सत्वममानुषम्&lt;br&gt;&#xA;प्रसह्य सहितास्सर्वे सन्तस्थुः कालचोदिताः&lt;br&gt;&#xA;सर्वे च समभिद्रुत्य वराहं जगृहुस्समम्&lt;br&gt;&#xA;सङ्क्रुद्धाश्च वराहं ते कर्षयन्तततस्ततः&lt;br&gt;&#xA;दानवेन्द्रा महावीर्या महाकाया बलोद्धताः&lt;br&gt;&#xA;नाशक्नुवंश्च किञ्चित्ते तस्य कर्तुं तदा विभोः&lt;br&gt;&#xA;ततोऽगमन्विस्मयं ते दानवेन्द्रा भयार्दिताः&lt;br&gt;&#xA;संशयं गतमात्मानं मेनिरे च सहस्रशः&lt;br&gt;&#xA;ततो देवादिदेवस्स योगात्मा योगसारथिः&lt;br&gt;&#xA;योगमास्थाय भगवांस्तदा भरतसत्तम&lt;br&gt;&#xA;विननाद महानादं क्षोभयन्दैत्यदानवान्&lt;br&gt;&#xA;सन्नादिता येन लोकास्सर्वाश्चैव दिशो दश&lt;br&gt;&#xA;तेन सन्नादशब्देन लेभिरे क्षोभमात्मनः&lt;br&gt;&#xA;सम्भ्रान्ताश्चाभवन्सर्वे देवाश्शक्रपुरोगमाः&lt;br&gt;&#xA;निर्विचेष्टं जगच्चापि बभूवातिभृशं तदा&lt;br&gt;&#xA;स्थावरं जङ्गमं चापि तेन नादेन मोहितम्&lt;br&gt;&#xA;ततस्ते दानवास्सर्वे तेन नादेन भीषिताः&lt;br&gt;&#xA;पतिता गतासवश्चैव विष्णुतेजोविमोहिताः&lt;br&gt;&#xA;रसातलगतांश्चैव वराहस्त्रिदशद्विषः&lt;br&gt;&#xA;खुरैस्स दारयामास मांसमेदोस्थिसञ्चयान्&lt;br&gt;&#xA;नादेन तेन महता सनातन इति स्मृतः&lt;br&gt;&#xA;पद्मनाभो महायोगी भूताचार्यस्स भूतराट्&lt;br&gt;&#xA;ततो देवगणास्सर्वे पितामहमुपाद्रवन्&lt;br&gt;&#xA;समागम्य महात्मानमूचुश्चैनं जगत्पतिम्&lt;br&gt;&#xA;देवाः-&lt;br&gt;&#xA;नादोऽयं कीदृशो देव नैनं विद्म वयं प्रभो&lt;br&gt;&#xA;कोऽसौ हि कस्य वा नादो येन विह्वलितं जगत्&lt;br&gt;&#xA;देवाश्च दानवाश्चैव मोहितास्तस्य तेजसा&lt;br&gt;&#xA;एतस्मिन्नन्तरे विष्णुर्वाराहं रूपमास्थितः&lt;br&gt;&#xA;उदतिष्ठत्तदा देवस्स्तूयमानो महर्षिभिः&lt;br&gt;&#xA;पितामहः-&lt;br&gt;&#xA;निहत्य दानवपतीन्महावर्ष्मा महाबलः&lt;br&gt;&#xA;एष देवो महायोगी भूतात्मा भूतभावनः&lt;br&gt;&#xA;सर्वभूतेश्वरो योगी मुनिरात्मा तथाऽऽत्मनः&lt;br&gt;&#xA;स्थिरीभवत कृष्णोऽयं सर्वपापप्रणाशनः&lt;br&gt;&#xA;कृत्वा कर्म तु साध्वेतन्निनदत्यमितप्रभः&lt;br&gt;&#xA;समायातस्स्वमात्मानं महाभागो महाद्युतिः&lt;br&gt;&#xA;पद्मनाभो महायोगी भूतात्मा भूतभावनः&lt;br&gt;&#xA;न सन्तापो न भीः कार्या शोको वा सुरसत्तमाः&lt;br&gt;&#xA;विधिरेष प्रभावश्च कालस्सङ्क्षयकारकः&lt;br&gt;&#xA;लोकान्धारयताऽनेन नादो मुक्तो महात्मना&lt;br&gt;&#xA;स एष हि महाभागस्सर्वलोकनमस्कृतः&lt;br&gt;&#xA;अच्युतः पुण्डरीकाक्षस्सर्वभूतसमुद्भवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/194/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/194/</guid>
      <description>&lt;p&gt;युधिष्ठिरः-&lt;br&gt;&#xA;पितामह महाप्राज्ञ केशवस्य महात्मनः&lt;br&gt;&#xA;वक्तुमर्हसि तत्त्वेन माहात्म्यं पुनरेव तु&lt;br&gt;&#xA;न तृप्याम्यहमप्येनं पश्यञ्शृण्वंश्च भारत&lt;br&gt;&#xA;एवं कृष्णं महाबाहो तस्मादेतद्ब्रवीहि मे&lt;br&gt;&#xA;भीष्मः-&lt;br&gt;&#xA;शृणु राजन्कथामेतां वैष्णवीं पापनाशनीम्&lt;br&gt;&#xA;नारदो मां पुरा प्राह यामहं ते वदामि ताम्&lt;br&gt;&#xA;देवर्षिर्नारदः पूर्वं तत्त्वं वेत्स्यामि वै हरेः&lt;br&gt;&#xA;इति सञ्चिन्त्य मनसा दध्यौ ब्रह्म सनातनम्&lt;br&gt;&#xA;हिमालये शुभे दिव्ये दिव्यं वर्षशतं किल&lt;br&gt;&#xA;अनुच्छ्वसन्निराहारस्संयतात्मा जितेन्द्रियः&lt;br&gt;&#xA;ततोऽन्तरिक्षे वागासीत्तं मुनिप्रवरं प्रति&lt;br&gt;&#xA;मेघगम्भीरनिर्घोषा दिव्या वाह्याऽशरीरिणी&lt;br&gt;&#xA;अशरीरिणी वाक्-&lt;br&gt;&#xA;किमर्थं त्वं समापन्नो ध्यानं मुनिवरोत्तम&lt;br&gt;&#xA;अहं ददामि ते ज्ञानं धर्माद्यं वा वृणीष्व माम्&lt;br&gt;&#xA;भीष्मः-&lt;br&gt;&#xA;तच्छ्रुत्वा मुनिरालोच्य सम्भ्रमाविष्टमानसः&lt;br&gt;&#xA;किं नु स्यादिति सञ्चिन्त्य वाक्यमाहापरं प्रति&lt;br&gt;&#xA;नारदः-&lt;br&gt;&#xA;कस्त्वं भवानण्डं बिभेद मध्ये समास्थितो वाक्यमुदीरयन्माम्&lt;br&gt;&#xA;न रूपमन्यत्तव दृश्यते वै ईदृग्विधस्त्वं समधिष्ठितोऽसि&lt;br&gt;&#xA;भीष्मः-&lt;br&gt;&#xA;पुनस्तमाह स मुनिमनन्तोऽहं बृहत्तरः&lt;br&gt;&#xA;न मां मूढा विजानन्ति ज्ञानिनो मां विदन्त्युत&lt;br&gt;&#xA;तं प्रत्याह मुनिः श्रीमान्प्रणतो विनयान्वितः&lt;br&gt;&#xA;नारदः-&lt;br&gt;&#xA;भीष्मः-&lt;br&gt;&#xA;भवन्तं ज्ञातुमिच्छामि तव तत्वं ब्रवीहि मे&lt;br&gt;&#xA;तस्य तद्वचनं श्रुत्वा नारदं प्राह लोकपः&lt;br&gt;&#xA;विष्णुः-&lt;br&gt;&#xA;ज्ञानेन मां विजानीहि नान्यथा शक्तिरस्ति ते&lt;br&gt;&#xA;नारदः-&lt;br&gt;&#xA;कीदृग्विधं तु तज्ज्ञानं येन जानामि ते तनुम्&lt;br&gt;&#xA;अनन्त तन्मे ब्रूहि त्वं यद्यनुग्रहवानहम्&lt;br&gt;&#xA;लोकपालः-&lt;br&gt;&#xA;विकल्पहीनं विपुलं तस्य चूरं शिवं परम्&lt;br&gt;&#xA;ज्ञानं तत्तेन जानासि साधनं प्रति ते मुने&lt;br&gt;&#xA;अत्रावृत्य स्थितं ह्येतत्तच्छुद्धमितरन्मृषा&lt;br&gt;&#xA;एतत्ते सर्वमाख्यातं सङ्क्षेपान्मुनिसत्तम&lt;br&gt;&#xA;नारदः-&lt;br&gt;&#xA;त्वमेव तव यत्तत्वं ब्रूहि लोकगुरो मम&lt;br&gt;&#xA;भवन्तं ज्ञातुमिच्छामि कीदृग्भूतस्त्वमव्यय&lt;br&gt;&#xA;भीष्मः-&lt;br&gt;&#xA;ततः प्रहस्य भगवान्मेघगम्भीरया गिरा&lt;br&gt;&#xA;प्राहेशस्सर्वभूतानां न मे चास्यं श्रुतिर्न च&lt;br&gt;&#xA;न घ्राणजिह्वे दृक्चैव त्वचा नास्ति तथा मुने&lt;br&gt;&#xA;कथं वक्ष्यामि चात्मानमशरीरस्तथाऽप्यहम्&lt;br&gt;&#xA;तज्ज्ञात्वा विस्मयाविष्टो मुनिराह प्रणम्य तम्&lt;br&gt;&#xA;नारदः-&lt;br&gt;&#xA;येन त्वं पूर्वमात्मानमनन्तोऽहं बृहत्तरः&lt;br&gt;&#xA;शतोऽहमिति मां प्रीतः प्रोक्तवानसि तत्कथम्&lt;br&gt;&#xA;भीष्मः-&lt;br&gt;&#xA;पुनस्तमाह भगवांस्तवाप्यक्षाणि सन्ति वै&lt;br&gt;&#xA;त्वमेनं ब्रूहि चात्मानं यदि शक्नोषि नारद&lt;br&gt;&#xA;आत्मा यथा तव मुने विदितस्तु भविष्यति&lt;br&gt;&#xA;मां च जानासि तेन त्वमेकं साधनमावयोः&lt;br&gt;&#xA;इत्युक्त्वा भगवान्देवस्ततो नोवाच किञ्चन&lt;br&gt;&#xA;नारदोऽप्युत्स्मयन्खिन्नः क्व गतोऽसाविति प्रभुः&lt;br&gt;&#xA;स्थित्वा स दीर्घकालं च मुनिर्व्यामूढमानसः&lt;br&gt;&#xA;आह मां भगवान्देवस्त्वनन्तोऽहं बृहत्तरः&lt;br&gt;&#xA;तेनाहमिति सर्वस्य को वाऽनन्तो बृहत्तरः&lt;br&gt;&#xA;केयमुर्वी ह्यनन्ताख्या बृहती नूनमेव सा&lt;br&gt;&#xA;यस्यां जानन्ति भूतानि विलीनानि ततस्ततः&lt;br&gt;&#xA;एनां पृच्छामि तरुणीं सैषा नूनमुवाच माम्&lt;br&gt;&#xA;इत्येवं स मुनिश्श्रीमान्कृत्वा निश्चयमात्मनः&lt;br&gt;&#xA;स भूतलं समाविश्य प्रणिपत्येदमब्रवीत्&lt;br&gt;&#xA;नारदः-&lt;br&gt;&#xA;आश्चर्याऽसि च धन्याऽसि बृहती त्वं वसुन्धरे&lt;br&gt;&#xA;त्वामत्र वेत्तुमिच्छामि याग्दृभूताऽसि शोभने&lt;br&gt;&#xA;भीष्मः-&lt;br&gt;&#xA;तच्छ्रुत्वा धरणी देवी स्मयमानाऽब्रवीदिदम्&lt;br&gt;&#xA;भूमिः-&lt;br&gt;&#xA;भीष्मः-&lt;br&gt;&#xA;नाहं हि बृहती विप्र न चानन्ता च सत्तम&lt;br&gt;&#xA;कारणं मम यो गन्धो गन्धात्मानं ब्रवीहि तम्&lt;br&gt;&#xA;ततो मुनिस्तद्धि तत्वं प्रणिपत्येदमब्रवीत्&lt;br&gt;&#xA;नारदः-&lt;br&gt;&#xA;भीष्मः-&lt;br&gt;&#xA;कारणं मे जलं मत्तो बृहत्तरतमं हि तत्&lt;br&gt;&#xA;स समुद्रं मुनिर्गत्वा प्रणिपत्येदमब्रवीत्&lt;br&gt;&#xA;नारदः-&lt;br&gt;&#xA;आश्चर्योसि च धन्योसि ह्यनन्तोसि बृहत्तरः&lt;br&gt;&#xA;भवन्तं वेत्तुमिच्छामि कीदृग्भूतस्त्वमव्यय&lt;br&gt;&#xA;भीष्मः-&lt;br&gt;&#xA;तच्छ्रुत्वा सरितां नाथस्समुद्रो मुनिमब्रवीत्&lt;br&gt;&#xA;समुद्रः-&lt;br&gt;&#xA;कारणं मेऽत्र सम्पृच्छ रसात्मानं बृहत्तरम्&lt;br&gt;&#xA;ततो बृहत्तरं विद्वंस्त्वं पृच्छ मुनिसत्तम&lt;br&gt;&#xA;भीष्मः-&lt;br&gt;&#xA;ततो मुनिर्यथायोगं जलं तत्वमवेक्ष्य तत्&lt;br&gt;&#xA;जलात्मानं प्रणम्याह जलतत्वस्थितो मुनिः&lt;br&gt;&#xA;नारदः-&lt;br&gt;&#xA;भीष्मः-&lt;br&gt;&#xA;आश्चर्योऽसि च धन्योऽसि ह्यनन्तोसि बृहत्तरः&lt;br&gt;&#xA;भवन्तं श्रोतुमिच्छामि कीदृग्भूतस्त्वमव्यय&lt;br&gt;&#xA;ततो रसात्मकस्सो नु मुनिमाह पुनः पुनः&lt;br&gt;&#xA;रसात्मकः-&lt;br&gt;&#xA;ममापि कारणं पृच्छ तेजोरूपं विभावसुम्&lt;br&gt;&#xA;नाहं बृहत्तरो ब्रह्मन्नाप्यनन्तश्च सत्तम&lt;br&gt;&#xA;भीष्मः-&lt;br&gt;&#xA;ततोऽग्निं प्रणिपत्याह मुनिर्विस्मितमानसः&lt;br&gt;&#xA;यज्ञात्मानं महावासं सर्वभूतनमस्कृतम्&lt;br&gt;&#xA;नारदः-&lt;br&gt;&#xA;आश्चर्योसि च धन्योऽसि ह्यनन्तश्च बृहत्तरः&lt;br&gt;&#xA;भवन्तं वेत्तुमिच्छामि कीदृग्भूतस्त्वमव्यय&lt;br&gt;&#xA;भीष्मः-&lt;br&gt;&#xA;ततः प्रहस्य भगवान्मुनिं स्विष्टकृदब्रवीत्&lt;br&gt;&#xA;अग्निः-&lt;br&gt;&#xA;नाहं बृहत्तरो ब्रह्मन्नाप्यनन्तश्च सत्तम&lt;br&gt;&#xA;कारणं मम रूपं यत्तं पृच्छ मुनिसत्तम&lt;br&gt;&#xA;भीष्मः-&lt;br&gt;&#xA;ततो योगक्रमेणैव प्रतीतं तं प्रविश्य सः&lt;br&gt;&#xA;रूपात्मानं प्रणम्याह नारदो वदतां वरः&lt;br&gt;&#xA;नारदः-&lt;br&gt;&#xA;भीष्मः-&lt;br&gt;&#xA;आश्चर्योऽसि च धन्योऽसि ह्यनन्तोऽसि बृहत्तरः&lt;br&gt;&#xA;भवन्तं वेत्तुमिच्छामि कीदृग्भूतस्त्वमव्यय&lt;br&gt;&#xA;उत्स्मयित्वा तु रूपात्मा तं मुनिं प्रत्युवाच ह&lt;br&gt;&#xA;रूपात्मा-&lt;br&gt;&#xA;वायुर्मे कारणं ब्रह्मंस्तं पृच्छ मुनिसत्तम&lt;br&gt;&#xA;मत्तो बहुतरश्श्रीमाननन्तश्च महाबलः&lt;br&gt;&#xA;भीष्मः-&lt;br&gt;&#xA;स मारुतं प्रणम्याह भगवान्मुनिसत्तमः&lt;br&gt;&#xA;योगसिद्धो महायोगी ज्ञानविज्ञानपारगः&lt;br&gt;&#xA;नारदः-&lt;br&gt;&#xA;आश्चर्योऽसि च धन्योऽसि ह्यनन्तोऽसि बृहत्तरः&lt;br&gt;&#xA;भवन्तं वेत्तुमिच्छामि कीदृग्भूतस्त्वमव्यय&lt;br&gt;&#xA;भीष्मः-&lt;br&gt;&#xA;ततो वायुर्हि सम्प्राह नारदं मुनिसत्तमम्&lt;br&gt;&#xA;वायुः-&lt;br&gt;&#xA;भीष्मः-&lt;br&gt;&#xA;कारणं पृच्छ भगवन्स्पर्शात्मानं ममाद्य वै&lt;br&gt;&#xA;मत्तो बृहत्तरश्श्रीमाननन्तश्च तथैव सः&lt;br&gt;&#xA;ततोस्य वचनं श्रुत्वा स्पर्शात्मानमुवाच सः&lt;br&gt;&#xA;नारदः-&lt;br&gt;&#xA;आश्चर्योसि च धन्योऽसि ह्यनन्तोसि बृहत्तरः&lt;br&gt;&#xA;भवन्तं वेत्तुमिच्छामि कीदृग्भूतस्त्वमव्यय&lt;br&gt;&#xA;भीष्मः-&lt;br&gt;&#xA;स्पर्शात्मा-&lt;br&gt;&#xA;तस्य तद्वचनं श्रुत्वा स्पर्शात्मा मुनिमब्रवीत्&lt;br&gt;&#xA;नाहं बृहत्तरो ब्रह्मन्नाप्यनन्तश्च सत्तम&lt;br&gt;&#xA;कारणं मम चैवेममाकाशं च बृहत्तरम्&lt;br&gt;&#xA;तं पृच्छ मुनिशार्दूल सर्वव्यापिनमव्ययम्&lt;br&gt;&#xA;भीष्मः-&lt;br&gt;&#xA;तच्छ्रुत्वा नारदश्श्रीमान्वाक्यं वाक्यविशारदः&lt;br&gt;&#xA;आकाशं समुपागम्य प्रणम्याह कृताञ्जलिः&lt;br&gt;&#xA;नारदः-&lt;br&gt;&#xA;आश्चर्योसि न धन्योऽसि ह्यनन्तोऽसि बृहत्तरः&lt;br&gt;&#xA;भवन्तं वेत्तुमिच्छामि कीदृग्भूतस्त्वमव्यय&lt;br&gt;&#xA;भीष्मः-&lt;br&gt;&#xA;आकाशस्तमुवाचेदं प्रहसन्मुनिसत्तमम्&lt;br&gt;&#xA;आकाशः-&lt;br&gt;&#xA;नाहं बृहत्तरो ब्रह्मञ्शब्दो वै कारणं मम&lt;br&gt;&#xA;तं पृच्छ मुनिशार्दूल स वै मत्तो बृहत्तरः&lt;br&gt;&#xA;भीष्मः-&lt;br&gt;&#xA;ततो ह्याविश्य चाकाशं शब्दात्मानमुवाच ह&lt;br&gt;&#xA;स्वरव्यञ्जनसंयुक्तं नानाहेतुविभूषितम्&lt;br&gt;&#xA;वेदाख्यं परमं गुह्यं वेदकारणमच्युतम्&lt;br&gt;&#xA;नारदः-&lt;br&gt;&#xA;आश्चर्योऽसि च धन्योऽसि ह्यनन्तोऽसि बृहत्तरः&lt;br&gt;&#xA;भवन्तं श्रोतुमिच्छामि कीदृग्भूतस्त्वमव्यय&lt;br&gt;&#xA;भीष्मः-&lt;br&gt;&#xA;वेदात्मा प्रत्युवाचेदं नारदं मुनिपुङ्गवम्&lt;br&gt;&#xA;शब्दः-&lt;br&gt;&#xA;मया कारणभूतेन सर्ववेत्ता पितामहः&lt;br&gt;&#xA;ब्रह्मणो बुद्धिसंस्थानमास्थितोऽहं महामुने&lt;br&gt;&#xA;तस्माद्बृहत्तरो मत्तः पद्मयोनिर्महामतिः&lt;br&gt;&#xA;तं पृच्छ मुनिशार्दूल सर्वकारणकारणम्&lt;br&gt;&#xA;भीष्मः-&lt;br&gt;&#xA;ब्रह्मलोकं ततो गत्वा नारदो मुनिपुङ्गवैः&lt;br&gt;&#xA;सेव्यमानं महात्मानं लोकपालैर्मरुद्गणैः&lt;br&gt;&#xA;समुद्रैश्च सरिद्भिश्च भूततत्वैस्सभूधरैः&lt;br&gt;&#xA;गन्धर्वैरप्सरोभिश्च ज्योतिषां च गणैस्तथा&lt;br&gt;&#xA;स्तुतिस्तोमग्रहस्तोभैस्तथा वेदैर्मुनीश्वरैः&lt;br&gt;&#xA;उपास्यमानं ब्रह्माणं लोकनाथं परात्परम्&lt;br&gt;&#xA;हिरण्यगर्भं विश्वेशं चतुर्वक्त्रेण भूषितम्&lt;br&gt;&#xA;प्रणम्य प्राञ्जलिः प्रह्वस्तमाह मुनिपुङ्गवः&lt;br&gt;&#xA;नारदः-&lt;br&gt;&#xA;आश्चर्योऽसि च धन्योऽसि ह्यनन्तोऽसि बृहत्तरः&lt;br&gt;&#xA;भवन्तं वेत्तुमिच्छामि कीदृग्भूतस्त्वमव्यय&lt;br&gt;&#xA;भीष्मः-&lt;br&gt;&#xA;तच्छ्रुत्वा भगवान्ब्रह्मा सर्वलोकपितामहः&lt;br&gt;&#xA;उत्स्मयन्मुनिमाहेदं कर्ममूलस्य लोपकम्&lt;br&gt;&#xA;ब्रह्मा-&lt;br&gt;&#xA;नाहं बृहत्तरो ब्रह्मन्नाप्यनन्तश्च सत्तम&lt;br&gt;&#xA;लोकानां मम सर्वेषां नाथभूतो बृहत्तरः&lt;br&gt;&#xA;नन्दगोपकुले गोपकुमारैः परिवारितः&lt;br&gt;&#xA;समस्तजगतां गोप्ता गोपवेषेण संस्थितः&lt;br&gt;&#xA;मद्रूपं च समास्थाय जगत्सृष्टिं करोति सः&lt;br&gt;&#xA;ऐशानमास्थितश्श्रीमान्हन्ति नित्यं हि पाति च&lt;br&gt;&#xA;विष्णुस्स्वरूपरूपोऽसौ कारणं स हरिर्मम&lt;br&gt;&#xA;तं पृच्छ मुनिशार्दूल स चानन्तो बृहत्तरः&lt;br&gt;&#xA;भीष्मः-&lt;br&gt;&#xA;ततोऽवतीर्य भगवान्ब्रह्मलोकान्महामुनिः&lt;br&gt;&#xA;नन्दगोपकुले विष्णुमेनं कृष्णं जगत्पतिम्&lt;br&gt;&#xA;बालक्रीडनकासक्तं वत्सजालविभूषितम्&lt;br&gt;&#xA;पाययित्वाऽथ बध्नन्तं धूलिधूम्राननं परम्&lt;br&gt;&#xA;गाहमानैर्हसद्भिश्च नृत्यद्भिश्च समन्ततः&lt;br&gt;&#xA;पाणिवादनकैश्चैव संवृतं वेणुवादकैः&lt;br&gt;&#xA;प्रणिपत्याब्रवीदेनं नारदो भगवान्मुनिः&lt;br&gt;&#xA;नारदः-&lt;br&gt;&#xA;आश्चर्योऽसि च धन्योसि ह्यनन्तश्च बृहत्तरः&lt;br&gt;&#xA;वेत्ताऽसि चाव्ययश्चासि वेत्तुमिच्छामि यादृशम्&lt;br&gt;&#xA;भीष्मः-&lt;br&gt;&#xA;ततः प्रहस्य भगवान्नारदं प्रत्युवाच ह&lt;br&gt;&#xA;श्रीभगवान्-&lt;br&gt;&#xA;मत्तः परतरं नास्ति मत्तस्सर्वं प्रतिष्ठितम्&lt;br&gt;&#xA;मत्तो बृहत्तरं नान्यदहमेव बृहत्तरः&lt;br&gt;&#xA;आकाशे च स्थितः पूर्वमुक्तवानहमेव ते&lt;br&gt;&#xA;न मां वेत्ति जनः कश्चिन्माया मम दुरत्यया&lt;br&gt;&#xA;भक्त्या त्वनन्यया युक्ता मां विजानन्ति योगिनः&lt;br&gt;&#xA;प्रियोऽसि मम भक्तोऽसि मम तत्त्वं विलोकय&lt;br&gt;&#xA;ददामि तव तज्ज्ञानं येन तत्वं प्रपश्यसि&lt;br&gt;&#xA;अन्येषां चैव भक्तानां मम योगरतात्मनाम्&lt;br&gt;&#xA;ददामि दिव्यं ज्ञानं च येन तत्वं प्रपश्यसि&lt;br&gt;&#xA;अन्येषां चैव भक्तानां मम योगरतात्मनाम्&lt;br&gt;&#xA;ददामि दिव्यं ज्ञानं च तेन ते यान्ति मत्पदम्&lt;br&gt;&#xA;भीष्मः-&lt;br&gt;&#xA;एवमुक्त्वा ययौ कृष्णो नन्दगोपगृहं हरिः&lt;br&gt;&#xA;एतत्ते कथितं राजन्विष्णुतत्वमनुत्तमम्&lt;br&gt;&#xA;भजस्वैनं विशालाक्षं जपन्कृष्णेति सत्तम&lt;br&gt;&#xA;मोहयन्मां तथा त्वां च शृणोत्येष मयेरितान्&lt;br&gt;&#xA;धर्मात्मा च महाबाहो भक्तान्रक्षति नान्यथा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/195/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/195/</guid>
      <description>&lt;p&gt;युधिष्ठिरः-&lt;br&gt;&#xA;पितामह महाप्राज्ञ सर्वशास्त्रविशारद&lt;br&gt;&#xA;प्रयाणकाले किं जप्यं मोक्षिभिस्तत्त्वचिन्तकैः&lt;br&gt;&#xA;किमनुस्मरन्कुरुश्रेष्ठ मरणे पर्युपस्थिते&lt;br&gt;&#xA;प्राप्नुयात्परमां सिद्धिं श्रोतुमिच्छामि तत्वतः&lt;br&gt;&#xA;भीष्मः-&lt;br&gt;&#xA;सद्युक्तिस्सहितस्सूक्ष्म उक्तः प्रश्नस्त्वयाऽनघ&lt;br&gt;&#xA;शृणुष्वावहितो राजन्नारदेन पुरा श्रुतम्&lt;br&gt;&#xA;श्रीवत्साङ्कं जगद्बीजमनन्तं लोकसाक्षिणम्&lt;br&gt;&#xA;पुरा नारायणं देवं नारदः परिपृष्टवान्&lt;br&gt;&#xA;नारदः-&lt;br&gt;&#xA;त्वामक्षरं परं ब्रह्म निर्गुणं तमसः परम्&lt;br&gt;&#xA;आहुर्वेद्यं परं धाम ब्रह्मादिकमलोद्भवम्&lt;br&gt;&#xA;भगवन्भूतभव्येश श्रद्दधानैर्जितेन्द्रियैः&lt;br&gt;&#xA;कथं भक्तैर्विचिन्त्योऽसि योगिभिर्मोक्षकाङ्क्षिभिः&lt;br&gt;&#xA;किं च जप्यं जपेन्नित्यं काल्यमुत्थाय मानवः&lt;br&gt;&#xA;कथं युञ्जन्सदा ध्यायेद्ब्रूहि तत्वं सनातनम्&lt;br&gt;&#xA;भीष्मः-&lt;br&gt;&#xA;श्रुत्वा तस्य तु देवर्षेर्वाक्यं वाचस्पतिस्स्वयम्&lt;br&gt;&#xA;प्रोवाच भगवान्विष्णुर्नारदं वरदः प्रभुः&lt;br&gt;&#xA;श्रीभगवान्-&lt;br&gt;&#xA;हन्त ते कथयिष्यामि इमां दिव्यामनुस्मृतिम्&lt;br&gt;&#xA;यामधीत्य प्रयाणे तु मद्भावायोपपद्यते&lt;br&gt;&#xA;ओङ्कारमग्रतः कृत्वा मां नमस्कृत्य नारद&lt;br&gt;&#xA;एकाग्रः प्रयतो भूत्वा इमं मन्त्रमुदीरयेत्&lt;br&gt;&#xA;ओं नमो भगवते वासुदेवायेति&lt;br&gt;&#xA;भीष्मः-&lt;br&gt;&#xA;इत्युक्तो नारदः प्राह प्राञ्जलिः प्रणतस्स्थितः&lt;br&gt;&#xA;सर्वदेवेश्वरं विष्णुं सर्वात्मानं हरिं प्रभुम्&lt;br&gt;&#xA;नारदः-&lt;br&gt;&#xA;अव्यक्तं शाश्वतं देवं प्रभवं पुरुषोत्तमम्&lt;br&gt;&#xA;प्रपद्ये प्राञ्जलिर्विष्णुमक्षरं परमं पदम्&lt;br&gt;&#xA;पुराणं प्रभवं नित्यमक्षयं लोकसाक्षिणम्&lt;br&gt;&#xA;प्रपद्ये पुण्डरीकाक्षमीशं भक्तानुकम्पिनम्&lt;br&gt;&#xA;लोकनाथं सहस्राक्षमद्भुतं परमं पदम्&lt;br&gt;&#xA;भगवन्तं प्रपन्नोऽस्मि भूतभव्यभवत्प्रभुम्&lt;br&gt;&#xA;स्रष्टारं सर्वलोकानामनन्तं विश्वतोमुखम्&lt;br&gt;&#xA;पद्मनाभं हृषीकेशं प्रपद्ये सत्यमच्युतम्&lt;br&gt;&#xA;हिरण्यगर्भममृतं भूगर्भं परतः परम्&lt;br&gt;&#xA;प्रभोः प्रभुमनाद्यन्तं प्रपद्ये तं रविप्रभम्&lt;br&gt;&#xA;सहस्रशीर्षं पुरुषं महर्षिं तत्वभावनम्&lt;br&gt;&#xA;प्रपद्ये सूक्ष्ममचलं वरेण्यमभयप्रदम्&lt;br&gt;&#xA;नारायणं पुराणर्षिं योगात्मानं सनातनम्&lt;br&gt;&#xA;संस्थानं सर्वतत्वानां प्रपद्ये ध्रुवमीश्वरम्&lt;br&gt;&#xA;यः प्रभुस्सर्वभूतानां येन सर्वमिदं ततम्&lt;br&gt;&#xA;चराचरगुरुर्विष्णुस्स मे देवः प्रसीदतु&lt;br&gt;&#xA;यस्मादुत्पद्यते ब्रह्मा पद्मयोनिः पितामहः&lt;br&gt;&#xA;ब्रह्मयोनिर्हि विश्वात्मा स मे विष्णुः प्रसीदतु&lt;br&gt;&#xA;यः पुरा प्रलये प्राप्ते नष्टे स्थावरजङ्गमे&lt;br&gt;&#xA;ब्रह्मादिषु प्रलीनेषु नष्टे लोके परावरे&lt;br&gt;&#xA;आभूतसम्प्लवे चैव प्रलीने प्रकृतौ महान्&lt;br&gt;&#xA;एकस्तिष्ठति विश्वात्मा स मे विष्णुः प्रसीदतु&lt;br&gt;&#xA;चतुर्भिश्च चतुर्भिश्च द्वाभ्यां पञ्चभिरेव च&lt;br&gt;&#xA;हूयते च पुनर्द्वाभ्यां स मे विष्णुः प्रसीदतु&lt;br&gt;&#xA;पर्जन्यः पृथिवी सस्यं कालो धर्मः क्रियाक्रिये&lt;br&gt;&#xA;गुणाकरस्स मे बभ्रुर्वासुदेवः प्रसीदतु&lt;br&gt;&#xA;अग्नीषोमार्कताराणां ब्रह्मरुद्रेन्द्रयोगिनाम्&lt;br&gt;&#xA;यस्तेजयति तेजांसि स मे विष्णुः प्रसीदतु&lt;br&gt;&#xA;योगावास नमस्तुभ्यं सर्वावास वरप्रद&lt;br&gt;&#xA;यज्ञगर्भ हिरण्याङ्ग पञ्चयज्ञ नमोऽस्तु ते&lt;br&gt;&#xA;चतुर्मूर्ते परं धाम लक्ष्म्यावास परार्चित&lt;br&gt;&#xA;सर्वावास नमस्तेऽस्तु वासुदेव प्रधानकृत्&lt;br&gt;&#xA;अजस्त्वमगमः पन्था ह्यमूर्तिर्विश्वमूर्तिधृत्&lt;br&gt;&#xA;त्रिकर्तः पञ्चकालज्ञ नमस्ते ज्ञानसागर&lt;br&gt;&#xA;अव्यक्ताद्व्यक्तमुत्पन्नं व्यक्ताद्यस्तु परोऽक्षरः&lt;br&gt;&#xA;यस्मात्परतरं नास्ति तमस्मि शरणं गतः&lt;br&gt;&#xA;न प्रधानो न च महान्पुरुषश्चेतनो ह्यजः&lt;br&gt;&#xA;अनयोर्यः परतरस्तमस्मि शरणं गतः&lt;br&gt;&#xA;चिन्तयन्तो हि यं नित्यं ब्रह्मेशानादयः प्रभुम्&lt;br&gt;&#xA;निश्चयं नाधिगच्छन्ति तमस्मि शरणं गतः&lt;br&gt;&#xA;जितेन्द्रिया महात्मानो ज्ञानध्यानपरायणाः&lt;br&gt;&#xA;यं प्राप्य न निवर्तन्ते तमस्मि शरणं गतः&lt;br&gt;&#xA;एकांशेन जगत्सर्वमवष्टभ्य विभुस्स्थितः&lt;br&gt;&#xA;अग्राह्यं निर्गुणो नित्यस्तमस्मि शरणं गतः&lt;br&gt;&#xA;सोमार्काग्निमयं तेजो या च तारमयी द्युतिः&lt;br&gt;&#xA;दिवि सञ्जायते योऽयं स महात्मा प्रसीदतु&lt;br&gt;&#xA;गुणादिर्निर्गुणश्चाद्यो लक्ष्मीवांश्चेतनो ह्यजः&lt;br&gt;&#xA;सूक्ष्मस्सर्वगतो योगी स महात्मा प्रसीदतु&lt;br&gt;&#xA;अव्यक्तः समधिष्ठाता ह्यचिन्त्यस्सदसत्परः&lt;br&gt;&#xA;अास्थितः प्रकृतिं भुङ्क्ते स महात्मा प्रसीदतु&lt;br&gt;&#xA;क्षेत्रज्ञः पञ्चधा भुङ्क्ते प्रकृतिं पञ्चभिर्मुखैः&lt;br&gt;&#xA;महान्गुणांश्च यो भुङ्क्ते स महात्मा प्रसीदतु&lt;br&gt;&#xA;सूर्यमध्ये स्थितस्सोमस्तस्य मध्ये च या स्थिता&lt;br&gt;&#xA;भूतबाह्या च या दीप्तिस्स महात्मा प्रसीदतु&lt;br&gt;&#xA;नमस्ते सर्वतस्सर्वं सर्वतोक्षिशिरोमुख&lt;br&gt;&#xA;निर्विकार नमस्तेऽस्तु साक्षी क्षेत्रे व्यवस्थितः&lt;br&gt;&#xA;अतीन्द्रिय नमस्तुभ्यं लिङ्गैर्व्यक्तैर्न मीयसे&lt;br&gt;&#xA;ये च त्वां नाभिजानन्ति संसारे संसरन्ति ते&lt;br&gt;&#xA;कामक्रोधविनिर्मुक्ता रागद्वेषविवर्जिताः&lt;br&gt;&#xA;नान्यभक्ता विजानन्ति न पुनर्नारका द्विजाः&lt;br&gt;&#xA;एकान्तिनो हि निर्द्वन्द्वा निराशीः कर्मकारिणः&lt;br&gt;&#xA;ज्ञानाग्निदग्धकर्माणस्त्वां विशन्ति विनिश्चिताः&lt;br&gt;&#xA;अशरीरं शरीरस्थं समं सर्वेषु देहिषु&lt;br&gt;&#xA;पुण्यपापविनिर्मुक्ता भक्तास्त्वां प्राविशन्त्युत&lt;br&gt;&#xA;अव्यक्तं बुद्ध्यहङ्कारमनोभूतेन्द्रियाणि च&lt;br&gt;&#xA;त्वयि तानि च तेषु त्वं न तेषु त्वं न ते त्वयि&lt;br&gt;&#xA;एकत्वान्यत्वनानात्वं ये विदुर्यान्ति ते परम्&lt;br&gt;&#xA;समोऽसि सर्वभूतेषु न ते द्वेष्योस्ति न प्रियः&lt;br&gt;&#xA;समत्वमभिकाङ्क्षेऽहं भक्त्या वै नान्यचेतसा&lt;br&gt;&#xA;चराचरमिदं सर्वं भूतग्रामं चतुर्विधम्&lt;br&gt;&#xA;त्वया त्वय्येव तत्प्रोतं सूत्रे मणिगणा इव&lt;br&gt;&#xA;स्रष्टा भोक्तासि कूटस्थो ह्यतत्वस्तत्वसञ्ज्ञितः&lt;br&gt;&#xA;अकर्म हेतुरचलः पृथगात्मन्यवस्थितः&lt;br&gt;&#xA;न ते भूतेषु संयोगो भूततत्वगुणातिगः&lt;br&gt;&#xA;अहङ्कारेण बुद्ध्या वा न ते योगस्त्रिभिर्गुणैः&lt;br&gt;&#xA;न ते धर्मोऽस्त्यधर्मो वा नारम्भो जन्म वा पुनः&lt;br&gt;&#xA;जरामरणमोक्षार्थं त्वां प्रपन्नोस्मि सर्वशः&lt;br&gt;&#xA;विषयैरिन्द्रियैर्वाऽपि न मे भूयस्समागमः&lt;br&gt;&#xA;पृथिवीं यातु मे घ्राणं यातु मे रसना जलम्&lt;br&gt;&#xA;रूपं हुताशनं यातु स्पर्शो यातु च मारुतम्&lt;br&gt;&#xA;श्रोत्रमाकाशमप्येतु मनो वैकारिकं पुनः&lt;br&gt;&#xA;इन्द्रियाण्यपि संयान्तु स्वासु स्वासु च योनिषु&lt;br&gt;&#xA;पृथिवी यातु सलिलमापोऽग्निमनलोऽनिलम्&lt;br&gt;&#xA;वायुराकाशमप्येतु मनश्चाकाश एव च&lt;br&gt;&#xA;अहङ्कारं मनो यातु मोहनं सर्वदेहिनाम्&lt;br&gt;&#xA;अहङ्कारस्ततो बुद्धिं बुद्धिरव्यक्तमच्युत&lt;br&gt;&#xA;प्रधाने प्रकृतिं याते गुणसाम्ये व्यवस्थिते&lt;br&gt;&#xA;वियोगस्सर्वकरणैर्गुणैर्भूतैश्च मे भवेत्&lt;br&gt;&#xA;निष्कैवल्यपदं तात काङ्क्षेऽहं परमं तव&lt;br&gt;&#xA;एकीभावस्त्वया मेऽस्तु न मे जन्म भवेत्पुनः&lt;br&gt;&#xA;त्वद्बुद्धिस्त्वद्गतप्राणस्त्वद्भक्तिस्त्वत्परायणः&lt;br&gt;&#xA;त्वामेवाहं स्मरिष्यामि मरणे पर्युपस्थिते&lt;br&gt;&#xA;पूर्वदेहकृता ये तु व्याधयः प्रविशन्तु माम्&lt;br&gt;&#xA;अर्दयन्तु च दुःखानि ऋणं मे प्रतिमुञ्चतु&lt;br&gt;&#xA;अनुध्यातोऽसि देवेश न मे जन्म भवेत्पुनः&lt;br&gt;&#xA;तस्माद्ब्रवीमि कर्माणि ऋणं मे न भवेदिति&lt;br&gt;&#xA;नोपतिष्ठन्तु मां सर्वे व्याधयः पूर्वसञ्चिताः&lt;br&gt;&#xA;अनृणो गन्तुमिच्छामि तद्विष्णोः परमं पदम्&lt;br&gt;&#xA;श्रीभगवान्-&lt;br&gt;&#xA;अहं भगवतस्तस्य मम चासौ सनातनः&lt;br&gt;&#xA;तस्याहं न प्रणश्यामि स च मे न प्रणश्यति&lt;br&gt;&#xA;कर्मेन्द्रियाणि संयम्य पञ्च बुद्धीन्द्रियाणि च&lt;br&gt;&#xA;दशेन्द्रियाणि मनसि अहङ्कारे तथा मनः&lt;br&gt;&#xA;अहङ्कारं तथा बुद्धौ बुद्धिमात्मनि योजयेत्&lt;br&gt;&#xA;यतबुद्धीन्द्रियः पश्यन्बुद्ध्या बुद्ध्येत्परात्परम्&lt;br&gt;&#xA;ममायमिति यस्याहं येन सर्वमिदं ततम्&lt;br&gt;&#xA;आत्मनाऽऽत्मनि संयोज्य परमात्मन्यनुस्मरेत्&lt;br&gt;&#xA;ततो बुद्धेः परं बुद्ध्वा लभते न पुनर्भवम्&lt;br&gt;&#xA;मरणे समनुप्राप्ते यश्चैवं मामनुस्मरेत्&lt;br&gt;&#xA;अपि पापसमाचारस्स याति परमां गतिम्&lt;br&gt;&#xA;ओं नमो भगवते तस्मै देहिनां परमात्मने&lt;br&gt;&#xA;नारायणाय भक्तानामेकनिष्ठाय शाश्वते&lt;br&gt;&#xA;इमामनुस्मृतिं दिव्यां वैष्णवीं सुसमाहितः&lt;br&gt;&#xA;स्वपन्विबुद्धश्च पठन्यत्र तत्र समभ्यसेत्&lt;br&gt;&#xA;पौर्णमास्याममायां च द्वादश्यां च विशेषतः&lt;br&gt;&#xA;श्रावयेच्छ्रद्दधानांश्च मद्भक्तांश्च विशेषतः&lt;br&gt;&#xA;यद्यहङ्कारमाश्रित्य यज्ञदानतपः क्रियाः&lt;br&gt;&#xA;कुर्वंस्तत्फलमाप्नोति पुनरावर्तनं तु तत्&lt;br&gt;&#xA;अभ्यर्चयन्पितॄन्देवान्पठञ्जुह्वन्बलिं ददत्&lt;br&gt;&#xA;ज्वलन्नग्निं स्मरेद्यो मां स याति परमां गतिम्&lt;br&gt;&#xA;यज्ञो दानं तपश्चैव पावनानि शरीरिणाम्&lt;br&gt;&#xA;यज्ञं दानं तपस्तस्मात्कुर्यादाशीर्विवर्जितः&lt;br&gt;&#xA;नम इत्येव यो ब्रूयान्मद्भक्तश्श्रद्धयाऽन्वितः&lt;br&gt;&#xA;तस्याक्षयो भवेल्लोकश्श्वपाकस्यापि नारद&lt;br&gt;&#xA;किं पुनर्ये यजन्ते मां साधका विधिपूर्वकम्&lt;br&gt;&#xA;श्रद्धावन्तो यतात्मानस्ते मां यान्ति मदाश्रिताः&lt;br&gt;&#xA;कर्माण्याद्यन्तवन्तीह मद्भक्तोऽमृतमश्नुते&lt;br&gt;&#xA;मामेव तस्माद्देवर्षे ध्याहि नित्यमतन्द्रितः&lt;br&gt;&#xA;अवाप्स्यसि ततस्सिद्धिं द्रक्ष्यस्येव पदं मम&lt;br&gt;&#xA;अज्ञानाय च यो ज्ञानं दद्याद्धर्मोपदेशतः&lt;br&gt;&#xA;कृत्स्नां वा पृथिवीं दद्यात्तेन तुल्यं च तत्फलम्&lt;br&gt;&#xA;तस्मात्प्रदेयं साधुभ्यो जन्मबन्धभयापहम्&lt;br&gt;&#xA;एवं दत्त्वा नरश्रेष्ठ श्रेयो वीर्यं च विन्दति&lt;br&gt;&#xA;अश्वमेधसहस्राणां सहस्रं यस्समाचरेत्&lt;br&gt;&#xA;नासौ पदमवाप्नोति मद्भक्तैर्यदवाप्यते&lt;br&gt;&#xA;भीष्मः-&lt;br&gt;&#xA;एवं पृष्टः पुरा तेन नारदेन सुरर्षिणा&lt;br&gt;&#xA;यदुवाच तदा शम्भुस्तदुक्तं तव सुव्रत&lt;br&gt;&#xA;त्वमप्येकमना भूत्वा ध्याहि ज्ञेयं गुणातिगम्&lt;br&gt;&#xA;भजस्व सर्वभावेन परमात्मानमव्ययम्&lt;br&gt;&#xA;श्रुत्वैतन्नारदो वाक्यं दिव्यं नारायणेरितम्&lt;br&gt;&#xA;अत्यन्तभक्तिमान्देव एकान्तत्वमुपेयिवान्&lt;br&gt;&#xA;नारायणमृषिं देवं दशवर्षाण्यनन्यभाक्&lt;br&gt;&#xA;इदं जपन्वै प्राप्नोति तद्विष्णोः परमं पदम्&lt;br&gt;&#xA;किं तस्य बहुभिर्मन्त्रैर्भक्तिर्यस्य जनार्दने&lt;br&gt;&#xA;नमो नारायणायेति मन्त्रः सर्वार्थसाधकः&lt;br&gt;&#xA;इमां रहस्यां परमामनुस्मृतिमधीत्य बुद्धिं लभते च नैष्ठिकीम्&lt;br&gt;&#xA;विहाय दुःखान्यवमुच्य सङ्कटात्स वीतरागो विचरेन्महीमिमाम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/196/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/196/</guid>
      <description>&lt;p&gt;युधिष्ठिरः-&lt;br&gt;&#xA;देवासुरमनुष्येषु ऋषिमुख्येषु वा पुनः&lt;br&gt;&#xA;विष्णोस्तत्वं यथाख्यातं को विद्वाननुवेत्ति तत्&lt;br&gt;&#xA;एतन्मे सर्वमाचक्ष्व न मे तृप्तिर्हि तत्वतः&lt;br&gt;&#xA;वर्तते भरतश्रेष्ठ सर्वज्ञोऽसीति मे मतिः&lt;br&gt;&#xA;भीष्मः-&lt;br&gt;&#xA;कारितोऽहं त्वया राजन्यद्वृत्तं च पुरा मम&lt;br&gt;&#xA;गरुडेन पुरा मह्यं संवादोऽभून्नृतोत्तम&lt;br&gt;&#xA;पुराऽहं तप आस्थाय वासुदेवपरायणः&lt;br&gt;&#xA;ध्यायन्स्तुवन्नमस्यंश्च यजमानस्तमेव च&lt;br&gt;&#xA;गङ्गाद्वीपे समासीनो दशवर्षाणि भारत&lt;br&gt;&#xA;माता च मम सा देवी जननी लोकपावनी&lt;br&gt;&#xA;समासीना समीपे मे रक्षणार्थं ममाच्युत&lt;br&gt;&#xA;तस्मिन्कालेऽद्भुतश्श्रीमान्सर्ववेदमयः प्रभुः&lt;br&gt;&#xA;सुपर्णः पततां श्रेष्ठो मेरुमन्दरसन्निभः&lt;br&gt;&#xA;आजगाम विशुद्धात्मा गङ्गां द्रष्टुं महायशाः&lt;br&gt;&#xA;तमागतं महात्मानं प्रत्युद्गम्याहमर्थितः&lt;br&gt;&#xA;प्रणिपत्य यथान्यायं कृताञ्जलिरवस्थितः&lt;br&gt;&#xA;सोऽपि देवो महाभागामभिनन्द्य च जाह्नवीम्&lt;br&gt;&#xA;तया च पूजितश्श्रीमानुपोपाविशदासने&lt;br&gt;&#xA;ततः कथान्तरे तं वै वचनं चेदमब्रवम्&lt;br&gt;&#xA;वेदवेद महावीर्य वैनतेय महाबल&lt;br&gt;&#xA;नारायणं हृषीकेशं वहमानोऽनिशं हरिम्&lt;br&gt;&#xA;जानासि तं यथा वक्तुं यादृग्भूतो जनार्दनः&lt;br&gt;&#xA;ममापि तस्य सद्भावं वक्तुमर्हसि सत्तम&lt;br&gt;&#xA;गरुडः-&lt;br&gt;&#xA;शृणु भीष्म यथान्यायं पुरा त्वमिह सत्तमाः&lt;br&gt;&#xA;अनेके मुनयस्सिद्धा मानसोत्तरवासिनः&lt;br&gt;&#xA;पप्रच्छुर्मां महाप्राज्ञा वासुदेवपरायणाः&lt;br&gt;&#xA;मुनयः-&lt;br&gt;&#xA;पक्षीन्द्र वासुदेवस्य तत्वं वेत्सि परं पदम्&lt;br&gt;&#xA;स्वसा समो न तस्यास्ति सन्निकृष्टप्रियोऽपि च&lt;br&gt;&#xA;गरुडः-&lt;br&gt;&#xA;तेषामहं वचश्श्रुत्वा प्रणिपत्य महाहरिम्&lt;br&gt;&#xA;अब्रवं च यथावृत्तं मम नारायणस्य च&lt;br&gt;&#xA;शृणुध्वं मुनिशार्दूला हृत्वा सोममहं पुरा&lt;br&gt;&#xA;आकाशे पतमानस्तु वाक्यं तत्र शृणोमि वै&lt;br&gt;&#xA;आकाशवाणी-&lt;br&gt;&#xA;साधु साधु महाबाहो प्रीतोऽस्मि तव दर्शनात्&lt;br&gt;&#xA;वृणीष्व वचनं मत्तः पक्षीन्द्र गरुडाधुना&lt;br&gt;&#xA;गरुडः-&lt;br&gt;&#xA;त्वामहं भक्तितत्वज्ञो ब्रवै वचनमुत्तमम्&lt;br&gt;&#xA;इत्याह स्म ध्रुवं तत्र मामाह भगवान्पुनः&lt;br&gt;&#xA;श्रीभगवान्-&lt;br&gt;&#xA;ऋषिरस्मि महावीर्य न मां जानाति वा मयि&lt;br&gt;&#xA;असूयति च मां मूढ तच्छ्रुत्वा गर्वमास्थितः&lt;br&gt;&#xA;गरुडः-&lt;br&gt;&#xA;अहं देवनिकायानां मध्ये वचनमब्रवम्&lt;br&gt;&#xA;ऋषे पूर्वं वरं मत्तस्त्वं वृणीष्व ततो ह्यहम्&lt;br&gt;&#xA;वृणे त्वत्तो वरं पश्चादित्येवं मुनिसत्तमाः&lt;br&gt;&#xA;तस्मात्त्वां भगवान्देवश्श्रीमाञ्श्रीवत्सलक्षणः&lt;br&gt;&#xA;अद्य पश्यति पक्षीन्द्र वाहनं भव मे सदा&lt;br&gt;&#xA;वृणेऽहं वरमेतद्धि त्वत्तोऽद्य पतगेश्वर&lt;br&gt;&#xA;तथेति तं वीक्ष्य मातामनहङ्कारमास्थितम्&lt;br&gt;&#xA;जेतुकामो ह्यहं विष्णुं मायया मायिनं हरिम्&lt;br&gt;&#xA;त्वत्तो ह्यहं वृणे त्वद्य वरम् ऋषिवरोत्तम&lt;br&gt;&#xA;तवोपरिष्टात्स्थास्यामि वरमेतत्प्रयच्छ मे&lt;br&gt;&#xA;तथेति च हसन्प्राह हरिर्नारायणः प्रभुः&lt;br&gt;&#xA;श्रीभगवान्-&lt;br&gt;&#xA;ध्वजं च मे भव सदा त्वमेव विहगेश्वर&lt;br&gt;&#xA;उपरिष्टात्स्थितिस्तेऽस्तु मम पक्षीन्द्र सर्वदा&lt;br&gt;&#xA;गरुडः-&lt;br&gt;&#xA;इत्युक्त्वा भगवान्देवश्शङ्खचक्रगदाधरः&lt;br&gt;&#xA;सहस्रचरणः श्रीमान्सहस्रादित्यसन्निभः&lt;br&gt;&#xA;सहस्रशीर्षा पुरुषस्सहस्रनयनो महान्&lt;br&gt;&#xA;सहस्रमकुटोऽचिन्त्यस्सहस्रवदनो विभुः&lt;br&gt;&#xA;विद्युन्मालानिभैर्दिव्यैर्नानाभरणराजिभिः&lt;br&gt;&#xA;क्वचित्सन्दृश्यमानस्तु चतुर्बाहुः क्वचिद्धरिः&lt;br&gt;&#xA;क्वचिज्ज्योतिर्मयोचिन्त्यः क्वचित्स्कन्धे समाहितः&lt;br&gt;&#xA;एवं मम जयन्देवस्तत्रैवान्तरधीयत&lt;br&gt;&#xA;ततोऽहं विस्मयापन्नः कृत्वा कार्यमनुत्तमम्&lt;br&gt;&#xA;अस्याविमुच्य जननीं मया सह मुनीश्वराः&lt;br&gt;&#xA;अचिन्त्योऽयमहं भूयः कोऽसौ मामब्रवीत्पुरा&lt;br&gt;&#xA;कीदृग्विधस्स भगवानिति मत्वा तमास्थितः&lt;br&gt;&#xA;अनन्तरं देवदेवं स्कन्धे मम समाश्रितम्&lt;br&gt;&#xA;अद्राक्षं पुण्डरीकाक्षं वहमानोऽहमद्भुतम्&lt;br&gt;&#xA;अवशस्तस्य भावेन यत्र यत्र स चेच्छति&lt;br&gt;&#xA;विस्मयापन्नहृदयो ह्यहं किमिति चिन्तयन्&lt;br&gt;&#xA;अन्तर्जलमहं सर्वं वहमानोऽगमं पुनः&lt;br&gt;&#xA;सेन्द्रैर्देवैर्महाभागैर्ब्रह्माद्यैः कल्पजीविभिः&lt;br&gt;&#xA;स्तूयमानो ह्यहमपि तैस्तैरभ्यर्चितः पृथक्&lt;br&gt;&#xA;क्षीरोदस्योत्तरे कूले दिव्ये मणिमये शुभे&lt;br&gt;&#xA;वैकर्णनाम सदनं हरेस्तस्य महात्मनः&lt;br&gt;&#xA;दिव्यं तेजोमयं श्रीमदचिन्त्यममरैरपि&lt;br&gt;&#xA;तेजोनिलमयैस्स्तम्भैर्नानासंस्थानसंस्थितैः&lt;br&gt;&#xA;विभूषितं हिरण्येन भास्वरेण समन्ततः&lt;br&gt;&#xA;दिव्यं ज्योतिस्समायुक्तं गीतवादित्रशोभितम्&lt;br&gt;&#xA;शृणोमि शब्दं तत्राहं न पश्यामि शरीरिणम्&lt;br&gt;&#xA;न च स्थलं न चान्यच्च पादयोस्तं समन्ततः&lt;br&gt;&#xA;वेपमानो ह्यहं तत्र विष्ठितोऽहं कृताञ्जलिः&lt;br&gt;&#xA;ततो ब्रह्मादयो देवा लोकपालास्तथैव च&lt;br&gt;&#xA;सनन्दनाद्या मुनयस्तथाऽन्ये परजीविनः&lt;br&gt;&#xA;प्राप्तास्तत्र सभाद्वारि देवगन्धर्वसत्तमाः&lt;br&gt;&#xA;ब्रह्माणं परतः कृत्वा कृताञ्जलिपुटास्तदा&lt;br&gt;&#xA;ततस्तदन्तरे तस्मिन्क्षीरोदार्णवशीकरैः&lt;br&gt;&#xA;बोध्यमानो महाविष्णुराविर्भूत इवाबभौ&lt;br&gt;&#xA;फणासहस्रमालाढ्यं शेषमव्यक्तसंस्थितम्&lt;br&gt;&#xA;पश्याम्यहं मुदाऽऽकाशे यस्योपरि जनार्दनम्&lt;br&gt;&#xA;दीर्घवृत्तैस्समैः पीनैः केयूरवलयोज्ज्वलैः&lt;br&gt;&#xA;चर्तुभिर्बाहुभिर्युक्तं&amp;mdash;&amp;mdash;&amp;mdash;-&lt;br&gt;&#xA;पिताम्बरेण संवीतं कौस्तुभेन विराजितम्&lt;br&gt;&#xA;वक्षस्थलेन संयुक्तं पद्मयाऽधिष्ठितेन च&lt;br&gt;&#xA;ईषदुन्मीलिताक्षं तं सर्वकारणकारणम्&lt;br&gt;&#xA;क्षीरोदस्योपरि बभौ नीलाभ्रं परमं यथा&lt;br&gt;&#xA;न कश्चिद्वदते कश्चिन्न व्याहरति कश्चन&lt;br&gt;&#xA;ब्रह्मादिस्तम्बपर्यन्तं माशब्दमिति रोषितम्&lt;br&gt;&#xA;भ्रुकुटीकुटिलाक्षास्ते नानाभूतगणास्स्थिताः&lt;br&gt;&#xA;ततोऽचिन्त्यो हरिश्श्रीमानालोक्य च पितामहम्&lt;br&gt;&#xA;कृत्वा च प्रस्थितं तत्र जगतां हितकाम्यया&lt;br&gt;&#xA;गच्छध्वमिति मामुक्त्वा गरुडेत्याह मां ततः&lt;br&gt;&#xA;ततोऽहं प्रणिपत्याग्रे कृताञ्जलिरवस्थितः&lt;br&gt;&#xA;आगच्छेति च मामुक्त्वा पूर्वोत्तरपथं गतः&lt;br&gt;&#xA;अतीव मृदुभावेन गच्छन्निव स दृश्यते&lt;br&gt;&#xA;अयुतं नियुतं चाहं प्रयुतं चार्बुदं तथा&lt;br&gt;&#xA;पतमानोऽहमनिशं योजनानि ततस्ततः&lt;br&gt;&#xA;ननु तत्त्वमहं भक्तो विष्ठितोस्मि प्रशास्तु नः&lt;br&gt;&#xA;आगच्छ गरुडेत्येवं पुनराह स माधवः&lt;br&gt;&#xA;ततो भूयो ह्यहं पातं पतमानो विहायसम्&lt;br&gt;&#xA;आजगाम ततो घोरं शतकोटिसमावृतम्&lt;br&gt;&#xA;तामसानीव भूतानि पर्वताभानि तत्र ह&lt;br&gt;&#xA;समानानीव पद्मानि ततोऽहं भीत आस्थितः&lt;br&gt;&#xA;ततो मां किङ्करो घोरश्शतयोजनमायतम्&lt;br&gt;&#xA;निगृह्य पाणिना तस्माच्चिक्षेप च स लोष्टवत्&lt;br&gt;&#xA;तत्तमोऽहमतिक्रम्य ह्यापं चैव विहायसम्&lt;br&gt;&#xA;हुङ्कारघोषं तत्राहमशनीपातसन्निभान्&lt;br&gt;&#xA;कर्णमूले ह्यशृण्वन्तस्ततो भूतैस्समास्थितः&lt;br&gt;&#xA;ततोऽहं देवदेवेश त्राहि मां पुष्करेक्षण&lt;br&gt;&#xA;इत्यब्रवमहं तत्र ततो विष्णुरुवाच माम्&lt;br&gt;&#xA;सुषिरस्य मुखे कश्चिन्मां चिक्षेप भयङ्करः&lt;br&gt;&#xA;अतीतोऽहं क्षणादग्निमपश्यं वायुमण्डलम्&lt;br&gt;&#xA;आकाशमिव सम्प्रेक्ष्य क्षेप्तुकाममुपागतः&lt;br&gt;&#xA;तत्राहं दुःखितो भूतः क्रोशमानो ह्यवस्थितः&lt;br&gt;&#xA;क्षणान्तरेण घोरेण क्रुद्धो हि परमात्मना&lt;br&gt;&#xA;स्वपक्षराजिना दृष्ट्वा मां चिक्षेप भयङ्करः&lt;br&gt;&#xA;&amp;mdash;&amp;ndash;गरुडकुलं सहस्रादित्यसन्निभम्&lt;br&gt;&#xA;मां दृष्ट्वाऽप्यथ संस्थेऽथ ह्यल्पकालोऽतिदुर्बलः&lt;br&gt;&#xA;अहो विहङ्गमः प्राप्त इति विस्मयमानसाः&lt;br&gt;&#xA;मां दृष्ट्वोचुरहं तत्र पश्यामि गरुडध्वजम्&lt;br&gt;&#xA;सहस्रयोजनायामं सहस्रादित्यवर्चसम्&lt;br&gt;&#xA;सहस्रगरुडारूढं गरुडास्ते महाबलाः&lt;br&gt;&#xA;अत्याश्चर्यमिमं देव वपुषाऽस्मत्कुलोद्भवः&lt;br&gt;&#xA;स्वल्पप्राणस्स्वल्पकायः कोसौ पक्षी इहागतः&lt;br&gt;&#xA;तच्छ्रुत्वाऽहं नष्टगर्वो भीतो लज्जासमन्वितः&lt;br&gt;&#xA;स्वयं बुद्धश्च संविग्नस्ततो ह्यशृणवं पुनः&lt;br&gt;&#xA;आगच्छ गरुडेत्येव ततोऽहं यानमास्थितः&lt;br&gt;&#xA;परार्ध्यं च ततो गत्वा योजनानां शतं पुनः&lt;br&gt;&#xA;तत्रापश्यमहं यो वै ब्रह्माणं परमेष्ठिनम्&lt;br&gt;&#xA;तत्रापि चापरं तत्र शतकोटिपितामहान्&lt;br&gt;&#xA;पुनरेहीत्युवाचोच्चैर्भगवान्मधुसूदनः&lt;br&gt;&#xA;महाकुलं ततोऽपश्यं प्रमाणानि तमव्ययम्&lt;br&gt;&#xA;कपित्थफलसङ्काशमन्धकारैस्समाश्रितम्&lt;br&gt;&#xA;तत्र स्थितो हरिश्श्रीमानण्डमेकं बिभेद ह&lt;br&gt;&#xA;महद्भूतं हि मां गृह्य दत्त्वा वै प्राक्षिपत्पुनः&lt;br&gt;&#xA;तन्मध्ये सागरान्सप्त ब्रह्माणं च तथा सुरान्&lt;br&gt;&#xA;पश्याम्यहं यथायोगं मातरं स्वकुलं तथा&lt;br&gt;&#xA;एवं मयाऽनुभूतं हि तत्त्वान्वेषणकाङ्क्षिणा&lt;br&gt;&#xA;शिबिकासदृशं मां वै पश्यध्वं मुनिसत्तमाः&lt;br&gt;&#xA;इत्येवमब्रवं विप्रान्भीष्म यन्मे पुराऽभवत्&lt;br&gt;&#xA;तत्ते सर्वं यथान्यायमुक्तवानस्मि सत्तम&lt;br&gt;&#xA;योगिनस्तं प्रपश्यन्ति ज्ञानं दृष्ट्वा परं हरिम्&lt;br&gt;&#xA;नान्यथा शक्यरूपोऽसौ ज्ञानगम्यः परः पुमान्&lt;br&gt;&#xA;अनन्यया च भक्त्या च प्राप्तुं शक्यो महाहरिः&lt;br&gt;&#xA;भीष्मः-&lt;br&gt;&#xA;इत्येवमुक्त्वा भगवान्सुपर्णः पक्षिराट् प्रभुः&lt;br&gt;&#xA;आमन्त्र्य जननीं मे वै तत्रैवान्तरधीयत&lt;br&gt;&#xA;तस्माद्राजेन्द्र सर्वात्मा वासुदेवः प्रधानकृत्&lt;br&gt;&#xA;ज्ञानेन भक्त्या सुलभो नान्यथेति मतिर्मम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/197/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/197/</guid>
      <description>&lt;p&gt;युधिष्ठिरः-&lt;br&gt;&#xA;योगं मे परमं तात मोक्षस्य वद भारत&lt;br&gt;&#xA;तमहं तत्त्वतो ज्ञातुमिच्छामि वदतां वर&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;संवादं मोक्षसंयुक्तं शिष्यस्य गुरुणा सह&lt;br&gt;&#xA;कश्चिद्ब्राह्मणमासीनमाचार्यमृषिसत्तमम्&lt;br&gt;&#xA;शिष्यः परममेधावी श्रेयोर्थी सुसमाहितः&lt;br&gt;&#xA;चरणावुपसङ्गृह्य स्थितः प्राञ्जलिरब्रवीत्&lt;br&gt;&#xA;शिष्यः-&lt;br&gt;&#xA;उपासनात्प्रसन्नोऽसि यदि वै भगवन्मम&lt;br&gt;&#xA;संशयो मे महान्कश्चित्तं मे व्याख्यातुमर्हसि&lt;br&gt;&#xA;कुतश्चाहं कुतश्च त्वं तत्सम्यग्ब्रूहि यत्परम्&lt;br&gt;&#xA;कथं च सर्वभूतेषु समेषु द्विजसत्तम&lt;br&gt;&#xA;सम्यग्वृत्ता निवर्तन्ते विपरीताः क्षयोदयाः&lt;br&gt;&#xA;वेदेषु चापि यद्वाक्यं लौकिकं व्यापकं च यत्&lt;br&gt;&#xA;एतद्विद्वन्यथातत्त्वं सर्वं व्याख्यातुमर्हसि&lt;br&gt;&#xA;गुरुः-&lt;br&gt;&#xA;शृणु शिष्य महाप्राज्ञ ब्रह्मगुह्यमिदं परम्&lt;br&gt;&#xA;अध्यात्मं सर्वभूतानामागमानां च यद्वसु&lt;br&gt;&#xA;वासुदेवस्सर्वमिदं विश्वस्य ब्रह्मणो मुखम्&lt;br&gt;&#xA;सत्यं दानं तपो यज्ञस्तितिक्षा दम आर्जवम्&lt;br&gt;&#xA;पुरुषं सनातनं विष्णुं यं तं वेदविदो विदुः&lt;br&gt;&#xA;सर्गप्रलयकर्तारमव्यक्तं ब्रह्म शाश्वतम्&lt;br&gt;&#xA;तदिदं ब्रह्म वार्ष्णोयमितिहासं शृणुष्व मे&lt;br&gt;&#xA;ब्राह्मणो ब्राह्मणैश्श्राव्यो राजन्यः क्षत्रियैस्तथा&lt;br&gt;&#xA;माहात्म्यं देवदेवस्य विष्णोरमिततेजसः&lt;br&gt;&#xA;अर्हस्त्वमसि कल्याणं वार्ष्णेयाध्यात्ममुत्तमम्&lt;br&gt;&#xA;कालचक्रमनाद्यन्तं भावाभावस्वलक्षणम्&lt;br&gt;&#xA;त्रैलोक्ये सर्वभूतेषु चक्रवत्परिवर्तते&lt;br&gt;&#xA;यत्तदक्षरमव्यक्तममृतं ब्रह्म शाश्वतम्&lt;br&gt;&#xA;वदन्ति पुरुषव्याघ्र केशवं पुरुषर्षभम्&lt;br&gt;&#xA;पितॄन्देवानृषींश्चैव तथा वै यक्षराक्षसान्&lt;br&gt;&#xA;नागासुरमनुष्यांश्च सृजते मनसाऽव्ययः&lt;br&gt;&#xA;तथैव वेदशास्त्राणि लोकधर्मांश्च शाश्वतान्&lt;br&gt;&#xA;प्रलये प्रकृतिं यातान्युगादौ सृजते पुनः&lt;br&gt;&#xA;यथर्तुष्वृतुलिङ्गानि नानारूपाणि पर्यये&lt;br&gt;&#xA;दृश्यन्ते तानि तान्येव तथा भावा युगादिषु&lt;br&gt;&#xA;अथ यद्यद्यथा भावि कालयोगाद्युगादिषु&lt;br&gt;&#xA;तत्तदुत्पद्यते ज्ञानं लोकयात्राविधानजम्&lt;br&gt;&#xA;युगान्तेऽन्तर्हितान्वेदान्सेतिहासान्महर्षयः&lt;br&gt;&#xA;लेभिरे तपसा पूर्वमनुज्ञातास्स्वयम्भुवा&lt;br&gt;&#xA;वेदविद्भगवान्ब्रह्मा वेदाङ्गानि बृहस्पतिः&lt;br&gt;&#xA;भार्गवो नीतिशास्त्रं तु जगाद जगतां हितम्&lt;br&gt;&#xA;गान्धर्वं नारदो वेद भारद्वाजो धनुर्ग्रहम्&lt;br&gt;&#xA;देवर्षिचरितं गर्गो दत्तात्रेयश्चिकित्सितम्&lt;br&gt;&#xA;न्यायतन्त्राण्यनेकानि तस्तैरुक्तानि वादिभिः&lt;br&gt;&#xA;हेत्वागमसदाचारैर्यदुक्तं तदुपास्यते&lt;br&gt;&#xA;अनाद्यनन्तं परं ब्रह्म न देवा नर्षयो विदुः&lt;br&gt;&#xA;एकस्तद्वेद भगवान्धाता नारायणः प्रभुः&lt;br&gt;&#xA;नारायणादृषिगणास्तथा मुख्यास्सुरासुराः&lt;br&gt;&#xA;राजर्षयः पुराणाश्च परमं दुःखभेषजम्&lt;br&gt;&#xA;पुरुषाधिष्ठितान्भावान्प्रकृतिस्सूयते पुरा&lt;br&gt;&#xA;हेतुयुक्तमतस्सर्वं जगत्सम्परिवर्तते&lt;br&gt;&#xA;दीपादन्ये यथा दीपाः प्रवर्तन्ते सहस्रशः&lt;br&gt;&#xA;प्रकृतिस्सूयते तद्वदानन्त्यान्नापचीयते&lt;br&gt;&#xA;अव्यक्तकर्मजा बुद्धिरहङ्कारं प्रसूयते&lt;br&gt;&#xA;आकाशं चाप्यहङ्काराद्वायुराकाशसम्भवः&lt;br&gt;&#xA;वायोस्तेजस्ततश्चाप अद्भ्यो हि वसुधोद्गता&lt;br&gt;&#xA;मूलप्रकृतयोऽष्टौ तु जगदेतास्ववस्थितम्&lt;br&gt;&#xA;ज्ञानेन्द्रियाण्यतः पञ्च पञ्च कर्मेन्द्रियाण्यपि&lt;br&gt;&#xA;शब्दादिविषयाः पञ्च विकाराष्षोडशं मनः&lt;br&gt;&#xA;श्रोत्रं त्वक्चक्षुषी जिह्वा घ्राणं ज्ञानेन्द्रियाण्यथ&lt;br&gt;&#xA;पादौ पायुरुपस्थश्च हस्तौ वाक्कर्मणामपि&lt;br&gt;&#xA;शब्दस्स्पर्शोऽथ रूपं च रसो गन्धस्तथैव च&lt;br&gt;&#xA;विज्ञेयं व्यापकं चित्तं तेषु सर्वगतं मनः&lt;br&gt;&#xA;रसज्ञाने तु जिह्वेयं व्याहृते वाक्यथैव च&lt;br&gt;&#xA;इन्द्रियैर्विविधैर्युक्तं सर्वैर्व्यस्तं मनस्तथा&lt;br&gt;&#xA;विद्यात्तु षोडशैतानि दैवतानि विभागशः&lt;br&gt;&#xA;देहेषु ज्ञानकर्तारमुपासीनमुपासते&lt;br&gt;&#xA;तद्वद्वारिगुणा जिह्वा घ्राणं तु पृथिवीगुणः&lt;br&gt;&#xA;श्रोत्रं शब्दगुणं चैव चक्षुरग्नेर्गुणस्तथा&lt;br&gt;&#xA;स्पर्शं वायुगुणं विद्यात्सर्वभूतेषु सर्वदा&lt;br&gt;&#xA;मनस्सत्वगुणं प्राहुस्सत्वमव्यक्तजं तथा&lt;br&gt;&#xA;सर्वभूतात्मभूतस्थं तस्माद्बुद्ध्येत बुद्धिमान्&lt;br&gt;&#xA;एते भावा जगत्सर्वं वहन्ति सचराचरम्&lt;br&gt;&#xA;श्रिता विरजसं देवं यमाहुः परमं पदम्&lt;br&gt;&#xA;नवद्वारं पुरं पुण्यमेतैर्भावैस्समन्वितम्&lt;br&gt;&#xA;व्याप्य शेते महानात्मा तस्मात्पुरुष उच्यते&lt;br&gt;&#xA;अजरश्चामरश्चैव व्यक्ताव्यक्तोपदेशवान्&lt;br&gt;&#xA;व्यापकस्सगुणी सूक्ष्मस्सर्वभूतगुणाश्रयः&lt;br&gt;&#xA;यथा दीपः प्रकाशात्मा ह्रस्वो वा यदि वा महान्&lt;br&gt;&#xA;ज्ञानात्मानं तथा विद्यात्पुरुषं सर्वजन्तुषु&lt;br&gt;&#xA;सोऽत्रं वेदयते वेद्यं स शृणोति स पश्यति&lt;br&gt;&#xA;कारणं तस्य देहोऽयं स कर्ता सर्वकर्मणाम्&lt;br&gt;&#xA;अग्निर्दारुगतो यद्वद्भिन्ने दारौ न दृश्यते&lt;br&gt;&#xA;तथैवात्मा शरीरस्थ ऋते योगान्न दृश्यते&lt;br&gt;&#xA;अग्निर्यथा ह्युपायेन मथित्वा दारु दृश्यते&lt;br&gt;&#xA;तथैवात्मा शरीरस्थो योगेनैवात्र दृश्यते&lt;br&gt;&#xA;नदीष्वापो यथा युक्ता यथा सूर्ये मरीचयः&lt;br&gt;&#xA;सन्तन्वानास्सदा यान्ति तथा देहाश्शरीरिणाम्&lt;br&gt;&#xA;स्वप्नयोगे यथैवात्मा पञ्चेन्द्रियसमागतः&lt;br&gt;&#xA;देहमुत्सृज्य वै याति तथैवात्मोपलभ्यते&lt;br&gt;&#xA;कर्मणा व्याप्यते सर्वं कर्मणैवोपपद्यते&lt;br&gt;&#xA;कर्मणा नीयतेऽन्यत्र स्वकृतेन बलीयसा&lt;br&gt;&#xA;स तु देही यथा देहं त्यक्त्वाऽन्यं प्रतिपद्यते&lt;br&gt;&#xA;तथा तं सम्प्रवक्ष्यामि भूतग्रामं स्वकर्मजम्&lt;br&gt;&#xA;चतुर्विधानि भूतानि चराणि स्थावराणि च&lt;br&gt;&#xA;अव्यक्तप्रभवान्याहुरव्यक्तनिधनानि च&lt;br&gt;&#xA;अव्यक्तलक्षणं विद्यादव्यक्तात्मात्मकं मनः&lt;br&gt;&#xA;यथाऽश्वत्थः कर्णिकायामन्तर्भूतो महाद्रुमः&lt;br&gt;&#xA;निष्पन्नो दृश्यते व्यक्तमव्यक्तात्सम्भवस्तथा&lt;br&gt;&#xA;अभिद्रवत्ययस्कान्तमयोनिश्चेतनावुभौ&lt;br&gt;&#xA;स्वभावहेतुजा भावा यद्वदन्यदपीदृशम्&lt;br&gt;&#xA;तद्वदव्यक्तजा भावाः कर्तुः कारणलक्षणाः&lt;br&gt;&#xA;अचेतनाश्चेतयितुः कारणादभिसङ्गताः&lt;br&gt;&#xA;न भूः खं द्यौर्न भूतानि नर्षयो नासुरास्सुराः&lt;br&gt;&#xA;नान्यदासीदृते जीवमासेदुर्न तु संहतिम्&lt;br&gt;&#xA;सर्वं नित्यं सर्वगतं मनो हेतुत्वलक्षणम्&lt;br&gt;&#xA;अज्ञानकर्म निर्दिष्टमेतत्कारणलक्षणम्&lt;br&gt;&#xA;न कारणेन संयुक्तं कार्यसङ्ग्रहकारकम्&lt;br&gt;&#xA;येन तद्वर्तते चक्रमनादिनिधनं महत्&lt;br&gt;&#xA;अव्यक्तनाभं व्यक्तारं विकारपरिमण्डलम्&lt;br&gt;&#xA;क्षेत्रज्ञाधिष्ठितं चक्रं स्निग्धाक्षं वर्तते ध्रुवम्&lt;br&gt;&#xA;स्निग्धत्वात्तिलवत्सर्वं चक्रेऽस्मिन्पीड्यते जगत्&lt;br&gt;&#xA;तिलपीडैरिवाक्रम्य भोगैरज्ञानसम्भवैः&lt;br&gt;&#xA;कर्म तत्कुरुते तर्षादहङ्कारपरिग्रहम्&lt;br&gt;&#xA;कार्यकारणसंयोगे स हेतुरुपपादितः&lt;br&gt;&#xA;नात्येति कारणं कार्यं न कार्यं कारणं तथा&lt;br&gt;&#xA;कार्ये ह्यनूनकरणे कालो भवति कारणम्&lt;br&gt;&#xA;हेतुयुक्ताः प्रकृतयो विकाराश्च परस्परम्&lt;br&gt;&#xA;अन्योन्यमभिवर्तन्ते पुरुषाधिष्ठितास्सदा&lt;br&gt;&#xA;सत्वरजस्तामसैर्भावैर्युक्तो हेतुबलान्वितः&lt;br&gt;&#xA;क्षेत्रज्ञमेवानुयाति पांसुर्वातेरितो यथा&lt;br&gt;&#xA;न च तैस्स्पृश्यते भावैर्न ते तेन महात्मना&lt;br&gt;&#xA;सरजस्कोऽरजस्कश्च स वै वायुर्यथा भवेत्&lt;br&gt;&#xA;तथैतदन्तरं विद्यात्सत्त्वक्षेत्रज्ञयोर्बुधः&lt;br&gt;&#xA;अभ्यासात्सततं युक्तो न गच्छेत्प्रकृतिं पुनः&lt;br&gt;&#xA;सन्देहमेतमुत्पन्नमच्छिनद्भगवानृषिः&lt;br&gt;&#xA;तथावात्तां समीक्षेत कृतलक्षणसंविदम्&lt;br&gt;&#xA;बीजान्यग्न्युपदग्धानि नरो हन्ति यथा पुनः&lt;br&gt;&#xA;ज्ञानदग्धैस्तथा क्लेशैर्नात्मा सम्पद्यते पुनः&lt;br&gt;&#xA;निवृत्तिलक्षणो धर्मो येषां समुपपद्यते&lt;br&gt;&#xA;तेषां विज्ञाननिष्ठानामन्यत्तत्वं न रोचते&lt;br&gt;&#xA;दुर्लभा वेदविद्वांसो वेदान्तेषु व्यवस्थिताः&lt;br&gt;&#xA;प्रयोजनं महत्त्वं तु मार्गमिच्छन्ति सत्कृतम्&lt;br&gt;&#xA;सद्भिराचरितत्वात्तु वृत्तमेतदगर्हितम्&lt;br&gt;&#xA;इयं सा बुद्धिरन्यैव यया यायात्परां गतिम्&lt;br&gt;&#xA;शरीरवानुपादत्ते मोहात्सर्वं परिग्रहम्&lt;br&gt;&#xA;कामक्रोधादिभिर्भावैर्युक्तो राजसतामसैः&lt;br&gt;&#xA;नाशुद्धमाचरेत्तस्मादभीप्सन्देहयापनम्&lt;br&gt;&#xA;कर्मणो विचयं कुर्वन्न लोकानाप्नुयाच्छुभान्&lt;br&gt;&#xA;लोहयुक्तं तथा हेम विपक्वं न विराजते&lt;br&gt;&#xA;तथाऽपक्वकषायाख्यं विज्ञानं न प्रकाशते&lt;br&gt;&#xA;यश्चाधर्मं चरेन्मोहात्कामक्रोधावनुप्लुवन्&lt;br&gt;&#xA;धर्म्यं पन्थानमुत्क्रम्य सानुबन्धो विनश्यति&lt;br&gt;&#xA;शब्दादीन्विषयांस्तस्मान्न संरागादुपप्लवेत्&lt;br&gt;&#xA;क्रोधो हर्षो विषादश्च जायन्ते हि परस्परात्&lt;br&gt;&#xA;पञ्चभूतात्मके देहे सत्त्वराजसतामसे&lt;br&gt;&#xA;कमभिष्टुवते चायं कं वा क्रोशति किं वदेत्&lt;br&gt;&#xA;स्पर्शरूपरसाद्येषु सङ्गं गच्छन्ति बालिशाः&lt;br&gt;&#xA;नावगच्छन्त्यविज्ञानादात्मानं पार्थिवं गुणम्&lt;br&gt;&#xA;मृन्मयं शरणं यद्वन्मृदैव परिलिप्यते&lt;br&gt;&#xA;पार्थिवोऽयं तथा देहो मृद्विकारैर्न नश्यति&lt;br&gt;&#xA;मधु तैलं पयस्सर्पिर्मांसानि लवणं गुडम्&lt;br&gt;&#xA;धान्यानि फलमूलानि मृद्विकारास्सहाम्भसा&lt;br&gt;&#xA;यद्वत्कान्तारमातिष्ठन्नौत्सुक्यं समनुव्रजेत्&lt;br&gt;&#xA;श्रमादाहारमादद्यादस्वाद्वपि हि यापयन्&lt;br&gt;&#xA;तद्वत्संसारकान्तारमातिष्ठञ्श्रमतत्परः&lt;br&gt;&#xA;यात्रार्थमद्यादाहारं व्याधितो भेषजं यथा&lt;br&gt;&#xA;सत्यशौचार्जवत्यागैर्वर्चसा विक्रमेण च&lt;br&gt;&#xA;क्षान्त्या धृत्या च मत्या च मनसा तपसैव च&lt;br&gt;&#xA;भावान्सर्वान्यथावृत्तान्संसहेत यथाक्रमम्&lt;br&gt;&#xA;शान्तिमिच्छन्नदीनात्मा संयच्छेदिन्द्रियाणि च&lt;br&gt;&#xA;सत्त्वेन रजसा चैव तमसा चैव मोहिताः&lt;br&gt;&#xA;चक्रवत्परिवर्तन्ते ह्यज्ञानाज्जन्तवो भृशम्&lt;br&gt;&#xA;तस्मात्सम्यक्परीक्षेत दोषानज्ञानसम्भवान्&lt;br&gt;&#xA;अज्ञानप्रभवं नित्यमहङ्कारं परित्यजेत्&lt;br&gt;&#xA;महाभूतानीन्द्रियाणि गुणास्सत्त्वं रजस्तमः&lt;br&gt;&#xA;त्रैलोक्यं सेश्वरं सर्वमहङ्कारे प्रतिष्ठितम्&lt;br&gt;&#xA;यथैव नियतः कालो दर्शयत्यार्तवान्गुणान्&lt;br&gt;&#xA;तद्वद्भूतेष्वहङ्कारं विद्याद्भूतप्रवर्तकम्&lt;br&gt;&#xA;सम्मोहकं तमो विद्यात्कृष्णमज्ञानसम्भवम्&lt;br&gt;&#xA;प्रीतिदुःखनिबद्धांश्च समस्तांस्त्रीनथो गुणान्&lt;br&gt;&#xA;सत्त्वस्य रजसश्चैव तमसश्च निबोध तान्&lt;br&gt;&#xA;प्रसादो हर्षजः प्रीतिरसम्मोहस्स्मृतिर्मतिः&lt;br&gt;&#xA;एतान्सत्त्वगुणान्विद्यादिमान्राजसतामसान्&lt;br&gt;&#xA;कामः क्रोधः प्रमादश्च लोभमोहौ भयं क्लमः&lt;br&gt;&#xA;विषादशोकावरतिर्मानदर्पावनार्यता&lt;br&gt;&#xA;दोषाणामेवमादीनां परीक्ष्य गुरुलाघवम्&lt;br&gt;&#xA;विमृशेदात्मसंस्थानमेकैकमनुसन्ततम्&lt;br&gt;&#xA;शिष्यः-&lt;br&gt;&#xA;के दोषा मनसा त्यक्ताः के बुद्ध्या शिथिलीकृताः |&lt;br&gt;&#xA;के पुनः पुनरायान्ति के मोहादचला इव&lt;br&gt;&#xA;केषां बलाबलं बुद्ध्या हेतुभिर्विमृशेद्बुधः&lt;br&gt;&#xA;एतनन्मे संशयं तात छेत्तुमर्हस्यशेषतः&lt;br&gt;&#xA;गुरुः-&lt;br&gt;&#xA;दोषैर्मूलादवच्छिन्नैर्विशुद्धात्मा विमुच्यते&lt;br&gt;&#xA;ते पुनः पुनरायान्ति ते मोहादचला इव&lt;br&gt;&#xA;विनाशयति सम्भूतमयस्मयमयो यथा&lt;br&gt;&#xA;तथाऽकृतात्मा सहजैर्दोषैर्नश्यति तामसैः&lt;br&gt;&#xA;सहजैरविशुद्धात्मा दोषैर्नश्यति राजसैः&lt;br&gt;&#xA;राजसं तामसं चैव शुद्धात्मा कालसम्भवम्&lt;br&gt;&#xA;शमयेत्सत्त्वमास्थाय स्वबुद्ध्या केवलं द्विजः&lt;br&gt;&#xA;तत्सर्वं देहिनां बीजं सत्त्वमात्मवतां क्षमम्&lt;br&gt;&#xA;तस्मादात्मवता वर्ज्यं रजश्च तम एव च&lt;br&gt;&#xA;रजस्तमोभ्यां निर्मुक्तं सत्त्वं निर्मलतामियात्&lt;br&gt;&#xA;आहारान्वर्जयेन्नित्यं राजसांस्तामसानपि&lt;br&gt;&#xA;अथ वा मन्त्रवद्ब्रूयुर्मांसादानं यजुष्कृतम्&lt;br&gt;&#xA;स वै हेतुरनादाने शुद्धधर्मानुपालने&lt;br&gt;&#xA;रजसा कामयुक्तानि कार्याण्यपि समाप्नुयात्&lt;br&gt;&#xA;अर्थयुक्तानि चात्यर्थं सर्वान्न्कामांश्च सेवते&lt;br&gt;&#xA;तमसा लोभयुक्तानि क्रोधजानि च सेवते&lt;br&gt;&#xA;हिंसाविहाराभिरतस्तन्द्रीनिद्रासमन्वितः&lt;br&gt;&#xA;सत्वस्थस्सात्विकान्भावाञ्शुद्धान्पश्यत्यमोहितः&lt;br&gt;&#xA;स देही विमलश्श्रीमाञ्श्रद्धाविद्यासमन्वितः&lt;br&gt;&#xA;रजसा साध्यते मोहस्तमश्चैव द्विजर्षभ&lt;br&gt;&#xA;क्रोधलोभौ भयं दर्प एतेषां सादनाच्छुचिः&lt;br&gt;&#xA;परमं परमात्मानं देवमक्षयमव्ययम्&lt;br&gt;&#xA;विष्णुमव्यक्तसंस्थानं विशुद्धं देवमाप्नुयात्&lt;br&gt;&#xA;तस्य मायापिनद्धाङ्गा ज्ञानभ्रष्टा निराशिषः&lt;br&gt;&#xA;मानवा ज्ञानसम्मोहात्तत्तत्कामं प्रयान्ति वै&lt;br&gt;&#xA;कामात्क्रोधमवाप्याथ लोभमोहौ च मानवाः&lt;br&gt;&#xA;मानाद्दर्पामहङ्कारमहङ्कारात्ततः क्रियाः&lt;br&gt;&#xA;क्रियाभिस्स्नेहसम्बन्धं स्नेहाच्छोकमनन्तकम्&lt;br&gt;&#xA;अथ दुःखसमारम्भाञ्जराजन्मकृतश्रमः&lt;br&gt;&#xA;जन्मनो गर्भवासं तु शुक्लशोणितसम्भवम्&lt;br&gt;&#xA;पुरीषमूत्रविक्लेदं शोणितप्रभवाविलम्&lt;br&gt;&#xA;तृष्णाभिभूतस्तैर्बद्धस्तानेवाभिपरिप्लवन्&lt;br&gt;&#xA;संसारतन्त्रवाहिन्यस्तत्र बुद्ध्येत योषितः&lt;br&gt;&#xA;प्रकृत्या क्षेत्रभूतास्ता नराः क्षेत्रज्ञलक्षणाः&lt;br&gt;&#xA;तस्मादेता विशेषेण नरा नेयुर्विपश्चितः&lt;br&gt;&#xA;कृत्या ह्येता घोररूपा मोहयन्त्यविचक्षणान्&lt;br&gt;&#xA;रजसा निहिता मूर्तिरिन्द्रियाणां सनातनी&lt;br&gt;&#xA;तस्मात्तर्षात्मकाद्रागाद्बीजाज्जायन्ति जन्तवः&lt;br&gt;&#xA;स्वदेहजानस्वसञ्ज्ञान्यद्वद्दुःखाकृमींस्त्यजेत्&lt;br&gt;&#xA;स्वसञ्ज्ञानस्वकांस्तद्वत्सुतसञ्ज्ञान्कृमींस्त्यजेत्&lt;br&gt;&#xA;शुक्लतो रसतश्चैव देहाज्जायन्ति जन्तवः&lt;br&gt;&#xA;स्वभावात्कर्मयोगाद्वा तानुपेक्षेत बुद्धिमान्&lt;br&gt;&#xA;रजस्तमसि पर्यस्तं सत्वं रजसि स्थितम्&lt;br&gt;&#xA;ज्ञानाधिष्ठानमज्ञानं बुद्ध्यहङ्कारलक्षणम्&lt;br&gt;&#xA;तद्बीजं देहिनामाहुस्तत्संस्थं जीवबन्धनम्&lt;br&gt;&#xA;कर्मणा कालयुक्तेन संसारपरिवर्तकम्&lt;br&gt;&#xA;रमतेऽयं यथा स्वप्ने मनसा देहवानिव&lt;br&gt;&#xA;कर्मगर्भैर्गुणैर्देही गर्भे तदुपपद्यते&lt;br&gt;&#xA;कर्मणा बीजभूतेन चोद्यते यद्यदिन्द्रियम्&lt;br&gt;&#xA;जायते तदहङ्काराद्रागयुक्तेन चेतसा&lt;br&gt;&#xA;शब्दरागाच्छ्रोत्रमस्य जायते भावितात्मनः&lt;br&gt;&#xA;रूपरागात्तथा चक्षुर्घ्राणं गन्धजिघृक्षया&lt;br&gt;&#xA;संस्पर्शेभ्यस्तथा वायुः प्राणापानव्यपाश्रयः&lt;br&gt;&#xA;व्यानोदानसमानाश्च पञ्चधा देहयापनम्&lt;br&gt;&#xA;स जातैर्जायते गात्रैः कर्मजैर्ब्रह्मणा वृतः&lt;br&gt;&#xA;दुःखाद्यन्तैर्दुःखमध्यैर्नरश्शारीरमानसैः&lt;br&gt;&#xA;दुःखं विद्यादुपादानादभिमानाच्च वर्धते&lt;br&gt;&#xA;त्यागात्तेभ्यो निरोधस्स्यान्निरोधज्ञो विमुच्यते&lt;br&gt;&#xA;इन्द्रियाणां रजस्येव प्रलयप्रभवावुभौ&lt;br&gt;&#xA;परीक्ष्य सञ्चरेद्विद्वान्यथावच्छास्त्रचक्षुषा&lt;br&gt;&#xA;ज्ञात्वेन्द्रियाणीन्द्रियार्थान्नोपसर्पन्त्यतर्षुलाः&lt;br&gt;&#xA;ज्ञातैश्च करणैर्देही न देहं पुनरर्हति&lt;br&gt;&#xA;अत्रोपायं प्रवक्ष्यामि यथावच्छास्त्रचक्षुषा&lt;br&gt;&#xA;तद्विज्ञानाच्चरन्राजन्प्राप्नोति परमां गतिम्&lt;br&gt;&#xA;सर्वेषामेव भूतानां पुरुषश्श्रेष्ठ उच्यते&lt;br&gt;&#xA;पुरुषेभ्यो द्विजानाहुर्द्विजेभ्यो मन्त्रदर्शिनः&lt;br&gt;&#xA;सर्वभूतविशिष्टास्ते सर्वज्ञास्सर्वदर्शिनः&lt;br&gt;&#xA;ब्राह्मणा वेदशास्त्रज्ञास्तत्त्वार्थगतनिश्चयाः&lt;br&gt;&#xA;नेत्रहीनो यथा ह्येकः कृच्छ्राणि लभतेऽध्वनि&lt;br&gt;&#xA;ज्ञानहीनस्तथा लोके तस्माज्ज्ञानविदोऽधिकाः&lt;br&gt;&#xA;तांस्तानुपासते धर्मान्धर्मकामा यथागमम्&lt;br&gt;&#xA;न त्वेषामर्थसामान्यमन्तरेण गुणानिमान्&lt;br&gt;&#xA;वाग्देहमनसां शौचं क्षमा सत्यं धृतिस्स्मृतिः&lt;br&gt;&#xA;सर्वधर्मेषु धर्मज्ञा ज्ञापयन्ति गुणानिमान्&lt;br&gt;&#xA;यदिदं ब्रह्मणो रूपं ब्रह्मचर्यमिति स्मृतम्&lt;br&gt;&#xA;परं तत्सर्वधर्मेभ्यस्तेन यान्ति परां गतिम्&lt;br&gt;&#xA;लिङ्गसंयोगहीनं यच्छब्दस्पर्शविवर्जितम्&lt;br&gt;&#xA;श्रोत्रेणाश्रवणं चैव चक्षुषा चाप्यदर्शनम्&lt;br&gt;&#xA;वाक्सम्भाषाप्रवृत्ता च यन्मनः परिवर्जितम्&lt;br&gt;&#xA;बुद्ध्या नाध्यवसायश्च ब्रह्मचर्यमकल्मषम्&lt;br&gt;&#xA;सम्यग्वृत्तिर्ब्रह्मलोकं प्राप्नुयान्मध्यमस्सुरान्&lt;br&gt;&#xA;द्विजाग्र्यो जायते विद्वान्राजसीं वृत्तिमास्थितः&lt;br&gt;&#xA;सुदुष्करं ब्रह्मचर्यमुपायं तत्र मे शृणु&lt;br&gt;&#xA;सम्प्रवृत्तमुदीर्णं च निगृह्णीयाद्द्विजो मनः&lt;br&gt;&#xA;योषितां न कथा श्राव्या न निरीक्ष्या निरम्बराः&lt;br&gt;&#xA;कथञ्चिद्दर्शनादासां दुर्बलानां विशेद्रजः&lt;br&gt;&#xA;रागोत्पत्तौ चेरत्कृच्छ्रमह्नस्त्रिः प्रविशेदपः&lt;br&gt;&#xA;मग्नस्त्वप्स्वेव मनसा त्रिर्जपेदघमर्षणम्&lt;br&gt;&#xA;पाप्मानं निर्दहेदेवमन्तर्भूतरजोमयम्&lt;br&gt;&#xA;ज्ञानयुक्तेन मनसा सन्ततेन विचक्षणः&lt;br&gt;&#xA;कुणपामेध्यसंयुक्तं यद्वदच्छिद्रबन्धनम्&lt;br&gt;&#xA;तद्वद्देहगतं विद्यादात्मानं देहबन्धनम्&lt;br&gt;&#xA;वातपित्तकफान्रक्तं त्वङ्मांसं स्नायु चास्थि च&lt;br&gt;&#xA;मज्जां चैव सिराजालैस्तर्पयन्ति रसं नृणाम्&lt;br&gt;&#xA;दश विद्याद्धमन्योऽत्र पञ्चेन्द्रियगुणावहाः&lt;br&gt;&#xA;याभिस्सूक्ष्माः प्रतायन्ते धमन्योऽन्याः सहस्रशः&lt;br&gt;&#xA;एवमेताः सिरा नद्यो रसोदा देहसागरम्&lt;br&gt;&#xA;तर्पयन्ति यथाकालमापगा इव सागरम्&lt;br&gt;&#xA;मध्ये च हृदयस्यैका सिरा तत्र मनोवहा&lt;br&gt;&#xA;शुक्रं सङ्कल्पजं नॄणां सर्वगात्रैर्विमुञ्चति&lt;br&gt;&#xA;सर्वगात्रप्रतायिन्यस्तस्या ह्यनुगतास्सिराः&lt;br&gt;&#xA;नेत्रयोः प्रतिपद्यन्ते वहन्त्यस्तैजसं गुणम्&lt;br&gt;&#xA;पयस्यन्तर्हितं सर्पिर्यद्वन्निर्मथ्यते खजैः&lt;br&gt;&#xA;शुक्रं निर्मथ्यते तद्वद्देहसङ्कल्पजैः खजैः&lt;br&gt;&#xA;स्वप्नेऽप्येवं यथाऽभ्येति मनस्सङ्कल्पजैर्द्विज&lt;br&gt;&#xA;शुक्रमस्पर्शजं देहात्सृजत्यस्य मनोवहा&lt;br&gt;&#xA;महर्षिर्भगवानत्रिर्वेद तच्छ्रुक्रसम्भवम्&lt;br&gt;&#xA;नृबीजमिन्द्रदैवत्यं तस्मादिन्द्रियमुच्यते&lt;br&gt;&#xA;ये वै शुक्रगतिं विद्युर्भूतसङ्घातकारिकाम्&lt;br&gt;&#xA;विरागा दग्धदोषास्ते नाप्नुयुर्देहसम्भवम्&lt;br&gt;&#xA;गुणानां साम्यमापद्य मनस्येव मनो दधत्&lt;br&gt;&#xA;देहकर्म नुदन्प्राणानन्तकाले विमुच्यते&lt;br&gt;&#xA;भविता मनसो ज्ञानं मन एव प्रजायते&lt;br&gt;&#xA;ज्योतिष्मद्विरजो दिव्यं मन्त्रसिद्धं महात्मनाम्&lt;br&gt;&#xA;तस्मात्तदभिघाताय कर्म कुर्यादकल्मषम्&lt;br&gt;&#xA;रजस्तमश्च हित्वेह न तिर्यग्गतिमाप्नुयात्&lt;br&gt;&#xA;तरुणाधिगतं ज्ञानं जरादुर्बलतां गतम्&lt;br&gt;&#xA;विपक्वबुद्धिः कालेन आदत्ते मानसं बलम्&lt;br&gt;&#xA;सुदुर्गमिह पन्थानमाश्रित्य गुणबन्धनम्&lt;br&gt;&#xA;यथा पश्येत्तथा दोषानतीत्यामृतमश्नुते&lt;br&gt;&#xA;दुरन्तेष्विन्द्रियार्थेषु सक्तास्सीदन्ति जन्तवः&lt;br&gt;&#xA;ये त्वसक्ता महात्मानस्ते यान्ति परमां गतिम्&lt;br&gt;&#xA;जन्ममृत्युजरादुःखैर्व्याधिभिर्मानसः क्लमैः&lt;br&gt;&#xA;दृष्ट्वैव सन्ततं लोकं घटेन्मोक्षाय बुद्धिमान्&lt;br&gt;&#xA;वाङ्मनोभ्यां शरीरेण शुचिस्स्यादनहङ्कृतः&lt;br&gt;&#xA;प्रशान्तो ज्ञानवान्भिक्षुर्निरपेक्षश्चरेत्सुखम्&lt;br&gt;&#xA;अथ वा मनसस्सङ्गं पश्येद्भूतानुकम्पया&lt;br&gt;&#xA;तत्राप्युपेक्षां कुर्वीत ज्ञात्वा कर्मवशं जगत्&lt;br&gt;&#xA;यत्कृतं प्राक्छुभं कर्म पापं वा तदुपाश्नुते&lt;br&gt;&#xA;तस्माच्छुभानि कर्माणि कुर्याद्वा बुद्धिकर्मभिः&lt;br&gt;&#xA;अहिंसा सत्यवचनं सर्वभूतेषु चार्जवम्&lt;br&gt;&#xA;क्षमा दयाऽप्रमादश्च यस्यैते स सुखी भवेत्&lt;br&gt;&#xA;यश्चैनं परमं धर्मं सर्वभूतसुखावहम्&lt;br&gt;&#xA;दुःखान्निवारणं वेद तत्त्वज्ञस्स सुखी भवेत्&lt;br&gt;&#xA;तस्मात्समाहितो भूत्वा मनो भूतेषु धारयेत्&lt;br&gt;&#xA;नापथ्यायेन्न स्पृहयेन्न बुद्ध्या चिन्तयेदसत्&lt;br&gt;&#xA;अथामोघप्रयत्नेन मनो ज्ञाने प्रवर्तयेत्&lt;br&gt;&#xA;विवेचयित्वा तद्वाक्यं धर्मसूक्ष्ममवेक्ष्य च&lt;br&gt;&#xA;सत्यां वाचमहिंस्रां च वदेदनपवाकारिणीम्&lt;br&gt;&#xA;कल्कापेतामपरुषामनृशंसामपैशुनाम्&lt;br&gt;&#xA;विवक्षता हि सद्वाच्यं धर्मसूक्ष्ममवेक्षता&lt;br&gt;&#xA;ईदृगल्पं च वक्तव्यमविक्षिप्तेन चेतसा&lt;br&gt;&#xA;वाक्प्रबन्धान्हि संरोषाद्विरुद्धान्व्याहरेद्यदि&lt;br&gt;&#xA;बुद्ध्या ह्यनुगृहीतेन मनसा कर्म तामसम्&lt;br&gt;&#xA;रजोभूतैर्हि करणैः कर्मणि प्रतिपद्यते&lt;br&gt;&#xA;दुःखं प्राप्य च लोकेऽस्मिन्नरकायोपपद्यते&lt;br&gt;&#xA;तस्मान्मनोवाक्शरीरैराचरेद्धैर्यमात्मनः&lt;br&gt;&#xA;प्रकीर्ण एव भारो हि यद्वद्धार्येत दस्युभिः&lt;br&gt;&#xA;प्रतिलोमां दिशं बुद्ध्वा संसारमबुधास्तथा&lt;br&gt;&#xA;तानेव च यथा दस्यून्हत्वा गच्छेच्छिवां दिशम्&lt;br&gt;&#xA;तथा रजस्तमःकर्माण्युत्सृज्य प्राप्नुयात्सुखम्&lt;br&gt;&#xA;निस्सन्दिग्धमनीहो वै मुक्तस्सर्वपरिग्रहैः&lt;br&gt;&#xA;विविक्तचारी लघ्वाशी तपस्वी नियतेन्द्रियः&lt;br&gt;&#xA;ज्ञानदग्धपरिक्लेशः प्रयोगरतिरात्मवान्&lt;br&gt;&#xA;निष्प्रचारेण मनसा परं तदधिगच्छति&lt;br&gt;&#xA;धृतिमानात्मवान्बुद्धिं निगृह्णीयादसंशयम्&lt;br&gt;&#xA;मनो बुद्ध्या निगृह्णीयाद्विषयान्मनसाऽऽत्मनः&lt;br&gt;&#xA;निगृहीतेन्द्रियस्यास्य कुर्वाणस्य मनो वशे&lt;br&gt;&#xA;देवतास्ताः प्रसीदन्ति हृष्टा यान्ति तमीश्वरम्&lt;br&gt;&#xA;ताभिस्संयुक्तमनसो ब्रह्म तत्सम्प्रकाशते&lt;br&gt;&#xA;शनैश्चोपगते सत्त्वे ब्रह्मभूयाय कल्पते&lt;br&gt;&#xA;अथ वा न प्रवर्तेत योगतन्त्रैरुपक्रमेत्&lt;br&gt;&#xA;योगतन्त्रमयं तन्त्रं वृत्तं स्यात्तत्तदाचरेत्&lt;br&gt;&#xA;कणपिण्याककुल्माषशाकयावकसक्तवः&lt;br&gt;&#xA;तथा मूलफलं भैक्ष्यं पर्यायेणोपयोजयेत्&lt;br&gt;&#xA;आहारनियमं चैव देशे काले च सात्विकः&lt;br&gt;&#xA;तत्परीक्ष्यानुवर्तेत यत्प्रवृत्त्यनुवर्तकम्&lt;br&gt;&#xA;प्रवृत्तं नोपरुन्धेत शनैरग्निमिवेन्धयेत्&lt;br&gt;&#xA;ज्ञानैधितं तथा ज्ञानमर्कवत्सम्प्रकाशते&lt;br&gt;&#xA;ज्ञानाधिष्ठानमज्ञानं त्रील्लोँकानधितिष्ठति&lt;br&gt;&#xA;विज्ञानानुगतं ज्ञानमज्ञानादपकृष्यते&lt;br&gt;&#xA;पृथक्त्वात्सम्प्रयोगाच्च नासूयुर्वेद शाश्वतम्&lt;br&gt;&#xA;स तयोरपवर्गज्ञो वीतरागो विमुच्यते&lt;br&gt;&#xA;वयोतीतो जरामृत्यू जित्वा ब्रह्म सनातनम्&lt;br&gt;&#xA;अमृतं तदवाप्नोति यत्तदक्षरमव्ययम्&lt;br&gt;&#xA;निष्कल्मषं ब्रह्मचर्यमिच्छताचरितुं सदा&lt;br&gt;&#xA;निद्रा सर्वात्मना त्याज्या स्वप्नदोषमवेक्षता&lt;br&gt;&#xA;स्वप्ने हि रजसा देही तमसा चाभिभूयते&lt;br&gt;&#xA;देहान्तरमिवापन्नश्चरत्यपगतस्मृतिः&lt;br&gt;&#xA;ज्ञानाभ्यासाज्जागरिता जिज्ञासार्थमनन्तरम्&lt;br&gt;&#xA;विज्ञानाभिनिवेशात्तु स जागर्त्यनिशं सदा&lt;br&gt;&#xA;अत्राह कोन्वयं भावः स्वप्ने विषयवानिव&lt;br&gt;&#xA;प्रलीनैरिन्द्रियैर्देही वर्तते देहवानिव&lt;br&gt;&#xA;अत्रोच्यते यथा ह्येतद्वेद योगेश्वरो हरिः&lt;br&gt;&#xA;तथैतदुपपन्नार्थं वर्णयन्ति महर्षयः&lt;br&gt;&#xA;इन्द्रियाणां श्रमात्स्वप्नमाहुस्सर्वगतं मनः&lt;br&gt;&#xA;मनसस्त्वप्रलीनत्वात्तत्तदाहुर्निदर्शनम्&lt;br&gt;&#xA;कार्ये चासक्तमनसस्सङ्कल्पो जाग्रतो ह्यपि&lt;br&gt;&#xA;यद्वन्मनोरथैश्चर्यं स्वप्ने तद्वन्मनोगतम्&lt;br&gt;&#xA;संसाराणामसङ्ख्यानां कामात्मा तदवाश्नुते&lt;br&gt;&#xA;मनस्यन्तर्हितं सर्वं वेद सोत्तमपूरुषः&lt;br&gt;&#xA;गुणानामपि यद्यत्तत्कर्म जानात्युपस्थितम्&lt;br&gt;&#xA;तत्तच्छंसन्ति भूतानि मनो यद्भावितं यथा&lt;br&gt;&#xA;ततस्तदुपवर्तन्ते गुणा राजसतामसाः&lt;br&gt;&#xA;सात्त्विका वा यथायोगमानन्तर्यफलोदयाः&lt;br&gt;&#xA;ततः पश्यन्त्यसम्बन्धान्वातपित्तकफोत्तरान्&lt;br&gt;&#xA;रजस्तमोभवैर्भावैस्तदप्याहुर्दुरत्ययम्&lt;br&gt;&#xA;प्रसन्नैरिन्द्रियैर्यद्यत्सङ्कल्पयति मानसम्&lt;br&gt;&#xA;तत्तत्स्वप्नेप्युपरते मनो बुद्धिर्निरीक्षते&lt;br&gt;&#xA;व्यापकं सर्वभूतेषु वर्तते दीपवन्मनः&lt;br&gt;&#xA;मनस्यन्तर्हितं द्वारं देहमास्थाय मानुषम्&lt;br&gt;&#xA;यत्तत्सदसदव्यक्तं स्वपित्यस्मिन्निदर्शनम्&lt;br&gt;&#xA;सर्वभूतात्मभूतस्थं तदध्यात्मगुणं विदुः&lt;br&gt;&#xA;लिप्सेत मनसा यश्च सङ्कल्पादैश्वरं गुणम्&lt;br&gt;&#xA;आत्मप्रसादात्तं विन्देत्सर्वा ह्यात्मनि देवताः&lt;br&gt;&#xA;एवं हि तपसा युञ्ज्यादर्कवत्तमसः परम्&lt;br&gt;&#xA;त्रैलोक्यप्रकृतिं देही तमसोऽन्ते महेश्वरम्&lt;br&gt;&#xA;तपो ह्यधिष्ठितं देवैस्तपोघ्नमसुरैस्तमः&lt;br&gt;&#xA;एतद्दैवासुरैर्गुप्तं ज्ञानाज्ञानस्यलक्षणम्&lt;br&gt;&#xA;सत्त्वं रजस्तमश्चेति देवासुरगुणान्विदुः&lt;br&gt;&#xA;सत्त्वं देवगुणं विद्यादितरावासुरौ गुणौ&lt;br&gt;&#xA;ब्रह्म तत्परमं ज्ञानममृतं ज्योतिरक्षरम्&lt;br&gt;&#xA;ये विदुर्भावितात्मानस्ते यान्ति परमां गतिम्&lt;br&gt;&#xA;हेतुमच्छक्लमाख्यातमेतावज्ज्ञानचक्षुषा&lt;br&gt;&#xA;प्रत्याहारेण वा शक्यमव्यक्तं ब्रह्म वेदितुम्&lt;br&gt;&#xA;न स वेद परं ब्रह्म यो न वेद चतुष्टयम्&lt;br&gt;&#xA;व्यक्ताव्यक्ते प्रवृत्तं च निवृत्तं धर्ममुत्तमम्&lt;br&gt;&#xA;व्यक्तं मृत्युपदं विद्यादव्यक्तममृतं पदम्&lt;br&gt;&#xA;निवृत्तिलक्षणं धर्ममृषिर्नारायणोऽब्रवीत्&lt;br&gt;&#xA;तत्रैवावस्थितं सर्वं त्रैलोक्यं सचराचरम्&lt;br&gt;&#xA;निवृत्तिलक्षणं धर्ममव्यक्तं ब्रह्म शाश्वतम्&lt;br&gt;&#xA;प्रवृत्तिलक्षणं धर्मं प्रजापतिरथाब्रवीत्&lt;br&gt;&#xA;अत्रैवावस्थितं सर्वं त्रैलोक्यं सचराचरम्&lt;br&gt;&#xA;प्रवृत्तिः पुनरावृत्तिर्निवृत्तिः परमा गतिः&lt;br&gt;&#xA;तां गतिं परमामेति निवृत्तिपरमो मुनिः&lt;br&gt;&#xA;ज्ञानतत्त्वपरो नित्यं शुभाशुभनिदर्शनः&lt;br&gt;&#xA;तदेवमेतौ विज्ञेयावव्यक्तपुरुषावुभौ&lt;br&gt;&#xA;अव्यक्तपुरुषाभ्यां तु यत्स्यादन्यन्महत्तरम्&lt;br&gt;&#xA;तं विशेषमवेक्षेत विशेषेण विचक्षणः&lt;br&gt;&#xA;अनाद्यन्तावुभावेतावलिङ्गौ चाप्युभावपि&lt;br&gt;&#xA;उभौ नित्यावनुचरौ महद्भ्यश्च महत्तरौ&lt;br&gt;&#xA;सामान्यमेतदुभयोरेवं ह्यन्यद्विशेषणम्&lt;br&gt;&#xA;प्रकृत्या सर्गधर्मिण्या तथा त्रिगुणसत्तया&lt;br&gt;&#xA;विपरीतमतो विद्यात्क्षेत्रज्ञस्य स्वलक्षणम्&lt;br&gt;&#xA;प्रकृतेश्च विकाराणां द्रष्टारमगुणान्वितम्&lt;br&gt;&#xA;क्षेत्रज्ञमाहुर्जीवं तु कर्तारं गुणसंवृतम्&lt;br&gt;&#xA;अग्राह्यौ पुरुषावेतावलिङ्गत्वादसङ्गिनौ&lt;br&gt;&#xA;संयोगलक्षणोत्पत्तिः कर्मजा गृह्यते यया&lt;br&gt;&#xA;करणैः कर्मनिर्वृत्तैः कर्ता यद्यद्विचेष्टते&lt;br&gt;&#xA;कीर्त्यते शब्दसञ्ज्ञाभिः कोऽहमेष ह्यसाविति&lt;br&gt;&#xA;उष्णीषवान्यथा वस्त्रैस्त्रिभिर्भवति संवृतः&lt;br&gt;&#xA;संवृतोऽयं तथा देही सत्त्वराजसतामसैः&lt;br&gt;&#xA;तस्माच्चतुष्टयं वेद्यमेतैर्हेतुभिराचितम्&lt;br&gt;&#xA;तथासञ्ज्ञो ह्ययं सम्यगन्तकाले न मुह्यति&lt;br&gt;&#xA;श्रियं दिव्याश्रयां दिव्यामभिप्रेप्सुमनाश्शुचिः&lt;br&gt;&#xA;शारीरैर्नियमैरुग्रैश्चरेन्निष्कल्मषं तपः&lt;br&gt;&#xA;त्रैलोक्यं तपसा व्याप्तमन्तर्भूतेन भास्वता&lt;br&gt;&#xA;सूर्याचन्द्रमसौ चैव भासतस्तपसा दिवि&lt;br&gt;&#xA;प्रतापस्तपसो ज्ञानं लोके संशब्दितं तपः&lt;br&gt;&#xA;रजस्तमोघ्नं यत्कर्म तपसस्तत्स्वलक्षणम्&lt;br&gt;&#xA;ब्रह्मचर्यमहिंसा च शारीरं तप उच्यते&lt;br&gt;&#xA;वाङ्मनोनियमस्सम्यङ्मानसं तप उच्यते&lt;br&gt;&#xA;विधिज्ञेभ्यो द्विजातिभ्यो ग्राह्यमन्नं तपस्विभिः&lt;br&gt;&#xA;आहारनियमेनास्य पाप्मा शाम्यति राजसः&lt;br&gt;&#xA;वैमनस्यं च विषये यान्त्यस्य करणानि च&lt;br&gt;&#xA;तस्मात्तन्मात्रमादद्याद्यावदस्य प्रयोजनम्&lt;br&gt;&#xA;अन्तकाले च नोपेक्षां शनैः कुर्यादनातुरः&lt;br&gt;&#xA;एवं युक्तेन मनसा ज्ञानं समुपपद्यते&lt;br&gt;&#xA;रसवर्जो ह्ययं देही देहवाञ्छब्दवांश्चरेत्&lt;br&gt;&#xA;काम्यैरव्याहतमतिर्वैराग्यात्प्रकृतौ स्थितः&lt;br&gt;&#xA;आदेहादप्रमादाच्च देहान्ते विप्रमुच्यते&lt;br&gt;&#xA;हेतुयुक्तस्सदोत्सर्गो भूतानां प्रलयस्तथा&lt;br&gt;&#xA;परप्रत्ययसर्गे तु निश्चयश्च निवर्तते&lt;br&gt;&#xA;एवं तत्प्रभवां प्रज्ञामासते ये विपर्ययम्&lt;br&gt;&#xA;धृत्या देहं धारयन्तो बुद्धिसङ्क्षिप्तचेतसः&lt;br&gt;&#xA;स्थानेभ्यो ध्वंसमानाश्च सूक्ष्मत्वात्तदुपासते&lt;br&gt;&#xA;यथागतं च तत्सर्वं बुद्ध्या तन्नैव बुद्ध्यते&lt;br&gt;&#xA;देहान्तं कश्चिदन्वास्ते भावितात्मा निराश्श्रयः&lt;br&gt;&#xA;युक्तो धारणया केचित्सत्यं केचिदुपासते&lt;br&gt;&#xA;अभ्यस्यन्त्यपरे देवं विद्यासंशब्दिताक्षरम्&lt;br&gt;&#xA;अन्तकालेऽप्युपासन्तस्तपसा दग्धकिल्बिषाः&lt;br&gt;&#xA;सर्व एते महात्मानो गच्छन्ति परमां गतिम्&lt;br&gt;&#xA;सूक्ष्मं विशेषणं तेषामवेक्षेच्छास्त्रचक्षुषा&lt;br&gt;&#xA;देहं तु चरमं विद्याद्विमुक्तपरिग्रहम्&lt;br&gt;&#xA;अन्तरिक्षादन्यतरं धारणासक्तचेतसः&lt;br&gt;&#xA;मर्त्यलोकाद्विमुच्यन्ते विद्यासंसक्तमानसाः&lt;br&gt;&#xA;ब्रह्मभूता विरजसस्ते यान्ति परमां गतिम्&lt;br&gt;&#xA;एवमेकायनं धर्ममाहुर्वेदविदो जनाः&lt;br&gt;&#xA;यथाज्ञानमुपासन्तस्ते यान्ति परमां गतिम्&lt;br&gt;&#xA;कषायवर्जितं ज्ञानं तेषामुत्पद्यतेऽमलम्&lt;br&gt;&#xA;यान्ति तेऽपि पराल्ँलोकान्विशुध्यन्तो यथाबलम्&lt;br&gt;&#xA;भगवन्तमजं दिव्यं विष्णुमव्यक्तसञ्ज्ञितम्&lt;br&gt;&#xA;भावेन यान्ति शुद्धा ये ज्ञानतृप्ता निराशिषः&lt;br&gt;&#xA;ज्ञात्वाऽऽत्मस्थं परं चैव न निवर्तन्ति तेऽव्ययाः&lt;br&gt;&#xA;प्राप्य तत्परमं स्थानं मोदन्तेऽक्षरमव्ययम्&lt;br&gt;&#xA;एतावदेतद्विज्ञानमेतदस्ति च नास्ति च&lt;br&gt;&#xA;तृष्णाबद्धं जगत्सर्वं चक्रवत्परिवर्तते&lt;br&gt;&#xA;बिसतन्तुर्यथैवायमन्तस्थस्सन्ततो बिसे&lt;br&gt;&#xA;तृष्णातन्तुरनाद्यन्तस्तथा देहगतस्सदा&lt;br&gt;&#xA;सूच्या सूत्रं यथा वस्त्रे संसारयति वायकः&lt;br&gt;&#xA;तद्वत्संसारसूत्रं हि तृष्णासूच्या निबद्ध्यते&lt;br&gt;&#xA;विकारं प्रकृतिं चैव पुरुषं च सनातनम्&lt;br&gt;&#xA;यो यथावद्विजानाति स वितृष्णो विमुच्यते&lt;br&gt;&#xA;प्रकाशं भगवानेतदृषिर्नारायणोऽमृतम्&lt;br&gt;&#xA;भूतानामनुकम्पायै जगाद जगतो हितम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/198/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/198/</guid>
      <description>&lt;p&gt;युधिष्ठिरः-&lt;br&gt;&#xA;केन वृत्तेन वृत्तज्ञो जनको मिथिलाधिपः&lt;br&gt;&#xA;जगाम मोक्षं धर्मज्ञो भोगानुत्सृज्य बुद्धिमान्&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;येन वृत्तेन धर्मज्ञस्स जगाम महत्सुखम्&lt;br&gt;&#xA;जनको जनदेवस्तु मिथिलायां जनाधिप&lt;br&gt;&#xA;और्ध्वदेहिकधर्माणामासीद्युक्तो विचिन्तने&lt;br&gt;&#xA;तस्य स्म शतमाचार्या वसन्ति सततं गृहे&lt;br&gt;&#xA;दर्शयन्तः पृथग्धर्मान्नानापाषण्डवादिनः&lt;br&gt;&#xA;स तेषां प्रेत्यभावे च प्रेत्य जातौ विनिश्चयः&lt;br&gt;&#xA;आगमस्थस्स भूयिष्ठमात्मतत्त्वेन तुष्यति&lt;br&gt;&#xA;तत्र पञ्चशिखो नाम कापिलेयो महामुनिः&lt;br&gt;&#xA;परिधावन्महीं कृत्स्नां जगाम मिथिलामपि&lt;br&gt;&#xA;सर्वसन्न्यासधर्माणां तत्त्वज्ञानविनिश्चये&lt;br&gt;&#xA;स पर्यवसितार्थश्च निर्द्वन्द्वो नष्टसंशयः&lt;br&gt;&#xA;ऋषीणामाहुराचार्यं कामादवसितं नृषु&lt;br&gt;&#xA;शाश्वतं सुखमत्यन्तमन्विच्छन्तं सुदुर्लभम्&lt;br&gt;&#xA;यमाहुः कपिलं साङ्ख्याः परमर्षिं प्रजापतिम्&lt;br&gt;&#xA;समेत्य तेन रूपेण विस्मापयितवान्स्वयम्&lt;br&gt;&#xA;आसुरेः प्रथमं शिष्यं यमाहुश्चिरजीविनम्&lt;br&gt;&#xA;पञ्चस्रोतसि यस्सत्रमास्ते वर्षसहस्रिकम्&lt;br&gt;&#xA;तं समासीनमागम्य कापिलं मण्डलं महत्&lt;br&gt;&#xA;पुरुषावस्थमव्यक्तं परमार्थमबोधयत्&lt;br&gt;&#xA;इष्ट्वा सत्रेण संसिद्धो भूयश्च तपसाऽऽसुरिः&lt;br&gt;&#xA;क्षेत्रक्षेत्रज्ञयोर्व्यक्तिं बुबुधे देवदर्शनः&lt;br&gt;&#xA;यत्तदेकाक्षरं ब्रह्म नानारूपं प्रदृश्यते&lt;br&gt;&#xA;आसुरिर्मण्डले तस्मिन्प्रतिपेदे तदव्ययम्&lt;br&gt;&#xA;तस्य पञ्चशिखश्शिष्यो मानुष्यवयसा धृतः&lt;br&gt;&#xA;ब्राह्मणी कपिला नाम काचिदासीत्कुटुम्बिनी&lt;br&gt;&#xA;तस्याः पुत्रत्वमागम्य स्त्रियास्स पिबति स्तनौ&lt;br&gt;&#xA;ततस्स कापिलेयत्वं लेभे बुद्धिं च नैष्ठिकीम्&lt;br&gt;&#xA;एतं मे भगवानाह कापिलेयस्य सम्भवम्&lt;br&gt;&#xA;तस्य तत्कापिलेयत्वं सर्ववित्त्वमनुत्तमम्&lt;br&gt;&#xA;सामान्यं जनकं ज्ञात्वा धर्मज्ञानामनुत्तमम्&lt;br&gt;&#xA;उपेत्य शतमाचार्यान्मोहयामास हेतुभिः&lt;br&gt;&#xA;जनकस्त्वभिसंरक्तः कापिलेयस्य दर्शनात्&lt;br&gt;&#xA;उत्सृज्य शतमाचार्यान्पृष्ठतोऽनुजगाम तम्&lt;br&gt;&#xA;तस्मै परमकल्याय प्रणताय च धर्मतः&lt;br&gt;&#xA;अब्रवीत्परमं मोक्षं यतः साङ्ख्यं विधीयते&lt;br&gt;&#xA;जातिनिर्वेदमुक्त्वा हि कर्मनिर्वेदमब्रवीत्&lt;br&gt;&#xA;कर्मनिर्वेदमुक्त्वा हि सर्वनिर्वेदमब्रवीत्&lt;br&gt;&#xA;यदर्थं धर्मसंसर्गः कर्मणां च फलोदयः&lt;br&gt;&#xA;तमनाश्वासिकं मोहं विनाशि चलमध्रुवम्&lt;br&gt;&#xA;दृश्यमाने विनाशे च प्रत्यक्षे लोकसाक्षिके&lt;br&gt;&#xA;आगमात्परमस्तीति ब्रुवन्नपि पराजितः&lt;br&gt;&#xA;आत्मना ह्यात्मनः क्लेशं जन्ममृत्युजरामयम्&lt;br&gt;&#xA;आत्मानं मन्यते मोहात्तदसम्यक्परं मतम्&lt;br&gt;&#xA;अथ चेदेवमप्यस्ति यल्लोके नोपपद्यते&lt;br&gt;&#xA;अजरोऽयममृत्युश्च राजाऽसौ मन्यते तथा&lt;br&gt;&#xA;अस्ति नास्तीति चाप्येतत्तस्मिन्नसति लक्षणे&lt;br&gt;&#xA;कमधिष्ठाय तु ब्रूयाल्लोकयात्राविनिश्चयम्&lt;br&gt;&#xA;प्रत्यक्षं हि तयोर्मूलं कृतान्तश्च तयोरपि&lt;br&gt;&#xA;प्रत्यक्षेणागमो भिन्नः कृतान्तो वा न कश्चन&lt;br&gt;&#xA;यत्र तत्रानुमानेऽस्मिन्कृतं भावयतोऽपि वा&lt;br&gt;&#xA;नान्यो जीवश्शरीराद्धि नास्तिकानां मते मतः&lt;br&gt;&#xA;रेतो वटस्य कणीका घृतपाकाधिवासनम्&lt;br&gt;&#xA;जातिः स्मृतिरयस्कान्तस्सूर्यकान्तोऽग्निमोक्षणः&lt;br&gt;&#xA;प्रेत्य भूत्वा व्ययश्चैव देवताभ्युपयाचनम्&lt;br&gt;&#xA;मृते कर्मनिवृत्तिश्च प्रमाणत्वे कथं भवेत्&lt;br&gt;&#xA;न त्वेते हेतवस्सन्ति ये केचिन्मूर्तिसंहिताः&lt;br&gt;&#xA;अमूर्तस्य हि मूर्तेन सामान्यं नोपपद्यते&lt;br&gt;&#xA;अविद्याकर्मतृष्णाभिः केचिदाहुः पुनर्भवम्&lt;br&gt;&#xA;कारणं लोभमोहौ च दोषाणां च निषेवणम्&lt;br&gt;&#xA;अविद्यां क्षेत्रमाहुर्हि कर्मबीजं तथा कृतम्&lt;br&gt;&#xA;तृष्णासञ्जनितस्स्नेह एष तेषां पुनर्भवः&lt;br&gt;&#xA;तस्मिन्मूढे च जग्धे च देहे मरणधर्मिणि&lt;br&gt;&#xA;अन्योऽसौ म्रियते प्रेतस्तदाहुस्तत्वमक्षयम्&lt;br&gt;&#xA;यदा स्वरूपतश्चान्यो जातितश्श्रुतितोऽर्थतः&lt;br&gt;&#xA;कथमस्मिन्स इत्येवं सम्बोधस्स्यादसंहितः&lt;br&gt;&#xA;एवं सति च का प्रीतिर्दानविद्यातपोबलैः&lt;br&gt;&#xA;यद्यदाचरितं कर्म सर्वमत्र प्रवर्तते&lt;br&gt;&#xA;यदि ह्ययमिहैवान्यैर्दुःखितैर्दुःखितो भवेत्&lt;br&gt;&#xA;सुखितैर्सुखितो वाऽपि दृश्यो ह्यस्य विनिर्णयः&lt;br&gt;&#xA;यदा हि मुसलैर्हन्युः शरीरं न पुनर्भवेत्&lt;br&gt;&#xA;पृथग्ज्ञानं यदन्यच्च तेनैतन्नोपपद्यते&lt;br&gt;&#xA;ऋतुसंवत्सरस्तिथ्यश्शीतोष्णे च प्रियाप्रिये&lt;br&gt;&#xA;यथा हीमानि पश्यन्ति तादृशस्सत्वसङ्क्षयः&lt;br&gt;&#xA;जरयाऽभिपरीतस्य मृत्युना न विनाशिना&lt;br&gt;&#xA;दुर्बलं दुर्बलं पूर्वं गृहस्येव विनश्यति&lt;br&gt;&#xA;इन्द्रियाणि मनो वायुश्शोणितं मांसमस्थि च&lt;br&gt;&#xA;आनुपूर्व्याद्विनश्यन्ति स्वं धातुमुपयान्ति च&lt;br&gt;&#xA;लोकयात्राविधानं च दानधर्मफलागमः&lt;br&gt;&#xA;तदर्थं वेदशब्दाश्च व्यवहाराश्च लौकिकाः&lt;br&gt;&#xA;इति सम्यङ्मनस्येते बहवस्सन्ति हेतवः&lt;br&gt;&#xA;एतदास्तीदमस्तीति न कश्चित्प्रतिपद्यते&lt;br&gt;&#xA;तेषां विमृशतामेवं तत्तत्समभिधावताम्&lt;br&gt;&#xA;क्वचिन्निविशते बुद्धिस्तत्र जीर्यति वृक्षवत्&lt;br&gt;&#xA;एवमर्थैरनर्थैश्च दुःखितास्सर्वजन्तवः&lt;br&gt;&#xA;आगमैरपकृष्यन्ते हस्तिनो हस्तिपैर्यथा&lt;br&gt;&#xA;अर्थांस्तथाऽत्यन्तमुखावहांश्च लिप्सन्त एते बहवो विशुष्काः&lt;br&gt;&#xA;महत्तरं दुःखमभिप्रपन्ना हित्वा सुखं मृत्युवशं प्रयान्ति&lt;br&gt;&#xA;विनाशिनो ह्यध्रुवजीवितस्य किं बन्धुभिर्मित्रपरिग्रहैश्च&lt;br&gt;&#xA;विहाय यो गच्छति सर्वमेव क्षणेन गत्वा विनिवर्तते च&lt;br&gt;&#xA;भूव्योमतोयानलवायवोऽपि सदा शरीरं प्रतिपालयन्ति&lt;br&gt;&#xA;इतीदमालक्ष्य रतिः कुतो भवेद्विनाशिनो ह्यस्य न कर्म विद्यते&lt;br&gt;&#xA;भीष्मः-&lt;br&gt;&#xA;इदमनुपधिवाक्यमच्छलं परमनिरामयमात्मसाक्षिकम्&lt;br&gt;&#xA;नरपतिरभिवीक्ष्य विस्मितः पुनरनुयोक्तुमिदं प्रचक्रमे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/199/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/199/</guid>
      <description>&lt;p&gt;भीष्मः-&lt;br&gt;&#xA;जनको नरदेवस्तु ज्ञापितः परमर्षिणा&lt;br&gt;&#xA;पुनरेवानुपप्रच्छ साम्पराये भवाभवौ&lt;br&gt;&#xA;जनकः-&lt;br&gt;&#xA;भगवन्यदिदं प्रेत्य सञ्ज्ञा भवति कस्यचित्&lt;br&gt;&#xA;एवं सति किमज्ञानं ज्ञानं वा किं करिष्यति&lt;br&gt;&#xA;पञ्चशिखः-&lt;br&gt;&#xA;विवादादेव सिद्धोऽसौ कारणस्येव वेदना&lt;br&gt;&#xA;चेतनो विद्यते ह्यत्र हैतुकं च मनोगतम्&lt;br&gt;&#xA;आगमादेव सिद्धोऽसौ स्वतस्सिद्धा इति श्रुतिः&lt;br&gt;&#xA;वर्तते पृथगन्योन्यं न ह्यपाश्रित्य कर्मसु&lt;br&gt;&#xA;चेतनो ह्यंशवस्तत्र स्वमूर्तं धारयन्त्यतः&lt;br&gt;&#xA;स्वभावं पौरुषं कर्म ह्यात्मानं तमुपाश्रितम्&lt;br&gt;&#xA;तमाश्रित्य प्रवर्तन्ते देहिनो देहबन्धनाः&lt;br&gt;&#xA;गुणज्ञानमभिज्ञानं तस्य लिङ्गानुशब्दवत्&lt;br&gt;&#xA;पृथिव्यादिषु भूतेषु तत्तदाहुर्निदर्शनम्&lt;br&gt;&#xA;आत्माऽसौ वर्तते भिन्नस्तत्र तत्र समन्वितः&lt;br&gt;&#xA;परमात्मा तथैवैको देहेऽस्मिन्निति वै श्रुतिः&lt;br&gt;&#xA;आकाशं वायुरूष्मा च स्नेहो यच्चापि पार्थिवम्&lt;br&gt;&#xA;यथा त्रिधा प्रवर्तन्ते तथाऽसौ पुरुषस्स्मृतः&lt;br&gt;&#xA;पयस्यन्तर्हितं यद्वत्तद्वद्व्याप्तं महात्मकम्&lt;br&gt;&#xA;पूर्वं नैश्वर्ययोगेन तस्मादेतन्न शेषवान्&lt;br&gt;&#xA;शब्दः कालः क्रिया देहो ममैकस्यैव कल्पना&lt;br&gt;&#xA;स्वभावं तन्मयं त्वेदं मायारूपं तु भेदवत्&lt;br&gt;&#xA;नानाख्यं परमं शुद्धं निर्विकल्पं परात्मकम्&lt;br&gt;&#xA;लिङ्गादि देवमध्यास्ते ज्ञानं देवस्य तत्तथा&lt;br&gt;&#xA;चिन्मयोऽयं हि नादाख्यश्शब्दश्चासौ मनो महान्&lt;br&gt;&#xA;गतिमानुत सन्धत्ते वर्णमत्तत्पदान्वितम्&lt;br&gt;&#xA;कायो नास्ति च तेषां वै अवकाशस्तथा परम्&lt;br&gt;&#xA;एतेनोढा इति चाख्यातास्सर्वे ते धर्मदूषकाः&lt;br&gt;&#xA;अबन्धनमविज्ञानाज्ज्ञानं तद्ध्रुवमव्ययम्&lt;br&gt;&#xA;नानाभेदविकल्पेन येषामात्मा स्मृतस्सदा&lt;br&gt;&#xA;प्रकृतेरपरस्तेषां बहवोऽप्यात्मवादिनः&lt;br&gt;&#xA;विरोधो ह्यात्मसन्मायां न तेषां सिद्ध एव हि&lt;br&gt;&#xA;अन्यदा च गृहीतै&amp;mdash;वेदबाह्यास्ततस्स्मृताः&lt;br&gt;&#xA;एकानेकात्मकं तेषां प्रतिषेधो हि भेदनुत्&lt;br&gt;&#xA;तस्माद्वेदस्य हृदयमद्वैध्यमिति विद्धि तत्&lt;br&gt;&#xA;वेदादृष्टेरयं लोकस्सर्वार्थेषु प्रवर्तते&lt;br&gt;&#xA;तस्माच्च स्मृतयो जातास्सेतिहासाः पृथग्विधाः&lt;br&gt;&#xA;न यन्न साध्यं तद्ब्रह्म नादिमध्यं न चान्तवत्&lt;br&gt;&#xA;इन्द्रियाणि च भूरीणि परा च प्रकृतिर्मनः&lt;br&gt;&#xA;आत्मा च परमश्शुद्धः प्रोक्तोऽसौ परमः पुमान्&lt;br&gt;&#xA;उत्पत्तिलक्षणं चेदं विपरीतमथोभयोः&lt;br&gt;&#xA;यो वेत्ति प्रकृतिं नित्यं तथा चैवात्मनस्तु ताम्&lt;br&gt;&#xA;प्रदहत्येष कर्माख्यं दावोद्भूत इवानलः&lt;br&gt;&#xA;चिन्मात्रपरमश्शुद्धस्सर्वाकृतिषु वर्तते&lt;br&gt;&#xA;आकाशकल्पं विमलं नानाशक्तिसमन्वितम्&lt;br&gt;&#xA;तापनं सर्वभूतानां ज्योतिषां मध्यमस्थितिम्&lt;br&gt;&#xA;दुःखमस्ति न निर्दुःखं तद्विद्वान्न च लिप्यति&lt;br&gt;&#xA;असावश्नाति यद्वत्तद्भ्रमरोऽश्नाति यन्मधु&lt;br&gt;&#xA;एवमेष महानात्मा नात्मानमवबुध्यते&lt;br&gt;&#xA;एवम्भूतस्त्वमित्यत्र स्वाधितो बुद्ध्यते परम्&lt;br&gt;&#xA;बुधस्य बोधनं तत्र क्रियते सद्भिरित्युत&lt;br&gt;&#xA;न बुधस्येति वै कश्चिन्न तथावच्छृणुष्व मे&lt;br&gt;&#xA;शोकमस्य न गत्वा ते शास्त्राणां शास्त्रदस्यवः&lt;br&gt;&#xA;लोकं निघ्नन्ति सम्भिन्ना ज्ञानिनोऽत्र वदन्त्युत&lt;br&gt;&#xA;एवं तस्य विभोः कृत्यं धातुरस्य महात्मनः&lt;br&gt;&#xA;क्षमन्ति ते महात्मानस्सर्वद्वन्द्वविवर्जिताः&lt;br&gt;&#xA;अतोऽन्यथा महात्मानमन्यथा प्रतिपद्यते&lt;br&gt;&#xA;किं तेन न कृतं पापं चोरेणात्मापहारिणा&lt;br&gt;&#xA;तस्य संयोगयोगेन शुचिरप्यशुचिर्भवेत्&lt;br&gt;&#xA;अशुचिश्च शुचिश्चापि ज्ञानाद्देहादयो यथा&lt;br&gt;&#xA;दृश्यं न चैव दृष्टं स्याद्दृष्टं दृश्यं तु नैव च&lt;br&gt;&#xA;अतीतत्रितयास्सिद्धा ज्ञानरूपेण सर्वदा&lt;br&gt;&#xA;एवं न प्रतिपद्यन्ते रागमोहमदान्विताः&lt;br&gt;&#xA;वेदबाह्या दुरात्मानस्संसारे दुःखभागिनः&lt;br&gt;&#xA;आगमानुगतज्ञाना बुद्धियुक्ता भवन्ति ते&lt;br&gt;&#xA;बुद्ध्या भवति बुद्ध्या त्वं यद्बुद्धं चात्मरूपवत्&lt;br&gt;&#xA;तमस्यन्धे न सन्देहात्परं यान्ति न संशयः&lt;br&gt;&#xA;नित्यनैमित्तिकान्कृत्वा पापहानिमवाप्य च&lt;br&gt;&#xA;शुद्धसत्वा महात्मानो ज्ञाननिर्धूतकल्मषाः&lt;br&gt;&#xA;असक्ताः परिवर्तन्ते संसरन्त्यथ वायुवत्&lt;br&gt;&#xA;न युज्यन्तेऽथ वा क्लेशैरहम्भावोद्भवैस्सह&lt;br&gt;&#xA;इतस्ततस्समाहृत्य ज्ञानं निर्वर्णयन्त्युत&lt;br&gt;&#xA;ज्ञानान्वितस्तमो हन्यादर्कवत्स महामतिः&lt;br&gt;&#xA;एवमात्मानमन्वीक्ष्य नानादुःखसमन्वितम्&lt;br&gt;&#xA;देहं पङ्कमले मग्नं निर्मलं परमार्थतः&lt;br&gt;&#xA;तमेवं सर्वदुःखात्तु मोचयेत्परमात्मवान्&lt;br&gt;&#xA;ब्रह्मचर्यव्रतोपेतस्सर्वसङ्गबहिष्कृतः&lt;br&gt;&#xA;लघ्वाहारो विशुद्धात्मा परं निर्वाणमृच्छति&lt;br&gt;&#xA;इन्द्रियाणि मनो वायुश्शोणितं मांसमस्थि च&lt;br&gt;&#xA;आनुपूर्व्याद्विनश्यन्ति स्वं धातुमुपयान्ति च&lt;br&gt;&#xA;कारणानुगतं कार्यं यदि तच्च विनश्यति&lt;br&gt;&#xA;अलिङ्गस्य कथं लिङ्गं युज्यते तन्मृषा दृढम्&lt;br&gt;&#xA;न त्वेव हेतवस्सन्ति ये केचिन्मूर्तिसंस्थिताः&lt;br&gt;&#xA;अमर्त्यस्य च मर्त्येन सामान्यं नोपपद्यते&lt;br&gt;&#xA;लोकदृष्टो यथा जातेस्स्वेदजः पुरुषस्स्त्रियाम्&lt;br&gt;&#xA;कृतानुस्मरणात्सिद्धो वेदगम्यः परः पुमान्&lt;br&gt;&#xA;प्रत्यक्षानुगतो वेदो नामहेतुभिरिष्यते&lt;br&gt;&#xA;यथा शाखा हि वै शाखा तरोस्सम्बध्यते तदा&lt;br&gt;&#xA;श्रुत्या तथा परोऽप्यात्मा दृश्यते सोऽप्यलिङ्गवान्&lt;br&gt;&#xA;अलिङ्गसाध्यं तद्ब्रह्म बहवस्सन्ति हेतवः&lt;br&gt;&#xA;लोकयात्राविधानं च दानधर्मफलागमः&lt;br&gt;&#xA;तदर्थं वेदशब्दाश्च व्यवहाराश्च लौकिकाः&lt;br&gt;&#xA;इति सम्यङ्मनस्येते बहवस्सन्ति हेतवः&lt;br&gt;&#xA;एतदस्तीदमस्तीति न किञ्चित्प्रतिदृश्यते&lt;br&gt;&#xA;तेषां विमृशतामेवं तत्तत्समभिधावताम्&lt;br&gt;&#xA;क्वचिन्निविशते बुद्धिस्तत्र जीर्यति वृक्षवत्&lt;br&gt;&#xA;एवमर्थैरनर्थैश्च दुःखितास्सर्वजन्तवः&lt;br&gt;&#xA;आगमैरपकृष्यन्ति हस्तिनो हस्तिपैर्यथा&lt;br&gt;&#xA;न जातु कामः कामानामुपभोगेन शाम्यति&lt;br&gt;&#xA;हविषा कृष्णवर्त्मेव भूय एवाभिर्वधते&lt;br&gt;&#xA;अर्थांस्तथाऽत्यन्तदुःखावहांश्च लिप्सन्त एके बहवो विशुष्काः&lt;br&gt;&#xA;महत्तरं दुःखमभिप्रपन्ना हित्वा सुखं मृत्युवशं प्रयान्ति&lt;br&gt;&#xA;विनाशिनो ह्यध्रुवजीवितस्य किं बन्धुभिर्मन्त्रपरिग्रहैश्च&lt;br&gt;&#xA;विहाय यो गच्छति सर्वमेव क्षणेन गत्वा न निवर्तते च&lt;br&gt;&#xA;खं भूमितोयानलवायवो हि सदा शरीरं प्रतिपालयन्ति&lt;br&gt;&#xA;इतीदमालक्ष्य कुतो रतिर्भवेद्विनाशिनो ह्यस्य न कर्म विद्यते&lt;br&gt;&#xA;भीष्मः-&lt;br&gt;&#xA;इदमनुपधिवाक्यमच्छलं परमनिरामयमात्मसाक्षिकम्&lt;br&gt;&#xA;नरपतिरनुवीक्ष्य विस्मितः पुनरनुयोक्तुमिदं प्रचक्रमे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/200/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/200/</guid>
      <description>&lt;p&gt;भीष्मः-&lt;br&gt;&#xA;जनको जनदेवस्तु ज्ञापितः परमर्षिणा&lt;br&gt;&#xA;पुनरेवानुपप्रच्छ साम्पराये भवाभवौ&lt;br&gt;&#xA;जनकः-&lt;br&gt;&#xA;भगवन्यदि न प्रोक्तं सञ्ज्ञा भवति कस्यचित्&lt;br&gt;&#xA;एवं सति किमज्ञानं ज्ञानं वा किं करिष्यति&lt;br&gt;&#xA;सर्वमुच्छेदनिष्ठं स्यात्पश्य चैतद्द्विजोत्तम&lt;br&gt;&#xA;अप्रमत्तः प्रमत्तो वा किं विशेषं करिष्यति&lt;br&gt;&#xA;असंसर्गो हि भूतेषु संसर्गो वा विनाशिषु&lt;br&gt;&#xA;कस्मै क्रियेत तत्वेन निश्चयः कोऽत्र तत्त्वतः&lt;br&gt;&#xA;भीष्मः-&lt;br&gt;&#xA;तमसा हि प्रतिच्छन्नं विभ्रान्तमिव चातुरम्&lt;br&gt;&#xA;पुनः प्रशमयन्वाक्यैः कविः पञ्चशिखोऽब्रवीत्&lt;br&gt;&#xA;पञ्चशिखः-&lt;br&gt;&#xA;उच्छेदनिष्ठा नेहास्ति भावनिष्ठा न विद्यते&lt;br&gt;&#xA;अयं ह्यपि समाहारश्शरीरेन्द्रियचेतसाम्&lt;br&gt;&#xA;वर्तते पृथगन्योन्यमप्यपाश्रित्य कर्मसु&lt;br&gt;&#xA;धावतः पञ्च तेषां तु खं वायुर्ज्योतिरम्बु भूः&lt;br&gt;&#xA;ते स्वभावेन तिष्ठन्ति वियुज्यन्ते स्वभावतः&lt;br&gt;&#xA;आकाशो वायुरूष्मा च स्नेहो यश्चापि पार्थिवः&lt;br&gt;&#xA;एष पञ्चसमाहारश्शरीरमपि नैकधा&lt;br&gt;&#xA;ज्ञानमूष्मा च वायुश्च त्रिविधः कर्मसङ्ग्रहः&lt;br&gt;&#xA;इन्द्रियाणीन्द्रियार्थाश्च स्वभावश्चेतना मनः&lt;br&gt;&#xA;प्राणापानौ विकारश्च धातवश्चात्र निस्सृताः&lt;br&gt;&#xA;श्रवणं स्पर्शनं जिह्वा दृष्टिर्नासा तथैव च&lt;br&gt;&#xA;इन्द्रियाणीति पञ्चैते चित्तपूर्वगमा गुणाः&lt;br&gt;&#xA;तत्र विज्ञानसंयुक्ता त्रिविधा वेदना ध्रुवा&lt;br&gt;&#xA;सुखदुःखेति यामाहुरदुःखेत्यसुखेति च&lt;br&gt;&#xA;शब्दस्स्पर्शश्च रूपं च रसो गन्धश्च भारत&lt;br&gt;&#xA;एते ह्यामरणाद्युक्ताष्षड्गुणा ज्ञानसिद्धये&lt;br&gt;&#xA;तेषु कर्मविसर्गश्च सर्वतत्वार्थदर्शनः&lt;br&gt;&#xA;तत्राहुः परमं कर्म `बुद्धिरित्यव्ययं महत्&lt;br&gt;&#xA;इमं गुणसमाहारमात्मभावेन पश्यतः&lt;br&gt;&#xA;असम्यग्दर्शिनो दुःखमनन्तं नोपशाम्यति&lt;br&gt;&#xA;अनात्मेति यदा दृष्टं नाहं न च ममेत्यपि&lt;br&gt;&#xA;वर्तते किमधिष्ठाना प्रसक्ता दुःखसन्ततिः&lt;br&gt;&#xA;तत्तु सम्यङ्मतं नाम त्यागमात्रमनुत्तमम्&lt;br&gt;&#xA;शृणु यत्तव मोक्षाय भाष्यमाणं भविष्यति&lt;br&gt;&#xA;त्याग एव हि सर्वेषां युक्तानामपि कर्मणाम्&lt;br&gt;&#xA;नित्यदुःखविनीतानां क्लेशदुःखवहो मतः&lt;br&gt;&#xA;द्रव्यत्यागे तु कर्माणि भोगत्यागे व्रतान्यपि&lt;br&gt;&#xA;सुखत्यागे तपोयोगस्सर्वत्यागे समापनम्&lt;br&gt;&#xA;तस्य मार्गोऽयमद्वैधस्सर्वत्यागस्य दर्शितः&lt;br&gt;&#xA;विप्रहाणाय दुःखानां दुर्गतिर्ह्यन्यथा भवेत्&lt;br&gt;&#xA;पञ्चज्ञानेन्द्रियाण्युक्त्वा मनष्षष्ठानि चेतसि&lt;br&gt;&#xA;मनष्षष्ठानि वक्ष्यामि पञ्च कर्मेन्द्रियाण्यपि&lt;br&gt;&#xA;हस्तौ कर्मेन्द्रियं ज्ञेयमथ पादौ गतीन्द्रियम्&lt;br&gt;&#xA;प्रजनानन्दयोश्शेफो विसर्गे पायुरिन्द्रियम्&lt;br&gt;&#xA;वाक्च शब्दविवेकार्था कृतिं पञ्चात्मिकां विदुः&lt;br&gt;&#xA;एवमेकादशैतानि बुद्ध्या तूपहतं मनः&lt;br&gt;&#xA;कर्णौ शब्दश्च तृप्तिश्च त्रयं श्रवणसङ्ग्रहे&lt;br&gt;&#xA;तथा स्पर्शे तथा रूपे तथा च रसगन्धयोः&lt;br&gt;&#xA;एवं पञ्चत्रिकाश्चैते गुणास्तदुपलब्धये&lt;br&gt;&#xA;तेन यस्त्रिविधो भावः पर्यायात्समुपस्थितः&lt;br&gt;&#xA;सात्विको राजसश्चैव तामसश्चापि ते त्रयः&lt;br&gt;&#xA;त्रिविधा वेदना येषु प्रसृता सर्वसादिनी&lt;br&gt;&#xA;प्रहर्षः प्रीतिरानन्दस्सुखं संशान्तचित्तता&lt;br&gt;&#xA;अकुतश्चित्कुतश्चिद्वा चित्ततस्सात्विको गुणाः&lt;br&gt;&#xA;अतुष्टिः परितापश्च शोको लोभस्तथाऽक्षमा&lt;br&gt;&#xA;लिङ्गानि रजसस्तानि दृश्यन्ते हेत्वहेतुतः&lt;br&gt;&#xA;अविवेकस्तथा मोहः प्रमादस्स्वप्नतन्द्रिता&lt;br&gt;&#xA;कथञ्चिदभिवर्तन्ते विविधास्तामसा गुणाः&lt;br&gt;&#xA;तत्र यत्प्रीतिसंयुक्तं काये मनसि वा भवेत्&lt;br&gt;&#xA;वर्तते सात्त्विको भाव इत्यपेक्षेत तं तथा&lt;br&gt;&#xA;यत्तु सन्तापसंयुक्तमप्रीतिकरमात्मनः&lt;br&gt;&#xA;प्रवृत्तं रज इत्येवं ततस्तदपि चिन्तयेत्&lt;br&gt;&#xA;अथ यन्मोहसंयुक्तं काये मनसि वा भवेत्&lt;br&gt;&#xA;अप्रतर्क्यमविज्ञेयं तमस्तदुपधारयेत्&lt;br&gt;&#xA;खं च श्रोत्राश्रयीभूतं शब्दश्श्रोत्रं समाश्रितः&lt;br&gt;&#xA;नोभयं शब्दविज्ञाने विज्ञानस्येतरस्य वा&lt;br&gt;&#xA;एवं त्वक्चक्षुषी जिह्वा नासिका चैव पञ्चमी&lt;br&gt;&#xA;स्पर्शे रूपे रसे गन्धे तानि चेतो मनश्च तत्&lt;br&gt;&#xA;स्वकर्मयुगपद्भावो दशस्वेतेषु तिष्ठति&lt;br&gt;&#xA;चित्तमेकादशं विद्धि बुद्धिर्द्वादशमी भवेत्&lt;br&gt;&#xA;तेषामयुगपद्भाव उच्छेदो नास्ति तामसः&lt;br&gt;&#xA;आस्थितो युगपद्भावे व्यवहारस्स लौकिकः&lt;br&gt;&#xA;इन्द्रियाण्युपसृत्यापि दृष्ट्वापूर्वश्रुतागमान्&lt;br&gt;&#xA;चिन्तयन्ननुपर्येति त्रिभिरेवान्वितो गुणैः&lt;br&gt;&#xA;यस्तु मोहगतं चित्तमाशुसञ्चारमध्रुवम्&lt;br&gt;&#xA;करोत्युपरतं काये तमाहुस्तामसं गुणम्&lt;br&gt;&#xA;यद्यदागमसंयुक्तं न कृच्छ्रादुपशाम्यति&lt;br&gt;&#xA;अथ तत्राप्युपादत्ते तमो व्यक्तमिवानृतम्&lt;br&gt;&#xA;एवमेष प्रसङ्ख्यातस्स्वकर्मप्रत्ययी गुणः&lt;br&gt;&#xA;कथञ्चिद्वर्तते सम्यक्केषाञ्चिद्विनिवर्तते&lt;br&gt;&#xA;तेषामाहुस्समाहारं क्षेत्रमध्यात्मचिन्तकाः&lt;br&gt;&#xA;स्थितो मनसि यो भावस्स वै क्षेत्रज्ञ उच्यते&lt;br&gt;&#xA;एवं सति क उच्छेदश्शाश्वतो वा कथं भवेत्&lt;br&gt;&#xA;स्वभावाद्वर्तमानेषु सर्वभूतेषु हेतुतः&lt;br&gt;&#xA;यथाऽर्णवं गता नद्यो व्यक्तिं जहति नाम च&lt;br&gt;&#xA;न तु स्वतां नियच्छन्ति तादृशस्सत्वसङ्क्षयः&lt;br&gt;&#xA;एवं सति कुतस्सञ्ज्ञा प्रेत्यभावे पुनर्भवेत्&lt;br&gt;&#xA;प्रतिसम्मिश्रिते जीवे गृह्यमाणे च मध्यतः&lt;br&gt;&#xA;इमां तु यो वेद विमोक्षबुद्धिमात्मानमन्विच्छति चाप्रमत्तः&lt;br&gt;&#xA;न लिप्यते कर्मफलैरनिष्टैः पत्रं बिसस्येव जलेन सिक्तम्&lt;br&gt;&#xA;दृढैश्च पाशैर्बहुभिर्विमुक्तः प्रजानिमित्तैरपि दैवतैश्च&lt;br&gt;&#xA;यदा ह्यसौ सुखदुःखे जहाति मुक्तस्तदाग्र्यां गतिमेत्यलिङ्गाम्&lt;br&gt;&#xA;श्रुतिप्रमाणागममङ्गलैश्च युक्तो नरो मृत्युभयादतीतः&lt;br&gt;&#xA;क्षीणे च पुण्ये विगते च पापे तयोर्निमित्ते च फले विनष्टे&lt;br&gt;&#xA;अलेपमाकाशमलिङ्गमेवमास्थाय पश्यन्ति महर्ध्यसक्ताः&lt;br&gt;&#xA;यथोर्णनाभिः परिवर्तमानस्तन्तुक्षये तिष्ठति पात्यमानः&lt;br&gt;&#xA;तथा विमुक्तः प्रजहाति दुःखं विध्वंसते लोष्ठ इवाद्रिमृच्छन्&lt;br&gt;&#xA;यथा रुरुश्शृङ्गमथो पुराणं हित्वा त्वचं वाऽप्युरगो यथैव&lt;br&gt;&#xA;विहाय गच्छत्यनवेक्षमाणस्तथा विमुक्तो विजहाति दुःखम्&lt;br&gt;&#xA;द्रुमं यथा वाऽप्युदके पतन्तमुत्सृज्य पक्षी प्रपतत्यसक्तः&lt;br&gt;&#xA;तथा ह्यसौ सुखदुःखे विहाय मुक्तः पराद्धर्यां गतिमेत्यलिङ्गाम्&lt;br&gt;&#xA;भीष्मः-&lt;br&gt;&#xA;इदममृतपदं विदेहराजस्सवयमिह पञ्चशिखेन भाष्यमाणम्&lt;br&gt;&#xA;निखिलमभिसमीक्ष्य निश्चितार्थः परमसुखी विजहार वीतशोकः&lt;br&gt;&#xA;अपि च भवति मैथिलेन गीतं नगरमुपाहितमग्निनाऽभिवीक्ष्य&lt;br&gt;&#xA;न खलु मम तुषोऽपि दह्यतेऽत्र स्वयमिदमाह किल स्म भूमिपालः&lt;br&gt;&#xA;इमं तु यः पठति विमोक्षनिश्चयं न हीयते सततमवेक्षते तथा&lt;br&gt;&#xA;उपद्रवान्नानुभवत्यदुःखितः प्रमुच्यते कपिलमिवैत्य मैथिलः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/201/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/201/</guid>
      <description>&lt;p&gt;युधिष्ठिरः-&lt;br&gt;&#xA;किं कारणं महाप्राज्ञ दह्यमानश्च मैथिलः&lt;br&gt;&#xA;मिथिलां नेह धर्मात्मा प्राह वीक्ष्य विदाहिताम्&lt;br&gt;&#xA;भीष्मः-&lt;br&gt;&#xA;श्रूयतां नृपशार्दूल यदर्थं दीपिता पुरा&lt;br&gt;&#xA;वह्निना दीपिता सा तु तन्मे शृणु महामते&lt;br&gt;&#xA;जनको जनदेवस्तु कर्माण्याध्याय चात्मनि&lt;br&gt;&#xA;सर्वभावमनुप्राप्य भावेन विचचार सः&lt;br&gt;&#xA;यजन्ददंस्तथा जुह्वन्पालयन्पृथिवीमिमाम्&lt;br&gt;&#xA;अध्यात्मविन्महाप्राज्ञस्तन्मयत्वेन निष्ठितः&lt;br&gt;&#xA;स तस्य हृदि सङ्कल्पं ज्ञातुमैच्छत्स्वयं प्रभुः&lt;br&gt;&#xA;सर्वलोकाधिपस्तत्र द्विजरूपेण संयुतः&lt;br&gt;&#xA;मिथिलायां महाबुद्धिर्व्यलीकं किञ्चिदाचरन्&lt;br&gt;&#xA;स गृहीत्वा द्विजश्रेष्ठैर्नृपाय प्रतिवेदितः&lt;br&gt;&#xA;अपराधं समुद्दिश्य तं राजा प्रत्यभाषत&lt;br&gt;&#xA;जनकः-&lt;br&gt;&#xA;न त्वां ब्राह्मण दण्डेन नियोक्ष्यामि कथञ्चन&lt;br&gt;&#xA;मम राज्याद्विनिर्गच्छ यावत्सीमा भुवो मम&lt;br&gt;&#xA;भीष्मः-&lt;br&gt;&#xA;तच्छ्रुत्वा ब्राह्मणो गत्वा राजानं प्रत्युवाच ह&lt;br&gt;&#xA;ब्राह्मणः-&lt;br&gt;&#xA;करिष्ये वचनं राजन्ब्रवीहि मम जानतः&lt;br&gt;&#xA;का सीमा तव भूमेस्तु ब्रूहि धर्मं ममाद्य वै&lt;br&gt;&#xA;भीष्मः-&lt;br&gt;&#xA;तच्छ्रुत्वा मैथिलो राजा लज्जयाऽवनताननः&lt;br&gt;&#xA;नोवाच वचनं विप्रं तत्वबुद्ध्या समीक्ष्य तत्&lt;br&gt;&#xA;पुनः पुनश्च तं विप्रश्चोदयामास सत्वरम्&lt;br&gt;&#xA;ब्राह्मणः-&lt;br&gt;&#xA;भीष्मः-&lt;br&gt;&#xA;ब्रूहि राजेन्द्र गच्छामि तव राज्याद्विवासितः&lt;br&gt;&#xA;ततो नृपो विचार्यैवमाह ब्राह्मणपुङ्गवम्&lt;br&gt;&#xA;जनकः-&lt;br&gt;&#xA;आवासो वा न मेऽस्त्यत्र सर्वा वा पृथिवी मम&lt;br&gt;&#xA;गच्छ वा तिष्ठ वा ब्रह्मन्निति मे निश्चिता मतिः&lt;br&gt;&#xA;भीष्मः-&lt;br&gt;&#xA;इत्युक्तस्स तथा तेन मैथिलेन द्विजोत्तमः&lt;br&gt;&#xA;अब्रवीत्तं महात्मानं राजानं मन्त्रिभिर्वृतम्&lt;br&gt;&#xA;ब्राह्मणः-&lt;br&gt;&#xA;त्वमेवं पद्मनाभस्य नित्यं पक्षपदाहितः&lt;br&gt;&#xA;अहो सिद्धार्थरूपोऽसि गमिष्ये स्वस्ति तेऽस्तु वै&lt;br&gt;&#xA;भीष्मः-&lt;br&gt;&#xA;इत्युक्त्वा प्रययौ विप्रस्तज्जिज्ञासुर्द्विजोत्तमान्&lt;br&gt;&#xA;अदहच्चाग्निना तस्य मिथिलां भगवान्स्वयम्&lt;br&gt;&#xA;प्रदीप्यमानां मिथिलां दृष्ट्वा राजा न कम्पितः&lt;br&gt;&#xA;जनैस्स परिपृष्टस्तु वाक्यमेतदुवाच ह&lt;br&gt;&#xA;जनकः-&lt;br&gt;&#xA;अनन्तं बत मे वित्तं भाव्यं मे नास्ति किञ्चन&lt;br&gt;&#xA;मिथिलायां प्रदीप्तायां न मे किञ्चन दह्यते&lt;br&gt;&#xA;भीष्मः-&lt;br&gt;&#xA;तदस्य भाषमाणस्य श्रुत्वा श्रुत्वा हृदि स्थितम्&lt;br&gt;&#xA;पुनस्सञ्जीवयामास मिथिलां तां द्विजोत्तमः&lt;br&gt;&#xA;आत्मानं दर्शयामास वरं चास्मै ददौ पुनः&lt;br&gt;&#xA;ब्राह्मणः-&lt;br&gt;&#xA;धर्मे तिष्ठतु सद्भावो बुद्धिस्तेऽर्थे नराधिप&lt;br&gt;&#xA;सत्ये तिष्ठस्व निर्विण्णस्स्वस्ति तेऽस्तु व्रजाम्यहम्&lt;br&gt;&#xA;भीष्मः-&lt;br&gt;&#xA;इत्युक्त्वा भगवांश्चैनं तत्रैवान्तरधीयत&lt;br&gt;&#xA;एतत्ते कथितं राजन्किं भूयश्श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/202/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/202/</guid>
      <description>&lt;p&gt;युधिष्ठिरः-&lt;br&gt;&#xA;अस्ति कश्चिद्यदि विभो सदारो नियतो गृहे&lt;br&gt;&#xA;अतीतसर्वसंसारस्सर्वद्वन्द्वविवर्जितः&lt;br&gt;&#xA;तं मे ब्रूहि महाप्राज्ञ दुर्लभः पुरुषो महान्&lt;br&gt;&#xA;भीष्मः-&lt;br&gt;&#xA;शृणु राजन्यथावृत्तं यन्मां त्वं पृष्टवानसि&lt;br&gt;&#xA;इतिहासमिमं शुद्धं संसारभयभेषजम्&lt;br&gt;&#xA;देवलो नाम विप्रर्षिस्सर्वशास्त्रार्थकोविदः&lt;br&gt;&#xA;क्रियावान्धार्मिको नित्यं देवब्राह्मणपूजकः&lt;br&gt;&#xA;सुता सुवर्चला नाम तस्य कल्याणलक्षणा&lt;br&gt;&#xA;नातिह्रस्वा नातिकृशा नातिदीर्घा यशस्विनी&lt;br&gt;&#xA;प्रदानसमयं प्राप्ता पिता तस्य ह्यचिन्तयत्&lt;br&gt;&#xA;अस्याः पतिः कुतो वेति ब्राह्मणश्श्रोत्रियः परः&lt;br&gt;&#xA;विद्वान्विप्रो ह्यकुटुम्बः प्रियवादी महातपाः&lt;br&gt;&#xA;इत्येवं चिन्तयानं तं रहस्याह सुवर्चला&lt;br&gt;&#xA;सुवर्चला-&lt;br&gt;&#xA;अन्धाय मां महाप्राज्ञ देह्यनन्धाय वै पितः&lt;br&gt;&#xA;एवं स्मर सदा विद्वन्ममेदं प्रार्थितं मुने&lt;br&gt;&#xA;पिता-&lt;br&gt;&#xA;न शक्यं प्रार्थितं वत्से त्वयाऽद्य प्रतिभाति मे&lt;br&gt;&#xA;अन्धताऽनन्धता चेति विकारो मम जायते&lt;br&gt;&#xA;उन्मत्तेवाशुभं वाक्यं भाषसे शुभलोचने&lt;br&gt;&#xA;सुवर्चला-&lt;br&gt;&#xA;नाहमुन्मत्तभूताऽद्य बुद्धिपूर्वं ब्रवीमि ते&lt;br&gt;&#xA;विद्यते चेत्पतिस्तादृक्स मां भरति वेदवित्&lt;br&gt;&#xA;भीष्मः-&lt;br&gt;&#xA;येभ्यस्त्वं मन्यसे दातुं मामिहानय तान्द्विजान्&lt;br&gt;&#xA;तादृशं तं पतिं तेषु वरयिष्ये यथातथम्&lt;br&gt;&#xA;तथेति चोक्त्वा तां कन्यामृषिश्शिष्यानुवाच ह&lt;br&gt;&#xA;देवलः-&lt;br&gt;&#xA;ब्राह्मणान्वेदसम्पन्नान्योनिगोत्रविशोधितान्&lt;br&gt;&#xA;मातृतः पितृतश्शुद्धाञ्शुद्धानाचारतश्शुभान्&lt;br&gt;&#xA;अरोगान्बुद्धिसम्पन्नाञ्शीलसत्वगुणान्वितान्&lt;br&gt;&#xA;असङ्कीर्णांश्च गोत्रेषु वेदव्रतसमन्वितान्&lt;br&gt;&#xA;ब्राह्मणान्स्नातकाञ्शीघ्रं मातापितृसमन्वितान्&lt;br&gt;&#xA;निवेष्टुकामान्कन्यां मे दृष्ट्वाऽऽनयत शिष्यकाः&lt;br&gt;&#xA;भीष्मः-&lt;br&gt;&#xA;तच्छ्रुत्वा त्वरिताश्शिष्या ह्याश्रमेषु ततस्ततः&lt;br&gt;&#xA;ग्रामेषु च ततो गत्वा ब्राह्मणेभ्यो न्यवेदयन्&lt;br&gt;&#xA;ऋषेः प्रभावं मत्वा ते कन्यायाश्च द्विजोत्तमाः&lt;br&gt;&#xA;अनेकमुनयो राजन्सम्प्राप्ता देवलाश्रमम्&lt;br&gt;&#xA;अनुमान्य यथान्यायं मुनीन्मुनिकुमारकान्&lt;br&gt;&#xA;अभ्यर्च्य विधिवत्तत्र कन्यामाह पिता महान्&lt;br&gt;&#xA;देवलः-&lt;br&gt;&#xA;एतेऽपि मुनयो वत्से स्वपुत्रैकमता इह&lt;br&gt;&#xA;वेदवेदाङ्गसम्पन्नाः कुलीनाश्शीलसम्मताः&lt;br&gt;&#xA;येऽमी तेषु वरं भद्रे त्वमिच्छसि महाव्रतम्&lt;br&gt;&#xA;तं कुमारं वृणीष्वाद्य तस्मै दास्याम्यहं शुभे&lt;br&gt;&#xA;भीष्मः-&lt;br&gt;&#xA;तथेति चोक्त्वा कल्याणी तप्तहेमनिभा तदा&lt;br&gt;&#xA;सर्वलक्षणसम्पन्ना वाक्यमाह यशस्विनी&lt;br&gt;&#xA;सुवर्चला-&lt;br&gt;&#xA;विप्राणां समितीर्दृष्ट्वा प्रणिपत्य तपोधनान्&lt;br&gt;&#xA;यद्यस्ति समितौ विप्रो ह्यन्धोऽनन्धस्स मे वरः&lt;br&gt;&#xA;भीष्मः-&lt;br&gt;&#xA;तच्छ्रुत्वा मुनयस्तत्र वीक्षमाणाः परस्परम्&lt;br&gt;&#xA;नोचुर्विप्रा महाभागाः कन्यां मत्वा ह्यवेदिकाम्&lt;br&gt;&#xA;कुत्सयित्वा मुनिं तत्र मनसा मुनिसत्तमाः&lt;br&gt;&#xA;यथागतं ययुः क्रुद्धा नानादेशनिवासिनः&lt;br&gt;&#xA;कन्या च संस्थिता तत्र पितृवेश्मनि भामिनी&lt;br&gt;&#xA;ततः कदाचिद्ब्रह्मण्यो विद्वान्न्यायविशारदः&lt;br&gt;&#xA;ऊहापोहविधानज्ञो ब्रह्मचर्यसमन्वितः&lt;br&gt;&#xA;वेदविद्वेदतत्वज्ञः क्रियाकल्पविशारदः&lt;br&gt;&#xA;आत्मतत्वविभागज्ञः पितृमान्गुणसागरः&lt;br&gt;&#xA;श्वेतकेतुरिति ख्यातश्श्रुत्वा वृत्तान्तमादरात्&lt;br&gt;&#xA;कन्यार्थं देवलं चापि शीघ्रं तत्रागतोऽभवत्&lt;br&gt;&#xA;उद्दालकसुतं दृष्ट्वा श्वेतकेतुं महाव्रतम्&lt;br&gt;&#xA;यथान्यायं च सम्पूज्य देवलः प्रत्यभाषत&lt;br&gt;&#xA;देवलः-&lt;br&gt;&#xA;कन्ये एष महाभागे प्राप्तो ऋषिकुमारकः&lt;br&gt;&#xA;वरयैनं महाप्राज्ञं वेदवेदाङ्गपारगम्&lt;br&gt;&#xA;भीष्मः-&lt;br&gt;&#xA;तच्छ्रुत्वा कुपिता कन्या ऋषिपुत्रमुदैक्षत&lt;br&gt;&#xA;तां कन्यामाह विप्रर्षिस्सोऽहं भद्रे समागतः&lt;br&gt;&#xA;अन्धोऽहमत्र तत्वं हि तथा मन्ये च सर्वदा&lt;br&gt;&#xA;विशालनयनं विद्धि तथा मां हीनसंशयम्&lt;br&gt;&#xA;वृणीष्व मां वरारोहे भजे च त्वामनिन्दिते&lt;br&gt;&#xA;येनेदं वीक्षते नित्यं वृणोति स्पृशतेऽथ वा&lt;br&gt;&#xA;घ्रायते वक्ति सततं येनेदं सार्यते पुनः&lt;br&gt;&#xA;येनैदं मन्यते तत्वं येन बुध्यति वा पुनः&lt;br&gt;&#xA;न चक्षुर्विद्यते ह्येतत्स वै भूतान्ध उच्यते&lt;br&gt;&#xA;यस्मिन्प्रवर्तते चेदं पश्यञ्छृण्वन्स्पृशन्नपि&lt;br&gt;&#xA;जिघ्रंश्च रसयंस्तद्वद्वर्तते येन चक्षुषा&lt;br&gt;&#xA;तन्मे नास्ति ततो ह्यन्धो वृणु भद्रेऽद्य मामतः&lt;br&gt;&#xA;लोकदृष्ट्या करोमीह नित्यनैमित्तिकादिकम्&lt;br&gt;&#xA;आत्मदृष्ट्या च तत्सर्वं विलिप्यामि च नित्यशः&lt;br&gt;&#xA;स्थितोऽहं निर्भरश्शान्तः कार्यकारणभावनः&lt;br&gt;&#xA;अविद्यया तरन्मृत्युं विद्यया तं तथाऽमृतम्&lt;br&gt;&#xA;यथाप्राप्तं तु सन्दृश्य वसामीह विमत्सरः&lt;br&gt;&#xA;क्रीते व्यवसितं भद्रे भर्ताऽहं ते वृणीष्व माम्&lt;br&gt;&#xA;ततस्सुवर्चला दृष्ट्वा प्राह तं द्विजसत्तमम्&lt;br&gt;&#xA;सुवर्चला-&lt;br&gt;&#xA;मनसाऽसि वृतो विद्वञ्शेषकर्ता पिता मम&lt;br&gt;&#xA;वृणीष्व पितरं मह्यमेष वेदविधिक्रमः&lt;br&gt;&#xA;भीष्मः-&lt;br&gt;&#xA;तद्विज्ञाय पिता तस्या देवलो मुनिसत्तमः&lt;br&gt;&#xA;श्वेतकेतुं च सम्पूज्य तथैवोद्दालकेन तम्&lt;br&gt;&#xA;मुनीनामग्रतः कन्यां प्रददौ जलपूर्वकम्&lt;br&gt;&#xA;उदाहरन्ति वै तत्र श्वेतकेतुं निरीक्ष्य तम्&lt;br&gt;&#xA;मुनयः-&lt;br&gt;&#xA;हृत्पुण्डरीकनिलयस्सर्वभूतात्मको हरिः&lt;br&gt;&#xA;श्वेतकेतुस्वरूपेण स्थितोऽसौ मधुसूदनः&lt;br&gt;&#xA;देवलः-&lt;br&gt;&#xA;प्रीयतां माधवो देवः पत्नी चेयं सुता मम&lt;br&gt;&#xA;प्रतिपादयामि ते कन्यां सहधर्मचरीं शुभाम्&lt;br&gt;&#xA;भीष्मः-&lt;br&gt;&#xA;इत्युक्त्वा प्रददौ तस्मै देवलो मुनिपुङ्गवः&lt;br&gt;&#xA;प्रतिगृह्य च तां कन्यां श्वेतकेतुर्महायशाः&lt;br&gt;&#xA;उपयम्य यथान्यायमत्र कृत्वा यथाविधि&lt;br&gt;&#xA;समाप्य तन्त्रं मुनिभिर्वैवाहिकमनुत्तमम्&lt;br&gt;&#xA;स गार्हस्थ्ये वसन्धीमान्भार्यां तामिदमब्रवीत्&lt;br&gt;&#xA;श्वेतकेतुः-&lt;br&gt;&#xA;यानि चोक्तानि वेदेषु तत्सर्वं कुरु शोभने&lt;br&gt;&#xA;मया सह यथान्यायं सहधर्मचरी मम&lt;br&gt;&#xA;अहमित्येव भावेन स्थितोऽहं त्वं तथैव च&lt;br&gt;&#xA;तस्मात्कर्माणि कुर्वीथाः कुर्यां ते च ततः परम्&lt;br&gt;&#xA;न ममेति च भावेन ज्ञानाग्निनिलयेन च&lt;br&gt;&#xA;अनन्तरं तथा कुर्यास्तानि कर्माणि भस्मसात्&lt;br&gt;&#xA;एवं त्वया च कर्तव्यं सर्वदा दुर्भगा मया&lt;br&gt;&#xA;यद्यदाचरति श्रेष्ठस्तत्तदेवेतरो जनः&lt;br&gt;&#xA;तस्माल्लोकस्य सिद्ध्यर्थं कर्तव्यं चात्मसिद्धये&lt;br&gt;&#xA;भीष्मः-&lt;br&gt;&#xA;उक्त्वैवं स महाप्राज्ञस्सर्वज्ञानैकभाजनः&lt;br&gt;&#xA;पुत्रानुत्पाद्य तस्यां च यज्ञैस्सन्तर्प्य देवताः&lt;br&gt;&#xA;आत्मयोगपरो नित्यं निर्द्वन्द्वो निष्परिग्रहः&lt;br&gt;&#xA;भार्यां तां सदृशीं प्राप्य बुद्धिं क्षेत्रज्ञयोरिव&lt;br&gt;&#xA;लोकमन्यमनुप्राप्तौ भार्या भर्ता तथैव च&lt;br&gt;&#xA;साक्षिभूतौ जगत्यस्मिंश्चरमाणौ मुदाऽन्वितौ&lt;br&gt;&#xA;ततः कदाचिद्भर्तारं श्वेतकेतुं सुवर्चला&lt;br&gt;&#xA;पप्रच्छ को भवानत्र ब्रूहि मे तद्द्विजोत्तम&lt;br&gt;&#xA;श्वेतकेतुः-&lt;br&gt;&#xA;तामाह भगवान्वाग्मी तया ज्ञातो न संशयः&lt;br&gt;&#xA;द्विजोत्तमेति मामुक्त्वा पुनः कमनुपृच्छसि&lt;br&gt;&#xA;भीष्मः-&lt;br&gt;&#xA;सा तमाह महात्मानं पृच्छामि हृदि शायिनम्&lt;br&gt;&#xA;तच्छ्रुत्वा प्रत्युवाचैनां स न वक्ष्यति भामिनि&lt;br&gt;&#xA;नामगोत्रसमायुक्तमात्मानं मन्यसे यदि&lt;br&gt;&#xA;तन्मिथ्यागोत्रसद्भावे वर्तते देहबन्धनम्&lt;br&gt;&#xA;अहमित्येष भावोऽत्र त्वयि चापि समाहितः&lt;br&gt;&#xA;त्वमप्यहमहं सर्वमहमित्येव वर्तते&lt;br&gt;&#xA;नात्र तत्परमार्थं वै किमर्थमनुपृच्छसि&lt;br&gt;&#xA;ततः प्रहस्य सा हृष्टा भर्तारं धर्मचारिणी&lt;br&gt;&#xA;उवाच वचनं काले स्मयमाना तदा नृप&lt;br&gt;&#xA;सुवर्चला-&lt;br&gt;&#xA;किमनेकप्रकारेण विरोधेन प्रयोजनम्&lt;br&gt;&#xA;क्रियाकलापैर्ब्रह्मर्षे ज्ञाननष्टोऽसि सर्वदा&lt;br&gt;&#xA;तन्मे ब्रूहि महाप्राज्ञ यथाऽहं त्वामनुव्रता&lt;br&gt;&#xA;श्वेतकेतुः-&lt;br&gt;&#xA;यद्यदाचरति श्रेष्ठस्तत्तदेवेतरो जनः&lt;br&gt;&#xA;वर्तते तेन लोकोऽयं सङ्कीर्णश्च भविष्यति&lt;br&gt;&#xA;सङ्कीर्णे च तथा धर्मे वर्णस्सङ्करमेति च&lt;br&gt;&#xA;सङ्करे च प्रवृत्ते तु मात्स्यो न्यायः प्रवर्तते&lt;br&gt;&#xA;तदनिष्टं हरेर्भद्रे धातुरस्य महात्मनः&lt;br&gt;&#xA;परमेश्वरसङ्क्रीडा लोकसृष्टिरियं शुभे&lt;br&gt;&#xA;यावत्पांसव उद्दिष्टास्तावत्योऽस्य विभूतयः&lt;br&gt;&#xA;तावत्यश्चैव मायास्तु तावत्योऽस्याश्च शक्तयः&lt;br&gt;&#xA;एवं सुगह्वरे युक्तो यत्र मे तद्भवाभवम्&lt;br&gt;&#xA;छित्त्वा ज्ञानासिना गच्छेत्स विद्वान्स च मे प्रियः&lt;br&gt;&#xA;सोऽहमेव न सन्देहः प्रतिज्ञा इति तस्य वै&lt;br&gt;&#xA;ये मूढास्ते दुरात्मानो धर्मसङ्करकारकाः&lt;br&gt;&#xA;मर्यादाभेदका नीचा नरके यान्ति जन्तवः&lt;br&gt;&#xA;आसुरीं योनिमापन्ना इति देवानुशासनम्&lt;br&gt;&#xA;भगवत्या तथा लोके रक्षितव्यं न संशयः&lt;br&gt;&#xA;मर्यादालोकरक्षार्थमेवमस्ति तथा स्थितः&lt;br&gt;&#xA;सुवर्चला-&lt;br&gt;&#xA;शब्दः कोत्र इति ख्यातस्तथाऽर्थं च महामुने&lt;br&gt;&#xA;आकृत्या पतयो ब्रूहि लक्षणेन पृथक्पृथक्&lt;br&gt;&#xA;श्वेतकेतुः-&lt;br&gt;&#xA;व्यत्ययेन च वर्णानां परिवादकृतो हि यः&lt;br&gt;&#xA;स शब्द इति विज्ञेयस्तन्निपातोऽर्थ उच्यते&lt;br&gt;&#xA;सुवर्चला-&lt;br&gt;&#xA;शब्दार्थयोर्हि सम्बन्धस्त्वनयोरस्ति वा न वा&lt;br&gt;&#xA;तन्मे ब्रूहि यथातत्वं शब्दस्यानेऽर्थ एव चेत्&lt;br&gt;&#xA;श्वेतकेतुः-&lt;br&gt;&#xA;शब्दार्थयोर्न चैवास्ति सम्बन्धोऽत्यन्त एव हि&lt;br&gt;&#xA;पुष्करे च यथा तोयं तथाऽस्मीति च वेत्थ तत्&lt;br&gt;&#xA;सुवर्चला-&lt;br&gt;&#xA;अर्थे स्थितिर्हि शब्दस्य नान्यथा च स्थितिर्भवेत्&lt;br&gt;&#xA;विद्यते चेन्महाप्राज्ञ विनाऽर्थं ब्रूहि सत्तम&lt;br&gt;&#xA;श्वेतकेतुः-&lt;br&gt;&#xA;स संसर्गोऽतिमात्रस्तु वाचकत्वेन वर्तते&lt;br&gt;&#xA;अस्ति चेद्वर्तते नित्यं विकारोच्चारणेन वै&lt;br&gt;&#xA;सुवर्चला-&lt;br&gt;&#xA;शब्दस्थानोत्र इत्युक्तस्तथाऽर्थ इति मे कृतः&lt;br&gt;&#xA;अर्थस्स्थितो न तिष्ठेच्च विरूढमिह भाषितम्&lt;br&gt;&#xA;श्वेतकेतुः-&lt;br&gt;&#xA;न विकूलोऽत्र कथितो नाकाशं हि विना जगत्&lt;br&gt;&#xA;सम्बन्धस्तत्र नास्त्येव तद्वदित्येष मन्यताम्&lt;br&gt;&#xA;सुवर्चला-&lt;br&gt;&#xA;सदाऽहङ्कारशब्दोऽयं व्यक्तमात्मनि संश्रितः&lt;br&gt;&#xA;न वाचस्तत्र वर्तन्ते इति मिथ्या भविष्यति&lt;br&gt;&#xA;श्वेतकेतुः-&lt;br&gt;&#xA;अहं शब्दो ह्यहम्भावो नात्मभावे शुभव्रते&lt;br&gt;&#xA;न वर्तन्ते परेऽचिन्त्ये वाचस्सगुणलक्षणाः&lt;br&gt;&#xA;सुवर्चला-&lt;br&gt;&#xA;अहं गात्रैकतश्श्यामा भवानपि तथैव च&lt;br&gt;&#xA;तन्मे ब्रूहि यथान्यायमेवं चेन्मुनिसत्तम&lt;br&gt;&#xA;श्वेतकेतुः-&lt;br&gt;&#xA;मृण्मये हि घटे भावस्तादृग्भाव इहेष्यते&lt;br&gt;&#xA;अयं भावः परेऽचिन्त्ये ह्यात्मभावो यथा च तत्&lt;br&gt;&#xA;अहं त्वमेतदित्येव परे सङ्कल्पना मया&lt;br&gt;&#xA;तस्माद्वाचो न वर्तन्त इति नैव विरुध्यते&lt;br&gt;&#xA;तस्माद्वामे न वर्तन्ते मनसा भीरु सर्वशः&lt;br&gt;&#xA;यथाऽऽकाशगतं विश्वं संसक्तमिव लक्ष्यते&lt;br&gt;&#xA;संसर्गे सति स्बन्धात्तद्विकारं भविष्यति&lt;br&gt;&#xA;अनाकाशगतं सर्वं विकारे च सदा गतम्&lt;br&gt;&#xA;तद्ब्रह्म परमं शुद्धमनौपम्यं न शक्यते&lt;br&gt;&#xA;न दृश्यते तथा तच्च दृश्यते च मतिर्मम&lt;br&gt;&#xA;सुवर्चला-&lt;br&gt;&#xA;निर्विकारं ह्यमूर्तिं च निरयं सर्वगं तथा&lt;br&gt;&#xA;दृश्यते च वियन्नित्यं दृगात्मा तेन दृश्यते&lt;br&gt;&#xA;श्वेतकेतुः-&lt;br&gt;&#xA;त्वचा स्पृशति वै वायुमाकाशस्थं पुनः पुनः&lt;br&gt;&#xA;तत्स्थं गन्धं तथाघ्राति ज्योतिः पश्यति चक्षुषा&lt;br&gt;&#xA;तमोरश्मिगणश्चैव मेघजालं तथैव च&lt;br&gt;&#xA;वर्षं तारागणं चैव नाकाशं दृश्यते पुनः&lt;br&gt;&#xA;आकाशस्याप्यथाकाशं सद्रूपमिति निश्चितम्&lt;br&gt;&#xA;तदर्थे कल्पिता ह्येते तत्सत्यो विष्णुरेव च&lt;br&gt;&#xA;यानि नामानि गौणानि ह्युपचारात्परात्मनि&lt;br&gt;&#xA;न चक्षुषा न मनसा न चान्येन परो विभुः&lt;br&gt;&#xA;चिन्त्यते सूक्ष्मया बुद्ध्या वाचा वक्तुं न शक्यते&lt;br&gt;&#xA;एतत्प्रपञ्चमखिलं तस्मिन्सर्वं प्रतिष्ठितम्&lt;br&gt;&#xA;महाघटोऽल्पकश्चैव यथा मह्यां प्रतिष्ठितौ&lt;br&gt;&#xA;न च स्त्री न पुमांश्चैव यथैव न नपुंसकः&lt;br&gt;&#xA;केवलज्ञानमात्रं तत्तस्मिन्सर्वं प्रतिष्ठितम्&lt;br&gt;&#xA;भूमिसंस्थानयोगेन वस्तुसंस्थानयोगतः&lt;br&gt;&#xA;रसभेदा यथा तोये प्रकृत्यामात्मनस्तथा&lt;br&gt;&#xA;तद्वाक्यस्मरणान्नित्यं तृप्तिं वारि पिबन्निव&lt;br&gt;&#xA;प्राप्नोति ज्ञानमखिलं तेन तत्सुखमेधते&lt;br&gt;&#xA;सुवर्चला-&lt;br&gt;&#xA;अनेन साध्यं किं स्याद्वै शब्देनेति मतिर्मम&lt;br&gt;&#xA;वेदगम्यः परोऽचिन्त्य इति पौराणिका विदुः&lt;br&gt;&#xA;निरर्थको यथा लोके तद्वत्स्यादिति मे मतिः&lt;br&gt;&#xA;निरीक्ष्यैवं यथान्यायं वक्तुमर्हसि मेऽनघ&lt;br&gt;&#xA;श्वेतकेतुः-&lt;br&gt;&#xA;वेदगम्यं परं शुद्धमिति सत्या परा श्रुतिः&lt;br&gt;&#xA;व्याहत्या नैतदित्याह व्युपलिङ्गे च वर्तते&lt;br&gt;&#xA;निरर्थको न चैवास्ति शब्दो लौकिक उत्तमे&lt;br&gt;&#xA;अनन्वयास्तथा शब्दा निरर्था इति लौकिकैः&lt;br&gt;&#xA;गृह्यन्ते तद्वदित्येव न वर्तन्ते परात्मनि&lt;br&gt;&#xA;अगोचरत्वं वचसां युक्तमेवं तथा शुभे&lt;br&gt;&#xA;साधनस्योपदेशाच्च ह्युपायस्य च सूचनात्&lt;br&gt;&#xA;उपलक्षणयोगेन व्यावृत्त्या च प्रदर्शनात्&lt;br&gt;&#xA;वेदगम्यः परश्शुद्ध इति मे धीयते मतिः&lt;br&gt;&#xA;अध्यात्मध्यानसम्भूतमभूतं (भूत)वत्स्फुटम्&lt;br&gt;&#xA;ज्ञानं विद्धि शुभाचारे तेन यान्ति परां गतिम्&lt;br&gt;&#xA;यदि मे व्याहृतं गुह्यं श्रुतं न तु त्वया शुभे&lt;br&gt;&#xA;तथ्यमित्येव वा शुद्धे ज्ञानं ज्ञानविलोचने&lt;br&gt;&#xA;नानारूपवदस्यैवमैश्वर्यं दृश्यते शुभे&lt;br&gt;&#xA;न वायुस्तं न सूर्यस्तं नाग्निस्तत्तत्परं पदम्&lt;br&gt;&#xA;अनेन पूर्णमेतद्धि हृदि भूतमिहेष्यते&lt;br&gt;&#xA;एतावदात्मविज्ञानमेतावद्यदहं स्मृतम्&lt;br&gt;&#xA;आवयोर्न च सत्वे वै तस्मादज्ञानबन्धनम्&lt;br&gt;&#xA;भीष्मः-&lt;br&gt;&#xA;एवं सुवर्चला हृष्टा प्रोक्ता भर्त्रा यथार्थवत्&lt;br&gt;&#xA;परिचर्यमाणा ह्यनिशं तत्वबुद्धिसमन्विता&lt;br&gt;&#xA;भर्ता च तामनुप्रेक्ष्य नित्यनैमित्तिकान्वितः&lt;br&gt;&#xA;परमात्मनि गोविन्दे वासुदेवे महात्मनि&lt;br&gt;&#xA;समाधाय च कर्माणि तन्मयत्वेन भावितः&lt;br&gt;&#xA;कालेन महता राजन्प्राप्नोति परमां गतिम्&lt;br&gt;&#xA;एतत्ते कथितं राजन्यस्मात्त्वं परिपृच्छसि&lt;br&gt;&#xA;गार्हस्थ्यं च समास्थाय गतौ जायापती परम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/203/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/203/</guid>
      <description>&lt;p&gt;युधिष्ठिरः-&lt;br&gt;&#xA;किं कुर्वन्सुखमाप्नोति किं कुर्वन्दुःखमाप्नुते&lt;br&gt;&#xA;किं कुर्वन्निर्भयो लोके सिद्धश्चरति भारत&lt;br&gt;&#xA;भीष्मः-&lt;br&gt;&#xA;दममेव प्रशंसन्ति वृद्धाश्श्रुतिसमाधयः&lt;br&gt;&#xA;सर्वेषामेव वर्णानां ब्राह्मणस्य विशेषतः&lt;br&gt;&#xA;नादान्तस्य क्रियासिद्धिर्यथावदुपलभ्यते&lt;br&gt;&#xA;क्रियास्तपश्च वेदाश्च दमे सर्वं प्रतिष्ठितम्&lt;br&gt;&#xA;दमस्तेजो वर्धयति पवित्रं दम उच्यते&lt;br&gt;&#xA;विपाप्मा निर्भयो दान्तः पुरुषो विन्दते महत्&lt;br&gt;&#xA;सुखं दान्तः प्रस्वपिति सुखं च प्रतिबुध्यते&lt;br&gt;&#xA;सुखं लोके विपर्येति मनश्चास्य प्रसीदति&lt;br&gt;&#xA;तेजो दमेन ध्रियते न तत्तीक्ष्णोऽधिगच्छति&lt;br&gt;&#xA;अमित्रांश्च बहून्नित्यं पृथगात्मनि पश्यति&lt;br&gt;&#xA;क्रव्याद्भ्य इव भूतानामदान्तेभ्यस्सदा भयम्&lt;br&gt;&#xA;तेषां विप्रतिषेधार्थं राजा सृष्टस्स्वयम्भुवा&lt;br&gt;&#xA;आश्रमेषु च सर्वेषु दम एव विशिष्यते&lt;br&gt;&#xA;यच्च तेषु फलं धर्मे भूयो दान्ते तदुच्यते&lt;br&gt;&#xA;तेषां वक्ष्यामि लिङ्गानि येषां समुदयो दमः&lt;br&gt;&#xA;अकार्पण्यमसंरम्भस्सन्तोषश्श्रद्दधानता&lt;br&gt;&#xA;अक्रोध आर्जवं नित्यं नातिवादो विमानिता&lt;br&gt;&#xA;गुरुपूजाऽनसूया च दया भूतेष्वपैशुनम्&lt;br&gt;&#xA;जनवादस्तुतिनिन्दा नार्जवं च विवर्जनम्&lt;br&gt;&#xA;साधुकामाश्चास्पृहयन्नायतिप्रत्ययो नृषु&lt;br&gt;&#xA;अवैरकृत्सूपचारस्समो निन्दाप्रशंसयोः&lt;br&gt;&#xA;सुवृत्तश्शीलसम्पन्नस्सुप्रसन्नात्मावाञ्शुचिः&lt;br&gt;&#xA;प्राप्य लोके च सत्कारं स्वर्गं वै प्रेत्य गच्छति&lt;br&gt;&#xA;सर्वभूतहिते युक्तो न स्म यो द्विषते जनम्&lt;br&gt;&#xA;महाह्रद इवाक्षोभ्यः प्राज्ञस्तृप्तः प्रसिद्ध्यति&lt;br&gt;&#xA;अभयं सर्वभूतेभ्यस्सर्वेषामभयं यतः&lt;br&gt;&#xA;नमस्यस्सर्वभूतानां दान्तो भवति मानवः&lt;br&gt;&#xA;न प्रहृष्येन्महत्यर्थे व्यसने च न शोचति&lt;br&gt;&#xA;यश्चाऽपरिमितप्रज्ञस्स दान्तो द्विज उच्यते&lt;br&gt;&#xA;कर्मभिश्श्रुतसम्पन्नस्सद्भिराचरितश्शुचिः&lt;br&gt;&#xA;सदैव दमसंयुक्तस्तस्य भुङ्क्ते महत्फलम्&lt;br&gt;&#xA;अनसूया क्षमा शान्तिस्सन्तोषः प्रियवादिता&lt;br&gt;&#xA;सत्यं दानमनायासो नैष मार्गो दुरात्मनाम्&lt;br&gt;&#xA;कामः क्रोधश्च लोभश्च परस्येर्ष्या विकत्थनम्&lt;br&gt;&#xA;दम्भो दर्पश्च मानश्च नैष मार्गो महात्मनाम्&lt;br&gt;&#xA;कामक्रोधौ वशे कृत्वा ब्रह्मचारी जितेन्द्रियः&lt;br&gt;&#xA;विक्रम्य घोरे तपसि ब्राह्मणस्संशितव्रतः&lt;br&gt;&#xA;कालाकाङ्क्षी चरेल्लोकान्निरपाय इवात्मवान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/204/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/204/</guid>
      <description>&lt;p&gt;युधिष्ठिरः-&lt;br&gt;&#xA;द्विजातयो व्रतोपेता यदिदं भुञ्जते हविः&lt;br&gt;&#xA;अन्नं ब्राह्मणकामाय कथमेतत्पितामह&lt;br&gt;&#xA;भीष्मः-&lt;br&gt;&#xA;अवेदोक्तव्रतोपेता भुञ्जानाः कामचारिणः&lt;br&gt;&#xA;वेदोक्तेषु च भुञ्जाना व्रतयुक्ता युधिष्ठिर&lt;br&gt;&#xA;युधिष्ठिरः-&lt;br&gt;&#xA;यदिदं तप इत्याहुरुपवासं पृथग्जनाः&lt;br&gt;&#xA;एतत्तपो महाराज उताहोऽन्यत्तपो भवेत्&lt;br&gt;&#xA;भीष्मः-&lt;br&gt;&#xA;मासपक्षोपवासेन मन्यन्ते यत्तपो जनाः&lt;br&gt;&#xA;आत्मतन्त्रोपघातस्स न तपस्तत्सतां मतम्&lt;br&gt;&#xA;त्यागश्च सन्नतिश्चापि शिष्यते तप उत्तमम्&lt;br&gt;&#xA;सदोपवासी स भवेद्ब्रह्मचारी सदा भवेत्&lt;br&gt;&#xA;मुनिश्च स्यात्सदा विप्रो दैवतं च सदा भवेत्&lt;br&gt;&#xA;कुटुम्बिको धर्मपरतस्सदाऽस्वप्नश्च भारत&lt;br&gt;&#xA;अमांसाशी सदा च स्यात्पवित्री च सदा भवेत्&lt;br&gt;&#xA;अमृताशी सदा च स्यान्न च स्याद्विषभोजनः&lt;br&gt;&#xA;विघसाशी सदा च स्यात्सदा चैवातिथिप्रियः&lt;br&gt;&#xA;युधिष्ठिरः-&lt;br&gt;&#xA;कथं सदोपवासी स्याद्ब्रह्मचारी कथं भवेत्&lt;br&gt;&#xA;विघसाशी कथं च स्यात्सदा चैवातिथिप्रियः&lt;br&gt;&#xA;भीष्मः-&lt;br&gt;&#xA;अन्तरा प्रातराशं च सायमाशं तथैव च&lt;br&gt;&#xA;सदोपवासी स भवेद्यो न भुङ्क्ते कदाचन&lt;br&gt;&#xA;भार्यां गच्छन्ब्रह्मचारी ऋतौ भवति ब्राह्मणः&lt;br&gt;&#xA;ऋतवादी स भवति मौननित्यश्च यो नरः&lt;br&gt;&#xA;अभक्षयन्वृथा मांसममांसाशी भवेत्तदा&lt;br&gt;&#xA;दाननित्यः पवित्री स्यादस्वप्नश्च दिवाऽस्वपन्&lt;br&gt;&#xA;भृत्यादिषु च यो भुङ्क्ते भुक्तवत्सु सदा नरः&lt;br&gt;&#xA;अमृतं केवलं भुङ्क्ते इति विद्धि युधिष्ठिर&lt;br&gt;&#xA;अभुक्तवत्सु भुञ्जानो विषमश्नाति वै द्विजः&lt;br&gt;&#xA;अदत्त्वा योऽतिथिभ्योऽन्नं न भुङ्क्ते सोतिथिप्रियः&lt;br&gt;&#xA;अदत्त्वाऽन्नं दैवतेभ्यो यो न भुङ्क्ते स दैवतम्&lt;br&gt;&#xA;अभोजनेन तेनास्य जितस्वर्गो भवत्युत॥&lt;br&gt;&#xA;देवताभ्यः पितृभ्यश्च भृत्येभ्योऽतिथिभिस्सह&lt;br&gt;&#xA;अवशिष्टं तु योऽश्नाति तमाहुर्विघसाशिनम्&lt;br&gt;&#xA;तेषां लोका ह्यपर्यन्तास्स्यन्दन्ते ब्रह्मणा सह&lt;br&gt;&#xA;उपस्थिताश्चाप्सरोभिः परियान्ति दिवौकसः&lt;br&gt;&#xA;देवताभिश्च ते सार्धं पितृभ्यश्चोपभुञ्जते&lt;br&gt;&#xA;रमन्ते पुत्रपौत्रैश्च तेषां गतिरनुत्तमा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/205/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/205/</guid>
      <description>&lt;p&gt;युधिष्ठिरः-&lt;br&gt;&#xA;केचिदाहुर्द्विधा लोके त्रिधा राजन्ननेकधा&lt;br&gt;&#xA;न प्रत्ययो न चान्यच्च दृश्यते ब्रह्म नैव तत्&lt;br&gt;&#xA;नानाविधानि शास्त्राणि उक्ताश्चैव पृथग्विधाः&lt;br&gt;&#xA;किमधिष्ठाय तिष्ठामि तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;स्वेस्वे युक्ता महात्मानश्शास्त्रेषु प्रभविष्णवः&lt;br&gt;&#xA;वर्तन्ते पण्डिता लोके को विद्वान्कश्च पण्डितः&lt;br&gt;&#xA;सर्वेषां तत्वमज्ञाय यथारुचि तथा भवेत्&lt;br&gt;&#xA;अस्मिन्नर्थे पुराभूतमितिहासं पुरातनम्&lt;br&gt;&#xA;महाविवादसंयुक्तमृषीणां भावितात्मनाम्&lt;br&gt;&#xA;हिमवत्पार्श्व आसीना ऋषयस्संशितव्रताः&lt;br&gt;&#xA;षण्णां तानि सहस्राणि ऋषीणां गणमाहितम्&lt;br&gt;&#xA;तत्र केचिद्ध्रुवं विश्वं सेश्वरं तु निरीश्वरम्&lt;br&gt;&#xA;प्राकृतं कारणं नास्ति सर्वं नैवमिदं जगत्&lt;br&gt;&#xA;अनेन चापरे विप्रास्स्वभावं कर्म चापरे&lt;br&gt;&#xA;पौरुषं कर्म दैवं च यत्स्वभावादिरेव तम्&lt;br&gt;&#xA;नानाहेतुशतैर्युक्ता नानाशास्त्रप्रवर्तकाः&lt;br&gt;&#xA;स्वभावाद्ब्राह्मणा राजञ्जिगीषन्तः परस्परम्&lt;br&gt;&#xA;ततस्तु मूलमुद्भूतं वादिप्रत्यर्थिसंयुतम्&lt;br&gt;&#xA;पात्रदण्डविघातं च वल्कलाजिनवाससाम्&lt;br&gt;&#xA;एके मन्युसमापन्नास्ततश्शान्ता द्विजोत्तमाः&lt;br&gt;&#xA;वसिष्ठमब्रुवन्सर्वे त्वं नो ब्रूहि सनातनम्&lt;br&gt;&#xA;नाहं जानामि विप्रेन्द्राः प्रत्युवाच स तान्प्रभुः&lt;br&gt;&#xA;ते सर्वे सहिता विप्रा नारदं ऋषिमब्रुवन्&lt;br&gt;&#xA;त्वं नो ब्रूहि महाभाग तत्वविच्च भवानसि&lt;br&gt;&#xA;नाहं द्विजा विजानामि क्व हि गच्छाम सङ्गताः&lt;br&gt;&#xA;इति तानाह भगवांस्ततः प्राह च स द्विजान्&lt;br&gt;&#xA;को विद्वानिह लोकेऽस्मिन्न मोहोऽमृतमद्भुतम्&lt;br&gt;&#xA;तच्च ते शुश्रुवुर्वाक्यं ब्राह्मणा ह्यशरीरिणः&lt;br&gt;&#xA;सनद्धाम द्विजा गत्वा पृच्छध्वं स च वक्ष्यति&lt;br&gt;&#xA;द्विजवर्यः-&lt;br&gt;&#xA;तमाह कश्चिद्विजवर्यसत्तमो विभाण्डको मण्डितवेदराशिः&lt;br&gt;&#xA;कस्त्वं भवानर्थविभेदमध्ये न दृश्यसे वाक्यमुदीरयंश्च&lt;br&gt;&#xA;भीष्मः-&lt;br&gt;&#xA;अथाहेदं तं भगवान्सनन्तं महामुने विद्धि मां पण्डितोऽसि |&lt;br&gt;&#xA;ऋषिं पुराणं सततैकरूपं यमक्षयं वेदविदो वदन्ति&lt;br&gt;&#xA;पुनस्तमाहेदमसौ महात्मा स्वरूपसंस्थं वद आह पार्थ&lt;br&gt;&#xA;त्वमेकोऽस्मदृषिपुङ्गवाद्य न सत्स्वरूपमथ वा पुनः किम्&lt;br&gt;&#xA;अथाह गम्भीरतरानुवादं वाक्यं महात्मा ह्यशरीर आदिः&lt;br&gt;&#xA;न ते मुने श्रोत्रमुखेऽपि चास्यं न पादहस्तौ प्रपदात्मके न&lt;br&gt;&#xA;ब्रुवन्मुनीन्सत्यमथो निरीक्ष्य स्वमाह विद्वान्मनसा निगम्य&lt;br&gt;&#xA;ऋषे कथं वाक्यमिदं ब्रवीषि न चास्य मन्ता न च विद्यते चेत्&lt;br&gt;&#xA;न शुश्रुवुस्ततस्तत्तु प्रतिवाक्यं द्विजोत्तमाः&lt;br&gt;&#xA;निरीक्षमाणा आकाशं प्रहसन्तस्ततस्ततः&lt;br&gt;&#xA;आश्चर्यमिति मत्वा ते ययुर्हैमं महागिरिम्&lt;br&gt;&#xA;सनत्कुमारसङ्काशं सगणा मुनिसत्तमाः&lt;br&gt;&#xA;तं पर्वतं समारुह्य ददृशुर्ध्यानमाश्रिताः&lt;br&gt;&#xA;कुमारं देवमर्हन्तं वेदपाराविवर्जितम्&lt;br&gt;&#xA;ततस्संवत्सरे पूर्णे प्रकृतिस्थं महामुनिम्&lt;br&gt;&#xA;सनत्कुमारं राजेन्द्र प्रणिपत्य द्विजास्स्थिताः&lt;br&gt;&#xA;आगतान्भगवानाह ज्ञाननिर्धूतकल्मषः&lt;br&gt;&#xA;सनत्कुमारः-&lt;br&gt;&#xA;भीष्मः-&lt;br&gt;&#xA;ज्ञातं मया मुनिगणा वाक्यं तदशरीरिणः&lt;br&gt;&#xA;कार्यमद्य यथाकामं पृच्छध्वं मुनिपुङ्गवाः&lt;br&gt;&#xA;तमब्रुवन्प्राञ्जलयो महामुनिं द्विजोत्तमं ज्ञाननिधिं सुनिर्मलम्&lt;br&gt;&#xA;ऋषयः-&lt;br&gt;&#xA;कथं वयं ज्ञाननिधिं वरेण्यं यक्ष्यामहे विश्वरूपं कुमार&lt;br&gt;&#xA;प्रसीद नो भगवञ्ज्ञानलेशं मधुप्रयाताय सुखाय सन्तः&lt;br&gt;&#xA;यत्तत्पदं विश्वरूपं महामुने तत्र ब्रूहि किं तत्र महानुभाव&lt;br&gt;&#xA;स तैर्वियुक्तो भगवान्महात्मा यस्सङ्गवान्सत्यवित्तच्छृणुष्व&lt;br&gt;&#xA;अनेकसाहस्रकलेषु चैव प्रसन्नधातुं च शुभाज्ञया सत्&lt;br&gt;&#xA;सनत्कुमारः-&lt;br&gt;&#xA;यथाऽऽह पूर्वं युष्मासु ह्यशरीरी द्विजोत्तमाः&lt;br&gt;&#xA;तथैव वाक्यं तत्सत्यमजानन्तश्च कीर्तितम्&lt;br&gt;&#xA;शृणुध्वं-परमं कारणमस्ति कथमवगम्यते अहन्यहनि पाकविशेषो दृश्यते तेन मिश्रं सर्वं मिश्रयते यथा मण्डली दृशि सर्वेषामस्ति निदर्शनमस्ति चक्षुष्मताम् अस्ति ज्ञाने स्वरूपम् पश्यति यथा दर्पणान्तं निदर्शनम्&lt;br&gt;&#xA;स एव सर्वं विद्वान्न बिभेति न गच्छति कुत्राहं कस्य नाहं केन केनेत्यवर्तमानो विजानाति&lt;br&gt;&#xA;स युगतो व्यापी स पृथक्स्थितः तदपरमार्थः&lt;br&gt;&#xA;यथा वायुरेकस्सन्बहुधेरितः आश्रयविशेषो वा यस्याश्रयं यथावद्द्विजे मृगे व्याघ्रे च मनुजे वेणुसंश्रयो भिद्यते वायुरथैकः आत्मा तथाऽसौ परमात्माऽसावन्य इव भाति&lt;br&gt;&#xA;एवमात्मा स एव गच्छति सर्वमात्मा पश्यञ्शृणोति न च घ्राति न भाषते&lt;br&gt;&#xA;चक्रेऽस्य तं महात्मानं परितो दश रश्मयः&lt;br&gt;&#xA;विनिष्क्रम्य यथा सूर्यमनुगच्छन्ति तं प्रभुम्&lt;br&gt;&#xA;दिने दिनेऽस्तमभ्येति पुनरुद्गच्छते दिशः&lt;br&gt;&#xA;तावुभौ न रवौ चास्तां तथा वित्त शरीरिणम्&lt;br&gt;&#xA;पतिते वित्त विप्रेन्द्रं भक्षणे चरणे परः&lt;br&gt;&#xA;ऊर्ध्वमेकस्तथाऽधस्तादेकस्तिष्ठति चापरः&lt;br&gt;&#xA;हिरण्यसदनं ज्ञेयं समेत्य परमं पदम्&lt;br&gt;&#xA;आत्मना ह्यात्मदीपं तमात्मनि ह्यात्मपूरुषम्&lt;br&gt;&#xA;सञ्चितं सञ्चितं पूर्वं भ्रमरो वर्तते भ्रमम्&lt;br&gt;&#xA;योऽभिमानीव जानाति न मुह्यति न हीयते&lt;br&gt;&#xA;न चक्षुषा पश्यति कश्चनैनं हृदा मनीषा पश्यति रुपमस्य&lt;br&gt;&#xA;न शुक्लं न कृष्णं परमार्थभावं गुहाशयं ज्ञानदेवीकरस्थम्&lt;br&gt;&#xA;ब्राह्मणस्य न सादृश्ये वर्तते सोऽपि किं पुनः&lt;br&gt;&#xA;इज्यते यस्तु मन्त्रेण यजमानो द्विजोत्तमः&lt;br&gt;&#xA;नैव धर्मी न चाधर्मी द्वन्द्वातीतो विमत्सरः&lt;br&gt;&#xA;ज्ञानतृप्तस्सुखं शेते ह्यमृतात्मा न संशयः&lt;br&gt;&#xA;एवमेष जगत्सृष्टिं कुरुते मायया प्रभुः&lt;br&gt;&#xA;न जानाति विमूढात्मा कारणं चात्मनो ह्यसौ&lt;br&gt;&#xA;ध्याता द्रष्टा तथा मन्ता बोद्धा दृष्टान्स एव सः&lt;br&gt;&#xA;को विद्वान्परमात्मानमनन्तं लोकभावनम्&lt;br&gt;&#xA;यत्तु शक्यं मया प्रोक्तं गच्छध्वं मुनिपुङ्गवाः&lt;br&gt;&#xA;भीष्मः-&lt;br&gt;&#xA;एवं प्रणम्य विप्रेन्द्रा ज्ञानसागरसम्भवम्&lt;br&gt;&#xA;सनत्कुमारं सन्दृष्ट्वा जग्मुस्ते रुचिरं पुनः&lt;br&gt;&#xA;तस्मात्त्वमपि कौन्तेय ज्ञानयोगपरो भव&lt;br&gt;&#xA;ज्ञानमेवं महाराज सर्वदुःखविनाशनम्&lt;br&gt;&#xA;इदं महादुःखसमाकराणां नृणां परित्राणविनिर्मितं पुरा&lt;br&gt;&#xA;पुराणपुंसा ऋषिणा महात्मना महामुनीनां प्रवरेण तद्ध्रुवम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/206/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/206/</guid>
      <description>&lt;p&gt;युधिष्ठिरः-&lt;br&gt;&#xA;यदिदं तप इत्याहुः किं तपस्सम्प्रकीर्तितम्&lt;br&gt;&#xA;उपवासमथान्यत्तु वेदाचारमथो नु किम्&lt;br&gt;&#xA;शास्त्रं तपो महाप्राज्ञ तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;पक्षमासोपवासादीन्मन्यन्ते वै तपोधनाः&lt;br&gt;&#xA;वेदव्रतादीनि तप अपरे वेदपारगाः&lt;br&gt;&#xA;वेदपारायणं चान्ये चाहुस्तत्वमथापरे&lt;br&gt;&#xA;यथाविहितमाचारस्तपस्सर्वं व्रतं गताः&lt;br&gt;&#xA;आत्मविद्याविधानं यत्तत्तपः परिकीर्तितम्&lt;br&gt;&#xA;त्यागस्तपस्तथा शान्तिस्तप इन्द्रियनिग्रहः&lt;br&gt;&#xA;ब्रह्मचर्यं तपः प्रोक्तमाहुरेवं द्विजातयः&lt;br&gt;&#xA;सदोपवासो यो विद्वान्ब्रह्मचारी सदा भवेत्&lt;br&gt;&#xA;यो मुनिश्च सदा धीमान्विघसाशी विमत्सरः&lt;br&gt;&#xA;ततस्त्वनन्तमप्याहुर्यो नित्यमतिथिप्रियः&lt;br&gt;&#xA;नान्तराशीस्ततो नित्यमुपवासी महाव्रतः&lt;br&gt;&#xA;ऋतुगामी तथा प्रोक्तो विघसाशी स्मृतो बुधैः&lt;br&gt;&#xA;भृत्यशेषं तु यो भुङ्क्ते यज्ञशेषं तथाऽमृतम्&lt;br&gt;&#xA;एवं नानार्थसंयोगं तपश्शश्वदुदाहृतम्&lt;br&gt;&#xA;केषां लोका ह्यपर्यन्तास्सर्वे सत्यव्रते स्थिताः&lt;br&gt;&#xA;येऽपि कर्ममयं प्राहुस्ते द्विजा ब्राह्मणास्स्मृताः&lt;br&gt;&#xA;रमन्ते दिव्यभोगैश्च पूजिता ह्यप्सरोगणैः&lt;br&gt;&#xA;ज्ञानात्मकं तपश्शब्दं ये वदन्ति विनिश्चिताः&lt;br&gt;&#xA;ते ह्यन्तराऽऽत्मसद्भावं प्रपन्ना नृपसत्तम&lt;br&gt;&#xA;एतत्ते नृपशार्दूल प्रोक्तं यत्पृष्टवानसि&lt;br&gt;&#xA;यथा वस्तुनि सञ्ज्ञानि विविधानि भवन्त्युत&lt;br&gt;&#xA;युधिष्ठिरः-&lt;br&gt;&#xA;पितामह महाप्राज्ञ राजाधीना नृपाः पुनः&lt;br&gt;&#xA;अन्यानि च सहस्राणि नामानि विविधानि च&lt;br&gt;&#xA;प्रतियोगीनि वै तेषां छन्नान्यस्तमितानि च&lt;br&gt;&#xA;दृढं सर्वं प्राकृतकमिदं सर्वत्र पश्य वै&lt;br&gt;&#xA;तस्माद्यथागतं राजन्यथारुचि नृणां भवेत्&lt;br&gt;&#xA;भीष्मः-&lt;br&gt;&#xA;अस्मिन्नर्थे पुरावृत्तं शृणु राजन्युधिष्ठिर&lt;br&gt;&#xA;ब्राह्मणानां समूहे तु यदुवाच सुवर्चला&lt;br&gt;&#xA;देवलस्य सुता विद्वन्सर्वलक्षणशोभिता&lt;br&gt;&#xA;कन्या सुवर्चला नाम योगभावितचेतना&lt;br&gt;&#xA;हेतुना केन जाता सा निर्द्वन्द्वा नष्टसंशया&lt;br&gt;&#xA;साऽब्रवीत्पितरं विप्रं वरान्वेषणतत्परा&lt;br&gt;&#xA;कन्या-&lt;br&gt;&#xA;अन्धाय मां महाप्राज्ञ देहि वीक्ष्य सुलोचनम्&lt;br&gt;&#xA;एवं स्म च पितश्शश्वन्मयेदं&amp;mdash;&amp;mdash; मुने&lt;br&gt;&#xA;पिता-&lt;br&gt;&#xA;न शक्यं प्रार्थितुं वत्से त्वयाऽद्य प्रतिभाति मे&lt;br&gt;&#xA;अन्धताऽनन्धता चेति विचारो मम जायते&lt;br&gt;&#xA;उन्मत्तेव सुते वाक्यं भाषसे पृथुलोचने&lt;br&gt;&#xA;कन्या-&lt;br&gt;&#xA;नाहमुन्मत्तभूताऽद्य बुद्धिपूर्वं ब्रवीमि ते&lt;br&gt;&#xA;विद्धि वै तादृशं लोके स मां भजति वेदवित्&lt;br&gt;&#xA;यान्यांस्त्वं मन्यसे दातुं मां द्विजोत्तम तानिह&lt;br&gt;&#xA;आनयान्यान्महाभाग ह्यहं द्रक्ष्यामि तेषु तम्&lt;br&gt;&#xA;भीष्मः-&lt;br&gt;&#xA;तथेति चोक्त्वा तां विप्रः प्रेषयामास शिष्यकान्&lt;br&gt;&#xA;ऋषेः प्रभावं दृष्ट्वा ते कन्यायाश्च द्विजोत्तमाः&lt;br&gt;&#xA;अनेकमुनयो राजन्सम्प्राप्ता देवलाश्रमम्&lt;br&gt;&#xA;तानागतानथाभ्यर्च्य कन्यामाह पिता महान्&lt;br&gt;&#xA;यदीच्छसि वरं भद्रे तं विप्रं वरय स्वयम्&lt;br&gt;&#xA;तथेति चोक्त्वा कल्याणी तप्तहेमनिभानना&lt;br&gt;&#xA;करसम्मितमध्याङ्गी वाक्यमाह तपोधनाः&lt;br&gt;&#xA;कन्या-&lt;br&gt;&#xA;भीष्मः-&lt;br&gt;&#xA;यद्यस्ति सम्मतो विप्रो ह्यन्धोऽनन्धस्स मे वरः&lt;br&gt;&#xA;नोचुर्विप्रा महाभागां प्रतिवाक्यं ययुश्च ते&lt;br&gt;&#xA;कन्या च तिष्ठतामत्र पितुर्वेश्मनि भारत&lt;br&gt;&#xA;श्वेतकेतुः कहालस्य श्यालः परमधर्मवित्&lt;br&gt;&#xA;श्रुत्वा ब्रह्मा तदाऽऽगम्य कन्यामाह महीपते&lt;br&gt;&#xA;श्वेतकेतुः-&lt;br&gt;&#xA;सोहं भद्रे समावृत्तस्त्वयोक्तो यः पुरा द्विजः&lt;br&gt;&#xA;विशालनयनं विद्धि मामन्धोऽहं वृणीष्व माम्&lt;br&gt;&#xA;सुवर्चला-&lt;br&gt;&#xA;कथं विशालनेत्रोऽसि कथं वा त्वमलोचनः&lt;br&gt;&#xA;ब्रूहि पश्चादहं विद्वन्परीक्षे त्वां द्विजोत्तम&lt;br&gt;&#xA;श्वेतकेतुः&amp;ndash;&lt;br&gt;&#xA;शब्दे स्पर्शे तथा रूपे रसे गन्धे सहेतुकम्&lt;br&gt;&#xA;न मे प्रवर्तते चेतो न प्रत्यक्षं हि तेषु मे&lt;br&gt;&#xA;अलोचनोऽहं तस्माद्धि न गतिर्विद्यते यतः&lt;br&gt;&#xA;येन पश्यति सुश्रोणि भाषते स्पृशते पुनः&lt;br&gt;&#xA;भुज्यते घ्रायते नित्यं शृणोति मनुते तथा&lt;br&gt;&#xA;तच्चक्षुर्विद्यते मह्यं येन पश्यति वै स्फुटम्&lt;br&gt;&#xA;सुलोचनोऽहं भद्रे वै पृच्छ वा किं वदामि ते&lt;br&gt;&#xA;सर्वमस्मिन्न मे विद्या विद्वान्हि परमार्थतः&lt;br&gt;&#xA;भीष्मः-&lt;br&gt;&#xA;सा विशुद्धा ततो भूत्वा श्वेतकेतुं महामुनिम्&lt;br&gt;&#xA;प्रणम्य पूजयामास तां भार्यां स च लब्धवान्&lt;br&gt;&#xA;वैराग्यसंयुता कन्या तादृशं पतिमुत्तमम्&lt;br&gt;&#xA;प्राप्ता राजन्महाप्राज्ञ तस्मादर्थः पृथक्पृथक्&lt;br&gt;&#xA;एतत्ते कथितं राजन्किं भूयश्श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/207/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/207/</guid>
      <description>&lt;p&gt;युधिष्ठिरः-&lt;br&gt;&#xA;यदिदं कर्म लोकेऽस्मिञ्शुभं वा यदि वाऽशुभम्&lt;br&gt;&#xA;पुरुषं योजयत्येव फलयोगेन भारत&lt;br&gt;&#xA;कर्ता स्वित्तस्य पुरुष उताहो नेति संशयः&lt;br&gt;&#xA;एतदिच्छामि तत्त्वेन श्रोतुं त्वत्तो वदस्व मे&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;प्रह्लादस्य च संवादमिन्द्रस्य च युधिष्ठिर&lt;br&gt;&#xA;असक्तं धूतपाप्मानं कुले जातं बहुश्रुतम्&lt;br&gt;&#xA;अस्तब्धमनहङ्कारं सत्वस्थं संयमे रतम्&lt;br&gt;&#xA;तुल्यनिन्दास्तुतिं दान्तं शून्यागारसमाकृतिम्&lt;br&gt;&#xA;चराचराणां भूतानां विदितप्रभवाप्ययम्&lt;br&gt;&#xA;अक्रुध्यन्तमहृष्यन्तमप्रियेषु प्रियेषु च&lt;br&gt;&#xA;काञ्चने वाऽथ लोष्टे वा उभयोस्समदर्शनम्&lt;br&gt;&#xA;आत्मनि श्रेयसि ज्ञाने धीरं निश्चितनिश्चयम् |&lt;br&gt;&#xA;परावरज्ञं भूतानां सर्वज्ञं सर्वदर्शनम्&lt;br&gt;&#xA;भक्तं भागवतं नित्यं नारायणपरायणम्&lt;br&gt;&#xA;ध्यायन्तं परमात्मानं हिरण्यकशिपोस्सुतम्&lt;br&gt;&#xA;शक्रः प्रह्लादमासीनमेकान्ते संयतेन्द्रियम्&lt;br&gt;&#xA;बुभुत्समानस्तत्प्रज्ञामभिगम्येदमब्रवीत्&lt;br&gt;&#xA;शक्रः-&lt;br&gt;&#xA;यैः कैश्चित्सम्मतो लोके गुणैस्स्यात्पुरुषो नृषु&lt;br&gt;&#xA;भवत्यनपगान्सर्वांस्तान्गुणाल्ँलक्षयामहे&lt;br&gt;&#xA;अथ ते लक्ष्यते बुद्धिस्समा बालजडैरिह&lt;br&gt;&#xA;आत्मानं मन्यमानस्सञ्ज्ञेयं किमिह मन्यसे&lt;br&gt;&#xA;बद्धः पाशैश्च्युतस्स्थानाद्द्विषतां वशमागतः&lt;br&gt;&#xA;श्रिया विहीनः प्रह्लाद शोचितव्ये न शोचसि&lt;br&gt;&#xA;प्रज्ञालाभेन दैतेय उताहो धृतिमत्तथा&lt;br&gt;&#xA;प्रह्लाद स्वस्थरूपोऽसि पश्यन्व्यसनमात्मनः&lt;br&gt;&#xA;भीष्मः-&lt;br&gt;&#xA;इति सञ्चोदितस्तेन धीरो निश्चितनिश्चयः&lt;br&gt;&#xA;उवाच श्लक्ष्णया वाचा स्वां प्रज्ञामनुवर्णयन्&lt;br&gt;&#xA;प्रह्लादः-&lt;br&gt;&#xA;प्रवृत्तिं च निवृत्तिं च भूतानां यो न बुध्यते&lt;br&gt;&#xA;तस्य स्तम्भो भवेद्बाल्यान्नास्ति स्तम्भोऽनुपश्यतः&lt;br&gt;&#xA;स्वभावात्सम्प्रवर्तन्ते निवर्तन्ते तथैव च&lt;br&gt;&#xA;सर्वे भावास्तथा भावाः पुरुषार्थो न विद्यते&lt;br&gt;&#xA;पुरुषार्थस्य चाभावे नास्ति कश्चित्स्वका रतिः&lt;br&gt;&#xA;स्वयं च कुर्वतस्तस्य जातु मानो भवेदिह&lt;br&gt;&#xA;यस्तु कर्तारमात्मानं मन्यते साध्वसाधु वा&lt;br&gt;&#xA;तस्य दोषवती प्रज्ञा न तु प्रज्ञेति मे मतिः&lt;br&gt;&#xA;यदि स्यात्पुरुषः कर्ता शक्रात्मश्रेयसे ध्रुवम्&lt;br&gt;&#xA;आरम्भास्तस्य सिद्ध्येरन्न तु जातु पराभवेत्&lt;br&gt;&#xA;अनिष्टस्य हि निर्वृत्तिरनिवृत्तिः प्रियस्य च&lt;br&gt;&#xA;लक्ष्यते यतमानानां पुरुषार्थस्ततः कुतः&lt;br&gt;&#xA;अनिष्टस्याप्यनिर्वृत्तिमिष्टसंवृतिमेव च&lt;br&gt;&#xA;अप्रयत्नेन पश्यामः केषाञ्चिन्न स्वभावतः&lt;br&gt;&#xA;प्रतिरूपधराः केचिद्दृश्यन्ते बुद्धिमत्तमाः&lt;br&gt;&#xA;विरूपेभ्योऽल्पबुद्धिभ्यो लिप्समाना धनागमम्&lt;br&gt;&#xA;स्वभावप्रेरितास्सर्वे निविशन्ते यथा गुणा&lt;br&gt;&#xA;शुभाशुभं तदा तत्र तस्य किं नाम कारणम्&lt;br&gt;&#xA;स्वभावादेव ते सर्व इति मे निश्चिता मतिः&lt;br&gt;&#xA;आत्मप्रतिष्ठा प्रज्ञानात्परं नास्ति ततोऽन्यथा&lt;br&gt;&#xA;कर्मजं त्विह मन्येऽहं फलयोगं शुभाशुभम्&lt;br&gt;&#xA;कर्मणां विषयं कृत्स्नमहं वक्ष्यामि तच्छृणु&lt;br&gt;&#xA;यथा वेदयते कश्चिदोदनं पायसं ह्यदन्&lt;br&gt;&#xA;एवं सर्वाणि कर्माणि स्वभावस्यैव लक्षणम्&lt;br&gt;&#xA;विकारान्नैव यो वेद न वेद प्रकृतिं पराम्&lt;br&gt;&#xA;तस्य स्तम्भोऽभवेद्बाल्यान्नास्ति स्तम्भोऽनुपश्यतः&lt;br&gt;&#xA;स्वभावभावितान्भावान्सर्वानेवेह निश्चये&lt;br&gt;&#xA;बुद्ध्यमानस्य वा दर्पो मानो वा किं करिष्यति&lt;br&gt;&#xA;वेद धर्मविधिं कृत्स्नं भूतानां चाप्यनित्यताम्&lt;br&gt;&#xA;तस्माच्छक्र न शोचामि सर्वं ह्येवेदमन्तवत्&lt;br&gt;&#xA;निर्ममो निरहङ्कारो निरीहो मुक्तबन्धनः&lt;br&gt;&#xA;स्वस्थो व्यपेतः पश्यामि भूतानां प्रभवाप्ययौ&lt;br&gt;&#xA;कृतप्रज्ञस्य दान्तस्य वितृष्णाय निराशिषः&lt;br&gt;&#xA;नायासो विद्यते तस्य पश्यतो लोकविद्यया&lt;br&gt;&#xA;प्रकृतौ च विकारे च न मे प्रीतिर्न च द्विषे&lt;br&gt;&#xA;द्वेष्टारं च न पश्यामि यो ममाद्य ममायते&lt;br&gt;&#xA;नोर्ध्वं नावाङ्नतिर्यक्च न क्वचिच्छक्र कामये&lt;br&gt;&#xA;न हि ज्ञेये न विज्ञाने नाज्ञाने विद्यतेऽन्तरम्&lt;br&gt;&#xA;शक्रः-&lt;br&gt;&#xA;येनैषा लभ्यते प्रज्ञा येन शान्तिरवाप्यते&lt;br&gt;&#xA;प्रब्रूहि तमुपायं मे सम्यक्प्रह्लाद पृच्छते&lt;br&gt;&#xA;प्रह्लादः-&lt;br&gt;&#xA;आर्जवेनाप्रमादेन प्रसादेनात्मवत्तया&lt;br&gt;&#xA;गुरुशुश्रूषया शक्र पुरुषो लभते महत्&lt;br&gt;&#xA;स्वभावाल्लभते प्रज्ञां शान्तिमेति स्वभावतः&lt;br&gt;&#xA;स्वभावादेव तत्सर्वं यत्किञ्चिदनुपश्यति&lt;br&gt;&#xA;भीष्मः-&lt;br&gt;&#xA;इत्युक्तो दैत्यपतिना शक्रो विस्मयमागमत्&lt;br&gt;&#xA;प्रीतिमांश्च तदा राजंस्तद्वाक्यं प्रत्यपूजयत्&lt;br&gt;&#xA;स तदा सर्वदेवेन्द्रं त्रैलोक्यपतिरीश्वरः&lt;br&gt;&#xA;असुरेन्द्रमुपामन्त्र्य जगाम स्वं निवेशनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/208/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/208/</guid>
      <description>&lt;p&gt;युधिष्ठिरः-&lt;br&gt;&#xA;यया बुद्ध्या महीपालो भ्रष्टश्रीर्विचरेन्महीम्&lt;br&gt;&#xA;कालदण्डविनिष्पिष्टस्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;वासवस्य च संवादं बलेर्वैरोचनस्य च&lt;br&gt;&#xA;पितामहमुपागम्य प्रणिपत्य कृताञ्जलिः&lt;br&gt;&#xA;सर्वानेवासुराञ्जित्वा बलिं पप्रच्छ वासवः&lt;br&gt;&#xA;शक्रः-&lt;br&gt;&#xA;यस्य स्म ददतो वित्तं न कदाचन हीयते&lt;br&gt;&#xA;तं बलिं नाधिगच्छामि ब्रह्मन्नाचक्ष्व मे बलिम्&lt;br&gt;&#xA;स एव ह्यस्तमयते स स्म द्योतयते रविः&lt;br&gt;&#xA;स च वर्षति वर्षाणि यथाकालमतन्द्रितः&lt;br&gt;&#xA;तं बलिं नाधिगच्छामि ब्रह्मन्नाचक्ष्व मे बलिम्&lt;br&gt;&#xA;स वायुर्वरुणश्चैव स रविस्स च चन्द्रमाः&lt;br&gt;&#xA;सोऽग्निस्तपति भूतानि स जलं च भवत्युत&lt;br&gt;&#xA;तं बलिं नाधिगच्छामि ब्रह्मन्नाचक्ष्व मे बलिम्&lt;br&gt;&#xA;ब्रह्मा-&lt;br&gt;&#xA;नैतत्ते साधु मघवन्यदेनमनुपृच्छसि&lt;br&gt;&#xA;पृष्टस्तु नानृतं ब्रूयात्तस्माद्वक्ष्यामि ते बलिम्&lt;br&gt;&#xA;उष्ट्रेषु यदि वा गोषु खरेषु श्वसु वाऽनघ&lt;br&gt;&#xA;वरिष्ठो भविता जन्तुश्शून्यागारप्रतिश्रियः&lt;br&gt;&#xA;शक्रः-&lt;br&gt;&#xA;यदि स्म बलिना ब्रह्मञ्शून्यागारे समेयिवान्&lt;br&gt;&#xA;हन्यामेनं न वा हन्यां तद्ब्रह्मन्ननुशाधि माम्&lt;br&gt;&#xA;ब्रह्मा-&lt;br&gt;&#xA;मा स्म शक्र बलिं हिंसीर्न बलिर्वधमर्हति&lt;br&gt;&#xA;न्यायस्तु शक्र प्रष्टव्यस्त्वया वासव काम्यया&lt;br&gt;&#xA;भीष्मः-&lt;br&gt;&#xA;एवमुक्तो भगवता महेन्द्रः पृथिवीं तदा&lt;br&gt;&#xA;चचारैरावतस्कन्धमधिरुह्य श्रिया वृतः&lt;br&gt;&#xA;ततो ददर्श स बलिं खरवेषेण संवृतम्&lt;br&gt;&#xA;यथाख्यातं भगवता शून्यागारकृतालयम्&lt;br&gt;&#xA;शक्रः-&lt;br&gt;&#xA;खरयोनिमनुप्राप्य तुषभक्षोऽसि दानव&lt;br&gt;&#xA;इदं ते योनिरसमा शोचस्याहो न शोचसि&lt;br&gt;&#xA;अदृष्टं बत पश्यामि द्विषतां वशमागतम्&lt;br&gt;&#xA;श्रिया विहीनं मित्रैश्च भ्रष्टैश्वर्यपराक्रमम्&lt;br&gt;&#xA;यत्तद्यानसहस्रैस्त्वं ज्ञातिभिः परिवारितः&lt;br&gt;&#xA;लोकान्प्रतापयन्सर्वान्यास्यस्मानवितर्कयन्&lt;br&gt;&#xA;त्वन्मुखाश्चैव दैतेय व्यतिष्ठंस्तव शासने&lt;br&gt;&#xA;अकृष्टपच्या पृथिवी तवैश्वर्ये बभूव ह&lt;br&gt;&#xA;इदं च तेऽद्य व्यसनं शोचस्याहो न शोचसि&lt;br&gt;&#xA;यदाऽतिष्ठस्समुद्रस्य पूर्वकूले विलेलिखन्&lt;br&gt;&#xA;ज्ञातिभ्यो विभजन्वित्तं तदाऽऽसीत्ते मनः कथम्&lt;br&gt;&#xA;यत्ते सहस्रसमिता ननुतुर्देवयोषितः&lt;br&gt;&#xA;बहूनि वर्षपूगानि विहारे दीप्यतश्श्रिया&lt;br&gt;&#xA;सर्वाः पुष्करमालिन्यस्सर्वाः काञ्चनसप्रभाः&lt;br&gt;&#xA;कथमद्य तदा चैव मनस्ते दानवेश्वर&lt;br&gt;&#xA;छत्रं तदाऽऽसीत्सुमहत्सौवर्णमपि भूषितम्&lt;br&gt;&#xA;यूपस्तदाऽऽसीत्सुमहान्यजतस्सर्वकाञ्चनः&lt;br&gt;&#xA;ननृतुर्यत्र गन्धर्वाष्षट्सहस्राणि सप्तधा&lt;br&gt;&#xA;यत्राददस्सहस्राणामयुतानि गवां दश&lt;br&gt;&#xA;अनन्तरं सहस्रेण तदाऽऽसीद्दैत्य का मतिः&lt;br&gt;&#xA;यदा च पृथिवीं सर्वां यजमानोऽनुपश्यथाः&lt;br&gt;&#xA;शम्याक्षेपेण विधिना तदाऽऽसीत्किं नु ते हृदि&lt;br&gt;&#xA;न ते पश्यामि भृङ्गारं न च्छत्रं व्यजनं न च&lt;br&gt;&#xA;ब्रह्मदत्तां च ते मालां न पश्याम्यसुराधिप&lt;br&gt;&#xA;भीष्मः-&lt;br&gt;&#xA;ततः प्रहस्य स बलिर्वासवेन समीरितम्&lt;br&gt;&#xA;निशम्य मानगम्भीरं सुरराजमथाब्रवीत्&lt;br&gt;&#xA;बलिः-&lt;br&gt;&#xA;अहो हि तव बालिश्यमिह देवगणाधिप&lt;br&gt;&#xA;अयुक्तं देवराजस्य तव कष्टमिदं वचः&lt;br&gt;&#xA;न त्वं द्रक्ष्यसि भृङ्गारं न च्छन्नं व्यजनं न च&lt;br&gt;&#xA;ब्रह्मदत्तां च मे मालां न तु द्रक्ष्यसि वासव&lt;br&gt;&#xA;गुहायां निहितानि त्वं मम रत्नानि पृच्छसि&lt;br&gt;&#xA;यदा मे भविता कालस्तदा त्वं तानि द्रक्ष्यसि&lt;br&gt;&#xA;न त्वेतदनुरूपं ते यशसो वा कुलस्य च&lt;br&gt;&#xA;समृद्धार्थोऽसमृद्धार्थं यन्मां कत्थितुमिच्छसि&lt;br&gt;&#xA;न हि दुःखेषु शोचन्ते न प्रहृष्यन्ति चर्द्धिषु&lt;br&gt;&#xA;कृतप्रज्ञा ज्ञानतृप्ताः क्षान्तास्सन्तो मनीषिणः&lt;br&gt;&#xA;त्वं तु प्राकृतया बुद्ध्या पुरन्दर विकत्थसे&lt;br&gt;&#xA;यथाऽहमेवं भावी त्वं तदा नैवं वदिष्यसि&lt;br&gt;&#xA;ऐश्वर्यमदमोहेन स त्वं किं नानुबुद्ध्यसे&lt;br&gt;&#xA;कालेन बुद्ध्यसे राजन्विनिपातेन योजितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/209/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/209/</guid>
      <description>&lt;p&gt;भीष्मः-&lt;br&gt;&#xA;पुनेरव तु तं शक्रः प्रहसन्निदमब्रवीत्&lt;br&gt;&#xA;निश्श्वसन्तं यथा नागं प्रत्याहाराय भारत&lt;br&gt;&#xA;शक्रः-&lt;br&gt;&#xA;उद्यद्यानसहस्रेण ज्ञातिभिः परिवारितः&lt;br&gt;&#xA;लोकान्प्रतापयन्सर्वान्यास्यस्मानवशातयन्&lt;br&gt;&#xA;दृष्ट्वा सुकृपणां चेमागयस्थामात्मनो बले&lt;br&gt;&#xA;ज्ञातिमित्रपरित्यक्तश्शोच्योऽस्याहो न शोचसि&lt;br&gt;&#xA;प्रीतिं प्राप्यातुलां पूर्वं लोकांश्चात्मवशे स्थितान्&lt;br&gt;&#xA;विनिपातमिमं चाद्य शोचस्याहो न शोचसि&lt;br&gt;&#xA;बलिः-&lt;br&gt;&#xA;अनित्यमुपलक्ष्येऽहं कालपर्यायमात्मनः&lt;br&gt;&#xA;तस्माच्छक्र न शोचामि सर्वं ह्येवेदमन्तवत्&lt;br&gt;&#xA;अन्तवन्त इमे देहा भूतानाममराधिप&lt;br&gt;&#xA;तेन शक्र न शोचामि नापराधादिदं मम&lt;br&gt;&#xA;जीवितं च शरीरं च जात्या वै सह जायते&lt;br&gt;&#xA;उभे सह विवर्धेते उभे सह विनश्यतः&lt;br&gt;&#xA;न हीदृशमिमं भावमवशः प्राप्य केवलम्&lt;br&gt;&#xA;सदैवमभिजानामि का व्यथा मे विजानतः&lt;br&gt;&#xA;भूतानां निधनं निष्ठा स्रोतसामिव सागरः&lt;br&gt;&#xA;नैतत्सम्यग्विजानन्तो नरा मुह्यन्ति वज्रधृत्&lt;br&gt;&#xA;ये त्वेवं नाभिजानन्ति रजोमोहपरायणाः&lt;br&gt;&#xA;ते कृच्छ्रं प्राप्य सीदन्ति बुद्धिर्ह्येषां प्रणश्यति&lt;br&gt;&#xA;बुद्धिलाभात्तु पुरुषस्सर्वं नुदति किल्बिषम्&lt;br&gt;&#xA;विपाप्मा लभते सत्वं सत्वस्थस्सम्प्रसीदति&lt;br&gt;&#xA;ततस्तु ये निवर्तन्ते जायन्ते च पुनःपुनः&lt;br&gt;&#xA;कृपणाः परितप्यन्ते तेऽनर्थैरभिचोदिताः&lt;br&gt;&#xA;अर्थसिद्धिमनर्थं च जीवितं मरणं तथा&lt;br&gt;&#xA;सुखं दुःखं फलं चैव न द्वेष्मि न च कामये&lt;br&gt;&#xA;हतं हन्ति हतो ह्येव यो नरो हन्ति कञ्चन&lt;br&gt;&#xA;उभौ तौ न विजानीतो यश्च हन्ति हतश्च यः&lt;br&gt;&#xA;हत्वा जित्वा च मघवन्यः कश्चित्पुरुषायते&lt;br&gt;&#xA;अकर्ता ह्येव भवति कर्ता त्वेव करोति तत्&lt;br&gt;&#xA;को हि लोकस्य कुरुते विनाशप्रभवावुभौ&lt;br&gt;&#xA;कृतं हि तत्कृतेनैव कर्ता तस्यापि चापरः&lt;br&gt;&#xA;पृथिवी वायुराकाशमापो ज्योतिश्च पञ्चमम्&lt;br&gt;&#xA;एतद्योनीनि भूतानि तत्र का परिदेवना&lt;br&gt;&#xA;महाविद्योऽल्पविद्यश्च बलवान्दुर्बलश्च यः&lt;br&gt;&#xA;दर्शनीयो विरूपश्च सुभगो दुर्भगश्च यः&lt;br&gt;&#xA;सर्वं कालस्समादत्ते गम्भीरस्स्वेन तेजसा&lt;br&gt;&#xA;तस्मिन्कालवशं प्राप्ते का व्यथा मे विजानतः&lt;br&gt;&#xA;जग्धमेवानुभवति मतमेवानुहन्यते&lt;br&gt;&#xA;नश्यते नष्टमेवाग्रे लब्धव्यं लभते नरः&lt;br&gt;&#xA;नास्य द्वीपः कुतः पारं न पारं सम्प्रदृश्यते&lt;br&gt;&#xA;नान्तमस्य प्रपश्यामि विधेर्देवस्य चिन्तयन्&lt;br&gt;&#xA;यदि मे पश्यतः कालो भूतानि न विनाशयेत्&lt;br&gt;&#xA;स्यान्मे हर्षश्च दर्पश्च क्रोधश्चैव शचीपते&lt;br&gt;&#xA;तुषभक्षं हि मां ज्ञात्वा प्रविविक्तजने गृहे&lt;br&gt;&#xA;बिभ्रतं गार्दभं रूपमागम्य परिगर्हसि&lt;br&gt;&#xA;इच्छन्नहं विकुर्यां हि रूपाणि बहुधाऽऽत्मनः&lt;br&gt;&#xA;विभीषणानि यानीक्ष्य पलायेथास्त्वमेव मे&lt;br&gt;&#xA;कालस्सर्वं समादत्ते कालस्सर्वं प्रयच्छति&lt;br&gt;&#xA;कालेन विधृतं सर्वं मा कृथाश्शक्र पौरुषम्&lt;br&gt;&#xA;पुरा सर्वं प्रद्रवन्ते मयि क्रुद्धे पुरन्दर&lt;br&gt;&#xA;अवैमि त्वस्य लोकस्य धर्मं शक्र सनातनम्&lt;br&gt;&#xA;त्वमप्येवमवेक्षस्व माऽऽत्मना विस्मगं गमः&lt;br&gt;&#xA;प्रभवश्चाप्रभावश्च नात्मसंस्थः कदाचन&lt;br&gt;&#xA;कौमारमेव ते चित्तं तथैवाद्य यथा पुरा&lt;br&gt;&#xA;समवेक्षस्व मघवन्बुद्धिं विन्दस्व नैष्ठिकीम्&lt;br&gt;&#xA;देवा मनुष्याः पितरो गन्धर्वोरगराक्षसाः&lt;br&gt;&#xA;आसन्सर्वे मम वशे तत्सर्वं वेत्थ वासव&lt;br&gt;&#xA;नमस्तस्यै दिशायै तु यस्यां वैरोचनो बलिः&lt;br&gt;&#xA;इति मामभ्यनन्दन्त बुद्धिमात्सर्यमोहिताः&lt;br&gt;&#xA;नाहं तदनुशोचामि नात्मभ्रंशं शचीपते&lt;br&gt;&#xA;एवं मे निश्चिता बुद्धिः विधेस्तिष्ठाम्यहं वशे&lt;br&gt;&#xA;दृश्यते हि कुले जातो दर्शनीयः प्रतापवान्&lt;br&gt;&#xA;दुःखं जीवन्सहामात्यैर्भवितव्यं हि तत्तथा&lt;br&gt;&#xA;दौष्कुलेयस्तथा मूढो दुर्जातश्शक्र दृश्यते&lt;br&gt;&#xA;सुखं जीवन्सहामात्यो भवितव्यं हि तत्तथा&lt;br&gt;&#xA;कल्याणी रूपसम्पन्ना दुर्भगा शक्र दृश्यते&lt;br&gt;&#xA;अलक्षणा विरूपा च सुभगा शक्र दृश्यते&lt;br&gt;&#xA;नैतदस्मत्कृतं शक्र नैतच्छक्र त्वया कृतम्&lt;br&gt;&#xA;यत्तमेवं गतो वज्रिन्यच्चाप्येवं गता वयम्&lt;br&gt;&#xA;न कर्म तव नान्येषां कुतो मम शतक्रतो&lt;br&gt;&#xA;ऋद्धिरप्यथवाऽनृद्धिः पर्यायकृतमेव तत्&lt;br&gt;&#xA;पश्यामि त्वां विराजन्तं देवराजमवस्थितम्&lt;br&gt;&#xA;श्रीमन्तं द्युतिमन्तं च गर्जमानं ममोपरि&lt;br&gt;&#xA;एवं नैतन्न चेत्कालो मामाक्रम्यास्थितो भवेत्&lt;br&gt;&#xA;पातयेयमहं त्वाऽद्य सवज्रमपि मुष्टिना&lt;br&gt;&#xA;न तु विक्रमकालोऽयं क्षमाकालोऽयमागतः&lt;br&gt;&#xA;कालस्स्थापयते सर्वं कालः पचति वै तथा&lt;br&gt;&#xA;मां चेदभ्यागतः कालो दानवेश्वरमूर्जितम्&lt;br&gt;&#xA;गर्जन्तं प्रतपन्तं च कमन्यं नागमिष्यति&lt;br&gt;&#xA;द्वादशानां तु भवतामादित्यानां महात्मनाम्&lt;br&gt;&#xA;तेजांस्येकेन सर्वेषां देवराज धृतानि मे&lt;br&gt;&#xA;अहमेवोद्वहाम्यापो विसृजामि च वासव&lt;br&gt;&#xA;तपामि चैव त्रैलोक्यं विद्योताम्यहमेव च&lt;br&gt;&#xA;संरक्षामि विमुञ्चामि ददाम्यहमथाददे&lt;br&gt;&#xA;संयच्छामि नियच्छामि लोकेषु प्रभुरीश्वरः&lt;br&gt;&#xA;तदद्य विनिवृत्तं मे प्रभुत्वममराधिप&lt;br&gt;&#xA;कालसैन्यावगाढस्य सर्वं न प्रतिभाति मे&lt;br&gt;&#xA;नाहं कर्ता न चैव त्वं नान्यः कर्ता शचीपते&lt;br&gt;&#xA;पर्यायेण हि भुज्यन्ते लोकाश्शक्र यदृच्छया&lt;br&gt;&#xA;मासार्धमासवेश्मानमहोरात्राभिसंवृतम्&lt;br&gt;&#xA;ऋतुद्वारं वायुमुखमाहुर्वेदविदो जनाः&lt;br&gt;&#xA;आहुस्सर्वमिदं चिन्त्यं जनाः केचिन्मनीषिणः&lt;br&gt;&#xA;अस्याः पञ्चैव चिन्तायाः पर्येष्याणि च पञ्चधा&lt;br&gt;&#xA;गम्भीरं गहनं ब्रह्म महत्तोयार्णवं यथा&lt;br&gt;&#xA;अनादिनिधनं प्राहुरक्षरं परमेव च&lt;br&gt;&#xA;सत्त्वेषु लिङ्गमावेद्यमलिङ्गमपि तत्स्वयम्&lt;br&gt;&#xA;मन्यन्ते ध्रुवमेवैनं ये जनास्तत्त्वदर्शिनः&lt;br&gt;&#xA;यमिन्द्रियाणि सर्वाणि नानुपश्यन्ति पञ्चधा&lt;br&gt;&#xA;तं कालमभिजानीहि यस्य सर्वमिदं वशे&lt;br&gt;&#xA;भूतानां तु विपर्यासं मन्यन्ते गतिनिश्चयात्।&lt;br&gt;&#xA;न ह्येतावद्भवेद्ग्राम्यं न यस्याः प्रकृतेः पुनः&lt;br&gt;&#xA;गतिं हि सर्वभूतानामगत्वा क्व गमिष्यति&lt;br&gt;&#xA;यो धावता न हातव्यस्तिष्ठन्नपि न हीयते&lt;br&gt;&#xA;आहुश्चैनं केचिदग्निं केचिदाहुः प्रजापतिम्&lt;br&gt;&#xA;ऋतून्मासार्धमासांश्च दिवसांश्च क्षणांस्तथा&lt;br&gt;&#xA;पूर्वाह्णमपराह्णं च मध्याह्नमपि चापरे&lt;br&gt;&#xA;मुहूर्तमपि चैवाहुरेकं सन्तमनेकधा&lt;br&gt;&#xA;बहूनीन्द्रसहस्राणि समतीतानि वासव&lt;br&gt;&#xA;बलवीर्योपपन्नानि यथैव त्वं शचीपते&lt;br&gt;&#xA;त्वामप्यतिबलं शक्र देवराजं बलोत्कटम्&lt;br&gt;&#xA;प्राप्ते काले महावीर्यः कालस्संशमयिष्यति&lt;br&gt;&#xA;य इदं सर्वमादत्ते तस्माच्छक्र स्थिरो भव&lt;br&gt;&#xA;मया त्वया च पूर्वैश्च न स शक्योऽतिवर्तितुम्&lt;br&gt;&#xA;यामेतां प्राप्य जानीषे राज्यश्रियमनुत्तमाम्&lt;br&gt;&#xA;स्थिता मयीति तन्मिथ्या नैषाऽप्येकत्र तिष्ठति&lt;br&gt;&#xA;स्थिता हीन्द्रसहस्रेषु त्वद्विशिष्टतमेष्वियम्&lt;br&gt;&#xA;मां च लोला परित्यज्य त्वामगाद्विबुधाधिप&lt;br&gt;&#xA;मैवं शक्र पुनः कार्षीश्शान्तो भवितुमर्हसि&lt;br&gt;&#xA;त्वामप्येवं गतं हित्वा क्षिप्रमन्यं गमिष्यति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/210/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/210/</guid>
      <description>&lt;p&gt;भीष्मः-&lt;br&gt;&#xA;शतक्रतुरथापश्यद्बलेर्दीप्तां महात्मनः&lt;br&gt;&#xA;स्वरूपिणीं शरीराद्धि निष्क्रामन्तीं ततश्श्रियम्&lt;br&gt;&#xA;तां दीप्तां प्रभया दृष्ट्वा भगवान्पाककशासनः&lt;br&gt;&#xA;विस्मयोत्फुल्लनयनो बलिं पप्रच्छ वासवः&lt;br&gt;&#xA;शक्रः-&lt;br&gt;&#xA;बले केयमपक्रान्ता रोचमाना शिखण्डिनी&lt;br&gt;&#xA;त्वयि स्थिता सकेयूरा दीप्यमाना स्वतेजसा&lt;br&gt;&#xA;बलिः-&lt;br&gt;&#xA;न हीमामासुरीं वेद्मि न दैवीं च न मानुषीम्&lt;br&gt;&#xA;त्वमेवैनां पृच्छ मा वा यथेष्टं कुरु वासव&lt;br&gt;&#xA;शक्रः-&lt;br&gt;&#xA;का त्वं बलेरपक्रान्ता रोचमाना शिखण्डिनी&lt;br&gt;&#xA;अजानतो ममाचक्ष्व नामधेयं शुचिस्मिते&lt;br&gt;&#xA;का नु तिष्ठसि मायेव दीप्यमाना स्वतेजसा&lt;br&gt;&#xA;हित्वा दैत्येश्वरं सुभ्रु तन्ममाचक्ष्व पृच्छतः&lt;br&gt;&#xA;श्रीः-&lt;br&gt;&#xA;न मां विरोचनो वेद नायं वैरोचनो बलिः&lt;br&gt;&#xA;आहुर्मां दुस्सहेत्येवं विवित्सेति च मां विदुः&lt;br&gt;&#xA;भूतिर्लक्ष्मीति मामाहुश्श्रीरित्येव च नामतः&lt;br&gt;&#xA;त्वं मां शक्र न जानीषे सर्वे देवा न मां विदुः&lt;br&gt;&#xA;शक्रः-&lt;br&gt;&#xA;किमिदं त्वं मम कृते उताहो बलिनः कृते&lt;br&gt;&#xA;दुस्सहे विजहास्येनं चिरसंवासिनी सती&lt;br&gt;&#xA;श्रीः-&lt;br&gt;&#xA;न धाता न विधाता वा विदधाति कथञ्चन&lt;br&gt;&#xA;काले तु पर्यगामेव मैवं शक्रावमन्यथाः&lt;br&gt;&#xA;शक्रः-&lt;br&gt;&#xA;कथं त्वया बलिस्त्यक्तः किमर्थं वा शिखण्डिनि&lt;br&gt;&#xA;कथं च मां न जह्यास्त्वं तन्मे ब्रूहि शुचिस्मिते&lt;br&gt;&#xA;श्रीः-&lt;br&gt;&#xA;सत्ये स्थिताऽस्मि दाने च व्रते तपसि चैव हि&lt;br&gt;&#xA;पराक्रमे च धर्मे च पराचीनस्ततो बलिः&lt;br&gt;&#xA;ब्रह्मण्योऽयं पुरा भूत्वा सत्यवादी जितेन्द्रियः&lt;br&gt;&#xA;अग्नित्रयं ब्राह्मणान्वै उपासित्वाऽस्पृशद्धृतम्&lt;br&gt;&#xA;यज्ञशीलः पुरा भूत्वा मामेव यजते स्वयम्&lt;br&gt;&#xA;ततः प्रहाय मूढात्मा कालेनोपनिपीडितः&lt;br&gt;&#xA;अपक्रान्ता ततश्शक्र त्वयि वत्स्यामि वासव&lt;br&gt;&#xA;अप्रमत्तेन धार्याऽस्मि तपसा विक्रमेण च&lt;br&gt;&#xA;शक्रः-&lt;br&gt;&#xA;कोऽस्ति देवमनुष्येषु सर्वभूतेषु वा पुमान्&lt;br&gt;&#xA;यस्त्वामेको विषहितुं शक्नुयात्कमलालये&lt;br&gt;&#xA;श्रीः-&lt;br&gt;&#xA;नैव देवो न गन्धर्वो नासुरो न च राक्षसः&lt;br&gt;&#xA;यो मामेको विषहितुं कश्चिच्छक्तः पुरन्दर&lt;br&gt;&#xA;शक्रः-&lt;br&gt;&#xA;तिष्ठेथा मयि नित्यं त्वं यथा तद्ब्रूहि मे शुभे&lt;br&gt;&#xA;तत्करिष्यामि ते वाक्यं नानृतं वक्तुमर्हसि&lt;br&gt;&#xA;श्रीः-&lt;br&gt;&#xA;स्थास्यामि नित्यं देवेन्द्र यथा त्वयि निबोध तत्&lt;br&gt;&#xA;विधिना वेददृष्टेन चतुर्धा विभजस्व माम्&lt;br&gt;&#xA;शक्रः-&lt;br&gt;&#xA;अहं वै त्वां निधास्यामि यथाशक्ति यथाबलम्&lt;br&gt;&#xA;न तु मेऽतिक्रमस्स्याद्वै सदा लक्ष्मि तवान्तिके&lt;br&gt;&#xA;भूमिरेषा मनुष्येषु धारिणी सर्वभाविनी&lt;br&gt;&#xA;सा ते पादं तितिक्षेत समर्था हीति मे मतिः&lt;br&gt;&#xA;श्रीः-&lt;br&gt;&#xA;एष मे निहितः पादो योऽयं भूमौ प्रतिष्ठितः&lt;br&gt;&#xA;द्वितीयं शक्र पादं मे तस्मात्सुनिहितं कुरु&lt;br&gt;&#xA;शक्रः-&lt;br&gt;&#xA;आप एव मनुष्येषु द्रवन्ति परिधारणे&lt;br&gt;&#xA;तास्ते पादं तितिक्षन्तामलमापस्तितिक्षितुम्&lt;br&gt;&#xA;श्रीः-&lt;br&gt;&#xA;एष मे निहितः पादो योऽयमप्सु प्रतिष्ठितः&lt;br&gt;&#xA;तृतीयं शक्र पादं मे तस्मात्सुनिहितं कुरु&lt;br&gt;&#xA;शक्रः-&lt;br&gt;&#xA;यस्मिन्यज्ञाश्च वेदाश्च यस्मिन्देवाः प्रतिष्ठिताः&lt;br&gt;&#xA;तृतीयं पादमग्निस्ते सुधृतं धारयिष्यति&lt;br&gt;&#xA;श्रीः-&lt;br&gt;&#xA;एष मे निहितः पादो योऽयमग्नौ प्रतिष्ठितः&lt;br&gt;&#xA;चतुर्थं शक्र पादं मे तस्मात्सुनिहितं कुरु&lt;br&gt;&#xA;शक्रः-&lt;br&gt;&#xA;ये वै सन्तो मनुष्येषु ब्रह्मण्यास्सत्यवादिनः&lt;br&gt;&#xA;ते ते पादं तितिक्षन्तामलं सन्तस्तितिक्षितुम्&lt;br&gt;&#xA;श्रीः-&lt;br&gt;&#xA;एष मे निहितः पादो योऽयं सत्सु प्रतिष्ठितः&lt;br&gt;&#xA;एवं सुनिहितां शक्र भूतेषु परिधत्स्व माम्&lt;br&gt;&#xA;भीष्मः-&lt;br&gt;&#xA;शक्रः-&lt;br&gt;&#xA;भूतानामिह वै यस्त्वां मया विनिहितां सतीम्&lt;br&gt;&#xA;उपहन्यात्स मे द्वेष्यस्तथा शृण्वन्तु मे वचः&lt;br&gt;&#xA;ततस्त्यक्तश्श्रिया राजा दैत्यानां बलिरब्रवीत्&lt;br&gt;&#xA;बलिः-&lt;br&gt;&#xA;यावत्पुरस्तात्प्रतपेत्तावद्वै दक्षिणां दिशम्&lt;br&gt;&#xA;पश्चिमां तावदेवापि तथोदीचीं दिवाकरः&lt;br&gt;&#xA;तथा मध्यन्दिने सूर्यो नास्तमेति यदा तदा&lt;br&gt;&#xA;पुनर्देवासुरं युद्धं भावि जेताऽस्मि वै तदा&lt;br&gt;&#xA;सर्वलोकान्यदाऽऽदित्यो मध्यस्थस्तापयिष्यति&lt;br&gt;&#xA;तदा देवासुरे युद्धे जेता त्वाऽहं शतक्रतो&lt;br&gt;&#xA;शक्रः-&lt;br&gt;&#xA;ब्रह्मणाऽस्मि समादिष्टो न हन्तव्यो भवानिति&lt;br&gt;&#xA;तेन तेऽहं बले वज्रं न मुञ्चामि तु मूर्धनि&lt;br&gt;&#xA;यथेष्टं गच्छ दैत्येन्द्र स्वस्ति तेऽस्तु महासुर&lt;br&gt;&#xA;आदित्यो नास्ति तपिता कदाचिन्मध्यतस्स्थितः&lt;br&gt;&#xA;स्थापितो ह्यस्य समयः पूर्वमेव स्वयम्भुवा&lt;br&gt;&#xA;अजस्रं पर्यटत्यर्कस्तेजसा प्रतपन्प्रजाः&lt;br&gt;&#xA;अयनं तस्य षण्मासा उत्तरं दक्षिणं तथा&lt;br&gt;&#xA;येन संयाति लोकेषु शीतोष्णे विसृजन्रविः&lt;br&gt;&#xA;भीष्मः-&lt;br&gt;&#xA;एवमुक्तस्तु दैत्येन्द्रो बलिरिन्द्रेण भारत&lt;br&gt;&#xA;जगाम दक्षिणामाशामुदीचीं तु पुरन्दरः&lt;br&gt;&#xA;इत्येतद्बलिना गीतमनहङ्कारसञ्ज्ञितम्&lt;br&gt;&#xA;वाक्यं श्रुत्वा सहस्राक्षः खमेवारुरुहे तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/211/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/211/</guid>
      <description>&lt;p&gt;भीष्मः-&lt;br&gt;&#xA;अत्रैवोदाहन्तीममितिहासं पुरातनम्&lt;br&gt;&#xA;शतक्रतोश्च संवादं नमुचेश्च युधिष्ठिर&lt;br&gt;&#xA;श्रिया विहीनमासीनमक्षोभ्यमिव सागरम्&lt;br&gt;&#xA;भवाभवज्ञं भूतानामित्युवाच पुरन्दरः&lt;br&gt;&#xA;शक्रः-&lt;br&gt;&#xA;बद्धः पाशैश्च्युतस्स्थानाद्द्विषतां वशमागतः&lt;br&gt;&#xA;श्रिया विहीनो नमुचे शोचस्याहो न शोचसि&lt;br&gt;&#xA;नमुचिः-&lt;br&gt;&#xA;अनवाप्यं च शोकेन शरीरं चोपशुष्यति&lt;br&gt;&#xA;अमित्राश्च प्रहृष्यन्ति नास्ति शोके सहायता&lt;br&gt;&#xA;तस्माच्छक्र न शोचामि सर्वं ह्येवेदमन्तवत्&lt;br&gt;&#xA;सन्तापाद्भ्रश्यते रूपं धर्मश्चैव सुरेश्वर&lt;br&gt;&#xA;विनीय खलु तद्दुःखमागतं वै मनस्सुखम्&lt;br&gt;&#xA;ध्यातव्यं मनसा हृद्यं कल्याणं वै विजानता&lt;br&gt;&#xA;यथा यथा हि पुरुषः कल्याणे कुरुते मनः&lt;br&gt;&#xA;तथैवास्य प्रसिध्यन्ति सर्वार्था नात्र संशयः&lt;br&gt;&#xA;एकश्शास्ता न द्वितीयोऽस्ति शास्ता गर्भे शयानं पुरुषं शास्ति शास्ता&lt;br&gt;&#xA;तेनानुशिष्टः प्रवणादिवोदकं यथा नियुक्तोऽस्मि तथा भवामि&lt;br&gt;&#xA;भावाभावावजिनानन्गरीयो जानामि श्रेयो ननु तत्करोमि&lt;br&gt;&#xA;आशां सुधर्म्यां सुहृदां सुकुर्वन्यथा नियुक्तोऽस्मि तथा भवामि&lt;br&gt;&#xA;यथा यथाऽस्य प्राप्तव्यं प्राप्नोत्येव तथा तथा&lt;br&gt;&#xA;भवितव्यं यथा यच्च भवत्येव तथा तथा&lt;br&gt;&#xA;यत्र यत्रैव संयुक्तो धात्रा गर्भे पुनः पुनः&lt;br&gt;&#xA;तत्र तत्रैव वसति न यत्र स्वयमिच्छति&lt;br&gt;&#xA;भावो योऽयमनुप्राप्तो भवितव्यमिदं मया&lt;br&gt;&#xA;इति यस्य सदा भावो न स शोचेत्कदाचन&lt;br&gt;&#xA;पर्यायैर्हन्यमानानामभिषङ्गो न विद्यते&lt;br&gt;&#xA;दुःखमेतत्तु यद्द्वेष्टा कर्ताऽहमिति मन्यते&lt;br&gt;&#xA;ऋषींश्च देवांश्च महासुरांश्च त्रैविद्यवृद्धांश्च वने मुनींश्च&lt;br&gt;&#xA;कानापदो नोपनमन्ति लोके परावरज्ञास्तु न सम्भ्रमन्ति&lt;br&gt;&#xA;न पण्डितः क्रुद्ध्यति नाभिषज्यते न चापि संसीदति न प्रहृष्यति&lt;br&gt;&#xA;न चार्थकृच्छ्रव्यसनेषु शोचते स्थितः प्रकृत्या हिमवानिवाचलः&lt;br&gt;&#xA;यमर्थसिद्धिः परमा न हर्षयेत्तथैव काले व्यसनं न मोहयेत्&lt;br&gt;&#xA;सुखं च दुःखं च तथैव मध्यमं निषेवते यस्स धुरन्धरो नरः&lt;br&gt;&#xA;यो यामवस्थां पुरुषोऽधिगच्छेत्तस्यां रमेतापरितप्यमानः&lt;br&gt;&#xA;एवं प्रवृद्धं प्रणुदन्मनोजं सन्तापमायासकरं शरीरात्&lt;br&gt;&#xA;संसत्सदः परिषदस्सभासदस्सम्प्राप्य योऽनु कुरुते सदा भयम्&lt;br&gt;&#xA;सद्धर्मतत्त्वमवगाह्य बुद्धिमान्योऽभ्युपैति स धुरन्धरः पुमान्&lt;br&gt;&#xA;प्राज्ञस्य कर्माणि दुरत्ययानि न वै प्राज्ञो मुह्यति मोहकाले&lt;br&gt;&#xA;स्थानाच्च्युतश्च न मुमोह गौतमस्तावत्कृच्छ्रामापदं प्राप्य वृद्धः&lt;br&gt;&#xA;न शौर्येण न वीर्येण प्रज्ञया पौरुषेण वा&lt;br&gt;&#xA;अलभ्यं लभते मर्त्यस्तत्र का परिदेवना&lt;br&gt;&#xA;यदेव मम जातस्य धातारो विदधुः पुरा&lt;br&gt;&#xA;तदेवानुभविष्यामि मृत्युः किं नु करिष्यति&lt;br&gt;&#xA;लब्धव्यान्येव लभते गन्तव्यान्येव गच्छति&lt;br&gt;&#xA;प्राप्तव्यान्येव चाप्नोति दुःखानि च सुखानि च&lt;br&gt;&#xA;एतद्विदित्वा कार्त्स्न्येन यो न मुह्यति मानवः&lt;br&gt;&#xA;कुशलस्सुखदुःखेषु स वै सर्वसुखी नरः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/212/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/212/</guid>
      <description>&lt;p&gt;युधिष्ठिरः-&lt;br&gt;&#xA;मग्नस्य व्यसने कृच्छ्रे किं श्रेयः पुरुषस्य हि&lt;br&gt;&#xA;बन्धुनाशे महीपाल राज्यनाशेऽपि वा पुनः&lt;br&gt;&#xA;त्वं हि नः परमो वक्ता लोकेऽस्मिन्भरतर्षभ&lt;br&gt;&#xA;एतद्भवन्तं पृच्छामि तन्मे त्वं वक्तुमर्हसि&lt;br&gt;&#xA;भीष्मः-&lt;br&gt;&#xA;पुत्रदारैस्सुखैश्चैव वियुक्तस्य धनेन च&lt;br&gt;&#xA;मग्नस्य व्यसने कृच्छ्रे धृतिश्श्रेयस्करी नृप&lt;br&gt;&#xA;धैर्येण युक्तस्य सतश्शरीरं न विशीर्यते&lt;br&gt;&#xA;आरोग्यात्तु शरीरस्य स पुनर्विन्दते श्रियम्&lt;br&gt;&#xA;यश्च प्राज्ञो नरस्तात सात्विकीं वृत्तिमास्थितः&lt;br&gt;&#xA;तस्य स्थैर्यं च धैर्यं च व्यवसायश्च कर्मसु&lt;br&gt;&#xA;अत्रैवोदाहरन्तीममितिहासं पुरातनम्&lt;br&gt;&#xA;बलिवासवसंवादं पुनरेव युधिष्ठिर&lt;br&gt;&#xA;वृत्ते देवासुरे युद्धे दैत्यदानवसङ्क्षये&lt;br&gt;&#xA;विष्णुक्रान्तेषु लोकेषु देवराजे शतक्रतौ&lt;br&gt;&#xA;इज्यमानेषु देवेषु चातुर्वर्ण्ये व्यवस्थिते&lt;br&gt;&#xA;समृध्यमाने त्रैलोक्ये प्रीतियुक्ते स्वयम्भुवि&lt;br&gt;&#xA;रुद्रैर्वसुभिरादित्यैरश्विभ्यामपि चर्षिभिः&lt;br&gt;&#xA;गन्धर्वैर्भुजगैस्सिद्धैर्दिव्यैश्चान्यैर्वृतः प्रभुः&lt;br&gt;&#xA;चतुर्दन्तं सुदान्तं च वारणेन्द्रं श्रिया वृतम्&lt;br&gt;&#xA;आरुह्यैरावतं शक्रस्त्रैलोक्यमनुसंययौ&lt;br&gt;&#xA;स कदाचित्समुद्रान्ते कस्मिंश्चिद्गिरिगह्वरे&lt;br&gt;&#xA;बलिं वैरोचनिं वज्री ददर्शोपससर्प च&lt;br&gt;&#xA;तमैरावतमूर्धस्थं प्रेक्ष्य देवगणैर्वृतम्&lt;br&gt;&#xA;सुरेन्द्रमपि दैत्येन्द्रो न शुशोच न विव्यथे&lt;br&gt;&#xA;दृष्ट्वा तमविकारस्थं तिष्ठन्तं निर्भयं बलिम्&lt;br&gt;&#xA;अधिरूढो द्विपश्रेष्ठमित्युवाच शतक्रतुः&lt;br&gt;&#xA;शक्रः-&lt;br&gt;&#xA;दैत्य न व्यथसे शौर्यादथ वा वृद्धसेवया&lt;br&gt;&#xA;तपसा भावितत्वाद्वा सर्वथैतत्सुदुष्करम्&lt;br&gt;&#xA;शत्रुभिर्वशमानीतो हीनस्स्थानादनुत्तमात्&lt;br&gt;&#xA;वैरोचने किमाश्रित्य शोचितव्ये न शोचसि&lt;br&gt;&#xA;श्रैष्ठ्यं प्राप्य स्वजातीनां भुक्त्वा भोगाननुत्तमान्&lt;br&gt;&#xA;हृतस्वबलराज्यस्त्वं ब्रूहि कस्मान्न शोचसि&lt;br&gt;&#xA;ईश्वरो हि पुरा भूत्वा पितृपैतामहे पदे&lt;br&gt;&#xA;तत्त्वमद्य हृतं दृष्ट्वा सपत्नैः किं न शोचसि&lt;br&gt;&#xA;बद्धश्च वारुणैः पाशैर्वज्रेण च समाहतः&lt;br&gt;&#xA;हृतदारो हृतधनो ब्रूहि कस्मान्न शोचसि&lt;br&gt;&#xA;भ्रष्टश्रीर्विभवभ्रष्टो यन्न शोचसि दुष्करम्&lt;br&gt;&#xA;त्रैलोक्यराज्यनाशे हि कोऽन्यो जीवितुमुत्सहेत्&lt;br&gt;&#xA;भीष्मः-&lt;br&gt;&#xA;एतच्चान्यच्च परुषं ब्रुवन्तं परिभूय तम्&lt;br&gt;&#xA;श्रुत्वा सुखमसम्भ्रान्तो बलिर्वैरोचनोऽब्रवीत्&lt;br&gt;&#xA;बलिः-&lt;br&gt;&#xA;निगृहीते मयि भृशं शक्र किं कत्थितेन ते&lt;br&gt;&#xA;वज्रमुद्यम्य तिष्ठन्तं पश्यामि त्वां पुरन्दर&lt;br&gt;&#xA;अशक्तः पूर्वमासीस्त्वं कथञ्चिच्छक्ततां गतः&lt;br&gt;&#xA;कस्त्वदन्य इमां वाचं सुक्रूरां वक्तुमर्हति&lt;br&gt;&#xA;यस्तु शत्रोर्वधं कर्तुं शक्तोऽपि कुरुते दयाम्&lt;br&gt;&#xA;हस्तप्राप्तस्य वीरस्य तमेव पुरुषं विदुः&lt;br&gt;&#xA;अनिश्चयो हि युद्धेषु द्वयोर्विवदमानयोः&lt;br&gt;&#xA;एकः प्राप्नोति विजयमेकश्चैव पराजयम्&lt;br&gt;&#xA;मा च ते भूत्स्वभावोऽयं मयि दानवपुङ्गवे&lt;br&gt;&#xA;ईश्वरे सर्वभूतानां विक्रमेण जिते बलात्&lt;br&gt;&#xA;नैतदस्मत्कृतं शक्र नैतच्छक्र त्वया कृतम्&lt;br&gt;&#xA;यत्त्वमेवं गतो वज्रिन्यद्वाऽऽप्येवं गता वयम्&lt;br&gt;&#xA;अहमासं यथाऽद्य त्वं भविता त्वं यथा वयम्&lt;br&gt;&#xA;माऽवमंस्था मया कर्म दुष्कृतं कृतमित्युत&lt;br&gt;&#xA;सुखदुःखे हि पुरुषः पर्यायेणाधिगच्छति&lt;br&gt;&#xA;पर्यायेणासि शक्रत्वं प्राप्तश्शक्र न कर्मणा&lt;br&gt;&#xA;कालो नयति मां त्वां च कालं कालो नयत्यधः&lt;br&gt;&#xA;तेनाहं च यथाऽद्य त्वं त्वं च वारि यथा वयम्&lt;br&gt;&#xA;न मातृपितृशुश्रूषा न च दैवतपूजनम्&lt;br&gt;&#xA;नान्यो गुणसमाचारः पुरुषस्य सुखावहः&lt;br&gt;&#xA;न विद्या न तपो दानं न मित्राणि न बान्धवाः&lt;br&gt;&#xA;शक्नुवन्ति परित्रातुं नरं कालेन पीडितम्&lt;br&gt;&#xA;नागामिनमनर्थं हि प्रतिघातशतैरपि&lt;br&gt;&#xA;शक्नुवन्ति प्रतिच्छेत्तुमृते बुद्धिबलान्नराः&lt;br&gt;&#xA;पर्यायैर्हन्यमानानां परित्राता न विद्यते&lt;br&gt;&#xA;इदं हि दुःखं यच्छक्र कर्ताऽहमिति मन्यसे&lt;br&gt;&#xA;यदि स्यात्पुरुषः कर्ता न क्रियेत कदाचन&lt;br&gt;&#xA;यस्मात्तु क्रियते कर्ता तस्मात्कर्ता न हीश्वरः&lt;br&gt;&#xA;कालेन त्वाऽहमजयं कालेनाहं जितस्त्वया&lt;br&gt;&#xA;गन्ता गतिमतां कालः कालः कलयति प्रजाः&lt;br&gt;&#xA;इन्द्र प्राकृतया बुद्ध्या प्रलपन्नावबुद्ध्यसे&lt;br&gt;&#xA;केचित्त्वां बहुमन्यन्ते श्रैष्ठ्यं प्राप्तं स्वकर्मणा&lt;br&gt;&#xA;कथं त्वस्मद्विधो नाम जानल्ँलोके प्रवृत्तिजान्&lt;br&gt;&#xA;कालेनाभ्याहतश्शोचेन्मुह्येद्वाऽप्यर्थसभ्रमे&lt;br&gt;&#xA;कथं कालपरीतस्य मम वा मद्विधस्य वा&lt;br&gt;&#xA;बुद्धिर्व्यसनमासाद्य भिन्ना नौरिव सीदति&lt;br&gt;&#xA;अहं च त्वं च ये चान्ये भविष्यन्ति सुराधिपाः&lt;br&gt;&#xA;ते सर्वे शक्र यास्यन्ति मार्गमिन्द्रशतैर्गतम्&lt;br&gt;&#xA;त्वामप्येवं सुदुर्धर्षं ज्वलन्तं परया श्रिया&lt;br&gt;&#xA;काले परिणते कालः कलयिष्यति मामिव&lt;br&gt;&#xA;बहूनीन्द्रसहस्राणि दैतेयानां युगे युगे&lt;br&gt;&#xA;अभ्यतीतानि कालेन कालो हि दुरतिक्रमः&lt;br&gt;&#xA;इदं तु लब्ध्वा त्वं स्थानमात्मानं बहु मन्यसे&lt;br&gt;&#xA;सर्वभूतभवं देवं ब्रह्माणमिव शाश्वतम्&lt;br&gt;&#xA;न चेदमचलं स्थानमनन्तं वाऽपि कस्यचित्&lt;br&gt;&#xA;त्वं तु बालिशया बुद्ध्या ममेदमिति मन्यसे&lt;br&gt;&#xA;अविश्वस्ये विश्विसिषि मन्यसे वाऽध्रुवे ध्रुवम्&lt;br&gt;&#xA;नित्यं कालपरीतात्मा भवत्येवं सुरेश्वर&lt;br&gt;&#xA;ममेयमिति मोहात्त्वं राज्यश्रियमभीप्ससि&lt;br&gt;&#xA;नेयं तव न चास्माकं न चान्येषां स्थिरा मता&lt;br&gt;&#xA;अतिक्रम्य बहूनन्यांस्त्वयि तावदियं गता&lt;br&gt;&#xA;कञ्चित्कालमियं स्थित्वा त्वयि वासव चञ्चला&lt;br&gt;&#xA;जीर्णं वासमिवोत्सृज्य पुनरन्यं गमिष्यति&lt;br&gt;&#xA;सुरेशा ये ह्यतिक्रान्तास्तान्न सङ्ख्यातुमुत्सहे&lt;br&gt;&#xA;त्वत्तो बहुतराश्चान्ये भविष्यन्ति पुरन्दर&lt;br&gt;&#xA;सवृक्षौषधिगुल्मेयं ससरिगिरिकानना&lt;br&gt;&#xA;पृथुर्बलो मयो भौमो नरकश्शम्बरस्तथा&lt;br&gt;&#xA;अश्वग्रीवः पुलोमा च स्वर्भानुरमितप्रभः&lt;br&gt;&#xA;प्रह्लादो नमुचिर्दक्षो विप्रचित्तिर्विरोचनः&lt;br&gt;&#xA;ह्रीनिषेधश्च होत्रश्च भूरिहा पुष्पवान्वृषः&lt;br&gt;&#xA;सत्येषुर्ऋषभो राहुः कपिलाश्वो विरूपकः&lt;br&gt;&#xA;बाणः कार्तस्वरो वह्निर्विश्वदंष्ट्रोऽथ नैर्ऋतिः&lt;br&gt;&#xA;हृद्योद्भूतो हरिद्राभो वराहाऽश्वरुचिः प्रभुः&lt;br&gt;&#xA;विश्वजित्प्रतिशौरिश्च वृषाश्वो वृषरो मधुः&lt;br&gt;&#xA;हिरण्यकशिपुश्चैव कैटभश्चैव दानवः&lt;br&gt;&#xA;दैत्याश्च कालकेया हि सर्वे ते नैर्ऋतैस्सह&lt;br&gt;&#xA;एते चान्ये च बहवः पूर्वे पूर्वतराश्च ये&lt;br&gt;&#xA;दैत्येन्द्रा दानवेन्द्राश्च यांश्चान्याननुशुश्रुमः&lt;br&gt;&#xA;बहवः पूर्वदैत्येन्द्रास्सन्त्यज्य पृथिवीं गताः&lt;br&gt;&#xA;कालेनाभ्याहतास्सर्वे कालो हि बलवत्तरः&lt;br&gt;&#xA;सर्वैः क्रतुशतैरिष्टं न त्वमेकश्शतक्रतुः&lt;br&gt;&#xA;सर्वे धर्मपराश्चासन्सर्वे सततसत्रिणः&lt;br&gt;&#xA;अन्तरिक्षचरास्सर्वे सर्वे सततयोधिनः&lt;br&gt;&#xA;सर्वे संहननोपेतास्सर्वे परिघबाहवः&lt;br&gt;&#xA;सर्वे मायाशतधरास्सर्वे ते कामचारिणः&lt;br&gt;&#xA;सर्वे समरमासाद्य न श्रूयन्ते पराजिताः&lt;br&gt;&#xA;सर्वे सत्यव्रतधरास्सर्वे कामविहारिणः&lt;br&gt;&#xA;सर्वे वेदव्रतपरास्सर्वे चैव बहुश्रुताः&lt;br&gt;&#xA;सर्वे सम्हतमैश्वर्यमीश्वरात्प्रतिपेदिरे&lt;br&gt;&#xA;न चैश्वर्यमदस्तेषां भूतपूर्वो महात्मनाम्&lt;br&gt;&#xA;सर्वे यथार्हदातारस्सर्वे विगतमत्सराः&lt;br&gt;&#xA;सर्वे सर्वेषु भूतेषु यथावत्प्रतिपेदरे&lt;br&gt;&#xA;सर्वे दाक्षायणीपुत्राः प्राजपत्या महाबलाः&lt;br&gt;&#xA;ज्वलन्तः प्रतपन्तश्च कालेन प्रतिसंहृताः&lt;br&gt;&#xA;त्वं चैवेमां यदा भुक्त्वा पृथिवीं त्यक्ष्यसे पुनः&lt;br&gt;&#xA;न शक्ष्यसि तदा शक्र नियन्तुं शोकमात्मनः&lt;br&gt;&#xA;मुञ्चेच्छां कामभोगेषु मुञ्जेमं श्रीभवं मदम्&lt;br&gt;&#xA;एवं स्वराज्यनाशे त्वं शोकं सम्प्रसहिष्यसि&lt;br&gt;&#xA;शोककाले शुचो मा त्वं हर्षकाले च मा हृषः&lt;br&gt;&#xA;अतीतानागतं हित्वा प्रत्युत्पन्नेन वर्तय&lt;br&gt;&#xA;मां चेदभ्यागतः कालस्सदा युक्तमतन्द्रितम्&lt;br&gt;&#xA;क्षमस्व न चिरादिन्द्र त्वामप्युपगमिष्यति&lt;br&gt;&#xA;त्रासयन्निव देवेन्द्र वाग्भिस्तक्षसि मामिह&lt;br&gt;&#xA;संयते मयि नूनं त्वमात्मानं बहु मन्यसे&lt;br&gt;&#xA;कालः प्रथममायान्मां पश्चात्त्वामनुधावति&lt;br&gt;&#xA;तेन गर्जसि देवेन्द्र पूर्वं कालहते मयि&lt;br&gt;&#xA;को हि स्थातुमलं लोके क्रुद्धस्य मम संयुगे&lt;br&gt;&#xA;कालस्तु बलवान्प्राप्तस्तेन तिष्ठसि वासव&lt;br&gt;&#xA;यत्तद्वर्षसहस्रान्तं तूर्णं भवितुमर्हति&lt;br&gt;&#xA;यथा मे सर्वगात्राणि न स्वस्थानि गतौजसः&lt;br&gt;&#xA;अहमैन्द्राच्च्युतस्स्थानात्त्वमिन्द्रः प्रकृतो दिवि&lt;br&gt;&#xA;सुचित्रे जीवलोकेऽस्मिन्नुपास्यः कालपर्ययः&lt;br&gt;&#xA;किं हि कृत्वा त्वमिन्द्रोऽद्य किं च कृत्वा वयं च्युताः&lt;br&gt;&#xA;कालः कर्ता विकर्ता च सर्वमन्यदकारणम्&lt;br&gt;&#xA;लाभं विनाशमैश्वर्यं सुखदुःखे भवाभवौ&lt;br&gt;&#xA;विद्वान्प्राप्यैवमत्यन्तं न प्रहृष्येन्न च व्यथेत्&lt;br&gt;&#xA;त्वमेव हीन्द्र मां वेत्थ वेदाहं त्वां च वासव&lt;br&gt;&#xA;विकत्थसे मां किं बद्धं कालेन निरपत्रपः&lt;br&gt;&#xA;त्वमेव हि पुरा वेत्थ यत्तदा पौरुषं मम&lt;br&gt;&#xA;समरेषु च विक्रान्तं पर्याप्तं तन्निदर्शनम्&lt;br&gt;&#xA;आदित्याश्चैव रुद्राश्च साध्याश्च वसुभिस्सह&lt;br&gt;&#xA;मया विनिर्जिताः पूर्वं मरुतश्च शचीपते&lt;br&gt;&#xA;त्वमेव शक्र जानासि देवासुरसमागमे&lt;br&gt;&#xA;समेता हीन्द्र विबुधा भग्नास्ते समरे मया&lt;br&gt;&#xA;पर्वताश्चासकृत्क्षिप्तास्सवनास्सवनौकसः&lt;br&gt;&#xA;सटङ्कशिखरा घोरास्समरे मूर्ध्नि ते मया&lt;br&gt;&#xA;किं नु शक्यं मया कर्तुं कालो हि दुरतिक्रमः&lt;br&gt;&#xA;न हि त्वां नोत्सहे हन्तुं सवज्रमपि मुष्टिना&lt;br&gt;&#xA;न तु विक्रमकालोऽयं क्षमाकालोऽयमागतः&lt;br&gt;&#xA;तेन त्वां मर्षये शक्र सुदुर्धर्षतरस्त्वया&lt;br&gt;&#xA;तं मां परिणते काले परीतं कालवह्निना&lt;br&gt;&#xA;नियतं कालपाशेन बद्धं शक्र विकत्थसे&lt;br&gt;&#xA;अयं स पुरुषश्श्यामो लोकस्य दुरतिक्रमः&lt;br&gt;&#xA;बद्ध्वा तिष्ठति मां रौद्रः पशुं रशनया यथा&lt;br&gt;&#xA;लाभालाभौ सुखं दुःखं कामक्रोधौ भवाभवौ&lt;br&gt;&#xA;वधो बन्धप्रमोक्षश्च सर्वं कालेन लभ्यते&lt;br&gt;&#xA;नाहं कर्ता न कर्ता त्वं कर्ता यस्तु सदा प्रभुः&lt;br&gt;&#xA;सोयं पचति कालो मां वृक्षे फलमिवाहितम्&lt;br&gt;&#xA;यान्येव पुरुषः कुर्वन्सुखैः कालेन युज्यते&lt;br&gt;&#xA;पुनस्तान्येव कुर्वाणो दुःखैः कालेन युज्यते&lt;br&gt;&#xA;न च कालेन कालज्ञस्स्पृष्टश्शोचितुमर्हति&lt;br&gt;&#xA;तेन शक्र न शोचामि नास्ति शोके सहायता&lt;br&gt;&#xA;यदा हि शोचतश्शोको व्यसनं नापकर्षति&lt;br&gt;&#xA;सामर्थ्यं शोचतो नास्ति नैव शोचिम्यहं ततः&lt;br&gt;&#xA;भीष्मः-&lt;br&gt;&#xA;एवमुक्तस्सहस्राक्षो भगवान्पाकशासनः&lt;br&gt;&#xA;प्रतिसंहृत्य संरम्भमित्युवाच शतक्रतुः&lt;br&gt;&#xA;इन्द्रः-&lt;br&gt;&#xA;सवज्रमुद्यतं बाहुं दृष्ट्वा पाशान्सुदारुणान्&lt;br&gt;&#xA;कस्येह न व्यथेद्बुद्धिर्मृत्योरपि जिघांसतः&lt;br&gt;&#xA;सा ते न व्यथते बुद्धिरचला तत्त्वदर्शिनी&lt;br&gt;&#xA;व्रुवन्न व्यथसे सत्त्वाद्वाक्यं सत्यपराक्रम&lt;br&gt;&#xA;को हि विश्वासमर्थेषु शरीरे वा शरीरभृत्&lt;br&gt;&#xA;कर्तुमुत्सहते लोके दृष्ट्वा सम्प्रस्थितं जगत्&lt;br&gt;&#xA;अहमप्येवमेवैनं लोकं जानाम्यशाश्वतम्&lt;br&gt;&#xA;कालाग्नावाहितं घोरे गुह्ये सततगेऽक्षरे&lt;br&gt;&#xA;न चात्र परिहारोऽस्ति कालस्पृष्टस्य कस्यचित्&lt;br&gt;&#xA;सूक्ष्माणां महतां चैव भूतानां परिपच्यताम्&lt;br&gt;&#xA;अनीशं स्माप्रमत्तस्य भूतानि पचतस्सदा&lt;br&gt;&#xA;अनिर्वृत्तस्य कालस्य क्षयं प्राप्तो न मुच्यते&lt;br&gt;&#xA;अप्रमत्तः प्रमत्तेषु कालो जागर्ति देहिषु&lt;br&gt;&#xA;प्रयत्नेनाप्यपक्रान्तो दृष्टपूर्वो न केनचित्&lt;br&gt;&#xA;पुराणश्शाश्वतो धर्मस्सर्वप्राणभृतां समः&lt;br&gt;&#xA;कालो न परिहार्यश्च न चास्यास्ति व्यतिक्रमः&lt;br&gt;&#xA;अहोरात्राणि मासांश्च क्षणान्काष्ठाः कला लवान्&lt;br&gt;&#xA;सवर्धयति नः कालो वृद्धिं वार्धुषिको यथा&lt;br&gt;&#xA;इदमद्य करिष्यामि श्वः कर्ताऽस्मीति वादिनम्&lt;br&gt;&#xA;कालो हरति सम्प्राप्तो नदीवेग इवोडुपम्&lt;br&gt;&#xA;इदानीं तावदेवासौ मया दृष्टः कथं मृतः&lt;br&gt;&#xA;इति कालेन म्रियतां प्रलापश्श्रूयते नृणाम्&lt;br&gt;&#xA;नश्यन्त्यर्थास्तथा भोगास्स्थानमैश्वर्यमेव च&lt;br&gt;&#xA;उच्छ्राया विनिपातान्ता भावोऽभावस्तथैव च&lt;br&gt;&#xA;अनित्यमध्रुवं सर्वं व्यवसायो हि दुष्करः&lt;br&gt;&#xA;सा ते न व्यथते बुद्धिरचला तत्त्वदर्शिनी&lt;br&gt;&#xA;अहमासं पुरा चेति मनसाऽपि न मन्यसे&lt;br&gt;&#xA;कालेनाक्रम्य लोकेऽस्मिन्पच्यमाने बलीयसा&lt;br&gt;&#xA;अज्येष्ठमकनिष्ठं च क्षिप्यमाणो न बुद्ध्यते&lt;br&gt;&#xA;ईर्ष्याभिमानलोभेषु कामक्रोधभयेषु च&lt;br&gt;&#xA;स्पृहामोहातिमानेषु लोकस्सक्तो न बुध्यते&lt;br&gt;&#xA;स भवान्भावतत्त्वज्ञो विद्वाञ्ज्ञानतपोन्वितः&lt;br&gt;&#xA;कालं पश्यति सुव्यक्तं पाणावामलकं यथा&lt;br&gt;&#xA;कालचारित्रतत्त्वज्ञस्सर्वशास्त्रविशारदः&lt;br&gt;&#xA;वैरोचने कृतार्थोऽसि स्पृहणीयो विजानताम्&lt;br&gt;&#xA;सर्वलोको ह्ययं मन्ये बुद्ध्या परिगतस्त्वया&lt;br&gt;&#xA;विहरन्सर्वतोमुक्तो न क्वचिच्च विषीदसि&lt;br&gt;&#xA;रजश्च हि तमश्च त्वां स्पृशते न जितेन्द्रियम्&lt;br&gt;&#xA;सुप्रीतो नष्टसन्तापस्त्वामात्मानमुपाससे&lt;br&gt;&#xA;सुहृदं सर्वभूतानां निर्वैरं शान्तचेतसम्&lt;br&gt;&#xA;दृष्ट्वा त्वां मम सञ्जाता त्वय्यनुक्रोशिनी मतिः&lt;br&gt;&#xA;नाहमेतादृशं बुद्धुं हन्तुमिच्छामि बन्धनैः&lt;br&gt;&#xA;आनृशंस्यं परो धर्मो ह्यनुक्रोशोस्ति मे त्वयि&lt;br&gt;&#xA;मोक्ष्यन्ते वारुणाः पाशास्तवेमे कालपर्ययात्&lt;br&gt;&#xA;प्रजानामुपचारेण स्वस्ति तेऽस्तु महासुर&lt;br&gt;&#xA;यदा श्वश्रूं स्नुषा वृद्धां परिचारेण योक्ष्यते&lt;br&gt;&#xA;पुत्रश्च पितरं मोहात्प्रेषयिष्यति कर्मसु&lt;br&gt;&#xA;ब्राह्मणैः कारयिष्यन्ति वृषलाः पादधावनम्&lt;br&gt;&#xA;शूद्राश्च ब्राह्मणीं भार्यामुपयास्यन्ति निर्भयाः&lt;br&gt;&#xA;वियोनिषु च बीजानि मोक्ष्यन्ते पुरुषा यदा&lt;br&gt;&#xA;सङ्करं कांस्यभाण्डैश्च बलिं चैव कुपात्रकैः&lt;br&gt;&#xA;चातुर्वर्ण्यं यदा कृत्स्नममर्यादं भविष्यति&lt;br&gt;&#xA;एकैकस्ते तदा पाशः क्रमशः परिमोक्ष्यते&lt;br&gt;&#xA;अस्मत्तस्ते भयं नास्ति समयं प्रतिपालय&lt;br&gt;&#xA;सुखी भव निराबाधस्स्वस्थचेता निरामयः&lt;br&gt;&#xA;भीष्मः-&lt;br&gt;&#xA;तमेवमुक्त्वा भगवाञ्छतक्रतुः प्रतिप्रयातो गजराजवाहनः&lt;br&gt;&#xA;विजित्य सर्वानसुरान्बहूनिमान्ननन्द हर्षेण बभूव चैकराट्&lt;br&gt;&#xA;महर्षयस्तुष्टुवुरञ्जसा च तं वृषाकपिं सर्वचराचरेश्वरम्&lt;br&gt;&#xA;हिमापहो हव्यमुदावहत्त्वरंस्तथाऽमृतं चार्पितमीश्वराय ह&lt;br&gt;&#xA;द्विजोत्तमैस्सत्रगतैरभिष्टुतो विदीप्ततेजाश्शतमन्युरीश्वरः&lt;br&gt;&#xA;प्रशान्तचेता मुदितस्स्वमालयं त्रिविष्टपं प्राप्य मुमोद वासवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/213/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/213/</guid>
      <description>&lt;p&gt;युधिष्ठिरः-&lt;br&gt;&#xA;पूर्वरूपाणि मे राजन्पुरुषस्य भविष्यतः&lt;br&gt;&#xA;पराभविष्यतश्चैव त्वं मे ब्रूहि पितामह&lt;br&gt;&#xA;भीष्मः-&lt;br&gt;&#xA;मन एव मनुष्यस्य पूर्वरूपाणि शंसति&lt;br&gt;&#xA;भविष्यतश्च भद्रं ते तथैव न भविष्यतः&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;श्रिया शक्रस्य संवादं तन्निबोध युधिष्ठिर&lt;br&gt;&#xA;महतस्तपसो व्यष्ट्या पश्यल्ँलोकान्परावरान्&lt;br&gt;&#xA;सामान्यमृषिभिर्गत्वा ब्रह्मलोकनिवासिभिः&lt;br&gt;&#xA;ब्रह्मेवामितदीप्तौजाश्शान्तपाप्मा महातपाः&lt;br&gt;&#xA;विचचार यथाकालं त्रिषु लोकेषु नारदः&lt;br&gt;&#xA;कदाचित्प्रातरुत्थाय पिस्पृक्षुस्सलिलं शुचि&lt;br&gt;&#xA;ध्रुवद्वारभवां गङ्गां जगामावततार च&lt;br&gt;&#xA;सहस्रनयनश्चापि वज्री शम्बरवृत्रहा&lt;br&gt;&#xA;तस्या देवर्षिजुष्टायास्तीरमभ्याजगाम ह&lt;br&gt;&#xA;तावाप्लुत्य महात्मानौ कृतजप्यौ समासतुः&lt;br&gt;&#xA;नद्याः पुलिनमासाद्य मुक्ताकाञ्चनवालुकम्&lt;br&gt;&#xA;पुण्यकर्मभिराख्याता देवर्षिकथिताः कथाः&lt;br&gt;&#xA;चक्रतुस्तौ कथाशीलौ महर्षिकथितास्तथा&lt;br&gt;&#xA;पूर्ववृत्तान्यतीतानि कथयन्तौ समाहितौ&lt;br&gt;&#xA;अद्य भास्करमुद्यन्तं रश्मिजालपुरस्कृतम्&lt;br&gt;&#xA;पूर्णमण्डलमालोक्य तावुत्थायोपतस्थतुः&lt;br&gt;&#xA;अभितस्तूदयन्तं तमर्कमर्कमिवापरम्&lt;br&gt;&#xA;आकाशे ददृशे ज्योतिरुद्यदर्क समप्रभम्&lt;br&gt;&#xA;अर्कस्य तेजसा तुल्यं तद्भास्करसमप्रभम्&lt;br&gt;&#xA;तयोस्समीपं सम्प्राप्य प्रत्यदृश्यत भारत&lt;br&gt;&#xA;तत्सुपर्णार्करचितमास्थितं वैष्णवं पदम्&lt;br&gt;&#xA;भाभिरप्रतिमं ताभिस्त्रैलोक्यमवभासयत्&lt;br&gt;&#xA;दिव्याभिरभिरूपाभिरप्सरोभिः पुरस्कृताम्&lt;br&gt;&#xA;बृहतीमंशुमत्प्रख्यां बृहद्भानोरिवार्चिषम्&lt;br&gt;&#xA;नक्षत्रकल्पाभरणां तारापङ्क्तिसमस्रजम्&lt;br&gt;&#xA;श्रियं ददृशतुः प्राप्तां साक्षात्पद्मदले स्थिताम्&lt;br&gt;&#xA;साऽवरुह्य विमानाग्रादङ्गनानामनुत्तमा&lt;br&gt;&#xA;अभ्यागच्छत्त्रिलोकेशं शक्रं चर्षिं च नारदम्&lt;br&gt;&#xA;नारदानुगतं साक्षान्मघवन्तमुपागमत्&lt;br&gt;&#xA;कृताञ्जलिपुटो देवीं निवेद्यात्मानमात्मना&lt;br&gt;&#xA;चक्रे चानुपमां पूजां तस्याश्चापि स सर्ववित्&lt;br&gt;&#xA;देवराजश्श्रियं देवीं वाक्यं राजन्नुवाच ह&lt;br&gt;&#xA;शक्रः-&lt;br&gt;&#xA;का त्वं केन च कार्येण सम्प्राप्ता चारुहासिनि&lt;br&gt;&#xA;कुतश्चात्रागता देवी कार्यं वा किञ्च ते शुभे&lt;br&gt;&#xA;श्रीः-&lt;br&gt;&#xA;पुण्येषु त्रिषु लोकेषु सर्वे स्थावरजङ्गमाः&lt;br&gt;&#xA;ममात्मभावमिच्छन्तो यतन्ते परमात्मना&lt;br&gt;&#xA;साऽहं वै पङ्कजे जाता सूर्यरश्मिप्रबोधिते&lt;br&gt;&#xA;भूत्यर्थं सर्वभूतानां पद्मा श्रीः पद्ममालिनी&lt;br&gt;&#xA;अहं लक्ष्मीरहं भूतिश्श्रीश्चाहं बलसूदन&lt;br&gt;&#xA;अहं श्रद्धा च मेधा च सन्नतिर्विजितिस्स्मृतिः&lt;br&gt;&#xA;अहं रतिरहं सिद्धिरहं सम्भूतिरेव च&lt;br&gt;&#xA;अहं स्वाहा स्वधा चैव सन्ततिर्नियतिः कृतिः&lt;br&gt;&#xA;राज्ञां विजयमानानां सेनाग्रेषु ध्वजेषु च&lt;br&gt;&#xA;निवसे धर्मशीलानां विषयेषु पुरेषु च&lt;br&gt;&#xA;जितकाशिनि शूरे च सङ्ग्रामेष्वनिवर्तिनि&lt;br&gt;&#xA;निवसामि मनुष्येन्द्रे सदैव बलसूदन&lt;br&gt;&#xA;धर्मनित्ये महाबुद्धौ ब्रह्मण्ये सत्यवादिनि&lt;br&gt;&#xA;प्रश्रिते दानशीले च सदैव निवसाम्यहम्&lt;br&gt;&#xA;असुरेष्ववसं पूर्वं सत्यधर्मनिबन्धनात्&lt;br&gt;&#xA;विपरीतांस्तु तान्दृष्ट्वा त्वयि वासमरोचयम्&lt;br&gt;&#xA;शक्रः-&lt;br&gt;&#xA;कथंवृत्तेषु दैत्येषु त्वमवात्सीर्वरानने&lt;br&gt;&#xA;दृष्ट्वा च किमिहागास्त्वं हित्वा दैतेयदानवान्&lt;br&gt;&#xA;श्रीः-&lt;br&gt;&#xA;स्वधर्ममनुतिष्ठत्सु धैर्यादुद्धारितारिषु&lt;br&gt;&#xA;स्वर्गमार्गाभिरामेषु दैत्येष्वभिरताऽस्म्यहम्&lt;br&gt;&#xA;दानाध्ययनयज्ञाढ्या गुरुदैवतपूजकाः&lt;br&gt;&#xA;विप्राणामतिथीनां च तेषां नित्यानुवर्तकाः&lt;br&gt;&#xA;सुसम्मृष्टगृहाश्चासञ्जितस्त्रीका हुताग्नयः&lt;br&gt;&#xA;गुरुशुश्रूषवो दान्ता ब्रह्मण्यास्सत्यवादिनः&lt;br&gt;&#xA;श्रद्दधाना जितक्रोधा दानशीलाऽनसूयवः&lt;br&gt;&#xA;भृतपुत्रा भृतामात्या भृतदारा ह्यनीर्ष्यवः&lt;br&gt;&#xA;नामर्षणा न चान्योन्यं स्पृहयन्ते कदाचन&lt;br&gt;&#xA;न च जातूपतप्यन्ति धीराः परसमृद्धिभिः&lt;br&gt;&#xA;दातारस्सङ्ग्रहीतारः कार्यकारणवेदिनः&lt;br&gt;&#xA;महाप्रसादा ऋजवो दृढभक्ता जितेन्द्रियाः&lt;br&gt;&#xA;सन्तुष्टभृत्यसचिवाः कृतज्ञाः प्रियवादिनः&lt;br&gt;&#xA;यथार्हमानार्थकरा ह्रीनिषेधा जितेन्द्रियः&lt;br&gt;&#xA;नित्यं पर्वसु सुस्नातास्स्वनुलिप्तास्स्वलङ्कृताः&lt;br&gt;&#xA;उपवासतपश्शीलाः व्रतिनो ब्रह्मवादिनः&lt;br&gt;&#xA;नैतानभ्युदयात्सूर्यो न चाप्यासन्प्रगेशयाः&lt;br&gt;&#xA;रात्रौ दधि च सक्तूंश्च नित्यमेव व्यसर्जयन्&lt;br&gt;&#xA;काल्यं घृतं तु चान्वीक्ष्य प्रयता ब्रह्मवादिनः&lt;br&gt;&#xA;मङ्गल्यान्यपि चापश्यन्ब्रह्माणांश्चाप्यपूजयन्&lt;br&gt;&#xA;सदा हि ददताे दानं सदा न प्रत्यगृह्णत&lt;br&gt;&#xA;अर्धं च रात्र्यास्स्वपतां दिवा चास्वपतां तथा&lt;br&gt;&#xA;कृपणानाथवृद्धानां दुर्बलातुरयोषिताम्&lt;br&gt;&#xA;सतां च संविभज्यान्नं नित्यमेवान्वमोदताम्&lt;br&gt;&#xA;कालो यातस्सुखेनैव धर्ममार्गे च वर्तताम्&lt;br&gt;&#xA;विषण्णं त्रस्तमुद्विग्नं भयार्तं व्याधिपीडितम्&lt;br&gt;&#xA;हृतस्वं व्यसनार्तं च नित्यमाश्वासयन्ति ते&lt;br&gt;&#xA;धर्ममेवानुवर्तन्ते नासूयन्ति परस्परम्&lt;br&gt;&#xA;अनुकूलाश्च कार्येषु गुरुवृद्धोपसेविनः&lt;br&gt;&#xA;गुरुदेवातिथींश्चैव यथावत्तेऽभ्यपूजयन्&lt;br&gt;&#xA;अवशेषाणि चाश्नन्ति नित्यं सत्यपतोद्यताः&lt;br&gt;&#xA;नैके ह्यश्नन्ति सम्पन्नं न गच्छन्ति परस्त्रियम्&lt;br&gt;&#xA;सर्वभूतेषु वर्तन्ते यथाऽऽत्मनि दयां प्रति&lt;br&gt;&#xA;नैवाकाशे न पशुषु नायोनौ च न पर्वसु&lt;br&gt;&#xA;इन्द्रियस्य विसर्गं ते रोचयन्ति कदाचन&lt;br&gt;&#xA;नित्यं दानं तथा दाक्ष्यमार्जवं चैव नित्यदा&lt;br&gt;&#xA;उत्साहश्चानहङ्कारः परमं सौहृदं क्षमा&lt;br&gt;&#xA;सत्यं दानं तपश्शौचं कारुण्यं वागनिष्ठुरा&lt;br&gt;&#xA;मित्रेषु चानभिद्रोहस्सर्वं तेष्वभवत्प्रभो&lt;br&gt;&#xA;निद्रा तन्द्रीह्यसम्प्रीतिरसूया चानवेक्षिता&lt;br&gt;&#xA;अरतिश्च विषादश्च न स्पृहा च विशन्ति तान्&lt;br&gt;&#xA;साऽहमेवङ्गुणेष्वेषु दानवेष्ववसं पुरा&lt;br&gt;&#xA;प्रजासर्गमुपादाय नैवं गुणविपर्यये&lt;br&gt;&#xA;ततः कालविपर्यासे तेषां गुणविपर्ययात्&lt;br&gt;&#xA;अपश्यं विगतं धर्मं कामक्रोधवशात्मनाम्&lt;br&gt;&#xA;सदा सतां वै वृद्धानां सभ्याः कथयतां कथाः&lt;br&gt;&#xA;प्राहसन्नभ्यसूयंश्च सर्ववृद्धान्गुरून्परान्&lt;br&gt;&#xA;यूनस्सह समासीनान्वृद्धानभिगतान्सतः&lt;br&gt;&#xA;नाभ्युत्थानाभिवादाभ्यां यथापूर्वमपूजयन्&lt;br&gt;&#xA;वर्तयत्येव पितरि पुत्रः प्रभवतात्मना&lt;br&gt;&#xA;अमित्रभृत्यतां प्राप्य ख्यापयन्तेऽनपत्रपाः&lt;br&gt;&#xA;तथा धर्मादपेतेन कर्मणा गर्हितेन ये&lt;br&gt;&#xA;महतः प्राप्नुवन्त्यर्थांस्तेष्वेषामभवत्स्पृहा&lt;br&gt;&#xA;उच्चैश्चाप्यवदन्रात्रौ नीचैस्तत्राह्नि संलपन्&lt;br&gt;&#xA;पुत्राः पितॄनत्यवदन्भार्यश्चात्यचरन्पतीन्&lt;br&gt;&#xA;मातरं पितरं वृद्धमाचार्यमतिथिं गुरुम्&lt;br&gt;&#xA;गुरुत्वान्नाभ्यवन्दन्त कुमारान्नान्वपालयन्&lt;br&gt;&#xA;भिक्षां बलिमदत्त्वा च स्वयमन्नानि भुञ्जते&lt;br&gt;&#xA;अनिष्ट्वाऽसंविभज्याथ पितृदेवातिथीन्गुरून्&lt;br&gt;&#xA;न शौचमन्वरुद्ध्यन्त तेषां सूदजनास्तथा&lt;br&gt;&#xA;मनसा कर्मणा वाचा भक्ष्यमासीदनावृतम्&lt;br&gt;&#xA;विप्रकीर्णानि धान्यानि काकमूषिकभोजनम्&lt;br&gt;&#xA;अपावृतं पयोतिष्ठदुच्छिष्टाश्चास्पृशन्धृतम्&lt;br&gt;&#xA;कुद्दालामत्र पिटकं प्रकीर्णं कांस्यभोजनम्&lt;br&gt;&#xA;द्रव्योपकरणं सर्वं नान्ववेक्षत्कुटुम्बिनी&lt;br&gt;&#xA;प्राकारागारविध्वंसान्न स्म ते प्रतिकुर्वते&lt;br&gt;&#xA;नाद्रियन्ते पशून्बद्ध्वा यवसेनोदकेन च&lt;br&gt;&#xA;बालानां प्रेक्षमाणानां स्वयं भक्षानभक्षयम्&lt;br&gt;&#xA;तथा भृत्यजनं सर्वं पर्यतीत्य च दानवाः&lt;br&gt;&#xA;पायसं कृसरं मांसमपूपानथ शष्कुलीः&lt;br&gt;&#xA;अपाचयन्नात्मनोऽर्थे वृथा मांसान्यभक्षयन्&lt;br&gt;&#xA;उत्सूर्यशायिनश्चासन्सर्वे चासन्प्रगेशयाः&lt;br&gt;&#xA;आवृत्तकलहाश्चात्र दिवारात्रं गृहे गृहे&lt;br&gt;&#xA;आर्याश्चानार्यमासीनं पर्युपासन्न तत्र ह&lt;br&gt;&#xA;आश्रमस्थान्विकर्मस्थाः प्राद्विषन्तः परस्परम्&lt;br&gt;&#xA;सङ्कराश्चाप्यवर्तन्त न च शौचमवर्तत&lt;br&gt;&#xA;ये च वेदविदो विप्रा विस्पष्टमनृचश्च ये&lt;br&gt;&#xA;निरन्तरविशेषास्ते बहुमानावमानयोः&lt;br&gt;&#xA;भावमाभरणं वेषं गतिं मतिमवेक्षितम्&lt;br&gt;&#xA;असेवन्त भुजिष्या वै दुर्जनाचरितं विधिम्&lt;br&gt;&#xA;स्त्रियः पुरुषवेषेण पुंसस्स्त्रीवेषधारिणः&lt;br&gt;&#xA;क्रीडारतिविहारेषु परां मुदमवाप्नुवन्&lt;br&gt;&#xA;प्रभवद्भिः पुरा दायानर्हेभ्यः प्रतिपादितान्&lt;br&gt;&#xA;नाभ्यवर्न्तत नास्तिक्याद्वर्तन्तस्सम्भवेष्वपि&lt;br&gt;&#xA;मित्रेणाभ्यर्थितं द्रव्यमर्थी संश्रयते क्वचित्&lt;br&gt;&#xA;वालकोट्यग्रमात्रेण स्वार्थेनापातयन्वसु&lt;br&gt;&#xA;परस्वादानरुचयो विपण्यव्यवहारिणः&lt;br&gt;&#xA;अदृश्यन्तार्यवर्णेषु शूद्राश्चापि तपोधनाः&lt;br&gt;&#xA;अधीयन्तेऽव्रताः केचिद्वृथा व्रतमुपासते&lt;br&gt;&#xA;अशुश्रूषुर्गुरोश्शिष्यः कश्चिच्छिष्यसखो गुरुः&lt;br&gt;&#xA;पिता चैव जनित्री च श्रान्तौ वृत्तोत्सवाविव&lt;br&gt;&#xA;अप्रभुत्वे स्थितौ वृद्धावन्नं प्रार्थयतस्सुतान्&lt;br&gt;&#xA;तत्र वेदविदः प्राज्ञा गाम्भीर्ये सागरोपमाः&lt;br&gt;&#xA;कृष्यादिष्वभवन्सक्ता मूर्खाश्श्राद्धानि भुञ्जते&lt;br&gt;&#xA;सायं प्रातश्च सुप्रश्नं कल्पनं प्रेषणक्रियाः&lt;br&gt;&#xA;शिष्यानुप्रहितास्तस्मिन्नकुर्वन्गुरवश्च ह&lt;br&gt;&#xA;श्वश्रूश्वशुरयोरग्रे वधूः प्रेष्यानशासत&lt;br&gt;&#xA;अन्वशासत भर्तारं समाहूयातिजल्पति&lt;br&gt;&#xA;प्रयत्नेनापि नावैक्षद्वित्तं पुत्रस्य वै पिता&lt;br&gt;&#xA;व्यभजच्चापि संरम्भाद्दुःखवासानथावसत्&lt;br&gt;&#xA;अग्निदाहेन चोरैर्वा राजभिर्वा हृतं धनम्&lt;br&gt;&#xA;दृष्ट्वा द्वेषात्प्राहसन्त सुहृत्सम्भावितानपि&lt;br&gt;&#xA;कृतघ्ना नास्तिकाः पापा गुरुदाराभिमर्शिनः&lt;br&gt;&#xA;अभक्ष्यभक्षणरता निर्मर्यादा हतत्विषः&lt;br&gt;&#xA;तेष्वेवमादीनाचारानाचरत्सु विपर्यये&lt;br&gt;&#xA;नाहं देवेन्द्र वत्स्यामि दानवेष्विति मे मतिः&lt;br&gt;&#xA;तन्मां स्वयमनुप्राप्तामभिनन्द शचीपते&lt;br&gt;&#xA;त्वयाऽर्चितां मां देवेश पुरो धास्यन्ति देवताः&lt;br&gt;&#xA;यत्राहं तत्र मत्कान्ता मद्विशिष्टा मदर्पणाः&lt;br&gt;&#xA;सप्तदेव्यो मयाऽष्टम्या वासमेष्यन्ति मेऽष्टधा&lt;br&gt;&#xA;आशा श्रद्धा धृतिः क्षान्तिर्विजितिस्सन्नतिः क्षमा&lt;br&gt;&#xA;अष्टमीं विद्धि मां तासां पुरोगा पाकशासन&lt;br&gt;&#xA;ताश्चाहं चासुरांस्त्यक्त्वा युष्मद्विषयमागताः&lt;br&gt;&#xA;त्रिदशेषु निवत्स्यामो धर्मनित्यान्तरात्मसु&lt;br&gt;&#xA;भीष्मः-&lt;br&gt;&#xA;इत्युक्तवचनां देवीमत्यर्थं वै ननन्दतुः&lt;br&gt;&#xA;नारदश्चा त्रिलोकर्षिर्वृत्रहा चापि वासवः&lt;br&gt;&#xA;ततोऽनलसखो वायुः प्रववौ देववेश्मसु&lt;br&gt;&#xA;इष्टगन्धस्सुखस्पर्शस्सर्वेन्द्रियसुखावहः&lt;br&gt;&#xA;शुचौ चाभ्यर्चिते देशे त्रिदशाः प्रायशस्स्थिताः&lt;br&gt;&#xA;लक्ष्म्या सहितमासीनं मघवन्तं दिदृक्षवः&lt;br&gt;&#xA;ततो दिवं प्राप्य सहस्रलोचनश्श्रियोपपन्नस्सुहृदा सुरर्षिणा&lt;br&gt;&#xA;रथेन हर्यश्वयुजा सुरर्षभस्सदस्सुराणामभिसत्कृतो ययौ&lt;br&gt;&#xA;अथेङ्गितं वज्रधरस्य नारदश्श्रियश्च देव्या मनसा विचारयन्&lt;br&gt;&#xA;श्रियै शशंसामरराजपौरुषं शिवेन तत्रागमनं महर्धितम्&lt;br&gt;&#xA;ततोऽमृतं द्यौः प्रववर्ष भास्वती पितामहस्यायतने स्वयम्भुवः&lt;br&gt;&#xA;अनाहता दुन्दुभयोश्च नेदिरे तथा प्रसन्नाश्च दिशश्चकाशिरे&lt;br&gt;&#xA;यथर्तु सस्येषु ववर्ष वासवो न धर्ममार्गाद्विचचाल कश्चन&lt;br&gt;&#xA;अनेकरत्नाकरभूषणा च भूस्सुघोषयोषा त्रिदिवौकसां जये&lt;br&gt;&#xA;क्रियाभिरामा मनुजा मनस्विनो बभुश्शुभैः पुण्यकृतां पथि स्थिताः&lt;br&gt;&#xA;नरामराः किन्नरयक्षराक्षसास्समृद्धिमन्तस्सुखिनस्तपस्विनः&lt;br&gt;&#xA;न जात्वकाले कुसुमं फलं कुतः पपात वृक्षात्पवनेरितादपि&lt;br&gt;&#xA;रसप्रदाः कामदुघाश्च धेनवो न दारुणा वाग्विचचार कस्यचित्&lt;br&gt;&#xA;इमां सपर्यां सह सर्वकामदैश्श्रियाश्च शक्रप्रमुखैश्च दैवतैः&lt;br&gt;&#xA;पठन्ति ये ब्रह्मसदस्समागतास्समृद्धकामाश्श्रियमाप्नुवन्ति ते&lt;br&gt;&#xA;त्वया कुरूणां प्रवर प्रचोदितं भवाभवस्येह परं निदर्शनम्&lt;br&gt;&#xA;तदद्य सर्वं परिकीर्तितं मया परीक्ष्य तत्त्वं परिगन्तुमर्हसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/214/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/214/</guid>
      <description>&lt;p&gt;युधिष्ठिरः-&lt;br&gt;&#xA;किंशीलः किंसमाचारः किंविद्यः किम्परायणः&lt;br&gt;&#xA;प्राप्नोति ब्रह्मणस्स्थानं यत्परं प्रकृतेर्ध्रुवम्&lt;br&gt;&#xA;भीष्मः-&lt;br&gt;&#xA;मोक्षधर्मेषु नियतस्सदाचारो जितेन्द्रियः&lt;br&gt;&#xA;प्राप्नोति ब्रह्मणस्स्थानं यत्परं प्रकृतेर्ध्रुवम्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;जैगीषव्यस्य संवादमसितस्य च भारत&lt;br&gt;&#xA;जैगीषव्यं महाप्रज्ञं धर्माणामागतागमम्&lt;br&gt;&#xA;अक्रुध्यन्तमहृष्यन्तमसितो देवलोऽब्रवीत्&lt;br&gt;&#xA;देवलः-&lt;br&gt;&#xA;न प्रीयसे वन्द्यमानो निन्द्यमानो न कुप्यसे&lt;br&gt;&#xA;का ते प्रज्ञा कुतश्चैषा किं ते तस्याः परायणम्&lt;br&gt;&#xA;भीष्मः-&lt;br&gt;&#xA;इति तेनानुयुक्तस्स तमुवाच महातपाः&lt;br&gt;&#xA;महद्वाक्यप्रसन्दिग्धं पुष्कलार्थपदं शुचि&lt;br&gt;&#xA;जैगीषव्यः-&lt;br&gt;&#xA;या गतिर्या परा निष्ठा या शान्तिः पुण्यकर्मणाम्&lt;br&gt;&#xA;तां तेऽहं सम्प्रवक्ष्यामि यां मां पृच्छसि वै द्विज&lt;br&gt;&#xA;निन्दत्सु च समा नित्यं प्रशंसत्सु च देवल&lt;br&gt;&#xA;निह्नवन्ति च ये तेषां समयं सुकृतं च यत्&lt;br&gt;&#xA;उक्ताश्च न विवक्ष्यन्ति वक्तारमहिते हितम्&lt;br&gt;&#xA;प्रतिहन्तुं न चेच्छन्ति हन्तारं ते मनीषिणः&lt;br&gt;&#xA;नाप्राप्तमनुशोचन्ति प्राप्तकालानि कुर्वते&lt;br&gt;&#xA;न चातीतानि शोचन्ति नैतानि प्रतिजानते&lt;br&gt;&#xA;सम्प्राप्तानां च पूज्यानां कामादर्थेषु देवल&lt;br&gt;&#xA;यथोपपत्तिं कुर्वन्ति शक्तिमन्तो धृतव्रताः&lt;br&gt;&#xA;पक्वविद्या महाप्राज्ञा जितक्रोधा जितेन्द्रियाः&lt;br&gt;&#xA;मनसा कर्मणा वाचा नापराध्यन्ति कस्यचित्&lt;br&gt;&#xA;अनीर्ष्यवो हि चान्योन्यं न हिंसन्ति कदाचन&lt;br&gt;&#xA;न च जातूपतप्यन्ते धीराः परसमृद्धिभिः&lt;br&gt;&#xA;निन्दाप्रशंसे चात्यर्थं न वदन्ति परस्य च&lt;br&gt;&#xA;न च निन्दाप्रशंसाभ्यां विक्रियन्ते कदाचन&lt;br&gt;&#xA;सर्वतश्च प्रशान्ता ये सर्वभूतहिते रताः&lt;br&gt;&#xA;न क्रुध्यन्ति न हृष्यन्ति नापराध्यन्ति कस्यचित्&lt;br&gt;&#xA;विसृच्य हृदयग्रन्थिं चङ्क्रम्यन्ते यथासुखम्&lt;br&gt;&#xA;न चैषां बान्धवास्सन्ति ये चान्येषां च बान्धवाः&lt;br&gt;&#xA;अमित्राश्च न सन्त्येषां ये चामित्रा न कस्यचित्&lt;br&gt;&#xA;य एवं कुर्वते मर्त्यास्सुखं जीवन्ति सर्वदा&lt;br&gt;&#xA;धर्ममेवानुरुध्यन्ते धर्मज्ञा द्विजसत्तम&lt;br&gt;&#xA;ये ह्यतो विच्युता मार्गात्ते हृष्यन्ति द्विषन्ति च&lt;br&gt;&#xA;आस्थितस्तं महामार्गमसूयिष्यामि कं कथम्&lt;br&gt;&#xA;निन्द्यमानः प्रशस्तो वा हृष्येयं केन हेतुना&lt;br&gt;&#xA;यद्यदिच्छन्ति तत्तस्मादधिगच्छन्तु मानवाः&lt;br&gt;&#xA;न मे निन्दाप्रशंसाभ्यां ह्रासवृद्धी भविष्यतः&lt;br&gt;&#xA;अमृतस्येव सन्तृप्येदवमानस्य तत्त्ववित्&lt;br&gt;&#xA;विषस्येवोद्विजेन्नित्यं सम्मानस्य विचक्षणः&lt;br&gt;&#xA;अवज्ञातस्सुखं शेते इह चामुत्र चोभयोः&lt;br&gt;&#xA;विमुक्तस्सर्वपापेभ्यो योऽवमन्ता स बुध्यते&lt;br&gt;&#xA;गतिं परां तु ये केचित्प्रार्थयन्ति मनीषिणः&lt;br&gt;&#xA;एतद्वृत्तं समाश्रित्य सुखमेधन्ति ते जनाः&lt;br&gt;&#xA;सर्वतश्च समाहृत्य क्रतून्ब्रह्मञ्जितेन्द्रियः&lt;br&gt;&#xA;प्राप्नोति ब्रह्मणस्स्थानं यत्परं प्रकृतेर्ध्रुवम्&lt;br&gt;&#xA;नास्य देवा न गन्धर्वा न पिशाचा न राक्षसाः&lt;br&gt;&#xA;पदमन्ववरोहन्ति प्राप्तस्य परमां गतिम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/215/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/215/</guid>
      <description>&lt;p&gt;युधिष्ठिरः-&lt;br&gt;&#xA;प्रियस्सर्वस्य लोकस्य सर्वसत्वाभिनन्दितः&lt;br&gt;&#xA;गुणैस्सर्वैरुपेतश्च को न्वस्ति भुवि मानवः&lt;br&gt;&#xA;भीष्मः-&lt;br&gt;&#xA;अत्र ते वर्तयिष्यामि पृच्छतो भरतर्षभ&lt;br&gt;&#xA;उग्रसेनस्य संवादं नारदे केशवस्य च&lt;br&gt;&#xA;उग्रसेनः-&lt;br&gt;&#xA;वश्यस्सङ्कल्पतो लोको नारदस्य प्रकीर्तने&lt;br&gt;&#xA;मन्यसे गुणसम्पन्नो ब्रूहि तं मम पृच्छतः&lt;br&gt;&#xA;श्रीभगवान्-&lt;br&gt;&#xA;कुकुराधिप यान्मन्ये शृणु तान्मे विवक्षतः&lt;br&gt;&#xA;नारदस्य गुणान्साधून्सङ्क्षेपेण नराधिप&lt;br&gt;&#xA;न चारित्रनिमित्तोऽस्याहङ्कारो देहपातनः&lt;br&gt;&#xA;अहीनश्रुतचारित्रस्तस्मात्सर्वत्र पूजितः&lt;br&gt;&#xA;तेजसा यशसा बुद्ध्या नयेन विनयेन च&lt;br&gt;&#xA;जन्मना तपसा वृद्धस्तस्मात्सर्वत्र पूजितः&lt;br&gt;&#xA;अरतिः क्रोधचापल्ये भयं नैतानि नारदे&lt;br&gt;&#xA;अदीर्घसूत्रश्शूरश्च तस्मात्सर्वत्र पूजितः&lt;br&gt;&#xA;उपास्यो नारदो बाढं वाचि नास्य व्यतिक्रमः&lt;br&gt;&#xA;कामाद्वा यदि वा लोभात्तस्मात्सर्वत्र पूजितः&lt;br&gt;&#xA;अध्यात्मविधितत्त्वज्ञः क्षान्तश्शक्तो जितेन्द्रियः&lt;br&gt;&#xA;ऋजुश्च सत्यवादी च तस्मात्सर्वत्र पूजितः&lt;br&gt;&#xA;दृढभक्तिरदीनात्मा श्रुतवानानृशंस्यवान्&lt;br&gt;&#xA;वीतसम्मोहदोषश्च तस्मात्सर्वत्र पूजितः&lt;br&gt;&#xA;सुशीलस्सुखसंवेशस्सुभोजास्स्वादरश्शुचिः&lt;br&gt;&#xA;सुवाक्यश्चाप्यनीर्ष्यश्च तस्मात्सर्वत्र पूजितः&lt;br&gt;&#xA;कल्याणं कुरुते बाढं पापमस्मिन्न विद्यते&lt;br&gt;&#xA;न प्रीयते परानर्थैस्तस्मात्सर्वत्र पूजितः&lt;br&gt;&#xA;वेदश्रुतिभिराख्यानैरर्थानभिजिगीषते&lt;br&gt;&#xA;तितिक्षुरनवज्ञश्च तस्मात्सर्वत्र पूजितः&lt;br&gt;&#xA;समत्वाद्धि प्रियो नास्ति नाप्रियश्च कथञ्चन&lt;br&gt;&#xA;मनोऽनुकूलवादी च तस्मात्सर्वत्र पूजितः&lt;br&gt;&#xA;बहुश्रुतश्चित्रकथः पण्डितोऽनलसोऽशठः&lt;br&gt;&#xA;अदीनोऽक्रोधनोऽलुब्धस्तस्मात्सर्वत्र पूजितः&lt;br&gt;&#xA;समाधिर्नास्य मानार्थं नात्मानं स्तौति कर्हिचित्&lt;br&gt;&#xA;अनीर्षुर्मृदुसम्भाषस्तस्मात्सर्वत्र पूजितः&lt;br&gt;&#xA;लोकस्य विविधं चित्तं प्रेक्षते चाप्यकुत्सयन्&lt;br&gt;&#xA;संसर्गविद्याकुशलस्तस्मात्सर्वत्र पूजितः&lt;br&gt;&#xA;असक्तस्सर्वभूते तु सक्तात्मेव च लक्ष्यते&lt;br&gt;&#xA;अदीर्घसंशयो वाग्मी तस्मात्सर्वत्र पूजितः॥&lt;br&gt;&#xA;नासूयत्यागमं कञ्चित्स्वं तपो नोपजीवति&lt;br&gt;&#xA;अवन्ध्यकालोऽवश्यात्मा तस्मात्सर्वत्र पूजितः&lt;br&gt;&#xA;कृतश्रमः कृतप्रज्ञो ज्ञानतृप्तस्समाहितः&lt;br&gt;&#xA;नित्ययुक्तोऽप्रमत्तश्च तस्मात्सर्वत्र पूजितः&lt;br&gt;&#xA;सापत्रपश्च युक्तश्च विनेयश्श्रेयसे परैः&lt;br&gt;&#xA;अभेत्ता परगुह्यानां तस्मात्सर्वत्र पूजितः&lt;br&gt;&#xA;न हृष्यत्यर्थलाभेषु नालाभेषु व्यथत्यपि&lt;br&gt;&#xA;स्थिरबुद्धिरसक्तात्मा तस्मात्सर्वत्र पूजितः&lt;br&gt;&#xA;भीष्मः-&lt;br&gt;&#xA;तं सर्वगुणसम्पन्नं दक्षं शुचिमनाकुलम्&lt;br&gt;&#xA;कालज्ञं च नयज्ञं च कः प्रियं न करिष्यति&lt;br&gt;&#xA;इत्युक्तस्सम्प्रशस्यैनमुग्रसेनो गतो गृहात्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/216/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/216/</guid>
      <description>&lt;p&gt;युधिष्ठिरः-&lt;br&gt;&#xA;आद्यन्तं सर्वभूतानां ज्ञातुमिच्छामि कौरव&lt;br&gt;&#xA;ध्यानं कर्म च कालं च तथैवायुर्युगे युगे&lt;br&gt;&#xA;लोकतत्त्वं च कार्त्स्न्येन भूतानामागतिं गतिम्&lt;br&gt;&#xA;सर्गश्च निधनं चैव कुत एतत्प्रवर्तते&lt;br&gt;&#xA;यदि तेऽनुग्रहे बुद्धिरस्मास्विह सतां वर&lt;br&gt;&#xA;एतद्भवन्तं पृच्छामि तद्भवान्प्रब्रवीतु मे&lt;br&gt;&#xA;पूर्वं हि कथितं श्रुत्वा भृगुभाषितमुत्तमम् |&lt;br&gt;&#xA;भरद्वाजस्य विप्रर्षेस्ततो मे बुद्धिरुत्तमा&lt;br&gt;&#xA;जाता परमधर्मिष्ठा दिव्यसंस्थानसंस्थिता&lt;br&gt;&#xA;ततो भूयस्तु पृच्छामि तद्भवान्वक्तुमर्हति&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;जगौ यद्भगवान्व्यासः पुत्राय परिपृच्छते&lt;br&gt;&#xA;अधीत्य वेदानखिलान्साङ्गोपनिषदांस्तथा&lt;br&gt;&#xA;अन्विच्छन्नैष्ठिकं कर्म धर्मनैपुणदर्शनात्&lt;br&gt;&#xA;कृष्णद्वैपायनं व्यासं पुत्रो वैयासकिश्शुकः&lt;br&gt;&#xA;पप्रच्छ संशयमिमं छिन्नधर्मार्थसंशयम्&lt;br&gt;&#xA;शुकः-&lt;br&gt;&#xA;भूतग्रामस्य कर्तारं कालज्ञाने च निश्चयम्&lt;br&gt;&#xA;ब्राह्मणस्य च यत्कृत्यं तद्भवान्वक्तुमर्हति&lt;br&gt;&#xA;भीष्मः-&lt;br&gt;&#xA;तस्मै प्रोवाच तत्सर्वं पिता पुत्राय पृच्छते&lt;br&gt;&#xA;अतीतानागते विद्वान्सर्वज्ञस्सर्वधर्मवित्&lt;br&gt;&#xA;व्यासः-&lt;br&gt;&#xA;अनाद्यन्तमजं दिव्यमजरं ध्रुवमव्ययम्&lt;br&gt;&#xA;अप्रतर्क्यमविज्ञेयं ब्रह्माग्रे समवर्तत&lt;br&gt;&#xA;काष्ठा निमेषा दश पञ्च चैव त्रिंशत्तु काष्ठा गणयेत्कलां ताम्&lt;br&gt;&#xA;त्रिंशत्कलाश्चापि भवेन्मुहूर्तो भागः कलाया दश पञ्च च स्यात्&lt;br&gt;&#xA;त्रिंशन्मुहूर्तस्तु भवेदहश्च रात्रिश्च सङ्ख्या मुनिभिः प्रणीता&lt;br&gt;&#xA;मासस्स्मृतो रात्र्यहनी तु त्रिंशत्संवत्सरो द्वादशमास उक्तः&lt;br&gt;&#xA;संवत्सरं द्वे अयने वदन्ति सङ्ख्याविदो दक्षिणमुत्तरं च&lt;br&gt;&#xA;अहोरात्रे विभजते सूर्यो मानुषलौकिके&lt;br&gt;&#xA;रात्रिस्स्वप्नाय संयाति चेष्टायै कर्मणामहः&lt;br&gt;&#xA;पित्र्ये रात्र्यहनी मासः प्रविभागस्तयोः पुनः&lt;br&gt;&#xA;कृष्णोऽहः कर्मचेष्टायै कृष्णस्स्वप्नाय शर्वरी&lt;br&gt;&#xA;दैवे रात्र्यहनी ह्यब्दः प्रविभागस्तयोः पुनः&lt;br&gt;&#xA;अहस्तत्रोदगयनं रात्रिस्स्याद्दक्षिणायनम्&lt;br&gt;&#xA;एते रात्र्यहनी पूर्वैः कीर्तिते दैवलौकिके&lt;br&gt;&#xA;तयोस्सङ्ख्याय वर्षाग्रं ब्राह्मे वक्ष्याम्यहःक्षपे&lt;br&gt;&#xA;तेषां संवत्सराग्राणि प्रवक्ष्याम्यनुपूर्वशः&lt;br&gt;&#xA;कृते त्रेतायुगे चैव द्वापरे च कलौ तथा&lt;br&gt;&#xA;चत्वार्याहुस्सहस्राणि वर्षाणां तत्कृतं युगम्&lt;br&gt;&#xA;तस्य तावच्छती सन्ध्या सन्ध्यांशश्च तथाविधः&lt;br&gt;&#xA;इतरेषु ससन्ध्येषु ससन्ध्यांशेषु च त्रिषु&lt;br&gt;&#xA;एकापायेन संयान्ति सहस्राणि शतानि च&lt;br&gt;&#xA;एतानि शाश्वताल्ँलोकान्धारयन्ति सनातनान्&lt;br&gt;&#xA;इति तु ब्रह्मविद्यान्तं विदितं ब्रह्म शाश्वतम्&lt;br&gt;&#xA;चतुष्पात्सकलो धर्मस्सत्यं चैव कृते युग&lt;br&gt;&#xA;नाधर्मेणागमः कश्चिद्युगे तस्मिन्प्रवर्तते&lt;br&gt;&#xA;इतरेषु क्रमाद्धर्मः पादशस्त्ववरोप्यते&lt;br&gt;&#xA;सत्यं शौचं तथाऽऽयुश्च धर्मश्चापैति पादशः&lt;br&gt;&#xA;चौरिकानृतमायाभिरधर्मश्चोपचीयते&lt;br&gt;&#xA;अरोगास्सर्वसिद्धार्थाश्चतुर्वर्षशतायुषः&lt;br&gt;&#xA;कृते त्रेतायुगे त्वेषां पादशो ह्रसते वयः&lt;br&gt;&#xA;वेदवादाश्चानुयुगं ह्रसन्तीती च नश्श्रुतम्&lt;br&gt;&#xA;आयूंषि चाशिषश्चैव वेदस्यैव च यत्फलम्&lt;br&gt;&#xA;अन्ये कृतयुगे धर्मास्त्रेतायां द्वापरेऽपरे&lt;br&gt;&#xA;अन्ये कलियुगे धर्मा यथाशक्ति कृता इव&lt;br&gt;&#xA;तपः परं कृतयुगे त्रेतायां ज्ञानमुत्तमम्&lt;br&gt;&#xA;द्वापरे यज्ञमेवाहुर्दानमेव कलौ परम्&lt;br&gt;&#xA;एतां द्वादशसाहस्रीं युगाख्यां कवयो विदुः&lt;br&gt;&#xA;सहस्रपरिवृत्तं तद्ब्राह्मो दिवस उच्यते&lt;br&gt;&#xA;रात्रिस्तु तावती ब्राह्मी तदादौ विश्वमीश्वरः&lt;br&gt;&#xA;प्रलयेऽध्यात्ममावेश्य सुप्त्वा सोऽन्ते विबुध्यते&lt;br&gt;&#xA;सहस्रयुगपर्यन्तमहर्यद्ब्रह्मणो विदुः&lt;br&gt;&#xA;रात्रिं युगसहस्रां तां तेऽहोरात्रविदो जनाः&lt;br&gt;&#xA;प्रतिबुद्धो विकुरुते ब्रह्माक्षय्यं क्षपाक्षये&lt;br&gt;&#xA;सृजते च महद्भूतं तस्माद्व्यक्तात्मकं मनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/217/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/217/</guid>
      <description>&lt;p&gt;व्यासः-&lt;br&gt;&#xA;ब्रह्मतेजोमयं शुक्लं यस्य सर्वमिदं रसः&lt;br&gt;&#xA;एकस्य ब्रह्मभूतस्य द्वयं स्थावरजङ्गमम्&lt;br&gt;&#xA;अहर्मुखे विबुद्धं तत्सृजते विद्यया जगत्&lt;br&gt;&#xA;अग्र एव महद्भूतमाशु व्यक्तात्मकं मनः&lt;br&gt;&#xA;अथ भूयोऽपि चार्चिष्मानसृदत्सप्त मानसान्&lt;br&gt;&#xA;दूरगं बहुधागामि प्रार्थनासंशयात्मकम्&lt;br&gt;&#xA;मनस्सृष्टिं विकुरुते चोद्यमानं सिसृक्षया&lt;br&gt;&#xA;आकाशो जायते तस्मात्तस्य शब्दो गुणो मतः&lt;br&gt;&#xA;आकाशात्तु विकुर्वाणात्सर्वगन्धवहश्शुचिः&lt;br&gt;&#xA;बलवाञ्जायते वायुस्तस्य स्पर्शं गुणं विदुः&lt;br&gt;&#xA;वायोरपि विकुर्वाणाज्ज्योतिर्भूतं तमोनुदम्&lt;br&gt;&#xA;रोचिष्णु जायते तत्र तद्रूपगुणमुच्यते&lt;br&gt;&#xA;ज्योतिषोपि विकुर्वाणाद्भवन्त्यापो रसात्मिकाः&lt;br&gt;&#xA;अद्भ्यो गन्धगुणा भूमिः पूर्वेषां सृष्टिरुच्यते&lt;br&gt;&#xA;गुणाः पूर्वस्य पूर्वस्य प्राप्नुवन्त्युत्तरोत्तरम्&lt;br&gt;&#xA;तेषां यावद्विधं यद्यत्तत्तावद्गुणकं स्मृतम्&lt;br&gt;&#xA;उपलभ्याप्सु चेद्गन्धं केचिद्ब्रूयुरनैपुणात्&lt;br&gt;&#xA;पृथिव्यामेव तं विद्यादपो वायुं च संश्रितम्&lt;br&gt;&#xA;एते वै सप्त पुरुषा नानावीर्याः पृथक्पृथक्&lt;br&gt;&#xA;नाशक्नुवन्प्रजास्स्रष्टुमसमागम्य कृत्स्नशः&lt;br&gt;&#xA;ते समेत्य महात्मान अन्योन्यमभिसंश्रिताः&lt;br&gt;&#xA;शरीराश्रयणं प्राप्तास्ततः पुरुष उच्यते&lt;br&gt;&#xA;श्रयणाच्छरीरं भवति मूर्तिमान्षोडशात्मकः&lt;br&gt;&#xA;तमाविशन्ति भूतानि महान्ति सह कर्मणा&lt;br&gt;&#xA;सर्वभूतानि चादाय तपसश्चरणाय च&lt;br&gt;&#xA;आदिकर्ता महाभूतं तमेवाहुः प्रजापतिम्&lt;br&gt;&#xA;स वै सृजति भूतानि स एव पुरुषः परः&lt;br&gt;&#xA;अजो जनयते ब्रह्मा देवर्षिपितृमानवान्&lt;br&gt;&#xA;लोकान्नदीस्समुद्रांश्च दिशश्शैलान्वनस्पतीन्&lt;br&gt;&#xA;नरकिन्नररक्षांसि वयःपशुमृगोरगान्&lt;br&gt;&#xA;अव्ययं च व्ययं चैव द्वयं स्थावरजङ्गमम्&lt;br&gt;&#xA;तेषां ये यानि कर्माणि प्राक्सृष्ट्यां प्रतिपेदिरे&lt;br&gt;&#xA;तान्येव ते प्रपाद्यन्ते सृज्यमानाः पुनः पुनः&lt;br&gt;&#xA;हिंस्राहिंस्रे मृदुक्रूरे धर्माधर्मावृतानृते&lt;br&gt;&#xA;अतो यन्मन्यते धाता तस्मात्तत्तस्य रोचते&lt;br&gt;&#xA;महाभूतेषु नानात्वमिन्द्रियार्थेषु मूर्तिषु&lt;br&gt;&#xA;विनियोगं च भूतानां धातैव विदधात्युत&lt;br&gt;&#xA;केचित्पुरुषकारं तु प्राहुः कर्मविदो जनाः&lt;br&gt;&#xA;दैवमित्यपरे विप्रास्स्वभावं भूतचिन्तकाः&lt;br&gt;&#xA;पौरुषं कर्म दैवं च फलवृत्तिस्वभावतः&lt;br&gt;&#xA;त्रय एतेऽपृथग्भूता अविवेकस्त्वकिञ्चनः&lt;br&gt;&#xA;एवमेतच्च दैवं च यद्भूतं सृजते जगत्&lt;br&gt;&#xA;कर्मस्था विषयं ब्रूयुस्सत्वस्थास्समदर्शिनः&lt;br&gt;&#xA;ततो निश्श्रेयसं जन्तोस्तस्य मूलं शमो दमः&lt;br&gt;&#xA;तेन सर्वानवाप्नोति यान्कामान्मनसेच्छति&lt;br&gt;&#xA;तपसा तदवाप्नोति यद्भूतं सृजते जगत्&lt;br&gt;&#xA;स तद्भूतश्च सर्वेषां भूतानां भवति प्रभुः&lt;br&gt;&#xA;ऋषयस्तपसा वेदानध्यैषन्त दिवानिशम्&lt;br&gt;&#xA;अनादिनिधना नित्या वागुत्सृष्टा स्वयम्भुवा&lt;br&gt;&#xA;आदौ वेदमयी दिव्या यतस्सर्वाः प्रवृत्तयः&lt;br&gt;&#xA;ऋषीणां नामधेयानि याश्च लोकेषु सृष्टयः&lt;br&gt;&#xA;नाम रूपं च भूतानां कर्मणां च प्रवर्तनम्&lt;br&gt;&#xA;वेदशब्देभ्य एवादौ निर्मिमीते महेश्वरः&lt;br&gt;&#xA;नामधेयानि वर्णानि याश्च लोकेषु सृष्टयः&lt;br&gt;&#xA;शर्वर्यन्तेषु जातानां तान्येवैभ्यो ददात्यजः&lt;br&gt;&#xA;नामभेदतपःकर्मयज्ञाख्या लोकसिद्धये&lt;br&gt;&#xA;आत्मसिद्धिस्तु वेदेषु प्रोच्यते दशभिः क्रमैः&lt;br&gt;&#xA;यदुक्तं वेदवादेषु गहनं वेददृष्टिभिः&lt;br&gt;&#xA;तदन्तेषु यथादृष्टं क्रमयोगेन लक्ष्यते&lt;br&gt;&#xA;कर्मजोऽयं पृथग्भावो द्वन्द्वयुक्तो हि देहिनाम्&lt;br&gt;&#xA;आत्मसिद्धिस्तु विज्ञानाज्जहाति प्रायशो बलम्&lt;br&gt;&#xA;द्वे ब्रह्मणी वेदितव्ये शब्दब्रह्म परं च यत्&lt;br&gt;&#xA;शब्दब्रह्मणि निष्णातः परं ब्रह्माधिगच्छति&lt;br&gt;&#xA;आलम्भयज्ञा राजानो हविर्यज्ञा विशस्स्मृताः&lt;br&gt;&#xA;परिचारयज्ञाश्शूद्रास्तु तपोयज्ञा द्विजातयः&lt;br&gt;&#xA;त्रेतायुगे विधिस्तेषां यज्ञानां न कृते युगे&lt;br&gt;&#xA;द्वापरे विप्लवं यान्ति यज्ञाः कलियुगे तथा&lt;br&gt;&#xA;अपृथग्धर्मिणो मर्त्या ऋक्सामानि यजूंषि च&lt;br&gt;&#xA;काम्या इष्टीः पृथक्दृष्टास्तपद्भिस्तप एव च&lt;br&gt;&#xA;त्रेतायां तु समस्तास्ते प्रादुरासन्महाबलाः&lt;br&gt;&#xA;संयन्तारस्स्थावराणां जङ्गमानां च सर्वशः&lt;br&gt;&#xA;त्रेतायां संहता वर्णा वेदा यज्ञास्तथैव च&lt;br&gt;&#xA;संरोधादायुषस्त्वेते व्यस्यन्ते द्वापरे युगे&lt;br&gt;&#xA;दृश्यन्ते नापि दृश्यन्ते वेदाः कलियुगे खिलाः&lt;br&gt;&#xA;उत्सीदन्ते सयज्ञाश्च केवला धर्मसेतवः&lt;br&gt;&#xA;कृते युगे यस्तु धर्मो ब्राह्मणेषु प्रदृश्यते&lt;br&gt;&#xA;आत्मवत्सु तपोवत्सु श्रुतमत्सु प्रतिष्ठितः&lt;br&gt;&#xA;स धर्मः प्रैति संयोगं यथाधर्मं युगे युगे&lt;br&gt;&#xA;विक्रियन्ते स्वधर्मस्था वेदवादा यथायुगम्&lt;br&gt;&#xA;यथा विश्वानि भूतानि वृष्ट्या भूयांसि प्रावृषि&lt;br&gt;&#xA;सृज्यन्ते जङ्गमस्थानि तथा धर्मा युगे युगे&lt;br&gt;&#xA;यथर्तुष्वृतुलिङ्गानि नानारूपाणि पर्यये&lt;br&gt;&#xA;दृश्यन्ते तानि तान्येव तथा ब्रह्महरादिषु&lt;br&gt;&#xA;विहितं कालनानात्वमनादिनिधनं तथा&lt;br&gt;&#xA;कीर्तितं यत्पुरस्तात्ते तत्सूते चात्ति च प्रजाः&lt;br&gt;&#xA;एतद्धि प्रभवस्थानं भूतानां संयमो यमः&lt;br&gt;&#xA;स्वभावेनैव वर्तन्ते द्वन्द्वयुक्तानि भूरिशः&lt;br&gt;&#xA;सर्गः कालः क्रिया वेदाः कर्ता कार्यं क्रियाफलम्&lt;br&gt;&#xA;प्रोक्तं ते पुत्र सर्वं वै यन्मां त्वं परिपृच्छसि&lt;br&gt;&#xA;प्रत्याहारं तु वक्ष्यामि शर्वर्यादौ गतेऽहनि&lt;br&gt;&#xA;यथेदं कुरुतेऽध्यात्मं सुसूक्ष्मं विश्वमीश्वरः&lt;br&gt;&#xA;दिवि सूर्यास्तथा सप्त दहन्ति शिखिनोऽर्चिषा&lt;br&gt;&#xA;सर्वमेतत्तदर्चिर्भिः पूर्वं जाज्वल्यते जगत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/218/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/218/</guid>
      <description>&lt;p&gt;व्यासः-&lt;br&gt;&#xA;पृथिव्यां यानि भूतानि जङ्गमानि ध्रुवाणि च&lt;br&gt;&#xA;तान्येवाग्रे प्रलीयन्ते भूमित्वमुपयाति च&lt;br&gt;&#xA;ततः प्रलीने सर्वास्मिन्स्थावरे जङ्गमे तथा&lt;br&gt;&#xA;अकाष्ठा निस्तृणा भूमिर्दृश्यते कूर्मपृष्ठवत्&lt;br&gt;&#xA;भूमेरपि गुणं गन्धमाप आददते यदा&lt;br&gt;&#xA;आत्तगन्धा तदा भूमिः प्रलयत्वाय कल्पते&lt;br&gt;&#xA;आपस्ततः प्रतिष्ठन्ते ऊर्मिमत्यो महास्वनाः&lt;br&gt;&#xA;सर्वमेवेदमापूर्य तिष्ठन्ति विचरन्ति च&lt;br&gt;&#xA;अपामपि गुणांस्तात ज्योतिराददते यदा&lt;br&gt;&#xA;आपस्तदा चात्तरसा ज्योतिष्युपरमन्ति वै&lt;br&gt;&#xA;यदा रसगुणं तासां ग्रसन्ति शिखिनोऽर्चिषः&lt;br&gt;&#xA;सर्वमेवेदमर्चिर्भिः पूर्णं जाज्वल्यते नभः&lt;br&gt;&#xA;ज्योतिषोऽपि गुणं रूपं वायुराददते यदा&lt;br&gt;&#xA;प्रशाम्यति तदा ज्योतिर्वायुर्दोधूयते महान्&lt;br&gt;&#xA;ततस्तु मूलमासाद्य वायुस्सम्भवमात्मनः&lt;br&gt;&#xA;अधश्चोर्ध्वं च तिर्यक्च दोधवीति दिशो दश&lt;br&gt;&#xA;वायोरपि गुणं स्पर्शमाकाशं ग्रसते यदा&lt;br&gt;&#xA;प्रशाम्यति तदा वायुः खं तु तिष्ठति नानदत्&lt;br&gt;&#xA;अरूपमरसस्पर्शमगन्धं न च मूर्तिमत्&lt;br&gt;&#xA;सर्वलोकप्रणुदितं खं तु तिष्ठति नानदत्&lt;br&gt;&#xA;आकाशस्य गुणं शब्दमभिव्यक्तात्मकं मनः&lt;br&gt;&#xA;मनसो व्यक्तमव्यक्तं ब्राह्मस्सम्प्रतिसञ्चरः&lt;br&gt;&#xA;तदाऽऽत्मगुणमाविश्य मनो ग्रसति चन्द्रमाः&lt;br&gt;&#xA;मनस्युपरते चात्मा चन्द्रमस्युपतिष्ठते&lt;br&gt;&#xA;तं तु कालेन महता सङ्कल्पं कुरुते वशे&lt;br&gt;&#xA;चित्तं ग्रसति सङ्कल्पस्तच्च ज्ञानमनुत्तमम्&lt;br&gt;&#xA;कालो हरति विज्ञानं कालं बल इति श्रुतिः&lt;br&gt;&#xA;बलं कालो ग्रसति तु तं विद्वान्कुरुते वशे&lt;br&gt;&#xA;तदव्यक्तं परं ब्रह्म तच्छाश्वतमनुत्तमम्&lt;br&gt;&#xA;एवं सर्वाणि भूतानि ब्रह्मैव प्रतिसंहरेत्&lt;br&gt;&#xA;यथावत्कीर्तितं सम्यगेवमेतदसंशयम्&lt;br&gt;&#xA;बोध्यं विद्यामयं दृष्ट्वा योगिभिः परमात्मनि&lt;br&gt;&#xA;एवं विस्तारसङ्क्षेपौ ब्रह्माव्यक्ते पुनःपुनः&lt;br&gt;&#xA;युगसाहस्रयोरादावहोरात्र्यास्तथैव च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/219/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/219/</guid>
      <description>&lt;p&gt;व्यासः-&lt;br&gt;&#xA;भूतग्रामेऽनुयुक्तं यत्तदेतत्कीर्तितं मया&lt;br&gt;&#xA;ब्राह्मणस्य तु यत्कृत्यं तत्ते वक्ष्यामि साम्प्रतम्&lt;br&gt;&#xA;जातकर्मप्रभृत्यस्य कर्मणां दक्षिणावताम्&lt;br&gt;&#xA;क्रिया स्यादासमावृत्तेराचार्ये वेदपारगे&lt;br&gt;&#xA;अधीत्य वेदानखिलान्गुरुशुश्रूषणे रतः&lt;br&gt;&#xA;गुरूणामनृणो भूत्वा समावर्तेत यज्ञवित्&lt;br&gt;&#xA;आचार्येणाभ्यनुज्ञातश्चतुर्णामेकमाश्रमम्&lt;br&gt;&#xA;आविमोक्षाच्छरीरस्य सोऽनुतिष्ठेद्यथाविधि&lt;br&gt;&#xA;प्रजासर्गेण दारैश्च ब्रह्मचर्येण वा पुनः&lt;br&gt;&#xA;वने गुरुसकाशे वा यतिधर्मेण वा पुनः&lt;br&gt;&#xA;गृहस्थश्चैव सर्वेषां चतुर्णां मूलमुच्यते&lt;br&gt;&#xA;यत्र पक्वकषायो हि दान्तस्सर्वत्र सिध्यति&lt;br&gt;&#xA;प्रजावाञ्श्रोत्रियो यज्वा मुक्तो दिव्यैस्त्रिभी ऋणैः&lt;br&gt;&#xA;अथान्यमाश्रमं पश्चात्पूतो गच्छेत कर्मभिः&lt;br&gt;&#xA;यत्पृथिव्यां पुण्यतमं विद्यात्स्थानं तदावसेत्&lt;br&gt;&#xA;यतेत तस्मिन्प्रामाण्यं गन्तुं यशसि चोत्तमे&lt;br&gt;&#xA;तपसा वा सुमहता विद्यानां पारणेन वा&lt;br&gt;&#xA;इज्यया वा प्रदानैर्वा विप्राणां वर्धते यशः&lt;br&gt;&#xA;यावदस्य भवत्यस्मिन्कीर्तिर्लोके यशस्करी&lt;br&gt;&#xA;तावत्पुण्यकृताल्ँलोकाननन्तान्पुरुषोऽश्नुते&lt;br&gt;&#xA;अध्यापयेदधीयीत याजयेत यजेत वा&lt;br&gt;&#xA;न वृथा प्रतिगृह्णीयान्न च दद्यात्कथञ्चन&lt;br&gt;&#xA;याज्यतश्शिष्यतो वाऽपि कन्यया वा धनं महत्&lt;br&gt;&#xA;यद्यागच्छेद्यजेद्दद्यान्नैकोऽश्नीयात्कथञ्चन&lt;br&gt;&#xA;गृहमावसतो ह्यस्य नान्यत्तीर्थमुदाहृतम्&lt;br&gt;&#xA;देवर्षिपितृगुर्वर्थं वृद्धातुरबुभुक्षताम्&lt;br&gt;&#xA;अर्हतामभिसृप्तानां यथाशक्ति बुभूषताम्&lt;br&gt;&#xA;द्रव्याणामतिशक्त्याऽपि देयमेषां कृते सदा&lt;br&gt;&#xA;अर्हतामनुरूपाणां नादेयं ह्यस्ति किञ्चन&lt;br&gt;&#xA;उच्चैश्श्रवसमप्यश्वं काश्यपाय महात्मने&lt;br&gt;&#xA;दत्त्वा जगाम ब्रह्माऽऽदौ लोकान्देवैरभिष्टुतान्&lt;br&gt;&#xA;अनुनीय तथा काव्यस्सत्यसन्धो महाव्रतः&lt;br&gt;&#xA;स्वैः प्राणैर्ब्राह्मणप्राणान्परित्राता दिवं गतः&lt;br&gt;&#xA;रन्तिदेवश्च साङ्कृत्यो वसिष्ठाय महात्मने&lt;br&gt;&#xA;अपः प्रदाय शीतोष्णा नाकपृष्ठे महीयते&lt;br&gt;&#xA;आत्रये इन्द्रदमनस्त्वर्हते विविधं धनम्&lt;br&gt;&#xA;दत्त्वा धीमान्ययौ लोकाननन्तान्स महीपतिः&lt;br&gt;&#xA;शिबिरौशीनरोऽङ्गानि सुतं च प्रियमौरसम्&lt;br&gt;&#xA;ब्राह्मणार्थमुपाकृत्य नाकपृष्ठमितो गतः&lt;br&gt;&#xA;प्रतर्दनः काशिपतिः प्रदाय नयने स्वके&lt;br&gt;&#xA;ब्राह्मणायातुलां कीर्तिमिह चामुत्र चाश्नुते&lt;br&gt;&#xA;दिव्यं मृष्टं शलाकं तु सौवर्णं परमर्द्धिमत्&lt;br&gt;&#xA;छत्रं देवाप्रियो दत्त्वा सराष्ट्रोऽभ्यगमद्दिवम्&lt;br&gt;&#xA;साङ्कृतिश्च तथाऽऽत्रेयश्शिष्येभ्यो ब्रह्म निर्गुणम्&lt;br&gt;&#xA;उपदिश्य महातेजा गतो लोकाननुत्तमान्&lt;br&gt;&#xA;अम्बरीषो गवां दत्त्वा ब्राह्मणेभ्यः प्रतापवान्&lt;br&gt;&#xA;अर्बुदानि दशैकं च सराष्ट्रोऽभ्यगमद्दिवम्&lt;br&gt;&#xA;सावित्री कुण्डले दिव्ये शरीरं जनमेजयः&lt;br&gt;&#xA;ब्राह्मणार्थे परित्यज्य जग्मतुर्लोकमुत्तमम्&lt;br&gt;&#xA;सर्वरत्नं वृषादर्विर्युवनाश्वो वरास्स्त्रियः&lt;br&gt;&#xA;रम्यमावसथं चैव दत्त्वामुं लोकमास्थितः&lt;br&gt;&#xA;निमी राष्ट्रं च वैदेहो जामदग्न्यो वसुन्धराम्&lt;br&gt;&#xA;ब्राह्मणेभ्यो ददौ चापि गयश्चोर्वीं सपत्तनाम्&lt;br&gt;&#xA;अवर्षति च पर्जन्ये सर्वभूतानि चासकृत्&lt;br&gt;&#xA;वसिष्ठो जीवयामास प्रजापतिरिव प्रजाः&lt;br&gt;&#xA;करन्धमस्य पुत्रस्तु मरुत्तो नृपतिस्तथा&lt;br&gt;&#xA;कन्यामङ्गिरसे दत्त्वा दिवमाशु जगाम ह&lt;br&gt;&#xA;ब्रह्मदत्तश्च पाञ्चाल्यो राजा बुद्धिमतां वरः&lt;br&gt;&#xA;निधिं शङ्खं द्विजाग्र्येभ्यो दत्त्वा लोकानवाप्तवान्&lt;br&gt;&#xA;राजा मित्रसहश्चापि वसिष्ठाय महात्मने&lt;br&gt;&#xA;मदयन्तीं प्रियां दत्त्वा तया सह दिवं गतः&lt;br&gt;&#xA;सहस्रजिच्च राजर्षिः प्राणानिष्टान्महायशाः&lt;br&gt;&#xA;ब्राह्मणार्थं परित्यज्य गतो लोकाननुत्तमान्&lt;br&gt;&#xA;सर्वकामैश्च सम्पूर्णं दत्त्वा वेश्म हिरण्मयम्&lt;br&gt;&#xA;मुद्गलाय गतस्स्वर्गं शतद्युम्नो महीपतिः&lt;br&gt;&#xA;नाम्ना च द्युतिमान्नाम साल्वराजः प्रतापवान्&lt;br&gt;&#xA;दत्त्वा राज्यमृचीकाय गतो लोकाननुत्तमान्&lt;br&gt;&#xA;रोमपादश्च राजर्षिश्शान्तां दत्त्वा सुतां प्रभुः&lt;br&gt;&#xA;ऋश्यशृङ्गाय विपुलैस्सर्वकामैरयुज्यत&lt;br&gt;&#xA;मदिराश्वश्च राजर्षिर्दत्त्वा कन्यां सुमध्यमाम्&lt;br&gt;&#xA;हिरण्यहस्ताय गतो लोकान्देवैरभिष्टुतान्&lt;br&gt;&#xA;दत्त्वा शतसहस्रं तु गवां राजा प्रसेनजित्&lt;br&gt;&#xA;सवत्सानां महातेजा गतो लोकाननुत्तमान्&lt;br&gt;&#xA;एते चान्ये च बहवो दानेन तपसा च ह&lt;br&gt;&#xA;महात्मानो गतास्स्वर्गं शिष्टात्मानो जितेन्द्रियाः&lt;br&gt;&#xA;तेषां प्रतिष्ठिता कीर्तिर्यावत्स्थास्यति मेदिनी&lt;br&gt;&#xA;दानयज्ञप्रजासर्गैरेते दिवमवाप्नुवन्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/220/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/220/</guid>
      <description>&lt;p&gt;व्यासः-&lt;br&gt;&#xA;त्रयीं विद्यामवेक्षेत वेदेषूत्तमतां गतः&lt;br&gt;&#xA;ऋक्सामवर्णाक्षरतो यजुषोऽथर्वणस्तथा&lt;br&gt;&#xA;वेदवादेषु कुशला ह्यध्यात्मकुशलाश्च ये&lt;br&gt;&#xA;सत्ववन्तो महाभागाः पश्यन्ति प्रभवाप्ययौ&lt;br&gt;&#xA;एवं धर्मेण वर्तेत क्रियाश्शिष्टवदाचरेत्&lt;br&gt;&#xA;असंरोधेन भूतानां वृत्तिं लिप्सेत वै द्विजः&lt;br&gt;&#xA;सद्भ्य आगतविज्ञानश्शिष्टश्शास्त्रविचक्षणः&lt;br&gt;&#xA;स्वधर्मेण क्रिया लोके कुर्वाणस्सोऽप्युपायतः&lt;br&gt;&#xA;निष्ठितस्तेषु गृहवान्षट्सु कर्मसु स द्विजः&lt;br&gt;&#xA;पञ्चभिस्सततं यज्ञैश्श्रद्दधानो यजेत च&lt;br&gt;&#xA;धृतिमानप्रमत्तश्च दान्तो धर्मविदात्मवान्&lt;br&gt;&#xA;वीतहर्षमदक्रोधो ब्राह्मणो नावसीदति&lt;br&gt;&#xA;दानमध्ययनं यज्ञस्तपो ह्रीरार्जवं दमः&lt;br&gt;&#xA;एतैर्विवर्धते तेजः पाप्मानं चापकर्षति&lt;br&gt;&#xA;धूतपाप्मा च मेधावी लघ्वाहारो जितेन्द्रियः&lt;br&gt;&#xA;कामक्रोधौ वशे कृत्वा निनीषेद्ब्रह्मणः पदम्&lt;br&gt;&#xA;अग्नींश्च ब्राह्मणांश्चार्चेद्देवताः प्रणमेत च&lt;br&gt;&#xA;वर्जयेद्रुशतीं वाचं हिंसां चाधर्मसंहिताम्&lt;br&gt;&#xA;एषा हि पूर्विका वृत्तिर्ब्राह्मणस्य विधीयते&lt;br&gt;&#xA;ज्ञानागमेन कर्माणि कुर्वन्कर्मसु सिद्ध्यति&lt;br&gt;&#xA;पञ्चेन्द्रियजलां घोरां लोभकूलां सुदुस्तराम्&lt;br&gt;&#xA;मन्युपङ्कामनाधृष्यां नदीं तरति बुद्धिमान्&lt;br&gt;&#xA;काममन्यूद्यतं पश्येन्नित्यमत्यन्तमोहितम्&lt;br&gt;&#xA;महता विधिदृष्टेन बलिनाऽप्रतिघातिना&lt;br&gt;&#xA;स्वभावस्रोतसा नित्यमुह्यते सततं जगत्&lt;br&gt;&#xA;कालोदकेन महता वर्षावर्तेन सन्ततम्&lt;br&gt;&#xA;मासोर्मिणर्तुवेगेन पक्षोलपतृणेन च&lt;br&gt;&#xA;निमेषोन्मेषफेनेन अहोरात्रजवेन च&lt;br&gt;&#xA;कामग्राहेण घोरेण वेदयज्ञप्लवेन च&lt;br&gt;&#xA;धर्मद्वीपेन भूतानां धनकामरवेण च&lt;br&gt;&#xA;ऋतवाङ्मोक्षतीरेण विवित्सातरुवाहिना&lt;br&gt;&#xA;स्रोतसा युगभूतेन ब्रह्मप्रायभवेन च&lt;br&gt;&#xA;धात्रा सृष्टानि भूतानि कृष्यन्ते यमसादनम्&lt;br&gt;&#xA;एतत्प्रज्ञामयैर्धीरा निस्तरन्ति मनीषिणः&lt;br&gt;&#xA;प्लवैरप्लववन्तो हि किं करिष्यन्त्यचेतसः&lt;br&gt;&#xA;उपपन्नं हि यत्प्राज्ञो निस्तरेन्नेतरो जनः&lt;br&gt;&#xA;दूरतो गुणदोषौ हि प्राज्ञस्सर्वत्र पश्यति&lt;br&gt;&#xA;संशयात्तु स कामात्मा चलचित्तोऽल्पचेतनः&lt;br&gt;&#xA;अप्राज्ञो न तरत्येव यो ह्यास्ते न स गच्छति&lt;br&gt;&#xA;अप्लवो हि महान्दोषो मोहमात्मनि गच्छति&lt;br&gt;&#xA;कामग्राहगृहीतस्य ज्ञानमप्यस्य न प्लवः&lt;br&gt;&#xA;तस्मादुन्मज्जनस्यार्थे प्रयतेत विचक्षणः&lt;br&gt;&#xA;एतदुन्मज्जनं तस्य यदयं ब्राह्मणो भवेत्&lt;br&gt;&#xA;त्र्यवदाते कुले जातस्त्रिसन्देहस्त्रिकर्मकृत्&lt;br&gt;&#xA;तस्मादुन्मज्जनं तिष्ठेन्निस्तरेत्प्रज्ञया स्वया&lt;br&gt;&#xA;संस्कृतस्य हि दान्तस्य नियतस्य यतात्मनः&lt;br&gt;&#xA;प्राज्ञस्यानन्तरा सिद्धिरिह लोके परत्र च&lt;br&gt;&#xA;वर्तेत तेषु गृहवानक्रुध्यन्ननसूयकः&lt;br&gt;&#xA;पञ्चभिस्सततं यज्ञैर्विघसाशी यजेत च&lt;br&gt;&#xA;सतां वृत्तेन धर्मेण क्रियाश्शिष्टवदाचरेत्&lt;br&gt;&#xA;अनुरोधेन लोकस्य वृत्तिं लिप्सेदगर्हिताम्&lt;br&gt;&#xA;श्रुतविज्ञानतत्त्वज्ञश्शिष्टाचारविचक्षणः&lt;br&gt;&#xA;स्वधर्मेण क्रिया लोके कुर्वाणस्सोऽप्यसङ्करः&lt;br&gt;&#xA;क्रियावाञ्श्रद्दधानश्च दाता प्राज्ञोऽनसूयकः&lt;br&gt;&#xA;धमार्धर्मविशेषज्ञस्सर्वं तरति दुस्तरम्&lt;br&gt;&#xA;धृतिमानप्रमत्तश्च दान्तो धर्मविदात्मवान्&lt;br&gt;&#xA;वीतहर्षभयक्रोधो ब्राह्मणो नावसीदति&lt;br&gt;&#xA;एषा पुर्वतरा वृत्तिर्ब्राह्मणस्य विधीयते&lt;br&gt;&#xA;ज्ञानवृद्ध्यैव कर्माणि कुर्वन्सर्वत्र सिध्यति&lt;br&gt;&#xA;अधर्मं धर्मकामो हि करोति ह्यविचक्षणः&lt;br&gt;&#xA;धर्मं चाधर्मसङ्काशं शोचन्निव करोति सः&lt;br&gt;&#xA;धर्मं करोमीति करोत्यधर्ममधर्मकामश्च करोति धर्मम्&lt;br&gt;&#xA;उभे बालः कर्मणी न प्रजानन्स जायते म्रियते चापि देही&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/221/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/221/</guid>
      <description>&lt;p&gt;व्यासः-&lt;br&gt;&#xA;अथ चेद्रोचयेदेतदुह्यते मनसा तथा&lt;br&gt;&#xA;उन्मज्जंश्च निमज्जंश्च ज्ञानवान्प्लववान्भवेत्&lt;br&gt;&#xA;प्रज्ञया निर्मितैर्धीरास्तारयन्त्यबुधान्प्लवैः&lt;br&gt;&#xA;नाबुधास्तारयन्त्यन्यानात्मानं वा कथञ्चन&lt;br&gt;&#xA;हीनदोषो मुनिर्योगाद्युक्तो युञ्जीत वा दश&lt;br&gt;&#xA;दशकर्मसुखानर्थानुपायापायनिष्क्रियः&lt;br&gt;&#xA;चक्षुराचारसङ्ग्राहैर्मनसा दर्शनेन च&lt;br&gt;&#xA;यच्छेद्वावं मनो बुद्ध्या य इच्छेज्ज्ञानमुत्तमम्&lt;br&gt;&#xA;ज्ञानेन यच्छेदात्मानं य इच्छेच्छान्तिमात्मनः&lt;br&gt;&#xA;एतेषां चेदनुद्रष्टा पुरुषोऽपि सुदारुणः&lt;br&gt;&#xA;यदि वा सर्ववेदज्ञो यदि वाऽप्यनृचो जपन्&lt;br&gt;&#xA;यदि वा धार्मिको यज्वा यदि वा पापकृत्तमः&lt;br&gt;&#xA;यदि वा पुरुषव्याघ्रो यदि वैक्लब्यधारणः&lt;br&gt;&#xA;तरत्येवं महादुर्गं जरामरणसागरम्&lt;br&gt;&#xA;एवं ह्येतेन योगेन युञ्जानोऽप्येवमन्ततः&lt;br&gt;&#xA;अपि जिज्ञासमानोऽपि शब्दब्रह्माऽतिवर्तते&lt;br&gt;&#xA;धर्मोपस्थो ह्रीवरूथ उपायापायकूबरः&lt;br&gt;&#xA;अपानाक्षः प्राणयुगः प्रज्ञायुग्जीवबन्धनः&lt;br&gt;&#xA;चेतनाबन्धुरश्चारुराचारग्रहनेमिमान्&lt;br&gt;&#xA;दर्शनस्पर्शनवहो घ्राणश्रवणवाहनः&lt;br&gt;&#xA;प्रज्ञानाभिर्धर्मतन्त्रप्रतोदो ज्ञानसारथिः&lt;br&gt;&#xA;क्षेत्रज्ञाधिष्ठितो धैर्यश्श्रद्धादमपुरस्सरः&lt;br&gt;&#xA;त्यागरश्म्यनुगः क्षेम्यश्शौचगो ध्यानगोचरः&lt;br&gt;&#xA;जीवयुक्तो रथो दिव्यो ब्रह्मलोके विराजते&lt;br&gt;&#xA;अथ सत्त्वं समासाद्य रथमेवं युयुक्षतः&lt;br&gt;&#xA;अक्षरं गन्तुमनसो विधिं वक्ष्यामि शीघ्रगम्&lt;br&gt;&#xA;सप्त यो धारणाः कृत्स्ना बाह्यतः प्रतिपद्यते&lt;br&gt;&#xA;पृष्ठतः पार्श्वतश्चान्यास्तावत्यस्ताः प्रधारणाः&lt;br&gt;&#xA;क्रमशः पार्थिवं यच्च वायव्यं खं तथा पयः&lt;br&gt;&#xA;ज्योतिषो यत्तदैश्वर्यमहङ्कारस्य बुद्धितः&lt;br&gt;&#xA;अव्यक्तस्य तथैश्वर्यं क्रमशः प्रतिपद्यते&lt;br&gt;&#xA;व्युत्क्रमाच्चापि यस्यैते तथा युङ्क्ते स योगतः&lt;br&gt;&#xA;तथाऽस्य योगयुक्तस्य सिद्धिमात्मनि पश्यतः&lt;br&gt;&#xA;निर्मुच्यमानस्सूक्ष्मात्मा रूपाण्येतानि दर्शयेत्&lt;br&gt;&#xA;शैशिरस्तु यथा धूमस्सूक्ष्मस्संश्रयते नभः&lt;br&gt;&#xA;तथा देहाद्विमुक्तस्य पूर्वरूपं भवत्युत&lt;br&gt;&#xA;अथ धूमस्य विरमेद्द्वितीयं रूपदर्शनम्&lt;br&gt;&#xA;जलरूपमिवाकाशे तत्रैवात्मनि पश्यति&lt;br&gt;&#xA;अपां व्यतिक्रमे चापि वह्निरूपं प्रकाशते&lt;br&gt;&#xA;तस्मिन्नुपरते चास्य वायव्यं सूक्ष्ममप्यथ&lt;br&gt;&#xA;रूपं प्रकाशते तस्य पीतवर्णवदप्यजे&lt;br&gt;&#xA;तस्मिन्नुपरते रूपमाकाशस्य प्रकाशते&lt;br&gt;&#xA;ऊर्णासवर्णरूपं तत्तस्य रूपं प्रकाशते&lt;br&gt;&#xA;ततश्चैतां गतिं गत्वा सोऽहङ्कारे प्रकाशते&lt;br&gt;&#xA;तस्मिन्नुपरते चास्य बुद्धिरूपं प्रकाशते&lt;br&gt;&#xA;सुशुक्लं चेतसस्सौम्यमव्यक्ते ब्राह्मणस्य वै&lt;br&gt;&#xA;एतेष्वपि हि जातेषु फलजातानि मे शृणु&lt;br&gt;&#xA;जातस्य पार्थिवैश्वर्यैस्सृष्टिरिष्टा विधीयते&lt;br&gt;&#xA;प्रजापतिरिवाक्षोभ्यश्शरीरात्सृजते प्रजाः&lt;br&gt;&#xA;वर्णतो गृह्यते चाप्सु नापः पिबति चाशया&lt;br&gt;&#xA;अङ्गुल्यङ्गुष्ठमात्रेण हस्तपादेन वा तथा&lt;br&gt;&#xA;पृथिवीं कम्पयत्येको गुणो वायोरिति स्मृतिः&lt;br&gt;&#xA;आकाशभूतश्चाकाशे सवर्णत्वान्न दृश्यते&lt;br&gt;&#xA;न चास्य तेजसां रूपं दृश्यते शाम्यते तथा&lt;br&gt;&#xA;अहङ्कारस्य विजिते पञ्चैते स्युर्वशानुगाः&lt;br&gt;&#xA;षण्णामात्मनि बुद्धौ च जितायां प्रभवत्युत&lt;br&gt;&#xA;निर्दोषा प्रतिभा ह्येषा कृत्स्ना समभिवर्तते&lt;br&gt;&#xA;तथैव व्यक्तमात्मानमव्यक्तं प्रतिपद्यते&lt;br&gt;&#xA;यतो निस्सरते लोको भवति व्यक्तसञ्ज्ञकः&lt;br&gt;&#xA;विषयात्प्रतिसंहारस्साङ्ख्यानां सिद्धिलक्षणः&lt;br&gt;&#xA;तत्राव्यक्तमयीं व्याख्यां शृणु त्वं विस्तरेण मे&lt;br&gt;&#xA;तथा व्यक्तमयं चैव सङ्ख्यापूर्वं निबोध मे&lt;br&gt;&#xA;पञ्चविंशतितत्त्वानि तुल्यान्युभयतस्समम्&lt;br&gt;&#xA;योगे साङ्ख्येऽपि च तथा विशेषं तत्र मे शृणु&lt;br&gt;&#xA;प्रोक्तं तद्व्यक्तमित्येव जायते वर्धते च यत्&lt;br&gt;&#xA;जीर्यते म्रियते चैव चतुर्भिर्लक्षणैर्युतम्&lt;br&gt;&#xA;विपरीतमतो यत्तु तदव्यक्तमुदाहृतम्&lt;br&gt;&#xA;द्वावात्मानौ च वेदेषु सिद्धान्तेष्वप्युदाहृतौ&lt;br&gt;&#xA;चतुर्लक्षणजं त्वान्यच्चतुर्वर्गं प्रचक्षते&lt;br&gt;&#xA;व्यक्तमव्यक्तजं चैव तथा बुद्धिरथेतरत्&lt;br&gt;&#xA;सत्वं क्षेत्रज्ञ इत्येतद्द्वयमव्यक्तदर्शनम्&lt;br&gt;&#xA;द्वावात्मानौ च वेदेषु विषयेष्वनुरज्यतः&lt;br&gt;&#xA;विषयात्प्रतिसंहारस्साङ्ख्यानां विद्धि लक्षणम्&lt;br&gt;&#xA;निर्ममश्चानहङ्कारो निर्द्वन्द्वश्छिन्नसंशयः&lt;br&gt;&#xA;नैव क्रुध्यति न द्वेष्टि नानृता भाषते गिरः&lt;br&gt;&#xA;आक्रुष्टस्ताडितश्चापि मैत्रीं ध्यायति नाशुभम्&lt;br&gt;&#xA;वाङ्मनःकायदण्डानां त्रयाणां च निवर्तकः&lt;br&gt;&#xA;समस्सर्वेषु भूतेषु ब्रह्माणमभिवर्तते&lt;br&gt;&#xA;नैवेच्छति न चानिच्छो यात्रामात्रव्यवस्थितः&lt;br&gt;&#xA;अलोलुपोऽव्यथो दान्तो नाकृतिर्न निराकृतिः&lt;br&gt;&#xA;नास्येन्द्रियमनेकाग्रं नातिक्षिप्तो मनोरथः&lt;br&gt;&#xA;अहिंस्रस्सर्वभूतानामीदृक्साङ्ख्यो विमुच्यते&lt;br&gt;&#xA;अथ योगाद्विमुच्यन्ते कारणैर्यैर्निबोध मे&lt;br&gt;&#xA;योगैश्वर्यमतिक्रान्तो योऽतिक्रामति मुच्यते&lt;br&gt;&#xA;इत्येषोभयजा बुद्धिः कथिता ते न संशयः&lt;br&gt;&#xA;एवं भवति निर्द्वन्द्वो ब्रह्माणं चातिवर्तते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/222/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/222/</guid>
      <description>&lt;p&gt;व्यासः-&lt;br&gt;&#xA;अथ ज्ञानप्लवं धीरो गृहीत्वा शान्तिमास्थितः&lt;br&gt;&#xA;उन्मज्जंश्च निमज्जंश्च विद्यामेवाभिसंश्रयेत्&lt;br&gt;&#xA;शुकः-&lt;br&gt;&#xA;किं तज्ज्ञानमथो विद्या यथा निस्तरते द्वयम्&lt;br&gt;&#xA;प्रवृत्तिलक्षणो धर्मो निवृत्तिरिति चैव हि&lt;br&gt;&#xA;व्यासः-&lt;br&gt;&#xA;पारावर्यं तु भूतानां ज्ञानेनैवोपलभ्यते&lt;br&gt;&#xA;विद्यया तात दृष्टानां विद्या हि परमा गतिः&lt;br&gt;&#xA;यस्तु पश्येत्स्वभावेन विना भावमचेतनः&lt;br&gt;&#xA;पुष्णाति स पुनस्सर्वान्प्रज्ञया मुक्तहेतुकः&lt;br&gt;&#xA;येषां चैकान्तभावेन स्वभावः कारणं मतम्&lt;br&gt;&#xA;दूर्वातृणबृसीका ये ते लभन्ते न किञ्चन&lt;br&gt;&#xA;ये चैनं पक्षमाश्रित्य वर्तयन्तेऽल्पचेतसः&lt;br&gt;&#xA;स्वभावं कारणं ज्ञात्वा न श्रेयः प्राप्नुवन्ति ते&lt;br&gt;&#xA;स्वभावो हि विनाशाय मोहकर्ममनोभवः&lt;br&gt;&#xA;निरुक्तमेतयोरेवं स्वभावपरिभावयोः&lt;br&gt;&#xA;कृष्यादीनीह कर्माणि सस्यसङ्गहणानि च&lt;br&gt;&#xA;प्रज्ञावद्भिः प्रक्लृप्तानि यानासनगृहाणि च&lt;br&gt;&#xA;आक्रीडानां गृहाणां च गतानामगतस्य च&lt;br&gt;&#xA;प्रज्ञावन्तः प्रवक्तारो ज्ञानवद्भिरनुष्ठिताः&lt;br&gt;&#xA;प्रज्ञा संयोजयत्यर्थैः प्रज्ञा श्रेयोऽधिगच्छति&lt;br&gt;&#xA;राजानो भुञ्जते राज्यं प्रज्ञया तुल्यलक्षणाः&lt;br&gt;&#xA;भूतानां जन्म सर्वेषां विविधानां चतुर्विधम्&lt;br&gt;&#xA;जराय्वण्डमथोद्भेदस्वेद इत्युपलक्षयेत्&lt;br&gt;&#xA;स्थावरेभ्यो विशिष्टानि जङ्गमान्युपलक्षयेत्&lt;br&gt;&#xA;उपपन्नं हि यच्छ्रेष्ठं विशिष्येत विशेषतः&lt;br&gt;&#xA;आहुर्द्विबहुपादानि जङ्गमानि द्वयानि तु&lt;br&gt;&#xA;द्विपादानि विशिष्टानि जातिधर्मावधारणात्&lt;br&gt;&#xA;द्विपदानि द्वयान्याहुः पार्थिवानीतराणि च&lt;br&gt;&#xA;पार्थिवानि विशिष्टानि तानि ह्यन्नानि भुञ्जते&lt;br&gt;&#xA;पार्थिवानि द्वयान्याहुर्मध्यमान्युत्तमानि च&lt;br&gt;&#xA;उत्तमानि विशिष्टानि जातिधर्मोपधारणात्&lt;br&gt;&#xA;उत्तमानि द्वयान्याहुर्धर्मज्ञानीतराणि च&lt;br&gt;&#xA;धर्मज्ञानि विशिष्टानि कार्याकार्योपधारणात्&lt;br&gt;&#xA;धर्मज्ञानि द्वयान्याहुर्वेदज्ञानीतराणि च&lt;br&gt;&#xA;वेदज्ञानि विशिष्टानि वेदो ह्येषु प्रतिष्ठितः&lt;br&gt;&#xA;वेदज्ञानि द्वयान्याहुः प्रवक्तॄणीतराणि च&lt;br&gt;&#xA;प्रवक्तॄणि विशिष्टानि सर्वधर्मोपधारणात्&lt;br&gt;&#xA;विज्ञायन्ते हि यैर्वेदास्सहधर्मफलक्रियाः&lt;br&gt;&#xA;सयज्ञास्सकला वेदाः प्रवक्तृष्वभिनिस्सृताः&lt;br&gt;&#xA;प्रवक्तॄणि द्वयान्याहुरात्मज्ञानीतराणि च&lt;br&gt;&#xA;आत्मज्ञानि विशिष्टानि जन्माजन्मोपधारणात्&lt;br&gt;&#xA;धर्मद्वयं हि यो वेद सर्वज्ञस्सर्वधर्मवित्&lt;br&gt;&#xA;सत्याशीस्सत्यसङ्कल्पस्सत्यक्षान्तिस्स ईश्वरः&lt;br&gt;&#xA;धर्मज्ञानप्रतिष्ठं हि तं देवा ब्राह्मणं विदुः&lt;br&gt;&#xA;शब्दब्रह्मणि निष्णातं परे च कृतनिश्चयम्&lt;br&gt;&#xA;अन्तस्थं च बहिष्ठं च येऽधियज्ञाधिदैवतम्&lt;br&gt;&#xA;जानन्ति तान्नमस्यामस्ते देवास्तात ते द्विजाः&lt;br&gt;&#xA;तेषु विश्वमिदं भूतं साग्रं च जगदाहितम्&lt;br&gt;&#xA;तेषां माहात्म्यभावस्य सदृशं नास्ति किञ्चन&lt;br&gt;&#xA;आद्यन्तनिधनं चैव कर्म चातीत्य सर्वशः&lt;br&gt;&#xA;चतुर्विधस्य भूतस्य सर्वस्येशास्स्वयम्भुवः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/223/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/223/</guid>
      <description>&lt;p&gt;व्यासः-&lt;br&gt;&#xA;एषा पूर्वतरा वृत्तिर्ब्राह्मणस्य विधीयते&lt;br&gt;&#xA;ज्ञानवानेव कर्माणि कुर्वन्सर्वत्र सिद्ध्यति&lt;br&gt;&#xA;तत्र चेन्न भवेदेवं संशयः कर्मनिश्चये&lt;br&gt;&#xA;किन्तु कर्मस्वभावो वा दैवं कर्मेति वा पुनः&lt;br&gt;&#xA;तत्र वेदविवित्सार्थं ज्ञानं यत्पुरुषं प्रति&lt;br&gt;&#xA;उपपत्त्युपलब्धिभ्यां वर्णयिष्यामि तच्छृणु&lt;br&gt;&#xA;पौरुषं कारणं केचित्केचित्कर्मेति मानवाः&lt;br&gt;&#xA;दैवमेके प्रशंसन्ति स्वभावमपरे जनाः&lt;br&gt;&#xA;पौरुषं कर्म दैवं च फलवन्ति स्वभावतः&lt;br&gt;&#xA;त्रयमेतत्पृथग्भूतमविवेकं तु केचन&lt;br&gt;&#xA;एवमेतन्न चाप्येवमुभावेवं न चाप्युभौ&lt;br&gt;&#xA;कर्मस्था विषयं ब्रूयुस्सत्वस्थास्समदर्शिनः&lt;br&gt;&#xA;त्रेतायां द्वापरे चैव कलिजातास्ससंशयाः&lt;br&gt;&#xA;तपस्विनः प्रशान्ताश्च सत्वस्थाश्च कृते युगे&lt;br&gt;&#xA;अपृथग्दर्शनास्सर्वे ऋक्सामसु यजुष्षु च&lt;br&gt;&#xA;कामद्वेषौ पृथग्दृष्ट्वा तपः कृत उपासते&lt;br&gt;&#xA;तपोधर्मेण संयुक्तस्तपोनित्यस्सुसंशितः&lt;br&gt;&#xA;तेन सर्वानवाप्नोति यान्कामान्मनसेच्छति&lt;br&gt;&#xA;तपसा तदवाप्नोति यद्भूतं सृजते जगत्&lt;br&gt;&#xA;सत्यं तपश्च भूतानां सर्वेषां भवति प्रभुः&lt;br&gt;&#xA;तदुक्तं वेदवादेषु गहनं वेददर्शिभिः&lt;br&gt;&#xA;वेदान्तेषु पुनर्व्यक्तं क्रमयोगेन लक्ष्यते&lt;br&gt;&#xA;आरम्भयज्ञाः क्षत्रास्स्युर्हविर्यज्ञा विशस्स्मृताः&lt;br&gt;&#xA;परिचारयज्ञाश्शूद्रास्तु जपयज्ञा द्विजातयः&lt;br&gt;&#xA;परिनिष्ठितकार्यो हि स्वाध्यायेन द्विजो भवेत्&lt;br&gt;&#xA;कुर्यादन्यन्न वा कुर्यान्मैत्रो ब्राह्मण उच्यते&lt;br&gt;&#xA;त्रेतायां सकला वेदा यज्ञा वर्णाश्रमास्तथा&lt;br&gt;&#xA;संरोधादायुषस्त्वेते व्यस्यन्ते द्वापरे युगे&lt;br&gt;&#xA;द्वापरे विप्लवं यान्ति वेदाः कलियुगे तथा&lt;br&gt;&#xA;दृश्यन्ते नापि दृश्यन्ते कलेरन्ते पुनः पुनः&lt;br&gt;&#xA;उत्सीदन्ति स्वधर्माश्च तत्राधर्मेण पीडिताः&lt;br&gt;&#xA;गवां भूमेश्च ये चापामोषधीनां च ये रसाः&lt;br&gt;&#xA;अधर्मान्तर्हिता वेदा वेदधर्मास्तथाऽऽश्रमाः&lt;br&gt;&#xA;विक्रियन्ते स्वधर्माश्च स्थावराणि चराणि च&lt;br&gt;&#xA;यथा सर्वाणि भूतानि वृष्ट्या तृप्यन्ति प्रावृषि&lt;br&gt;&#xA;सृजन्ते सर्वतोऽङ्गानि तथा वेदा युगे युगे&lt;br&gt;&#xA;विहितं कालनानात्वमनादिनिधनं च यत्&lt;br&gt;&#xA;कीर्तितं यत्पुरस्तात्ते यतस्संयान्ति च प्रजाः&lt;br&gt;&#xA;धातेदं प्रभवस्थानं भूतानां संयमो यमः&lt;br&gt;&#xA;स्वभावेनैव वर्तन्ते द्वन्द्वसृष्टानि भूरिशः&lt;br&gt;&#xA;सर्गः कालः क्रिया वेदाः कर्ता कार्यं क्रियाफलम्&lt;br&gt;&#xA;एतत्ते कथितं तात यन्मां त्वं परिपृच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/224/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/224/</guid>
      <description>&lt;p&gt;भीष्मः-&lt;br&gt;&#xA;इत्युक्तो हि प्रशस्यैतत्परमर्षेस्तु शासनम्&lt;br&gt;&#xA;मोक्षधर्मार्थसंयुक्तमिदं प्रष्टुं प्रचक्रमे&lt;br&gt;&#xA;शुकः-&lt;br&gt;&#xA;प्रजावाञ्श्रोत्रियो यज्वा कृतप्रज्ञोऽनसूयकः&lt;br&gt;&#xA;अनागतमनैतिह्यं कथं ब्रह्माधिगच्छति&lt;br&gt;&#xA;तपसा ब्रह्मचर्येण सर्वत्यागेन मेधया&lt;br&gt;&#xA;साङ्ख्यं वा यदि वा योगं एतत्पृष्टो ब्रवीहि मे&lt;br&gt;&#xA;मनसश्चेन्द्रियाणां च एकाग्र्यं यदवाप्यते&lt;br&gt;&#xA;येनोपायेन पुरुषैस्तच्च व्याख्यातुमर्हसि&lt;br&gt;&#xA;व्यासः-&lt;br&gt;&#xA;नान्यत्र विद्यातपसोर्नान्यत्रेन्द्रियनिग्रहात्&lt;br&gt;&#xA;नान्यत्र लोभसन्त्यागात्सिद्धिं विन्दति कश्चन&lt;br&gt;&#xA;महाभूतानि सर्वाणि पूर्वसृष्टौ स्वयम्भुवः&lt;br&gt;&#xA;भूयिष्ठं प्राणभृत्काये निविष्टानि शरीरिषु&lt;br&gt;&#xA;भूमेर्देहो जलात्स्रोतो ज्योतिषश्चक्षुषी स्मृते&lt;br&gt;&#xA;प्राणापानाश्रयो वायुः खेष्वाकाशश्शरीरिणाम्&lt;br&gt;&#xA;क्रान्ते विष्णुर्बले शक्रः कोष्ठेऽग्निर्भुक्तिमिच्छति&lt;br&gt;&#xA;कर्णयोः प्रदिशश्श्रोत्रे जिह्वायां वाक्सरस्वती&lt;br&gt;&#xA;कर्णौ त्वक्चक्षुषी जिह्वा नासिका चैव पञ्चमी&lt;br&gt;&#xA;दर्शनानीन्द्रियोक्तानि द्वाराण्याहारसिद्धये&lt;br&gt;&#xA;शब्दस्स्पर्शस्तथा रूपं रसो गन्धश्च पञ्चमः&lt;br&gt;&#xA;इन्द्रियाणि पृथक्स्वार्थान्मनसा दर्शयन्त्युत&lt;br&gt;&#xA;इन्द्रियाणि मनो युङ्क्ते वश्यान्यन्तेव वाजिनः&lt;br&gt;&#xA;मनश्चापि सदा युङ्क्ते भूतात्मा हृदये स्थितः&lt;br&gt;&#xA;इन्द्रियाणां यथा तेषां सर्वेषामीश्वरं मनः&lt;br&gt;&#xA;नियमे च विसर्गे च भूतात्मा मानसस्तथा&lt;br&gt;&#xA;इन्द्रियाणीन्द्रियार्थाश्च स्वभावश्चेतना मनः&lt;br&gt;&#xA;प्राणापानौ च जीवश्च नित्यं देहेषु देहिनाम्&lt;br&gt;&#xA;आश्रयो नास्ति सत्वस्य गुणस्सत्त्वस्य चेतना&lt;br&gt;&#xA;सत्वं हि तेजस्सृजति न गुणान्वै कथञ्चन&lt;br&gt;&#xA;एवं सप्तदशं देहं वृतं षोडशभिर्गुणैः&lt;br&gt;&#xA;मनीषी मनसा विप्रः पश्यत्यात्मानमात्मनि&lt;br&gt;&#xA;न ह्ययं चक्षुषा दृश्यो न च सर्वैरपीन्द्रियैः&lt;br&gt;&#xA;मनसा दीपभूतेन महानात्मा प्रकाशते&lt;br&gt;&#xA;अशब्दस्पर्शरूपं तदरसागन्धमव्ययम्&lt;br&gt;&#xA;अशरीरं शरीरेषु निरीक्षेत निरिन्द्रियम्&lt;br&gt;&#xA;अव्यक्तं सर्वदेहेषु मर्त्येष्वमृतमाहितम्&lt;br&gt;&#xA;योऽनुपश्यति स प्रेत्य कल्पते ब्रह्मभूयसे&lt;br&gt;&#xA;विद्याविनयसम्पन्ने ब्राह्मणे गवि हस्तिनि&lt;br&gt;&#xA;शुनि चैव श्वपाके च पण्डितास्समदर्शिनः&lt;br&gt;&#xA;स हि सर्वेषु भूतेषु जङ्गमेषु ध्रुवेषु च&lt;br&gt;&#xA;वसत्येको महानात्मा येन सर्वमिदं ततम्&lt;br&gt;&#xA;सर्वभूतेषु चात्मानं सर्वभूतानि चात्मनि&lt;br&gt;&#xA;यदा पश्यति भूतात्मा ब्रह्म सम्पद्यते तदा&lt;br&gt;&#xA;यावानात्मनि मे ह्यात्मा तावानात्मा परात्मनि&lt;br&gt;&#xA;य एवं सततं वेद सोऽमृतत्वाय कल्पते&lt;br&gt;&#xA;सर्वभूतात्मभूतस्य सर्वभूतहितस्य च&lt;br&gt;&#xA;देवाश्च मार्गे मुह्यन्ति अपदस्य पदैषिणः&lt;br&gt;&#xA;शकुन्तानामिवाकाशे जले वारिचस्य च&lt;br&gt;&#xA;यथा गतिर्न दृश्येत तथैव सुमहात्मनः&lt;br&gt;&#xA;कालः पचति भूतानि सर्वाण्येवात्मनाऽऽत्मनि&lt;br&gt;&#xA;यस्मिंस्तु पच्यते कालस्तं न वेदेह कश्चन&lt;br&gt;&#xA;नात ऊर्ध्वं न तिर्यक्च नाधश्चरति वा पुनः&lt;br&gt;&#xA;इन्द्रियैरिह बुद्ध्या वा गृह्यते न कदाचन&lt;br&gt;&#xA;न मध्ये प्रतिगृह्णीते नैव किञ्चित्कुतश्चन&lt;br&gt;&#xA;सर्वेऽन्तस्था इमे लोका बाह्यमेषां न किञ्चन&lt;br&gt;&#xA;यस्सहस्रं समागच्छेद्यथा बाणो गुणाच्च्युतः&lt;br&gt;&#xA;नैवान्तं कारणस्येयाद्यदि च स्यान्मनोजवः&lt;br&gt;&#xA;तस्मात्सूक्ष्मतरं नास्ति नास्ति स्थूलतरं ततः&lt;br&gt;&#xA;सर्वतः पाणिपादं तत्सर्वतोक्षिशिरोमुखम्&lt;br&gt;&#xA;सर्वतश्श्रुतिमल्लोके सर्वमावृत्य तिष्ठति&lt;br&gt;&#xA;तदेवाणोरणुतरं महद्भ्यश्च महत्तरम्&lt;br&gt;&#xA;तदन्तस्सर्वभूतानां ध्रुवं तिष्ठन्न दृश्यते&lt;br&gt;&#xA;अक्षरश्च क्षरश्चैव द्वैधीभावोऽयमात्मनः&lt;br&gt;&#xA;क्षरस्सर्वेषु भूतेषु दिवि ह्यमृतमक्षरम्&lt;br&gt;&#xA;नवद्वारं पुरं गत्वा हंसो हि नियतो वशी&lt;br&gt;&#xA;ईश्वरस्सर्वभूतस्य स्थावरस्य चरस्य च&lt;br&gt;&#xA;हानेन गविकालानां नवानां सञ्चयेन च&lt;br&gt;&#xA;शरीराणामजस्याहुर्हंसत्वं पारदर्शिनः&lt;br&gt;&#xA;हंसोक्तं यत्क्षरं चैव कूटस्थं यत्तदक्षरम्&lt;br&gt;&#xA;तद्विद्वानक्षरं प्राप्य जह्यान्मरणजन्मनी&lt;br&gt;&#xA;एकत्वं बुद्धिमनसोरिन्द्रियाणां च सर्वशः&lt;br&gt;&#xA;आत्मनो व्यापिनस्तात ज्ञानमेतदनुत्तमम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/225/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/225/</guid>
      <description>&lt;p&gt;व्यासः-&lt;br&gt;&#xA;पृच्छतस्तव सत्पुत्र यथावदिह तत्त्वतः&lt;br&gt;&#xA;साङ्ख्यन्यायेन संयुक्तं यदेतत्कीर्तितं मया&lt;br&gt;&#xA;योगकृत्यं तु ते कृत्स्नं वर्तयिष्यामि तच्छृणु&lt;br&gt;&#xA;एकत्वं बुद्धिमनसोरिन्द्रियाणां च सर्वशः&lt;br&gt;&#xA;आत्मनोऽव्यथिनस्तात ज्ञानमेतदनुत्तमम्&lt;br&gt;&#xA;तदेतदुपशान्तेन दान्तेनाध्यात्मशीलिना&lt;br&gt;&#xA;आत्मारामेण शुद्धेन बोद्धव्यं शुचिकर्मणा&lt;br&gt;&#xA;योगदोषान्समुच्छिन्द्यात्पञ्च यान्कवयो विदुः&lt;br&gt;&#xA;कामं क्रोधं च लोभं च भयं स्वप्नं च पञ्चमम्&lt;br&gt;&#xA;क्रोधं शमेन जयति कामं सङ्कल्पवर्जनात्&lt;br&gt;&#xA;सत्त्वसंसेवनाद्धीरो निद्रामुच्छेत्तुमर्हति&lt;br&gt;&#xA;अप्रमादाद्भयं जह्याल्लोभं प्राज्ञोपसेवनात्&lt;br&gt;&#xA;एवमेतान्योगदोषाञ्जयेन्नित्यमतन्द्रितः&lt;br&gt;&#xA;धृत्या शिश्नोदरं रक्षेत्पाणिपादं च चक्षुषा&lt;br&gt;&#xA;चक्षुश्श्रोत्रं च मनसा मनो वाचं च विद्यया&lt;br&gt;&#xA;अग्नींश्च ब्राह्मणानर्चेद्देवताः प्रणमेत च&lt;br&gt;&#xA;वर्जयेदुशतीं वाचं हिंसायुक्तां मनोनुगाम्&lt;br&gt;&#xA;ब्रह्म तेजोमयं शुक्रं यस्य सर्वमिदं ततम्&lt;br&gt;&#xA;एकस्य सर्वभूतस्य द्वयं स्थावरजङ्गमम्&lt;br&gt;&#xA;ध्यानमध्ययनं दानं सत्यं ह्रीरार्जवं क्षमा&lt;br&gt;&#xA;शोचमाहारसंशुद्धिरिन्द्रियाणां च निग्रहः&lt;br&gt;&#xA;एतैर्विवर्धते तेजः पाप्मानं चापकर्षति&lt;br&gt;&#xA;सिद्ध्यन्ति चास्य सर्वार्था विज्ञानं च प्रवर्धते&lt;br&gt;&#xA;समस्सर्वेषु भूतेषु लब्धालब्धेन वर्तयेत्&lt;br&gt;&#xA;धूतपाप्मा तु तेजस्वी लघ्वाहारो जितेन्द्रियः&lt;br&gt;&#xA;कामक्रोधौ वशे कृत्वा निनीषेद्ब्रह्मणः पदम्&lt;br&gt;&#xA;मनसश्चेन्द्रियाणां च कृत्वैकाग्र्यं समाहितः&lt;br&gt;&#xA;पूर्वरात्रेऽपरात्रे च धारयेन्मन आत्मना&lt;br&gt;&#xA;जन्तोः पञ्चेन्द्रियस्यास्य यदेकं छिद्रमिन्द्रियम्&lt;br&gt;&#xA;ततोऽस्य स्रवति प्रज्ञा दृतेः पादादिवोदकम्&lt;br&gt;&#xA;मनस्तु पूर्वमादद्यात्कुलीरमिव मत्स्यहा&lt;br&gt;&#xA;ततश्श्रोत्रं च चक्षुश्च जिह्वा घ्राणं च योगवित्&lt;br&gt;&#xA;तत एतानि संयम्य मनसि स्थापयेद्व्रती&lt;br&gt;&#xA;तथैवापोह्य सङ्कल्पान्मनो ह्यात्मनि धारयेत्&lt;br&gt;&#xA;तं च ज्ञानेन सन्धाय मनसि स्थापयेद्व्रती&lt;br&gt;&#xA;यदेतान्यवतिष्ठन्ते मनष्षष्ठानि चात्मनि&lt;br&gt;&#xA;प्रसीदन्ति च संस्थाय तदा ब्रह्म प्रकाशते&lt;br&gt;&#xA;विधूम इव सप्तार्चिरादित्य इव मूर्तिमान्&lt;br&gt;&#xA;वैद्युतोऽग्निरिवाकाशे पश्यत्यात्मानमात्मनि&lt;br&gt;&#xA;सर्वस्तत्र स सर्वत्र व्यापकत्वाच्च दृश्यते&lt;br&gt;&#xA;तं पश्यन्ति महात्मानो ब्राह्मणा ये मनीषिणः&lt;br&gt;&#xA;धृतिमन्तो महाप्राज्ञास्सर्वभूतहिते रताः&lt;br&gt;&#xA;एवं परिमितं कालमाचरन्संशितव्रतः&lt;br&gt;&#xA;आसीनो हि रहस्येको गच्छेदक्षरसाम्यताम्&lt;br&gt;&#xA;प्रमादो भ्रम आवर्तो घ्राणं श्रवणदर्शने&lt;br&gt;&#xA;अद्भुतानि रसस्पर्शे शीतोष्णे मारुताकृतिः&lt;br&gt;&#xA;प्रतिहारोपसर्गांश्च प्रतिसंहृत्य योगतः&lt;br&gt;&#xA;तांस्तत्त्वविदनादृत्य मनसैव निवर्तयेत्&lt;br&gt;&#xA;कुर्यात्परिचयं योगे त्रैकाल्ये नियतो मुनिः&lt;br&gt;&#xA;गिरिशृङ्गे तथा चैत्ये वृक्षाग्रेषु च योजयेत्&lt;br&gt;&#xA;सन्नियम्येन्द्रियग्रामं गोष्ठे भाण्डमना इव&lt;br&gt;&#xA;एकाग्रं चिन्तयेन्नित्यं योगान्नोद्वेजयेन्मनः&lt;br&gt;&#xA;येनोपायेन शक्येत सन्नियन्तुं चलं मनः&lt;br&gt;&#xA;तत्तद्युक्तो निषेवेत न चैव विचलेत्ततः&lt;br&gt;&#xA;शून्या गिरिगुहाश्चैव देवतायतनानि च&lt;br&gt;&#xA;शून्यागाराणि चैकाग्रो निवासार्थमुपक्रमेत्&lt;br&gt;&#xA;नाभिष्वजेत्परं वाचा मनसा कर्मणा तथा&lt;br&gt;&#xA;उपेक्षको यताहारो लब्धालब्धे समो भवेत्&lt;br&gt;&#xA;यश्चैनमभिनिन्देत यश्चैनमपि वादयेत्&lt;br&gt;&#xA;समस्तयोश्चाप्युभयोर्नाभिध्यायेच्छुभाशुभम्&lt;br&gt;&#xA;न प्रहृष्येत लाभेषु नालाभेष्वथ चिन्तयेत्&lt;br&gt;&#xA;समस्सर्वेषु भूतेषु सधर्मा मातरिश्वनः&lt;br&gt;&#xA;एवं स्वसथात्मनस्साधोस्सर्वत्र समदर्शिनः&lt;br&gt;&#xA;षण्मासान्नित्ययुक्तस्य शब्दब्रह्मातिवर्तते&lt;br&gt;&#xA;अनन्ताश्च प्रजा दृष्ट्वा समलोष्टाश्मकाञ्चनः&lt;br&gt;&#xA;एतस्मिन्निरतो मार्गे विरमेन्न विमोहितः&lt;br&gt;&#xA;अपि वर्णापकृष्टस्तु नारी वा धर्मकाङ्क्षिणी&lt;br&gt;&#xA;तावप्येतेन मार्गेण गच्छेतां परमां पदम्&lt;br&gt;&#xA;अजं पुराणं परमं सनातनं यदिन्द्रियैरुपलभेत निश्चलैः&lt;br&gt;&#xA;अणोरणीयो महतो महत्तरं तदात्मना पश्यति युक्तमात्मवान्&lt;br&gt;&#xA;भीष्मः-&lt;br&gt;&#xA;इदं महर्षेर्वचनं महात्मनो यथावदुक्तं मनसाऽनुदृश्य च&lt;br&gt;&#xA;अवेक्ष्य चेयात्परमेष्ठिसात्मतां प्रयान्ति यां भूतगतिं मनीषिणः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/226/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/226/</guid>
      <description>&lt;p&gt;शुकः-&lt;br&gt;&#xA;यदिदं वेदवचनं कुरु कर्म त्यजेति च&lt;br&gt;&#xA;एतदन्योन्यवैरूप्यं वर्तेते प्रतिकूलतः&lt;br&gt;&#xA;भीष्मः-&lt;br&gt;&#xA;कां दिशं विद्यया यान्ति कां च गच्छन्ति कर्मणा&lt;br&gt;&#xA;एतद्वै श्रोतुमिच्छामि तद्भवान्प्रब्रवीतु मे&lt;br&gt;&#xA;इत्युक्तः प्रत्युवाचेदं पराशरसुतस्सुतम्&lt;br&gt;&#xA;व्यासः-&lt;br&gt;&#xA;कर्मविद्यामयावेतौ व्याख्यास्यामि क्षराक्षरौ&lt;br&gt;&#xA;यां दिशं विद्यया याति यां च गच्छन्ति कर्मणा&lt;br&gt;&#xA;शृणुष्वैकमना पुत्र गह्वरं ह्येतदन्तरम्&lt;br&gt;&#xA;अस्ति धर्म इति ह्युक्त्वा नास्तीत्यत्रैव यो वदेत्&lt;br&gt;&#xA;तस्य पक्षस्य सदृशमिदं मम भवेदथ&lt;br&gt;&#xA;द्वाविमावथ पन्थानौ यत्र वेदाः प्रतिष्ठिताः&lt;br&gt;&#xA;प्रवृत्तिलक्षणो धर्मो निवृत्तौ च व्यवस्थितः&lt;br&gt;&#xA;विद्यया जायते नित्यमव्ययो ह्यक्षरात्मकः&lt;br&gt;&#xA;कर्मणा बध्यते जन्तुर्विद्यया च विमुच्यते&lt;br&gt;&#xA;तस्मात्कर्म न कुर्वन्ति यतयः पारदर्शिनः&lt;br&gt;&#xA;कर्मणा जायते प्रेत्य मूर्तिमान्षोडशात्मकः&lt;br&gt;&#xA;कर्म त्वेके प्रशंसन्ति स्वल्पबुद्धितया नराः&lt;br&gt;&#xA;तेन ते देहजालानि रमयन्त उपासते&lt;br&gt;&#xA;ये स्म बुद्धिं परां प्राप्ता धर्मनैपुण्यदर्शिनः&lt;br&gt;&#xA;न ते कर्म प्रशंसन्ति कूपं नद्यां पिबन्निव&lt;br&gt;&#xA;कर्मणः फलमाप्नोति सुखदुःखे भवाभवौ&lt;br&gt;&#xA;विद्यया तदवाप्नोति यत्र गत्वा न शोचति&lt;br&gt;&#xA;यत्र गत्वा न म्रियते यत्र गत्वा न जायते&lt;br&gt;&#xA;न जीर्यते यत्र गत्वा यत्र गत्वा न वर्धते&lt;br&gt;&#xA;तद्याति परमं ब्रह्म पुराणमजरं ध्रुवम्&lt;br&gt;&#xA;अव्याहतमनायासममृतं त्वं च विन्दति&lt;br&gt;&#xA;द्वन्द्वैर्न यत्र बध्यन्ते मानसेन च कर्मणा&lt;br&gt;&#xA;समास्सर्वत्र मैत्राश्च सर्वभूतहिते रताः&lt;br&gt;&#xA;विद्यामयोऽन्यः पुरुषस्तात कर्ममयोऽपरः&lt;br&gt;&#xA;विद्धि चन्द्रमसं दर्शे सूक्ष्मया कलया स्थितम्&lt;br&gt;&#xA;विद्यामयं तं पुरुषं नित्यं ज्ञानगुणात्मकम्&lt;br&gt;&#xA;तदेतदृषिणा प्रोक्तं विस्तरेणानुमीयते&lt;br&gt;&#xA;नवं तु शशिनं दृष्ट्वा वक्रतन्तुमिवाम्बरे&lt;br&gt;&#xA;एकादशविकारात्मा कलासम्भारसम्भृतः&lt;br&gt;&#xA;मृर्तिमानिति तं विद्धि तात कर्म गुणात्मकम्&lt;br&gt;&#xA;तस्मिन्यस्संस्थितो ह्यग्निर्नित्यं स्थाल्यामिवाहितः&lt;br&gt;&#xA;आत्मानं तं विजानीहि नित्यं त्यागजितात्मकम्&lt;br&gt;&#xA;देवो यस्संश्रितस्तस्मिन्नब्बिन्दुरिव पुष्करे&lt;br&gt;&#xA;क्षेत्रज्ञं तं विजानीहि नित्यं योगजितात्मकम्&lt;br&gt;&#xA;तमोरजश्च सत्त्वं च विद्धि जीवगुणात्मकम्&lt;br&gt;&#xA;जीवमात्मगुणं विद्यादात्मानं परमात्मनः&lt;br&gt;&#xA;अचेतनं जीवगुणं वदन्ति स चेष्टते चेष्टयते च सर्वम् |&lt;br&gt;&#xA;ततः परं क्षेत्रविदो वदन्ति प्राकल्पयद्यो भुवनानि सप्त&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/227/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/227/</guid>
      <description>&lt;p&gt;शुकः-&lt;br&gt;&#xA;क्षरात्प्रभृति यस्सर्गस्सगुणानीन्द्रियाणि च&lt;br&gt;&#xA;बुद्ध्यैश्वर्याभिसंसर्गः प्रधानश्चात्मनश्श्रुतम्&lt;br&gt;&#xA;भूय एव तु लोकेऽस्मिन्सद्वृतिं हैतुकीं क्रियाम्&lt;br&gt;&#xA;यया सन्तः प्रवर्तन्ते तामिच्छाम्यनुवर्तितुम्&lt;br&gt;&#xA;वेदे वचनमुक्तं तु कुरु कर्म त्यजेति च&lt;br&gt;&#xA;कथमेतद्विजानीयां तद्भवान्वक्तुमर्हसि&lt;br&gt;&#xA;लोकवृत्तान्ततत्वज्ञः पूतोऽहं गुरुशासनात्&lt;br&gt;&#xA;कृत्वा बुद्धिं विमुक्तात्मा द्रक्ष्याम्यात्मानमात्मना&lt;br&gt;&#xA;व्यासः-&lt;br&gt;&#xA;एषा वै विहिता वृत्तिः पुरस्ताद्ब्रह्मणा स्वयम्&lt;br&gt;&#xA;एषा पूर्वतरैस्सद्भिराचीर्णा परमर्षिभिः&lt;br&gt;&#xA;ब्रह्मचर्येण वै लोकाञ्जयन्ति परमर्षयः&lt;br&gt;&#xA;आत्मनश्च हृदि श्रेय अन्विच्छन्मनसाऽऽत्मनि&lt;br&gt;&#xA;वने मूलफलाशी च तप्यस्व परमं तपः&lt;br&gt;&#xA;पुण्यायतनचारी च भूतानामविहिंसकः&lt;br&gt;&#xA;विधूमे सन्नमुसले वानप्रस्थप्रतिश्रये&lt;br&gt;&#xA;काले प्राप्ते चरेद्भैक्षं कल्पते ब्रह्मभूयसे&lt;br&gt;&#xA;निस्तुतिर्निर्नमस्कारः परित्यज्य शुभाशुभे&lt;br&gt;&#xA;अरण्ये विचरैकाकी येन केनचिदाशितः&lt;br&gt;&#xA;शुकः-&lt;br&gt;&#xA;यदिदं वेदवचनं लोकवादे विरुध्यते&lt;br&gt;&#xA;प्रमाणे चाप्रमाणे च विरुद्धे शास्त्रतः कुतः&lt;br&gt;&#xA;इत्येतच्छ्रोतुमिच्छामि भगवान्प्रब्रवीतु मे&lt;br&gt;&#xA;कर्मणामविरोधेन कथमेतत्प्रवर्तते&lt;br&gt;&#xA;भीष्मः-&lt;br&gt;&#xA;इत्युक्तः प्रत्युवाचेदं गन्धवत्यास्सुतस्सुतम्&lt;br&gt;&#xA;ऋषिस्तत्पूजयन्वाक्यं पुत्रस्यामिततेजसः&lt;br&gt;&#xA;व्यासः-&lt;br&gt;&#xA;गृहस्थो ब्रह्मचारी च वानप्रस्थोऽथ भिक्षुकः&lt;br&gt;&#xA;यथोक्तकारिणस्सर्वे गच्छन्ति परमां गतिम्&lt;br&gt;&#xA;एको य आश्रमानेतानधितिष्ठेद्यथाविधि&lt;br&gt;&#xA;अकामद्वेषसंयुक्तस्स परत्र महीयते&lt;br&gt;&#xA;चतुष्पदी हि निश्श्रेणी ब्रह्मण्येषा प्रतिष्ठिता&lt;br&gt;&#xA;एतामाश्रित्य निश्श्रेणीं ब्रह्मलोके महीयते&lt;br&gt;&#xA;आयुषस्तु चतुर्भागं ब्रह्मचार्यनसूयकः&lt;br&gt;&#xA;गुरौ वा गुरुपुत्रे वा वसेद्धर्मार्थकोविदः&lt;br&gt;&#xA;जघन्यशायी पूर्वं स्यादुत्थाय गुरुवेश्मनि&lt;br&gt;&#xA;यच्च शिष्येण कर्तव्यं कार्यं दासेन वा पुनः&lt;br&gt;&#xA;कृतमित्येव तत्सर्वं कृत्वा तिष्ठेत पार्श्वतः&lt;br&gt;&#xA;किङ्करस्सर्वकारी च सर्वकर्मसु कोविदः&lt;br&gt;&#xA;कर्मातिशेषेण तु गुरोरध्येतव्यं बुभूषता&lt;br&gt;&#xA;दक्षिणेनोपसादी स्यादाहूतो गुरुमाव्रजेत्&lt;br&gt;&#xA;शुचिर्दक्षो गुणोपेतो ब्रूयादिष्टमिवान्तरा&lt;br&gt;&#xA;चक्षुषा गुरुमव्यग्रो निरीक्षेत जितेन्द्रियः&lt;br&gt;&#xA;नाभुक्तवति चाश्नीयादपीतवति नो पिबेत्&lt;br&gt;&#xA;न तिष्ठति तथाऽऽसीत नासुप्ते प्रस्वपेत च&lt;br&gt;&#xA;उत्तानाभ्यां च पाणिभ्यां पादावस्य मृदु स्पृशेत्&lt;br&gt;&#xA;दक्षिणं दक्षिणेनैव सव्यं सव्येन पीडयेत्&lt;br&gt;&#xA;अभिवाद्य गुरुं ब्रूयादधीष्व भगवन्निति&lt;br&gt;&#xA;इदं करिष्ये भगवन्निदं चापि कृतं मया&lt;br&gt;&#xA;इति सर्वमनुज्ञाप्य निवेद्य गुरवे धनम्&lt;br&gt;&#xA;कुर्यात्कृत्वा च तत्सर्वमाख्येयं गुरवे पुनः&lt;br&gt;&#xA;यांस्तु गन्धान्रसान्वाऽपि ब्रह्मचारी न सेवते&lt;br&gt;&#xA;सेवेतैतान्समावृत्त इति धर्मेषु निश्चयः&lt;br&gt;&#xA;ये केचिद्विस्तरेणोक्ता नियमा ब्रह्मचारिणः&lt;br&gt;&#xA;तान्सर्वाननुगृह्णीयाद्भवेच्चानपगो गुरोः&lt;br&gt;&#xA;स एवं गुरवे प्रीतिमुपहृत्य यथाबलम्&lt;br&gt;&#xA;अग्राम्येणाश्रमेष्वेवं शिष्यो वर्तेत कर्मणा&lt;br&gt;&#xA;वेदव्रतोपवासेन चतुर्थे चायुषो गते&lt;br&gt;&#xA;गुरवे दक्षिणां दत्त्वा समावर्तेद्यथाविधि&lt;br&gt;&#xA;धर्मलब्धैर्युतो दारैरग्नीनुत्पाद्य यत्नतः&lt;br&gt;&#xA;द्वितीयमायुषो भागं गृहमेधी व्रती भवेत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/228/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/228/</guid>
      <description>&lt;p&gt;व्यासः-&lt;br&gt;&#xA;द्वितीयमायुषो भागं गृहमेधी गृहे वसेत्&lt;br&gt;&#xA;धर्मलब्धैर्युतो दारैरग्नीनुत्पाद्य यत्नतः&lt;br&gt;&#xA;गृहस्थवृत्तयश्चैव चतस्रः कविभिस्स्मृताः&lt;br&gt;&#xA;कुसूलधान्यः प्रथमः कुम्भीधान्यस्त्वनन्तरः&lt;br&gt;&#xA;अश्वस्तनोऽथ कापोतीमास्थितो वृत्तिमाचरेत्&lt;br&gt;&#xA;एषां परः परो ज्यायान्धर्मतो लोकजित्तमः&lt;br&gt;&#xA;षट्कर्मा वर्तयत्येकस्त्रिभिरेकः प्रवर्तते&lt;br&gt;&#xA;द्वाभ्यामेकश्चतुर्थस्तु ब्रह्मसत्रे व्यवस्थितः&lt;br&gt;&#xA;गृहमेधिव्रतान्यत्र महान्तीह प्रचक्षते&lt;br&gt;&#xA;नात्मार्थे पाचयेदन्नं न वृथा घातयेत्पशून्&lt;br&gt;&#xA;प्राणी वा यदि वाऽप्राणी संस्कारं यजुषाऽर्हति&lt;br&gt;&#xA;न दिवा प्रस्वपेज्जातु न पूर्वापररात्रयोः&lt;br&gt;&#xA;न भुञ्जीतान्तराकाले नानृतावाह्वयेत्स्त्रियम्&lt;br&gt;&#xA;नास्यानश्नन्वसेद्विप्रो गृहे कश्चिदपूजितः&lt;br&gt;&#xA;तथाऽस्यातिथयः पूज्या हव्यकव्यवहास्सदा&lt;br&gt;&#xA;वेदविद्याव्रतस्नाताश्श्रोत्रिया वेदपारगाः&lt;br&gt;&#xA;स्वकर्मजीविनो दान्ताः क्रियावन्तस्तपस्विनः&lt;br&gt;&#xA;तेषां हव्यं च कव्यं चाप्यर्हणार्थं विधीयते&lt;br&gt;&#xA;नखरैस्सम्प्रयातस्य स्वकर्मख्यापकस्य वा&lt;br&gt;&#xA;अपविद्धाग्निहोत्रस्य गुरोर्वाऽलीककारिणः&lt;br&gt;&#xA;संविभागोऽत्र भूतानां सर्वेषामेव शिष्यते&lt;br&gt;&#xA;तथैवापचमानेभ्यः प्रदेयं गृहमेधिना&lt;br&gt;&#xA;विघसाशी भवेन्नित्यं नित्यं चामृतभोजनः&lt;br&gt;&#xA;अमृतं यज्ञशेषस्य भोजनं हविषा समम्&lt;br&gt;&#xA;भृत्यशेषं तु योऽश्नाति तमाहुर्विघसाशिनम्&lt;br&gt;&#xA;स्वदारनिरतो दान्तो ह्यनसूयुर्जितेन्द्रियः&lt;br&gt;&#xA;ऋत्विक्पुरोहिताचार्यैर्मालुलातिथिसंश्रितैः&lt;br&gt;&#xA;बालवृद्धातुरैर्वैद्यैर्ज्ञातिसम्बन्धिबान्धवैः&lt;br&gt;&#xA;मातापितृभ्यां जामीभिर्भ्रात्रा पुत्रेण भार्यया&lt;br&gt;&#xA;दुहित्रा दासवर्गेण विवादं नानुयोजयेत्&lt;br&gt;&#xA;एतैर्विमुच्य संवादान्सर्वपापैर्विमुच्यते&lt;br&gt;&#xA;एतैर्जितस्तु जयति सर्वाल्ँलोकान्न संशयः&lt;br&gt;&#xA;आचार्यो ब्रह्मलोकेशः प्राजापत्ये पिता प्रभुः&lt;br&gt;&#xA;अतिथिस्त्विन्द्रलोकेशो देवलोकस्य चर्त्विजः&lt;br&gt;&#xA;जामयोऽप्सरसां लोके वैश्वदेवेषु ज्ञातयः&lt;br&gt;&#xA;सम्बन्धिबान्धवा दिक्षु पृथिव्यां मातृमातुलौ&lt;br&gt;&#xA;बृद्धबालातुरकृशास्त्वाकाशे प्रभविष्णवः&lt;br&gt;&#xA;भ्राता ज्येष्ठस्समः पित्रा भार्या पुत्रस्स्वका तनुः&lt;br&gt;&#xA;छाया स्वा दासवर्गस्तु दुहिता कृपणं परम्&lt;br&gt;&#xA;तस्मादेतैरधिक्षिप्तस्सहेन्नित्यमसञ्ज्वरः&lt;br&gt;&#xA;गृहधर्मरतो विद्वान्धर्मनित्यो जितक्लमः&lt;br&gt;&#xA;न चार्थबद्धः कर्माणि धर्मं वा किञ्चिदाचरेत्&lt;br&gt;&#xA;गृहस्थवृत्तयस्तिस्रस्तासां निश्श्रेयसं परम्&lt;br&gt;&#xA;परस्परं तथैवाहुश्चातुराश्रम्यमेव तत्&lt;br&gt;&#xA;ये चोक्ता नियमास्तेषां सर्वं कार्यं बुभूषता&lt;br&gt;&#xA;कुम्भीधान्यैरुञ्छशिलैः कापोतीं चास्थितैस्तथा&lt;br&gt;&#xA;यस्मिंश्चैते वसन्त्यर्हास्तद्राष्ट्रमभिवर्धते&lt;br&gt;&#xA;दश पूर्वान्दश परान्पुनाति च पितामहान्&lt;br&gt;&#xA;गृहस्थवृत्तिं चाप्येतां वर्तयेद्यो गतव्यथः&lt;br&gt;&#xA;स चक्रचरलोकानां सदृशीमाप्नुयाद्गतिम्&lt;br&gt;&#xA;यतेन्द्रियाणामथवा गतिरेषा विधीयते&lt;br&gt;&#xA;सर्वलोको गृहस्थानामुदारमनसां हितः&lt;br&gt;&#xA;स्वर्गो विमानसंयुक्तो वेददृष्टस्सुपुष्पितः&lt;br&gt;&#xA;स्वर्गलोको गृहस्थानां प्रतिष्ठा निवतात्मनाम्&lt;br&gt;&#xA;ब्रह्मणा विहिता श्रेणिरेषा यस्माद्विधीयते&lt;br&gt;&#xA;द्वितीयं क्रमशः प्राप्य स्वर्गलोके महीयते&lt;br&gt;&#xA;अतः परं परममुदारमाश्रमं तृतीयमाहुस्त्यजतां कलेबरम्&lt;br&gt;&#xA;वनौकसां गृहपतिनामनुत्तमं शृणु त्वमक्लिष्टशरीरकारिणाम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/229/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/229/</guid>
      <description>&lt;p&gt;भीष्मः-&lt;br&gt;&#xA;प्रोक्ता गृहस्थवृत्तिस्ते विहिता या मनीषिभिः&lt;br&gt;&#xA;तदनन्तरमुक्तं यत्तन्निबोध युधिष्ठिर&lt;br&gt;&#xA;व्यासेन कथितं पूर्वं सताय सुमहात्मने&lt;br&gt;&#xA;व्यासः-&lt;br&gt;&#xA;क्रमशस्तु वधीयेत तृतीया वृत्तिमुत्तमा&lt;br&gt;&#xA;संयोगवृत्तिखिन्नानां वानप्रस्थाश्रमौकसाम्&lt;br&gt;&#xA;श्रूयतां पार्थ भद्रं ते सर्वलोकाश्रमात्मनाम्&lt;br&gt;&#xA;प्रेक्षापूर्वं निवृत्तानां पुण्यदेशनिवासिनाम्&lt;br&gt;&#xA;गृहस्थस्तु यदा पश्येद्वलीपलितमात्मनः |&lt;br&gt;&#xA;अपत्यस्यापि चापत्यं वनमेव तदाऽऽश्रयेत्&lt;br&gt;&#xA;तृतीयमायुषो भागं वानप्रस्थाश्रमे वसेत्&lt;br&gt;&#xA;तानेवाग्नीन्परिचरेद्यजमानो दिवौकसः&lt;br&gt;&#xA;नियतो नियताहारष्षष्ठभक्तोऽप्रमादवान्&lt;br&gt;&#xA;तदग्निहोत्रं ता गावो यज्ञाङ्गानि च सर्वशः&lt;br&gt;&#xA;अकृष्टं वै व्रीहियवं नीवारं विघसानि च&lt;br&gt;&#xA;हवींषि सम्प्रयच्छेत मखेष्वत्रापि पञ्चसु&lt;br&gt;&#xA;वानप्रस्थाश्रमेऽप्येताश्चतस्रो वृत्तयस्स्मृताः&lt;br&gt;&#xA;सद्यः प्रक्षालकाः केचित्केचिन्मासिकसञ्चयाः&lt;br&gt;&#xA;वार्षिकं सञ्चयं केचित्केचिद्द्वादशमासिकम्&lt;br&gt;&#xA;कुर्वन्त्यतिथिपूजार्थं यज्ञतन्त्रार्थमेव च&lt;br&gt;&#xA;अभ्रावकाशा वर्षासु हेमन्ते जलसंश्रयाः&lt;br&gt;&#xA;ग्रीष्मे च पञ्चतपसश्शश्वच्च मितभोजनाः&lt;br&gt;&#xA;भूमौ विपरिवर्तन्ते तिष्ठन्ति प्रपदैरपि&lt;br&gt;&#xA;स्थानासनैर्वर्तयन्ति सवनेष्वभिषिञ्चते&lt;br&gt;&#xA;दन्तोलूखलिनः केचिदश्मकुट्टास्तथा परे&lt;br&gt;&#xA;शुक्लपक्षे पिबन्त्येके यवागूं क्वथितां सकृत्&lt;br&gt;&#xA;कृष्णपक्षे पिबन्त्येके भुञ्जते वा यथागतम्&lt;br&gt;&#xA;मूलैरेके फलैरेके पुष्पैरेके दृढव्रताः&lt;br&gt;&#xA;वर्तयन्ति यथान्यायं वैखानसमते स्थिताः&lt;br&gt;&#xA;एताश्चान्याश्च विविधा दीक्षास्तेषां मनीषिणाम्&lt;br&gt;&#xA;चतुर्थश्चौपनिषदो धर्मस्साधारणस्स्मृतः&lt;br&gt;&#xA;वानप्रस्थो गृहस्थश्च ततोऽन्यस्सम्प्रवर्तते&lt;br&gt;&#xA;अस्मिन्नेव युगे तात विप्रैस्सर्वार्थदर्शिभिः&lt;br&gt;&#xA;अगस्त्यस्सप्तऋषयो मधुच्छन्दोऽघमर्षणः&lt;br&gt;&#xA;साङ्कृतिस्सुदिवातस्थिर्यवक्रीतः कृतश्रमः&lt;br&gt;&#xA;अहोवीर्यस्तथा काव्यः कण्वो मेधातिथिः कुशः&lt;br&gt;&#xA;स्मृतपालश्च निर्वाकश्शून्यपालश्शृतश्रवाः&lt;br&gt;&#xA;एवं धर्मास्सुविद्वांसस्ततस्ते स्वर्गमाप्नुवन्&lt;br&gt;&#xA;तात प्रत्यक्षधर्माणस्तथा यायावरा गणाः&lt;br&gt;&#xA;ऋषीणामुग्रतपसां धर्मनैपुणदर्शिनाम्&lt;br&gt;&#xA;अवाच्या अपरिमेयाश्च ब्राह्मणा वनमाश्रिताः&lt;br&gt;&#xA;वैखानसा वालखिल्याः विदिताश्च तथा परे&lt;br&gt;&#xA;कर्मभिस्ते निरानन्दा धर्मनित्या जितेन्द्रियाः&lt;br&gt;&#xA;गताः प्रत्यक्षधर्माणस्ते सर्वे वनमाश्रिताः&lt;br&gt;&#xA;अनक्षत्रास्त्वनाधृष्या दृश्यते ज्योतिषां गणाः&lt;br&gt;&#xA;जरसा तु परिद्यूनो व्याधिना परिपीडितः&lt;br&gt;&#xA;चतुर्थे चायुषश्शेषे वानप्रस्थाश्रमं त्यजेत्&lt;br&gt;&#xA;साद्यस्कां सन्निरुप्येष्टिं सर्ववेदसदक्षिणाम्&lt;br&gt;&#xA;आत्मयाजी सोऽत्मरतिरात्मक्रीडोऽत्मसंश्रयः&lt;br&gt;&#xA;आत्मन्यग्नीन्समारोप्य त्यक्त्वा सर्वपरिग्रहान्&lt;br&gt;&#xA;साद्यस्कांश्च यजेद्यज्ञानिष्टीश्चैवेह सर्वशः&lt;br&gt;&#xA;सदेव याजिनां यज्ञस्तथैवात्मनि वर्तते&lt;br&gt;&#xA;त्रींश्चैवाग्नींस्त्यजेत्सम्यगात्मन्येवात्ममोक्षणात्&lt;br&gt;&#xA;प्राणेभ्यो यजुषां पञ्च षट्चाश्नीयादकुत्सयन्&lt;br&gt;&#xA;केशरोमनखान्वाप्य वानप्रस्थो मुनिस्तदा&lt;br&gt;&#xA;आश्रमादाश्रमं सद्यः पूतो गच्छति कर्मभिः&lt;br&gt;&#xA;अभयं सर्वभूतेभ्यो दत्त्वा यः प्रव्रजेत्पुनः&lt;br&gt;&#xA;लोकास्तेजोमयास्तस्य प्रेत्य चानन्त्यमश्नुते&lt;br&gt;&#xA;सुनीतवृत्तो व्यपनीतकल्मषो न चेह नामुत्र च कर्म हीयते&lt;br&gt;&#xA;अरोषमोहो गतसन्धिविग्रहो भवेदुदासीनवदात्मविन्नरः&lt;br&gt;&#xA;यमेषु चैवात्मगतेषु न व्यथेत्स्वशास्त्रसूत्राहुतिमन्त्रविक्रमात्&lt;br&gt;&#xA;भवेदथेष्टा गतिरात्मयाजिनो न संशयो धर्मपरे जितेन्द्रिये&lt;br&gt;&#xA;अतः परं श्रेष्ठमतीव सद्गुणैरधिष्ठितं त्रीनधिवृत्तमाश्रमान्&lt;br&gt;&#xA;चतुर्थमुक्तं परमाश्रमं शृणु प्रकीर्त्यमानं परमं परायणम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/230/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/230/</guid>
      <description>&lt;p&gt;शुकः-&lt;br&gt;&#xA;वर्तमानस्तथैवात्र वानप्रस्थाश्रमे यथा&lt;br&gt;&#xA;योक्तव्योऽऽत्मा कथं शक्त्या परं वै काङ्क्षता पदम्&lt;br&gt;&#xA;व्यासः-&lt;br&gt;&#xA;प्राप्य संस्कारमेताभ्यामाश्रमाभ्यां ततः परम्&lt;br&gt;&#xA;यत्कार्यं परमार्थं च तदिहैकमनाश्शृणु&lt;br&gt;&#xA;कषायं पाचयित्वा च श्रेणिस्थानेषु च त्रिषु&lt;br&gt;&#xA;प्रव्रजेच्च परं स्थानं पारिव्राज्यमनुत्तमम्&lt;br&gt;&#xA;तद्भवानेवमभ्यस्य वर्ततां श्रूयतां तथा&lt;br&gt;&#xA;एक एव चरेद्धर्मं सिद्ध्यर्थमसहायवान्&lt;br&gt;&#xA;एकश्चरति यः पश्यन्न जहाति न हीयते&lt;br&gt;&#xA;निरग्निरनिकेतस्स्याद्ग्राममन्नार्थमाश्रयेत्&lt;br&gt;&#xA;अश्वस्तननिधानस्स्यान्मुनिभावसमन्वितः&lt;br&gt;&#xA;लघ्वाशी नियताहारस्सकृदन्नं निषेवते&lt;br&gt;&#xA;कपालं वृक्षमूलानि कुचेलमसहायता&lt;br&gt;&#xA;उपेक्षा सर्वभूतानामेतावद्भिक्षुलक्षणम्&lt;br&gt;&#xA;यस्मिन्वाचः प्रणश्यन्ति कूपे प्रास्ताश्शिलाइव&lt;br&gt;&#xA;न वक्तारं पुनर्यान्ति स कैवल्याश्रमे वसेत्&lt;br&gt;&#xA;नैव पश्येन्न शृणुयान्न वाच्यं जातु कस्यचित्&lt;br&gt;&#xA;ब्राह्मणानविशेषेण नैव ब्रूयात्कथञ्चन&lt;br&gt;&#xA;यद्ब्राह्मणस्य कुशलं तदेव सततं वदेत्&lt;br&gt;&#xA;तूष्णीमासीत निन्दायां कुर्वन्भेषजमात्मनः&lt;br&gt;&#xA;येन पूर्णमिवाकाशं भवत्येकेन सर्वदा&lt;br&gt;&#xA;शून्यं येन जनाकीर्णं तं देवा ब्राह्मणं विदुः&lt;br&gt;&#xA;येन केनचिदाच्छन्नो येन केनचिदाशितः&lt;br&gt;&#xA;यत्र क्वचन शायी च तं देवा ब्राह्मणं विदुः&lt;br&gt;&#xA;अहेरिव गणाद्भीतस्सन्मानान्मरणादिव&lt;br&gt;&#xA;कुणपादिव च स्त्रीभ्यस्तं देवा ब्राह्मणं विदुः&lt;br&gt;&#xA;न कुप्येन्न प्रहृष्येच्च मानितोऽमानितश्च यः&lt;br&gt;&#xA;सर्वभूतेष्वभयदस्तं देवा ब्राह्मणं विदुः&lt;br&gt;&#xA;नाभिनन्देत मरणं नाभिनन्देत जीवितम्&lt;br&gt;&#xA;कालमेव प्रतीक्षेत निर्वेशं भृतको यथा&lt;br&gt;&#xA;अनभ्याहतचित्तस्स्यादनभ्याहतवाक्तथा&lt;br&gt;&#xA;निर्मुक्तस्सर्वपापेभ्यो निरमित्रोऽकुतोभयः&lt;br&gt;&#xA;अभयं सर्वभूतेभ्यो भूतानामभयं यतः&lt;br&gt;&#xA;तस्य देहाद्विमुक्तस्य भयं नास्ति कुतश्चन&lt;br&gt;&#xA;यथा नागपदेऽन्यानि पदानि पदगामिनाम्&lt;br&gt;&#xA;सर्वाण्येवापिधीयन्ते पदजातानि कौञ्जरे&lt;br&gt;&#xA;एवं सर्वमहिंसायां धर्मार्थमपिधीयते&lt;br&gt;&#xA;मृतस्स नित्यं भवति यो हिंसां प्रतिपद्यते&lt;br&gt;&#xA;अहिसङ्कस्स्यान्मतिमान्धृतिमान्नियतेन्द्रियः&lt;br&gt;&#xA;शरण्यस्सर्वभूतानां गतिमाप्नोत्यनुत्तमाम्&lt;br&gt;&#xA;एवं प्रज्ञानतृप्तस्य निर्भयस्य मनीषिणः&lt;br&gt;&#xA;न मृत्युरधिको भावात्स मुक्तिमधिगच्छति&lt;br&gt;&#xA;विमुक्तं सर्वसङ्गेभ्यो मुनिमाकाशवत्स्थितम्&lt;br&gt;&#xA;आकाशशरणं शान्तं तं देवा ब्राह्मणं विदुः&lt;br&gt;&#xA;जीवितं यस्य धर्मार्थं धर्मो ज्ञानार्थमेव च&lt;br&gt;&#xA;अहोरात्रं च पुण्यार्थं तं देवा ब्राह्मणं विदुः&lt;br&gt;&#xA;निराशिषमनारम्भं निर्नमस्कारमस्तुतिम्&lt;br&gt;&#xA;अक्षीणं क्षीणकर्माणं तं देवा ब्राह्मणं विदुः&lt;br&gt;&#xA;सर्वाणि भूतानि सुखे रमन्ते सर्वाणि दुःखस्य भृशं त्रसन्ते&lt;br&gt;&#xA;तेषां भयोत्पादनजातखेदः कुर्यान्न कर्माणि हि श्रद्दधानः&lt;br&gt;&#xA;दानं हि भूताभयदक्षिणायाः दानानि सर्वाण्यधितिष्ठतीह&lt;br&gt;&#xA;तृष्णां तनुं यः प्रथमां जहाति सोऽनन्तमाप्नोत्यभयं प्रजाभ्यः&lt;br&gt;&#xA;स दत्तमास्येन हविर्जुहोति लोकस्य नाभिर्जगतः प्रतिष्ठा&lt;br&gt;&#xA;तस्याङ्गमङ्गानि कृताकृतं च वैश्वानरस्सर्वमेव प्रपेदे&lt;br&gt;&#xA;प्रादेशमात्रे हृदि स्थितिं यत्तस्मिन्प्राणानात्मयाजी जुहोति&lt;br&gt;&#xA;तस्याग्निहोत्रं हुतमात्मसंस्थं सर्वेषु लोकेषु सदैवतेषु&lt;br&gt;&#xA;देवं त्रिधातुं त्रिवृतं सुपर्णं ये विद्युरग्र्यां परमार्थतां च&lt;br&gt;&#xA;ते सर्वलोकेषु महीयमाना देवास्समर्था अमृतं वहन्ति&lt;br&gt;&#xA;वेदांश्च वेद्यं तु विधिं च कृत्स्नं मिथो निरुक्तं परमार्थतां च&lt;br&gt;&#xA;सर्वं शरीरात्मनि यः प्रवेद तस्य स्म देवास्स्पृहयन्ति नित्यम्&lt;br&gt;&#xA;भूमावसक्तं दिवि चाप्रमेयं हिरण्मयं चाण्डजमण्डमध्ये&lt;br&gt;&#xA;पतत्रिणं पक्षिणमन्तरिक्षे यो वेद भोग्यात्मनि दीप्तरश्मिम्&lt;br&gt;&#xA;आवर्तमानमजरं विवर्तनं षण्णेमिनं द्वादशारं सुपर्व&lt;br&gt;&#xA;यस्येदमास्ये परियाति विश्वं तत्कालचक्रं निहितं गुहायाम्&lt;br&gt;&#xA;यस्सम्प्रजानञ्जगतश्शरीरं सर्वान्स लोकानधिगच्छतीह&lt;br&gt;&#xA;तस्मिन्हितं तर्पयतीह देवांस्ते वै तृप्तास्तर्पयन्त्यास्यमस्य&lt;br&gt;&#xA;तेजोमयो नित्यमनुः पुराणो लोकाननन्तानभयानुपैति&lt;br&gt;&#xA;भूतानि यस्मान्न त्रसन्ते कदाचित्स भूतानां न त्रसते कदाचित्&lt;br&gt;&#xA;अगर्हणीयो न च गर्हतेऽन्यान्स वै विप्रः परमात्मानमिच्छेत्&lt;br&gt;&#xA;विनीतमोहो ह्यपनीतकल्मषो न चेह नामुत्र च सोऽर्थमिच्छति&lt;br&gt;&#xA;अरोषणो यस्समलोष्टकाञ्चनः प्रहीणशोको गतसन्धिविग्रहः&lt;br&gt;&#xA;अपेतनिन्दास्तुतिरप्रियाप्रियश्चरेदुदासीनवदेव भिक्षुकः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/231/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/231/</guid>
      <description>&lt;p&gt;व्यासः-&lt;br&gt;&#xA;प्रकृतेस्तु विकारा ये क्षेत्रज्ञस्तैः परिश्रितः&lt;br&gt;&#xA;न चैनं न प्रजानन्ति स विजानाति तानिह&lt;br&gt;&#xA;तैश्चैवं कुरुते कार्यं मनष्षष्ठैरिहेन्द्रियैः&lt;br&gt;&#xA;सुदान्तैरिव संयन्ता दृढैः परमवाजिभिः&lt;br&gt;&#xA;इन्द्रियेभ्यः परा ह्यर्था अर्थेभ्यश्च परं मनः&lt;br&gt;&#xA;मनसस्तु परा बुद्धिर्बुद्धेरात्मा महान्परः&lt;br&gt;&#xA;महतः परमव्यक्तमव्यक्तात्पुरुषः परः&lt;br&gt;&#xA;पुरुषान्न परं किञ्चित्सा काष्ठा सा परा गतिः&lt;br&gt;&#xA;एवं सर्वेषु भूतेषु गूढोऽत्मा न प्रकाशते&lt;br&gt;&#xA;दृश्यते त्वग्र्यया बुद्ध्या सूक्ष्मया तत्वदर्शिभिः&lt;br&gt;&#xA;अन्तरात्मनि संलीय मनष्षष्ठानि मेधया&lt;br&gt;&#xA;इन्द्रियाणीन्द्रियार्थांश्च बहुचिन्त्यमचिन्तयन्&lt;br&gt;&#xA;ध्यानोपरमणं कृत्वा विद्यासम्पादितं मनः&lt;br&gt;&#xA;अनिश्चरन्प्रशान्तात्मा तदृच्छत्यमृतं परम्&lt;br&gt;&#xA;इन्द्रियाणां तु सर्वेषां वश्यात्मा चलितस्मृतिः&lt;br&gt;&#xA;आत्मनस्सम्प्रदानेन मर्त्यो मृत्युमुपाश्नुते&lt;br&gt;&#xA;हित्वा तु सर्वसङ्कल्पान्सत्त्वे चित्तं निवेशयेत्&lt;br&gt;&#xA;सत्त्वे चित्तं समावेश्य ततः काले ज्वरो भवेत्&lt;br&gt;&#xA;चित्तप्रसादेन यतिर्जहाति हि शुभाशुभम्&lt;br&gt;&#xA;प्रसन्नात्माऽऽत्मनि स्थित्वा सुखमत्यन्तमश्नुते&lt;br&gt;&#xA;लक्षणं तु प्रसादस्य यथा तृप्तस्सुखं स्वपेत्&lt;br&gt;&#xA;निवाते वा यथा दीपो दीप्यमानो न कम्पते&lt;br&gt;&#xA;एवं पूर्वापरे रात्रौ युञ्जन्नात्मानमात्मना&lt;br&gt;&#xA;लघ्वाहारो विशुद्धात्मा पश्यत्यात्मानमात्मनि&lt;br&gt;&#xA;रहस्यं सर्ववेदानामनैतिह्यमनागतम्&lt;br&gt;&#xA;आत्मप्रत्ययिकं शास्त्रमिदं पुत्रानुशासनम्&lt;br&gt;&#xA;धर्माख्यानेषु सर्वेषु चित्राख्यानेषु यद्वसु&lt;br&gt;&#xA;दशेदं ऋक्सहस्राणि निर्मथ्यामृतमुद्धृतम्&lt;br&gt;&#xA;नवनीतं यथा दध्नः काष्ठादग्निर्यथैव ह&lt;br&gt;&#xA;तथैव विदुषां ज्ञानं पुत्रहेतोस्समुद्धृतम्&lt;br&gt;&#xA;स्नातकानामिदं शास्त्रं वाच्यं पुत्रानुशासनम्&lt;br&gt;&#xA;तदिदं नाप्रशान्ताय नादान्तायातपस्विने&lt;br&gt;&#xA;नावेदविदुषे वाच्यं तथा नानुगताय च&lt;br&gt;&#xA;नासूयकायानृजवे न चानिर्दिष्टकारिणे&lt;br&gt;&#xA;न तर्कशास्त्रदग्धाय तथैव पिशुनाय च&lt;br&gt;&#xA;श्लाघिने श्लाघनीयाय प्रशान्ताय तपस्विने&lt;br&gt;&#xA;इदं प्रियाय शिष्याय पुत्रायानुगताय च&lt;br&gt;&#xA;रहस्यधर्मं वक्तव्यं नान्यस्मै तु कथञ्चन&lt;br&gt;&#xA;यद्यप्यस्य महीं दद्याद्रत्नपूर्णामिमां नरः&lt;br&gt;&#xA;इदमेव ततश्श्रेय इति मन्येत तत्त्ववित्&lt;br&gt;&#xA;अतो गुह्यतरार्थं यदध्यात्ममतिमानुषम्&lt;br&gt;&#xA;यत्तन्महर्षिभिर्दृष्टं वेदान्तेषु च गीयते&lt;br&gt;&#xA;तत्तेऽहं वर्तयिष्यामि यदि मां परिपृच्छसि&lt;br&gt;&#xA;यच्च ते मनसि वर्तते परं यत्र चास्ति तव संशयः क्वचित्&lt;br&gt;&#xA;श्रूयतामयमहं तवाग्रतः पुत्र किं हि कथयामि ते परम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/232/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/232/</guid>
      <description>&lt;p&gt;शुकः-&lt;br&gt;&#xA;अध्यात्मं विस्तरेणेह पुनरेव वदस्व मे&lt;br&gt;&#xA;यदध्यात्मं यथा वेद भगवन्नृषिसत्तम&lt;br&gt;&#xA;व्यासः-&lt;br&gt;&#xA;अध्यात्मं यदिदं तात पुरुषस्येह विद्यते&lt;br&gt;&#xA;तत्तेऽहं सम्प्रवक्ष्यामि तस्य व्याख्यामिमां शृणु&lt;br&gt;&#xA;भूमिरापस्तथा ज्योतिर्वायुराकाशमेव च&lt;br&gt;&#xA;महाभूतानि पञ्चैव सागरस्योर्मयो यथा&lt;br&gt;&#xA;प्रसार्येह यथाऽङ्गानि कूर्मस्संहरते पुनः&lt;br&gt;&#xA;तद्वन्महान्ति भूतानि यवीयस्सु विकुर्वते&lt;br&gt;&#xA;इति तन्मयमेवेदं सर्वं स्थावरजङ्गमम्&lt;br&gt;&#xA;सर्गे च प्रलये चैव तस्मिन्निर्दिश्यते तथा&lt;br&gt;&#xA;महाभूतानि पञ्चैव सर्वभूतेषु भूतकृत्&lt;br&gt;&#xA;अकरोत्तेषु वैषम्यं यस्मिन्यदनुपश्यति&lt;br&gt;&#xA;शुकः-&lt;br&gt;&#xA;अकरोद्यच्छरीरेषु कथं तदुपलक्षयेत्&lt;br&gt;&#xA;इन्द्रियाणि गुणाः केचित्कथं तानुपलक्षयेत्&lt;br&gt;&#xA;व्यासः-&lt;br&gt;&#xA;एतत्ते वर्तयिष्यामि यथावदनुपूर्वशः&lt;br&gt;&#xA;शृणु तत्त्वमिहैकाग्रो यथा तत्त्वं यथा च तत्&lt;br&gt;&#xA;शब्दश्श्रोत्रं तथा खानि त्रयमाकाशसम्भवम्&lt;br&gt;&#xA;प्राणश्चेष्टा तथा स्पर्श एते वायुगुणास्त्रयः&lt;br&gt;&#xA;रूपं चक्षुर्विपाकश्च त्रिधा ज्योतिर्विधीयते&lt;br&gt;&#xA;रसोऽथ रसनं स्नेहो गुणास्त्वेते त्रयोऽम्भसः&lt;br&gt;&#xA;घ्रेयं घ्राणं शरीरं च भूमेरेते गुणास्त्रयः&lt;br&gt;&#xA;श्रोत्रं त्वक्चक्षुषी जिह्वा नासिका चैव पञ्चमी&lt;br&gt;&#xA;एतावानिन्द्रियग्रामो व्याख्यातः पाञ्चभौतिकः&lt;br&gt;&#xA;वायोस्स्पर्शो रसोऽद्भ्यश्च ज्योतिषो रुपमुच्यते&lt;br&gt;&#xA;आकाशप्रभवश्शब्दो गन्धो भूमिगुणस्स्मृतः&lt;br&gt;&#xA;मनो बुद्धिस्स्वभावश्च त्रय एतेऽत्मयोनिजः&lt;br&gt;&#xA;न गुणानतिवर्तन्ते गुणेभ्यः परमा गतिः&lt;br&gt;&#xA;इन्द्रियाणि तथा पञ्च षष्ठं तु मन उच्यते&lt;br&gt;&#xA;सप्तमीं बुद्धिमेवाहुः क्षेत्रज्ञः पुनरष्टमम्&lt;br&gt;&#xA;चक्षुरालोचनायैव संशयं कुरुते मनः&lt;br&gt;&#xA;बुद्धिरध्यवसानाय साक्षी क्षेत्रज्ञ उच्यते&lt;br&gt;&#xA;रजस्तमश्च सत्वं च त्रय एते त्वयोनिजाः&lt;br&gt;&#xA;समास्सर्वेषु भूतेषु तद्गुणेषूपलक्षयेत्&lt;br&gt;&#xA;यथा कूर्म इहाङ्गानि प्रसार्य विनियच्छति&lt;br&gt;&#xA;एवमेवेन्द्रियग्रामं बुद्धिस्स्पृष्ट्वा नियच्छति&lt;br&gt;&#xA;यदूर्ध्वं पादतलयोरवाङ्मूर्ध्नश्च पश्यति&lt;br&gt;&#xA;एतस्मिन्नेव कृत्ये तु वर्तते बुद्धिसत्तमा&lt;br&gt;&#xA;गुणान्नेनीयते बुद्धिस्सुदृढैवेन्द्रियाणि च&lt;br&gt;&#xA;मनष्षष्ठानीन्द्रियाणि बुद्ध्यभावे कुतो गुणाः&lt;br&gt;&#xA;तत्र यत्प्रीतिसंयुक्तं किञ्चिदात्मनि लक्षयेत्&lt;br&gt;&#xA;प्रशान्तमिव संशुद्धं सत्वं तदुपधारयेत्&lt;br&gt;&#xA;यत्तु सन्तापसंयुक्तं अप्रीतिकरमात्मनः&lt;br&gt;&#xA;रजः प्रवर्तकं तत्स्यात्सततं हारि देहिनाम्&lt;br&gt;&#xA;यत्तु सम्मोहसंयुक्तमव्यक्तविषयं भवेत्&lt;br&gt;&#xA;अप्रतर्क्यमविज्ञेयं तमस्तदुपधारयेत्&lt;br&gt;&#xA;प्रहर्षः प्रीतिरानन्दस्साह्यं स्वस्थात्मचित्तता&lt;br&gt;&#xA;अकस्माद्यदि वा कस्माद्वर्तते सात्विको गुणः&lt;br&gt;&#xA;अतिमानो मृषावादो मोहो लोभस्तथाऽक्षमा&lt;br&gt;&#xA;लिङ्गानि रजसस्तानि वर्तन्ते हेत्वहेतुतः&lt;br&gt;&#xA;तथा मोहः प्रमादश्च तन्द्री निद्राऽप्रबोधिता&lt;br&gt;&#xA;कथञ्चिदभिवर्तन्ते विज्ञेयास्तामसा गुणाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/233/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/233/</guid>
      <description>&lt;p&gt;व्यासः-&lt;br&gt;&#xA;मनः प्रस्वजते भावं बुद्धिरध्यवसायिनी&lt;br&gt;&#xA;हृदयं प्रियाप्रिये वेद त्रिविधा कर्मवेदना&lt;br&gt;&#xA;इन्द्रियेभ्यः परा ह्यर्था अर्थेभ्यश्च परं मनः&lt;br&gt;&#xA;मनसस्तु परा बुद्धिर्बुद्धेरात्मा परो मतः&lt;br&gt;&#xA;बुद्धिरात्मा मनुष्यस्य बुद्धिरे वामनात्मनि&lt;br&gt;&#xA;यदा विकुरुते भावं तदा भवति सा मनः&lt;br&gt;&#xA;इन्द्रियाणां पृथग्भावाद्बुद्धिर्विक्रियतेऽसकृत्&lt;br&gt;&#xA;शृण्वती भवति श्रोत्रं स्पृशती स्पर्श उच्यते&lt;br&gt;&#xA;पश्यन्ती भवते दृष्टी रसन्ती रसनं भवेत्&lt;br&gt;&#xA;जिघ्रती भवति घ्राणं बुद्धिर्विक्रियते पृथक्&lt;br&gt;&#xA;इन्द्रियाणीति यान्याहुस्तेष्वदृश्याऽधितिष्ठति&lt;br&gt;&#xA;तिष्ठती पुरुषे बुद्धिस्त्रिषु भावेषु वर्तते&lt;br&gt;&#xA;कदाचिल्लभते प्रीतिं कदाचिदपि शोचति&lt;br&gt;&#xA;न सुखेन न दुःखेन कदाचिदिह युज्यते&lt;br&gt;&#xA;एवं भावात्मिका भावांस्त्रीनेताननुवर्तते&lt;br&gt;&#xA;सरितां सागरो भर्ता वेलामिव महोर्मिमान्&lt;br&gt;&#xA;यदा प्रार्थयते किञ्चित्तदा भवति सा मनः&lt;br&gt;&#xA;अधिष्ठानानि वै बुद्धेः पृथगेतानि संस्मरेत्&lt;br&gt;&#xA;इन्द्रियाण्येवमेतानि विजेतव्यानि कृत्स्नशः&lt;br&gt;&#xA;सर्वाण्येवानुपूर्व्येण यद्यन्नानुविधीयते&lt;br&gt;&#xA;साऽविभागगता बुद्धिर्भावे तमसि वर्तते&lt;br&gt;&#xA;प्रवर्तमानं तु रजस्सत्वमप्यनुवर्तते&lt;br&gt;&#xA;ये चैव भावा वर्तन्ते सर्व एष्वेव ते त्रिषु&lt;br&gt;&#xA;अन्वर्थास्सम्प्रवर्तन्ते रथनेमिमरा इव&lt;br&gt;&#xA;प्रदीपार्थं नरः कुर्यादिन्द्रियैर्बुद्धिसप्तमैः&lt;br&gt;&#xA;निश्चरद्भिर्यथायोगमुदासीनो यदृच्छया&lt;br&gt;&#xA;एवंस्वभावमेवेदमिति विद्वान्न मुह्यति&lt;br&gt;&#xA;अशोचन्नप्रहृष्यंश्च नित्यं विगतमत्सरः&lt;br&gt;&#xA;न ह्यात्मा शक्यते द्रष्टुमिन्द्रियैः कामगोचरैः&lt;br&gt;&#xA;प्रवर्तमानैरनयैर्दुर्धर्षैरकृतात्मभिः&lt;br&gt;&#xA;तेषां तु मनसा रश्मीन्यदा सम्यङ्नियच्छति&lt;br&gt;&#xA;तदा प्रकाशते ह्यात्मा दीपो दीप्यन्निराकृतिः&lt;br&gt;&#xA;सर्वेषामेव भूतानां मनस्युपरते यथा&lt;br&gt;&#xA;प्रकाशं भवते सर्वं तथेदमुपधार्यताम्&lt;br&gt;&#xA;यथा वारिचरः पक्षी न लिप्यति जले चरन्&lt;br&gt;&#xA;एवमेव कृतप्रज्ञो न दोषैर्विषयांश्चरन्&lt;br&gt;&#xA;असज्जमानस्सर्वेषु न कथञ्चन लिप्यते&lt;br&gt;&#xA;त्यक्त्वा पूर्वकृतं कर्म रतिर्यस्य परात्मनि&lt;br&gt;&#xA;सर्वभूतात्मभूतस्स गुणसर्गे न सज्जते&lt;br&gt;&#xA;सत्त्वमात्मा प्रस्वजति गुणानपि कदाचन&lt;br&gt;&#xA;न गुणा विदुरात्मानं गुणान्वेद स सर्वदा&lt;br&gt;&#xA;परिद्रष्टा गुणानां स स्रष्टा चैव यथा भवेत्&lt;br&gt;&#xA;क्षेत्रक्षेत्रज्ञयोरेवमन्तरं विद्धि सूक्ष्मयोः&lt;br&gt;&#xA;सृजतेऽत्र गुणानेक एको न सृजते गुणान्&lt;br&gt;&#xA;पृथग्भूतौ प्रकृत्या तौ सम्प्रयुक्तौ च सर्वदा&lt;br&gt;&#xA;यथा मत्स्योऽद्भिरन्यस्सन्सम्प्रयुक्तस्तथैव तौ&lt;br&gt;&#xA;मशकोदुम्बरौ वाऽपि सम्प्रयुक्तौ तथैव हि&lt;br&gt;&#xA;इषीका वा यथा मुञ्जे पृथक्च सह चैव च&lt;br&gt;&#xA;तथैव सहितावेतावन्योन्यस्मिन्प्रतिष्ठितौ&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/234/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/234/</guid>
      <description>&lt;p&gt;व्यासः-&lt;br&gt;&#xA;सृजते त्रिगुणान्सत्वं क्षेत्रज्ञस्त्वधितिष्ठति&lt;br&gt;&#xA;गुणान्विक्रियतस्सर्वानुदासीनवदीश्वरः&lt;br&gt;&#xA;स्वभावयुक्तं तत्सत्वं यदिमान्सृजते गुणान्&lt;br&gt;&#xA;ऊर्णनाभिर्यथा सत्त्वं सृजते तन्तुवद्गुणान्&lt;br&gt;&#xA;प्रध्वस्ता न निवर्तन्ते निवृत्तिर्नोपलभ्यते&lt;br&gt;&#xA;एवमेके व्यवस्यन्ति निवृत्तिरिति चापरे&lt;br&gt;&#xA;उभयं सम्प्रधार्यैतदध्यवस्येद्यथामति&lt;br&gt;&#xA;इतीमं हृदयग्रन्थिं बुद्धिचिन्तामयं दृढम्&lt;br&gt;&#xA;अतीत्य सुखमासीत न शोचंश्छिन्नसंशयः&lt;br&gt;&#xA;अनेनैव विधानेन भवेद्गर्भशयो महान्&lt;br&gt;&#xA;अनादिनिधनं नित्यं आसाद्य विचरेन्नरः&lt;br&gt;&#xA;न क्रुध्यन्न प्रहृष्यंश्च नित्यं विगतमत्सरः&lt;br&gt;&#xA;ताम्येयुः प्रच्युताः पृथ्व्यां यथा पूर्णां नदीं नराः&lt;br&gt;&#xA;अवगाढा ह्यविद्वांसो विद्धि लोकमिमं तथा&lt;br&gt;&#xA;न तु ताम्यति वै विद्वान्स्थले चरति तत्त्ववित्&lt;br&gt;&#xA;एवं यो विन्दतेऽऽत्मानं केवलं ज्ञानमास्थितः&lt;br&gt;&#xA;एवं बुद्ध्वा नरस्सर्वो भूतानामागतिं गतिम्&lt;br&gt;&#xA;समवेक्ष्य शनैस्सम्यग्लभते गतिमुत्तमाम्&lt;br&gt;&#xA;एतद्वै जन्मसामग्र्यं ब्राह्मणस्य विशेषतः&lt;br&gt;&#xA;आत्मज्ञानं शमश्चैव पर्याप्तं तत्परायणम्&lt;br&gt;&#xA;एवं बुद्ध्वा भवेद्बुद्धः किमन्यद्बुद्धलक्षणम्&lt;br&gt;&#xA;विज्ञायैतद्विमुच्यन्ते कृतकृत्या मनीषिणः&lt;br&gt;&#xA;न भवति विदुषां महद्भयं यदविदुषां सुमहद्भयं परत्र&lt;br&gt;&#xA;न हि गतिरधिकाऽस्ति कस्यचिद्भवति हि या विदुषां सनातनी&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/235/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/235/</guid>
      <description>&lt;p&gt;शुकः-&lt;br&gt;&#xA;यस्माद्धर्मात्परो धर्मो विद्यते नेह कश्चन&lt;br&gt;&#xA;यो विशिष्टश्च धर्मेभ्यस्तं भवान्प्रब्रवीतु मे&lt;br&gt;&#xA;व्यासः-&lt;br&gt;&#xA;धर्मं ते सम्प्रवक्ष्यामि पुराणमृषिसंस्कृतम्&lt;br&gt;&#xA;विशिष्टं सर्वधर्मेभ्यस्तमिहैकमनाश्शृणु&lt;br&gt;&#xA;इन्द्रियाणि प्रमाथीनि बुद्ध्या संयच्छ यत्नतः&lt;br&gt;&#xA;सर्वतो निष्पतिष्णूनि पिता बालानिवात्मजान्&lt;br&gt;&#xA;मनसश्चेन्द्रियाणां च ह्यैकाग्र्यं परमं तपः&lt;br&gt;&#xA;तज्ज्यायस्सर्वधर्मेभ्यस्स धर्मः पर उच्यते&lt;br&gt;&#xA;खानि सर्वाणि सन्धाय मनष्षष्ठानि मेधया&lt;br&gt;&#xA;आत्मतृप्त उपासीत बहु चिन्त्यमचिन्तयन्&lt;br&gt;&#xA;गोचरेभ्यो निवृत्तानि यदा स्थास्यन्ति वेश्मसु&lt;br&gt;&#xA;तदा त्वमात्मनाऽऽत्मानं परं द्रक्ष्यसि शाश्वतम्&lt;br&gt;&#xA;सर्वात्मानं महात्मानं विधूममिव पावकम्&lt;br&gt;&#xA;सम्पश्यन्ति महात्मानो ब्राह्मणा ये मनीषिणः&lt;br&gt;&#xA;यथा पुष्पफलोपेतो बहुशाखो महाद्रुमः&lt;br&gt;&#xA;आत्मनो नाभिजानीते क्व मे पुष्पं क्व मे फलम्&lt;br&gt;&#xA;एवमात्मा न जानीते क्व गमिष्ये कुतोन्वहम्&lt;br&gt;&#xA;अन्यो ह्यत्रान्तरात्माऽस्ति यस्सर्वमनुपश्यति&lt;br&gt;&#xA;ज्ञानदीपेन दीप्तेन पश्यत्यात्मानमात्मना&lt;br&gt;&#xA;दृष्ट्वा त्वमात्मनाऽऽत्मानं निरात्मा भव सर्ववित्&lt;br&gt;&#xA;विमुक्तस्सर्वपापेभ्यस्त्वचं त्यक्तत्वा यथोरगः&lt;br&gt;&#xA;परां बुद्धिमवाप्येह विपाप्मा विगतज्वरः&lt;br&gt;&#xA;सर्वतःप्रवहां घोरां नदीं लोकप्रवाहिनीम्&lt;br&gt;&#xA;पञ्चेन्द्रियग्राहवतीं मनस्सङ्कल्परोधसम्&lt;br&gt;&#xA;लोभमोहतृणच्छन्नां कामक्रोधसरीसृपाम्&lt;br&gt;&#xA;सत्यतीर्थानृतक्षोभां क्रोधपङ्कां सरिद्वराम्&lt;br&gt;&#xA;अव्यक्तप्रभवां शीघ्रां दुस्तरामकृतात्मभिः&lt;br&gt;&#xA;प्रतरस्व नदीं बुद्ध्या कामग्राहसमाकुलाम्&lt;br&gt;&#xA;संसारसागरगमां योनिपातालदुस्तराम्&lt;br&gt;&#xA;आत्मजन्मोद्भवां तात जिह्वावर्तां दुरासदाम्&lt;br&gt;&#xA;यां तरन्ति कृतप्रज्ञा धृतिमन्तो मनीषिणः&lt;br&gt;&#xA;तां तीर्णस्सर्वतोमुक्तः पूतात्मा ह्यात्मविच्छुचिः&lt;br&gt;&#xA;उत्तमां बुद्धिमास्थाय ब्रह्मभूयं भविष्यसि&lt;br&gt;&#xA;सन्तीर्णस्सर्वसङ्केशान्प्रसन्नात्मा विकल्मषः&lt;br&gt;&#xA;भूमिष्ठानीव भूतानि पर्वतस्थो निशामयेत्&lt;br&gt;&#xA;न क्रुध्यन्न प्रहृष्यंश्च अनृशंसमतिस्तथा&lt;br&gt;&#xA;ततो द्रक्ष्यसि सर्वेषां भूतानां प्रभवाप्ययम्&lt;br&gt;&#xA;एनं वै सर्वधर्मेभ्यो विशिष्टं मेनिरे बुधाः&lt;br&gt;&#xA;धर्मं धर्मभृतां श्रेष्ठा मुनयस्तत्त्वदर्शिनः&lt;br&gt;&#xA;आत्मनोऽव्ययिनो ज्ञानमिदं पुत्रानुशासनम्&lt;br&gt;&#xA;प्रयताय प्रवक्तव्यं हितायानुगताय च&lt;br&gt;&#xA;आत्मज्ञानमिदं गुह्यं सर्वगुह्यतमं महत्&lt;br&gt;&#xA;अब्रुवं यदहं तात आत्मसाक्षिकमञ्जसा&lt;br&gt;&#xA;नैव स्त्री न पुमान्वाऽपि नैव चेदं नपुंसकम्&lt;br&gt;&#xA;अदुःखमसुखं चैव ब्रह्मभूतं भवात्मकम्&lt;br&gt;&#xA;नैतच्छ्रुत्वा पुमान्स्त्री वा पुनर्भवमवाप्नुयाते&lt;br&gt;&#xA;स्वभावप्रतिपत्त्यर्थमेतद्धर्मं विधीयते&lt;br&gt;&#xA;यथा मतानि सर्वाणि न चैतानि यथा तथा&lt;br&gt;&#xA;कथितानि मया पुत्र भवन्ति न भवन्ति च&lt;br&gt;&#xA;तत्प्रीतियुक्तेन गुणान्वितेन वा पुत्रेण सत्पुत्र मनोनुगेन&lt;br&gt;&#xA;पृष्टो हीदं प्रीतमना यथार्थं ब्रूयात्सुतस्येह यदुक्तमेतत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/236/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/236/</guid>
      <description>&lt;p&gt;व्यासः-&lt;br&gt;&#xA;गन्धान्रसान्नानुरुन्ध्यात्सुखं वा नालङ्कारांश्चाप्नुयात्तस्यतस्य |&lt;br&gt;&#xA;मानं च कीर्तिं च यशश्च नेच्छेत्स वै प्रचारः पश्यतो ब्राह्मणस्य&lt;br&gt;&#xA;सर्वान्वेदानधीयीत शुश्रूषुर्ब्रह्मचर्यवान्&lt;br&gt;&#xA;ऋचो यजूंषि सामानि वेदवेदाङ्गपारगः&lt;br&gt;&#xA;इष्टीश्च विविधाः प्राप्य क्रतूंश्चैवाप्तदक्षिणान्&lt;br&gt;&#xA;नैव प्राप्नोति ब्राह्मण्यमविज्ञातं कथञ्चन&lt;br&gt;&#xA;ज्ञानी यस्सर्वभूतानां सर्ववित्सर्वभूतवित्&lt;br&gt;&#xA;नाकाले म्रियते जातु न देवो न च ब्राह्मणः&lt;br&gt;&#xA;यदा चायं न बिभेति यदा चास्मान्न बिभ्यति&lt;br&gt;&#xA;यदा नेच्छति न द्वेष्टि ब्रह्म सम्पद्यते तदा&lt;br&gt;&#xA;यदा न कुरुते भावं सर्वभूतेषु पापकम्&lt;br&gt;&#xA;कर्मणा मनसा वाचा ब्रह्म सम्पद्यते तदा&lt;br&gt;&#xA;कामबन्धनमेवेदं नान्यदस्तीह बन्धनम्&lt;br&gt;&#xA;कामबन्धनमुक्तो हि ब्रह्मभूयाय कल्पते&lt;br&gt;&#xA;कामतो मुच्यमानस्तु धूमाभ्रादिव चन्द्रमाः&lt;br&gt;&#xA;विरजाः कालमाकाङ्क्षन्धीरो धैर्येण वर्तते&lt;br&gt;&#xA;आपूर्यमाणमचलप्रतिष्ठं समुद्रमापः प्रविशन्ति यद्वत्&lt;br&gt;&#xA;स कामकान्तो न तु कामकामस्स वै लोकं स्वर्गमुपैति देही&lt;br&gt;&#xA;वेदस्योपनिषत्सत्यं सत्यस्योपनिषद्दमः&lt;br&gt;&#xA;दमस्योपनिषद्दानं दानस्योपनिषत्तपः&lt;br&gt;&#xA;तपसोपनिषत्त्यागस्त्यागस्योपनिषत्सुखम्&lt;br&gt;&#xA;सुखस्योपनिषत्स्वर्गस्स्वर्गस्योपनिषच्छमः&lt;br&gt;&#xA;क्लेदनं शोकमनसोस्सन्तीर्णस्तृष्णया सह&lt;br&gt;&#xA;सत्वमृच्छति सन्तोषाच्छान्तिलक्षणमुत्तमम्&lt;br&gt;&#xA;विशोको निर्ममश्शान्तः प्रशान्तात्माऽत्मविच्छुचिः&lt;br&gt;&#xA;षड्भिर्लक्षणवानेतैस्समग्रं पुनरेष्यति&lt;br&gt;&#xA;षड्भिस्सत्वगुणोपेतैः प्राज्ञैरधिकमन्त्रिभिः&lt;br&gt;&#xA;ये विदुः प्रत्यगात्मानमिहस्थानमृतान्विदुः&lt;br&gt;&#xA;अकृत्रिममसंहार्यं प्राकृतं निरुपस्कृतम्&lt;br&gt;&#xA;अध्यात्मसुकृतप्रज्ञस्सुखमव्ययमश्नुते&lt;br&gt;&#xA;निष्प्रचारं मनः कृत्वा प्रतिष्ठाप्य च सर्वतः&lt;br&gt;&#xA;यामयं लभते तुष्टिं सा न शक्यमतोऽन्यथा&lt;br&gt;&#xA;येन तृप्यत्यभुञ्जानो येन तृप्यत्यपीतवान्&lt;br&gt;&#xA;येनास्नेहो बलं धत्ते यस्तं वेद स वेदवित्&lt;br&gt;&#xA;असङ्गो ह्यात्मनो द्वाराण्यपिधाय विचिन्तयन्&lt;br&gt;&#xA;यो ह्यास्ते ब्राह्मणोऽक्लिष्टस्स आत्मरतिरुच्यते&lt;br&gt;&#xA;समाहितं परे तत्त्वे क्षीणकाममवस्थितम्&lt;br&gt;&#xA;सर्वतस्सुखमन्वेति वपुश्चान्द्रमसं यथा&lt;br&gt;&#xA;सविशेषाणि भूतानि गुणांश्चाभजतो मुनेः&lt;br&gt;&#xA;सुखेनापोह्यते दुःखं भास्करेण तमो यथा&lt;br&gt;&#xA;तमतिक्रान्तकर्माणमतिक्रान्तगुणक्षयम्&lt;br&gt;&#xA;ब्राह्मणं विषयाश्लिष्टं जरामृत्यू न विन्दतः&lt;br&gt;&#xA;स यदा सर्वतो मुक्तस्समः पर्यवतिष्ठते&lt;br&gt;&#xA;इन्द्रियाणीन्द्रियार्थांश्च शरीरस्थो न वर्तते&lt;br&gt;&#xA;कारणं परमं प्राप्य अतिक्रान्तस्य कार्यताम्&lt;br&gt;&#xA;पुनरावर्तनं नास्ति सम्प्राप्तस्य परात्परम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/237/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/237/</guid>
      <description>&lt;p&gt;व्यासः-&lt;br&gt;&#xA;द्वन्द्वान्निर्मोक्षजिज्ञासुरर्थधर्मावनुष्ठितः&lt;br&gt;&#xA;वक्त्रा गुणवता शिष्यश्श्राव्यः पूर्वमिदं महत्&lt;br&gt;&#xA;आकाशं मारुतो ज्योतिरापः पृथ्वी च पञ्चमी&lt;br&gt;&#xA;भावाभावौ च कालश्च सर्वभूतेषु पञ्चसु&lt;br&gt;&#xA;अन्तरात्मकमाकाशं तन्मयं श्रोत्रमिन्द्रियम्&lt;br&gt;&#xA;तस्य शब्दं गुणं विद्यान्मुनिश्शास्त्रविधानवित्&lt;br&gt;&#xA;चरणं मारुतात्मेति प्राणापानौ च तन्मयौ&lt;br&gt;&#xA;स्पर्शनं चेन्द्रियं विद्यात्तथा स्पर्शं च तन्मयम्&lt;br&gt;&#xA;तापः पाकः प्रकाशश्च ज्योतिश्चक्षुश्च तन्मयम्&lt;br&gt;&#xA;तस्य रूपं गुणं विद्यात्तमोनाशकमात्मवान्&lt;br&gt;&#xA;प्रक्लेदो द्रवता स्नेह इत्यपो ह्युपदिश्यते&lt;br&gt;&#xA;रसनं चेन्द्रियं जिह्वा रसश्चापां गुणो मतः&lt;br&gt;&#xA;सङ्घातः पार्थिवो धातुरस्थिदन्तनखानि च&lt;br&gt;&#xA;श्मश्रु रोम च केशाश्च सिरा स्नायु च चर्म च&lt;br&gt;&#xA;इन्द्रियं घ्राणसञ्ज्ञातं नासिकेत्यभिशब्दितम्&lt;br&gt;&#xA;गन्धश्चैवेन्द्रियार्थोऽयं विज्ञेयः पृथिवीमयः&lt;br&gt;&#xA;उत्तरेषु गुणास्सन्ति सर्वे पूर्वेषु नोत्तराः&lt;br&gt;&#xA;पञ्चानां भूतसङ्घानां सन्ततिं मुनयो विदुः&lt;br&gt;&#xA;मनस्तु नवमं चैषां बुद्धिस्तु दशमी स्मृता&lt;br&gt;&#xA;एकादशस्त्वन्तरात्मा स सर्वपर उच्यते&lt;br&gt;&#xA;व्यवसायात्मिका बुद्धिर्मनो व्याकरणात्मकम्&lt;br&gt;&#xA;कर्मानुमानाद्विज्ञेयस्स जीवः क्षेत्रसञ्ज्ञितः&lt;br&gt;&#xA;एभिः कालाष्टमैर्भावैर्यस्सर्वैस्सर्वमन्वितम्&lt;br&gt;&#xA;पश्यत्यकलुषो बुद्ध्या स मोहं नानुवर्तते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/238/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/238/</guid>
      <description>&lt;p&gt;व्यासः-&lt;br&gt;&#xA;शरीराद्विप्रमुक्तं हि सूक्ष्मभूतं शरीरिणम्&lt;br&gt;&#xA;कर्मभिः परिपश्यन्ति शास्त्रोक्तैश्शास्त्रचेतसः&lt;br&gt;&#xA;यथा मरीच्यस्सहिताश्चरन्ति गच्छन्ति तिष्ठन्ति च दृश्यमानाः&lt;br&gt;&#xA;देहैर्विमुक्ता विचरन्ति लोकांस्तथैव सत्वान्यतिमानुषाणि&lt;br&gt;&#xA;प्रतिरूपं यथैवाप्सु तावत्सूर्यस्य लक्ष्यते&lt;br&gt;&#xA;सत्त्ववांस्तु तथा सत्त्वं प्रतिरूपं प्रपश्यति&lt;br&gt;&#xA;तानि सूक्ष्माणि सत्त्वानि विमुक्तानि शरीरतः&lt;br&gt;&#xA;तेन तत्त्वेन तत्त्वज्ञाः पश्यन्ति नियतेन्द्रियाः&lt;br&gt;&#xA;स्वपतां जाग्रतां चैष सर्वेषामात्मचिन्तनम्&lt;br&gt;&#xA;प्रधानाद्वैधयुक्तानां दहते कर्मजं रजः&lt;br&gt;&#xA;यथाऽहनि तथा रात्रौ यथा रात्रौ तथाऽहनि&lt;br&gt;&#xA;वशे तिष्ठति तत्रात्मा सततं योगयोगिनाम्&lt;br&gt;&#xA;तेषां नित्यं सतां नित्यो भूतात्मा सततं गुणैः&lt;br&gt;&#xA;सप्तभिस्त्वन्वितस्सूक्ष्मैश्चरिष्णुरजरामरः&lt;br&gt;&#xA;मनोबुद्धिपराभूतस्स्वदेहपरदेहवित्&lt;br&gt;&#xA;स्वप्नेष्वपि भवत्येष विज्ञाता सुखदुःखयोः&lt;br&gt;&#xA;तत्रापि लभते दुःखं तत्रापि लभते सुखम्&lt;br&gt;&#xA;कामं क्रोधं च तत्रापि कृत्वा व्यसनमृच्छति&lt;br&gt;&#xA;प्रीणितश्चापि भवति महतोऽर्थानवाप्य हि&lt;br&gt;&#xA;करोति पुण्यं तत्रापि जाग्रन्निव च पश्यति&lt;br&gt;&#xA;तमोघ्नमतितेजोंशं भूतात्मानं हृदये स्थितम्&lt;br&gt;&#xA;तमोरजोभ्यामाविष्टा नान्यं पश्यति मूर्तिषु&lt;br&gt;&#xA;शास्त्रयोगपरा भूत्वा स्वमात्मानमभीप्सवः&lt;br&gt;&#xA;तमोरजोभ्यां निर्मुक्तास्तं प्रपश्यन्ति मूर्तिषु&lt;br&gt;&#xA;अनुच्छ्वासान्यमूर्तीनि यानि वज्रोपमान्यपि&lt;br&gt;&#xA;पृथग्भूतेषु सृष्टेषु चतुर्ष्वाश्रमकर्मसु&lt;br&gt;&#xA;समाधौ योगमेवैषां शाण्डिल्यश्शममब्रवीत्&lt;br&gt;&#xA;विदित्वा सप्तसूक्ष्माणि षडङ्गं च महेश्वरम्&lt;br&gt;&#xA;प्रधानविनियोगज्ञः परं ब्रह्माधिगच्छति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/239/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/239/</guid>
      <description>&lt;p&gt;व्यासः-&lt;br&gt;&#xA;हृदि कामद्रुमश्चित्रो मोहसञ्चयसम्भवः&lt;br&gt;&#xA;क्रोधमानमहास्कन्धो विवित्सापरिवेषणः&lt;br&gt;&#xA;तस्य चाज्ञानमाधारः प्रमादः परिषेचनम्&lt;br&gt;&#xA;सोऽभ्यसूयापलाशो हि पुरा दुष्कृतसारवान्&lt;br&gt;&#xA;सम्मोहचिन्ताविटपश्शोकशाखो भयाङ्कुरः&lt;br&gt;&#xA;मोहनीभिः पिपासाभिर्लताभिः परिवेष्टितः&lt;br&gt;&#xA;उपासते महावृक्षं सुलुब्धास्ते फलेप्सवः&lt;br&gt;&#xA;आयतैस्संयुताः पाशैः फलानि परिभक्षयन्&lt;br&gt;&#xA;यस्तान्पाशान्वशे कृत्वा तं वृक्षमपकर्षति&lt;br&gt;&#xA;गतस्स दुःखयोरन्तं जरामरणयोर्द्वयोः&lt;br&gt;&#xA;संरोहत्यकृतप्रज्ञस्ससत्त्वो हन्ति पादपम्&lt;br&gt;&#xA;स तमेवाहतो हन्ति विषं ग्रस्तमिवातुरम्&lt;br&gt;&#xA;तस्यानुगतमूलस्य मूलमुद्ध्रियते बलात्&lt;br&gt;&#xA;त्यागाप्रमादात्कृतिना सत्येन परमासिना&lt;br&gt;&#xA;एवं यो वेद कामस्य केवलं परिसर्पणम्&lt;br&gt;&#xA;एतच्च शस्त्रं कामस्य सुदुःखान्यतिवर्तते&lt;br&gt;&#xA;शरीरं पुरमित्याहुस्स्वामिनी बुद्धिरिष्यते&lt;br&gt;&#xA;तत्र बुद्धेश्शरीरस्थं मनो नामार्थचिन्तकम्&lt;br&gt;&#xA;इन्द्रियाणि जनाः पौरास्तदर्थास्तु पुरोहिताः&lt;br&gt;&#xA;तत्र द्वौ दारुणौ दोषौ तमो नाम रजस्तथा&lt;br&gt;&#xA;यमर्थमुपजीवन्ति पौरास्सह पुरेश्वराः&lt;br&gt;&#xA;अद्वारेण तमेवार्थं द्वौ दोषावुपजीवतः&lt;br&gt;&#xA;तत्र बुद्धिर्हि दुर्धर्षा मनस्साधर्म्यमुच्यते&lt;br&gt;&#xA;पौराश्चापि मनस्तृप्तास्तेषामपि चला स्थितिः&lt;br&gt;&#xA;यदर्थं बुद्धिरध्यास्ते सोऽर्थः परिविषीदति&lt;br&gt;&#xA;पौरमन्त्रिवियुक्तोऽयं सोऽर्थस्संसीदति क्रमात्&lt;br&gt;&#xA;यमर्थं पृथगध्यास्ते मनस्तत्परिषीदति&lt;br&gt;&#xA;पृथग्भूतं यथा बुद्ध्या मनो भवति केवलम्&lt;br&gt;&#xA;अत्रैनं विकृतं शून्यं रजः पर्यवतिष्ठते&lt;br&gt;&#xA;तन्मनः कुरुते सख्यं रजसा सह सङ्गतम्&lt;br&gt;&#xA;तं चादाय जनं पौरं रजसे सम्प्रयच्छति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/240/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/240/</guid>
      <description>&lt;p&gt;भीष्मः-&lt;br&gt;&#xA;भूतानां गुणसङ्ख्यानं भूयः पुत्र निशामय&lt;br&gt;&#xA;द्वैपायनमुखाद्भ्रष्टं श्लाघया परयाऽनघ&lt;br&gt;&#xA;दीप्तानलनिभः प्राह भगवान्धर्मवत्सलः&lt;br&gt;&#xA;तत्तेऽहमपि वक्ष्यामि भूयः पुत्र निदर्शनम्&lt;br&gt;&#xA;व्यासः-&lt;br&gt;&#xA;भूमेस्स्थैर्यं गुरुत्वं च काठिन्यं प्रसवात्मता&lt;br&gt;&#xA;गन्धो भारश्च शक्तिश्च सङ्घातस्स्थापना धृतिः&lt;br&gt;&#xA;अपां शैत्यं रसः क्लेदो द्रवत्वं स्नेहसौम्यता&lt;br&gt;&#xA;जिह्वाविष्यन्दनं चैव भूमावास्रवणं तथा&lt;br&gt;&#xA;अग्नेर्दुर्धर्षता दीप्तिस्तापः पाकः प्रकाशनम्&lt;br&gt;&#xA;शौचं रागो लघुस्तैक्ष्ण्यं सततं चोर्ध्वभागिता&lt;br&gt;&#xA;वायोस्तिर्यग्गतिस्स्पर्शो पांसूत्थानं स्वतन्त्रता&lt;br&gt;&#xA;बलं शैघ्र्यं च मोक्षश्च कर्मचेष्टात्मता तथा&lt;br&gt;&#xA;आकाशस्य गुणश्शब्दो व्यापिता छिद्रताऽपि च&lt;br&gt;&#xA;अनाश्रयमनालम्बमव्यक्तमविकारिता&lt;br&gt;&#xA;अप्रतीघातिता चैव श्रोतृत्वं विवराणि च&lt;br&gt;&#xA;गुणाः पञ्चाशतं प्रोक्ताः पञ्चभूतविभाविताः&lt;br&gt;&#xA;फलोपपत्तिर्व्यक्तिश्च विसर्गः कल्पना क्षमा&lt;br&gt;&#xA;सदसत्ताशुता चैव मनसो नव वै गुणाः&lt;br&gt;&#xA;इष्टानिष्टविकल्पश्च व्यवसायस्समाधिता&lt;br&gt;&#xA;संशयः प्रतिपत्तिश्च बुद्धेः पञ्चेह ये गुणाः&lt;br&gt;&#xA;आहुः षष्टिं भूतगुणान्वै भूतविषक्ताः प्रकृतिविसृष्टाः&lt;br&gt;&#xA;नित्यविषक्ताश्चाक्षरसृष्टास्सर्वमनित्यं तदिह वदन्ति&lt;br&gt;&#xA;तत्पुत्रचिन्तालयनं यदुक्तमनागतं तेन च सम्प्रतीह&lt;br&gt;&#xA;भूतार्थवत्त्वं तदवाप्य सर्वं भूतप्रवाहाद्भव शान्तबुद्धिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/241/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/241/</guid>
      <description>&lt;p&gt;युधिष्ठिरः-&lt;br&gt;&#xA;य इमे पृथिवीपालाश्शेरते पृथिवीतले&lt;br&gt;&#xA;पृतनामध्यगास्ते हि गतसत्त्वा महाबलाः&lt;br&gt;&#xA;एकैकशो भीमबला नागायुतबलास्तथा&lt;br&gt;&#xA;एते हि निहतास्सङ्ख्ये तुल्यतेजोबलैर्नरैः&lt;br&gt;&#xA;नैषां पश्यामि हर्तारं प्राणानां संयुगे पुरा&lt;br&gt;&#xA;विक्रमेणैव सम्पन्नास्तेजोबलसमन्विताः&lt;br&gt;&#xA;अथ चेमे महाप्राज्ञाश्शेरते हि गतासवः&lt;br&gt;&#xA;मृता इति च शब्दोऽयं वर्तत्येव गतासुषु&lt;br&gt;&#xA;इमे मृता नृपतयः प्रायशो भीमविक्रमाः&lt;br&gt;&#xA;तत्र मे संशयो जातः कुतस्सञ्ज्ञा मृता इति&lt;br&gt;&#xA;कस्य मृत्युः कुतो मृत्युः केन मृत्युरिह प्रजाः&lt;br&gt;&#xA;हरत्यमरसङ्काश तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;पुरा कृतयुगे तात राजा ह्यासीदकम्पनः&lt;br&gt;&#xA;स शत्रुवशमापन्नस्सङ्ग्रामे क्षीणवाहनः&lt;br&gt;&#xA;तस्य पुत्रो हरिर्नाम नारायणसमो बले&lt;br&gt;&#xA;स शत्रुभिर्हतस्सङ्ख्ये सबलस्सपदानुगः&lt;br&gt;&#xA;स राजा शत्रुवशगः पुत्रशोकसमन्वितः&lt;br&gt;&#xA;यदृच्छया शान्तिपरो ददर्श भुवि नारदम्&lt;br&gt;&#xA;तस्मै स सर्वमाचष्ट यथावृत्तं जनेश्वरः&lt;br&gt;&#xA;शत्रुभिर्ग्रहणं सङ्ख्ये पुत्रस्य मरणं तथा&lt;br&gt;&#xA;तस्य तद्वचनं श्रुत्वा नारदोऽथ तपोधनः&lt;br&gt;&#xA;आख्यानमिदमाचष्टे पुत्रशोकहरं तथा&lt;br&gt;&#xA;नारदः-&lt;br&gt;&#xA;राजञ्शृणु महाख्यानं ममेदं बहुविस्तरम्&lt;br&gt;&#xA;यथावृत्तं श्रुतं चैव मयाऽपि वसुधाधिप&lt;br&gt;&#xA;प्रजास्सृष्ट्वा महातेजाः प्रजासर्गे पितामहः&lt;br&gt;&#xA;अतीव वृद्धा बहुला न मृतास्ते ततः प्रजाः&lt;br&gt;&#xA;न ह्यन्तरमभूत्किञ्चित्क्वचिज्जन्तुभिरच्युत&lt;br&gt;&#xA;निरुच्छ्वासमिवोन्नद्धं त्रैलोक्यमभवन्नृप&lt;br&gt;&#xA;तस्य चिन्ता समुत्पन्ना संहारं प्रति भूपते&lt;br&gt;&#xA;चिन्तयन्नाध्यगच्छत्स संहारे हेतुकारणम्&lt;br&gt;&#xA;तस्य रोषान्महाराज खेभ्योऽग्निरुदतिष्ठत&lt;br&gt;&#xA;तेन सर्वा दिशो राजन्ददाह स पितामहः&lt;br&gt;&#xA;ततो दिवं भुवं खं च जगच्च सचराचरम्&lt;br&gt;&#xA;ददाह पावको राजन्भगवत्कोपसम्भवः&lt;br&gt;&#xA;तत्रादह्यन्त भूतानि जङ्गमानि ध्रुवाणि च&lt;br&gt;&#xA;महता क्रोधवेगेन कुपिते प्रपितामहे&lt;br&gt;&#xA;ततो हरो जटी स्थाणुश्श्मशाननिलयश्शिवः&lt;br&gt;&#xA;जगाम शरणं देवो ज्वलन्निव तदा शिवम्&lt;br&gt;&#xA;तस्मिन्नभिगते स्थाणौ प्रजानां हितकाम्यया&lt;br&gt;&#xA;अब्रवीद्वरदो देवो ज्वलन्निव तदा शिवम्&lt;br&gt;&#xA;करवाण्यद्य कं कामं वरार्होऽसि मतो मम&lt;br&gt;&#xA;कर्ता ह्यसि प्रियं शम्भो तव यद्धृदि वर्तते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/242/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/242/</guid>
      <description>&lt;p&gt;स्थाणुः-&lt;br&gt;&#xA;प्रजासर्गनिमित्तां मे कार्यवत्तामिमां प्रभो&lt;br&gt;&#xA;विद्धि सृष्टास्त्वया हीमा मा कुप्यस्त्वं पितामह&lt;br&gt;&#xA;तव तेजोग्निना देव प्रजा दह्यन्ति सर्वशः&lt;br&gt;&#xA;तद्दृष्ट्वा मम कारुण्यं मा कुप्यस्त्वं जगत्प्रभो&lt;br&gt;&#xA;प्रजापतिः-&lt;br&gt;&#xA;न कुप्येऽहं न मे कामो न भवेरन्प्रजा इति&lt;br&gt;&#xA;लाघवार्थं धरण्यास्तु ततस्संहार इष्यते&lt;br&gt;&#xA;इयं हि मां सदा देवी भारार्ता समचोदयत्&lt;br&gt;&#xA;संहारार्थं महादेव भारेणाप्सु निमज्जती&lt;br&gt;&#xA;यदहं नाधिगच्छामि बुद्ध्या बहु विचारयन्&lt;br&gt;&#xA;संहारमासां वृद्धानां ततो मां क्रोध आविशत्&lt;br&gt;&#xA;स्थाणुः-&lt;br&gt;&#xA;संहारात्त्वं निवर्तस्व मा क्रुध्यस्त्रिदशेश्वर&lt;br&gt;&#xA;मा प्रजास्स्थावरांश्चैव जङ्गमांश्च व्यनीनशः&lt;br&gt;&#xA;पल्वलानि च सर्वाणि सर्वं चैव तृणोलपम्&lt;br&gt;&#xA;स्थावरं जङ्गमं चैव भूतग्रामं चतुर्विधम्&lt;br&gt;&#xA;तदेतद्भस्मसाद्भूतं जगत्सर्वमुपप्लुतम्&lt;br&gt;&#xA;प्रसीद भगवन्साधो वर एष वृतो मया&lt;br&gt;&#xA;नष्टा न पुनरेष्यन्ति प्रजा ह्येताः कथञ्चन&lt;br&gt;&#xA;तस्मान्निवर्ततामेतत्तेजस्स्वेनैव तेजसा&lt;br&gt;&#xA;उपायमन्यं सम्पश्य प्रजानां हितकाम्यया&lt;br&gt;&#xA;यथेमे जन्तवस्सर्वे निवर्तेरन्परन्तप&lt;br&gt;&#xA;अभावं नाधिगच्छेयुरुत्सन्नप्रजनाः प्रजाः&lt;br&gt;&#xA;पुत्रत्वेनानुसङ्कल्प्य त्वयाऽहं तपसाऽत्यज&lt;br&gt;&#xA;अधिदैवं नियुक्तोऽस्मि लोकानां हितकारणात्&lt;br&gt;&#xA;त्वद्भवं हि जगन्नाथ जगत्स्थावरजङ्गमम्&lt;br&gt;&#xA;प्रसाद्य त्वां महादेव याचाम्यावृत्तिजाः प्रजाः&lt;br&gt;&#xA;नारदः-&lt;br&gt;&#xA;श्रुत्वा तु वचनं देवस्स्थाणोर्नियतवाङ्मनाः&lt;br&gt;&#xA;तेजस्तत्स्वं निजग्राह पुनरेवान्तरात्मनि&lt;br&gt;&#xA;ततोऽग्निमुपसङ्गृह्य भगवाल्ँलोकभावनः&lt;br&gt;&#xA;प्रवृत्तिं च निवृत्तिं च कल्पयामास वै प्रभुः&lt;br&gt;&#xA;उपसंहरतस्तस्य तमग्निं रोषजं तदा&lt;br&gt;&#xA;प्रादुर्बभूव विश्वेशात्खेभ्यो नारी महात्मनः&lt;br&gt;&#xA;कृष्णरक्ताम्बरधरा रक्तनेत्रतलान्तरा&lt;br&gt;&#xA;दिव्यकुण्डलसम्पन्ना दिव्याभरणभूषिता&lt;br&gt;&#xA;सा विनिस्सृत्य खेभ्योऽस्य दक्षिणामाश्रयाद्दिशम्&lt;br&gt;&#xA;ददृशातेऽथ तां कन्यां देवौ विश्वेश्वरावुभौ&lt;br&gt;&#xA;तामाहाथ तदा देवो लोकानामादिरीश्वरः&lt;br&gt;&#xA;मृत्यो इति महीपाल जहि चेमाः प्रजा इति&lt;br&gt;&#xA;प्रजापतिः-&lt;br&gt;&#xA;त्वं हि संहारबुद्ध्या मे चिन्तिता रुषितेन च&lt;br&gt;&#xA;तस्मात्संहर सर्वास्त्वं प्रजास्सजडपण्डिताः&lt;br&gt;&#xA;अविशेषेण चैव त्वं प्रजास्संहर भीमिनि&lt;br&gt;&#xA;मम त्वं हि नियोगेन श्रेयः परमवाप्स्यसि&lt;br&gt;&#xA;नारदः-&lt;br&gt;&#xA;एवमुक्ता तु सा देवी मृत्युः कनकमालिनी&lt;br&gt;&#xA;प्रदध्यौ दुःखिता बाला सास्रपातमतीव च&lt;br&gt;&#xA;पाणिभ्यां साऽथ जग्राह तान्यश्रूणि जनेश्वरः&lt;br&gt;&#xA;मानवानां हितार्थाय ययाचे पुनरेव सा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/243/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/243/</guid>
      <description>&lt;p&gt;नारदः-&lt;br&gt;&#xA;विनीय दुःखमबला सात्वतीवायतेक्षणा&lt;br&gt;&#xA;उवाच प्राञ्जलिर्भूत्वा लतेवावर्जिता तदा&lt;br&gt;&#xA;मृत्युः-&lt;br&gt;&#xA;त्वया सृष्टा कथं नारी मादृशी वदतां वर&lt;br&gt;&#xA;रौद्रं कर्माभिजायेत सर्वप्राणिभयङ्करम्&lt;br&gt;&#xA;बिभेम्यहमधर्मस्य धर्म्यमादिश कर्म मे&lt;br&gt;&#xA;त्वं मां भीतामवेक्षस्व शिवेनेश्वरचक्षुषा&lt;br&gt;&#xA;बालान्वृद्धान्वयस्थांश्च न हरेयमनागसः&lt;br&gt;&#xA;प्राणिनः प्राणिनामीश नमस्तेऽस्तु प्रसीद मे&lt;br&gt;&#xA;प्रियान्पुत्रान्वयस्यांश्च भ्रातृमातृपितॄनपि&lt;br&gt;&#xA;अनुध्यास्यन्ति यद्देव मृतांस्तेभ्यो बिभेम्यहम्&lt;br&gt;&#xA;कृपणाश्रुपरिक्लेदो दहेन्मां शाश्वतीस्समाः&lt;br&gt;&#xA;तेभ्योऽहं बलवद्भीता शरणं त्वामुपागता&lt;br&gt;&#xA;यमस्य भवने देव यान्त्यन्ते पापकर्मिणः&lt;br&gt;&#xA;निवेदये त्वां वरद प्रसादं कुरु मे विभो&lt;br&gt;&#xA;एतदिच्छाम्यहं कामं त्वत्तो लोकपितामह&lt;br&gt;&#xA;इच्छेयं त्वत्प्रसादाच्च तपस्तप्तुं सुरेश्वर&lt;br&gt;&#xA;पितामहः-&lt;br&gt;&#xA;त्वं हि संहारबुद्ध्या मे चिन्तिता रुषितेन च&lt;br&gt;&#xA;तस्मात्संहर सर्वास्त्वं प्रजा मा च विचारय&lt;br&gt;&#xA;एवमेतदवश्यं हि भविता नैतदन्यथा&lt;br&gt;&#xA;क्रियतामनवद्याङ्गि यथोक्तं मद्वचोऽनघे&lt;br&gt;&#xA;नारदः-&lt;br&gt;&#xA;एवमुक्ता महाबाहो मृत्युः परपुरञ्जय&lt;br&gt;&#xA;न व्याजहार तस्थौ च प्रह्वा भगवदुन्मुखी&lt;br&gt;&#xA;पुनः पुनरथोक्ता सा गतसत्त्वेव भामिनी&lt;br&gt;&#xA;तूष्णीमासीत्ततो देवो लोकानामीश्वरेश्वरः&lt;br&gt;&#xA;प्रससाद किल ब्रह्मा स्वयमेवात्मनाऽऽत्मवान्&lt;br&gt;&#xA;स्मयमानश्च लोकेशो लोकान्सर्वानवैक्षत&lt;br&gt;&#xA;निवृत्तरोषे तस्मिंस्तु भगवत्यपराजिते&lt;br&gt;&#xA;सा कन्याऽपजगामास्य समीपादिति नश्श्रुतिः&lt;br&gt;&#xA;अपसृत्याप्रतिश्रुत्य प्रजासंहरणं तदा&lt;br&gt;&#xA;त्वरमाणेव राजेन्द्र मृत्युर्धेनुकमभ्यगात्&lt;br&gt;&#xA;सा तत्र परमं देवी तपोऽचरत दुश्चरम्&lt;br&gt;&#xA;समा ह्येकपदे तस्थौ दशपद्मानि पञ्च च&lt;br&gt;&#xA;तां तथा कुर्वतीं तत्र तपः परमदुश्चरम्&lt;br&gt;&#xA;पुनरेव महातेजा ब्रह्मा वचनमब्रवीत्&lt;br&gt;&#xA;कुरुष्व मे वचो मृत्यो तदनादृत्य सत्वरा&lt;br&gt;&#xA;तथैवैकपदे तात पुनरन्यानि सप्त सा&lt;br&gt;&#xA;तस्थौ पद्मानि षट् चैव पञ्च द्वे चैव मानद&lt;br&gt;&#xA;भूयः पद्मायुतं तात मृगैस्सह चचार सा&lt;br&gt;&#xA;पुनर्गत्वा ततोऽनन्तं मौनमातिष्ठदुत्तमम्&lt;br&gt;&#xA;अप्सु वर्षसहस्राणि सप्त चैकं च पार्थिव&lt;br&gt;&#xA;ततो जगाम सा कन्या कौशिकीं भरतर्षभ&lt;br&gt;&#xA;तत्र वायुजलाहारा चचार नियमं पुनः&lt;br&gt;&#xA;ततो ययौ महाभागा गङ्गां मेरुं च केवलम्&lt;br&gt;&#xA;तस्थौ दार्विव निश्चेष्टा प्रजानां हितकाम्यया&lt;br&gt;&#xA;ततो हिमवतो मूर्ध्नि यत्र देवास्समीजिरे&lt;br&gt;&#xA;तत्राङ्गुष्ठेन राजेन्द्र निखर्व परमं तपः&lt;br&gt;&#xA;तस्थौ पितामहं चैव तोषयामास यत्नतः&lt;br&gt;&#xA;ब्रह्मा-&lt;br&gt;&#xA;ततस्तामब्रवीत्तत्र लोकानां प्रपितामहः&lt;br&gt;&#xA;किमिदं वर्तसे पुत्रि क्रियतां मम तद्वचः&lt;br&gt;&#xA;नारदः-&lt;br&gt;&#xA;मृत्युः-&lt;br&gt;&#xA;ततोऽब्रवीत्पुनर्मृत्युर्भगवन्तं पितामहम्&lt;br&gt;&#xA;न हरेयं प्रजा देव पुनस्त्वाऽहं प्रसादये&lt;br&gt;&#xA;नारदः-&lt;br&gt;&#xA;तामधर्मभयत्रस्तां पुनरेव प्रजापतिः&lt;br&gt;&#xA;तदाऽब्रवीद्देवदेवो निगृह्येदं वचस्ततः&lt;br&gt;&#xA;ब्रह्मा-&lt;br&gt;&#xA;अधर्मो नास्ति ते मृत्यो संयच्छेमाः प्रजाश्शुभे&lt;br&gt;&#xA;मयाऽप्युक्तं मृषा भद्रे भविता नेह किञ्चन&lt;br&gt;&#xA;धर्मस्सनातनश्च त्वामिहैवानुप्रवेक्ष्यति&lt;br&gt;&#xA;अहं च विबुधाश्चैव त्वद्धिते निरतास्सदा&lt;br&gt;&#xA;इममन्यं च ते कामं ददामि मनसेप्सितम्&lt;br&gt;&#xA;न त्वां दोषेण यास्यन्ति व्याधिसम्पीडिताः प्रजाः&lt;br&gt;&#xA;पुरुषेषु च रूपेण पुरुषस्त्वं भविष्यसि&lt;br&gt;&#xA;स्त्रीषु स्त्रीरूपिणी चैव तृतीये च नपुंसकम्&lt;br&gt;&#xA;नारदः-&lt;br&gt;&#xA;सैवमुक्ता महाराज कृताञ्जलिरुवाच ह&lt;br&gt;&#xA;पुनरेव महात्मानं नेति देवेशमव्ययम्&lt;br&gt;&#xA;तामब्रवीत्तदा देवो मृत्यो संहर मानवान्&lt;br&gt;&#xA;अधर्मस्ते न भविता तथा ध्यास्याम्यहं शुभे&lt;br&gt;&#xA;त्वं हि शक्ता च युक्ता च पूर्वोत्पन्ना च भामिनि&lt;br&gt;&#xA;अनुशिष्टा च निर्दोषा तस्मात्तत्वं कुरु मे मतम्&lt;br&gt;&#xA;यानश्रुबिन्दून्पतितानपश्यं ये पाणिभ्यां धारितास्ते पुरस्तात्&lt;br&gt;&#xA;ते व्याधयो मानवान्घोररूपाः प्राप्ते काले पीडयिष्यन्ति मृत्यो&lt;br&gt;&#xA;सर्वेषां त्वं प्राणिनामन्तकाले कामक्रोधौ सहितौ योजयेथाः&lt;br&gt;&#xA;एवं धर्मस्त्वामुपैष्यत्यमोघो न चाधर्मं लप्स्यसे तुल्यवृत्तिः&lt;br&gt;&#xA;एवं धर्मं पालयिष्यस्यमोघं न चात्मानं मञ्जयिष्यस्यधर्मे&lt;br&gt;&#xA;तस्मात्कामं रोचयाभ्यागतं त्वं सा त्वं साधो संहरस्वेह जन्तून्&lt;br&gt;&#xA;सा वै तदा मृत्युसञ्ज्ञा कृता सा शापाद्भीता बाढमित्यब्रवीत्तम्&lt;br&gt;&#xA;अथो प्राणान्प्राणिनामन्तकाले कामक्रोधौ प्राप्य नित्यं निहन्ति&lt;br&gt;&#xA;मृत्योर्ह्येते व्याधयश्चाश्रुपाता मनुष्याणां युज्यते यैश्शरीरम्&lt;br&gt;&#xA;सर्वेषां वै प्राणिनां प्राणनान्ते तस्माच्छोकं मा कृथा बुद्ध्य बुद्ध्या&lt;br&gt;&#xA;सर्वे देवाः प्राणिनां प्राणनान्ते गत्वा वृत्तास्सन्निवृत्तास्तथैव&lt;br&gt;&#xA;एवं सर्वे मानवाः प्राणनान्ते गत्वा वृत्ता देववद्राजसिंह&lt;br&gt;&#xA;वायुर्भीमो भीमनादो महौजास्सर्वेषां च प्राणिनां प्राणभूतः&lt;br&gt;&#xA;नानावृत्तिर्देहिनां देहभेदे तस्माद्वायुर्देवदेवो विशिष्टः&lt;br&gt;&#xA;सर्वे देवा मर्त्यसञ्ज्ञाविशिष्टास्सर्वे मर्त्या देवसञ्ज्ञाविशिष्टाः&lt;br&gt;&#xA;तस्मात्पुत्रं मा शुचो राजसिंह पुत्रस्स्वर्गं प्राप्यते मोदते हे&lt;br&gt;&#xA;एवं मृत्युर्देवसृष्टा प्रजानां प्राप्ते काले संहरन्ती यथावत्&lt;br&gt;&#xA;तस्याश्चैव व्याधयस्तेऽश्रुपाताः प्राप्ते काले संहरन्तीह जन्तून्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/244/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/244/</guid>
      <description>&lt;p&gt;युधिष्ठिरः-&lt;br&gt;&#xA;इमे वै मानसास्सर्वे धर्मं प्रति विशङ्किताः&lt;br&gt;&#xA;कोऽयं धर्मः कुतो धर्मस्तन्मे ब्रूहि पितामह&lt;br&gt;&#xA;धर्मस्त्वयमिहार्थः किममुत्रार्थोपि वा भवेत्&lt;br&gt;&#xA;उभयार्थोऽपि वा धर्मस्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;सदाचारस्स्मृतिर्वेदास्त्रिविधं धर्मलक्षणम्&lt;br&gt;&#xA;चतुर्थमर्थमप्याहुः कवयो धर्मलक्षणम्&lt;br&gt;&#xA;अविध्युक्तानि कर्माणि व्यवस्यन्त्युप्तमूषरे&lt;br&gt;&#xA;लोकयात्रार्थमेवेह धर्मस्य नियमः कृतः&lt;br&gt;&#xA;उभयत्र सुखोदर्क इह चैव परत्र च&lt;br&gt;&#xA;अलब्ध्वा निपुणं धर्मं पापः पापेषु सज्जति&lt;br&gt;&#xA;न च पापकृतः पापान्मुच्यन्ते केचिदापदि&lt;br&gt;&#xA;अपापवादी भवति यथा भवति धर्मवित्&lt;br&gt;&#xA;धर्मनिष्ठस्सदाचारस्तमेवाश्रित्य चावसेत्&lt;br&gt;&#xA;सत्यस्य वचनं साधु न सत्याद्विद्यते परम्&lt;br&gt;&#xA;सत्येन विधृतं सर्वं सर्वं सत्ये प्रतिष्ठितम्&lt;br&gt;&#xA;अपि पापकृतो रौद्रास्सत्यं कृत्वा मिथःकृतम्&lt;br&gt;&#xA;अद्रोहमविसंवादं प्रवर्तन्ते तदाश्रयाः&lt;br&gt;&#xA;तेऽपि मिथ्याविधिं कुर्युर्विनश्येयुरसंशयम्&lt;br&gt;&#xA;न हर्तव्यं परधनमिति धर्मविदो विदुः&lt;br&gt;&#xA;मन्यन्ते बलवन्तस्तद्दुर्बलैस्सम्प्रवर्तितम्&lt;br&gt;&#xA;यदा नियतिदौर्बल्यमथैषामेव रोचते&lt;br&gt;&#xA;न ह्यत्यन्तं बलयुता भवन्ति सुखिनोऽपि वा&lt;br&gt;&#xA;रमतेऽपहरंस्तेनः परवित्तमराजके&lt;br&gt;&#xA;यदाऽस्य तद्धरन्त्यन्ये तदा राजानमिच्छति&lt;br&gt;&#xA;यथा धर्मसमाविष्टो धनं गृह्णाति तस्करः&lt;br&gt;&#xA;तदा तेषां स्पृहयते ये वै तुष्टास्स्वकैर्धनैः&lt;br&gt;&#xA;अभीतश्शुचिरभ्येति राजद्वारमशङ्कितः&lt;br&gt;&#xA;न हि दुश्चरितं किञ्चिदन्तरात्मनि पश्यति&lt;br&gt;&#xA;तस्मादनार्जवे बुद्धिर्न कार्या ते कथञ्चन&lt;br&gt;&#xA;असाधुभ्योऽस्य न भयं न चोरेभ्यो न राजतः&lt;br&gt;&#xA;न किञ्चित्कस्यचित्कुर्वन्निर्भयश्शुचिरावसेत्&lt;br&gt;&#xA;सर्वतश्शङ्कते स्तेनो मृगो ग्राममिवेयिवान्&lt;br&gt;&#xA;बहुधाऽऽचरितं पापमन्यस्यैवानुपश्यति&lt;br&gt;&#xA;मुदितश्शुचिरभ्येति सर्वतो निर्भयस्सदा&lt;br&gt;&#xA;न हि दुश्चरितं किञ्चिदात्मनोऽन्येषु पश्यति&lt;br&gt;&#xA;दातव्यमित्ययं धर्म उक्तो भूतहिते रतैः&lt;br&gt;&#xA;तं मन्यन्ते धनयुताः कृपणैस्सम्प्रवर्तितम्&lt;br&gt;&#xA;यदाऽनीयन्त कार्पण्यमथैषामेव रोचते&lt;br&gt;&#xA;धनवन्तोपि नात्यन्तं भवन्ति सुखिनोपि वा&lt;br&gt;&#xA;यदन्यैर्विहितं नेच्छेदात्मनः कर्म पूरुषः&lt;br&gt;&#xA;न तत्परेषु कुर्वीत जानन्नप्रियमात्मनः&lt;br&gt;&#xA;योऽन्यस्य स्यादुवद्वक्ति कस्तं हिंसितुमर्हति&lt;br&gt;&#xA;यदन्यस्तस्य तत्कुर्यान्न मृष्येदिति मे मतिः&lt;br&gt;&#xA;जीवितुं यस्स्वयं चेच्छेत्कथं सोऽन्यं प्रघातयेत्&lt;br&gt;&#xA;यद्यदात्मन इच्छेत तत्परस्यापि चिन्तयेत्&lt;br&gt;&#xA;अतिरिक्तस्संविभजेद्भोगैरन्यानकिञ्चनान्&lt;br&gt;&#xA;एतस्मात्कारणाद्धात्रा कुसीदंसम्प्रवर्तितम्&lt;br&gt;&#xA;यस्मिंस्तु देवास्समये सम्पद्येरंस्तमारभेत्&lt;br&gt;&#xA;अथ चेल्लोभसमये स्थितिर्धर्मेऽप्यशोभना&lt;br&gt;&#xA;सर्वं प्रियाभ्युपगतं पुण्यमाहुर्मनीषिणः&lt;br&gt;&#xA;पश्यैतं लक्षणोद्देशं धर्माधर्मे युधिष्ठिर&lt;br&gt;&#xA;लोकसङ्ग्रहसंयुक्तं विधात्रा विहितं पुरा&lt;br&gt;&#xA;सूक्ष्मतत्त्वार्थनियतं सदाचरितमुत्तमम्&lt;br&gt;&#xA;धर्मलक्षणमाख्यातमेतत्ते कुरुसत्तम&lt;br&gt;&#xA;तस्मादनार्जवे बुद्धिर्न ते कार्या कथञ्चन&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/245/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/245/</guid>
      <description>&lt;p&gt;युधिष्ठिरः-&lt;br&gt;&#xA;सूक्ष्मं साधु समादिष्टं भवता धर्मलक्षणम्&lt;br&gt;&#xA;प्रतिभा ह्यस्ति मे काचित्प्रब्रूयामनुमानतः&lt;br&gt;&#xA;भूयांसो हृदये ये मे प्रश्नास्ते व्याहृतास्त्वया&lt;br&gt;&#xA;इममन्यं प्रवक्ष्यामि न राजन्निग्रहादिव&lt;br&gt;&#xA;इमे हि पालयन्तीह सृजन्त्युत्तारयन्ति च&lt;br&gt;&#xA;न धर्मः परिपाठेन शक्यो भारत वेदितुम्&lt;br&gt;&#xA;अन्यो धर्मस्समस्थस्य विषमस्थस्य चापरः&lt;br&gt;&#xA;अतस्ते तु कथं शक्याः परिपाठेन वेदितुम्&lt;br&gt;&#xA;सदाचारो मतो धर्मस्सन्तस्त्वाचारलक्षणाः&lt;br&gt;&#xA;साध्यासाध्यं कथं शक्यं सदाचारोऽप्यलक्षणाः&lt;br&gt;&#xA;दृश्यते धर्मरूपेण ह्यधर्मं प्राकृतश्चरन्&lt;br&gt;&#xA;धर्मं चाधर्मरूपेण कश्चिदप्राकृतश्चरन्&lt;br&gt;&#xA;पुनरस्य प्रमाणं हि निर्दिष्टं शास्त्रकोविदैः&lt;br&gt;&#xA;वेदवादाश्चानुयुगं ह्रसन्तीतीह नश्श्रुतम्&lt;br&gt;&#xA;अन्ये कृतयुगे धर्मास्त्रेतायां द्वापरे परे&lt;br&gt;&#xA;अन्ये कलियुगे धर्मा यथाशक्ति कृता इव&lt;br&gt;&#xA;आम्नायवचनं सत्यमित्ययं लोकसङ्ग्रहः&lt;br&gt;&#xA;आम्नायेभ्यः पुनर्वेदाः प्रसृतास्सर्वतोमुखाः&lt;br&gt;&#xA;ते चेत्सर्वे प्रमाणं वै नाप्रमाणं तु विद्यते&lt;br&gt;&#xA;प्रमाणं चेत्प्रमाणेन विरुद्ध्येच्छास्त्रता कुतः&lt;br&gt;&#xA;धर्मस्य ह्रियमाणस्य बलवद्भिर्दुरात्मभिः&lt;br&gt;&#xA;यदा विक्रियते संस्था ततस्साऽपि प्रणश्यति&lt;br&gt;&#xA;विद्मो वैनं न वा विद्मश्शक्यं वा वेदितुं न वा&lt;br&gt;&#xA;अणीयान्क्षुरधाराया गरीयान्पर्वतादपि&lt;br&gt;&#xA;गन्धर्वनगराकारः प्रथमं सम्प्रदृश्यते&lt;br&gt;&#xA;अन्वीक्ष्यमाणः कविभिः पुनर्गच्छत्यदर्शनम्&lt;br&gt;&#xA;निपानानीव गोभ्याशे क्षेत्रे कुल्ये च भारत&lt;br&gt;&#xA;स्मृतो हि शाश्वतो धर्मो विप्रहीणो न दृश्यते&lt;br&gt;&#xA;कामादपेक्षया चान्ये कारणैरपरैस्तथा&lt;br&gt;&#xA;असन्तोऽपि वृथाचारं भजन्ते बहवोऽपरे&lt;br&gt;&#xA;धर्मो भवति स क्षिप्रं विलोमस्तेष्वसाधुषु&lt;br&gt;&#xA;अन्ये तानाहुरुन्मत्तानपि वाचं हसन्त्युत&lt;br&gt;&#xA;महाजनादुपावृत्ता राजधर्मं समाश्रिताः&lt;br&gt;&#xA;न हि सर्वगतः कश्चिदाचारस्सम्प्रदृश्यते&lt;br&gt;&#xA;तेनैवान्यः प्रभवति सोऽपरं बाधते पुनः&lt;br&gt;&#xA;दृश्यते चैव स पुनस्तुल्यरूपो यदृच्छया&lt;br&gt;&#xA;यो नैवान्यः प्रभवति सोऽपरानपि बाधते&lt;br&gt;&#xA;आचाराणामनैकाग्र्यं सर्वेषामेव लक्षयेत्&lt;br&gt;&#xA;भीष्मः-&lt;br&gt;&#xA;चिराभिपन्नः कविभिः पूर्वं धर्म उदाहृतः&lt;br&gt;&#xA;तेनाचारेण पूर्वेण संस्था भवति शाश्वती&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/246/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/246/</guid>
      <description>&lt;p&gt;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;तुलाधारस्य वाक्यानि धर्मे जाजलिना सह&lt;br&gt;&#xA;वने वनचरः कश्चिज्जाजलिर्नाम वै द्विजः&lt;br&gt;&#xA;सागरोद्देशमागम्य तपस्तेपे महातपाः&lt;br&gt;&#xA;नियतो नियताहारश्चीराजिनजटाधरः&lt;br&gt;&#xA;मलपङ्कधरो धीमान्बहून्वर्षगणान्मुनिः&lt;br&gt;&#xA;स कदाचिन्महातेजा जलवासो महीपते&lt;br&gt;&#xA;चचार लोकान्विप्रर्षिः प्रेक्षमाणो महाजवः&lt;br&gt;&#xA;स चिन्तयामास मुनिर्जलमध्ये कदाचन&lt;br&gt;&#xA;विप्रेक्ष्य सागरान्तां वै महीं सवनकाननाम्&lt;br&gt;&#xA;न मया सदृशोऽस्तीह लोके स्थावरजङ्गमे&lt;br&gt;&#xA;अप्सु वैहायसान्गच्छन्महायोग्यस्मि हीति वै&lt;br&gt;&#xA;स दृश्यमानो रक्षोभिर्जलमध्ये च भारत&lt;br&gt;&#xA;आस्फोटयत्तदाऽऽकाशे धर्मः प्राप्तो मयेति वै&lt;br&gt;&#xA;अब्रुवंश्च पिशाचास्तु नैवं त्वं वक्तुमर्हसि&lt;br&gt;&#xA;तुलाधारो वणिग्धर्मा वाराणस्यां महायशाः&lt;br&gt;&#xA;सोऽप्येवं नार्हते वक्तुं यथा त्वं द्विजसत्तम&lt;br&gt;&#xA;जाजलिः-&lt;br&gt;&#xA;इत्युक्तो जाजलिर्भूतैः प्रत्युवाच महातपाः&lt;br&gt;&#xA;पश्येयं तं महाप्राज्ञं तुलाधारं यशस्विनम्&lt;br&gt;&#xA;भीष्मः-&lt;br&gt;&#xA;इति ब्रुवाणं तमृषिं रक्षांस्युत्थाय सागरात्&lt;br&gt;&#xA;अब्रुवन्गच्छ पन्थानमास्थायेमं द्विजोत्तम&lt;br&gt;&#xA;इत्युक्तो जाजलिर्भूतैर्जगाम विमनास्तदा&lt;br&gt;&#xA;वाराणस्यां तुलाधारं समासाद्याब्रवीद्द्विजः&lt;br&gt;&#xA;युधिष्ठिरः-&lt;br&gt;&#xA;किं कृतं सुकृतं तात कर्म जाजलिना पुरा&lt;br&gt;&#xA;येन सिद्धिं परां प्राप्तस्तन्मे व्याख्यातुमर्हसि&lt;br&gt;&#xA;भीष्मः-&lt;br&gt;&#xA;अतीव तपसा युक्तो घोरेण स बभूव ह&lt;br&gt;&#xA;नद्युपस्पर्शनपरस्सायम्प्रातर्महातपाः&lt;br&gt;&#xA;अग्निं परिचरन्सम्यक्स्वाध्यायपरमो द्विजः&lt;br&gt;&#xA;वानप्रस्थविधानज्ञो जाजलिर्ज्वलनप्रियः&lt;br&gt;&#xA;सत्ये तपसि तिष्ठन्सन्न चाधर्ममवैक्षत&lt;br&gt;&#xA;वर्षास्वाकाशशायी च हेमन्ते जलसंश्रयः&lt;br&gt;&#xA;वातातपसहो ग्रीष्मे न चाधर्ममविन्दत&lt;br&gt;&#xA;दुःखशय्यां च विविधां भूमौ च परिवर्तनम्&lt;br&gt;&#xA;ततः कदाचित्स मुनिर्वर्षास्वाकाशमास्थितः&lt;br&gt;&#xA;अन्तरिक्षाज्जलं मूर्ध्ना प्रत्यगृह्णान्मुहुर्मुहुः&lt;br&gt;&#xA;क्लिन्ना बभूवुर्ग्रथिता आप्लुतस्य जटाः प्रभो&lt;br&gt;&#xA;अरण्यगमनान्नित्यं मलिनो मलसंयुतः&lt;br&gt;&#xA;स कदाचिन्निराहारो वायुभक्षो महातपाः&lt;br&gt;&#xA;तस्थौ काष्ठवदव्यग्रो न चचाल च कर्हिचित्&lt;br&gt;&#xA;तस्य स्म स्थाणुभूतस्य निर्विचेष्टस्य भारत&lt;br&gt;&#xA;कुलिङ्गशकुनी राजन्नीडं शिरसि चक्रतुः&lt;br&gt;&#xA;स तौ दयावान्स मुनिरुपप्रैक्षत दम्पती&lt;br&gt;&#xA;कुर्वाणौ नीडकं तत्र जटासु तृणतन्तुभिः&lt;br&gt;&#xA;यदा न स चलत्येव स्थाणुभूतो महातपाः&lt;br&gt;&#xA;ततस्तौ परिविश्वस्तौ सुखं तत्रोषतुस्तदा&lt;br&gt;&#xA;अतीतास्वथ वर्षासु शरत्काल उपस्थिते&lt;br&gt;&#xA;प्राजापत्येन विधिना विश्वासात्काममोहितौ&lt;br&gt;&#xA;तत्रोत्पादयतां राजञ्शिरस्यण्डानि खेचरौ&lt;br&gt;&#xA;तान्यबुध्यत तेजस्वी स विप्रस्संशितव्रतः&lt;br&gt;&#xA;बुद्ध्वा च स महातेजा न चचाल च जाजलिः&lt;br&gt;&#xA;धर्मे कृतमना नित्यं नाधर्मं स त्वरोचयत्&lt;br&gt;&#xA;अहन्यहनि चागत्य ततस्तावस्य मूर्धनि&lt;br&gt;&#xA;आश्वासितौ च सततं सम्प्रहृष्टौ तदा विभो&lt;br&gt;&#xA;अण्डेभ्यस्त्वथ पुष्टेभ्यः प्राजायन्त शकुन्तकाः&lt;br&gt;&#xA;व्यवर्धन्त च तत्रैव न चाकम्पत जाजलिः&lt;br&gt;&#xA;स रक्षमाणस्त्वण्डानि कुलिङ्गानां धृतव्रतः&lt;br&gt;&#xA;तथैव तस्थौ धर्मात्मा निर्विचेष्टस्समाहितः&lt;br&gt;&#xA;ततस्तु काले राजेन्द्र बभूवुस्त्वथ पक्षिणः&lt;br&gt;&#xA;बुबुधे तांश्च स मुनिर्जातपक्षाञ्छकुन्तकान्&lt;br&gt;&#xA;ततः कदाचित्तांस्तत्र पश्यन्पक्षीन्यतव्रतः&lt;br&gt;&#xA;तथैव तस्थौ धर्मात्मा निर्विचेष्टस्समाहितः&lt;br&gt;&#xA;बभूव परमप्रीतस्तदा मतिमतां वरः&lt;br&gt;&#xA;ततस्तानिह संवृद्धान्दृष्ट्वा चैवाप्तवान्मुदम्&lt;br&gt;&#xA;शकुनी निर्भयौ तत्र ऊषतुश्चाणडजैस्सह&lt;br&gt;&#xA;जातपक्षांश्च तान्पश्यन्नुड्डीनान्पुनरागतान्&lt;br&gt;&#xA;सायं सायं द्विजान्विप्रो न चाकम्पत जाजलिः&lt;br&gt;&#xA;कदाचित्पुनरभ्येत्य पुनर्गच्छन्ति सन्ततम्&lt;br&gt;&#xA;त्यक्ता मातापितृभ्यां ते न चाकम्पत जाजलिः&lt;br&gt;&#xA;अथ ते दिवसे चारं गत्वा सायं पुनर्नृप&lt;br&gt;&#xA;उपावर्तन्त तत्रैव निवासार्थं शकुन्तकाः&lt;br&gt;&#xA;कदाचिद्दिवसान्पञ्च समुत्पत्य विहङ्गमाः&lt;br&gt;&#xA;षष्ठेऽहनि समाजग्मुर्न चाकम्पत जाजलिः&lt;br&gt;&#xA;क्रमेण च पुनस्सर्वे दिवसानि बहून्यपि&lt;br&gt;&#xA;नोपावर्तन्त शकुना जातपक्षाश्च ते तदा&lt;br&gt;&#xA;कदाचिन्मासमात्रेण समुत्पत्य विहङ्गमाः&lt;br&gt;&#xA;नैवागच्छंस्ततो राजन्प्रातिष्ठत स जाजलिः&lt;br&gt;&#xA;ततस्तेषु प्रलीनेषु जाजलिर्जातविस्मयः&lt;br&gt;&#xA;सिद्धोऽस्मीति मतिं चक्रे ततस्तं मान आविशत्&lt;br&gt;&#xA;स तु तान्निर्गतान्दृष्ट्वा शकुन्तान्नियतव्रतः&lt;br&gt;&#xA;सम्भावितात्मा सम्भाव्य भृशं प्रीतस्तदाऽभवत्&lt;br&gt;&#xA;स नद्यां समुपस्पृश्य तर्पयित्वा हुताशनम्&lt;br&gt;&#xA;उदयन्तमथादित्यमभ्यागच्छन्महातपाः&lt;br&gt;&#xA;सम्भाव्य चटकान्मूर्ध्नि जाजलिर्जपतां वरः&lt;br&gt;&#xA;आस्फोटयत्तथाऽऽकाशे धर्मः प्राप्तो मयेति च&lt;br&gt;&#xA;अथान्तरिक्षे वागासीत्तां च शुश्राव जाजलिः&lt;br&gt;&#xA;धर्मेण न समस्त्वं वै तुलाधारस्य जाजले&lt;br&gt;&#xA;वाराणस्यां महाप्राज्ञस्तुलाधारः प्रतिष्ठितः&lt;br&gt;&#xA;सोऽप्येवं नार्हते वक्तुं यथा त्वं भाषसे द्विज&lt;br&gt;&#xA;सोऽमर्षवशमापन्नस्तुलाधारदिदृक्षया&lt;br&gt;&#xA;पृथिवीमचरद्राजन्यत्रसायङ्गृहो मुनिः&lt;br&gt;&#xA;कालेन महता गच्छन्स तु वाराणसीं पुरीम्&lt;br&gt;&#xA;विक्रीणन्तं च पण्यानि तुलाधारं ददर्श सः&lt;br&gt;&#xA;सोऽपि दृष्ट्वैव तं विप्रमायान्तं भाण्डजीवनः&lt;br&gt;&#xA;समुत्थाय सुसंहृष्टस्स्वागतेनाभ्यपूजयत्&lt;br&gt;&#xA;तुलाधारः-&lt;br&gt;&#xA;आयान्नेवासि विदितो मम ब्रह्मन्न संशयः&lt;br&gt;&#xA;ब्रवीमि यत्तु वचनं तच्छृणुष्व द्विजोत्तम&lt;br&gt;&#xA;सागरानूपमाश्रित्य तपस्तप्तं त्वया महत्&lt;br&gt;&#xA;न च धर्मस्य संस्थानं त्वं पुरा वेत्थ किञ्चन&lt;br&gt;&#xA;ततस्सिद्धस्य तपसा तव विप्र शकुन्तकाः&lt;br&gt;&#xA;क्षिप्रं शिरस्यजायन्त ते च सम्भावितास्त्वया&lt;br&gt;&#xA;जातपक्षा यदा ते च गताश्च चरितुं ततः&lt;br&gt;&#xA;मन्यमानस्ततो धर्मं चटकप्रभवं द्विज&lt;br&gt;&#xA;खे वाचं त्वं तदाऽश्रौषीर्मां प्रति द्विजसत्तम&lt;br&gt;&#xA;अमर्षवशमापन्नस्ततः प्राप्तो भवानिह&lt;br&gt;&#xA;करवाणि प्रियं किं ते तत्प्रब्रूहि द्विजोत्तम&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/247/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/247/</guid>
      <description>&lt;p&gt;भीष्मः-&lt;br&gt;&#xA;इत्युक्तस्स तदा तेन तुलाधारेण धीमता&lt;br&gt;&#xA;प्रोवाच वचनं धीमाञ्जाजलिर्जपतां वरः&lt;br&gt;&#xA;जाजलिः-&lt;br&gt;&#xA;विक्रीणनस्सर्वरसान्सर्वगन्धांश्च वाणिज&lt;br&gt;&#xA;वनस्पतीनोषधीश्च तेषां मूलफलानि च&lt;br&gt;&#xA;अध्यगा नैष्ठिकीं बुद्धिं कुतस्त्वामियमागता&lt;br&gt;&#xA;एतदाचक्ष्व मे सर्वं निखिलेन महामते&lt;br&gt;&#xA;भीष्मः-&lt;br&gt;&#xA;एवमुक्तस्तुलाधारो ब्राह्मणेन यशस्विना&lt;br&gt;&#xA;उवाच धर्मसूक्ष्माणि वैश्यो धर्मार्थतत्त्ववित्&lt;br&gt;&#xA;जाजलिं क्लिष्टतपसं ज्ञानतृप्तस्तदा नृप&lt;br&gt;&#xA;तुलाधारः-&lt;br&gt;&#xA;वेदाहं जाजले धर्मं सरहस्यं सनातनम्&lt;br&gt;&#xA;सर्वभूतेषु मैत्रत्वं पुराणं यं जना विदुः&lt;br&gt;&#xA;अद्रोहेणैव भूतानामल्पद्रोहेण वा पुनः&lt;br&gt;&#xA;या वृत्तिस्स परो धर्मस्तेन जीवामि जाजले&lt;br&gt;&#xA;परिच्छिन्नैः काष्ठतृणैर्ममेदं शरणं कृतम्&lt;br&gt;&#xA;अलातं पद्मकं तुङ्गं गन्धांश्चोच्चावचानपि&lt;br&gt;&#xA;रसांश्च तांस्तान्विप्रर्षे मद्यवर्जमहं बहून्&lt;br&gt;&#xA;क्रीत्वा तु प्रतिविक्रीणे परहस्तादमायया&lt;br&gt;&#xA;सर्वेषां यस्सुहृन्नित्यं सर्वेषां च हिते रतः&lt;br&gt;&#xA;कर्मणा मनसा वाचा स धर्मं वेद जाजले&lt;br&gt;&#xA;नाहं परेषां कर्मानि प्रशंसामि शपामि वा&lt;br&gt;&#xA;आकाशस्येव लोकस्य जाजले पश्य चित्रताम्&lt;br&gt;&#xA;नानुरुध्ये विरुध्ये वा न द्वेष्मि न च कामये&lt;br&gt;&#xA;समोऽस्मि सर्वभूतेषु पश्य मे जाजले व्रतम्&lt;br&gt;&#xA;तुला मे सर्वभूतेषु समा तिष्ठति जाजले&lt;br&gt;&#xA;इष्टानिष्टवियुक्तश्च प्रियद्वेषविवर्जितः&lt;br&gt;&#xA;इति मां त्वं विजानीहि सर्वलोकस्य जाजले&lt;br&gt;&#xA;समं मतिमतां श्रेष्ठ समलोष्टाश्मकाञ्चनः&lt;br&gt;&#xA;यथाऽन्धबधिरोन्मत्ता उच्छ्वासपरमास्सदा&lt;br&gt;&#xA;दैवेन पिहितद्वारास्सोपमा पश्यतो मम&lt;br&gt;&#xA;यथा वृद्धातुरकृशा निस्पृहा विषयान्प्रति&lt;br&gt;&#xA;तथा कामार्थभोगेषु ममापि विगता स्पृहा&lt;br&gt;&#xA;यदा चायं न बिभेति यदा चास्मान्न बिभ्यति&lt;br&gt;&#xA;यदा नेच्छति न द्वेष्टि तदा सिद्ध्यति वै द्विज&lt;br&gt;&#xA;यदा न कुरुते भावं सर्वभूतेषु पापकम्&lt;br&gt;&#xA;कर्मणा मनसा वाचा ब्रह्म सम्पद्यते तदा&lt;br&gt;&#xA;न भूतो न भविष्योऽत्र न च धर्मोऽस्ति कश्चन&lt;br&gt;&#xA;योऽभयस्सर्वभूतानां सम्प्राप्नोत्यभयं पदम्&lt;br&gt;&#xA;यस्मादुद्विजते लोकस्सर्वो मृत्युमुखादिव&lt;br&gt;&#xA;क्रूरवाक्यो दण्डपरस्स प्राप्नोति महद्भयम्&lt;br&gt;&#xA;यथावद्वर्तमानानां वृद्धानां पुत्रपौत्रिणाम्&lt;br&gt;&#xA;अनुवर्तामहे वृत्तमहिंस्राणां महात्मनाम्&lt;br&gt;&#xA;प्रनष्टश्शाश्वतो धर्मस्सदाचारेण मोहितः&lt;br&gt;&#xA;तेन वैद्यस्तपस्वी वा ज्ञातवान्वाऽपि मुह्यते&lt;br&gt;&#xA;एवं यस्साधु दान्तश्च चरेदद्रोहचेतसा&lt;br&gt;&#xA;आचाराज्जाजले प्राज्ञः क्षिप्रं धर्ममवाप्नुयात्&lt;br&gt;&#xA;नद्यावेगाद्यथा काष्ठमुह्यमानं यदृच्छया&lt;br&gt;&#xA;यदृच्छयैव काष्ठेन सन्धिं गच्छेत केनचित्&lt;br&gt;&#xA;तत्रापराणि दारूणि संसृज्यन्ते ततस्ततः&lt;br&gt;&#xA;तृणकाष्ठकरीषाणि कदाचिन्न समीक्षया&lt;br&gt;&#xA;एवमेवायमाचारः प्रादुर्भूतो यतस्ततः&lt;br&gt;&#xA;सहायवान्द्रव्यवान्यस्सुभगोऽपि यतस्ततः&lt;br&gt;&#xA;ततस्तानेव कवयश्शास्त्रेषु प्रवदत्युत&lt;br&gt;&#xA;कीर्त्यर्थमथ हृल्लेखाः पटवः कृत्स्ननिर्णयाः&lt;br&gt;&#xA;यस्मान्नोद्विजते भूतं जातु किञ्चित्कथञ्चन&lt;br&gt;&#xA;अभयं सर्वभूतेभ्यस्स प्राप्नोति महामते&lt;br&gt;&#xA;यस्मादुद्विजते विद्वन्सर्वलोको वृकादिव&lt;br&gt;&#xA;क्रोशतस्तीरमासाद्य यथा सर्वे जलेचराः&lt;br&gt;&#xA;स भयं सर्वभूतेभ्यस्सम्प्राप्नोति महामते&lt;br&gt;&#xA;तपोभिर्यज्ञदानैश्च वाक्यैः प्रज्ञाश्रितैस्तथा&lt;br&gt;&#xA;नाप्नोत्यभयदानस्य यद्यत्फलमिहाश्नुते&lt;br&gt;&#xA;लोके यस्सर्वभूतेभ्यो ददात्यभयदक्षिणाम्&lt;br&gt;&#xA;स सत्ययज्ञैरीजानः प्राप्नोत्यभयदक्षिणाम्&lt;br&gt;&#xA;न भूतानामहिंसाया ज्यायान्धर्मोऽस्ति कश्चन&lt;br&gt;&#xA;यस्मान्नोद्विजते दीनो जातु किञ्चित्कथञ्चन&lt;br&gt;&#xA;सोऽभयं सर्वभूतेभ्यस्सम्प्राप्नोति महामुने&lt;br&gt;&#xA;यस्मादुद्विजते लोकस्सर्पाद्वेश्मगतादिव&lt;br&gt;&#xA;न स धर्ममवाप्नोति इह लोके परत्र च&lt;br&gt;&#xA;सर्वभूतात्मभूतस्य सर्वभूतानि पश्यतः&lt;br&gt;&#xA;देवा अप्यस्य मुह्यन्ति अपदस्य पदैषिणः&lt;br&gt;&#xA;दानं भूताभयस्याहुस्सर्वदानेभ्य उत्तमम्&lt;br&gt;&#xA;ब्रवीमि ते सत्यमिदं श्रद्धत्स्व मम जाजले&lt;br&gt;&#xA;स एव सुभगो भूत्वा पुनर्भवति दुर्भगः&lt;br&gt;&#xA;व्यापत्तिं कर्मणां दृष्ट्वा जुगुप्सन्ति जनास्सदा&lt;br&gt;&#xA;अकारणो हि नेहास्ति धर्मस्सूक्ष्मो हि जाजले&lt;br&gt;&#xA;भूतभव्यार्थमेवेह धर्मप्रवचनं कृतम्&lt;br&gt;&#xA;सूक्ष्मत्वान्न स विज्ञातुं शक्यते बहुनिर्णयः&lt;br&gt;&#xA;उपलभ्यान्तरे चान्यानाचारानवबुध्यते&lt;br&gt;&#xA;ये च च्छिन्दन्ति वृक्षानां ये च छिन्दन्ति संस्थितान्&lt;br&gt;&#xA;कृषन्ति महतो भारान्बध्नन्ति दमयन्ति च&lt;br&gt;&#xA;हत्वा सत्वानि खादन्ति तान्कथं न विगर्हसे&lt;br&gt;&#xA;मानुषा मानुषानेव दासभोगेन भुञ्जते&lt;br&gt;&#xA;वधबन्धनिरोधेन कारयन्ति दिवानिशम्&lt;br&gt;&#xA;आत्मनश्चापि जानासि यद्दुःखं वधताडने&lt;br&gt;&#xA;पञ्चेन्द्रियेषु भूतेषु सर्वं वसति दैवतम्&lt;br&gt;&#xA;आदित्यश्चन्द्रमा वायुर्ब्रह्मा प्राणः क्रतुर्यमः&lt;br&gt;&#xA;तानि जीवानि विक्रीय का मृतेषु विचारणा&lt;br&gt;&#xA;का तैले का धृते ब्रह्मन्मधुन्यप्स्वोषधीषु वा&lt;br&gt;&#xA;अदंशमशके देशे सुखसंवर्धितान्पशून्&lt;br&gt;&#xA;तांश्च मातुः प्रियान्धुर्यान्नाक्रम्य बहुधा नराः&lt;br&gt;&#xA;बहुदंशाकुलान्देशान्नयन्ति बहुकर्दमान्&lt;br&gt;&#xA;वाहसम्पीडिता धुर्यास्सीदन्त्यविधिना परे&lt;br&gt;&#xA;न मन्ये भ्रूणहत्याऽपि विशिष्टा तेन कर्मणा&lt;br&gt;&#xA;कृषिं साध्विति मन्यन्ते सा च वृत्तिस्सुदारुणा&lt;br&gt;&#xA;भूमिं भूमिशयांश्चैव हन्ति काष्ठैरयोमुखैः&lt;br&gt;&#xA;तथैवानडुहो युक्तान्क्षुत्तृष्णाश्रमकर्शितान्&lt;br&gt;&#xA;अघ्न्या इति गवां नाम क एतान्हन्तुमर्हति&lt;br&gt;&#xA;महच्चकाराकुशलं वृथा यो गां निहन्ति च&lt;br&gt;&#xA;ऋषयो यतयो ह्येते नहुषे प्रत्यवेदयन्&lt;br&gt;&#xA;गां मातरं चाप्यवधीर्वृषभं च प्रजापतिम्&lt;br&gt;&#xA;अकार्यं नहुषाकार्षींर्लप्स्यामस्त्वत्कृते व्यथाम्&lt;br&gt;&#xA;शतं चैकं च रोगाणां सर्वभूतेष्वपातयन्&lt;br&gt;&#xA;ऋषयस्ते महाभागाः प्रशस्तास्ते च जाजले&lt;br&gt;&#xA;भ्रूणघ्नं नहुषं चाहुर्न तं भोक्ष्यामहे वयम्&lt;br&gt;&#xA;इत्युक्त्वा ते महात्मानस्सर्वे तत्त्वार्थदर्शिनः&lt;br&gt;&#xA;ऋषयो यतयश्शान्तास्तपसा प्रत्येषधयन्&lt;br&gt;&#xA;ईदृशानशिवान्घोरानाचारानिह जाजले&lt;br&gt;&#xA;केवलाचरितत्वात्तु नैपुणान्नावबुध्यसे&lt;br&gt;&#xA;कारणाद्धर्ममन्विच्छेन्न लोकं विरसं चरेत्&lt;br&gt;&#xA;यो हन्याद्यश्च मां स्तौति तत्रापि शृणु जाजले&lt;br&gt;&#xA;समौ तावपि मे स्यातां न हि मे स्तः प्रियाप्रिये&lt;br&gt;&#xA;एतदीदृशकं धर्मं प्रशंसन्ति मनीषिणः&lt;br&gt;&#xA;उपपत्त्या हि सम्पन्नो यतिभिश्चेह सेव्यते&lt;br&gt;&#xA;सततं धर्मशीलैश्च निपुणेनोपलक्ष्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/248/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/248/</guid>
      <description>&lt;p&gt;जाजलिः-&lt;br&gt;&#xA;अयं प्रवर्तितो धर्मस्तुलाधार यथा त्वया&lt;br&gt;&#xA;स्वर्गद्वारप्रवृत्तिश्च भूतानामवरोत्स्यते&lt;br&gt;&#xA;कृषिभ्योऽन्नं च भवति ततस्त्वमुपजिवसि&lt;br&gt;&#xA;पशुभिश्चौषधीभिश्च मर्त्या जीवन्ति वाणिज&lt;br&gt;&#xA;ततो यज्ञश्च भवति नास्तिक्यमपि जल्पसि&lt;br&gt;&#xA;न हि वर्तेदयं लोको वार्तामुत्सृज्य केवलाम्&lt;br&gt;&#xA;तुलाधारः-&lt;br&gt;&#xA;वक्ष्यामि जाजले वृत्तिं नास्मि ब्राह्मण नास्तिकः&lt;br&gt;&#xA;न च यज्ञं विनिन्दामि यज्ञवित्तु सुदुर्लभः&lt;br&gt;&#xA;नमो ब्राह्मण यज्ञाय ये च यज्ञविदो जनाः&lt;br&gt;&#xA;स्वयज्ञं ब्राह्मणा हित्वा क्षत्रयज्ञमनुष्ठिताः&lt;br&gt;&#xA;लुब्धैर्वित्तपरैर्ब्रह्मन्नास्तिकैस्सम्प्रवर्तितम्&lt;br&gt;&#xA;वेदवादार्थविज्ञानं सत्याभासमिवानृतम्&lt;br&gt;&#xA;इदं देयमिदं देयमिति नान्यच्चिकीर्षति&lt;br&gt;&#xA;अतस्स्तैन्यं प्रभवति विकर्माणि च जाजले&lt;br&gt;&#xA;तदेव सुकृतं हव्यं तेन तुष्यन्ति देवताः&lt;br&gt;&#xA;नमस्कारेण हविषा स्वाध्यायैरौषधैस्तथा&lt;br&gt;&#xA;पूजा स्याद्देवतानां हि यथाशास्त्रनिदर्शनम्&lt;br&gt;&#xA;इष्टापूर्तात्तु साधूनां विदुषां जायते प्रजा&lt;br&gt;&#xA;लुब्धेभ्यो जायते लुब्धस्समेभ्यो जायते समः&lt;br&gt;&#xA;यजमानं यथा चाहुरृत्विजश्च तथा प्रजा&lt;br&gt;&#xA;यज्ञात्प्रजा प्रभवति नभसोऽम्भो यथाऽमलम्&lt;br&gt;&#xA;अग्नौ प्रास्ताहुतिर्ब्रह्मन्नादित्यमुपगच्छति&lt;br&gt;&#xA;आदित्याज्जायते वृष्टिर्वृष्टेरन्नं ततः प्रजाः&lt;br&gt;&#xA;यज्ञात्स्वनुष्ठितात्पूर्वे सर्वान्कामांश्च लेभिरे&lt;br&gt;&#xA;अकृष्टपच्या पृथिवी आशीर्भिर्वीरुधोऽभवन्&lt;br&gt;&#xA;न ते यज्ञेष्वात्मसु वा फलं पश्यन्ति किञ्चन&lt;br&gt;&#xA;शंसमानाः फलं यज्ञे ये यजेरन्कथञ्चन&lt;br&gt;&#xA;जानन्तश्च तथा साधु लुब्धा वित्तप्रयोजनाः&lt;br&gt;&#xA;ते स्म पापकृतां लोकान्गच्छेयुः पापकर्मणः&lt;br&gt;&#xA;प्रमाणमप्रमाणेन यः कुर्यादशुभं नरः&lt;br&gt;&#xA;स पापात्माऽकृतप्रज्ञस्सदैवेह द्विजोत्तम&lt;br&gt;&#xA;कर्तव्यमिति कर्तव्यं वेत्ति यो ब्राह्मणो भयम्&lt;br&gt;&#xA;ब्रह्मे स वर्तते लोके नैतत्कर्तव्यता पुनः&lt;br&gt;&#xA;विगुणं च पुनः कर्म ज्याय इत्यनुशुश्रुम&lt;br&gt;&#xA;सर्वभूतोपकारश्च फलभावे च संयमः&lt;br&gt;&#xA;सत्ययज्ञा जपयज्ञा अलुब्धाश्चात्मवृत्तयः&lt;br&gt;&#xA;उत्पन्नत्यागिनस्सर्वे जना आसन्नमत्सराः&lt;br&gt;&#xA;क्षेत्रक्षेत्रज्ञतत्त्वज्ञास्स्वयज्ञपरिनिष्ठिताः&lt;br&gt;&#xA;ब्राह्मं वेदमधीयन्ते तोषयन्त्यपरानपि&lt;br&gt;&#xA;अखिलं दैवतं सर्वं ब्रह्म ब्रह्मणि संश्रितम्&lt;br&gt;&#xA;तृप्यन्ति तृप्यतो देवास्तृप्तास्तृप्तस्य जाजले&lt;br&gt;&#xA;यथाऽमृतरसैस्तृप्तो नाभिनन्दति किञ्चन&lt;br&gt;&#xA;तथा प्रज्ञानतृप्तस्य नित्यतृप्तिस्सुखोदया&lt;br&gt;&#xA;धर्मारामो धर्मपरः कृत्स्नं व्यवसितास्तथा&lt;br&gt;&#xA;अस्ति नस्तत्त्वतो भूय इति प्राज्ञस्त्ववेक्षते&lt;br&gt;&#xA;ज्ञानविज्ञानिनः केचित्परं पारं निनीषवः&lt;br&gt;&#xA;अतीव तत्सदा पुण्यं पुण्याभिजनशोभितम्&lt;br&gt;&#xA;यत्र गत्वा न शोचन्ति न च्यवन्ति व्यथन्ति च&lt;br&gt;&#xA;ते तु तद्ब्रह्मणस्स्थानं प्राप्नुवन्तीह सात्विकाः&lt;br&gt;&#xA;नैव ते स्वर्गमिच्छन्ति न यजन्ति तपोधनाः&lt;br&gt;&#xA;सतां वर्त्मानुवर्तन्ते यथाबलमहिंसया&lt;br&gt;&#xA;वनस्पतीनोषधीश्च फलमूलानि ते विदुः&lt;br&gt;&#xA;न चैतानृत्विजो लुब्धा याजयन्ति फलार्थिनः&lt;br&gt;&#xA;स्वमेवार्थं कुर्वाणा यज्ञांश्चक्रुरनृत्विजः&lt;br&gt;&#xA;परिनिष्ठतकर्माणः प्रजानुग्रहकाङ्क्षिणः&lt;br&gt;&#xA;प्रापयेयुः प्रजास्स्वर्गे स्वधर्माचरणेन वै&lt;br&gt;&#xA;इति मे वर्तते बुद्धिस्समा सर्वत्र जाजले&lt;br&gt;&#xA;प्रयुञ्जते येन यज्ञे सदा प्राज्ञा द्विजर्षभ&lt;br&gt;&#xA;तेन ते देवयानेन पथा यान्ति महामुने&lt;br&gt;&#xA;आवृत्तिस्तत्र चैकेषां नास्त्यावृत्तिर्मनीषिणाम्&lt;br&gt;&#xA;उभौ तौ देवयानेन गच्छतो जाजले पथा&lt;br&gt;&#xA;स्वयं चैषामनडुहो युञ्जन्ति च वहन्ति च&lt;br&gt;&#xA;स्वयमुस्राश्च दुह्यन्ते मनस्सङ्कल्पसिद्धिभिः&lt;br&gt;&#xA;स्वयं यूपानुपादाय यजन्ते स्वाप्तदक्षिणाः&lt;br&gt;&#xA;यस्तथा भावितात्मा स्यात्स कामाल्ँलब्धुमर्हति&lt;br&gt;&#xA;ओषधीभिस्तथा ब्रह्मन्यजेरंस्ते न तादृशाः&lt;br&gt;&#xA;श्रद्धयाऽहं पुरस्कृत्य तादृशं प्रब्रवीमि ते&lt;br&gt;&#xA;निराशिषमनारम्भं निर्नमस्कारमस्तुतिम्&lt;br&gt;&#xA;अक्षीणं क्षीणकर्माणं तं देवा ब्राह्मणं विदुः&lt;br&gt;&#xA;न श्रावयन्न च यजन्न ददद्ब्राह्मणेषु च&lt;br&gt;&#xA;ग्राम्यां वृत्तिं लिप्समानः कां गतिं याति जाजले&lt;br&gt;&#xA;इदं तु दैवतं कृत्वा यथा यज्ञमवाप्नुयात्&lt;br&gt;&#xA;पुरोडाशो हि सर्वेषां पशूनां मेध्य उच्यते&lt;br&gt;&#xA;जाजलिः-&lt;br&gt;&#xA;अथ स्म कर्मणा केन वाणिज प्राप्नुयात्सुखम्&lt;br&gt;&#xA;महाप्राज्ञ वदस्वैतद्भृशं वै श्रद्दधामि ते&lt;br&gt;&#xA;तुलाधारः-&lt;br&gt;&#xA;उभयस्यानुपायज्ञो नैव यज्ञमथार्हति&lt;br&gt;&#xA;आज्येन पयसा दध्ना सत्कृत्यामिक्षया त्वचा&lt;br&gt;&#xA;बालैः पादैश्च शृङ्गेण सम्भरत्येव गोर्मखम्&lt;br&gt;&#xA;पत्नीवतेन विधिना प्रकरोति नियोजयन्&lt;br&gt;&#xA;सर्वा नद्यस्सरस्वत्यस्सर्वे पुण्याश्शिलोच्चयाः&lt;br&gt;&#xA;जाजले तीर्थमात्मेव मा स्म देशातिथिर्भवेत्&lt;br&gt;&#xA;एतानीदृशकान्धर्मानाचरन्निह जाजले&lt;br&gt;&#xA;कारणैर्धर्ममन्विच्छन्स लोकानाप्नुते शुभान्&lt;br&gt;&#xA;भीष्मः-&lt;br&gt;&#xA;एतानीदृशकान्धर्मांस्तुलाधारः प्रशंसति&lt;br&gt;&#xA;उपपत्त्या हि सम्पन्नान्नित्यं सद्भिर्निषेवितान्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/249/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/249/</guid>
      <description>&lt;p&gt;तुलाधारः-&lt;br&gt;&#xA;सद्भिर्वा यदि वाऽसद्भिरयं पन्थास्समास्थितः&lt;br&gt;&#xA;प्रत्यक्षं क्रियतां साधु ततो ज्ञास्यसि यद्यथा&lt;br&gt;&#xA;एते शकुन्ता बहवस्समन्ताद्विचरन्ति ह&lt;br&gt;&#xA;तवोत्तमाङ्गे सम्भूताश्श्येनाश्चान्याश्च जातयः&lt;br&gt;&#xA;आह्वयैनान्महाब्रह्मन्विशमानांस्ततस्ततः&lt;br&gt;&#xA;पश्येमान्हस्तपादेन श्लिष्टान्देहेन सर्वशः&lt;br&gt;&#xA;सम्भावयन्ति पितरं त्वया सम्भाविताः खगाः&lt;br&gt;&#xA;असंशयं पिता च त्वं पुत्रानाह्वय जाजले&lt;br&gt;&#xA;भीष्मः-&lt;br&gt;&#xA;ततो जाजलिना ते तु समाहूताः पतत्रिणः&lt;br&gt;&#xA;वाचमुच्चारयन्दिव्यां धर्मस्य वचनात्किल&lt;br&gt;&#xA;पक्षिणः-&lt;br&gt;&#xA;अहिंसादि कृतं कर्म इहैव च परत्र च&lt;br&gt;&#xA;स्पर्धा निहन्ति वै धर्मं स हता हन्ति तं नरम्&lt;br&gt;&#xA;समानां श्रद्दधानानां सम्मतानां सुचेतसाम्&lt;br&gt;&#xA;कुर्वतां यज्ञ इत्येव नायज्ञो जातु चेष्यते&lt;br&gt;&#xA;श्रद्धा वै सात्विकी देवी सूर्यस्य दुहिता नृप&lt;br&gt;&#xA;सावित्री प्रसवित्री च हविर्धानमयी ततः&lt;br&gt;&#xA;वाग्वृद्धं त्रायते श्रद्धा मनोवृद्धं च जाजले&lt;br&gt;&#xA;श्रद्धावृद्धं वाङ्मनसी न यज्ञस्त्रातुमर्हति&lt;br&gt;&#xA;अत्र गाथा ब्रह्मगीताः कीर्तयन्ति पुराविदः&lt;br&gt;&#xA;शुचेरश्रद्दधानस्य श्रद्दधानस्य चाशुचेः&lt;br&gt;&#xA;देवा वृत्तममन्यन्त सदृशं यज्ञकर्मणि&lt;br&gt;&#xA;श्रोत्रियस्य कदर्यस्य वदान्यस्य च वार्धुषेः&lt;br&gt;&#xA;मीमांसित्वोभयं देवास्सममन्नमकल्पयन्&lt;br&gt;&#xA;प्रजापतिस्तानुवाच विषमं कृतमित्युत&lt;br&gt;&#xA;श्रद्धापूतं वदान्यस्य हतमश्रद्धयेतरत्&lt;br&gt;&#xA;भोज्यमन्नं वदान्यस्य कदर्यस्य न वार्धुषेः&lt;br&gt;&#xA;अश्रद्दधान एवैको देवानां नार्हते हविः&lt;br&gt;&#xA;तस्यैवान्नं न भोक्तव्यमिति धर्मविदो विदुः&lt;br&gt;&#xA;अश्रद्धा परमः पाप्मा श्रद्धा पापप्रमोचनी&lt;br&gt;&#xA;जहाति पापं श्रद्धावान्सर्पो जीर्णामिव त्वचम्&lt;br&gt;&#xA;ज्यायसी या पवित्राणां निवृत्तिश्श्रद्धया हि सा&lt;br&gt;&#xA;निवृत्तदोषशीलो यश्श्रद्धावान्पूत एव सः&lt;br&gt;&#xA;किं तस्य तपसा कार्यं किं वृत्तेन किमात्मना&lt;br&gt;&#xA;श्रद्धामयोऽयं पुरुषो यो यच्छ्रद्धस्स एव सः&lt;br&gt;&#xA;इति धर्मस्समाख्यातस्सद्भिर्धर्मार्थदर्शिभिः&lt;br&gt;&#xA;वयं जिज्ञासमानास्त्वां सम्प्राप्ता धर्मदर्शनात्&lt;br&gt;&#xA;स्पर्धां जहि महाप्राज्ञ ततः प्राप्स्यसि यत्परम्&lt;br&gt;&#xA;जाजलिः-&lt;br&gt;&#xA;न वै मुनीनां शृणुमश्च तत्वं पृच्छामि ते वाणिज तत्वमेतत्&lt;br&gt;&#xA;पूर्वे हि पूर्वेऽप्यनवेक्षमाणा नातः परं ते ऋषयस्स्थापयन्ति&lt;br&gt;&#xA;यस्मिन्नेव तु तत्त्वेन पशवः प्राप्नुयुस्सुखम्&lt;br&gt;&#xA;पत्नीव्रतेन विधिना प्रकरोति नियोजयन्&lt;br&gt;&#xA;तुलाधारः-&lt;br&gt;&#xA;श्रद्धावाञ्श्रद्दधानश्च धर्मश्चैव हि वाणिज&lt;br&gt;&#xA;स्ववर्त्मनि स्थितश्चैव गरीयानेष भूतले&lt;br&gt;&#xA;भीष्मः-&lt;br&gt;&#xA;ततोऽचिरेण कालेन तुलाधारस्स एव च&lt;br&gt;&#xA;दिवं गत्वा महाप्राज्ञौ विहरेतां यथासुखम्&lt;br&gt;&#xA;स्वं स्वं स्थानमुपागम्य स्वकर्मफलनिर्जितम्&lt;br&gt;&#xA;एवं बहुमतार्थं च तुलाधारेण भाषितम्&lt;br&gt;&#xA;सम्यक्चैनमुपालब्धो धर्मश्चोक्तस्सनातनः&lt;br&gt;&#xA;तस्य प्रख्यातवीर्यस्य श्रुत्वा वाक्यानि जाजलिः&lt;br&gt;&#xA;तुलाधारस्य कौन्तेय शान्तिमेवान्वपद्यत&lt;br&gt;&#xA;समानां श्रद्दधानानां युक्तानां च यथाबलम्&lt;br&gt;&#xA;कुर्वतां यज्ञ इत्येव नायज्ञो जातु नेष्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/250/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/250/</guid>
      <description>&lt;p&gt;युधिष्ठिरः-&lt;br&gt;&#xA;शरीरमापदश्चैव न विदन्त्यविहिंसकाः&lt;br&gt;&#xA;कथं यात्रा शरीरस्य निरारम्भस्य सेत्स्यते&lt;br&gt;&#xA;भीष्मः-&lt;br&gt;&#xA;यथा शरीरं न म्लायेन्नैव मृत्युवशं भवेत्&lt;br&gt;&#xA;तथा कर्मसु वर्तेत समर्थो धर्ममाचरेत्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;प्रजानामुपकारार्थं गीतं राज्ञा विचख्युना&lt;br&gt;&#xA;भिन्नं स्थूलवृषं दृष्ट्वा विरावं च गवां भृशम्&lt;br&gt;&#xA;जगर्हे यज्ञवाटस्थः प्रेक्षमाणस्स पार्थिवः&lt;br&gt;&#xA;स्वस्ति गोभ्योऽस्तु लोकेषु ततो निर्वचनं कृतम्&lt;br&gt;&#xA;हिंसायां तु प्रवृत्तेयमाशीरेषाऽनुकम्पिता&lt;br&gt;&#xA;अव्यवस्थितमर्यादैर्विमूढैर्नास्तिकैर्नरैः&lt;br&gt;&#xA;संशयात्मभिरव्यक्तैर्हिंसा समनुदर्शिता&lt;br&gt;&#xA;सर्वकर्मस्वहिंसां हि धर्मात्मा मनुरब्रवीत्&lt;br&gt;&#xA;कामकाराद्विहिंसन्ति बहिर्वेद्याः पशून्नराः&lt;br&gt;&#xA;तस्मात्प्रमाणतः कार्यो धर्मस्सूक्ष्मो विजानता&lt;br&gt;&#xA;अहिंसा ह्येव सर्वेभ्यो धर्मेभ्यो ज्यायसी मता&lt;br&gt;&#xA;उपोष्य संशितो भूत्वा हित्वा वेदकृतां शुचिः&lt;br&gt;&#xA;आचार इत्यनाचारः कृपणाः फलहेतवः&lt;br&gt;&#xA;यदि च्छिन्दन्ति वृक्षांश्च यूपांश्चोद्दिश्य मानवाः&lt;br&gt;&#xA;वृथा मांसानि खादन्ति नैष धर्मः प्रशस्यते&lt;br&gt;&#xA;सुरा मत्स्यो मधुर्मांसमासवः कृसरौदनम्&lt;br&gt;&#xA;धूर्तैः प्रवर्तितं ह्येतन्नैतद्वेदेषु कल्पितम्&lt;br&gt;&#xA;कामान्मोहाच्च लोभाच्च लौल्यमेतत्प्रवर्तितम्&lt;br&gt;&#xA;विष्णुमेव यजन्तीह सर्वयज्ञेषु ब्राह्मणाः&lt;br&gt;&#xA;पायसैस्सुमनोभिश्च तस्यैव यजनं स्मृतम्&lt;br&gt;&#xA;यज्ञियाश्चैव ये वृक्षा वेदेषु परिकल्पिताः&lt;br&gt;&#xA;यच्चापि किञ्चित्कर्तव्यमन्यच्चोक्षैस्सुसंस्कृतम्&lt;br&gt;&#xA;महासत्वैश्शुद्धभावैस्सर्वं देवार्हमेव तत्&lt;br&gt;&#xA;युधिष्ठिरः-&lt;br&gt;&#xA;शरीरमापदश्चैव विवदन्त्यविहिंसकाः&lt;br&gt;&#xA;कथं यात्रा शरीरस्य निरारम्भस्य सेत्स्यति&lt;br&gt;&#xA;भीष्मः-&lt;br&gt;&#xA;यथा शरीरं न ग्लायेन्नेयान्मृत्युवशं यथा&lt;br&gt;&#xA;तथा कर्मसु वर्तेत समर्थो धर्ममाचरेत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/251/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/251/</guid>
      <description>&lt;p&gt;युधिष्ठिरः-&lt;br&gt;&#xA;कथं कार्यं परीक्षेत शीघ्रं वाऽथ चिरेण वा&lt;br&gt;&#xA;सर्वथा कार्यदुर्गेऽस्मिन्भवान्नः परमो गुरुः&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;चिरकारेस्तु यत्पूर्वं वृत्तमाङ्गिरसां कुले&lt;br&gt;&#xA;चिरकारिक भद्रं ते भद्रं ते चिरकारिक&lt;br&gt;&#xA;चिरकारी हि मेधावी नापराध्यति कर्मसु&lt;br&gt;&#xA;चिरकारी महाप्राज्ञो गौतमस्याभवत्सुतः&lt;br&gt;&#xA;चिरेण सर्वकार्याणि विमृशन्प्रतिपद्यते&lt;br&gt;&#xA;चिरं सञ्चिन्तयत्यर्थं चिरं जाग्रच्चिरं स्वपन्&lt;br&gt;&#xA;चिरं कार्याभिपत्तिश्च चिरकारी तथोच्यते&lt;br&gt;&#xA;अलसग्रहणं प्राप्तो दुर्मेधा इति चोच्यते&lt;br&gt;&#xA;बुद्धिलाघवयुक्तेन जनेनादीर्घदर्शिना&lt;br&gt;&#xA;व्यभिचारे तु कस्मिंश्चिद्व्यतिक्रम्यापरान्सुतान्&lt;br&gt;&#xA;पित्रोक्तः कुपितेनाथ जहीमां जननीमिति&lt;br&gt;&#xA;स तथेति चिरेणोक्त्वा स्वभावाच्चिरकारिकः&lt;br&gt;&#xA;विमृश्य चिरकारित्वाच्चिन्तयामास वै चिरम्&lt;br&gt;&#xA;चिरकारिकः-&lt;br&gt;&#xA;पितुराज्ञां कथं कुर्यां न हन्यां मातरं कथम्&lt;br&gt;&#xA;कथं धर्मच्छले नास्मिन्निमज्जेयमसाधुवत्&lt;br&gt;&#xA;पितुराज्ञा परो धर्मस्स्वधर्मो मातृरक्षणम्&lt;br&gt;&#xA;अस्वतन्त्रं च पुत्रत्वं कि नु मामत्र पीडयेत्&lt;br&gt;&#xA;स्त्रियं हत्वा मातरं च को नु जातु सुखी भवेत्&lt;br&gt;&#xA;पितरं चाप्यवज्ञाय कः प्रतिष्ठामवाप्नुयात्&lt;br&gt;&#xA;अनवज्ञा पितुर्युक्ता स्वधर्मो मातृरक्षणम्&lt;br&gt;&#xA;युक्तक्षमावुभावौ तौ नातिवर्त्यौ कथं मया&lt;br&gt;&#xA;पिता ह्यात्मानमाधत्ते माता भस्त्रा ह्यनिन्दिता&lt;br&gt;&#xA;शीलचारित्रगोत्रस्य धारणार्थं कुलस्य च&lt;br&gt;&#xA;सोऽहमात्मा स्वयं पित्रा पुत्रत्वे च कृतः पुनः&lt;br&gt;&#xA;विज्ञानमेतत्किं न स्याद्बुबुधे चात्मसम्भवम्&lt;br&gt;&#xA;जातकर्मणि यत्प्राह पिता यच्चोपकर्मणि&lt;br&gt;&#xA;पर्याप्तस्स दृढीकारः पितुर्गौरवनिश्चये&lt;br&gt;&#xA;गुरोरग्र्यः परो धर्मः पोषणाप्यायनान्वितः&lt;br&gt;&#xA;पिता यदाह धर्मस्स वेदेष्वपि सुनिश्चितः&lt;br&gt;&#xA;प्रीतिमात्रं पितुः पुत्रस्सर्वं पुत्रस्य वै पिता&lt;br&gt;&#xA;शरीरादीनि देयानि पिता त्वेकः प्रयच्छति&lt;br&gt;&#xA;तस्मात्पितुर्वचः कार्यं न विचार्यं कदाचन&lt;br&gt;&#xA;पातकान्यपि पूयन्ते पितुश्शासनकारिणः&lt;br&gt;&#xA;भाग्यभोगे प्रसवने सर्वलोकनिदर्शने&lt;br&gt;&#xA;भर्त्रा चैव समायोगे सीमन्तोन्नयने तथा&lt;br&gt;&#xA;आशिषस्ता भजन्त्येनं पुरुषं प्राह यत्पिता&lt;br&gt;&#xA;पिता धर्मः पिता स्वर्गः पिता परमकं तपः&lt;br&gt;&#xA;पितरि प्रीतिमापन्ने सर्वाः प्रीणन्ति देवताः&lt;br&gt;&#xA;निष्कृतिस्सर्वपापानां पिता यच्चाभिनन्दति&lt;br&gt;&#xA;मुच्यते बन्धनात्पुरष्पं फलं वृन्ताच्च मुच्यते&lt;br&gt;&#xA;क्लिश्यन्नपि पितुस्स्नेहः पुत्रस्नेहं न मुञ्चति&lt;br&gt;&#xA;एतद्विचिन्तितं तावत्पुत्रस्य पितृगौरवम्&lt;br&gt;&#xA;पितुरल्पान्तरं स्थानं चिन्तयिष्यामि मातरम्&lt;br&gt;&#xA;यो ह्ययं मयि सङ्घातो मर्त्यत्वे पाञ्चभौतिकः&lt;br&gt;&#xA;अस्य मे जननी हेतुः पावकस्य यथाऽरणिः&lt;br&gt;&#xA;माता देहारणिः पुंसां सर्वस्यार्तस्य निर्वृतिः&lt;br&gt;&#xA;न च शोचति नाप्येष स्थाविर्यमपकर्षति&lt;br&gt;&#xA;श्रिया हीनोऽपि यो गेहमम्बेति प्रतिपद्यते&lt;br&gt;&#xA;पुत्रपौत्रसमापन्नो जननीं यस्समाश्रितः&lt;br&gt;&#xA;अपि वर्षशतस्यान्ते हायनत्वे स वर्तते&lt;br&gt;&#xA;समर्थं वाऽसमर्थं वा कृशं वाऽप्यकृशं तथा&lt;br&gt;&#xA;रक्षत्येव सुतं माता नान्यः पोष्टा तथाविधः&lt;br&gt;&#xA;तदा स वृद्धो भवति तदा भवति दुःखितः&lt;br&gt;&#xA;तदा शून्यं जगत्तस्य यदा मात्रा वियुज्यते&lt;br&gt;&#xA;नास्ति मातृसमा च्छाया नास्ति मातृसमा गतिः&lt;br&gt;&#xA;नास्ति मातृसमं त्राणं नास्ति मातृसमा प्रिया&lt;br&gt;&#xA;कुक्षौ सन्धारणाद्धात्री जननाज्जननी स्मृता&lt;br&gt;&#xA;अङ्गानां वर्धनादम्बा वीरसूत्वेन वीरसूः&lt;br&gt;&#xA;शिशोश्शुश्रूषणाच्छुश्रूर्माता देहमनन्तरम्&lt;br&gt;&#xA;चेतनावान्स को हन्याद्यस्य नासुषिरं शिरः&lt;br&gt;&#xA;दम्पत्योः प्राणसंश्लेषे योऽभिसन्धिः कृतः किल&lt;br&gt;&#xA;तं माता वा पिता वेति भूतार्थो मातरि स्थितः&lt;br&gt;&#xA;माता जानाति यद्गोत्रं माता जानाति यस्य सः&lt;br&gt;&#xA;मातुर्भरणमात्रेण प्रीतिस्स्नेहः पितुः प्रजाः&lt;br&gt;&#xA;पाणिबन्धं स्वयं कृत्वा सहधर्ममुपेत्य च&lt;br&gt;&#xA;यदा याप्यन्ति पुरुषास्स्त्रियो नार्हन्ति याप्यताम्&lt;br&gt;&#xA;भरणाद्धि स्त्रिया भर्ता पालनाद्धि पतिस्तथा&lt;br&gt;&#xA;गुणस्यास्य निवृत्तौ तु न भर्ता न पतिस्तथा&lt;br&gt;&#xA;एवं स्त्री नापराध्नोति नर एवापराध्यति&lt;br&gt;&#xA;व्युच्चरंश्च महादोषं नर एवापराध्यति&lt;br&gt;&#xA;स्त्रिया हि परमो भर्ता दैवतं परमं स्मृतम्&lt;br&gt;&#xA;तस्यात्मना तु सदृशमात्मानं परमं ददौ&lt;br&gt;&#xA;नापराधोऽस्ति नारीणां नर एवापराध्यति&lt;br&gt;&#xA;सर्वकार्यपराधीना नापराध्यन्ति चाङ्गनाः&lt;br&gt;&#xA;यश्च नोक्तोऽथ निर्देशस्स्त्रिया मिथुनवृत्तये&lt;br&gt;&#xA;तस्य स्मारयतो व्यक्तमधर्मो नास्ति संशयः&lt;br&gt;&#xA;एवं नारीं मातरं च गौरवे चाधिके स्थिताम्&lt;br&gt;&#xA;अवध्यां तु विजानीयुः पशवोऽप्यविचक्षणाः&lt;br&gt;&#xA;देवतानां समावापमेकस्थं पितरं विदुः&lt;br&gt;&#xA;मर्त्यानां देवतानां च स्नेहादभ्येति मातरम्&lt;br&gt;&#xA;भीष्मः-&lt;br&gt;&#xA;एवं विमृशतस्तस्य चिरकारितया बहु&lt;br&gt;&#xA;दीर्घः कालो व्यतिक्रान्तस्ततोऽस्याभ्यागमत्पिता&lt;br&gt;&#xA;मेधातिथिर्महाप्राज्ञो गौतमस्तपसि स्थितः&lt;br&gt;&#xA;सम्मृश्य तेन कालेन पत्न्यास्तस्या व्यतिक्रमम्&lt;br&gt;&#xA;सोऽब्रवीद्भृशसन्तप्तो भृशमश्रूणि वर्तयन्&lt;br&gt;&#xA;धूतधैर्यप्रसादेन पश्चात्तापमुपागतः&lt;br&gt;&#xA;गौतमः-&lt;br&gt;&#xA;आश्रमं मम सम्प्राप्तस्त्रिलोकेशः पुरन्दरः&lt;br&gt;&#xA;अतिथिव्रतमास्थाय ब्राह्मण्यं रूपमास्थितः&lt;br&gt;&#xA;स तदा सान्त्वितो वाग्भिस्स्वागतेनाभिपूजितः&lt;br&gt;&#xA;अर्घ्यं पाद्यं च न्यायेन मया च प्रतिपादितम्&lt;br&gt;&#xA;परवानस्मि चेत्युक्तः अनुशिष्टोऽस्मि तेन च&lt;br&gt;&#xA;अत्र चाकुशले जाते स्त्रिया नास्ति व्यतिक्रमः&lt;br&gt;&#xA;एवं न स्त्री न चैवाहं नाध्वगस्त्रिदशेश्वरः&lt;br&gt;&#xA;अपराध्यति धर्मस्य प्रमादस्त्वपराध्यति&lt;br&gt;&#xA;ईर्ष्याजं व्यसनं प्राहुस्तेन चैवोर्ध्वरेतसः&lt;br&gt;&#xA;ईर्ष्यया त्वहमाक्षिप्तो मग्नो दुष्कृतसागरे&lt;br&gt;&#xA;हत्वा साध्वीं च नारीं च व्यसनित्वाच्च शासितम्&lt;br&gt;&#xA;हन्तव्यत्वेन भार्यां च को नु मां तारयिष्यति&lt;br&gt;&#xA;अन्तरेण मयाऽऽज्ञप्तिरकारीत्युदारधीः&lt;br&gt;&#xA;यद्यद्य चिरकारी स्यात्स मां त्रायेत पातकात्&lt;br&gt;&#xA;चिरकारिक भद्रं ते भद्रं ते चिरकारिक&lt;br&gt;&#xA;यद्यद्य चिरकारी त्वं ततोऽसि चिरकारिकः&lt;br&gt;&#xA;त्राहि मां मातरं चैव तपो यच्चार्जितं मया&lt;br&gt;&#xA;आत्मानं पातकेभ्यश्च ततोऽद्य चिरकारिकः&lt;br&gt;&#xA;सहजं चिरकारित्वमतिप्रज्ञतया तव&lt;br&gt;&#xA;सफलं तत्तथाद्यास्तु भवाद्य चिरकारिकः&lt;br&gt;&#xA;चिरमाशसितो मात्रा चिरं गर्भेण धारितः&lt;br&gt;&#xA;सफलं चिकारित्वं कुरु त्वं चिरकारिक&lt;br&gt;&#xA;चिरायते तु सत्यात्मा चिरं स्वपिति धारितः&lt;br&gt;&#xA;आवयोश्चित्तसन्तापमवेक्ष्य चिरकारिक&lt;br&gt;&#xA;सफलं तत्प्रदद्यास्तु भवाद्य चिरकारिकः&lt;br&gt;&#xA;भीष्मः-&lt;br&gt;&#xA;एवं स दुःखितो राजन्महर्षिर्गौतमस्तदा&lt;br&gt;&#xA;चिरकारिं ददर्शाथ स्थितं पुत्रमथान्तिके&lt;br&gt;&#xA;चिरकारी तु पितरं दृष्ट्वा परमदुःखितः&lt;br&gt;&#xA;शस्त्रं त्यक्त्वा तदा मूर्ध्ना प्रसादायोपचक्रमे&lt;br&gt;&#xA;गौतमस्तु ततो दृष्ट्वा शिरसा पतितं भुवि&lt;br&gt;&#xA;पत्नीं चैवानिराकारां परामभ्यागमन्मुदम्&lt;br&gt;&#xA;न हि सा तेन सम्भेदं पत्नी नीता महात्मना&lt;br&gt;&#xA;विजने चाश्रमस्थेन पुत्रश्चापि समाहितः&lt;br&gt;&#xA;हन्यामिति न वा चेति शस्त्रपाणौ सुते स्थिते&lt;br&gt;&#xA;विनीतप्रसवत्वाच्च निवासे चात्मकर्मसु&lt;br&gt;&#xA;बुद्धिश्चासीत्सुतं दृष्ट्वा पितुश्चरणयोर्नतम्&lt;br&gt;&#xA;शस्त्रग्रहणचापल्यं संवृणोति भयादिति&lt;br&gt;&#xA;ततः पित्रा चिरं स्तुत्वा चिरं चाघ्राय मूर्धनि&lt;br&gt;&#xA;चिरं दोर्भ्यां परिष्वज्य चिरं जीवेत्युदाहृतः&lt;br&gt;&#xA;एवं स गौतमः पुत्रं प्रीतिहर्षमुदायुतः&lt;br&gt;&#xA;अभिनन्द्य महाप्रज्ञ इदं वचनमब्रवीत्&lt;br&gt;&#xA;गौतमः-&lt;br&gt;&#xA;चिरकारिक भद्रं ते चिरकारी चिरं भव&lt;br&gt;&#xA;चिराय यदि ते सौम्य चिरमस्मि सुदुःखितः&lt;br&gt;&#xA;गाथाश्चात्राब्रवीद्विद्वान्गौतमो मुनिसत्तमः&lt;br&gt;&#xA;चिरकारिषु धीरेषु गुणोद्देशसमाश्रयाः&lt;br&gt;&#xA;चिरेण मित्रं बध्नीयाच्चिरेण च कृतं त्यजेत्&lt;br&gt;&#xA;चिरेण हि कृतं मित्रं चिरं धारणमर्हति&lt;br&gt;&#xA;रागे गर्वे च माने च द्रोहे पापे च कर्मणि&lt;br&gt;&#xA;अप्रिये चैव कर्तव्ये चिरकारी प्रशस्यते&lt;br&gt;&#xA;बन्धूनां सुहृदां चैव भृत्यानां स्त्रीजनस्य च&lt;br&gt;&#xA;अव्यक्तेष्वपराधेषु चिरकारी प्रशस्यते&lt;br&gt;&#xA;भीष्मः-&lt;br&gt;&#xA;एवं स गौतमस्तत्र प्रीतः पुत्रस्य भारत&lt;br&gt;&#xA;कर्मणा तेन कौन्तेय चिरकारितया तया&lt;br&gt;&#xA;एवं सर्वेषु कार्येषु विमृश्य पुरुषस्ततः&lt;br&gt;&#xA;चिरेण निश्चयं कृत्वा चिरेण प्रतिपद्यते&lt;br&gt;&#xA;चिरं धारयते रोषं चिरं कर्म नियच्छति&lt;br&gt;&#xA;पश्चात्तापकरं कर्म न किञ्चिदुपपद्यते&lt;br&gt;&#xA;चिरं वृद्धानुपासीत चिरमन्यांश्च पूजयेत्&lt;br&gt;&#xA;चिरं धर्मं निषेवेत कुर्याच्चान्वेषणं चिरम्&lt;br&gt;&#xA;चिरमन्वास्य विद्वांसं चिरं शिष्टान्निषेव्य च&lt;br&gt;&#xA;चिरं विनीय चात्मानं चिरं यात्यनवद्यताम्&lt;br&gt;&#xA;ब्रुवतश्च परस्यापि वाक्यं धर्मोपसंहितम्&lt;br&gt;&#xA;चिरं पृष्टो हि यो ब्रूयाच्चिरं न परिभूयते&lt;br&gt;&#xA;उपास्य बहुलास्तस्मिन्नाश्रमे स महातपाः&lt;br&gt;&#xA;समास्स्वर्गं गतो विप्रः पुत्रेण सहितस्तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/252/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/252/</guid>
      <description>&lt;p&gt;युधिष्ठिरः-&lt;br&gt;&#xA;कथं राजा प्रजा रक्षेन्न च किञ्चित्प्रतापयेत्&lt;br&gt;&#xA;पृच्छामि त्वां सतां श्रेष्ठ तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;द्युमत्सेनस्य संवादं राज्ञा सत्यवता सह&lt;br&gt;&#xA;अव्याहृतं व्याजहार सत्यवानिति नश्श्रुतम्&lt;br&gt;&#xA;वधाय नीयमानस्य पितुरेवानुशासनात्&lt;br&gt;&#xA;सत्यवान्-&lt;br&gt;&#xA;अधर्मतां याति धर्मो यात्यधर्मश्च धर्मताम्&lt;br&gt;&#xA;वधो नाम भवेद्धर्मो नैतद्भवितुमर्हति&lt;br&gt;&#xA;द्युमत्सेनः-&lt;br&gt;&#xA;कथं च त्ववधो धर्मोऽधर्मः को जातुचिद्भवेत्&lt;br&gt;&#xA;दस्यवश्चेन्न हन्येरन्सत्यवन्सङ्करो भवेत्&lt;br&gt;&#xA;ममेदमिति चाप्येतत्प्रवर्तति कलौ युगे&lt;br&gt;&#xA;लोकयात्रा न चैव स्यादथ चेद्वेत्थ शंस नः&lt;br&gt;&#xA;सत्यवान्-&lt;br&gt;&#xA;सर्व एव त्रयो वर्णाः कार्या ब्राह्मणबन्धनाः&lt;br&gt;&#xA;धर्मपाशनिबद्धानां नाल्पो व्यतिचरिष्यति&lt;br&gt;&#xA;यो यस्तेषामपचरेत्तमाचक्षीत वै द्विजः&lt;br&gt;&#xA;अयं मे न शृणोतीति तस्मिन्राजा प्रधारयेत्&lt;br&gt;&#xA;तत्त्वभेदेन यच्छास्त्रं तत्कुर्यान्नान्यथा वधः&lt;br&gt;&#xA;असमीक्ष्यैव कर्माणि नीतिशास्त्रं यथाविधि&lt;br&gt;&#xA;दस्यून्हिनस्ति वै राजा भूयसो वाऽप्यनागसः&lt;br&gt;&#xA;भार्या माता पिता पुत्रो हन्यन्ते पुरुषे हते&lt;br&gt;&#xA;परेणापकृतो राजा तस्मात्सम्यक्प्रधारयेत्&lt;br&gt;&#xA;असाधुश्चैव पुरुषो लभते शीलमेकदा&lt;br&gt;&#xA;असाधोश्चैव साधुभ्यश्शोभना जायते प्रजा&lt;br&gt;&#xA;न मूलघातः कर्तव्यो नैष धर्मस्सनातनः&lt;br&gt;&#xA;अपि खल्ववधेनैव प्रायश्चित्तं विधीयते&lt;br&gt;&#xA;उद्वेजनेन बन्धेन विरूपकरणेन च&lt;br&gt;&#xA;वधदण्डेन ते क्लेश्या न पुरोहितसम्पदा&lt;br&gt;&#xA;यदा पुरोहितं वा ते पर्येयुश्शरणैषिणः&lt;br&gt;&#xA;करिष्यामः पुनर्ब्रह्मन्न पापमिति वादिनः&lt;br&gt;&#xA;तदा विसर्जनार्हास्स्युरिति दण्डानुशासनम्&lt;br&gt;&#xA;विभ्रद्दण्डाजिनं मुण्डी ब्राह्मणोऽर्हति शासनम्&lt;br&gt;&#xA;गरीयांसो गरीयांसमपराद्धाः पुनः पुनः&lt;br&gt;&#xA;तदा विसर्गमर्हन्ति न यथा प्रथमे तथा&lt;br&gt;&#xA;द्युमत्सेनः-&lt;br&gt;&#xA;यत्र यत्रैव शक्यन्ते संयन्तुं समये प्रजाः&lt;br&gt;&#xA;स तावान्प्रोच्यते धर्मो यावन्न ह्यतिलङ्घ्यते&lt;br&gt;&#xA;अहन्यमानेषु पुनस्सर्वमेव पराभवेत्&lt;br&gt;&#xA;पूर्वे पूर्वतरे चैव सुशास्या अभवञ्जनाः&lt;br&gt;&#xA;जन्तवस्सत्यभूयिष्ठा अल्पद्रोहाल्पमन्यवः&lt;br&gt;&#xA;पुरा धिग्दण्ड एवासीद्वाग्दण्डस्तदनन्तरम्&lt;br&gt;&#xA;आसीदादानदण्डोऽपि वधदण्डोऽद्य वर्तते&lt;br&gt;&#xA;वधेनापि न शक्यन्ते नियन्तुमपरे जनाः&lt;br&gt;&#xA;पात्रं श्मशानादादत्ते पिशाचं चापि दैवतम्&lt;br&gt;&#xA;तेषु यस्समयं कश्चित्कुर्वीत हतबुद्धिषु&lt;br&gt;&#xA;नैव दस्युर्मनुष्याणां न देवानामिति श्रुतिः&lt;br&gt;&#xA;न गन्धर्वपितॄणां च कः कस्येह कथञ्चन&lt;br&gt;&#xA;सत्यवान्-&lt;br&gt;&#xA;तान्न शक्नोषि चेत्साधु परित्रातुमहिंसया&lt;br&gt;&#xA;कस्यचिद्भूतभव्यस्य लोभेनान्तं तथा कुरु&lt;br&gt;&#xA;राजानो लोकयात्रार्थं तप्यन्ते परमं तपः&lt;br&gt;&#xA;अपत्रपन्ति तादृग्भ्यस्तथावृत्ता भवन्ति च&lt;br&gt;&#xA;चित्रायमानास्सुकृतैर्न कामाद्धन्ति दुष्कृतीन्&lt;br&gt;&#xA;सुकृतेनैव राजानो भूयिष्ठं शासति प्रजाः&lt;br&gt;&#xA;श्रेयस्सु श्रेयसो ह्येवं वृत्तिं लोकोऽनुवर्तते&lt;br&gt;&#xA;सदैवेति गुरोर्वृत्तिमन्ववर्तन्त मानवाः&lt;br&gt;&#xA;द्युमत्सेनः-&lt;br&gt;&#xA;आत्मानमसमाधाय समाधित्सति यः परान्&lt;br&gt;&#xA;विषयेष्विन्द्रियवशं मानवाः प्रहसन्ति तम्&lt;br&gt;&#xA;आत्मैवादौ नियन्तव्यो दुष्कृतं सन्नियच्छता&lt;br&gt;&#xA;दण्डयेच्च तथा दण्डैरपि बन्धूननन्तरान्&lt;br&gt;&#xA;यो राज्ञो दम्भमोहेन किञ्चित्कुर्यादसाम्प्रतम्&lt;br&gt;&#xA;सर्वोपायैर्नियम्यस्स तथा पापान्निवर्तते&lt;br&gt;&#xA;यो राज्ञः पापकृत्क्लेशं न महद्दुःखमर्च्छति&lt;br&gt;&#xA;वर्धन्ते तत्र पापानि धर्मो ह्रसति वै ध्नुवम्&lt;br&gt;&#xA;इति कारुण्यशीलो वै यो विद्वान्ब्राह्मणानुगः&lt;br&gt;&#xA;इति चैवानुशिष्टोऽस्मि पूर्वैस्तातपितामहैः&lt;br&gt;&#xA;आश्वासयद्भिस्सुभृशमनुक्रोशात्तथैव च&lt;br&gt;&#xA;एतत्प्रथमकल्पेन राजा कृतयुगे जयेत्&lt;br&gt;&#xA;पादोनेनापि धर्मेण गच्छेत्त्रेतायुगे तथा&lt;br&gt;&#xA;द्वापरे तु द्विपादेन पादेन त्ववरे युगे&lt;br&gt;&#xA;तथा कलियुगे प्राप्ते राज्ञां दुश्चरितेन च&lt;br&gt;&#xA;भवेत्कालविशेषेण कला धर्मस्य षोडशी&lt;br&gt;&#xA;अथ प्रथमकल्पेन सत्यवन्सङ्करो भवेत्&lt;br&gt;&#xA;आयुश्शक्तिं च कालं च निर्दिश्य तप आविशेत्&lt;br&gt;&#xA;सत्याय न तथा तेन जह्याद्धर्मफलं महत्&lt;br&gt;&#xA;भूतानामनुकम्पार्थं मनुस्स्वायम्भुवोऽब्रवीत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/253/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/253/</guid>
      <description>&lt;p&gt;युधिष्ठिरः-&lt;br&gt;&#xA;अविरोधेन भूतानां त्यागष्षाड्गुण्यकारकः&lt;br&gt;&#xA;यस्स्यादुभयभाग्धर्मस्तन्मे ब्रूहि पितामह&lt;br&gt;&#xA;गार्हस्थ्यस्य च धर्मस्य त्यागधर्मस्य चोभयोः&lt;br&gt;&#xA;सुदूरसम्प्रस्थितयोः किंस्विच्छ्रेयः पितामह&lt;br&gt;&#xA;भीष्मः-&lt;br&gt;&#xA;उभौ धर्मौ महाभाग उभौ परमदुर्धरौ&lt;br&gt;&#xA;उभौ महाफलौ तौ तु सद्भिराचरितावुभौ&lt;br&gt;&#xA;पुत्र ते वर्तयिष्यासि माहात्म्यमुभयोस्तयोः&lt;br&gt;&#xA;शृणुष्वैकमनाः पार्थ च्छिन्नधर्मार्थसंशयम्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;कपिलस्य गोश्च संवादं गोश्चैव भरतर्षभ&lt;br&gt;&#xA;आम्नायमनुपश्यन्हि पुराणं शाश्वतं ध्रुवम्&lt;br&gt;&#xA;नहुषः पूर्वमालेभे यष्टुं गामिति नश्श्रुतम्&lt;br&gt;&#xA;तां नियुक्तामदीनात्मा सत्वस्थस्संयमे रतः&lt;br&gt;&#xA;ज्ञानवान्नियताहारो ददर्श कपिलस्तथा&lt;br&gt;&#xA;स बुद्धिमुत्तमां प्राप्तो नैष्ठिकीमकुतोभयाम्&lt;br&gt;&#xA;परामशिथिलां सत्यां वेदा इत्यब्रवीत्सकृत्&lt;br&gt;&#xA;स्यूमरश्मिः-&lt;br&gt;&#xA;तां गामृषिस्स्यूमरश्मिः प्रविश्य यतिमब्रवीत्&lt;br&gt;&#xA;डम्भो वेदायते धर्मो धर्माः के न परे मताः&lt;br&gt;&#xA;तपस्विनो धृतिमतश्श्रुतिविज्ञानचक्षुषः&lt;br&gt;&#xA;सर्वमार्षं हि मन्यन्ते व्याहृतं विदितात्मनः&lt;br&gt;&#xA;तस्यैवं गततृष्णस्य विज्वरस्य निराशिषः&lt;br&gt;&#xA;का विवक्षाऽस्ति वेदेषु निरारम्भस्य सर्वशः&lt;br&gt;&#xA;कपिलः-&lt;br&gt;&#xA;नाहं वेदान्विनिन्दामि न विवक्ष्यामि कर्हिचित्&lt;br&gt;&#xA;पृथगाश्रमिणां कर्माण्येकार्थानीति नश्श्रुतम्&lt;br&gt;&#xA;गच्छत्येव परित्यागी वानप्रस्थश्च गच्छति&lt;br&gt;&#xA;गृहस्थो ब्रह्मचारी च उभौ तावपि गच्छतः&lt;br&gt;&#xA;देवयाना हि पन्थानश्चत्वारश्शाश्वता मताः&lt;br&gt;&#xA;नैषां ज्यायः कनीयस्त्वं फलेषूक्तं बलाबलम्&lt;br&gt;&#xA;एवं विदित्वा सर्वार्थानालभेतेति वैदिकम्&lt;br&gt;&#xA;नालभेतेति चान्यत्र नैष्ठिकी श्रूयते श्रुतिः&lt;br&gt;&#xA;अनालम्भे ह्यदोषस्स्यादालम्भे दोष उत्तमः&lt;br&gt;&#xA;एवं स्थितस्य शास्त्रस्य दुर्विज्ञेयं बलाबलम्&lt;br&gt;&#xA;यदत्र किञ्चित्प्रत्यक्षमहिंसायाः परं मतम्&lt;br&gt;&#xA;ऋते त्वागमशास्त्रेभ्यो ब्रूहि तद्यदि पश्यसि&lt;br&gt;&#xA;स्यूमरश्मिः-&lt;br&gt;&#xA;स्वर्गकामो यजेतेति सततं श्रूयते श्रुतिः&lt;br&gt;&#xA;फलं प्रकल्प्य पूर्वं हि ततो यज्ञः प्रतायते&lt;br&gt;&#xA;अजश्चाश्वश्च मेषश्च गौश्च पक्षिगणाश्च ये&lt;br&gt;&#xA;ग्राम्यारण्याश्चौषधयः प्राणस्यान्नमिति श्रुतिः&lt;br&gt;&#xA;तथैवान्नं ह्यहरहस्सायम्प्रातर्निरूप्यते&lt;br&gt;&#xA;पशवश्चाथ धान्यानि यज्ञस्याङ्गमिति श्रुतिः&lt;br&gt;&#xA;एतानि सह यज्ञेन प्रजापतिरकल्पयत्&lt;br&gt;&#xA;तेन प्रजापतिर्देवान्यज्ञेनायजत प्रभुः&lt;br&gt;&#xA;तस्माद्यागपरास्सर्वे प्राणिनस्सप्त सप्त च&lt;br&gt;&#xA;गौरजो मनुजो मेष अश्वाश्वतरगर्दभाः&lt;br&gt;&#xA;एते ग्राम्यास्समाख्याताः पशवस्सप्त साधुभिः&lt;br&gt;&#xA;सिंहा व्याघ्रा वराहाश्च महिषा वारणास्तथा&lt;br&gt;&#xA;महिषी वानराश्चैव सप्तारण्यास्तथा स्मृताः&lt;br&gt;&#xA;यज्ञेषूपाकृतं विश्वं प्राहुरुत्तमसञ्ज्ञितम्&lt;br&gt;&#xA;एतच्चैवाभ्यनुज्ञातं पूर्वैः पूर्वतरैस्तथा&lt;br&gt;&#xA;को जातु न विचिन्वीत विद्वान्स्वां शक्तिमात्मनः&lt;br&gt;&#xA;पशवश्च मनुष्याश्च द्रुमाश्चौषधिभिस्सह&lt;br&gt;&#xA;स्वर्गमेवाभिकाङ्क्षन्ते न च स्वर्गोऽस्त्यृते मखात्&lt;br&gt;&#xA;ओषध्यः पशवो वृक्षा वीरुदाज्यं पयो दधि&lt;br&gt;&#xA;हविर्भूमिर्दिशश्श्रद्धा कालश्चैतानि द्वादश&lt;br&gt;&#xA;ऋचो यजूंषि सामानि ऋत्विजश्चापि षोडश&lt;br&gt;&#xA;अग्निर्ज्ञेयो गृहपतिस्स सप्तदश उच्यते&lt;br&gt;&#xA;अङ्गान्येतानि यज्ञस्य यज्ञो मूलमिति श्रुतिः&lt;br&gt;&#xA;आज्येन पयसा दध्ना शकृताऽऽमिक्षया त्वचा&lt;br&gt;&#xA;बालैश्शृङ्गैश्च पादेन सम्भवत्येव गौर्मखम्&lt;br&gt;&#xA;एवं प्रत्येकशस्सर्वं यद्यदस्य विधीयते&lt;br&gt;&#xA;यज्ञं वहति सम्भूय सहर्त्विग्भिस्सदक्षिणैः&lt;br&gt;&#xA;संहृत्यैतानि सर्वाणि यज्ञं निर्वर्तयन्त्युत&lt;br&gt;&#xA;यज्ञार्थानीह सृष्टानि यथर्षि श्रूयते श्रुतिः&lt;br&gt;&#xA;एवं पूर्वे पूर्वतराः प्रवृत्ताश्चापि मानवाः&lt;br&gt;&#xA;न हिनस्ति ह्यालभते नाभिद्रुह्यति किञ्चन&lt;br&gt;&#xA;यज्ञैर्यष्टव्यमित्येव यो यजत्यफलेप्सया&lt;br&gt;&#xA;यज्ञाङ्गान्यपि चैतानि यथोक्तान्यपि सर्वशः&lt;br&gt;&#xA;विधिना विधियुक्तानि तारयन्ति परस्परम्&lt;br&gt;&#xA;आम्नायमार्षं पश्यामि यस्मिन्वेदाः प्रतिष्ठिताः&lt;br&gt;&#xA;तं विद्वांसो न मुह्यन्ति ब्राह्मणस्यानुदर्शनात्&lt;br&gt;&#xA;ब्राह्मणप्रभवो यज्ञो ब्राह्मणार्पण एव च&lt;br&gt;&#xA;अनुयज्ञं जगत्सर्वं यज्ञश्चानु जगत्सदा&lt;br&gt;&#xA;ओमिति ब्रह्मणो योनिर्नमस्स्वाहा स्वधा वषट्&lt;br&gt;&#xA;यस्यैतानि प्रयुज्यन्ते यथाशक्ति कृतान्यपि&lt;br&gt;&#xA;न तस्य त्रिषु लोकेषु परलोकभयं विदुः&lt;br&gt;&#xA;इति वेदा वदन्तीह वृद्धाश्च परमर्षयः&lt;br&gt;&#xA;ऋचो यजूंषि सामानि स्तोत्राश्च विधिचोदिताः&lt;br&gt;&#xA;यस्मिन्नेतानि सर्वाणि बर्हिरेव स वै द्विजः&lt;br&gt;&#xA;अग्न्याधेये यद्भवति यच्च सोमे सुते द्विज&lt;br&gt;&#xA;यच्चेतरैर्महायज्ञैर्वेदतद्भगवांस्तथा&lt;br&gt;&#xA;तस्माद्ब्रह्मन्यजेतैव याजयेच्चाविचारयन्&lt;br&gt;&#xA;यजतो यज्ञविधिना प्रेत्य स्वर्गफलं महत्&lt;br&gt;&#xA;नायं लोकोऽस्त्ययज्ञानां परश्चेति विनिश्चयः&lt;br&gt;&#xA;वेदा वेदविदश्चैव प्रमाणमुभयं तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/254/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/254/</guid>
      <description>&lt;p&gt;कपिलः-&lt;br&gt;&#xA;एतावदनुपश्यन्तो यतयो यान्ति मार्गगाः&lt;br&gt;&#xA;नैषां सर्वेषु लोकेषु कश्चिदस्ति व्यतिक्रमः&lt;br&gt;&#xA;निर्द्वन्द्वा निर्नमस्कारा निराशीर्बन्धना बुधाः&lt;br&gt;&#xA;विमुक्तास्सर्वपापेभ्यश्चरन्ति शुचयोऽमलाः&lt;br&gt;&#xA;अपवर्गेऽथ सन्त्यागे बुद्धौ च कृतनिश्चयाः&lt;br&gt;&#xA;ब्रह्मिष्ठा ब्रह्मभूताश्च ब्रह्मण्येव कृतालयाः&lt;br&gt;&#xA;विशोका नष्टरजसस्तेषां लोकास्सनातनाः&lt;br&gt;&#xA;तेषां गतिं परां प्राप्य गार्हस्थ्ये किं प्रयोजनम्&lt;br&gt;&#xA;स्यूमरश्मिः-&lt;br&gt;&#xA;यद्येषां परमा निष्ठा यद्येषां परमा गतिः&lt;br&gt;&#xA;गृहस्थाननुपश्रित्य नाश्रमोऽन्यः प्रवर्तते&lt;br&gt;&#xA;यथा मातरमाश्रित्य सर्वे जीवन्ति जन्तवः&lt;br&gt;&#xA;एवं गार्हस्थ्यमाश्रित्य वर्तन्त इतराश्रमाः&lt;br&gt;&#xA;गृहस्थ एव यजते गृहस्थस्तप्यते तपः&lt;br&gt;&#xA;गार्हस्थ्यमस्य धर्मस्य मूलं यत्किञ्चिदेव हि&lt;br&gt;&#xA;प्रजनाद्यभिनिर्वृत्तास्सर्वे प्राणभृतो मुने&lt;br&gt;&#xA;प्रजनश्चान्यतोऽन्यत्र न कथञ्चन विद्यते&lt;br&gt;&#xA;यथा स्युर्बहिरोषध्यो बहिरन्यस्तथा द्विज&lt;br&gt;&#xA;ओषधिभ्यो बहिर्यस्मात्प्राणी कश्चिन्न विद्यते&lt;br&gt;&#xA;कस्यैषा वाग्भवेत्सत्या मोक्षो नास्ति गृहादिति&lt;br&gt;&#xA;अश्रद्दधानैरप्राज्ञैस्सूक्ष्मदर्शनवर्जितैः&lt;br&gt;&#xA;अलसैनीरसैरज्ञैस्तप्यमानैस्स्वकर्मभिः&lt;br&gt;&#xA;श्रमस्योपरमो दृष्टः प्रव्रज्या नाम पण्डितैः&lt;br&gt;&#xA;त्रैलोक्यस्यैव हेतुर्हि मर्यादा शाश्वती ध्रुवा&lt;br&gt;&#xA;ब्राह्मणो नाम भगवाञ्जन्मप्रभृति पूज्यते&lt;br&gt;&#xA;प्राग्गर्भाधानमन्त्रा हि प्रवर्तन्ते द्विजातिषु&lt;br&gt;&#xA;अविश्वस्तेषु वर्तन्ते विश्वस्तेष्वपि संश्रिताः&lt;br&gt;&#xA;दानं पुनस्सङ्ग्रहणं  संश्रितं पात्रभोजने&lt;br&gt;&#xA;दानं गवां पशूनां हि पिण्डानां चाप्सु मज्जनम्&lt;br&gt;&#xA;अर्चिष्मन्तो बर्हिषदः क्रव्यादाः पितरस्तथा&lt;br&gt;&#xA;मृतस्याप्यनुमन्यन्ते मन्त्रा मन्त्राश्च कारणम्&lt;br&gt;&#xA;एवं क्रोशत्सु वेदेषु कुतो मोक्षोऽस्ति कस्यचित्&lt;br&gt;&#xA;ऋणवन्तो यदा मर्त्याः पितृदेवद्विजातिषु&lt;br&gt;&#xA;क्रियाविहीनैरलसैः पितरो ह्यपलापिताः&lt;br&gt;&#xA;वेदवादापरिज्ञानं सत्याभासमिवानृतम्&lt;br&gt;&#xA;न वै पापैर्ह्रियते गृह्यते वा यो ब्राह्मणो यजते वेदशास्त्रैः&lt;br&gt;&#xA;ऊर्ध्वं यजन्पशुभिस्सार्धमेति ततः पुनस्तर्कयते न कामम्&lt;br&gt;&#xA;न वेदानां परिभवान्न शाठ्येन न मायया&lt;br&gt;&#xA;महत्प्राप्नोति पुरुषो ब्रह्म ब्राह्मणि विन्दति&lt;br&gt;&#xA;कपिलः-&lt;br&gt;&#xA;दर्शश्च पूर्णमासश्च अग्निहोत्रं च धीमताम्&lt;br&gt;&#xA;चातुर्मास्यानि चैवासंस्तेषु यज्ञस्सनातनः&lt;br&gt;&#xA;अनारम्भास्सुधृतयश्शुचयो ब्रह्मसंश्रिताः&lt;br&gt;&#xA;ब्राह्मणा एव ते देवांस्तर्पन्त्यमृतैरिव&lt;br&gt;&#xA;सर्वभूतात्मभूतस्य सर्वं ज्ञानेन पश्यतः&lt;br&gt;&#xA;देवाऽपि मार्गे मुह्यन्ति ह्यपदस्य पदैषिणः&lt;br&gt;&#xA;चतुर्द्वारं पुरुषं चर्तुर्मुखं चतुर्मुखो नैनमुपैति निन्दा&lt;br&gt;&#xA;बाहुभ्यां चैवमुदरादुपस्थाद्वाचि द्वाराणि द्वारपालो बुभूषेत्&lt;br&gt;&#xA;नाक्षैर्दीव्येन्नाददीतान्यवित्तं नायोनिजस्येह ध्रुवं प्रगृह्णेत्&lt;br&gt;&#xA;क्रुद्धो नैव प्रहरेत विद्वांस्तथास्य तत्पाणिद्वारं सुगुप्तम्&lt;br&gt;&#xA;नाक्रोशमृच्छेन्न मृषा वदेच्च न पैशुनं जनवादं च कुर्यात्&lt;br&gt;&#xA;तस्य व्रतं मितभाष्यप्रमत्तस्तथाऽस्य वाग्द्वारमथो सुगुप्तम्&lt;br&gt;&#xA;नानाशनस्स्यान्न महाशनस्स्यान्न लोलुपस्साधुरनागसस्स्यात्&lt;br&gt;&#xA;यात्रार्थमाहारमिहाददीत तथाऽस्य तज्जाठरद्वारगुप्तिः&lt;br&gt;&#xA;न वीरपत्नीं विहरेत नारीं न चैव भार्यामनृतावाह्वयेत&lt;br&gt;&#xA;भार्याव्रतं ह्यात्मनि धारयेत तथास्योपस्थद्वारगुप्तिर्भवेत&lt;br&gt;&#xA;द्वाराणि यस्य सर्वाणि सुगुप्तानि मनीषिणः&lt;br&gt;&#xA;उपस्थमुदरं पाणी वाक्चतुर्थी स वै द्विजः&lt;br&gt;&#xA;मोघान्यगुप्तद्वारस्य सर्वाण्येव भवन्त्युत&lt;br&gt;&#xA;किं तस्य तपसा कार्यं किं यज्ञेन किमात्मना&lt;br&gt;&#xA;अनुत्तरीयवसनमनुपस्तीर्णशायिनम्&lt;br&gt;&#xA;बाहूपशायिनं शान्तं तं देवा ब्राह्मणं विदुः&lt;br&gt;&#xA;द्वन्द्वारामेषु सर्वेषु य एको रमते मुनिः&lt;br&gt;&#xA;परेषामननुध्यायंस्तं देवा ब्राह्मणं विदुः&lt;br&gt;&#xA;येन सर्वमिदं बुद्धं प्रकृतिर्विकृतिश्च या&lt;br&gt;&#xA;गतिज्ञस्सर्वभूतानां तं देवा ब्राह्मणं विदुः&lt;br&gt;&#xA;अभयं सर्वभूतेभ्यस्सर्वेषामभयं यतः&lt;br&gt;&#xA;सर्वभूतात्मभूतो यस्तं देवा ब्राह्मणं विदुः&lt;br&gt;&#xA;नान्तरेणानुजानाति वेदानां यः क्रियाफलम्&lt;br&gt;&#xA;अनुज्ञाय च तत्सर्वमन्यद्रोचयते फलम्&lt;br&gt;&#xA;स्वकर्मभिस्संश्रितानां तपो घोरत्वमागमत्&lt;br&gt;&#xA;तं सदाचारमाश्चर्यं पुराणं शाश्वतं ध्रुवम्&lt;br&gt;&#xA;अशक्नुवद्भ्यश्चरितुं किञ्चिद्धर्मेण सूचितम्&lt;br&gt;&#xA;निरापद्धर्म आचारो ह्यप्रमादोऽपराभवः&lt;br&gt;&#xA;फलवन्ति च कर्माणि व्युष्टिमन्ति ध्रुवाणि च&lt;br&gt;&#xA;विगुणानि च पश्यन्ति तथा नैकानि केन च&lt;br&gt;&#xA;गुणाश्चात्र तु दुर्ज्ञेया ज्ञाताश्चापि सुदुष्कराः&lt;br&gt;&#xA;अनुष्ठिताश्चान्तवन्त इति त्वमनुपश्यसि&lt;br&gt;&#xA;स्यूमरश्मिः-&lt;br&gt;&#xA;यथा च वेदप्रामाण्यं त्यागश्च सफलो यथा&lt;br&gt;&#xA;तौ पन्थानावुभौ व्यक्तौ भगवंस्तद्वदस्व मे&lt;br&gt;&#xA;कपिलः-&lt;br&gt;&#xA;प्रत्यक्षमिव पश्यन्तो भवन्तस्सत्पथे स्थिताः&lt;br&gt;&#xA;प्रत्यक्षं तु किमत्रास्ति यद्भवन्त उपासते&lt;br&gt;&#xA;स्यूमरश्मिः-&lt;br&gt;&#xA;स्यूमरश्मिरहं विद्वञ्जिज्ञासार्थमिहागतः&lt;br&gt;&#xA;श्रेयस्कामः प्रत्यवोचमार्जवान्न विवक्षया&lt;br&gt;&#xA;इमं च संशयं घोरं भगवान्प्रब्रवीतु मे&lt;br&gt;&#xA;प्रत्यक्षमिव पश्यन्तो भवन्तस्सत्पथे स्थिताः&lt;br&gt;&#xA;किमत्र प्रत्यक्षतमं भगवन्त उपासते&lt;br&gt;&#xA;अन्यत्र तर्कशास्त्रेभ्य आगमार्थं यथागमम्&lt;br&gt;&#xA;आगमो वेदवादास्तु तर्कशास्त्राणि चागमः&lt;br&gt;&#xA;यथागममुपासीत आगमस्तत्र सिध्यति&lt;br&gt;&#xA;सिद्धिः प्रत्यक्षरूपा च दृश्यत्यागमनिश्चयात्&lt;br&gt;&#xA;नौर्नावीव निबद्धा हि स्रोतसा सन्निबन्धना&lt;br&gt;&#xA;ह्रियमाणा कथं विप्र कुबुद्धींस्तारयिष्यति&lt;br&gt;&#xA;एवं ब्रवीतु भगवानुपपन्नो ह्यधीहि भो&lt;br&gt;&#xA;नैव त्यागी न सन्तुष्टो नाशोको न निरामयः&lt;br&gt;&#xA;नानिर्विवित्सो नावृत्तो नापवृत्तोऽस्ति कश्चन&lt;br&gt;&#xA;भवन्तोऽपि च हृष्यन्ति शोचन्ति च यथा वयम्&lt;br&gt;&#xA;इन्द्रियार्थाश्च भवतां समानास्सर्वजन्तुषु&lt;br&gt;&#xA;एवं चतुर्णां वर्णानामाश्रमाणां प्रवृत्तिषु&lt;br&gt;&#xA;एकमालम्बमानानां निर्णये किं निरामयम्&lt;br&gt;&#xA;एतद्ब्रवीतु भगवानुपपन्नोऽस्म्यधीहि भो&lt;br&gt;&#xA;कपिलः-&lt;br&gt;&#xA;यद्यदाचरते शास्त्रमर्थ्यं सर्वप्रवृत्तिषु&lt;br&gt;&#xA;यस्य यत्र ह्यनुष्ठानं तस्य तत्तु निरामयम्&lt;br&gt;&#xA;सर्वं प्रापयति ज्ञानं यो ज्ञानं ह्यनुवर्तते&lt;br&gt;&#xA;ज्ञानादपेता या वृत्तिस्सा विनाशयति प्रजाः&lt;br&gt;&#xA;भवन्तो ज्ञानिनो नित्यं सर्वतश्च निरामयाः&lt;br&gt;&#xA;ऐकात्म्यं नाम कश्चिद्धि कदाचिदभिपद्यते&lt;br&gt;&#xA;शास्त्राण्यबुद्ध्वा तत्त्वेन केचिद्वादबलाज्जनाः&lt;br&gt;&#xA;कामद्वेषाभिभूतत्वादहङ्कारवशं गताः&lt;br&gt;&#xA;याथातथ्यमविज्ञाय शास्त्राणां शास्त्रदस्यवः&lt;br&gt;&#xA;ब्रह्मस्तेना निरारम्भा अपक्वमतयोऽशिवाः&lt;br&gt;&#xA;नैर्गुण्यमेव पश्यन्ति न गुणाननुयुञ्जते&lt;br&gt;&#xA;तेषां तमश्शरीराणां तम एव परायणम्&lt;br&gt;&#xA;यो यथाप्रकृतिर्जन्तुः प्रकृतेस्स्याद्वशानुगः&lt;br&gt;&#xA;तस्य क्रोधश्च कामश्च द्वेषो दम्भोऽनृतं मदः&lt;br&gt;&#xA;नित्यमेवानुवर्तन्ते गुणाः प्रकृतिसम्भवाः&lt;br&gt;&#xA;एतद्बुद्ध्वाऽनुपश्यन्तस्सन्त्यजेयुश्शुभाशुभम्&lt;br&gt;&#xA;परां गतिमभीप्सन्तो यतयस्संयमे रताः&lt;br&gt;&#xA;स्यूमरश्मिः-&lt;br&gt;&#xA;सर्वमेतत्त्वया ब्रह्मञ्शास्त्रतः परिकीर्तितम्&lt;br&gt;&#xA;न ह्यविज्ञाय शास्त्रार्थं प्रवर्तन्ते प्रवृत्तयः&lt;br&gt;&#xA;यः कश्चिन्न्याय्य आचारस्स वै शास्त्रमिति श्रुतिः&lt;br&gt;&#xA;यदन्याय्यमशास्त्रं तदित्येषा श्रूयते श्रुतिः&lt;br&gt;&#xA;न प्रवृत्तिर्ऋते शास्त्रात्काचिदस्तीति निश्चयः&lt;br&gt;&#xA;यदन्यद्वेदवादेभ्यस्तदुच्छास्त्रमिति श्रुतिः&lt;br&gt;&#xA;कपिलः-&lt;br&gt;&#xA;शास्त्रादपेता भ्रश्यन्ति बहवोऽत्यर्थमानिनः&lt;br&gt;&#xA;शास्त्रे दोषान्न पश्यन्ति इह चामुत्र चापरे&lt;br&gt;&#xA;अविज्ञानहतप्रज्ञा हीनप्रज्ञास्तमोवृताः&lt;br&gt;&#xA;शक्यं त्वेकेन युक्तेन कृतकृत्येन सर्वशः&lt;br&gt;&#xA;पिण्डमात्रमपाश्रित्य चरितुं सर्वतो दिशम्&lt;br&gt;&#xA;नात्यन्तं वन्दमानेन सक्तेन विदितात्मना&lt;br&gt;&#xA;वेदवादं समाश्रित्य मोक्षोऽस्तीति प्रभाषितुम्&lt;br&gt;&#xA;इदं तु दुष्करं कर्म कुटुम्बमभिसंश्रितम्&lt;br&gt;&#xA;दानमध्ययनं यज्ञः प्रजासन्तानमार्जवम्&lt;br&gt;&#xA;यद्येतदेवं कृत्वाऽपि न विमोक्षोऽस्ति कस्यचित्&lt;br&gt;&#xA;धिक्कर्तारं च कार्यं च श्रमश्चायं निरर्थकः&lt;br&gt;&#xA;नास्तिक्यमन्यथा च स्याद्वेदानां पृष्ठतः क्रिया&lt;br&gt;&#xA;एतस्यानन्त्यमिच्छामि भगवञ्श्रोतुमञ्जसा&lt;br&gt;&#xA;तथ्यं वदस्व मे ब्रह्मन्नुपसन्नोस्म्यधीहि भोः&lt;br&gt;&#xA;यथा ते विदितो मोक्षस्तथेच्छाम्युपशिक्षितुम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/255/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/255/</guid>
      <description>&lt;p&gt;कपिलः-&lt;br&gt;&#xA;वेदाः प्रमाणं लोकानां न वेदाः पृष्ठतः कृताः&lt;br&gt;&#xA;द्वे ब्रह्मणी वेदितव्ये शब्दब्रह्म परं च यत्&lt;br&gt;&#xA;शब्दब्रह्मणि निष्णातः परं ब्रह्माधिगच्छति&lt;br&gt;&#xA;शरीरमेतत्कुरुते यद्वैतत्कुरुते तनुम्&lt;br&gt;&#xA;कृतशुद्धशरीरो हि पात्रं भवति ब्राह्मणः&lt;br&gt;&#xA;आनन्त्यमनुचिन्त्यैवं कर्मणस्तद्ब्रवीमि ते&lt;br&gt;&#xA;निरागममनैतिह्यं प्रत्यक्षं लोकसाक्षिकम्&lt;br&gt;&#xA;धर्म इत्येव ये यज्ञं वितन्वन्ति निराशिषः&lt;br&gt;&#xA;उत्पन्नत्यागिनोऽलुब्धाः कृपासूयाविवर्जिताः&lt;br&gt;&#xA;धनिनामेष वै पन्थास्तीर्थेषु प्रतिपादनम्&lt;br&gt;&#xA;अनाश्रिताः पापकृत्यं कदाचिद्ब्रह्मयोनितः&lt;br&gt;&#xA;मनस्सङ्कल्पसंसिद्धा विशुद्धाज्ञाननिश्चयाः&lt;br&gt;&#xA;अक्रुध्यन्तोऽनसूयन्तो निरहङ्कारमत्सराः&lt;br&gt;&#xA;ज्ञाननिष्ठास्त्रिशुक्लाश्च सर्वभूतहिते रताः&lt;br&gt;&#xA;आसन्गृहस्था भूयिष्ठं ह्यपक्रान्तास्स्वकर्मसु&lt;br&gt;&#xA;राजानश्च तथा युक्ता ब्राह्मणाश्च यथाविधि&lt;br&gt;&#xA;समा ह्यार्जवसम्पन्नास्सन्तुष्टा ज्ञाननिश्चयाः&lt;br&gt;&#xA;प्रत्यक्षधर्माश्शुचयश्श्रद्दधानास्तपोधनाः&lt;br&gt;&#xA;पुरस्ताद्भावितात्मानो यथावच्चरितव्रताः&lt;br&gt;&#xA;चरन्ति धर्मं कृच्छ्रेऽपि कृच्छ्रे चापि सुसंहिताः&lt;br&gt;&#xA;संहत्य धर्मं चरतां पुराऽऽसीत्सुखमेव तत्&lt;br&gt;&#xA;तेषां नासीद्विधातव्यं प्रायश्चित्तं कदाचन&lt;br&gt;&#xA;सत्यं हि धर्ममास्थाय दुराधर्षतमा मताः&lt;br&gt;&#xA;न मात्रामनुरुध्यन्ते न धर्मच्छलमन्ततः&lt;br&gt;&#xA;य एव प्रथमः कल्पस्तमेवात्र चरन्महान्&lt;br&gt;&#xA;अस्यां स्थितौ स्थितानां हि प्रायश्चित्तं न विद्यते&lt;br&gt;&#xA;यदा तु दुर्बलात्मानः प्रायश्चित्तं तदा भवेत्&lt;br&gt;&#xA;एत एवंविधाः प्राहुः ब्रह्मणा यज्ञवाहनाः&lt;br&gt;&#xA;त्रैविद्यवृद्धाश्शुचयो वृत्तवन्तो यशस्विनः&lt;br&gt;&#xA;यजन्तोऽहरहर्यज्ञैर्निराशीर्बन्धना बुधाः&lt;br&gt;&#xA;तेषां यज्ञाश्च वेदाश्च कर्माणि च यथागमम्&lt;br&gt;&#xA;आगमाश्च यथाकामं सङ्कल्पश्च यथाव्रतम्&lt;br&gt;&#xA;अपेतकामक्रोधानां प्रकृत्या शंसितात्मनाम्&lt;br&gt;&#xA;ऋजूनां शमनित्यानां स्वेषु कर्मसु वर्तताम्&lt;br&gt;&#xA;सर्वमानन्त्यमेवासीदिति नश्शाश्वती श्रुतिः&lt;br&gt;&#xA;तेषामदीनसत्वानां दुश्चराचारकर्मणाम्&lt;br&gt;&#xA;स्वकर्मभिस्संशितानां तपो घोरत्वमागतम्&lt;br&gt;&#xA;तं सदाचारमाश्चर्यं पुराणं शाश्वतं ध्रुवम्&lt;br&gt;&#xA;अशक्नुवद्भिश्चरितुं किञ्चिद्धर्मेषु सूचितम्&lt;br&gt;&#xA;निरापद्धर्म आचारो ह्यप्रमादोऽपराभवः&lt;br&gt;&#xA;सर्ववर्णेषु यत्तेषु नासीत्कश्चिद्व्यतिक्रमः&lt;br&gt;&#xA;धर्ममेकं चतुष्पादमाश्रिता ये नरा विभो&lt;br&gt;&#xA;तं सन्तो विधिवत्प्राप्य गच्छन्ति परमां गतिम्&lt;br&gt;&#xA;गृहेभ्य एव निष्क्रम्य वनमन्ये समाश्रिताः&lt;br&gt;&#xA;गृहमेवाभिसंश्रित्य ततोऽन्ये ब्रह्मचारिणः&lt;br&gt;&#xA;व्यस्तमेकं चतुर्धा तु ह्याश्रमं ब्राह्मणा विदुः&lt;br&gt;&#xA;सर्वे सर्वत्र तिष्ठन्तो गच्छन्ति परमां गतिम्&lt;br&gt;&#xA;एत एवं विधाः प्राहुः पुराणा ब्रह्मचारिणः&lt;br&gt;&#xA;त एते दिवि दृश्यन्ते ज्योतिर्भूता द्विजातयः&lt;br&gt;&#xA;नक्षत्राणीव धिष्ण्येषु बहवस्तारकागणाः&lt;br&gt;&#xA;आनन्त्यमुपसम्प्राप्ता वसन्तो दिवि देववत्&lt;br&gt;&#xA;यद्वा गच्छन्ति संसारं पुनर्योनिषु तादृशाः&lt;br&gt;&#xA;न लिप्यन्ते पापकृद्भिः कदाचित्कर्मयोनितः&lt;br&gt;&#xA;एवं युक्तो ब्राह्मणस्स्यादन्यो ब्राह्मणको भवेत्&lt;br&gt;&#xA;कर्मैव पुरुषस्याहुश्शुभं वा यदि वाऽशुभम्&lt;br&gt;&#xA;एवं पक्वकषायाणामानन्त्येन श्रुतेन च&lt;br&gt;&#xA;सर्वमानन्त्यमेवासीदिति नश्शाश्वती श्रुतिः&lt;br&gt;&#xA;तेषामपेततृष्णानां निर्णिक्तानां शुभात्मनाम्&lt;br&gt;&#xA;चतुर्थ औपनिषदो धर्मस्साधारणस्स्मृतः&lt;br&gt;&#xA;स सिद्धैस्सेव्यते नित्यं ब्राह्मणैर्नियतात्मभिः&lt;br&gt;&#xA;सन्तोषमूलस्त्यागात्मा ज्ञानाधिष्ठानमुच्यते&lt;br&gt;&#xA;अपवर्गमतो नित्यो यतिधर्मस्सनातनः&lt;br&gt;&#xA;साधारणः केवलो वा यथाबलमुपास्यते&lt;br&gt;&#xA;गच्छन्तो बलिनः क्षेमं दुर्बलोऽत्रावसीदति&lt;br&gt;&#xA;ब्राह्मणः पदमन्विच्छन्संसारान्मुच्यते शुचिः&lt;br&gt;&#xA;स्यूमरश्मिः-&lt;br&gt;&#xA;ये भुञ्जते ये ददते यजन्तेऽधीयते च ये&lt;br&gt;&#xA;मात्राभिर्धर्मलब्धाभिर्ये वा त्यागं समाश्रिताः&lt;br&gt;&#xA;एतेषां प्रेत्यभावे तु कतमे स्वर्गजित्तमाः&lt;br&gt;&#xA;एतदाचक्ष्व मे ब्रह्मन्याथातथ्येन पृच्छतः&lt;br&gt;&#xA;कपिलः-&lt;br&gt;&#xA;परिग्रहाश्शुभास्सर्वे गुणतोऽभ्युदयाश्च ते&lt;br&gt;&#xA;न तु त्यागसुखं प्राप्ता एवं त्वमपि पश्यसि&lt;br&gt;&#xA;स्यूमरश्मिः-&lt;br&gt;&#xA;भवन्तो ज्ञाननिष्ठा वै गृहस्थाः ज्ञाननिश्चयाः&lt;br&gt;&#xA;आश्रमाणां च सर्वेषां निष्ठायामैक्यमुच्यते&lt;br&gt;&#xA;एकत्वे च पृथक्त्वे च विशेषो नान्य उच्यते&lt;br&gt;&#xA;तद्यथावद्यथान्यायं भगवान्प्रब्रवीतु मे&lt;br&gt;&#xA;कपिलः-&lt;br&gt;&#xA;कषायपक्तिः कर्माणि ज्ञानं तु परमा गतिः&lt;br&gt;&#xA;पक्वे कषाये विज्ञानं यथा ज्ञानेन तिष्ठति&lt;br&gt;&#xA;आनृशंस्यं क्षमा शान्तिरहिंसा सत्यमार्जवम्&lt;br&gt;&#xA;अद्रोहो नातिमानश्च ह्रीस्तितिक्षा शमस्तथा&lt;br&gt;&#xA;पन्थानो ब्रह्मणस्त्वेत एतैः प्राप्नोति यत्परम्&lt;br&gt;&#xA;तद्विद्वाननुबुद्ध्येत मनसा कर्मनिश्चयम्&lt;br&gt;&#xA;यां विप्रास्सर्वतश्शान्ता विशुद्धज्ञाननिश्चयाः&lt;br&gt;&#xA;गतिं गच्छन्ति सन्तुष्टास्तामाहुः परमां गतिम्&lt;br&gt;&#xA;वेदांश्च वेदितव्यं च विदित्वा च यथास्थितिम्&lt;br&gt;&#xA;एवं वेदविदित्याहुरतोऽन्यो वेदवादकाः&lt;br&gt;&#xA;सर्वं विदुर्वेदविदो वेदे सर्वं प्रतिष्ठितम्&lt;br&gt;&#xA;वेदे हि निष्ठा सर्वस्य यद्यदस्ति न चास्ति च&lt;br&gt;&#xA;एतदन्तं च मध्यं च सच्चासच्च विजानतः&lt;br&gt;&#xA;समाप्तं त्याग इत्येव शम इत्येव निश्चितम्&lt;br&gt;&#xA;सन्तोष इत्यनुगतमपवर्गे प्रतिष्ठितम्&lt;br&gt;&#xA;ऋतं सत्यं विदितं वेदितव्यं सर्वस्यात्मा स्थावरं जङ्गमं च&lt;br&gt;&#xA;सर्वं सुखं यच्छिवं चोत्तरं च ब्रह्माऽव्यक्तं प्रभवश्चाव्ययश्च&lt;br&gt;&#xA;तेजः क्षमा शान्तिरनामयश्च तथाविधं व्योम सनातनं ध्रुवम्&lt;br&gt;&#xA;एतैश्शब्दैर्गम्यते बुद्धिनेत्रैस्तस्मै नमो ब्रह्मणे ब्राह्मणाय&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/256/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/256/</guid>
      <description>&lt;p&gt;युधिष्ठिरः-&lt;br&gt;&#xA;धर्ममर्थं च कामं च वेदाश्शंसन्ति भारत&lt;br&gt;&#xA;कस्य लाभो विशिष्टोऽत्र तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्र ते वर्तयिष्यामि इतिहासं पुरातनम्&lt;br&gt;&#xA;कुण्डधारेण यत्प्रीत्या भक्तायोपकृतं पुरा&lt;br&gt;&#xA;अधनो ब्राह्मणः कश्चित्कामाद्धनमवैक्षत&lt;br&gt;&#xA;स यज्ञार्थमतोऽर्थी तु तपोऽतप्यत दारुणम्&lt;br&gt;&#xA;स निश्चयमथो कृत्वा पूजयामास देवताः&lt;br&gt;&#xA;भक्त्या न चैवाध्यगच्छद्धनं सम्पूज्य देवताः&lt;br&gt;&#xA;ततश्चिन्तां पुनः प्राप्तः कतमद्दैवतं तु तत्&lt;br&gt;&#xA;यन्मे द्रुतं प्रसीदेत मानुषैरजडीकृतम्&lt;br&gt;&#xA;अथ सौम्येन वपुषा देवानुचरमन्तिके&lt;br&gt;&#xA;प्रत्यपश्यज्जलधरं कुण्डधारमवस्थितम्&lt;br&gt;&#xA;दृष्ट्वैव तं महात्मानं तस्य भक्तिरजायत&lt;br&gt;&#xA;अयं मे दास्यति श्रेयो वपुरेतद्धि तादृशम्&lt;br&gt;&#xA;सन्निकृष्टश्च देवानां न चान्यैर्मानुषैर्वृतः&lt;br&gt;&#xA;एष मे दास्यति धनं प्रभूतं शीघ्रमेव च&lt;br&gt;&#xA;ततो धूपैश्च गन्धैश्च माल्यैरुच्चावचैरपि&lt;br&gt;&#xA;बलिभिर्विविधाभिश्च पूजयामास तं द्विजः&lt;br&gt;&#xA;ततस्स्वल्पेन कालेन तुष्टो जलधरस्तदा&lt;br&gt;&#xA;तस्योपकारनियतामिमां वाचमुवाच ह&lt;br&gt;&#xA;कुण्डधारः-&lt;br&gt;&#xA;ब्रह्मघ्ने च सुरापे च चोरे भग्नव्रते तथा&lt;br&gt;&#xA;निष्कृतिर्विहिता सद्भिः कृतघ्ने नास्ति निष्कृतिः&lt;br&gt;&#xA;आशायास्तनयोऽधर्मः क्रोधोऽसूयासुतस्स्मृतः&lt;br&gt;&#xA;पुत्रो लोभो निकृत्यास्तु कृतघ्नो नार्हति प्रजाम्&lt;br&gt;&#xA;भीष्मः-&lt;br&gt;&#xA;ततस्स ब्राह्मणस्स्वप्ने कुण्डधारस्य तेजसा&lt;br&gt;&#xA;अपश्यत्सर्वभूतानि कुशेषु शयितस्तदा&lt;br&gt;&#xA;शमेन तपसा चैव भक्त्या च निरुपस्कृतः&lt;br&gt;&#xA;शुद्धात्मा ब्राह्मणो रात्रौ निदर्शनमपश्यत&lt;br&gt;&#xA;मणिभद्रं स तत्रस्थं देवतानां महाद्युतिम्&lt;br&gt;&#xA;अपश्यत महात्मानं व्यादिशन्तं युधिष्ठिर&lt;br&gt;&#xA;तत्र देवाः प्रयच्छन्ति राज्यानि च धनानि च&lt;br&gt;&#xA;शुभैः कर्मभिराराद्धाः प्रच्छिदन्त्यशुभेषु च&lt;br&gt;&#xA;पश्यतामथ यक्षाणां कुण्डधारो महाद्युतिः&lt;br&gt;&#xA;निष्पत्य पतितो भूमौ देवानां भरतर्षभ&lt;br&gt;&#xA;ततस्तु देववचनान्मणिभद्रो महायशाः&lt;br&gt;&#xA;उवाच पतितं भूमौ कुण्डधार किमिच्छसि&lt;br&gt;&#xA;कुण्डधारः-&lt;br&gt;&#xA;यदि प्रसन्ना देवा मे भक्तोऽयं ब्राह्मणो मम&lt;br&gt;&#xA;अस्यानुग्रहमिच्छामि कृतं किञ्चित्सुखोदयम्&lt;br&gt;&#xA;भीष्मः-&lt;br&gt;&#xA;ततस्तं माणिभद्रस्तु पुनर्वचनमब्रवीत्&lt;br&gt;&#xA;देवानामेव वचनात्कुण्डधारं महाद्युतिम्&lt;br&gt;&#xA;मणिभद्रः-&lt;br&gt;&#xA;उत्तिष्ठोत्तिष्ठ भद्रं ते कृतकृत्यस्सुखी भव&lt;br&gt;&#xA;धनार्थी यदि विप्रोऽयं धनमस्मै प्रदीयताम्&lt;br&gt;&#xA;यावद्धनं प्रार्थयते ब्राह्मणोऽयं सखा तव&lt;br&gt;&#xA;देवानां शासनात्तस्मादसङ्ख्येयं ददाम्यहम्&lt;br&gt;&#xA;भीष्मः-&lt;br&gt;&#xA;विचार्य कुण्डधारस्तु मानुष्यफलमध्रुवम्&lt;br&gt;&#xA;तपसे मतिमाधत्त ब्राह्मणस्य यशस्विनः&lt;br&gt;&#xA;कुण्डधारः-&lt;br&gt;&#xA;नाहं धनानि याचामि ब्राह्मणाय धनप्रद&lt;br&gt;&#xA;अन्यमेवाहमिच्छामि भक्तायानुग्रहं कृतम्&lt;br&gt;&#xA;पृथिवीं रत्नपूर्णां वा महद्वा रत्नसञ्चयम्&lt;br&gt;&#xA;भक्ताय नाहमिच्छामि भवेदेष तु धार्मिकः&lt;br&gt;&#xA;धर्मेऽस्य रमतां बुद्धिर्धर्मं चैवोपजीवतु&lt;br&gt;&#xA;धर्मप्रधानो भवतु ममैषोऽनुग्रहो मतः&lt;br&gt;&#xA;माणिभद्रः-&lt;br&gt;&#xA;तथा धर्मफलं राज्यं सुखानि विविधानि च&lt;br&gt;&#xA;फलान्येवायमश्नातु कायक्लेशविवर्जितः&lt;br&gt;&#xA;भीष्मः-&lt;br&gt;&#xA;ततस्तदेव बहुशः कुण्डधारो महायशाः&lt;br&gt;&#xA;अभ्यासमकरोद्धर्मे ततस्तुष्टास्तु देवताः&lt;br&gt;&#xA;माणिभद्रः-&lt;br&gt;&#xA;प्रीतास्ते देवतास्सर्वा द्विजस्यास्य तथैव च&lt;br&gt;&#xA;भविष्यते च धर्मात्मा धर्मे चास्य तथा मतिः&lt;br&gt;&#xA;भीष्मः-&lt;br&gt;&#xA;ततः प्रीतो जलधरः कृतकार्यो युधिष्ठिर&lt;br&gt;&#xA;ईप्सितं मनसा लब्ध्वा वरमन्यैस्सुदुर्लभम्&lt;br&gt;&#xA;ततोऽपश्यत चीराणि सूक्ष्माणि द्विजसत्तमः&lt;br&gt;&#xA;न्यस्तानि पार्श्वतो दृष्ट्वा तत्रेमां मतिमागतः&lt;br&gt;&#xA;ब्राह्मणः-&lt;br&gt;&#xA;अयं नास्मत्कृतं वेत्ति कोन्वद्यावेत्स्यते कृतम्&lt;br&gt;&#xA;गच्छामि वनमेवाहं परं धर्मेण जीवितुम्&lt;br&gt;&#xA;भीष्मः-&lt;br&gt;&#xA;निर्वेदाद्देवतानां च प्रसादात्स द्विजोत्तमः&lt;br&gt;&#xA;वनं प्रविश्य सुमहत्तप आरब्धवांस्तदा&lt;br&gt;&#xA;देवतातिथिशेषेण फलमूलाशनो द्विजः&lt;br&gt;&#xA;धर्मे चापि महाराज रतिर्यस्योपजायत&lt;br&gt;&#xA;त्यक्त्वा मूलफलं सर्वं पर्णाहारो द्विजोत्तमः&lt;br&gt;&#xA;पर्णं त्यक्त्वा जलाहारः पुनरासीद्द्विजस्तदा&lt;br&gt;&#xA;वायुभक्षस्तु तत्पश्चादभूद्वर्षगणान्बहून्&lt;br&gt;&#xA;न चास्य क्षीयते प्राणस्तदद्भुतमिवाभवत्&lt;br&gt;&#xA;श्रद्दधानस्य धर्मे च तपस्युग्रे च वर्ततः&lt;br&gt;&#xA;कालेन महता तस्य दिव्या दृष्टिरजायत&lt;br&gt;&#xA;तस्य बुद्धिः प्रादुरभूद्यदि दद्यामहं धनम्&lt;br&gt;&#xA;तुष्टः कस्मैचिदेवाहं न मिथ्या तद्भवेन्मम&lt;br&gt;&#xA;ततः प्रहृष्टवदनो भूयश्चारब्धवांस्तपः&lt;br&gt;&#xA;भूयश्चाचिन्तयत्सिद्धो यत्परं सोऽभिपद्यते&lt;br&gt;&#xA;यदि दद्यामहं राजंस्तुष्टो वै यस्य कस्यचित्&lt;br&gt;&#xA;स भवेदचिराद्राजा न मिथ्या वाग्भवेन्मम&lt;br&gt;&#xA;तस्य साक्षात्कुण्डधारो दर्शयामास भारत&lt;br&gt;&#xA;ब्राह्मणस्य तपोयोगात्सौहृदेनापिचोदितः&lt;br&gt;&#xA;समागम्य स तेनाथ पूजां चक्रे यथाविधि&lt;br&gt;&#xA;ब्राह्मणः कुण्डधारस्य विस्मितश्चाभवन्नृप&lt;br&gt;&#xA;ततोऽब्रवीत्कुण्डधारो दिव्यं ते चक्षुरुत्तमम्&lt;br&gt;&#xA;पश्य राज्ञां गतिं विप्र लोकांश्चावेक्ष चक्षुषा&lt;br&gt;&#xA;ततो राज्ञां सहस्राणि मग्नानि निरये तदा&lt;br&gt;&#xA;आरादपश्यद्विप्रस्स दिव्ययुक्तेन चक्षुषा&lt;br&gt;&#xA;कुण्डधारः-&lt;br&gt;&#xA;मां पूजयित्वा भावेन यदि त्वं दुःखमाप्नुयाः&lt;br&gt;&#xA;कृतं मया भवेत्किं ते कश्च तेऽनुग्रहो भवेत्&lt;br&gt;&#xA;पश्य पश्य च भूयस्त्वं कामानिच्छेः कथञ्चन&lt;br&gt;&#xA;स्वर्गद्वारं हि संरुद्धं मानुष्याणां विशेषतः&lt;br&gt;&#xA;भीष्मः-&lt;br&gt;&#xA;ततोऽपश्यत्स कामं च क्रोधं लोभं भयं मदम्&lt;br&gt;&#xA;निद्रां तन्द्रीं तथाऽऽलस्यमावृत्त्य पुरुषान्स्थितान्&lt;br&gt;&#xA;कुण्डधारः-&lt;br&gt;&#xA;एतैर्लोकास्तु संरुद्धा देवानां मानुषाद्भयम्&lt;br&gt;&#xA;तथैव देववचनाद्विघ्नं कुर्वन्ति सर्वशः&lt;br&gt;&#xA;न देवैरननुज्ञातः कश्चिद्भवति धार्मिकः&lt;br&gt;&#xA;एष शक्तोस्मि तपसा राज्यं दातुं धनानि च&lt;br&gt;&#xA;भीष्मः-&lt;br&gt;&#xA;ततः पपात शिरसा ब्राह्मणस्तोयधारिणे&lt;br&gt;&#xA;उवाच चैनं धर्मात्मा महान्मेऽनुग्रहः कृतः&lt;br&gt;&#xA;कामभोगानुबन्धेन पुरा ते यदसूयितम्&lt;br&gt;&#xA;मया स्नेहमविज्ञाय तत्र मे क्षन्तुमर्हसि&lt;br&gt;&#xA;क्षान्तमेव मयेत्युक्त्वा कुण्डधारो द्विजर्षभम्&lt;br&gt;&#xA;परिष्वज्य च बाहुभ्यां तत्रैवान्तरधीयत&lt;br&gt;&#xA;ततस्सर्वानिमाल्ँलोकान्ब्राह्मणोऽनुचचार ह&lt;br&gt;&#xA;कुण्डधारप्रसादेन तपसा योजितः पुरा&lt;br&gt;&#xA;विहायसा च गमनं तथा सङ्कल्पितार्थता&lt;br&gt;&#xA;धर्माच्छक्यस्तथा योगो योगाच्चैव परा गतिः&lt;br&gt;&#xA;देवता ब्राह्मणास्सन्तो यक्षा मानुषचारणाः&lt;br&gt;&#xA;धार्मिष्टं पूजयन्तीह न धनाढ्यं न कामिनम्&lt;br&gt;&#xA;सुप्रसन्ना हि ते देवा यत्ते धर्मे रता मतिः&lt;br&gt;&#xA;धने सुखकला काऽपि धर्मे तु परमं सुखम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/257/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/257/</guid>
      <description>&lt;p&gt;युधिष्ठिरः-&lt;br&gt;&#xA;बहूनां यज्ञतपसामेकार्थानां पितामह&lt;br&gt;&#xA;धर्मार्थं न सुखार्थार्थं कथं यज्ञः समाहितः&lt;br&gt;&#xA;भीष्मः-&lt;br&gt;&#xA;अत्र ते वर्तयिष्यामि नारदेनानुकीर्तितम्&lt;br&gt;&#xA;उञ्छवृत्तेः पुरावृत्तं यज्ञार्थे ब्राह्मणस्य च&lt;br&gt;&#xA;नारदः-&lt;br&gt;&#xA;राष्ट्रे धर्मोत्तरे श्रेष्ठे विदर्भेष्वभवद्द्विजः&lt;br&gt;&#xA;उञ्छवृत्तिर्ऋषिः कश्चित्स च यज्ञं समादधे&lt;br&gt;&#xA;श्यामाकमशनं तत्र सूर्यपर्णी सुवर्चला&lt;br&gt;&#xA;तिक्तं च विरसं शाकं तपसा स्वादुतां गतम्&lt;br&gt;&#xA;उपगम्य वने पृथ्वीं सर्वभूताविहिंसया&lt;br&gt;&#xA;अपि मूलफलैरिज्या यज्ञस्स्वर्गपरो मतः&lt;br&gt;&#xA;तस्य भार्या व्रतकृशा शुचिः पुष्करमालिनी&lt;br&gt;&#xA;यज्ञपत्नीत्वमानीता सत्यान्नानुविधीयते&lt;br&gt;&#xA;सा तु शापपरित्रस्ता न स्वभावानुवर्तिनी&lt;br&gt;&#xA;मायूरजीर्णपर्णानां वस्त्रं तस्याश्च वर्णितम्&lt;br&gt;&#xA;अकामायाः कृतस्तत्र यज्ञो होत्रनुमार्गतः&lt;br&gt;&#xA;शुक्रस्य पुनराजातिरवध्यानादधर्मवत्&lt;br&gt;&#xA;तस्मिन्वने समीपस्थो मृगोऽभूत्सहचारिकः&lt;br&gt;&#xA;वचोभिरब्रवीत्सत्यं त्वया दुष्कृतकं कृतम्&lt;br&gt;&#xA;यदि मन्त्राङ्गहीनोऽयं यज्ञो भवति वैकृतः&lt;br&gt;&#xA;मा भोः प्रक्षिप होत्रे त्वं गच्छ स्वर्गमतन्त्रितः&lt;br&gt;&#xA;ततस्तु यज्ञे सावित्री साक्षात्तं च न्यमन्त्रयत्&lt;br&gt;&#xA;निमन्त्रयन्ती प्रत्युक्ता न हन्यां सहवासिनम्&lt;br&gt;&#xA;एवमुक्त्वा निवृत्ता प्राक्प्रवृत्ता यज्ञपावकात्&lt;br&gt;&#xA;किञ्च दुश्चरितं यज्ञे दिदृक्षुस्सा रसातलम्&lt;br&gt;&#xA;स तु बद्धाञ्जलिस्सत्यमयाचद्धरिणः पुनः&lt;br&gt;&#xA;सत्येन सम्परिष्वज्य सन्तुष्टोऽथोच्यतामिति&lt;br&gt;&#xA;ततस्स हरिणो गत्वा पदान्यष्टौ न्यवर्तत&lt;br&gt;&#xA;साधु हिंसय मां सत्य हतो यास्यामि सद्गतिम्&lt;br&gt;&#xA;पश्येमा अप्सरसो दिव्या मया दत्तेन चक्षुषा&lt;br&gt;&#xA;विमानानि विचित्राणि गन्धर्वाणां महात्मनाम्&lt;br&gt;&#xA;ततस्स सुचिरं दृष्ट्वा स्पृहालग्नेन चक्षुषा&lt;br&gt;&#xA;मृगमालोक्य हिंसायां स्वर्गवासं समर्थयत्&lt;br&gt;&#xA;स तु धर्मो मृगो भूत्वा बहुवर्षोषितो वने&lt;br&gt;&#xA;तस्य निष्कृतिमाधत्त न त्वसौ यज्ञसंविधिः&lt;br&gt;&#xA;तस्य तेन तु भावेन मृगहिंसात्मनस्तदा&lt;br&gt;&#xA;तपो महत्समुच्छिन्नं तस्माद्धिंसा न यज्ञिया&lt;br&gt;&#xA;ततस्तु भगवान्धर्मो यज्ञं याजयत स्वयम्&lt;br&gt;&#xA;समाधानं च भार्याया लेभे स तपसा परम्&lt;br&gt;&#xA;अहिंसा परमो धर्मो हिंसा यज्ञे समाहितः&lt;br&gt;&#xA;सत्यं तेऽहं प्रवक्ष्यामि यो धर्मस्सत्यवादिनाम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/258/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/258/</guid>
      <description>&lt;p&gt;युधिष्ठिरः-&lt;br&gt;&#xA;कथं भवति पापात्मा कथं धर्मं करोति वा&lt;br&gt;&#xA;केन निर्वेदमादत्ते मोक्षं वा केन गच्छति&lt;br&gt;&#xA;भीष्मः-&lt;br&gt;&#xA;विदितास्सर्वधर्मास्ते स्थित्यर्थमनुपृच्छसि&lt;br&gt;&#xA;शृणु मोक्षं सनिर्वेदं पापं धर्मं च मूलतः&lt;br&gt;&#xA;विज्ञानार्थं हि पञ्चानामिच्छापूर्वं प्रवर्तते&lt;br&gt;&#xA;प्राप्य तां वर्तते कामो द्वेषो वा भरतर्षभ&lt;br&gt;&#xA;ततस्तदर्थं यतते कर्म चारभते पुनः&lt;br&gt;&#xA;इष्टानां रूपगन्धानामभ्यासं च चिकीर्षति&lt;br&gt;&#xA;ततो लोभः प्रभवति द्वेषश्च तदनन्तरम्&lt;br&gt;&#xA;ततो रागः प्रभवति मोहश्च तदनन्तरम्&lt;br&gt;&#xA;लोभमोहाभिभूतस्य रागद्वेषान्वितस्य च&lt;br&gt;&#xA;न धर्मे जायते बुद्धिर्व्याजाद्धर्मं करोति च&lt;br&gt;&#xA;व्याजेन चरतो धर्ममर्थव्याजोऽपि रोचते&lt;br&gt;&#xA;व्याजेन सिद्ध्यमानेषु धर्मेषु कुरुनन्दन&lt;br&gt;&#xA;तत्रैव कुरुते बुद्धिं ततः पापं चिकीर्षति&lt;br&gt;&#xA;सुहृद्भिर्वार्यमाणोऽपि पण्डितैश्चापि भारत&lt;br&gt;&#xA;उत्तरं न्यायसम्बद्धं प्रब्रवीति प्रचोदितः&lt;br&gt;&#xA;अधर्मस्त्रिविधस्तस्य वर्धते रागमोहजः&lt;br&gt;&#xA;पापं चिन्तयते कर्म प्रब्रवीति करोति च&lt;br&gt;&#xA;तस्याधर्मप्रवृत्तस्य दोषान्पश्यन्ति साधवः&lt;br&gt;&#xA;एकशीलाश्च मित्रत्वं भजन्ते पापकर्मिणः&lt;br&gt;&#xA;स नेह सुखमाप्नोति कुत एव परत्र वै&lt;br&gt;&#xA;एवं भवति पापात्मा धर्मात्मानं तु मे शृणु&lt;br&gt;&#xA;यथा कुशलधर्मा सन्कुशलं प्रतिपद्यते&lt;br&gt;&#xA;य एतान्प्रज्ञया दोषान्पूर्वमेवानुपश्यति&lt;br&gt;&#xA;कुशलस्सुखदुःखेषु साधूंश्चाप्युपसेवते&lt;br&gt;&#xA;तस्य साधु समाचारादभ्यासाच्चैव वर्धते&lt;br&gt;&#xA;प्राज्ञा धर्मे च रमते धर्मं चैवोपजीवति&lt;br&gt;&#xA;सोऽथ धर्मादवाप्तेषु धनेषु कुरुनन्दन&lt;br&gt;&#xA;तस्यैवासिञ्चते मूलं गुणान्पश्यति यत्र च&lt;br&gt;&#xA;धर्मात्मा भवति ह्येवं मित्रं च लभते शुभम्&lt;br&gt;&#xA;स मित्रधनलाभात्तु प्रेत्य चेह च नन्दति&lt;br&gt;&#xA;शब्दे स्पर्शे तथा गन्धे रसे रूपे च भारत&lt;br&gt;&#xA;प्रभुत्वं लभते जन्तुर्धर्मस्यैतत्फलं विदुः&lt;br&gt;&#xA;स तु धर्मफलं लब्ध्वा न तृप्यति युधिष्ठिर&lt;br&gt;&#xA;धर्मे स्थितानां कौन्तेय सर्वभोगक्रियासु च&lt;br&gt;&#xA;अतृप्यमाणो निर्वेदमादत्ते ज्ञानचक्षुषा&lt;br&gt;&#xA;प्रज्ञाचक्षुर्यदा कामे दोषमेवानुपश्यति&lt;br&gt;&#xA;शब्दे स्पर्शे तथा रूपे रसे गन्धे च भारत&lt;br&gt;&#xA;विमुच्यते तदाऽकामो न च धर्मं विमुञ्चति&lt;br&gt;&#xA;सर्वत्यागे च यतते दृष्ट्वा लोकं क्षयात्मकम्&lt;br&gt;&#xA;ततो मोक्षे च यतते नानुपायादुपायतः&lt;br&gt;&#xA;शनैर्निर्वेदमादत्ते पापं कर्म जहाति च&lt;br&gt;&#xA;धर्मात्मा चैव भवति मोक्षं च लभते परम्&lt;br&gt;&#xA;एतत्ते कथितं तात यन्मां त्वं परिपृच्छसि&lt;br&gt;&#xA;पापं धर्मं तथा मोक्षं निर्वेदं चैव भारत&lt;br&gt;&#xA;तस्माद्धर्मे प्रवर्तेथास्सर्वावस्थो युधिष्ठिर&lt;br&gt;&#xA;धर्मे स्थितानां कौन्तेय सिद्धिर्भवति शाश्वती&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/259/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/259/</guid>
      <description>&lt;p&gt;युधिष्ठिरः-&lt;br&gt;&#xA;मोक्षः पितामहेनोक्त उपायान्नानुपायतः&lt;br&gt;&#xA;तमुपायं यथान्यायं श्रोतुमिच्छामि भारत&lt;br&gt;&#xA;भीष्मः-&lt;br&gt;&#xA;त्वय्येवैतन्महाप्राज्ञ युक्तं निपुणदर्शनम्&lt;br&gt;&#xA;यदुपायेन सर्वार्थान्नित्यं मृगयसेऽनघ&lt;br&gt;&#xA;घटस्य करणे या बुद्धिर्घटोत्पत्तौ न साऽनघ&lt;br&gt;&#xA;एवं धर्माभ्युपायेषु नान्यद्धर्माद्धि कारणम्&lt;br&gt;&#xA;पूर्वे समुद्रे यः पन्थास्स न गच्छति पश्चिमम्&lt;br&gt;&#xA;एकः पन्था हि मोक्षस्य तं मे विस्तरतश्शृणु&lt;br&gt;&#xA;क्षमया क्रोधमुच्छिन्द्यात्कामं सङ्कल्पवर्जनात्&lt;br&gt;&#xA;सत्त्वसंसेवनाद्धीरो निद्रामुच्छेत्तुमर्हति&lt;br&gt;&#xA;अप्रमादाद्भयं रक्षेच्छ्वासं क्षेत्रज्ञशीलनात्&lt;br&gt;&#xA;इच्छां द्वेषं च कामं च धैर्येण विनिवर्तयेत्&lt;br&gt;&#xA;सर्वं प्रमोहमावर्तमभ्यासाद्विनिवर्तयेत्&lt;br&gt;&#xA;निद्रां चाप्रतिभां चैव ज्ञानाभ्यासेन तत्त्ववित्&lt;br&gt;&#xA;उपद्रवांस्तथा रोगान्हितजीर्णमिताशनात्&lt;br&gt;&#xA;लोभं मोहं च सन्तोषाद्विषयांस्तत्त्वदर्शनात्&lt;br&gt;&#xA;अनुक्रोशादधर्मं च जयेद्धर्ममुपेक्षया&lt;br&gt;&#xA;आयत्या च जयेदाशामर्थं सङ्गविवर्जनात्&lt;br&gt;&#xA;अनित्यत्वेन च स्नेहं क्षुधं योगेन पण्डितः&lt;br&gt;&#xA;कारुण्येनात्मनो मानं तृष्णां च परितोषतः&lt;br&gt;&#xA;उत्थानेन जयेत्तन्द्रीं विवक्षां मूलतो जयेत्&lt;br&gt;&#xA;मौनेन बहुभाषां च शौर्येण च भयं जयेत्&lt;br&gt;&#xA;यच्छेद्वाङ्मनसी बुद्ध्या तां यच्छेज्ज्ञानचक्षुषा&lt;br&gt;&#xA;ज्ञानमात्मा महान्यच्छेत्तं यच्छेज्ज्ञानमात्मनः&lt;br&gt;&#xA;तदेतदुपशान्तेन बोद्धव्यं शुचिकर्मणा&lt;br&gt;&#xA;योगदोषान्समुच्छिद्यात्पञ्च यान्कवयो विदुः&lt;br&gt;&#xA;कामं क्रोधं च मोहं च भयं स्वप्नं च पञ्चमम्&lt;br&gt;&#xA;परित्यज्य निषेवेत तथेमान्योगसाधनान्&lt;br&gt;&#xA;ध्यानमध्ययनं दानं सत्यं ह्रीरार्जवं क्षमा&lt;br&gt;&#xA;शौचमाहारसंशुद्धिरिन्द्रियाणां च संयमः&lt;br&gt;&#xA;एतैर्विवर्धते तेजः पाप्मानमपहन्ति च&lt;br&gt;&#xA;सिध्यन्ति चास्य सङ्कल्पा विज्ञानं च प्रवर्तते&lt;br&gt;&#xA;धूतपापस्स तेजस्वी लघ्वाहारो जितेन्द्रियः&lt;br&gt;&#xA;कामक्रोधौ वशे कृत्वा निनीषेद्ब्रह्मणः पदम्&lt;br&gt;&#xA;अमूढत्वमसङ्गित्वं कामक्रोधविवर्जनम्&lt;br&gt;&#xA;अदैन्यमनुदीर्णत्वमनुद्वेगो व्यवस्थितिः&lt;br&gt;&#xA;एष मार्गो हि मोक्षस्य प्रसन्नो विमलश्शुचिः&lt;br&gt;&#xA;तथा विधेयो मनसा नियमः कापथोऽन्यथा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/260/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/260/</guid>
      <description>&lt;p&gt;भीष्मः-&lt;br&gt;&#xA;अत्रैवोदाहरन्तीममितिहासं पुरातनम्&lt;br&gt;&#xA;नारदस्य च संवादं देवलस्यासितस्य च&lt;br&gt;&#xA;आसीतं देवलं वृद्धं बुद्ध्वा बुद्धिमतां वरम्&lt;br&gt;&#xA;नारदः परिपप्रच्छ भूतानां प्रभवाप्ययौ&lt;br&gt;&#xA;नारदः-&lt;br&gt;&#xA;कुतस्सृष्टमिदं विश्वं जगत्स्थावरजङ्गमम्&lt;br&gt;&#xA;प्रलये च किमप्येति भगवान्प्रब्रवीतु मे&lt;br&gt;&#xA;देवलः-&lt;br&gt;&#xA;येभ्यस्सृजति भूतानि कालोऽह्नायप्रचोदितः&lt;br&gt;&#xA;महाभूतानि पञ्चेति तान्याहुर्भूतचिन्तकाः&lt;br&gt;&#xA;एभ्यस्सृजति भूतानि काल आत्मप्रचोदितः&lt;br&gt;&#xA;एतेभ्यो यत्परं ब्रूयादसद्ब्रूयादसंशयम्&lt;br&gt;&#xA;विद्धि नारद पञ्चैताञ्शाश्वतानचलान्ध्रुवान्&lt;br&gt;&#xA;महतस्तेजसो रश्मीन्कालषष्ठान्स्वभावतः&lt;br&gt;&#xA;आपश्चैवान्तरिक्षं च पृथिवी पावकानिलौ&lt;br&gt;&#xA;असिद्धि परमेतेभ्यो भूतेभ्यो मुक्तसंशयम्&lt;br&gt;&#xA;सोपपत्त्या तु युक्त्यासन्ब्रूयादसदसंशयम्&lt;br&gt;&#xA;वेत्थ तानभिनिर्वृत्तान्षडेते यस्य राशयः&lt;br&gt;&#xA;पञ्च चैतानि कालश्च भावाभावौ च केवलौ&lt;br&gt;&#xA;अष्टौ भूतानि भूतानां शाश्वतानि भवाप्ययौ&lt;br&gt;&#xA;अभावभावितेष्वेषु तेभ्यश्च प्रभवन्त्यपि&lt;br&gt;&#xA;विनष्टोऽपि च तान्येव जन्तुर्भवति पञ्चधा&lt;br&gt;&#xA;तस्य भूमिमयो देहश्श्रोत्रमाकाशसम्भवम्&lt;br&gt;&#xA;सूर्याच्चक्षुरसुर्वायोरद्भ्यस्तु खलु शोणितम्&lt;br&gt;&#xA;चक्षुषी नासिका कर्णौ त्वग्जिह्वेति च पञ्चमी&lt;br&gt;&#xA;इन्द्रियाणीन्द्रियार्थानां ज्ञानानि कवयो विदुः&lt;br&gt;&#xA;दर्शनं श्रवणं घ्राणं स्पर्शनं रसनं तथा&lt;br&gt;&#xA;उपपत्त्या गुणान्विद्धि पञ्च पञ्चसु पञ्चधा&lt;br&gt;&#xA;रूपं गन्धो रसस्स्पर्शश्शब्दश्चैवाथ तद्गुणाः&lt;br&gt;&#xA;इन्द्रियैरुपलभ्यन्ते पञ्चधा पञ्च पञ्चभिः&lt;br&gt;&#xA;रूपगन्धरसस्स्पर्शशब्दांश्चैतांश्च तद्गुणान्&lt;br&gt;&#xA;इन्द्रियाणि न बुध्यन्ते क्षेत्रज्ञस्तैस्तु बुध्यते&lt;br&gt;&#xA;चित्तमिन्द्रियसङ्घातात्परं तस्मान्मनः परम्&lt;br&gt;&#xA;मनसस्तु परा बुद्धिः क्षेत्रज्ञो बुद्धितः परः&lt;br&gt;&#xA;पूर्वं चेतयते जन्तुरिन्द्रियैर्विषयान्पृथक्&lt;br&gt;&#xA;विचार्य मनसा पश्चादथ बुद्ध्या व्यवस्यति&lt;br&gt;&#xA;इन्द्रियैरुपलभ्यार्थान्मत्वाऽयं त्वध्यवस्यति&lt;br&gt;&#xA;चित्तमिन्द्रियसङ्घातं मनो बुद्धिं तथाऽष्टमीम्&lt;br&gt;&#xA;अष्टौ ज्ञानेन्द्रियाण्याहुरेतान्यध्यात्मचिन्तकाः&lt;br&gt;&#xA;पाणिं पादं च पायुं च मेहनं पञ्चमं मुखम्&lt;br&gt;&#xA;इति संशब्द्यमानानि पञ्च कर्मेन्द्रियाण्यपि&lt;br&gt;&#xA;जल्पनाभ्यवहारार्थं मुखमिन्द्रियमुच्यते&lt;br&gt;&#xA;गमनेन्द्रियं तथा पादौ कर्मणां करणे करौ&lt;br&gt;&#xA;पायूपस्थौ विसर्गार्थमिन्द्रिये तुल्यकर्मणी&lt;br&gt;&#xA;विसर्गे च पुरीषस्य विसर्गे चापि कामिके&lt;br&gt;&#xA;मनष्षष्ठान्यथैतानि वाचा सम्यग्यथागमम्&lt;br&gt;&#xA;ज्ञानचेष्टेन्द्रियगुणास्सर्वेषां शब्दिता मया&lt;br&gt;&#xA;इन्द्रियाणां स्वकर्मभ्यश्श्रमादुपरमो यदा&lt;br&gt;&#xA;भवतीन्द्रियसन्न्यासादथ स्वपिति वै नरः&lt;br&gt;&#xA;इन्द्रियाणामुपरमे मनोऽनुपरतं यदि&lt;br&gt;&#xA;सेवते विषयानेव तद्विद्यात्स्वप्नदर्शनम्&lt;br&gt;&#xA;सात्विकाश्चैव ये भावास्तथा राजसतामसाः&lt;br&gt;&#xA;कर्मयुक्तान्प्रशंसन्ति सात्विकान्नेतरांस्तथा&lt;br&gt;&#xA;आनन्दः कर्मणां सिद्धिः प्रतिपत्तिः परा गतिः&lt;br&gt;&#xA;सात्विकस्य निमित्तानि भावान्संश्रयते स्मृतिः&lt;br&gt;&#xA;जन्तुष्वेकतमेष्वेवं भावं यो वा समाश्रितः&lt;br&gt;&#xA;भावयोरीप्सितं नित्यं प्रत्यक्षं गमनं द्वयोः&lt;br&gt;&#xA;इन्द्रियाणि च भावाश्च गुणास्सप्तदश स्मृताः&lt;br&gt;&#xA;तेषामष्टादशो देही यश्शरीरे स शाश्वतः&lt;br&gt;&#xA;अथ वा सशरीरास्ते गुणास्सर्वे शरीरिणाम्&lt;br&gt;&#xA;संश्रितास्तद्वियोगे हि सशरीरा न सन्ति ते&lt;br&gt;&#xA;अथवा संविभागेन शरीरं पाञ्चभौतिकम्&lt;br&gt;&#xA;एकश्च दश चाष्टौ च गुणास्सह शरीरिणः&lt;br&gt;&#xA;ऊष्मणा सह विंशेन सङ्घातः पाञ्चभौतिकम्&lt;br&gt;&#xA;महान्सन्धारयत्येतच्छरीरं वायुना सह&lt;br&gt;&#xA;तस्यास्य भावयुक्तस्य निमित्तं देहभेदने&lt;br&gt;&#xA;यथैवोत्पद्यते किञ्चित्पञ्चत्वं गच्छते तथा&lt;br&gt;&#xA;पुण्यपापविनाशान्ते पुण्यपापसमन्वितः&lt;br&gt;&#xA;देहं विशति कालेन ततोऽयं कर्मसम्भवम्&lt;br&gt;&#xA;हित्वा हित्वा ह्ययं प्रैति देहाद्देहं कृताश्रयः&lt;br&gt;&#xA;कालसञ्चोदितः क्षेत्री विशीर्णाद्वा गृहाद्गृहम्&lt;br&gt;&#xA;तं तु नैवानुतप्यन्ते प्राज्ञा निश्चितनिश्चयाः&lt;br&gt;&#xA;कृपणास्त्वनुतप्यन्ते जनास्सम्बन्धिमानिनः&lt;br&gt;&#xA;न ह्ययं कस्यचित्कश्चिन्नास्य कश्चन विद्यते&lt;br&gt;&#xA;भवत्येको ह्ययं नित्यं शरीरे सुखदुःखभाक्&lt;br&gt;&#xA;नैव सञ्जायते जन्तुर्न च जातु विपद्यते&lt;br&gt;&#xA;याति देहमयं हित्वा कदाचित्परमां गतिम्&lt;br&gt;&#xA;पुण्यपापमयं देहं क्षपयेत्कर्मसंश्रयात्&lt;br&gt;&#xA;क्षीणदेहः पुनर्देही ब्रह्मत्वमुपगच्छति&lt;br&gt;&#xA;पुण्यपापक्षयार्थं च साङ्ख्यं ज्ञानं विधीयते&lt;br&gt;&#xA;तत्क्षये हृदि पश्यन्ति ब्रह्मभावे परां गतिम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/261/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/261/</guid>
      <description>&lt;p&gt;युधिष्ठिरः-&lt;br&gt;&#xA;भ्रातरः पितरः पौत्रा ज्ञातयस्सुहृदस्सुताः&lt;br&gt;&#xA;अर्थहेतोर्हताः क्रूरैरस्माभिः पापबुद्धिभिः&lt;br&gt;&#xA;येयमर्थोद्भवा तृष्णा कथमेतां पितामह&lt;br&gt;&#xA;निवर्तयेम पापं हि तृष्णया कारिता वयम्&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;गीतं विदेहराजेन माण्डव्यायानुपृच्छते&lt;br&gt;&#xA;जनकः-&lt;br&gt;&#xA;स सुखं बत जीवामि यस्य मे नास्ति किञ्चन&lt;br&gt;&#xA;मिथिलायां प्रदीप्तायां न मे किञ्चन दह्यते&lt;br&gt;&#xA;अर्थाः खलु समृद्धा हि गाढं दुःखं विजानताम्&lt;br&gt;&#xA;असमृद्धास्त्वपि सदा मोहयन्त्यविचक्षणान्&lt;br&gt;&#xA;यच्च कामसुखं लोके यच्च दिव्यं महत्सुखम्&lt;br&gt;&#xA;तृष्णाक्षयसुखस्यैते कलां नार्हति षोडशीम&lt;br&gt;&#xA;यथैव शृङ्गं गोः काले वर्धमानस्य वर्धते&lt;br&gt;&#xA;तथैव तृष्णा वित्तेन वर्धमानेन वर्धते&lt;br&gt;&#xA;किञ्चिदेव ममत्वेन यदा भवति कल्पितम्&lt;br&gt;&#xA;तदैव परितापाय नाशे सम्पद्यते पुनः&lt;br&gt;&#xA;न कामाननुरुध्येत दुःखं कामेषु वै रतिः&lt;br&gt;&#xA;प्राप्यार्थमुपयुञ्जीत धर्म्यं कामान्विवर्जयेत्&lt;br&gt;&#xA;विद्वान्सर्वेषु भूतेषु व्याघ्रमांसोपमो भवेत्&lt;br&gt;&#xA;कृतकृत्यो विशुद्धात्मा सर्वं ज्यजति वै स्वयम्&lt;br&gt;&#xA;उभे सत्यानृते त्यक्त्वा शोकानन्दौ प्रियाप्रिये&lt;br&gt;&#xA;भयाभये च सन्त्यज्य भव शान्तो निरामयः&lt;br&gt;&#xA;या दुस्त्यजा दुर्मतिभिर्या न जीर्यति जीर्यतः&lt;br&gt;&#xA;योऽसौ प्राणान्तिको रोगस्तां तृष्णां त्यजतस्सुखम्&lt;br&gt;&#xA;चरित्रमात्मनः पश्यंश्चन्द्रशुद्धमना ह्ययम्&lt;br&gt;&#xA;धर्मात्मा लभते कीर्तिं प्रेत्य चेह यथासुखम्&lt;br&gt;&#xA;राज्ञस्तद्वचनं श्रुत्वा प्रीतिमानभवद्द्विजः&lt;br&gt;&#xA;पूजयित्वा तु तद्वाक्यं माण्डव्यो मोक्षमाश्रितः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/262/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/262/</guid>
      <description>&lt;p&gt;युधिष्ठिरः-&lt;br&gt;&#xA;किंशीलः किंसमाचारः किंविद्यः किम्परायणः&lt;br&gt;&#xA;प्राप्नोति ब्रह्मणस्स्थानं यत्परं प्रकृतेर्ध्रुवम्&lt;br&gt;&#xA;भीष्मः-&lt;br&gt;&#xA;मोक्षधर्मेषु निरतो लघ्वाहारो जितेन्द्रियः&lt;br&gt;&#xA;प्राप्नोति ब्रह्मणस्थानं यत्परं प्रकृतेर्ध्रुवम्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;हारीतेन पुरा गीतं तं निबोध युधिष्ठिर&lt;br&gt;&#xA;स्वगृहादभिनिस्सृत्य लाभेऽलाभसमो मुनिः&lt;br&gt;&#xA;सम्मुखेषु च कामेषु निरपेक्षः परिव्रजेत्&lt;br&gt;&#xA;न चक्षुषा न मनसा न वाचा दूषयेत्परम्&lt;br&gt;&#xA;न प्रत्यक्षं परोक्षं वा दूषणं व्याहरेत्क्वचित्&lt;br&gt;&#xA;न हिंस्यात्सर्वभूतानि मैत्रायणगतिश्चरेत्&lt;br&gt;&#xA;नेदं जीवितमासाद्य वैरं कुर्वीत केनचित्&lt;br&gt;&#xA;अतिवादांस्तितिक्षेत नाभिमन्येत कञ्चन&lt;br&gt;&#xA;क्रोध्यमानः प्रियं ब्रूयादाक्रुष्टः कुशलं वदेत्&lt;br&gt;&#xA;प्रदक्षिणं प्रसव्यं च ग्राममध्ये सदा चरेत्&lt;br&gt;&#xA;भैक्षचर्यामनापन्नो न गच्छेत्पूर्वकेतनम्&lt;br&gt;&#xA;अवकीर्णस्सुगुप्तश्च न वाचाऽप्यप्रियं चरेत्&lt;br&gt;&#xA;मृदुस्स्यादप्रतीकारो विस्रब्धस्स्यादरोषणः&lt;br&gt;&#xA;विधूमे न्यस्तमुसले व्यङ्गारे भुक्तवज्जने&lt;br&gt;&#xA;अतीतपात्रसञ्चारे भिक्षां लिप्सेत वै मुनिः&lt;br&gt;&#xA;अनुयात्रिकमर्थी स्यान्मात्रालाभेष्वनादृतः&lt;br&gt;&#xA;अलाभे न विहन्येत लाभश्चैनं न हर्षयेत्&lt;br&gt;&#xA;लाभं साधारणं नेच्छेन्न भुञ्जीताभिपूजितः&lt;br&gt;&#xA;अभिपूजितलाभे हि जुगुप्सेतैव तादृशः&lt;br&gt;&#xA;न चान्नदोषान्निन्देत न गुणानभिपूजयेत्&lt;br&gt;&#xA;शय्यासने विविक्ते च नित्यमेवाभिपूजयेत्&lt;br&gt;&#xA;शून्यागारं वृक्षमूलमरण्यमथ वा गुहाम्&lt;br&gt;&#xA;अज्ञातचर्यां गत्वाऽन्यत्ततोऽन्यत्रैव संविशेत्&lt;br&gt;&#xA;अनुरोधविरोधाभ्यां समस्स्यादचलो ध्रुवः&lt;br&gt;&#xA;सुकृतं दुष्कृतं चोभे नानुरुध्येत कर्मणि&lt;br&gt;&#xA;नित्यतृप्तस्सुसन्तुष्टः प्रसन्नवदनेन्द्रियः&lt;br&gt;&#xA;ध्यानजप्यपरो मौनी वैराग्यं समुपाश्रितः&lt;br&gt;&#xA;अव्यक्तं भौतिकं स्वर्गं पश्यद्भूतगतिं गतिम्&lt;br&gt;&#xA;विस्मितस्सर्वदर्शी च पक्वापक्वेन वर्तयेत्&lt;br&gt;&#xA;आत्मारामः प्रशान्तात्मा लघ्वाहारो निरामयः&lt;br&gt;&#xA;वाचो वेगं मनसः क्रोधवेगं विवित्सावेगमुदरोपस्थवेगम्&lt;br&gt;&#xA;एतान्वेगान्विनयेद्वै तपस्वी निन्दा चास्य हृदयं नोपहन्यात्&lt;br&gt;&#xA;मध्यस्थ एव तिष्ठेत प्रशंसानिन्दयोः समः&lt;br&gt;&#xA;एतत्पवित्रं परमं परिव्राजक आश्रयेत्&lt;br&gt;&#xA;महात्मा सर्वतो दान्तस्सर्वत्रैवानपाश्रितः&lt;br&gt;&#xA;अपूर्वचारकस्सौम्यो ह्यनिकेतस्समाहितः&lt;br&gt;&#xA;वानप्रस्थगृहस्थाभ्यां न संसृज्येत कर्हिचित्&lt;br&gt;&#xA;अज्ञातलिप्सां लिप्सेत न चैनं हर्ष आविशेत्&lt;br&gt;&#xA;विजानतां मोक्ष एवं श्रमस्स्यादविजानताम्&lt;br&gt;&#xA;मोक्षयानं नृणां कृत्स्नं विदुषां हारितोऽब्रवीत्&lt;br&gt;&#xA;अभयं सर्वभूतेभ्यो दत्त्वा यः प्रव्रजेद्गृहात्&lt;br&gt;&#xA;लोकास्तेजोमयास्तस्य तथाऽऽनन्त्याय कल्पते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/263/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/263/</guid>
      <description>&lt;p&gt;युधिष्ठिरः-&lt;br&gt;&#xA;धन्या धन्या इति जनास्सर्वेऽस्मान्प्रवदन्त्युत&lt;br&gt;&#xA;न दुःखिततरः कश्चित्पुमानस्माभिरस्ति ह&lt;br&gt;&#xA;लोकसम्भावितं दुःखं यत्प्राप्तं कुरुसत्तम&lt;br&gt;&#xA;प्राप्य जातिं मनुष्येषु देवैरपि पितामह&lt;br&gt;&#xA;कदा वयं करिष्यामस्सन्न्यासं दुःखभेषजम्&lt;br&gt;&#xA;दुःखमेतच्छरीराणां धारणं कुरुसत्तम&lt;br&gt;&#xA;विमुक्तास्सप्तदशभिर्हेतुभूतैश्च पञ्चभिः&lt;br&gt;&#xA;इन्द्रियार्थैर्गुणैश्चैव अष्टाभिश्च पितामह&lt;br&gt;&#xA;व्रजन्ति ये पुनर्भावं मुनयस्संशितव्रताः&lt;br&gt;&#xA;कदा वयं भविष्यामो रागं हित्वा परन्तप&lt;br&gt;&#xA;भीष्मः-&lt;br&gt;&#xA;नास्त्यनन्तं महाराज सर्वं सङ्ख्यानगोचरम्&lt;br&gt;&#xA;पुनर्भावोपि सङ्ख्यातो नास्ति किञ्चिदिहाचलम्&lt;br&gt;&#xA;न चापि गम्यते राजन्नैष दोषः प्रसङ्गतः&lt;br&gt;&#xA;उद्योगादेव धर्मज्ञाः कालेनैव गमिष्यथ&lt;br&gt;&#xA;ईदृशो यतते देही सततं पुण्यपापयोः&lt;br&gt;&#xA;तत एव समुत्थेन तमसा रुद्ध एव च&lt;br&gt;&#xA;यथाञ्जनमयो वायुः पुनर्मानश्शिलं रजः&lt;br&gt;&#xA;अनुप्रविश्य तद्वर्णो दृश्यते रञ्जयन्दिशः&lt;br&gt;&#xA;तथा कर्मफलैर्देही रञ्जितस्तमसा वृतः&lt;br&gt;&#xA;विवर्णो वर्णमाश्रित्य देहेषु परिवर्तते&lt;br&gt;&#xA;ज्ञानेन हि यदा जन्तुरज्ञानप्रभवं तमः&lt;br&gt;&#xA;व्यपोहति तदा ब्रह्म प्रकाशेत सनातनम्&lt;br&gt;&#xA;अयत्नसाध्यं मुनयो वदन्ति ये चापि मुक्तास्तदुपासितव्याः&lt;br&gt;&#xA;त्वया च लोकेन च सामरेण तस्मान्न शाम्यन्ति महर्षिसङ्घाः&lt;br&gt;&#xA;अस्मिन्नर्थे पुरा गीतं शृणुष्वैकमना नृप&lt;br&gt;&#xA;यथा वृत्रेण दैत्येन भ्रष्टैश्वर्येण चेष्टितम्&lt;br&gt;&#xA;निर्जितेनासहायेन हृतराज्येन भारत&lt;br&gt;&#xA;अशोचता शत्रुमध्ये बुद्धिमास्थाय केवलाम्&lt;br&gt;&#xA;भ्रष्टैश्वर्यं पुरा वृत्रमुशना वाक्यमब्रवीत्&lt;br&gt;&#xA;उशना-&lt;br&gt;&#xA;कच्चित्पराजितस्याद्य न व्यथा तेऽस्ति दानव&lt;br&gt;&#xA;वृत्रः-&lt;br&gt;&#xA;सत्येन तपसा चैव विदित्वा सङ्क्षयं ह्यहम्&lt;br&gt;&#xA;न शोचामि न हृष्यामि भूतानामागतिं गतिम्&lt;br&gt;&#xA;कालसञ्चोदिता जीवा मज्जन्ति नरकेऽवशाः&lt;br&gt;&#xA;परिभ्रष्टानि सर्वाणि दिव्यान्याहुर्मनीषिणः&lt;br&gt;&#xA;क्षपयित्वा तु तं कालं गणितं कालचोदिताः&lt;br&gt;&#xA;सावशेषेण कालेन सम्भवन्ति पुनः पुनः&lt;br&gt;&#xA;तिर्यग्योनिसहस्राणि गत्वा नरकमेव च&lt;br&gt;&#xA;निर्गच्छन्त्यवशा जीवाः कालबन्धनबन्धनाः&lt;br&gt;&#xA;एवं संसरमाणानि अहं भूतानि दृष्टवान्&lt;br&gt;&#xA;यथा कर्म तथा लाभ इति शास्त्रनिदर्शनम्&lt;br&gt;&#xA;तिर्यग्गतिं तु गच्छन्ति मानुष्यं दैवमेव च&lt;br&gt;&#xA;सुखदुःखे प्रिये द्वेष्ये चरित्वा पूर्वमेव च&lt;br&gt;&#xA;कृतान्तविधिसंयुक्तस्सर्वो लोकः प्रवर्तते&lt;br&gt;&#xA;गतं गच्छन्ति चाध्वानं सर्वभूतानि सर्वदा&lt;br&gt;&#xA;कालसङ्ख्यानसङ्ख्येयं सृष्टिस्थितिपरायणम्&lt;br&gt;&#xA;भीष्मः-&lt;br&gt;&#xA;उशना-&lt;br&gt;&#xA;तं भाषमाणं भगवानुशना प्रत्यभाषत&lt;br&gt;&#xA;इमान्दुष्टप्रलापांस्त्वं तात कस्मात्प्रभाषसे&lt;br&gt;&#xA;वृत्रः-&lt;br&gt;&#xA;प्रत्यक्षमेतद्भवतस्तथाऽन्येषां मनीषिणाम्&lt;br&gt;&#xA;मया यज्जयलुब्धेन पुरा तप्तं महत्तपः&lt;br&gt;&#xA;गन्धानादाय भूतानां रसांश्च विविधानपि&lt;br&gt;&#xA;अवर्धं त्रीन्समाक्रम्य लोकान्वै स्वेन तेजसा&lt;br&gt;&#xA;ज्वालामालापरिक्षिप्तो वैहायसगतिस्तथा&lt;br&gt;&#xA;अजेयस्सर्वभूतानामासं नित्यमपेतभीः&lt;br&gt;&#xA;ऐश्वर्यं तपसा प्राप्तं भ्रष्टं तच्च स्वकर्मभिः&lt;br&gt;&#xA;धृतिमास्थाय भगवन्न शोचामि ततस्त्वहम्&lt;br&gt;&#xA;युयुत्सता महेन्द्रेण पुरा सार्धं महात्मना&lt;br&gt;&#xA;ततो मे भगवान्दृष्टो हरिर्नारायणः प्रभुः&lt;br&gt;&#xA;वैकुण्ठः पुरुषो विष्णुश्शुक्लोऽनन्तस्सनातनः&lt;br&gt;&#xA;मुञ्जकेशो हरिश्मश्रुस्सर्वभूतपितामहः&lt;br&gt;&#xA;नूनं तु तस्य तपसस्सावशेषं ममास्ति वै&lt;br&gt;&#xA;यदहं द्रष्टुमिच्छामि भवन्तं कर्मणः फलम्&lt;br&gt;&#xA;ऐश्वर्यं वै महद्ब्रह्मन्कस्मिन्वर्णे प्रतिष्ठितम्&lt;br&gt;&#xA;निवर्तते चापि पुनः कथमैश्वर्यमुत्तमम्&lt;br&gt;&#xA;कस्माद्भूतानि जीवन्ति प्रवर्तन्ते पुनः पुनः&lt;br&gt;&#xA;किं वा फलं परं प्राप्य जीवस्तिष्ठति शाश्वतः&lt;br&gt;&#xA;केन वा कर्मणा शक्यमथ ज्ञानेन केन वा&lt;br&gt;&#xA;ब्रह्मर्षे तत्फलं प्राप्तुं तन्मे व्याख्यातुमर्हसि&lt;br&gt;&#xA;भीष्मः-&lt;br&gt;&#xA;इतीदमुक्तस्स मुनिस्तदानीं प्रत्याह यत्तच्छृणु राजसिंह&lt;br&gt;&#xA;मयोच्यमानं पुरुषर्षभ त्वमनन्यचित्तस्सह सोदरीयैः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/264/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/264/</guid>
      <description>&lt;p&gt;उशना-&lt;br&gt;&#xA;नमस्तस्मै भगवते देवाय प्रभविष्णवे&lt;br&gt;&#xA;यस्य पृथ्वी तलं पादा आशा वै बाहुगोचरः&lt;br&gt;&#xA;मूर्धा यस्य त्वनन्तस्य स्थानं दानवसत्तम&lt;br&gt;&#xA;तस्याहं ते प्रवक्ष्यामि विष्णोर्माहात्म्यमुत्तमम्&lt;br&gt;&#xA;भीष्मः-&lt;br&gt;&#xA;तयोस्संवदतोरेवमाजगाम महामुनिः&lt;br&gt;&#xA;सनत्कुमारो धर्मात्मा संशयच्छेदनाय वै&lt;br&gt;&#xA;स पूजितोऽसुरेन्द्रेण मुनिनोशनसा तथा&lt;br&gt;&#xA;निषसादासने राजन्महार्हे मुनिपुङ्गवः&lt;br&gt;&#xA;तमासीनं महाप्रज्ञमुशना वाक्यमब्रवीत्&lt;br&gt;&#xA;उशना-&lt;br&gt;&#xA;ब्रूह्यस्मै दानवेन्दाय विष्णोर्माहात्म्यमुत्तमम्&lt;br&gt;&#xA;भीष्मः-&lt;br&gt;&#xA;सनत्कुमारस्तु वचश्श्रुत्वा चाह वचोऽर्थवत्&lt;br&gt;&#xA;विष्णोर्माहात्म्यसंयुक्तं दानवेन्द्राय धीमते&lt;br&gt;&#xA;सनत्कुमारः-&lt;br&gt;&#xA;शृणु सर्वमिदं दैत्य विष्णोर्माहात्म्यमुत्तमम्&lt;br&gt;&#xA;विष्णौ जगत्स्थितं सर्वमिति विद्धि परन्तप&lt;br&gt;&#xA;तस्मिन्गच्छन्ति विलयं तस्माच्च प्रभवन्ति हि&lt;br&gt;&#xA;सृजत्येष महाबाहो भूतग्रामं चराचरम्&lt;br&gt;&#xA;एष चाक्षिपते काले काले विसृजते पुनः&lt;br&gt;&#xA;नैष दानकृता शक्यस्तपसा नैव चेज्यया&lt;br&gt;&#xA;सम्प्राप्तुमिन्द्रियाणां तु संयमेनैव शक्यते&lt;br&gt;&#xA;बाह्ये चाभ्यन्तरे चैव कर्मणा मनसि स्थितः&lt;br&gt;&#xA;निर्मलीकुरुते बुद्ध्या सोऽमुत्रानन्त्यमश्नुते&lt;br&gt;&#xA;यथा हिरण्यकर्ता वै रूप्यमग्नौ विशोधयेत्&lt;br&gt;&#xA;बहुशोऽतिप्रयत्नेन महताऽऽत्मकृतेन च&lt;br&gt;&#xA;तद्वज्जातिशतैर्जीवश्शुद्ध्यतेऽल्पेन कर्मणा&lt;br&gt;&#xA;यत्नेन महता चैवाप्येकजातौ विशुद्ध्यते&lt;br&gt;&#xA;लीलयाऽल्पं यथा गात्रात्प्रमृज्यादात्मनो रजः&lt;br&gt;&#xA;बहुजातिप्रयत्नेन दोषनिर्हरणं तथा&lt;br&gt;&#xA;यथा चाल्पेन माल्येन वासितं तिलसर्षपम्&lt;br&gt;&#xA;न मुञ्चति स्वकं गन्धं तथा सूक्ष्मस्य दर्शनम्&lt;br&gt;&#xA;तदेव बहुभिर्माल्यैर्वास्यमानं पुनः पुनः&lt;br&gt;&#xA;विमुच्य तं स्वकं गन्धं माल्यगन्धेऽवतिष्ठते&lt;br&gt;&#xA;एवं जातिशतैर्युक्तो गुणैरेव प्रसङ्गिषु&lt;br&gt;&#xA;बुद्ध्या निवर्तते दोषो यत्नेनाभ्यासजेन च&lt;br&gt;&#xA;कर्मणा स्वेन रक्तानि विरक्तानि च दानव&lt;br&gt;&#xA;यथा कर्मविशेषाच्च प्राप्नुवन्ति तथा शृणु&lt;br&gt;&#xA;यथा च सम्प्रवर्तन्ते यस्मिंस्तिष्ठति चानिशम्&lt;br&gt;&#xA;तदाऽऽनुपूर्व्याद्व्याख्यास्ये तदिहैकमनाश्शृणु&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/265/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/265/</guid>
      <description>&lt;p&gt;सनत्कुमारः-&lt;br&gt;&#xA;अनादिनिधनश्श्रीमान्हरिर्नारायणः प्रभुः&lt;br&gt;&#xA;स वै सृजति भूतानि चराणि स्थावराणि च&lt;br&gt;&#xA;एष सर्वेषु भूतेषु क्षरश्चाक्षर एव च&lt;br&gt;&#xA;एकादशविकारात्मा जगत्पिबति रश्मिभिः&lt;br&gt;&#xA;पादौ तस्य महीं विद्धि मूर्धानं दिवमेव च&lt;br&gt;&#xA;बाहवस्तु दिशो दैत्य श्रोत्रमाकाशमेव च&lt;br&gt;&#xA;तस्य तेजोमयस्सूर्यो मनश्चन्द्रमसि स्थितम्&lt;br&gt;&#xA;बुद्धिर्ज्ञानगता नित्यं रसस्त्वप्सु प्रवर्तते&lt;br&gt;&#xA;भ्रुवोरेवान्तरं तस्य ग्रहा दानवसत्तम&lt;br&gt;&#xA;नक्षत्रचक्रं नेत्रं च आस्यमग्निश्च दानव&lt;br&gt;&#xA;तं विद्धि भूतं विश्वादिं परमं विद्धि चेश्वरम्&lt;br&gt;&#xA;सत्वं रजस्तमश्चैव सर्वं नारायणात्मकम्&lt;br&gt;&#xA;सोश्रमाणां मुखं तात कर्मणस्तं फलं विदुः&lt;br&gt;&#xA;अकर्मणः फलं चैव स एव पुरुषोऽव्ययः&lt;br&gt;&#xA;छन्दांसि यस्य रोमाणि अक्षरं च सरस्वती&lt;br&gt;&#xA;बह्वाश्रयो बहुमुखो धर्मो हृदि समास्थितः&lt;br&gt;&#xA;स ब्रह्मपरमो धर्मस्स तपस्सदसच्च सः&lt;br&gt;&#xA;स्तोत्रशस्त्रग्रहोपेतष्षोडशर्त्विक्क्रतुश्च सः&lt;br&gt;&#xA;पितामहश्चन्द्रमसावश्विनौ स पुरन्दरः&lt;br&gt;&#xA;मित्रस्स वरुणश्चैव यमोऽथ धनदस्तथा&lt;br&gt;&#xA;ते पृथग्दर्शनास्तस्य संविदन्ति तथैकताम्&lt;br&gt;&#xA;एकस्य विद्धि देवस्य सर्वं जगदिदं वशे&lt;br&gt;&#xA;नानाभूतस्य दैत्येन्द्र तस्यैकत्वं वदन्ति हि&lt;br&gt;&#xA;जन्तुः पश्यति ज्ञानेन ततस्सत्वं प्रकाशते&lt;br&gt;&#xA;संहारविक्षेपसहस्रकोटीस्तिष्ठन्ति जीवाः प्रचरन्ति चान्ये&lt;br&gt;&#xA;प्रजानिसर्गस्य च पारिमाण्यं वापीसहस्राणि बहूनि तानि&lt;br&gt;&#xA;वाप्यः पुनर्योजनविस्तृतास्ताः क्रोशं च गम्भीरतयाऽवगाढाः&lt;br&gt;&#xA;आयामतः पञ्चशतैश्च सर्वाः प्रत्येकशो योजनविस्तृतास्ताः&lt;br&gt;&#xA;वाप्या जलं क्षिप्यति बालकोट्या त्वह्ना सकृच्चाप्यथ न द्वितीयम्&lt;br&gt;&#xA;तासां क्षये विद्धि परं विसर्गं संहारमेकं च तथा प्रजानाम्&lt;br&gt;&#xA;षड्जीववर्णाः परमं प्रमाणं कृष्णो नीलं धूम्रमथाभ्रवर्णम्&lt;br&gt;&#xA;रक्तं पुनस्सह्यतरं सुखं तु हारिद्रवर्णं सुसुखं तु शुक्लम्&lt;br&gt;&#xA;परं तु शुक्लं विमलं विशोकं गतक्लमं सिद्ध्यति दानवेन्द्र&lt;br&gt;&#xA;गत्वा तु योनिप्रभवानतीत्य सहस्रशस्सिद्धिमुपैति जीवः&lt;br&gt;&#xA;गतिश्च या दर्शनमाप देवो गत्वा शुभं दर्शनमाप जीवः&lt;br&gt;&#xA;गतिस्ततः पुन्यकृतां प्रजानां वर्णस्तथा कालकृतोऽसुरेन्द्र&lt;br&gt;&#xA;शतं सहस्राणि चतुर्दशेह परा गतिर्जीवगणस्य दैत्य&lt;br&gt;&#xA;आरोहणं तत्कृतमेव विद्धि स्थानं तथा निस्सरणं च तेषाम्&lt;br&gt;&#xA;योऽस्मादथ भ्रश्यति कालयोगात्कृष्णे वर्णे तिष्ठति सर्वकृष्टे&lt;br&gt;&#xA;कृष्णस्य वर्णस्य गतिर्निकृष्टा स मज्जते नरके पच्यमानः&lt;br&gt;&#xA;स्थानं तथा दुर्गतिभिस्तु तस्य प्रजाविसर्गान्सुबहून्वदन्ति&lt;br&gt;&#xA;शतं सहस्राणि ततश्चरित्वा प्राप्नोति वर्णं हरितं तु पश्चात्&lt;br&gt;&#xA;स चैव तस्मिन्निवसत्यनिशो युगक्षयं तमसा संवृतात्मा&lt;br&gt;&#xA;अपि प्रयुक्तो नरकेण दैत्य ततस्सहस्राणि दशापराणि&lt;br&gt;&#xA;स वै यदा धूम्रगुणेन युक्तस्तमो व्यपोहन्घटते स्वबुद्ध्या&lt;br&gt;&#xA;स तत्र संहारविसर्गमेकं स्वकर्मजैर्बन्धनैः क्लिश्यमानः&lt;br&gt;&#xA;स लोहितं वर्णमुपैति जीवो मनुष्यलोके परिवर्तते च&lt;br&gt;&#xA;ततस्स हारिद्रमुपैति वर्णं संहारविक्षेपशते व्यतीते&lt;br&gt;&#xA;हारिद्रवर्णे तु प्रजाविसर्गान्सहस्रशस्तिष्ठति सञ्चरन्वै&lt;br&gt;&#xA;गतीस्सहस्राणि च पञ्च तस्य चत्वारि संवर्तकृतानि चैव&lt;br&gt;&#xA;विमुक्तमेनं निरयाच्च विद्धि सर्वेषु चान्येषु च सम्भवेषु&lt;br&gt;&#xA;स देवलोके विहरत्यभीक्ष्णं ततश्च्युतो मानुषतामुपैति&lt;br&gt;&#xA;संहारविक्षेपशतानि चाष्टौ मर्त्येषु तिष्ठन्विमलत्वमेति&lt;br&gt;&#xA;सोऽस्मादपि भ्रश्यति कालयोगात्कृष्णे वर्णे तिष्ठति सर्वकृष्टे&lt;br&gt;&#xA;यथा त्वयं सिध्यति जीवलोकस्तत्तेऽभिधास्याम्यसुरप्रवीर&lt;br&gt;&#xA;दैवानि स व्यूहशतानि सप्त रक्तो हरिद्रोऽथ तथैव शुक्लः&lt;br&gt;&#xA;संसृज्य सन्धावति शुक्ल एव यष्ट्वाऽमरान्सेव्यतमान्स लोकान्&lt;br&gt;&#xA;अष्टौ च षष्टिं च शतानि यान्ति मनोविरुद्धानि महाद्युतीनाम्&lt;br&gt;&#xA;शुक्लस्य वर्णस्य परा गतिर्या तृष्णा विरुद्धानि महाद्युतीनाम्&lt;br&gt;&#xA;संहारविक्षेपनिविष्टमेकं चत्वारि चान्यानि वसत्यनीशः&lt;br&gt;&#xA;षष्ठस्य वर्णस्य परा गतिर्या सिद्धा विशिष्टस्य गतक्लमस्य&lt;br&gt;&#xA;सप्तोत्तरं तेषु वसत्यनीशस्संहारविक्षेपशतं सशेषः&lt;br&gt;&#xA;तस्मादुपावृत्य मनुष्यलोकं ततो महान्मानुषतामुपैति&lt;br&gt;&#xA;संहारविक्षेपनिविष्टमेकं चत्वारि चान्यानि वसत्यनीशः&lt;br&gt;&#xA;तस्मादुपावृत्य ततः क्रमेण स्वर्गे स्म सन्तिष्ठति भूतसर्गः&lt;br&gt;&#xA;स सप्तकृत्वस्समुपैति लोकान्संहारविक्षेपकृतप्रवासः&lt;br&gt;&#xA;सप्तैव संहारमुपप्लवांश्च सम्भाव्य सन्तिष्ठति सिद्धलोके&lt;br&gt;&#xA;ततोऽव्ययं स्थानमुपैत्यनन्तं देवस्य विष्णोरथ ब्रह्मणश्च&lt;br&gt;&#xA;शेषस्य देवस्य नरस्य चैव देवस्य विष्णोः परमस्य चैव&lt;br&gt;&#xA;संहारकाले परिदग्धदेहा ब्रह्माणमायान्ति तदा प्रजा हि&lt;br&gt;&#xA;चेष्टात्मनो देवगणाश्च सर्वे ये ब्रह्मलोके ह्यमरास्स्म तेऽपि&lt;br&gt;&#xA;प्रजानिसर्गे तु सशेषकालास्स्थानानि स्वान्येव सरन्ति जीवाः&lt;br&gt;&#xA;निश्शेषा वै तत्पदं यान्ति चान्ते सर्वावदातैस्सदृशा मनुष्याः&lt;br&gt;&#xA;ये तु च्युतास्सिद्धलोकात्क्रमेण तेषां गतिं यान्ति यथाऽऽनुपूर्व्यात्&lt;br&gt;&#xA;जीवाः परे तद्बलवेषरूपा विधिं स्वकं यान्ति विपर्ययेण&lt;br&gt;&#xA;स यावदेवास्ति विशेषभावः पर्जाश्च दिव्याश्च तथा च शुक्ले&lt;br&gt;&#xA;तावत्तरत्येष विशुद्धभावस्संयम्य पञ्चेन्द्रियरूपमेतत्&lt;br&gt;&#xA;शुद्धां गतिं तां परमां प्रयाति शुद्धेन नित्यं मनसा विचिन्वन्&lt;br&gt;&#xA;ततोऽव्ययं स्थानमुपैति ब्रह्म दुष्प्रापमप्येति स शाश्वतं वै&lt;br&gt;&#xA;इत्येतदाख्यातमदीनसत्व नारायणस्येह बलं मया ते&lt;br&gt;&#xA;वृत्रः-&lt;br&gt;&#xA;एवं गते मे न विषादोस्ति कश्चित्सम्यक्च पश्यामि वचस्तदेवम्&lt;br&gt;&#xA;श्रुत्वा च ते वाक्यमदीनसत्व विकल्मषोऽस्म्यद्य तथा विपाप्मा&lt;br&gt;&#xA;प्रवृत्तमेतद्भगवन्महर्षे महाद्युतेश्चक्रमनन्तवीर्यम्&lt;br&gt;&#xA;विष्णोरनन्तस्य सनातनं तत्स्थानं सर्गा यत्र सर्वे प्रवृत्ताः&lt;br&gt;&#xA;स वै महात्मा पुरुषोत्तमोऽसौ तस्मिञ्जगत्सर्वमिदं प्रतिष्ठितम्&lt;br&gt;&#xA;भीष्मः-&lt;br&gt;&#xA;एवमुक्त्वा स कौन्तेय वृत्रः प्राणानवासृजत्&lt;br&gt;&#xA;योजयित्वा तथाऽऽत्मानं परं स्थानमवाप्तवान्&lt;br&gt;&#xA;युधिष्ठिरः-&lt;br&gt;&#xA;अयं स भगवान्देवः पितामह जनार्दनः&lt;br&gt;&#xA;सनत्कुमारो वृत्राय यदुवाच पुरातनम्&lt;br&gt;&#xA;भीष्मः-&lt;br&gt;&#xA;मूलस्थायी स भगवान्स्वेनानन्तेन तेजसा&lt;br&gt;&#xA;तत्स्थस्सृजति तान्भावान्नानारूपान्महामनाः&lt;br&gt;&#xA;तुरीयार्धेन तस्येमं विद्धि केशवमच्युतम्&lt;br&gt;&#xA;तुरीयार्धेन ब्रह्माणं तस्य विद्धि महात्मनः&lt;br&gt;&#xA;तुरीयार्धेन लोकांस्त्रीञ्जयत्येष हि बुद्धिमान्&lt;br&gt;&#xA;अर्वाक्स्थितस्तु यस्स्थायी कल्पान्ते परिवर्तते&lt;br&gt;&#xA;स शेते भगवानप्सु योऽसावतिबलः प्रभुः&lt;br&gt;&#xA;तान्विधाता प्रसन्नात्मा लोकांश्चरति शाश्वतान्&lt;br&gt;&#xA;सर्वाणि शून्यानि करोत्यनन्तस्सनत्कुमारश्चरते च लोकान्&lt;br&gt;&#xA;स चानिरुद्धस्सृजते महात्मा तत्स्थं जगत्सर्वमिदं विचित्रम्&lt;br&gt;&#xA;युधिष्ठिरः-&lt;br&gt;&#xA;वृत्रेण परमार्थज्ञ दृष्टां मन्ये मनोगतिम्&lt;br&gt;&#xA;सुखादस्मादसुखितो न शोचति पितामह&lt;br&gt;&#xA;शुक्लश्शुक्लाभिजातीयस्सद्यो नावर्ततेऽनघ&lt;br&gt;&#xA;तिर्यग्गतेश्च निर्मुक्तो निरयाच्च पितामह&lt;br&gt;&#xA;हारिद्रवर्णे रक्ते वा वर्तमानस्तु पार्थिव&lt;br&gt;&#xA;तिर्यगेवानुपश्येत कर्मभिस्तामसैर्वृतः&lt;br&gt;&#xA;वयं तु भृशमापन्ना रक्ताः कष्टास्सुखेऽसुखे&lt;br&gt;&#xA;कां गतिं प्रतिपत्स्यामो नीलां कृष्णां समामथ&lt;br&gt;&#xA;भीष्मः-&lt;br&gt;&#xA;शुद्धाभिजनसम्पन्नाः पाण्डवास्संशितव्रताः&lt;br&gt;&#xA;विहृत्य देवलोकेषु पुनर्मानुषमेष्यथ&lt;br&gt;&#xA;प्रजाविसर्गं च सुखेन लोके प्रेत्यान्यदेहेषु सुखानि भुक्त्वा&lt;br&gt;&#xA;सुखेन संयास्यथ सिद्धसङ्ख्यां मा वो भयं भवतु न वोऽस्तु पापम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/266/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/266/</guid>
      <description>&lt;p&gt;युधिष्ठिरः-&lt;br&gt;&#xA;अहो धर्मिष्ठता तस्य वृत्रस्यामिततेजसः&lt;br&gt;&#xA;यस्य विज्ञानमतुलं विष्णौ भक्तिश्च तादृशी&lt;br&gt;&#xA;दुर्विज्ञेयमिदं तात विष्णोरमिततेजसः&lt;br&gt;&#xA;कथं वा राजशार्दूल पदं तज्ज्ञातवानसौ&lt;br&gt;&#xA;भवता कथितं ह्येतच्छ्रद्दधे चाहमच्युत&lt;br&gt;&#xA;भूयश्च मे समुत्पन्ना बुद्धिरव्यक्तदर्शना&lt;br&gt;&#xA;कथं विनिहतो वृत्रश्शक्रेण भरतर्षभ&lt;br&gt;&#xA;धर्मज्ञो विष्णुभक्तश्च तत्त्वज्ञश्च तदन्वये&lt;br&gt;&#xA;एतन्मे संशयं ब्रूहि पृच्छतो भरतर्षभ&lt;br&gt;&#xA;वृत्रस्स राजशार्दूल यथा शक्रेण निर्जितः&lt;br&gt;&#xA;यथा चैवाभवद्युद्धं तदाचक्ष्व पितामह&lt;br&gt;&#xA;विस्तरेण महाबाहो परं कौतूहलं हि मे&lt;br&gt;&#xA;भीष्मः-&lt;br&gt;&#xA;रथेनेन्द्रः प्रयातो वै सार्धं सुरगणैः पुरा&lt;br&gt;&#xA;ददर्शाथाग्रतो वृत्रं विष्ठितं पर्वतोपमम्&lt;br&gt;&#xA;योजनानां शतान्यूर्ध्वं पञ्चोच्छ्रितमरिन्दमम्&lt;br&gt;&#xA;शतानि विस्तरेणाथ त्रीणि चाभ्यधिकानि तु&lt;br&gt;&#xA;तत्प्रेक्ष्य तादृशं रूपं त्रैलोक्येनापि दुर्जयम्&lt;br&gt;&#xA;वृत्रस्य देवास्सन्त्रस्ता न शान्तिमुपलेभिरे&lt;br&gt;&#xA;शक्रस्य तु तदा राजन्नूरुस्तम्भो व्यजायत&lt;br&gt;&#xA;भयाद्वृत्रस्य सहसा दृष्ट्वा तद्रूपमुत्तमम्&lt;br&gt;&#xA;ततो नादस्समभवद्वादित्राणां च निस्स्वनः&lt;br&gt;&#xA;देवासुराणां सर्वेषां युद्धे तस्मिन्नुपस्थिते&lt;br&gt;&#xA;अथ वृत्रस्य कौरव्य दृष्ट्वा शक्रमवस्थितम्&lt;br&gt;&#xA;न सम्भ्रमो न भीः काचिदास्था वा समजायत&lt;br&gt;&#xA;ततस्समभवद्युद्धं त्रैलोक्यस्य भयङ्करम्&lt;br&gt;&#xA;शक्रस्य च सुरेन्द्रस्य वृत्रस्य च महात्मनः&lt;br&gt;&#xA;असिभिः पट्टसैश्शूलैश्शक्तितोमरमुद्गरैः&lt;br&gt;&#xA;शिलाभिर्विविधाभिश्च कार्मुकैश्च महास्वनैः&lt;br&gt;&#xA;अस्त्रैश्च विविर्धैर्दिव्यैः पावकोल्काभिरेव च&lt;br&gt;&#xA;देवासुरैस्ततस्सैन्यैस्सर्वमासीत्समाकुलम्&lt;br&gt;&#xA;पितामहपुरोगाश्च सर्वे देवगणास्तदा&lt;br&gt;&#xA;ऋषयश्च महाभागास्तद्युद्धं द्रष्टुमागमन्&lt;br&gt;&#xA;विमानाग्र्यैर्महाराज सिद्धाश्च भरतर्षभ&lt;br&gt;&#xA;गन्धर्वाश्च विमानाग्रैरप्सरोभिस्समागमन्&lt;br&gt;&#xA;ततोऽन्तरिक्षमावृत्य वृत्रो धर्मभृतां वरः&lt;br&gt;&#xA;अश्मवर्षेण देवेन्द्रं सर्वतस्समवाकिरत्&lt;br&gt;&#xA;ततो देवगणाः क्रुद्धास्सर्वतश्शस्त्रवृष्टिभिः&lt;br&gt;&#xA;अश्मवर्षं व्यपोहन्त वृत्रप्रेरितमाहवे&lt;br&gt;&#xA;वृत्रस्तु कुरुशार्दूल महामायो महाबलः&lt;br&gt;&#xA;मोहयामास देवेन्द्रं मायायुद्धेन सर्वशः&lt;br&gt;&#xA;तस्य वृत्रार्दितस्याथ मोह आसीच्छतक्रतोः&lt;br&gt;&#xA;रथन्तरेण सन्त्रस्तं वसिष्ठस्समबोधयत्&lt;br&gt;&#xA;वसिष्ठः-&lt;br&gt;&#xA;देवश्रेष्ठोऽसि देवेन्द्र सुरारातिनिबर्हण&lt;br&gt;&#xA;त्रैलोक्यबलसंयुक्त कस्माच्छक्र विषीदसि&lt;br&gt;&#xA;एष ब्रह्मा च विष्णुश्च शिवश्चैव जगत्पतिः&lt;br&gt;&#xA;सोमश्च भगवान्देवास्सर्वे च परमर्षयः&lt;br&gt;&#xA;समुद्विग्नं समीक्ष्य त्वां स्वस्तीत्यूचुर्जयाय ते&lt;br&gt;&#xA;मा कार्षीः कश्मलं शक्र कश्चिदेवेतरो यथा&lt;br&gt;&#xA;आर्यां युद्धे मतिं कृत्वा जहि शक्रासुरेश्वरम्&lt;br&gt;&#xA;एष लोकगुरुस्त्र्यक्षस्सर्वलोकनमस्कृतः&lt;br&gt;&#xA;निरीक्षते त्वां भगवांस्त्यज मोहं सुरेश्वर&lt;br&gt;&#xA;एते ब्रह्मर्षयश्चैव बृहस्पतिपुरोगमाः&lt;br&gt;&#xA;स्तवेन शक्र दिव्येन स्तुवन्ति त्वां जयाय वै&lt;br&gt;&#xA;भीष्मः-&lt;br&gt;&#xA;एवं सम्बोध्यमानस्य वसिष्ठेन महात्मना&lt;br&gt;&#xA;अतीव वासवस्यासीद्बलमुत्तमतेजसः&lt;br&gt;&#xA;ततो बुद्धिमुपागम्य भगवान्पाकशासनः&lt;br&gt;&#xA;योगेन महता युक्तस्तां मायां व्यपकर्षत&lt;br&gt;&#xA;ततोऽङ्गिरस्सुतश्श्रीमांस्ते चैव परमहर्षयः&lt;br&gt;&#xA;दृष्ट्वा वृत्रस्य वृत्तान्तमुपागम्य महेश्वरम्&lt;br&gt;&#xA;ऊचुर्वृत्रविनाशार्थं त्रैलोक्यहितकाम्यया&lt;br&gt;&#xA;ततो भगवतस्तेजो ज्वरो भूत्वा जगत्पतेः&lt;br&gt;&#xA;समाविशत्ततो रौद्रं वृत्रं दैत्यपतिं तदा&lt;br&gt;&#xA;विष्णुश्च भगवान्देवस्सर्वलोकाभिपूजितः&lt;br&gt;&#xA;ऐन्द्रं समाविशुद्वज्रं लोकसंरक्षणे रतः&lt;br&gt;&#xA;ततो बृहस्पतिर्धीमानुपागम्य शतक्रतुम्&lt;br&gt;&#xA;वसिष्ठश्च महातेजास्सर्वे च परमर्षयः&lt;br&gt;&#xA;ते समासाद्य वरदं वासवं लोकपूजितम्&lt;br&gt;&#xA;ऊचुरेकाग्रमनसो जहि वृत्रमिति प्रभो&lt;br&gt;&#xA;महेश्वरः-&lt;br&gt;&#xA;एष वृत्रो महाञ्शूरो बलेन महता वृतः&lt;br&gt;&#xA;विश्वात्मा सर्वगश्चैव बहुमायश्च विश्रुतः&lt;br&gt;&#xA;तदेनमसुरश्रेष्ठं त्रैलोक्येनापि दुर्जयम्&lt;br&gt;&#xA;जहि त्वं योगमास्थाय माऽवमंस्थास्सुरेश्वर&lt;br&gt;&#xA;अनेन हि तपस्तप्तं बलार्थममराधिप&lt;br&gt;&#xA;षष्टिं वर्षसहस्राणि ब्रह्मा चास्मै वरं ददौ&lt;br&gt;&#xA;महत्त्वं योगिनां चैव महामायत्वमेव च&lt;br&gt;&#xA;महाबलत्वं च तथा तेजश्चाग्र्यं सुरेश्वर&lt;br&gt;&#xA;एतद्वै मामकं तेजस्समाविशति वासव&lt;br&gt;&#xA;वृत्रमेनं त्ववध्यं तं वज्रेण जहि दानवम्&lt;br&gt;&#xA;इन्द्रः-&lt;br&gt;&#xA;भगवंस्त्वत्प्रसादेन दितिजं सुदुरासदम्&lt;br&gt;&#xA;वज्रेण निहनिष्यामि पश्यतस्ते सुरर्षभ&lt;br&gt;&#xA;भीष्मः-&lt;br&gt;&#xA;आविश्यमाने दैत्ये तु ज्वरेणाथ महासुरे&lt;br&gt;&#xA;देवतानामृषीणां च हर्षान्नादो महानभूत्&lt;br&gt;&#xA;ततो दुन्दुभयश्चैव शङ्ख्याश्च सुमहास्वनाः&lt;br&gt;&#xA;मुरजा डिण्डिमाश्चैव प्रावाद्यन्त सहस्रशः&lt;br&gt;&#xA;असुराणां तु सर्वेषां धृतिलोपो महानभूत्&lt;br&gt;&#xA;प्रज्ञानाशश्च बलवान्क्षणेन समपद्यत&lt;br&gt;&#xA;ततो दिष्टमथो ज्ञात्वा ऋषयो देवतास्तथा&lt;br&gt;&#xA;स्तुवन्तश्शक्रमीशानं तथा प्राचोदयन्नपि&lt;br&gt;&#xA;रथस्थस्य हि शक्रस्य युद्धकाले महात्मनः&lt;br&gt;&#xA;ऋषिभिस्स्तूयमानस्य वपुरासीत्सुदुर्दृशम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/267/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/267/</guid>
      <description>&lt;p&gt;भीष्मः-&lt;br&gt;&#xA;वृत्रस्य तु महाराज ज्वराविष्टस्य सर्वशः&lt;br&gt;&#xA;अभवन्यानि लिङ्गानि शरीरे तानि मे शृणु&lt;br&gt;&#xA;जृम्बितं चाभवद्घोरं वैगुण्यं चाभवत्परम्&lt;br&gt;&#xA;गात्रकम्पश्च सुमहानुच्छ्वासश्चाप्यभवन्महान्&lt;br&gt;&#xA;रोमहर्षश्च तीव्रोऽभून्निश्वासश्च महान्नृप&lt;br&gt;&#xA;शिवा चाशिवसङ्काशा तस्य वक्त्रात्सुदारुणा&lt;br&gt;&#xA;निष्पपात महाघोरा स्मृतिस्सा तस्य भारत&lt;br&gt;&#xA;उल्काश्च ज्वलितास्तस्य दीप्ताः पार्श्वे प्रपेदिरे&lt;br&gt;&#xA;गृध्रकङ्कवलाश्चैव वाचोऽमुञ्चन्सुदारुणाः&lt;br&gt;&#xA;वृत्रस्योपरि संहृष्टाश्चक्रवत्परिबभ्रमुः&lt;br&gt;&#xA;ततस्तं रथमास्थाय देवाप्यायित आहवे&lt;br&gt;&#xA;वज्रोद्यतकरश्शक्रस्तं दैत्यं प्रत्यवैक्षत&lt;br&gt;&#xA;अमानुषमथो नादं स मुमोच महासुरः&lt;br&gt;&#xA;व्यजृम्भत च राजेन्द्र तीव्रज्वरसमन्वितः&lt;br&gt;&#xA;अथास्य जृम्भतश्शक्रस्ततो वज्रमवासृजत्&lt;br&gt;&#xA;स वज्रस्सुमहातेजाः कालाग्निसमविग्रहः&lt;br&gt;&#xA;क्षिप्रमेव महाकायं वृत्रं दैत्यमपातयत्&lt;br&gt;&#xA;ततो नादस्समभवत्पुनरेव समन्ततः&lt;br&gt;&#xA;वृत्रं विनिहतं दृष्ट्वा देवानां भरतर्षभ&lt;br&gt;&#xA;वृत्रं तु हत्वा बलवान्दानवारिर्महायशाः&lt;br&gt;&#xA;वज्रेण विष्णुयुक्तेन दिवमेव समाविशत्&lt;br&gt;&#xA;अथ वृत्रस्य कौरव्य शरीरादभिनिस्सृता&lt;br&gt;&#xA;ब्रह्महत्या महाघोरा रौद्रा लोकभयावहा&lt;br&gt;&#xA;करालबदना भीमा विकृता कृष्णपिङ्गला&lt;br&gt;&#xA;प्रकीर्णमूर्धजा चैव घोरनेत्रा च भारत&lt;br&gt;&#xA;कपालमालिनी चैव कृशा च भरतर्षभ&lt;br&gt;&#xA;रुधिरार्द्रा च धर्मज्ञ चीरवस्त्रभयानका&lt;br&gt;&#xA;साऽहि निष्क्रम्य राजेन्द्र तादृग्रूपा भयावहा&lt;br&gt;&#xA;वज्रिणं मृगयामास तदा भरतसत्तम&lt;br&gt;&#xA;कस्यचित्त्वथ कालस्य वृत्रहा कुरुनन्दन&lt;br&gt;&#xA;स्वर्गायाभिमुखः प्रायाल्लोकानां हितकाम्यया&lt;br&gt;&#xA;सा विनिस्सरमाणं तु दृष्ट्वा शक्रं महौजसम्&lt;br&gt;&#xA;जग्राह कण्ठे देवेन्द्रं सुलग्ना चाभवत्तदा&lt;br&gt;&#xA;स हि तस्मिन्समुत्पन्ने ब्रह्महत्याकृते भये&lt;br&gt;&#xA;नलिन्यां बिसमध्यस्थो बभूवाब्दगणान्बहून्&lt;br&gt;&#xA;अनुसृत्य तु यत्नात्स तया वै ब्रह्महत्यया&lt;br&gt;&#xA;कण्ठे गृहीतः कौरव्य निश्चेष्टस्समपद्यत&lt;br&gt;&#xA;तस्या व्यपोहने शक्रः परं यत्नं चकार ह&lt;br&gt;&#xA;न चाशकत्तां देवेन्द्रो ब्रह्महत्यां व्यपोहितुम्&lt;br&gt;&#xA;गृहीत एव तु तया देवेन्द्रो भरतर्षभ&lt;br&gt;&#xA;पितामहमुपागम्य शिरसा प्रत्यपूजयत्&lt;br&gt;&#xA;ज्ञात्वा गृहीतं शक्रं तु द्विजप्रवरवध्यया&lt;br&gt;&#xA;ब्रह्मा सञ्चिन्तयामास तदा भरतसत्तम&lt;br&gt;&#xA;तामुवाच महाबाहो ब्रह्महत्यां पितामहः&lt;br&gt;&#xA;स्वरेण मधुरेणाथ सान्त्वयन्निव भारत&lt;br&gt;&#xA;ब्रह्मा-&lt;br&gt;&#xA;मुच्यतां त्रिदशेन्द्रोयं मत्प्रियं कुरु भामिनि&lt;br&gt;&#xA;ब्रूहि किं ते करोम्यद्य कामं किं त्वमिहेच्छसि&lt;br&gt;&#xA;ब्रह्महत्या-&lt;br&gt;&#xA;त्रिलोकपूजिते देवे प्रीते त्रैलोक्यकर्तरि&lt;br&gt;&#xA;कृतमेवेह मन्येऽहं निवासं तु विधत्स्व मे&lt;br&gt;&#xA;त्वया कृतेयं मर्यादा लोकसंरक्षणार्थिना&lt;br&gt;&#xA;स्थापनायेह महती त्वया देव प्रवर्तिता&lt;br&gt;&#xA;प्रीते तु त्वयि धर्मज्ञ सर्वलोकेश्वरे प्रभो&lt;br&gt;&#xA;शक्रादपगमिष्यामि निवासं तु विधत्स्व मे&lt;br&gt;&#xA;भीष्मः-&lt;br&gt;&#xA;तथेति तां प्राह तदा ब्रह्मवध्यां पितामहः&lt;br&gt;&#xA;उपायतस्स शक्रस्य ब्रह्महत्यां व्यपोहत&lt;br&gt;&#xA;ततस्स्वयम्भुवा ध्यातस्तत्र चाग्निर्महात्मना&lt;br&gt;&#xA;ब्रह्माणमुपसङ्गम्य ततो वचनमब्रवीत्&lt;br&gt;&#xA;अग्निः-&lt;br&gt;&#xA;प्राप्तोऽस्मि भगवन्देव त्वत्सकाशमनिन्दित&lt;br&gt;&#xA;यत्कर्तव्यं मया देव तद्भवान्वक्तुमर्हति&lt;br&gt;&#xA;ब्रह्मा-&lt;br&gt;&#xA;बहुधा विभजिष्यामि ब्रह्मवध्यामिमामहम्&lt;br&gt;&#xA;शक्रस्याद्य विमोक्षार्थं चतुर्भागं प्रतीच्छ वै&lt;br&gt;&#xA;अग्निः-&lt;br&gt;&#xA;मम मोक्षस्य कालो वै ब्रह्मन्ध्यायस्व वै प्रभो&lt;br&gt;&#xA;एतदिच्छामि विज्ञातुं तत्वतो लोकपूजित&lt;br&gt;&#xA;ब्रह्मा-&lt;br&gt;&#xA;यस्त्वां ज्वलन्तमासाद्य स्वयं वै मानवः क्वचित्&lt;br&gt;&#xA;बीजौषधिरसैर्वह्ने न यक्ष्यति तमोवृतः&lt;br&gt;&#xA;तमेषा यास्यति क्षिप्रं तत्रैव च निवत्स्यति&lt;br&gt;&#xA;ब्रह्मवध्या हव्यवाह व्येतु ते मानसो ज्वरः&lt;br&gt;&#xA;भीष्मः-&lt;br&gt;&#xA;इत्युक्तः प्रतिजग्राह तद्वचो हव्यकव्यवाट्&lt;br&gt;&#xA;पितामहस्य भगवांस्तथा च तदभूत्प्रभो&lt;br&gt;&#xA;ततो वृक्षौषधितृणं समाहूय पितामहः&lt;br&gt;&#xA;इममर्थं महाराज वक्तुं समुपचक्रमे&lt;br&gt;&#xA;ब्रह्मा-&lt;br&gt;&#xA;इयं वृत्रादनुप्राप्ता ब्रह्महत्या महाभया&lt;br&gt;&#xA;पुरुहूतं चतुर्थांशमस्या यूयं प्रतीच्छथ&lt;br&gt;&#xA;भीष्मः-&lt;br&gt;&#xA;ततो वृक्षौषधितृणं तथैवोक्तं यथातथम्&lt;br&gt;&#xA;व्यथितं वह्निवद्राजन्ब्रह्माणमिदमब्रवीत्&lt;br&gt;&#xA;वृक्षौषधितृणम्-&lt;br&gt;&#xA;अस्माकं ब्रह्मवध्यायाः कोऽन्तो लोकपितामह&lt;br&gt;&#xA;स्वभावाभिहतानस्मान्न पुनर्हन्तुमर्हसि&lt;br&gt;&#xA;वयमग्निं तथा शीतं वर्षं च पवनेरितम्&lt;br&gt;&#xA;सहामहे सदा देव तथा च्छेदनभेदने&lt;br&gt;&#xA;ब्रह्मवध्यामिमामद्य भगवच्छासनाद्वयम्&lt;br&gt;&#xA;ग्रहीष्यामस्त्रिलोकेश मोक्षं चिन्तय नो भवान्&lt;br&gt;&#xA;ब्रह्मा-&lt;br&gt;&#xA;पर्वकाले तु सम्प्राप्ते यो वै छेदनभेदनम्&lt;br&gt;&#xA;करिष्यति नरो मोहात्तमेषाऽनुगमिष्यति&lt;br&gt;&#xA;भीष्मः-&lt;br&gt;&#xA;ततो वृक्षौषधितृणमेवमुक्तं महात्मना&lt;br&gt;&#xA;ब्रह्माणमभिसम्पूज्य जगामाशु यथागतम्&lt;br&gt;&#xA;आहूयाप्सरसो देवस्ततो लोकपितामहः&lt;br&gt;&#xA;वाचा मधुरया प्राह सान्त्वयन्निव भारत&lt;br&gt;&#xA;ब्रह्मा-&lt;br&gt;&#xA;इयमिन्द्रादनुप्राप्ता ब्रह्मवध्या वराङ्गनाः&lt;br&gt;&#xA;चतुर्थमस्या भागं वै मयोक्तास्सम्प्रतीच्छत&lt;br&gt;&#xA;अप्सरसः&lt;br&gt;&#xA;सङ्ग्रहे कृतबुद्धीनां देवेश तव शासनात्&lt;br&gt;&#xA;मोक्षं समयतोऽस्माकं चिन्तयस्व पितामह&lt;br&gt;&#xA;ब्रह्मा-&lt;br&gt;&#xA;रजस्वलासु नारीषु यो वै मैथुनमाचरेत्&lt;br&gt;&#xA;तमेषा यास्यति क्षिप्रं व्येतु वो मानसो ज्वरः&lt;br&gt;&#xA;भीष्मः-&lt;br&gt;&#xA;तथेति हृष्टमनस ऊचुरप्सरसां गणाः&lt;br&gt;&#xA;स्वानि स्थानानि सम्प्राप्य रेमिरे भरतर्षभ&lt;br&gt;&#xA;ततस्त्रिलोककृद्देवः पुनरेव महातपाः&lt;br&gt;&#xA;अपस्सञ्चिन्तयामास ध्यातास्ताश्चाप्यथागमन्&lt;br&gt;&#xA;तास्तु सर्वास्समागम्य ब्रह्माणममितौजसम्&lt;br&gt;&#xA;इदमूचुर्वचो राजन्प्रणिपत्य पितामहम्&lt;br&gt;&#xA;आपः-&lt;br&gt;&#xA;इमास्स्म देव सम्प्राप्तास्त्वत्सकाशमनिन्दित&lt;br&gt;&#xA;शासनात्तव लोकेश समाज्ञापय नः प्रभो&lt;br&gt;&#xA;ब्रह्मा-&lt;br&gt;&#xA;इयं वृत्रादनुप्राप्ता पुरुहूतं ममाज्ञया&lt;br&gt;&#xA;ब्रह्मवध्या चतुर्थांशमस्या यूयं प्रतीच्छत&lt;br&gt;&#xA;आपः-&lt;br&gt;&#xA;एवं भवतु लोकेश यथा वदसि नः प्रभो&lt;br&gt;&#xA;मोक्षं समयतोऽस्माकं सञ्चिन्तयितुमर्हसि&lt;br&gt;&#xA;त्वं हि देवेश सर्वस्य जगतः परमा गतिः&lt;br&gt;&#xA;कोऽन्यः प्रसाद्यो हि भवेद्यः कृच्छ्रान्नस्समुद्धरेत्&lt;br&gt;&#xA;ब्रह्मा-&lt;br&gt;&#xA;अल्पा इति मतिं कृत्वा यो नरो बुद्धिमोहितः&lt;br&gt;&#xA;श्लेष्ममूत्रपुरीषाणि युष्मासु प्रतिमोक्ष्यति&lt;br&gt;&#xA;तमेषा यास्यति क्षिप्रं तत्रैव च निवत्स्यति&lt;br&gt;&#xA;तथा वो भविता मोक्ष इति सत्यं ब्रवीमि वः&lt;br&gt;&#xA;भीष्मः-&lt;br&gt;&#xA;ततोविमुच्य देवेन्द्रो ब्रह्महत्यां युधिष्ठिर&lt;br&gt;&#xA;यथानिसृष्टं स्वं वासमगच्छद्देवशासनात्&lt;br&gt;&#xA;एवं शक्रेण सम्प्राप्ता ब्रह्मवध्या परन्तप&lt;br&gt;&#xA;पितामहं त्वनुज्ञाप्य सोऽश्वमेधमकल्पयत्&lt;br&gt;&#xA;श्रूयते च महाराज सम्प्राप्ता वासवेन वै&lt;br&gt;&#xA;ब्रह्मवध्या ततश्शुद्धिं हयमेधेन लब्धवान्&lt;br&gt;&#xA;समवाप्य श्रियं देवो हत्वाऽरींश्च सहस्रशः&lt;br&gt;&#xA;प्रहर्षमतुलं लेभे वासवः पृथिवीपते&lt;br&gt;&#xA;वृत्रस्य रुधिराच्चैव बुद्बुदाः पार्थ जज्ञिरे&lt;br&gt;&#xA;द्विजातिभिरभक्ष्यास्ते दीक्षितैश्च तपोधनैः&lt;br&gt;&#xA;सर्वावस्थं त्वमप्येषां द्विजातीनां प्रियं कुरु&lt;br&gt;&#xA;इमे हि भूतले देवाः प्रथिताः कुरुनन्दन&lt;br&gt;&#xA;एवं शक्रेण कौरव्य बुद्धिसौक्ष्म्यान्महासुरः&lt;br&gt;&#xA;उपायपूर्वं निहतो वृत्रो ह्यमिततेजसा&lt;br&gt;&#xA;एवं त्वमपि कौन्तेय पृथिव्यामपराजितः&lt;br&gt;&#xA;भविष्यसि यथा देवश्शतक्रतुरमित्रहा&lt;br&gt;&#xA;ये तु शक्रकथां दिव्यामिमां पर्वसुपर्वसु&lt;br&gt;&#xA;विप्रमध्ये वदिष्यन्ति न ते प्राप्स्यन्ति किल्बिषम्&lt;br&gt;&#xA;इत्येतद्वृत्रमाश्रित्य शक्रस्यात्यद्भुतं महत्&lt;br&gt;&#xA;कथितं कर्म ते तात किं भूयश्श्रोतुमिच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/268/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/268/</guid>
      <description>&lt;p&gt;युधिष्ठिरः-&lt;br&gt;&#xA;पितामह महाप्राज्ञ सर्वशास्त्रविशारद&lt;br&gt;&#xA;अस्मिन्वृत्रवधे त्वेव विवक्षा मम जायते&lt;br&gt;&#xA;ज्वरेण मोहितो वृत्रः कथितस्ते जनाधिप&lt;br&gt;&#xA;निहतो वासवेनाथ वज्रेणेति ममानघ&lt;br&gt;&#xA;कथमेष महाप्राज्ञ ज्वरः प्रादुर्बभूव ह&lt;br&gt;&#xA;ज्वरोत्पत्तिं निपुणतश्श्रोतुमिच्छाम्यहं प्रभो&lt;br&gt;&#xA;भीष्मः-&lt;br&gt;&#xA;शृणु राजञ्ज्वरस्येह सम्भवं लोकविश्रुतम्&lt;br&gt;&#xA;विस्तरं चास्य वक्ष्यामि यादृशश्चैव भारत&lt;br&gt;&#xA;पुरा मेरोर्महाराज शृङ्गं त्रैलोक्यविश्रुतम्&lt;br&gt;&#xA;ज्योतिष्कं नाम सावित्रं सर्वरत्नविभूषितम्&lt;br&gt;&#xA;अप्रमेयमनाधृष्यं सर्वलोकेषु भारत&lt;br&gt;&#xA;तत्र देवो गिरितटे हेमधातुविभूषिते&lt;br&gt;&#xA;पर्यङ्क इव विभ्राजत्युपविष्टो बभूव ह&lt;br&gt;&#xA;शैलराजसुता चास्य नित्यं पार्श्वे स्थिता बभौ&lt;br&gt;&#xA;तथा देवा महात्मानो वसवश्चामितौजसः&lt;br&gt;&#xA;तथैव च महात्मानावश्विनौ भिषजां वरौ&lt;br&gt;&#xA;तथा वैश्रवणो राजा गुह्यकैरभिसंवृतः&lt;br&gt;&#xA;यक्षाणामीश्वरश्श्रीमान्कैलासनिलयः प्रभुः&lt;br&gt;&#xA;शङ्खपद्मनिधिभ्यां च ऋद्ध्या परमया सह&lt;br&gt;&#xA;उपासत महात्मानमुशना च महाकविः&lt;br&gt;&#xA;सनत्कुमारप्रमुखास्तथैव च महर्षयः&lt;br&gt;&#xA;अङ्गिरः प्रमुखाश्चैव तथा देवर्षयोऽपरे&lt;br&gt;&#xA;विश्वावसुश्च गन्धर्वस्तथा नारदपर्वतौ&lt;br&gt;&#xA;अप्सरोगणसङ्घाश्च समाजग्मुरनेकशः&lt;br&gt;&#xA;ववौ वायुस्सुखस्पर्शो नानागन्धवहश्शुचिः&lt;br&gt;&#xA;सर्वर्तुकुसुमोपेताः पुष्पवन्तो द्रुमास्तथा&lt;br&gt;&#xA;तथा विद्याधराश्चैव सिद्धाश्चैव तपोधनाः&lt;br&gt;&#xA;महादेवं पशुपतिं पर्युपासन्त भारत&lt;br&gt;&#xA;भूतानि च महाराज नानारूपधराण्यथ&lt;br&gt;&#xA;राक्षसाश्च महारौद्राः पिशाचाश्च महाबलाः&lt;br&gt;&#xA;बहुरूपधरा हृष्टा नानाप्रहरणोद्यताः&lt;br&gt;&#xA;देवस्यानुचरास्तत्र तस्थिरे चाचलोपमाः&lt;br&gt;&#xA;नन्दी च भगवांस्तत्र देवस्यानुमते स्थितः&lt;br&gt;&#xA;प्रगृह्य ज्वलितं शूलं दीप्यमानं स्वतेजसा&lt;br&gt;&#xA;गङ्गा च सरितां श्रेष्ठा सर्वतीर्थजलोद्भवा&lt;br&gt;&#xA;पर्युपासत तं देवं रूपिणी कुरुनन्दन&lt;br&gt;&#xA;एवं स भगवांस्तत्र पूज्यमानस्सुरर्षिभिः&lt;br&gt;&#xA;देवैश्च सुमहाभागैर्महादेवो व्यतिष्ठत&lt;br&gt;&#xA;कस्यचित्त्वथ कालस्य दक्षो नाम प्रजापतिः&lt;br&gt;&#xA;पूर्वोक्तेन विधानेन यक्ष्यमाणोऽन्वपद्यत&lt;br&gt;&#xA;ततस्तस्य मखं देवास्सर्वे शक्रपुरोगमाः&lt;br&gt;&#xA;गमनाय समागम्य बुद्धिमापेदिरे तदा&lt;br&gt;&#xA;ते विमानैर्महात्मानो ज्वलनार्कसमप्रभैः&lt;br&gt;&#xA;देवस्यानुमतेऽगच्छन्गङ्गाद्वारमिति श्रुतिः&lt;br&gt;&#xA;प्रस्थिता देवता दृष्ट्वा शैलराजसुता तदा&lt;br&gt;&#xA;उवाच वचनं साध्वी देवं पशुपतिं पतिम्&lt;br&gt;&#xA;भगवन्क्वनु यान्त्येते देवाश्शक्रपुरोगमाः&lt;br&gt;&#xA;ब्रूहि तत्त्वेन तत्त्वज्ञ संशयो मे महानयम्&lt;br&gt;&#xA;महेश्वरः-&lt;br&gt;&#xA;दक्षो नाम महाभागे प्रजानां पतिरुत्तमः&lt;br&gt;&#xA;हयमेधेन यजते तत्र यान्ति दिवौकसः&lt;br&gt;&#xA;उमा-&lt;br&gt;&#xA;यज्ञमेतं महादेव किमर्थं नाधिगच्छति&lt;br&gt;&#xA;केन वा प्रतिषेधेन गमनं ते न विद्यते&lt;br&gt;&#xA;देवः-&lt;br&gt;&#xA;सुरैरेव महाभागे यन्ममैतदनुष्ठितम्&lt;br&gt;&#xA;यज्ञेषु सर्वेषु मम न भाग उपकल्पितः&lt;br&gt;&#xA;पूर्वोपायोपपन्नेन मार्गेण वरवर्णिनि&lt;br&gt;&#xA;न मे सुराः प्रयच्छन्ति भागं यज्ञस्य धर्मतः&lt;br&gt;&#xA;उमा-&lt;br&gt;&#xA;भगवन्सर्वभूतेषु प्रभुरभ्यधिको गुणैः&lt;br&gt;&#xA;अजेयश्चाप्यधृष्यश्च तेजसा यशसा श्रिया&lt;br&gt;&#xA;अनेन ते महाभाग प्रतिषेधेन भागतः&lt;br&gt;&#xA;अतीव दुःखमुत्पन्नं वेपथुश्च ममानघ&lt;br&gt;&#xA;भीष्मः-&lt;br&gt;&#xA;एवमुक्त्वा तु सा देवी देवं पशुपतिं पतिम्&lt;br&gt;&#xA;तूष्णीम्भूताऽभवद्राजन्दह्यमानेन चेतसा&lt;br&gt;&#xA;अथ देव्या मतं ज्ञात्वा हृद्गतं यच्चिकीर्षितम्&lt;br&gt;&#xA;स समाज्ञापयामास तिष्ठ त्वमिति नन्दिनम्&lt;br&gt;&#xA;ततो योगबलं कृत्वा सर्वयोगेश्वरो हरः&lt;br&gt;&#xA;तं यज्ञं सुमहातेजा भीमैरनुचरैस्तदा&lt;br&gt;&#xA;सहसा घातयामास देवदेवः पिनाकधृत्&lt;br&gt;&#xA;केचिन्नादानमुञ्चन्त केचिद्धासांश्च चक्रिरे&lt;br&gt;&#xA;रुधिरेणापरे राजंस्तत्राग्निं समवाकिरन्&lt;br&gt;&#xA;केचिद्यूपान्समुत्पाट्य व्यभ्रमन्विकृताननाः&lt;br&gt;&#xA;आस्यैरन्ये चाग्रसन्त तथैव परिचारकान्&lt;br&gt;&#xA;ततस्स यज्ञो नृपते वध्यमानस्समन्ततः&lt;br&gt;&#xA;आस्थाय मृगरूपं वै स्वमेवाभ्यद्रवत्तदा&lt;br&gt;&#xA;तं तु यज्ञं तथारूपं गच्छन्तमुपलभ्य सः&lt;br&gt;&#xA;धनुरादाय सशरं तदान्वसरत प्रभुः&lt;br&gt;&#xA;ततस्तस्य सुरेशस्य क्रोधादमिततेजसः&lt;br&gt;&#xA;ललाटात्प्रसृतो घोरस्स्वेदबिन्दुर्बभूव ह&lt;br&gt;&#xA;तस्मिन्पतितमात्रे च स्वेदबिन्दौ तदा भुवि&lt;br&gt;&#xA;प्रादुर्बभूव सुमहानग्निः कालानलोपमः&lt;br&gt;&#xA;तत्र चाजायत तदा पुरुषः पुरुषर्षभ&lt;br&gt;&#xA;ह्रस्वोऽतिमात्रं रक्ताक्षो हरिश्मश्रुर्विभीषणः&lt;br&gt;&#xA;ऊर्ध्वकेशोऽतिरोमाङ्गश्श्येनोलूकस्तथैव च&lt;br&gt;&#xA;करालकृष्णवर्णश्च रक्तवासास्तथैव च&lt;br&gt;&#xA;तं यज्ञं सुमहासत्वो दहन्कक्षमिवानलः&lt;br&gt;&#xA;देवाश्च व्याद्रवन्सर्वे ततो भीता दिशो दश&lt;br&gt;&#xA;तेन तस्मिन्विरचिता पुरुषेण विशां पते&lt;br&gt;&#xA;पृथिवी व्यचलद्राजन्नतीव भरतर्षभ&lt;br&gt;&#xA;हाहाभूतं जगत्सर्वमुपविश्य तदा प्रभुः&lt;br&gt;&#xA;पितामहो महादेवं दर्शयन्प्रत्यभाषत&lt;br&gt;&#xA;ब्रह्मा-&lt;br&gt;&#xA;भवतोऽपि सुरास्सर्वे भागं दास्यन्ति वै प्रभो&lt;br&gt;&#xA;क्रियतां प्रतिसंहारस्सर्वदेवेश्वर त्वया&lt;br&gt;&#xA;इमा हि देवतास्सर्वा ऋषयश्च परन्तप&lt;br&gt;&#xA;तव क्रोधान्महादेव न शान्तिमुपलेभिरे&lt;br&gt;&#xA;यश्चैष पुरुषो जातस्स्वेदात्ते विबुधाधिप&lt;br&gt;&#xA;ज्वरो नामैष धर्मज्ञ लोकेषु प्रचरिष्यति&lt;br&gt;&#xA;एकीभूतस्य न ह्यस्य धारणे तेजसः प्रभो&lt;br&gt;&#xA;समर्था सकला पृथ्वी बहुधा सृज्यतामयम्&lt;br&gt;&#xA;भीष्मः-&lt;br&gt;&#xA;इत्युक्तो ब्रह्मणा देवो भागे चैव प्रकल्पिते&lt;br&gt;&#xA;भगवन्तं तथेत्याह ब्रह्माणममितौजसम्&lt;br&gt;&#xA;परां च प्रीतिमगमदुत्स्मयंश्च पिनाकधृत्&lt;br&gt;&#xA;अवाप च यथाभागं यथोक्तं ब्रह्मणा भवः&lt;br&gt;&#xA;ज्वरं च सर्वधर्मज्ञो बहुधा व्यसृजत्तदा&lt;br&gt;&#xA;शान्त्यर्थं सर्वभूतानां शृणु तच्चापि पुत्रक&lt;br&gt;&#xA;शीर्षाभितापो नागानां पर्वतानां शिलाजतु&lt;br&gt;&#xA;अपां तु नीलिकां विद्यान्निर्मोकं भुजगेषु च&lt;br&gt;&#xA;मौरसस्सौरभेयाणामूषरं पृथिवीतले&lt;br&gt;&#xA;पशूनामपि धर्मज्ञ दृष्टिप्रत्यवरोधनम्&lt;br&gt;&#xA;रन्ध्रोद्गमं तथाऽश्वानां शिखोद्भेदश्च बर्हिणाम्&lt;br&gt;&#xA;नेत्ररोगः कोकिलानां ज्वरः प्रोक्तो महात्मना&lt;br&gt;&#xA;अब्जानां पत्रभेदश्च सर्वेषामिति नश्श्रुतम्&lt;br&gt;&#xA;शुकानामपि सर्वेषां ककचा प्रोच्यते ज्वरः&lt;br&gt;&#xA;शार्दूलष्वथ धर्मज्ञ श्रमो ज्वर इहोच्यते&lt;br&gt;&#xA;मानुषेषु तु धर्मज्ञ ज्वरो नामैव विश्रुतः&lt;br&gt;&#xA;मरणे जन्मनि तथा मध्ये चाविशते सदा&lt;br&gt;&#xA;एतन्माहेश्वरं तेजो ज्वरो नाम सुदारुणः&lt;br&gt;&#xA;नमस्यश्चैव पूज्यश्च सर्वप्राणिभिरीश्वरः&lt;br&gt;&#xA;अनेन हि समाविष्टो वृत्रो धर्मभूतां वरः&lt;br&gt;&#xA;व्यजृम्भत ततश्शक्रस्तस्मै वज्रमवासृजत्&lt;br&gt;&#xA;आविश्य वज्रे वृत्रं च दारयामास भारत&lt;br&gt;&#xA;दारितश्च स वज्रेण महायोगी महासुरः&lt;br&gt;&#xA;जगाम परमं स्थानं विष्णोरमिततेजसः&lt;br&gt;&#xA;विष्णुभक्त्या हि तेनेदं जगद्व्याप्तमभूत्पुरा&lt;br&gt;&#xA;तस्माच्च निहतो युद्धे विष्णोस्स्थानमवाप्तवान्&lt;br&gt;&#xA;इत्येष वृत्रमाश्रित्य ज्वरस्य महतो मया&lt;br&gt;&#xA;विस्तरः कथितः पुत्र किमन्यत्प्रब्रवीमि ते&lt;br&gt;&#xA;इमां ज्वरोत्पत्तिमदीनमानसः पठेत्सदा यस्सुसमाहितो नरः&lt;br&gt;&#xA;विमुक्तरोगस्स भवेन्मुदा युतो लभेत कामांश्च यथामनीषम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/269/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/269/</guid>
      <description>&lt;p&gt;युधिष्ठिरः-&lt;br&gt;&#xA;अध्यात्मं नाम यदिदं पुरुषस्योपदिश्यते&lt;br&gt;&#xA;यदध्यात्मं यतश्चैतत्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;सर्वज्ञानं परं बुद्ध्या यन्मां त्वमनुपृच्छसि&lt;br&gt;&#xA;तद्व्याख्यास्यामि ते तात तस्य व्याख्यामिमां शृणु&lt;br&gt;&#xA;पृथिवी वायुराकाशमापो ज्योतिश्च पञ्चमम्&lt;br&gt;&#xA;महाभूतानि भूतानां सर्वेषां प्रभवाप्ययौ&lt;br&gt;&#xA;स तेषां गुणसङ्घातश्शरीरे भरतर्षभ&lt;br&gt;&#xA;सततं ते प्रलीयन्ते गुणास्तेषु भवन्ति च&lt;br&gt;&#xA;ततस्सृष्टानि तत्रैव तानि घ्नन्ति पुनः पुनः&lt;br&gt;&#xA;महाभूतानि भूतेभ्यस्सागरस्योर्मयो यथा&lt;br&gt;&#xA;प्रसार्यैव यथाऽङ्गानि कूर्मस्संहरते पुनः&lt;br&gt;&#xA;तद्वद्भूतानि भूतानामल्पीयांसि स्थवीयसाम्&lt;br&gt;&#xA;आकाशात्खलु यो घोषस्सङ्घातस्तु महीगुणः&lt;br&gt;&#xA;वायोः प्राणो रसस्त्वद्भ्यो रूपं तेजसमुच्यते&lt;br&gt;&#xA;इति तन्मयमेवैतत्सर्वं स्थावरजङ्गमम्&lt;br&gt;&#xA;प्रलये च तमभ्येति तस्मादुत्तिष्ठते पुनः&lt;br&gt;&#xA;महाभूतानि पञ्चैव सर्वभूतेषु भूतकृत्&lt;br&gt;&#xA;विषयान्कल्पयामास यस्मिन्यदनुपश्यति&lt;br&gt;&#xA;शब्दश्रोत्रे तथा खानि त्रयमाकाशयोनिजम्&lt;br&gt;&#xA;रसस्स्नेहो रसज्ञानमब्गुणाश्च त्रयस्स्मृताः&lt;br&gt;&#xA;रूपं चक्षुर्विपाकश्च विविधं ज्योतिरुच्यते&lt;br&gt;&#xA;घ्रेयं घ्राणं शरीरं च एते भूमिगुणास्स्मृताः&lt;br&gt;&#xA;प्राणस्स्पर्शश्च चेष्टा च वायोरेते गुणास्स्मृताः&lt;br&gt;&#xA;इति सर्वगुणा राजन्व्याख्याताः पाञ्चभौतिकाः&lt;br&gt;&#xA;सत्त्वं रजस्तमः कालः कर्म बुद्धिश्च भारत&lt;br&gt;&#xA;मनष्षष्ठानि चैतेभ्य ईश्वरस्समकल्पयत्&lt;br&gt;&#xA;यदूर्ध्वं पादतलयोरवाङ्मूर्ध्नश्च पश्यसि&lt;br&gt;&#xA;एतस्मिन्नेव कृच्छ्रेयं वर्तते बुद्धिरन्तरे&lt;br&gt;&#xA;इन्द्रियाणि नरे पञ्च षष्ठं तु मन उच्यते&lt;br&gt;&#xA;सप्तमीं बुद्धिमेवाहुः क्षेत्रज्ञः पुनरष्टमः&lt;br&gt;&#xA;इन्द्रियाणि च कर्ता च विचेतव्यानि भागशः&lt;br&gt;&#xA;तमस्सत्वं रजश्चेति कालः कर्म च भारत&lt;br&gt;&#xA;गुणान्निनीयते बुद्धिर्बुद्धिरेवेन्द्रियाण्यपि&lt;br&gt;&#xA;मनष्षष्ठानि भूतानि बुद्ध्यभावे कुतो गुणाः&lt;br&gt;&#xA;येन पश्यति तच्चक्षुश्शृणोति श्रोत्रमुच्यते&lt;br&gt;&#xA;घ्रायती भवति घ्राणो रसती जिह्वया रसान्&lt;br&gt;&#xA;स्पर्शयन्स्पर्शती स्पर्श्यं बुद्धिर्विक्रियतेऽसकृत्&lt;br&gt;&#xA;यदा प्रार्थयते किञ्चित्तदा भवति सा मनः&lt;br&gt;&#xA;अधिष्ठानानि बुद्ध्येत पृथगेतानि पञ्चधा&lt;br&gt;&#xA;इन्द्रियाणीति तान्याहुस्तेषु तुष्टेषु मृष्यति&lt;br&gt;&#xA;पुरुषे तिष्ठते बुद्धिस्त्रिषु भावेषु वर्तते&lt;br&gt;&#xA;कदाचिल्लभते प्रीतिं कदाचिदपि शोचति&lt;br&gt;&#xA;न सुखेन न दुःखेन कदाचिदपि वर्तते&lt;br&gt;&#xA;सेयं भावात्मिका भावांस्त्रीनेतान्नातिवर्तते&lt;br&gt;&#xA;सरितां सागरो भर्ता महावेलामिवोर्मिमान्&lt;br&gt;&#xA;अपि भावगता बुद्धिर्भावे मनसि वर्तते&lt;br&gt;&#xA;प्रहर्षः प्रीतिरानन्दस्सुखमुत्सिक्तचित्तता&lt;br&gt;&#xA;कथञ्चिदुपपद्यन्ते पुरुषे सात्विका गुणाः&lt;br&gt;&#xA;परीताप्यस्त्रिधा शोकस्सन्तापो भृशमक्षमा&lt;br&gt;&#xA;लिङ्गानि रजसस्तानि दृश्यन्ते हेत्वहेतुतः&lt;br&gt;&#xA;अवमानस्तथा मोहः प्रमादस्स्वप्नतन्द्रिता&lt;br&gt;&#xA;कथञ्चिदभिवर्तन्ते विविधास्तामसा गुणाः&lt;br&gt;&#xA;तत्र यत्प्रीतिसंयुक्तं काये मनसि वा भवेत्&lt;br&gt;&#xA;वर्तते सात्त्विको भाव इत्युपेक्षेत तत्तदा&lt;br&gt;&#xA;अथ यत्सुखसंयुक्तमप्रीतिकरमात्मनः&lt;br&gt;&#xA;प्रवृत्तं रज इत्येव तदसारं विचिन्तयेत्&lt;br&gt;&#xA;अथ यन्मोहसंयुक्तं अव्यक्तविषयं भवेत्&lt;br&gt;&#xA;अप्रतर्क्यमविज्ञेयं तमस्तदुपधारयेत्&lt;br&gt;&#xA;इति बुद्धिगतीस्सर्वा व्याख्याता यावती मया&lt;br&gt;&#xA;एतद्बुद्ध्वा भवेद्बुद्धिः किमन्यद्बुद्धलक्षणम्&lt;br&gt;&#xA;सत्वक्षेत्रज्ञयोरेतदन्तरं विद्धि सूक्ष्मयोः&lt;br&gt;&#xA;सृजतेऽत्र गुणानेक एको न सृजते गुणान्&lt;br&gt;&#xA;वृद्धिभूतौ प्रकृत्या तौ सम्प्रयुक्तौ च सर्वदा&lt;br&gt;&#xA;यथा मत्स्योऽद्भिरन्यस्सन्सम्प्रयोगस्तयोस्तथा&lt;br&gt;&#xA;न गुणा विदुरात्मानं स गुणान्वेद सर्वतः&lt;br&gt;&#xA;परिद्रष्टा गुणानां तु संस्रष्टा मन्यते सदा&lt;br&gt;&#xA;आश्रयो नास्ति सत्त्वस्य गुणसर्गेण चेतना&lt;br&gt;&#xA;सत्वं ह्यस्मात्संसृजते गुणान्वेद कदाचन&lt;br&gt;&#xA;सृजते हि गुणान्सत्त्वं क्षेत्रज्ञः परिपश्यति&lt;br&gt;&#xA;सम्प्रयोगस्तयोरेष सत्त्वक्षेत्रज्ञयोर्ध्रुवः&lt;br&gt;&#xA;इन्द्रियैस्तु प्रदीपार्थं क्रियते बुद्धिरन्तरा&lt;br&gt;&#xA;निश्चरद्भिरजानद्भिरिन्द्रियाणि प्रदीपवत्&lt;br&gt;&#xA;एवंस्वभावमेवैतत्तद्बुद्ध्वा विहरेन्नरः&lt;br&gt;&#xA;अशोचन्नप्रहृष्यंश्च स वै विगतमत्सरः&lt;br&gt;&#xA;स्वभावसिद्धमेवैतद्यदिमान्सृजते गुणान्&lt;br&gt;&#xA;ऊर्णनाभिर्यथा सूत्रं विज्ञेयास्तव षड्गुणाः&lt;br&gt;&#xA;प्रध्वस्ता न निवर्तन्ते निवृत्तिर्नोपलभ्यते&lt;br&gt;&#xA;एवमेके व्यवस्यन्ति निवृत्तिरिति चापरे&lt;br&gt;&#xA;इतीमं हृदयग्रन्थिं बुद्धिचिन्तामयं दृढम्&lt;br&gt;&#xA;विमुच्य सुखमासीत विशोकश्छिन्नसंशयः&lt;br&gt;&#xA;ताम्येयुः प्रच्युताः पृथ्व्यामिह पूर्णां नदीं नराः&lt;br&gt;&#xA;यथा गाधमविद्वांसो विद्धि लोकमिमं तथा&lt;br&gt;&#xA;न तु ताम्यन्ति विद्वांसः प्लवन्तः पारमम्भसः&lt;br&gt;&#xA;अध्यात्मविदुषो धीरा ज्ञानं तु परमं प्लवः&lt;br&gt;&#xA;न भवति विदुषां महद्भयं यदविदुषां सुमहद्भयं भवेत्&lt;br&gt;&#xA;न हि गतिरधिकाऽस्ति कस्यचित्सकृदुपि श्रयतीह तुल्यताम्&lt;br&gt;&#xA;यत्करोति बहुदोषमेकतस्तच्च दूषयति यत्पुरा कृतम्&lt;br&gt;&#xA;नाप्रियं तदुभयं करोत्यसौ यच्च दूषयति यत्करोति च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/270/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/270/</guid>
      <description>&lt;p&gt;युधिष्ठिरः-&lt;br&gt;&#xA;शोकाद्दुःखाच्च मृत्योश्च त्रस्यन्ति प्राणिनस्सदा&lt;br&gt;&#xA;तद्भयं नो यथा न स्यात्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;नारदस्य च संवादं समङ्गस्य च भारत&lt;br&gt;&#xA;नारदः-&lt;br&gt;&#xA;उरसैव प्रणमसे बाहुभ्यां तरसीव च&lt;br&gt;&#xA;सम्प्रहृष्टमना नित्यं विशोक इव लक्ष्यसे&lt;br&gt;&#xA;उद्वेगं न हि ते किञ्चित्सुसूक्ष्ममपि लक्षये&lt;br&gt;&#xA;नित्यतृप्त इव स्वस्थो बालवच्च विचेष्टसे&lt;br&gt;&#xA;समङ्गः-&lt;br&gt;&#xA;भूतं भव्यं भविष्यच्च सर्वं वेद्म्यनुमानतः&lt;br&gt;&#xA;तेषां तत्त्वानि जानामि ततो न विमना ह्यहम्&lt;br&gt;&#xA;उपक्रमानहं वेद्मि पुनरेव फलोदयान्&lt;br&gt;&#xA;लोके फलानि चित्राणि ततो न विमना ह्यहम्&lt;br&gt;&#xA;अनाथाश्चाप्रतिष्ठाश्च गतिमन्तश्च नारद&lt;br&gt;&#xA;अन्धा जडाश्च जीवन्ति पश्यास्मानपि जीवतः&lt;br&gt;&#xA;विहितेनैव जीवन्ति अरोगाङ्गा दिवौकसः&lt;br&gt;&#xA;बलवन्तोऽबलाश्चैव तद्वदस्मान्सभाजय&lt;br&gt;&#xA;सहस्रिणश्च जीवन्ति जीवन्ति शतिनस्तथा&lt;br&gt;&#xA;शाकेन चान्ये जीवन्ति पश्यास्मानपि जीवतः&lt;br&gt;&#xA;यदा न शोचेमहि किं नु मे स्याद्धर्मेण वा नारद कर्मणा वा&lt;br&gt;&#xA;कृतान्तवश्यानि यदा सुखानि दुःखानि चायान्ति विधर्षयन्ति&lt;br&gt;&#xA;यस्मिन्प्राज्ञानं कथयन्ते मनुष्याः प्रज्ञामूलो हीन्द्रियाणां प्रसादः&lt;br&gt;&#xA;मुह्यन्ति शोचन्ति हि चेन्द्रियाणि प्रज्ञालाभो नास्ति मूढेन्द्रियस्य&lt;br&gt;&#xA;मूढस्य दर्पस्स पुनर्मोह एव मूढस्य नायं न परोऽस्ति लोकः&lt;br&gt;&#xA;न ह्येव दुःखानि सदा भवन्ति सुखस्य वा नित्यशो लाभ एव&lt;br&gt;&#xA;भावात्मकं सम्परिवर्तमानं न तादृशं सञ्ज्वरं जातु कुर्यात्&lt;br&gt;&#xA;इष्टान्भोगान्नानुरुद्ध्यन्सुखं वा न चिन्तयेद्दुःखमभ्यागतं वा&lt;br&gt;&#xA;समाहितो न स्पृहयेत्परेषां नानागतं वाऽभिनन्देच्च लाभम्&lt;br&gt;&#xA;न चापि हृष्येद्विपुलेऽर्थलाभे तथाऽर्थनाशे न च वै विषीदेत्&lt;br&gt;&#xA;न बान्धवा न च वित्तं न कालो न च श्रुतं न च मन्त्रो न वीर्यम्&lt;br&gt;&#xA;दुःखात्त्रातुं सर्व एवोत्सहन्ते परत्र शीलेन तु यान्ति शान्तिम्&lt;br&gt;&#xA;नास्ति बुद्धिरयुक्तस्य नायोगाद्विद्यते सुखम्&lt;br&gt;&#xA;धृतिश्च सत्वयोगश्चाप्युभयं तु सुखोदयं&lt;br&gt;&#xA;प्रियं हि हर्षजननं हर्ष उत्सेकवर्धनः&lt;br&gt;&#xA;उत्सेको नरकायैव तस्मात्तं सन्त्यजाम्यहम्&lt;br&gt;&#xA;एताञ्शोकभयोत्सेकान्मोहनान्सुखदुःखयोः&lt;br&gt;&#xA;पश्यामि साक्षिवल्लोके देहस्यास्य विचेष्टनात्&lt;br&gt;&#xA;अर्थकामौ परित्यज्य विशोको विगतज्वरः&lt;br&gt;&#xA;तृष्णामोहौ तु सन्त्यज्य चरामि पृथिवीमिमाम्&lt;br&gt;&#xA;न मृत्युतो न चाधर्मान्न लोभान्न कुतश्चन&lt;br&gt;&#xA;पीतामृतस्येवात्यन्तमिह वामुत्र चाभयम्&lt;br&gt;&#xA;एतद्ब्रह्मन्विजानामि महत्कृत्वा तपोऽव्ययम्&lt;br&gt;&#xA;तेन नारद संहर्षो न मां शोकः प्रबाधते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/271/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/271/</guid>
      <description>&lt;p&gt;युधिष्ठिरः-&lt;br&gt;&#xA;अतत्त्वज्ञस्य शास्त्राणां सन्ततं संशयात्मनः&lt;br&gt;&#xA;अकृतव्यवसायस्य श्रेयो ब्रूहि पितामह&lt;br&gt;&#xA;भीष्मः-&lt;br&gt;&#xA;गुरुपूजा च सततं वृद्धानां पर्युपासनम्&lt;br&gt;&#xA;श्रवणं चैव विद्यानां कूटस्थं श्रेय उच्यते&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;गालवस्य च संवादं देवर्षेर्नारदस्य च&lt;br&gt;&#xA;स्वाश्रमं समनुप्राप्तं नारदं देववर्चसम्&lt;br&gt;&#xA;वीतमोहक्लमं विप्रं ज्ञानतृप्तं जितेन्द्रियम्&lt;br&gt;&#xA;श्रेयस्कामो जितात्मानं नारदं गालवोऽब्रवीत्&lt;br&gt;&#xA;गालवः-&lt;br&gt;&#xA;यैः कैश्चित्सम्मतो लोके गुणैश्च पुरुषो नृषु&lt;br&gt;&#xA;भवत्युपागान्सर्वांस्तान्गुणाल्ँलक्षयाम्यहम्&lt;br&gt;&#xA;भवांश्चैवंविधोऽस्माकं संशयं छेत्तुमर्हति&lt;br&gt;&#xA;अमूढश्चिरमूढानां लोकतत्त्वमजानताम्&lt;br&gt;&#xA;ज्ञाने ह्येवं प्रवृत्तिस्स्यात्कार्याकार्ये विजानतः&lt;br&gt;&#xA;यत्कार्यं न व्यवस्यामो भवान्नो वक्तुमर्हति&lt;br&gt;&#xA;भगवन्नाश्रमास्सर्वे पृथगाचारदर्शिनाः&lt;br&gt;&#xA;इदं श्रेय इदं श्रेय इति नानाविधा गिरः&lt;br&gt;&#xA;तानभिप्रस्थितान्दृष्ट्वा शास्त्रैश्शास्त्राभिनन्दिनः&lt;br&gt;&#xA;स्वशास्त्रैः परितुष्टाश्च श्रेयो नोपलभामहे&lt;br&gt;&#xA;शास्त्रं यदि भवेदेकं श्रेयो व्यक्तं भवेत्तदा&lt;br&gt;&#xA;शास्त्रैश्च बहुभिर्भूयश्श्रेयो गुह्यं प्रवेशितम्&lt;br&gt;&#xA;एतस्मात्कारणाच्छ्रेयः कलिलं प्रतिभाति माम्&lt;br&gt;&#xA;ब्रवीतु भगवांस्तन्मे उपसन्नोऽस्म्यधीहि भो&lt;br&gt;&#xA;नारदः-&lt;br&gt;&#xA;आश्रमास्तात चत्वारो यथा सम्प्रस्थिताः पृथक्&lt;br&gt;&#xA;तान्सर्वाननुपश्य त्वं समाश्रित्यैव गालव&lt;br&gt;&#xA;तेषां तेषां यथा हि त्वमाश्रमाणां ततस्ततः&lt;br&gt;&#xA;नानारूपं गुणोद्देशं पश्य विप्रस्थितं पृथक्&lt;br&gt;&#xA;नयन्ति चैव ते सम्यगभिप्रेतमसंशयम्&lt;br&gt;&#xA;अनुपश्यंस्तथा सम्यगाश्रमाणां परां गतिम्&lt;br&gt;&#xA;यत्तु निश्श्रेयसं सम्यक्यच्चैवासंशयात्मकम्&lt;br&gt;&#xA;अनुग्रहं च मित्राणाममित्राणां च निग्रहम्&lt;br&gt;&#xA;सङ्ग्रहं च त्रिवर्गस्य श्रेय आहुर्मनीषिणः&lt;br&gt;&#xA;निवृत्तिः कर्मणः पापात्सततं पुण्यशीलता&lt;br&gt;&#xA;सद्भिश्च समुदाचारश्श्रेय एतदसंशयम्&lt;br&gt;&#xA;मार्दवं सर्वभूतेषु व्यवहारेषु चार्जवम्&lt;br&gt;&#xA;वाक्चैव मधुरा प्रोक्ता श्रेय एतदसंशयम्&lt;br&gt;&#xA;देवताभ्यः पितृभ्यश्च संविभागोऽतिथिष्वपि&lt;br&gt;&#xA;असन्त्यागश्च भृत्यानां श्रेय एतदसंशयम्&lt;br&gt;&#xA;सत्यस्य वचनं श्रेयस्सत्यं ज्ञानं तु दुष्करम्&lt;br&gt;&#xA;यद्भूतहितमत्यन्तमेतत्सत्यं ब्रवीमि ते&lt;br&gt;&#xA;अहङ्कारस्य च त्यागः प्रमादस्य च निग्रहः&lt;br&gt;&#xA;सन्तोषश्चैकचर्या च कूटस्थं श्रेय उच्यते&lt;br&gt;&#xA;धर्मेण वेदाध्ययनं वेदाङ्गानां तथैव च&lt;br&gt;&#xA;विद्यार्थानां च जिज्ञासा श्रेय एतदसंशयम्&lt;br&gt;&#xA;शब्दरूपरसस्पर्शान्सह गन्धेन केवलान्&lt;br&gt;&#xA;नात्यर्थमुपसेवेत श्रेयसोर्थी कथञ्चन&lt;br&gt;&#xA;न कातर्यं दिवास्वप्नमालस्यं पैशुनं मदम्&lt;br&gt;&#xA;अतियोगमयोगं च श्रेयसोऽर्थी परित्यजेत्&lt;br&gt;&#xA;कर्मोत्कर्षं न मार्गेत परेषां परिनिन्दया&lt;br&gt;&#xA;स्वगुणैरेव मार्गेति विप्रकर्षं पृथग्जनात्&lt;br&gt;&#xA;निर्गुणांश्चैव भूयिष्ठमात्मसम्भाविता नराः&lt;br&gt;&#xA;दोषैरन्यान्गुणवतः क्षिपन्त्यात्मगुणक्षयात्&lt;br&gt;&#xA;अनूच्यमानास्तु पुनस्ते मन्यन्ते महाजने&lt;br&gt;&#xA;गुणवत्तरमात्मानं स्वेन मानेन दर्पिताः&lt;br&gt;&#xA;अब्रुवन्कस्यचिन्निन्दामात्मपूजामवर्णयन्&lt;br&gt;&#xA;विपश्चिद्गुणसम्पन्नः प्राप्नोत्येव महद्यशः&lt;br&gt;&#xA;अब्रुवन्भातिसुरभिर्गन्धस्सुमनसां शुचिः&lt;br&gt;&#xA;तथैवाव्याहरन्भाति विमलो भानुरम्बरे&lt;br&gt;&#xA;एवमादीनि चान्यानि परित्यक्तानि मेधया&lt;br&gt;&#xA;ज्वलन्ति यशसा लोके यानि न व्याहरन्ति च&lt;br&gt;&#xA;न लोके दीप्यते मूर्खः केवलात्मप्रशंसया&lt;br&gt;&#xA;अपि चापिहितश्श्वभ्रे कृतविद्यः प्रकाशते&lt;br&gt;&#xA;असदुच्चैरपि प्रोक्तश्शब्दस्समुपशाम्यति&lt;br&gt;&#xA;दीप्यते त्वेव लोकेषु शनैरपि सुभाषितम्&lt;br&gt;&#xA;मूढानामवलिप्तानामसारं भाषितं बहु&lt;br&gt;&#xA;दर्शयत्यन्तरात्मानमग्निरूपमिवांशुमान्&lt;br&gt;&#xA;एतस्मात्कारणात्प्रज्ञां मृगयन्ते पृथग्विधाम्&lt;br&gt;&#xA;प्रज्ञालाभो हि भूतानामुत्तमः प्रतिभाति मा&lt;br&gt;&#xA;नापृष्टः कस्यचिद्ब्रूयान्नाप्यन्यायेन पृच्छतः&lt;br&gt;&#xA;ज्ञानवानपि मेधावी जडवत्समुपाविशेत्&lt;br&gt;&#xA;ततो वासं परीक्षेत धर्मनित्येषु साधुषु&lt;br&gt;&#xA;मनुष्येषु वदान्येषु स्वधर्मनिरतेषु च&lt;br&gt;&#xA;चतुर्णां यत्र वर्णानां धर्मव्यतिकरो भवेत्&lt;br&gt;&#xA;न तत्र वासं कुर्वीत श्रेयोर्थी वै कथञ्चन&lt;br&gt;&#xA;निरारम्भो ह्ययमिह यथालब्धोपजीवनः&lt;br&gt;&#xA;पुण्यं पुण्येषु विमलं पापं पापेषु चाप्नुयात्&lt;br&gt;&#xA;अपामग्नेस्तथैवेन्दोस्स्पर्शं वेदयते यथा&lt;br&gt;&#xA;तथा पश्यामहे स्पर्शमुभयोः पुण्यपापयोः&lt;br&gt;&#xA;अपश्यन्तोऽन्यविषयं भुञ्जते विघसाशिनः&lt;br&gt;&#xA;भुञ्जानाश्चान्नविषयान्विषयान्विद्धि कर्मणाम्&lt;br&gt;&#xA;यत्रागमयमानानामसत्कारेण पृच्छताम्&lt;br&gt;&#xA;प्रब्रूयाद्ब्रह्मणो धर्मं त्यजेत्तं देशमात्मवान्&lt;br&gt;&#xA;शिष्योपाध्यायिका वृत्तिर्यस्य स्यात्सुसमाहिता&lt;br&gt;&#xA;यथावच्छास्त्रसम्पन्ना कस्तं देशं परित्यजेत्&lt;br&gt;&#xA;आकारं गूहमाना ये दोषान्ब्रूयुर्विपश्चितः&lt;br&gt;&#xA;आत्मपूजाभिकामा वै को वसेत्तत्र पण्डितः&lt;br&gt;&#xA;यत्र संलोडिता लुब्धैः प्रायशो धर्मसेतवः&lt;br&gt;&#xA;प्रदीप्तमिव चेलान्तं कस्तं देशं न सन्त्यजेत्&lt;br&gt;&#xA;यत्र धर्ममनाशङ्काश्चरेयुर्वीतमत्सराः&lt;br&gt;&#xA;चरेत्तत्र वसेच्चैव पुण्यशीलेषु साधुषु&lt;br&gt;&#xA;धर्ममर्थनिमित्तं तु चरेयुर्यत्र मानवाः&lt;br&gt;&#xA;न तानुपवसेज्जातु ते हि पापकृतो जनाः&lt;br&gt;&#xA;कर्मणा यत्र पापेन वर्तन्ते जीवितेप्सवः&lt;br&gt;&#xA;व्यवधावेत्ततस्तूर्णं ससर्पाच्छरणादिव&lt;br&gt;&#xA;येन खट्वां समारूढः कर्मणाऽनुशयी भवेत्&lt;br&gt;&#xA;आदितस्तन्न कर्तव्यमिच्छता भवमात्मनः&lt;br&gt;&#xA;यत्र राजा च राज्ञश्च पुरुषाः प्रत्यनन्तराः&lt;br&gt;&#xA;कुटुम्बिनामग्रभुजस्त्यजेत्तद्राष्ट्रमात्मवान्&lt;br&gt;&#xA;श्रोत्रियास्त्वग्रभोक्तारो धर्मनित्यास्तपस्विनः&lt;br&gt;&#xA;याजनाध्यापने युक्ता यत्र तद्राष्ट्रमावसेत्&lt;br&gt;&#xA;स्वाहास्वधावषट्कारा यत्र सम्यगनुष्ठिताः&lt;br&gt;&#xA;अजस्रं चैव वर्तन्ते वसेत्तत्राविचारयन्&lt;br&gt;&#xA;अशुचीन्यत्र पश्येत ब्राह्मणान्वृत्तिकर्शितान्&lt;br&gt;&#xA;त्यजेत्तद्राष्ट्रमासन्नमुपसृष्टमिवामिषम्&lt;br&gt;&#xA;प्रीयमाणा नरा यत्र प्रयच्छेयुरयाचिताः&lt;br&gt;&#xA;स्वस्थचित्तो वसेत्तत्र कृतकृत्य इवात्मवान्&lt;br&gt;&#xA;दण्डो यत्राविनीतेषु सत्कारश्च कृतात्मसु&lt;br&gt;&#xA;चरेत्तत्र वसेच्चैव पुण्यशीलेषु साधुषु&lt;br&gt;&#xA;उपसृष्टेष्वदान्तेषु दुराचारेष्वसाधुषु&lt;br&gt;&#xA;अविनीतेषु लुब्धेषु सुमहद्दण्डधारणम्&lt;br&gt;&#xA;यत्र राजा धर्मनित्यो राज्यं वै पर्युपासते&lt;br&gt;&#xA;अपास्य कामान्कामेशो वसेत्तत्राविचारयन्&lt;br&gt;&#xA;तथाशीला हि राजानस्सर्वान्विषयवासिनः&lt;br&gt;&#xA;श्रेयसा योजयन्त्याशु श्रेयसि प्रत्युपस्थिते&lt;br&gt;&#xA;पृच्छतस्ते मया तात श्रेय एतदुदाहृतम्&lt;br&gt;&#xA;न हि शक्यं प्रधानेन श्रेयस्सङ्ख्यातुमात्मनः&lt;br&gt;&#xA;एवं प्रवर्तमानस्य वृत्तिं प्राणिहितात्मनः&lt;br&gt;&#xA;तपसैवेह बहुलं श्रेयो व्यक्तं भविष्यति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/272/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/272/</guid>
      <description>&lt;p&gt;युधिष्ठिरः-&lt;br&gt;&#xA;कथं विमुक्तः पृथिवीं चरेदस्मद्विधो नृपः&lt;br&gt;&#xA;नित्यं कैश्च गुणैर्युक्तस्सङ्गपाशाद्विमुच्यते&lt;br&gt;&#xA;भीष्मः-&lt;br&gt;&#xA;अत्र ते वर्तयिष्यामि इतिहासं पुरातनम्&lt;br&gt;&#xA;अरिष्टनेमिना प्रोक्तं सगरायानुपृच्छते&lt;br&gt;&#xA;सगरः-&lt;br&gt;&#xA;किं श्रेयः परमं ब्रह्मन्कृत्वेह सुखमश्नुते&lt;br&gt;&#xA;कथं न शोचेन्न क्षुभ्येदेतदिच्छामि वेदितुम्&lt;br&gt;&#xA;भीष्मः-&lt;br&gt;&#xA;एवमुक्तस्तदा तार्क्ष्यस्सर्वशास्त्रविशारदः&lt;br&gt;&#xA;विबुध्य सम्पदं चाग्र्यां स वाक्यमिदमब्रवीत्&lt;br&gt;&#xA;अरिष्टनेमिः-&lt;br&gt;&#xA;सुखं मोक्षसुखं लोके न च लोकोऽवगच्छति&lt;br&gt;&#xA;प्रसक्तः पुत्रपशुषु धनधान्यसमाकुलः&lt;br&gt;&#xA;सक्तबुद्धिरशान्तात्मा स न शक्यश्चिकित्सितुम्&lt;br&gt;&#xA;स्नेहपाशसितो मूढो न स मोक्षाय कल्पते&lt;br&gt;&#xA;स्नेहजानिह ते पाशान्वक्ष्यामि शृणु तान्मम&lt;br&gt;&#xA;सकर्णकेन शिरसा शक्याश्छेत्तुं विजानता&lt;br&gt;&#xA;सम्भाव्य पुत्रान्काले तु यौवनस्थान्निवेश्य च&lt;br&gt;&#xA;समर्थाञ्जीवने ज्ञात्वा मुक्तश्चर यथासुखम्&lt;br&gt;&#xA;भार्यां पुत्रवतीं वृद्धां लालितां पुत्रवत्सलाम्&lt;br&gt;&#xA;ज्ञात्वा प्रजहि काले त्वं परार्थमनुदृश्य च&lt;br&gt;&#xA;सापत्यो निरपत्यो वा मुक्तश्चर यथासुखम्&lt;br&gt;&#xA;इन्द्रियैरिन्द्रियार्थांस्त्वमनुभूय यथासुखम्&lt;br&gt;&#xA;कृतकौतूहलस्तेषु मुक्तश्चर यथासुखम्&lt;br&gt;&#xA;उपपत्त्योपलब्धेषु लाभेषु च समो भवेत्&lt;br&gt;&#xA;एष तावत्समासेन तव सङ्कीर्तितो मया&lt;br&gt;&#xA;मोक्षार्थो विस्तरेणापि भूयो वक्ष्यामि तच्छृणु&lt;br&gt;&#xA;मुक्ता वीतभया लोके चरन्ति सुखिनो नराः&lt;br&gt;&#xA;सक्तभावा विनश्यन्ति नरास्तत्र न संशयः&lt;br&gt;&#xA;आहारसञ्चये सक्ता यथा कीटपिपीलिकाः&lt;br&gt;&#xA;असक्तास्सुखिनो लोके सक्ताश्चैव विनाशिनः&lt;br&gt;&#xA;स्वजने न च ते चिन्ता कर्तव्या मोक्षबुद्धिना&lt;br&gt;&#xA;इमे मया विनाभूता भविष्यन्ति कथं न्विति&lt;br&gt;&#xA;स्वयमुत्पद्यते जन्तुस्स्वयमेव विवर्धते&lt;br&gt;&#xA;सुखदुःखे तथा मृत्युं स्वयमेवाधिगच्छति&lt;br&gt;&#xA;भोजनाच्छादने चैव मात्रा पित्रा च सङ्ग्रहम्&lt;br&gt;&#xA;स्वकृतेनाधिगच्छन्ति लोके नास्त्यकृतं पुरा&lt;br&gt;&#xA;धात्रा विहितभक्ष्याणि सर्वभूतानि मेदिनीम्&lt;br&gt;&#xA;लोके विपरिधावन्ति रक्षितानि स्वकर्मभिः&lt;br&gt;&#xA;स्वयं मृत्पिण्डभूतस्य परतन्त्रस्य सर्वदा&lt;br&gt;&#xA;को हेतुस्स्वजनं पोष्टुं रक्षितुं वाऽकृतात्मनः&lt;br&gt;&#xA;स्वजनं हि यदा मृत्युर्हन्त्येव भुवि पश्यतः&lt;br&gt;&#xA;कृतेऽपि यत्ने महति ननु बोद्धव्यमात्मना&lt;br&gt;&#xA;जीवन्तमपि चैवैनं भरणे रक्षणे तथा&lt;br&gt;&#xA;असमाप्ते परित्यज्य पश्चादपि मरिष्यसि&lt;br&gt;&#xA;यदा मृतस्तं स्वजनं न ज्ञास्यसि कथञ्चन&lt;br&gt;&#xA;सुखितं दुःखितं वाऽपि ननु बोद्धव्यमात्मना&lt;br&gt;&#xA;मृते वा त्वयि जीवे वा यदा भोक्ष्यति वै जनः&lt;br&gt;&#xA;स्वकृतं ननु बुद्ध्वैवं कर्तव्यं हितमात्मनः&lt;br&gt;&#xA;एवं विजानल्ँलोकेऽस्मिन्कः कस्येत्यभिसञ्ज्ञितः&lt;br&gt;&#xA;मोक्षे निवेशयात्मानं भूयश्चाप्युपधारय&lt;br&gt;&#xA;क्षुत्पिपासादयो भावा जिता यस्येह देहिनः&lt;br&gt;&#xA;क्रोधो लोभस्तथा मोहस्सत्त्ववान्मुक्त एव सः&lt;br&gt;&#xA;द्यूते पाने तथा स्त्रीषु मृगयायां च यो नरः&lt;br&gt;&#xA;न प्रमाद्यति सम्मोहात्सततं मुक्त एव सः&lt;br&gt;&#xA;दिवसे दिवसे नाम रात्रौ रात्रौ तथा सदा&lt;br&gt;&#xA;भोक्तव्यमिति यः खिन्नो दोषबुद्धिस्स उच्यते&lt;br&gt;&#xA;आत्मभावं तथा स्त्रीषु सक्तमेव पुनः पुनः&lt;br&gt;&#xA;यः पश्यति सदा युक्तो यथावन्मुक्त एव सः&lt;br&gt;&#xA;सम्भवं च विनाशं च भूतानां चेष्टितं तथा&lt;br&gt;&#xA;यस्तत्त्वतो विजानाति लोकेऽस्मिन्मुक्त एव सः&lt;br&gt;&#xA;प्रस्थं वाहसहस्रेषु यात्रार्थं चैव कोटिषु&lt;br&gt;&#xA;प्रासादे मञ्चकं स्थानं यः पश्यति स मुच्यते&lt;br&gt;&#xA;मृत्युनाऽभ्याहतं लोकं व्याधिभिश्चोपपीडितम्&lt;br&gt;&#xA;अवृत्तिकर्शितं चैव यः पश्यति स मुच्यते&lt;br&gt;&#xA;यः पश्यति सुखी तुष्टो न पश्यंश्च विहन्यते&lt;br&gt;&#xA;यश्चाप्यल्पेन सन्तुष्टो लोकेऽस्मिन्मुक्त एव सः&lt;br&gt;&#xA;अग्नीषोमाविदं सर्वमिति यश्चानुपश्यति&lt;br&gt;&#xA;न च संस्पृश्यते भावैरद्भुतैर्मुक्त एव सः&lt;br&gt;&#xA;पर्यङ्कशय्या भूमिश्च समाने यस्य देहिनः&lt;br&gt;&#xA;शालेयं च कदन्नं च यस्य स्यान्मुक्त एव सः&lt;br&gt;&#xA;क्षौमं च कुशचीरं च कौशेयं वल्कलानि च&lt;br&gt;&#xA;आविकं चर्म च समं यस्य स्यान्मुक्त एव सः&lt;br&gt;&#xA;पञ्चभूतसमुद्भूतं लोकं यश्चानुपश्यति&lt;br&gt;&#xA;तथा च वर्तते दृष्ट्वा लोकेऽस्मिन्मुक्त एव सः&lt;br&gt;&#xA;सुखदुःखे समे यस्य लाभालाभौ जयाजयौ&lt;br&gt;&#xA;इच्छाद्वेषौ भयोद्वेगौ सर्वथा मुक्त एव सः&lt;br&gt;&#xA;श्लेष्ममूत्रपुरीषाणां दोषाणां सञ्चयं तथा&lt;br&gt;&#xA;शरीरदोषबाहुल्यं दृष्ट्वा चेदं विमुच्यते&lt;br&gt;&#xA;वलीपलितसंयोगं कायवैवर्ण्यमेव च&lt;br&gt;&#xA;कुब्जभावं च जरया यः पश्यति स मुच्यते&lt;br&gt;&#xA;पुंस्त्वोपघातं कालेन दर्शनोपरमं तथा&lt;br&gt;&#xA;बाधिर्यं प्राणमन्दत्वं यः पश्यति स मुच्यते&lt;br&gt;&#xA;गतानृषींस्तथा देवानसुरांश्च तथा गतान्&lt;br&gt;&#xA;लोकादस्मात्परं लोकं यः पश्यति स मुच्यते&lt;br&gt;&#xA;प्रभावैरन्वितास्तैस्तैः पार्थिवेन्द्रास्सहस्रशः&lt;br&gt;&#xA;ये गताः पृथिवीं त्यक्त्वा इति ज्ञात्वा विमुच्यते&lt;br&gt;&#xA;अर्थांश्च दुर्लभाल्ँलोके क्लेशांश्च सुलभांस्तथा&lt;br&gt;&#xA;दुःखं चैव कुटुम्बार्थे यः पश्यति स मुच्यते&lt;br&gt;&#xA;अपत्यानां च वैगुण्यं जनं विगुणमेव च&lt;br&gt;&#xA;पश्यन्भूयिष्ठशो लोके को मोक्षं नाभिपूजयेत्&lt;br&gt;&#xA;शास्त्राल्लोकाच्च यो बुद्धस्सत्त्वं पश्यति मानवः&lt;br&gt;&#xA;असारमिव मानुष्यं सर्वथा मुक्त एव सः&lt;br&gt;&#xA;एतच्छ्रुत्वा मम वचो भवांश्चरतु मुक्तवत्&lt;br&gt;&#xA;गार्हस्थ्ये यदि ते मोक्षे कृता बुद्धिरविक्लवा&lt;br&gt;&#xA;भीष्मः-&lt;br&gt;&#xA;तत्तस्य वचनं श्रुत्वा सम्यक्स पृथिवीपतिः&lt;br&gt;&#xA;मोक्षजैश्च गुणैर्युक्तः पालयामास च प्रजाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/273/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/273/</guid>
      <description>&lt;p&gt;युधिष्ठिरः-&lt;br&gt;&#xA;तिष्ठते मे सदा तात कौतूहलमिदं हृदि&lt;br&gt;&#xA;तदहं श्रोतुमिच्छामि त्वत्तः कुरुपितामह&lt;br&gt;&#xA;कथं देवर्षिरुशना सदा काव्यो महामतिः&lt;br&gt;&#xA;असुराणां प्रियकरस्सुराणामप्रिये रतः&lt;br&gt;&#xA;वर्धयामास तेजश्च किमर्थममितद्युतिः&lt;br&gt;&#xA;नित्यं वैरनिबद्धाश्च दानवास्सुरसत्तमैः&lt;br&gt;&#xA;कथं चाप्युशना प्राप शुक्रत्वममरद्युतिः&lt;br&gt;&#xA;ऋद्धिं च स कथं प्राप्तस्सर्वमेतद्ब्रवीहि मे&lt;br&gt;&#xA;न याति च स तेजस्वी मध्येन नभसः कथम्&lt;br&gt;&#xA;एतदिच्छामि विज्ञातुं निखिलेन पितामह&lt;br&gt;&#xA;भीष्मः-&lt;br&gt;&#xA;शृणु राजन्नवहितस्सर्वमेतद्यथातथम्&lt;br&gt;&#xA;यथामति यथा चैतच्छ्रुतपूर्वं मयाऽनघ&lt;br&gt;&#xA;एष भार्गवदायादो मुनिर्मान्यो दृढव्रतः&lt;br&gt;&#xA;असुराणां प्रियकरो निमित्ते कारणान्तरे&lt;br&gt;&#xA;इन्द्रोऽथ धनदो राजा यक्षरक्षोधिपस्सदा&lt;br&gt;&#xA;प्रभविष्णुश्च कोशस्य जगतश्च प्रभुस्तथा&lt;br&gt;&#xA;तस्यात्मानमथाविश्य योगसिद्धो महामुनिः&lt;br&gt;&#xA;रुद्ध्वा धनपतिं देवं योगेन हृतवान्वसु&lt;br&gt;&#xA;हृते धने ततश्शर्म न लेभे धनदस्तथा&lt;br&gt;&#xA;आपन्नमन्युस्संविग्नस्सोऽभ्यगात्सुरसत्तमम्&lt;br&gt;&#xA;निवेदयामास ततश्शिवायामिततेजसे&lt;br&gt;&#xA;देवश्रेष्ठाय रुद्राय सौम्याय बहुरूपिणे&lt;br&gt;&#xA;कुबेरः-&lt;br&gt;&#xA;योगात्मकेनोशनसा रुद्ध्वा मम हृतं वसु&lt;br&gt;&#xA;योगेनात्मगतं कृत्वा निस्सृतश्च महातपाः&lt;br&gt;&#xA;भीष्मः-&lt;br&gt;&#xA;एतच्छ्रुत्वा ततः क्रुद्धो महायोगी महेश्वरः&lt;br&gt;&#xA;संरक्तनयनो रोषाच्छूलमादाय तस्थिवान्&lt;br&gt;&#xA;क्वासौ क्वासाविति प्राह गृहीत्वा परमायुधम्&lt;br&gt;&#xA;उशना दूरगस्तस्य ह्यभूज्ज्ञात्वा चिकीर्षितम्&lt;br&gt;&#xA;स महायोगिनो बुद्ध्वा तं रोषं वै महात्मनः&lt;br&gt;&#xA;गतिमागमनं वेत्ति स्थानं चेति ततः प्रभुः&lt;br&gt;&#xA;सञ्चिन्त्योग्रेण तपसा महात्मानं महेश्वरम्&lt;br&gt;&#xA;उशना योगसिद्धात्मा शूलाग्रे प्रत्यदृश्यत&lt;br&gt;&#xA;विज्ञातरूपस्स तदा तपस्सिद्धेन चक्षुषा&lt;br&gt;&#xA;ज्ञात्वा शूलं च देवेशः पाणिना समनामयत्&lt;br&gt;&#xA;आनतेनाथ शूलेन पाणिमापामितौजसः&lt;br&gt;&#xA;पिनाकमिति चोवाच शूलमुग्रायुधः प्रभुः&lt;br&gt;&#xA;पाणिमध्यगतं दृष्ट्वा भार्गवं तमुमापतिः&lt;br&gt;&#xA;आस्ये विवृत्य भ्रुकुटिं पाणिं सम्प्राक्षिपच्छनैः&lt;br&gt;&#xA;स तु प्रविष्ट उशना कोष्ठं माहेश्वरं प्रभुः&lt;br&gt;&#xA;व्यचरच्चापि तत्रासौ महात्मा भृगुनन्दनः&lt;br&gt;&#xA;युधिष्ठिरः-&lt;br&gt;&#xA;किमर्थं व्यचरद्राजन्नुशना तस्य धीमतः&lt;br&gt;&#xA;जठरे देवदेवस्य किं वाऽकार्षीन्महाद्युतिः&lt;br&gt;&#xA;भीष्मः-&lt;br&gt;&#xA;पुरा सोऽन्तर्जलगतस्स्थाणुभूतो महाव्रतः&lt;br&gt;&#xA;वर्षाणामभवद्राजन्प्रयुतान्यर्बुदानि च&lt;br&gt;&#xA;उदतिष्ठत्तपस्तप्त्वा दुश्चरं च महाह्रदात्&lt;br&gt;&#xA;ततो देवातिदेवस्तु ब्रह्मा समुपसर्पत&lt;br&gt;&#xA;तपोवृद्धिमपृच्छत्स कुशलं चैनमव्ययम्&lt;br&gt;&#xA;तपस्सुचीर्णमिति च प्रोवाच वृषभध्वजः&lt;br&gt;&#xA;तत्संयोगेन वृद्धिं चाप्यपश्यत्स तु शङ्करः&lt;br&gt;&#xA;महामतिरचिन्त्यात्मा सत्यधर्मरतिस्सदा&lt;br&gt;&#xA;स तेनाढ्यो महायोगी तपसा च धनेन च&lt;br&gt;&#xA;व्यराजत महाराज त्रिषु लोकेषु वीर्यवान्&lt;br&gt;&#xA;ततः पिनाकी योगात्मा ध्यानयोगं समाविशत्&lt;br&gt;&#xA;उशना तु समुद्विग्नो निलिल्ये जठरे ततः&lt;br&gt;&#xA;तुष्टाव च महायोगी देवं तत्रस्थ एव च&lt;br&gt;&#xA;निस्सारं काङ्क्षमाणश्च तेजसा प्रत्यहन्यत&lt;br&gt;&#xA;उशना तु ततः प्राह जठरस्थो महामुनिः&lt;br&gt;&#xA;प्रसादं मे कुरुष्वेति पुनः पुनररिन्दम&lt;br&gt;&#xA;तमुवाच महादेवो गच्छ शिश्नेन मोक्षणम्&lt;br&gt;&#xA;इति स्रोतांसि सर्वाणि रुद्ध्वा त्रिदशपुङ्गवः&lt;br&gt;&#xA;अपश्यमानस्सद्वारं सर्वतः पिहितो मुनिः&lt;br&gt;&#xA;पर्यक्रामद्दह्यमान इतश्चेतश्च तेजसा&lt;br&gt;&#xA;स विनिष्क्रम्य शिश्नेन शुक्रत्वमभिपेदिवान्&lt;br&gt;&#xA;कार्येण तेन नभसा न गच्छति च मध्यतः&lt;br&gt;&#xA;निष्क्रान्तमथ तं दृष्ट्वा ज्वलन्तमिव तेजसा&lt;br&gt;&#xA;भवो रोषसमाविष्टस्शूलोद्यतकरस्स्थितः&lt;br&gt;&#xA;न्यवारयत तं देवी क्रुद्धं पशुपतिं पतिम्&lt;br&gt;&#xA;पुत्रत्वमगमद्देव्या वारिते शङ्करे च सः&lt;br&gt;&#xA;देवी-&lt;br&gt;&#xA;हिंसनीयस्त्वया नैष मम पुत्रत्वमागतः&lt;br&gt;&#xA;न हि देवोदरात्कश्चिन्निस्सृतो नाशमर्हति&lt;br&gt;&#xA;भीष्मः-&lt;br&gt;&#xA;ततः प्रीतो महादेव्याः प्रहसंश्चेदमब्रवीत्&lt;br&gt;&#xA;गच्छत्वेष यथाकाममिति राजन्पुनः पुनः&lt;br&gt;&#xA;ततः प्रणम्य वरदं देवं देवीमुमां तथा&lt;br&gt;&#xA;उशना प्राप तद्धीमान्गतिमिष्टां महामुनिः&lt;br&gt;&#xA;एतत्ते कथितं तात भार्गवस्य महात्मनः&lt;br&gt;&#xA;चरितं भरतश्रेष्ठ यन्मां त्वं परिपृच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/274/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/274/</guid>
      <description>&lt;p&gt;युधिष्ठिरः-&lt;br&gt;&#xA;अतः परं महाबाहो यच्छ्रेयस्तद्ब्रवीहि मे&lt;br&gt;&#xA;न तृप्याम्यमृतस्येव वचसस्ते पितामह&lt;br&gt;&#xA;किं कर्म पुरुषः कृत्वा शुभं पुरुषसत्तम&lt;br&gt;&#xA;श्रेयः परमवाप्नोति प्रेत्य चेह च तद्वद&lt;br&gt;&#xA;भीष्मः-&lt;br&gt;&#xA;अत्र ते वर्तयिष्यामि यथा पूर्वं महायशाः&lt;br&gt;&#xA;पराशरं महात्मानं पप्रच्छ जनको नृपः&lt;br&gt;&#xA;किं श्रेयस्सर्वलोकानामस्मिल्ँलोके परत्र च&lt;br&gt;&#xA;यद्भवेत्प्रतिपत्तव्यं तद्भवान्प्रब्रवीतु मे&lt;br&gt;&#xA;भीष्मः-&lt;br&gt;&#xA;ततस्स तपसा युक्तस्सर्वधर्मविधानवित्&lt;br&gt;&#xA;नृपायानुग्रहमना मुनिर्वाक्यमथाब्रवीत्&lt;br&gt;&#xA;पराशरः-&lt;br&gt;&#xA;धर्म एव कृतश्श्रेयानिह लोके परत्र च&lt;br&gt;&#xA;तस्माद्धि परमं नास्ति यथा प्राहुर्मनीषिणः&lt;br&gt;&#xA;प्रतिपद्य नरो धर्मं स्वर्गलोके महीयते&lt;br&gt;&#xA;धर्मात्मकः कर्मविधिर्देहिनां नृपसत्तम&lt;br&gt;&#xA;तस्मिन्नाश्रमिणस्सन्तस्स्वकर्माणीह कुर्वते&lt;br&gt;&#xA;चतुर्विधा हि लोकस्य यात्रा तात विधीयते&lt;br&gt;&#xA;मर्त्या यत्रावतिष्ठन्ते सा च कामात्प्रवर्तते&lt;br&gt;&#xA;सुकृतासुकृतं कर्म निषेव्य विविधैः क्रमैः&lt;br&gt;&#xA;दशार्धप्रविभक्तानां भूतानां बहुधा गतिः&lt;br&gt;&#xA;सौवर्णं राजतं चैव यथा भाण्डं निषिच्यते&lt;br&gt;&#xA;तथा निषिच्यते जन्तुः पूर्वकर्मवशानुगः&lt;br&gt;&#xA;नाबीजाज्जायते जन्तुर्नाकृत्वा सुखमेधते&lt;br&gt;&#xA;सुकृतैर्विन्दति सुखं प्राप्य देहक्षयं नरः&lt;br&gt;&#xA;दैवं तात न पश्यामि नास्ति दैवस्य साधनम्&lt;br&gt;&#xA;स्वभावतो हि संसिद्धा देवगन्धर्वदानवाः&lt;br&gt;&#xA;प्रेत्य जातिकृतं कर्म न स्मरन्ति सदा जनाः&lt;br&gt;&#xA;तथैतस्य फलप्राप्तौ कर्म चापि चतुर्विधम्&lt;br&gt;&#xA;लोकयात्राश्रयश्चैव शब्दो वेदाश्रयः कृतः&lt;br&gt;&#xA;शान्त्यर्थं मनसस्तात नैतद्वृद्धानुशासनम्&lt;br&gt;&#xA;चक्षुषा मनसा वाचा कर्मणा च चतुर्विधम्&lt;br&gt;&#xA;कुरुते यादृशं कर्म तादृशं प्रतिपद्यते&lt;br&gt;&#xA;निरन्तरं च मिश्रं च फलते कर्म पार्थिव&lt;br&gt;&#xA;कल्याणं यदि वा पापं न तु नाशोऽस्य विद्यते&lt;br&gt;&#xA;कदाचित्सुकृतं तात कूटस्थमिव तिष्ठति&lt;br&gt;&#xA;मज्जमानस्य संसारे यावद्दुःखाद्विमुच्यते&lt;br&gt;&#xA;ततो दुःखक्षयं कृत्वा सुकृतं कर्म सेवते&lt;br&gt;&#xA;सुकृतक्षयाद्दुष्कृतं च तद्विद्धि मनुजाधिप&lt;br&gt;&#xA;दमः क्षमा धृतिस्तेजस्सन्तोषस्सत्यवादिता&lt;br&gt;&#xA;ह्रीरहिंसाऽव्यसनता दाक्ष्यं चैतत्सुखावहम्&lt;br&gt;&#xA;दुष्कृते सुकृते वाऽपि न जन्तुर्नियतो भवेत्&lt;br&gt;&#xA;नित्यं मनस्समाधाने प्रयतेत विचक्षणः&lt;br&gt;&#xA;नायं परस्य सुकृतं दुष्कृतं वाऽपि सेवते&lt;br&gt;&#xA;करोति यादृशं कर्म तादृशं प्रतिपद्यते&lt;br&gt;&#xA;सुखदुःखे समाधाय पुमानन्येन गच्छति&lt;br&gt;&#xA;अन्येनैव जनस्सर्वस्सङ्गतो यश्च पार्थिवः&lt;br&gt;&#xA;परेषां यदसूयेत न तत्कुर्यात्स्वयं नरः&lt;br&gt;&#xA;यो ह्यसूयुस्तथा युक्तस्सोऽपहासं नियच्छति&lt;br&gt;&#xA;भीरू राजन्यो ब्राह्मणस्सर्वभक्ष्यो वैश्योऽनीहावान्हीनवर्णोऽलसश्च&lt;br&gt;&#xA;विद्वांश्चाशीलो वृत्तहीनः कुलीनस्सत्याद्विभ्रष्टो ब्राह्मणस्त्री च दुष्टा&lt;br&gt;&#xA;रागी मुक्तः पचमानो त्महेतोर्मूर्खो वक्ता नृपहीनं च राष्ट्रम्&lt;br&gt;&#xA;एते सर्वे शोच्यतां यान्ति राजन्यश्चायुक्तस्स्नेहहीनः प्रजासु&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/275/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/275/</guid>
      <description>&lt;p&gt;पराशरः-&lt;br&gt;&#xA;मनोरथरथं प्राप्य इन्द्रियार्थहयं नरः&lt;br&gt;&#xA;रश्मिभिर्ज्ञानसम्भूतैर्यो गच्छति स बुद्धिमान्&lt;br&gt;&#xA;सेवाश्रितेन मनसा वृत्तिहीनस्य शस्यते&lt;br&gt;&#xA;स्वजातिहीनान्निर्वृत्ता न तु तुल्यात्परस्परात्&lt;br&gt;&#xA;आयुर्नसुलभं लब्ध्वा नावकर्षेद्विशां पते&lt;br&gt;&#xA;उत्कर्षार्थं प्रयतते नरः पुण्येन कर्मणा&lt;br&gt;&#xA;वर्णेभ्यो विपरिभ्रष्टस्स वै सम्मानमर्हति&lt;br&gt;&#xA;न तु यस्सत्क्रियां प्राप्य राजसं कर्म सेवते&lt;br&gt;&#xA;वर्णोत्कर्षमवाप्नोति नरः पुण्येन कर्मणा&lt;br&gt;&#xA;दुर्लभं जन्म लब्धा हि न हन्यात्पापकर्मणा&lt;br&gt;&#xA;अज्ञानाद्धि कृतं पापं तपसैवाभिनिर्नुदेत्&lt;br&gt;&#xA;पापं हि कर्म फलति पापमेव स्वयङ्कृतम्&lt;br&gt;&#xA;तस्मात्पापं न सेवेत कर्म दुःखफलोदयम्&lt;br&gt;&#xA;पापानुबन्धनं कर्म यद्यपि स्यान्महाफलम्&lt;br&gt;&#xA;तन्न सेवेत मेधावी शुचिः कुशलिलं यथा&lt;br&gt;&#xA;किं कष्टमनुपश्यामि फलं पापस्य कर्मणः&lt;br&gt;&#xA;प्रत्यापन्नस्य हि ततो नात्मा तावद्धि रोचते&lt;br&gt;&#xA;प्रत्युत्पत्तिश्च यस्येह बालिशस्य न जायते&lt;br&gt;&#xA;तस्यापि सुमहांस्तापः प्रस्थितस्योपजायते&lt;br&gt;&#xA;विरक्तं शोध्यते वस्त्रं न तु कृष्णोपसेवितम्&lt;br&gt;&#xA;प्रयत्नेन मनुष्येन्द्र पापमेवं निबोध मे&lt;br&gt;&#xA;स्वयं कृत्वा तु यः पापं शुभमेवानुतिष्ठति&lt;br&gt;&#xA;प्रायश्चित्तं नरः कर्तुमुभयं सोऽश्नुते पृथक्&lt;br&gt;&#xA;अज्ञानात्तु कृतां हिंसामहिंसा व्यपकर्षति&lt;br&gt;&#xA;ब्राह्मणाश्शास्त्रनिर्देशादित्याहुर्ब्रह्मवादिनः&lt;br&gt;&#xA;तथा कामकृतं नास्य विहिंसैवापकर्षति&lt;br&gt;&#xA;इत्याहुर्धर्मशास्त्रज्ञा ब्राह्मणा वेदपारगाः&lt;br&gt;&#xA;अहं तु तावत्पश्यामि कर्म यद्वर्तते कृतम्&lt;br&gt;&#xA;गुणयुक्तं प्रकाशं वा पापेनानुपसंहितम्&lt;br&gt;&#xA;यथा सूक्ष्माणि कर्माणि फलन्तीह यथातथम्&lt;br&gt;&#xA;बुद्धियुक्तानि तानीह कृतानि मनसा सह&lt;br&gt;&#xA;भवत्यल्पफलं कर्म सेवितं नित्यमुल्बणम्&lt;br&gt;&#xA;अबुद्धिपूर्वं धर्मज्ञ कृतमुग्रेण कर्मणा&lt;br&gt;&#xA;कृतानि यानि कर्माणि दैवतैर्मुनिभिस्तथा&lt;br&gt;&#xA;नाचरेत्तानि धर्मात्मा श्रुत्वा चापि न कुत्सयेत्&lt;br&gt;&#xA;सञ्चिन्त्य मनसा राजन्विदित्वा शक्तिमात्मनः&lt;br&gt;&#xA;करोति यश्शुभं कर्म स वै भद्राणि पश्यति&lt;br&gt;&#xA;नवे कपाले सलिलं सन्न्यस्तं हीयते यथा&lt;br&gt;&#xA;नवेतरे तथा भावानाप्नोति सुखभागिति&lt;br&gt;&#xA;सतोयेऽन्यत्तु यत्तोयं तस्मिन्नेव प्रसिच्यते&lt;br&gt;&#xA;तद्धि वृद्धिमवाप्नोति सलिलं पुरुषर्षभ&lt;br&gt;&#xA;एवं कर्माणि यानीह बुद्धियुक्तानि भूपते&lt;br&gt;&#xA;न समानीह यानीह तानि पुण्यतमान्यपि&lt;br&gt;&#xA;राज्ञा जेतव्यास्सायुधाश्चोन्नताश्च सम्यक्कर्तव्यं पालनं च प्रजानाम्&lt;br&gt;&#xA;अग्निश्चेतव्यो बहुशश्चापि यज्ञैरन्ते मध्ये वा वनमाश्रित्य स्थेयम्&lt;br&gt;&#xA;दमान्वितः पुरुषो धर्मशीलो भूतानि चात्मानमिवानुपश्येत्&lt;br&gt;&#xA;गरीयसः पूजयेदात्मशक्त्या सत्येन शीलेन सुखं नरेन्द्र&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/276/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/276/</guid>
      <description>&lt;p&gt;पराशरः-&lt;br&gt;&#xA;कः कस्य चोपकुरुते कश्च कस्मै प्रयच्छति&lt;br&gt;&#xA;प्राणी करोत्ययं कर्म सर्वमात्मार्थमात्मना&lt;br&gt;&#xA;गौरवेण परित्यक्तं निस्स्नेहं परिवर्जयेत्&lt;br&gt;&#xA;सोदर्यं भ्रातरमपि किमुतान्यं पृथग्जनम्&lt;br&gt;&#xA;विशिष्टस्य विशिष्टाच्च तुल्यौ दानप्रतिग्रहौ&lt;br&gt;&#xA;तयोः पुण्यतरं दानं तद्द्विजस्य प्रतीच्छतः&lt;br&gt;&#xA;न्यायागतं धनं वर्णैर्न्यायेनैव विवर्धितम्&lt;br&gt;&#xA;संरक्ष्यं यत्नमास्थाय धर्मार्थमिति निश्चितम्&lt;br&gt;&#xA;न धर्मार्थं नृशंसेन कर्मणा धनमार्जयेत्&lt;br&gt;&#xA;शक्तितस्सर्वकार्याणि कुर्यान्नर्द्धिमनुस्मरेत्&lt;br&gt;&#xA;अपोऽपि प्रयताश्शीतास्तापिता ज्वलनेन वा&lt;br&gt;&#xA;शक्तितोऽतिथये दत्त्वा क्षुधार्तायाऽश्नुते फलम्&lt;br&gt;&#xA;रन्तिदेवेन लोकेष्टा सिद्धिः प्राप्ता महात्मना&lt;br&gt;&#xA;फलपत्रैरथो मूलैर्मुनीनर्चितवांस्तु सः&lt;br&gt;&#xA;तैरेव फलपत्रैश्च स मातरमतोषयत्&lt;br&gt;&#xA;तस्माल्लेभे परं स्थानं शैब्योऽपि पृथिवीपतिः&lt;br&gt;&#xA;देवर्ष्यतिथिभृत्येभ्यः पितृभ्योऽथात्मनस्तथा&lt;br&gt;&#xA;ऋणवाञ्जायते मर्त्यस्तस्मादनृणतां व्रजेत्&lt;br&gt;&#xA;स्वाध्यायेन महर्षिभ्यो देवेभ्यो यज्ञकर्मणा&lt;br&gt;&#xA;पितृभ्यश्श्राद्धदानेन नृणामभ्यर्चनेन च&lt;br&gt;&#xA;पाकशेषावहार्येण पालनेनात्मनोऽपि च&lt;br&gt;&#xA;यथावद्भृत्यवर्गस्य चिकीर्षेद्धर्ममाश्रितः&lt;br&gt;&#xA;प्रयत्नेन च संसिद्धा धनैरपि विवर्जिताः&lt;br&gt;&#xA;सम्यग्घुत्वा हुतवहं मुनयस्सिद्धिमागताः&lt;br&gt;&#xA;विश्वामित्रस्य पुत्रत्वमृचीकतनयोऽगमत्&lt;br&gt;&#xA;ऋग्भिस्स्तुत्वा महाभागो देवान्वै यज्ञभागिनः&lt;br&gt;&#xA;गतश्शुक्रत्वमुशना देवदेवप्रसादनात्&lt;br&gt;&#xA;देवीं स्तुत्वा तु गगने मोदते तेजसा वृतः&lt;br&gt;&#xA;असितो देवलश्चैव तथा नारदपर्वतौ&lt;br&gt;&#xA;कक्षीवाञ्जामदग्न्यश्च रामस्ताण्ड्यस्तथांशुमान्&lt;br&gt;&#xA;वसिष्ठो जमदग्निश्च विश्वामित्रोऽत्रिरेव च&lt;br&gt;&#xA;भरद्वाजो हरिश्मश्रुः कुण्डधारश्श्रुतश्रवाः&lt;br&gt;&#xA;एते महर्षयस्स्तुत्वा विष्णुमृग्भिस्समाहिताः&lt;br&gt;&#xA;लेभिरे तपसा सिद्धिं प्रसादात्तस्य धीमतः&lt;br&gt;&#xA;अनर्हाश्चार्हतां प्राप्तास्सन्तस्स्तुत्वा तमेव ह&lt;br&gt;&#xA;न तु वृद्धिमिहान्विच्छेत्कर्म कृत्वा जुगुप्सितम्&lt;br&gt;&#xA;येऽर्था धर्मेण ते सत्या येऽधर्मेण धिगस्तु तान्&lt;br&gt;&#xA;धर्मं वै शाश्वतं लोके न जह्याद्धनकाङ्क्षया&lt;br&gt;&#xA;आहिताग्निस्तु धर्मात्मा यश्च पुण्यकृदुत्तमः&lt;br&gt;&#xA;वेदा हि सर्वे राजेन्द्र स्थितास्त्रिष्वग्निषु प्रभो&lt;br&gt;&#xA;स चाप्यग्न्याहितो विप्रः क्रिया यस्य न हीयते&lt;br&gt;&#xA;श्रेयो हि नाहिताग्नित्वमग्निहोत्रं न निष्क्रियम्&lt;br&gt;&#xA;अग्निरात्मा च माता च पिता जनयिता तथा&lt;br&gt;&#xA;गुरुश्च नरशार्दूल परिचर्या यथातथम्&lt;br&gt;&#xA;मानं त्यक्त्वा यो नरो वृद्धसेवी विद्वान्क्लीबः पश्यते प्रीतियोगात्&lt;br&gt;&#xA;दाक्ष्येणाहीनो धर्मयुक्तेन दान्तो लोकेऽस्मिन्वै पूज्यते सद्भिरार्यः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/277/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/277/</guid>
      <description>&lt;p&gt;पराशरः-&lt;br&gt;&#xA;वृत्तिस्सकाशाद्वर्णेभ्यो नित्यं हीनस्य शोभना&lt;br&gt;&#xA;प्रीत्योपनीता निर्दिष्टा भूयिष्ठं कर्म कुर्वतः&lt;br&gt;&#xA;वृत्तिश्चेन्नास्ति शूद्रस्य पितृपैतामही ध्रुवा&lt;br&gt;&#xA;न वृत्तिं परतो मार्गेच्छुश्रूषां तु प्रयोजयेत्&lt;br&gt;&#xA;सद्भिस्तु सह संसर्गश्शोभते धर्मदर्शिभिः&lt;br&gt;&#xA;नित्यं सर्वास्ववस्थासु नासद्भिरिति मे मतिः&lt;br&gt;&#xA;यथोदयगिरौ द्रव्यं सन्निकर्षेण दीप्यते&lt;br&gt;&#xA;तथा सत्सन्निकर्षेण हीनवर्णोऽपि दीप्यते&lt;br&gt;&#xA;यादृशेन हि वर्णेन भाव्यते शुक्लमम्बरम्&lt;br&gt;&#xA;तादृशं कुरुते रूपमेवमेतदवेहि मे&lt;br&gt;&#xA;तस्माद्गुणेषु रज्येथा मा दोषेषु कदाचन&lt;br&gt;&#xA;अनित्यमिह मर्त्यानां जीवितं हि चलाचलम्&lt;br&gt;&#xA;सुखे वा यदि वा दुःखे वर्तमानो विचक्षणः&lt;br&gt;&#xA;यश्चिनोति शुभान्येव स भद्राणीह पश्यति&lt;br&gt;&#xA;धर्मादपेतं यत्कर्म यद्यपि स्यान्महाफलम्&lt;br&gt;&#xA;न तत्सेवेत मेधावी न तद्धितमिहोच्यते&lt;br&gt;&#xA;धर्मेण सहितं यत्तु भवेदल्पफलोदयम्&lt;br&gt;&#xA;तत्कार्यमविशङ्केन कर्मात्यन्तं सुखावहम्&lt;br&gt;&#xA;यो नित्यं गोसहस्राणि नृपो दद्यादरक्षिता&lt;br&gt;&#xA;स शब्दमात्रफलभाग्राजा भवति तस्करः&lt;br&gt;&#xA;स्वयम्भूरसृजद्ध्यग्रे धातारं लोकसत्कृतम्&lt;br&gt;&#xA;योऽसृजत्पुत्रमेकं वै लोकानां धारणे रतम्&lt;br&gt;&#xA;तमर्चयित्वा वैश्यस्तु कुर्यादत्यर्थमृद्धिमत्&lt;br&gt;&#xA;रक्षितव्यं तु राजन्यैरुपयोज्यं द्विजातिभिः&lt;br&gt;&#xA;अजिह्मैरशठक्रोधैर्हव्यकव्यप्रयोक्तृभिः&lt;br&gt;&#xA;शूर्दैर्निर्मार्जनं कार्यमेवं धर्मो न नश्यति&lt;br&gt;&#xA;अप्रनष्टे ततो धर्मे भवन्ति सुखिताः प्रजाः&lt;br&gt;&#xA;सुखेन तासां राजेन्द्र मोदन्ते दिवि देवताः&lt;br&gt;&#xA;तस्माद्यो रक्षति नृपस्स्वधर्मेणाभिपूज्यते&lt;br&gt;&#xA;अधीते चापि यो विप्रो वैश्यो यश्चार्जने रतः&lt;br&gt;&#xA;यश्च शुश्रूषते शूद्रस्सततं नियतेन्द्रियः&lt;br&gt;&#xA;अतोऽन्यथा मनुष्येन्द्र स्वधर्मात्परिहीयते&lt;br&gt;&#xA;प्राणसन्तापनिर्दिष्टाः काकिण्योऽपि महाफलाः&lt;br&gt;&#xA;न्यायेनोपार्जिता दत्ताः किमुतान्यास्सहस्रशः&lt;br&gt;&#xA;सत्कृत्य तु द्विजातिभ्यो यो ददाति नराधिपः&lt;br&gt;&#xA;यादृशं तादृशं नित्यमश्नाति फलमूर्जितम्&lt;br&gt;&#xA;अभिगम्य दत्तं सन्तुष्ट्या यत्तदाहुरभिष्टुतम्&lt;br&gt;&#xA;याचितेन तु यद्दत्तं तदाहुर्मध्यमं फलम्&lt;br&gt;&#xA;अवज्ञया दीयते यत्तथैवाश्रद्धयाऽपि च&lt;br&gt;&#xA;तदाहुरधमं दानं मुनयस्सत्यवादिनः&lt;br&gt;&#xA;अतिक्रमे मज्जमानो विविधे तु नरस्सदा&lt;br&gt;&#xA;तथा प्रयत्नं कुर्वीत यथा मुच्येत संशयात्&lt;br&gt;&#xA;दमेन शोभते विप्रः क्षत्रियो विजयेन तु&lt;br&gt;&#xA;धनेन वैश्यश्शूद्रस्तु नित्यं दास्येन शोभते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/278/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/278/</guid>
      <description>&lt;p&gt;पराशरः-&lt;br&gt;&#xA;प्रतिग्रहार्जिता विप्रे क्षत्रिये युद्धनिर्जिताः&lt;br&gt;&#xA;वैश्ये न्यायार्जिताश्चैव शूद्रे शुश्रूषयार्जिताः&lt;br&gt;&#xA;स्वल्पा ह्यर्थाः प्रशस्यन्ते धर्मस्यार्थे महाफलाः&lt;br&gt;&#xA;नित्यं त्रयाणां वर्णानां शूद्रश्शुश्रूषुरुच्यते&lt;br&gt;&#xA;क्षत्रधर्मा वैश्यधर्मा आपत्तौ यतते द्विजः&lt;br&gt;&#xA;शूद्रधर्मा यदा तु स्यात्तदा पतति वै द्विजः&lt;br&gt;&#xA;वाणिज्यं पाशुपाल्यं च तथा शिल्पोपजिवनम्&lt;br&gt;&#xA;शूद्रस्यापि विधीयन्ते यदा वृत्तिर्न जायते&lt;br&gt;&#xA;रङ्गावतरणं चैव तथा रूपोपजीवनम्&lt;br&gt;&#xA;मद्यमांसोपजीव्यं च विक्रयो लोहचर्मणोः&lt;br&gt;&#xA;अपूर्विणा न कर्तव्यं कर्म लोके विगर्हितम्&lt;br&gt;&#xA;कृतपूर्विणस्तु त्यजतो महान्धर्म इति श्रुतिः&lt;br&gt;&#xA;संसिद्धः पुरुषो लोके यदाचरति पापकम्&lt;br&gt;&#xA;मदेनाभिप्लुतमनास्तच्च निग्राह्यमुच्यते&lt;br&gt;&#xA;श्रूयन्ते हि पुराणेऽपि प्रजा धिग्दण्डशासनाः&lt;br&gt;&#xA;दान्ता धर्मप्रधानाश्च न्यायधर्मानुवर्तकाः&lt;br&gt;&#xA;धर्म एव सदा नॄणामिह राजन्प्रशस्यते&lt;br&gt;&#xA;धर्मवृद्ध्या गुणानेव सेवन्ते हि नरा भुवि&lt;br&gt;&#xA;तं धर्ममसुरास्तात नामृष्यन्त नराधिप&lt;br&gt;&#xA;विवर्धमानाः क्रमशस्तत्र ते त्वाविशन्प्रजाः&lt;br&gt;&#xA;तासां दर्पस्समभवत्प्रजानां धर्मनाशनः&lt;br&gt;&#xA;दर्पात्मनां ततः क्रोधस्तदा तेषामजायत&lt;br&gt;&#xA;ततः क्रोधाभिभूतानां वृत्तं लज्जा च नश्यतः&lt;br&gt;&#xA;श्रीश्चैवाप्यनशद्राजंस्ततो मोहो व्यजायत&lt;br&gt;&#xA;ततो मोहपरीतास्ता नापश्यन्त यथापुरम्&lt;br&gt;&#xA;परस्परावमर्देन वर्धयन्तो यथासुखम्&lt;br&gt;&#xA;तान्प्राप्य तु स धिग्दण्डो न कारणमतोऽभवत्&lt;br&gt;&#xA;ततोऽभ्यगच्छन्देवांश्च ब्राह्मणांश्चावमत्य ह&lt;br&gt;&#xA;एतस्मिन्नेव काले तु देवा देववरं शिवम्&lt;br&gt;&#xA;अगच्छञ्शरणं वीरं बहुरूपं गुणाधिकम्&lt;br&gt;&#xA;तेन स्म ते गगनगास्सपुराः पातिताः क्षितौ&lt;br&gt;&#xA;त्रिदैवत्येन बाणेन देवाप्यायिततेजसा&lt;br&gt;&#xA;तेषामधिपतिस्त्वासीद्भीमो भीमपराक्रमः&lt;br&gt;&#xA;देवतानां भयकरस्स हतश्शूलपाणिना&lt;br&gt;&#xA;तस्मिन्हतेऽथ सद्भावं प्रत्यपद्यन्त मानवाः&lt;br&gt;&#xA;प्रावर्तन्त च वै वेदाश्शास्त्राणि च यथापुरम्&lt;br&gt;&#xA;ततोऽभ्यषिञ्चद्राज्ये तु देवानां दिवि वासवम्&lt;br&gt;&#xA;सप्तर्षयश्चान्वयुञ्जन्नराणां दण्डधारणे&lt;br&gt;&#xA;सप्तर्षीणामथोर्ध्वं च विपृथुर्नाम पार्थिवः&lt;br&gt;&#xA;राजानः क्षत्रियाश्चैव मण्डलेषु पृथक्पृथक्&lt;br&gt;&#xA;महाकुलेषु ये जाता वृद्धाः पूर्वतराश्च ये&lt;br&gt;&#xA;तेषामथासुरो भावो हृदयान्नापसर्पत&lt;br&gt;&#xA;तस्मात्तेनैव भावेन सानुषङ्गेण पार्थिवाः&lt;br&gt;&#xA;आसुराण्येव कर्माणि न्यसेवन्भीमविक्रमाः&lt;br&gt;&#xA;प्रत्यतिष्ठंश्च तेष्वेव तान्येव स्थापयन्ति च&lt;br&gt;&#xA;भुञ्जते तानि चाद्यापि ये बालिशतरा नराः&lt;br&gt;&#xA;भीष्मः-&lt;br&gt;&#xA;तस्मादहं ब्रवीमि त्वां राजन्सञ्चिन्त्य शास्त्रतः&lt;br&gt;&#xA;संसिद्धावागमं कुर्यात्कर्म हिंसात्मकं त्यजेत्&lt;br&gt;&#xA;न सङ्करेण द्रविणं विचिन्वीयाद्विचक्षणः&lt;br&gt;&#xA;धर्मार्थं न्यायमुत्सृज्य न तत्कल्याणमुच्यते&lt;br&gt;&#xA;स त्वमेवंविधो दान्तः क्षत्रियः प्रियबान्धवः&lt;br&gt;&#xA;प्रजा भृत्यांश्च पुत्रांश्च स्वधर्मेणानुपालय&lt;br&gt;&#xA;इष्टानिष्टसमायोगे वैरं सौहार्दमेव च&lt;br&gt;&#xA;अथ जातिसहस्राणि बहूनि परिवर्तते&lt;br&gt;&#xA;तस्माद्गुणेषु रज्येथा मा दोषेषु कथञ्चन&lt;br&gt;&#xA;निर्गुणो यो हि दुर्बुद्धिरात्मनस्सोऽरिरुच्यते&lt;br&gt;&#xA;मानुषेषु महाराज धर्माधर्मौ प्रवर्ततः&lt;br&gt;&#xA;न तथाऽन्येषु भूतेषु मनुष्यरहितेष्विह&lt;br&gt;&#xA;धर्मशीलो नरो विद्वानीहकोऽनीहकोपि वा&lt;br&gt;&#xA;आत्मभूतस्सदा लोके चरेद्भूतान्यहिंसया&lt;br&gt;&#xA;यदा व्यपेतहृल्लेखं मनो भवति तस्य वै&lt;br&gt;&#xA;नानृतं चैव भवति तदा कल्याणमृच्छति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/279/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/279/</guid>
      <description>&lt;p&gt;पराशरः-&lt;br&gt;&#xA;एष धर्मविधिस्तात गृहस्थस्य प्रकीर्तितः&lt;br&gt;&#xA;तपोविधिं तु वक्ष्यामि तन्मे निगदतश्शृणु&lt;br&gt;&#xA;प्रायेण हि गृहस्थस्य ममत्वं नाम जायते&lt;br&gt;&#xA;सङ्गागतं नरश्रेष्ठ भावैस्तामसराजसैः&lt;br&gt;&#xA;गृहाण्याश्रित्य गावश्च क्षेत्राणि च धनानि च&lt;br&gt;&#xA;दाराः पुत्राश्च भृत्याश्च भवन्तीह नरस्य वै&lt;br&gt;&#xA;एवं तस्य प्रवृत्तस्य नित्यमेवानुपश्यतः&lt;br&gt;&#xA;रागद्वेषौ विवर्धेते ह्यनित्यत्वमपश्यतः&lt;br&gt;&#xA;रागद्वेषाभिभूतं च नरं द्रव्यवशानुगम्&lt;br&gt;&#xA;मोहजाता रतिर्नाम समुपैति नराधिप&lt;br&gt;&#xA;रत्यर्थे भोगिनोऽत्यक्त्वा स वै रतिपरायणः&lt;br&gt;&#xA;लाभं ग्राम्यसुखादन्यं रतितो नानुपश्यति&lt;br&gt;&#xA;ततो लोभाभिभूतात्मा सङ्गाद्वधर्यते जनम्&lt;br&gt;&#xA;पुष्ट्यर्थं चैव तस्येह जनस्यार्थं चिकीर्षति&lt;br&gt;&#xA;स जानन्नपि चाकार्यमर्थार्थं सेवते पुनः&lt;br&gt;&#xA;बालस्नेहपरीतात्मा तत्क्षयाच्चानुतप्यते&lt;br&gt;&#xA;ततो मानेन सम्मत्तो रक्षन्नात्मपराजयम्&lt;br&gt;&#xA;करोति येन भोगी स्यामिति तस्माद्विनश्यति&lt;br&gt;&#xA;तेजो हि बुद्धियुक्तानां शाश्वतं ब्रह्मदर्शनम्&lt;br&gt;&#xA;अन्विच्छतां शुभं कर्म नृणां सत्यं शुभं सुखम्&lt;br&gt;&#xA;स्नेहायतननाशाच्च धननाशाच्च पार्थिव&lt;br&gt;&#xA;आधिव्याधिप्रतापाच्च निर्वेदमुपगच्छति&lt;br&gt;&#xA;निर्वेदादात्मसम्बोधं सम्बोधाच्छास्त्रदर्शनम्&lt;br&gt;&#xA;शास्त्रार्थदर्शनाद्राजंस्तप एवानुपश्यति&lt;br&gt;&#xA;दुर्लभो हि मनुष्येन्द्र नरः प्रत्यवमर्शवान्&lt;br&gt;&#xA;यो वै प्रियसुखे क्षीणे तपः कर्तुं व्यवस्यति&lt;br&gt;&#xA;तपस्सर्वगतं तात हीनस्यापि विधीयते&lt;br&gt;&#xA;जितेन्द्रियस्य दान्तस्य स्वर्गमार्गप्रदेशिकम्&lt;br&gt;&#xA;प्रजापतिः प्रजाः पूर्वमसृजत्तपसा विभुः&lt;br&gt;&#xA;क्वचित्क्वचिद्व्रतपरो व्रतान्यास्थाय पार्थिव&lt;br&gt;&#xA;आदित्या वसवो रुद्रास्तथैवाग्न्यश्विमारुताः&lt;br&gt;&#xA;विश्वे देवास्तथा साध्याः पितरोऽथ मरुद्गणाः&lt;br&gt;&#xA;यक्षराक्षसगन्धर्वास्सिद्धाश्चान्ये दिवौकसः&lt;br&gt;&#xA;संसिद्धास्तपसा तात ये चान्ये स्वर्गवासिनः&lt;br&gt;&#xA;ये चान्ये ब्रह्मणा सृष्टा ब्राह्मणास्तपसा पुरा&lt;br&gt;&#xA;ते भावयन्तः पृथिवीं विचरन्ति दिवं तथा&lt;br&gt;&#xA;मर्त्यलोके च राजानो ये चान्ये गृहमेधिनः&lt;br&gt;&#xA;महाकुलेषु दृश्यन्ते तत्सर्वं तपसः फलम्&lt;br&gt;&#xA;कौशिकानि च वस्त्राणि शुभान्याभरणानि च&lt;br&gt;&#xA;वाहनासनयानानि तत्सर्वं तपसः फलम्&lt;br&gt;&#xA;मनोनुकूलाः प्रमदा रूपवत्यस्सहस्रशः&lt;br&gt;&#xA;वासः प्रासादपृष्ठे च सर्वं तत्तपसः फलम्&lt;br&gt;&#xA;शयनानि च मुख्यानि भोज्यानि विविधानि च&lt;br&gt;&#xA;अभिप्रेतानि सर्वाणि भवन्ति कृतकर्मणाम्&lt;br&gt;&#xA;नाप्राप्यं तपसा किञ्चित्त्रैलोक्येऽस्मिन्परन्तप&lt;br&gt;&#xA;उपभोगपरित्यागः फलान्यकृतकर्मणाम्&lt;br&gt;&#xA;सुखितो दुःखितो वाऽपि नरो लोभं परित्यजेत्&lt;br&gt;&#xA;अवेक्ष्य मनसा शास्त्रं बुद्ध्या च नृपसत्तम&lt;br&gt;&#xA;असन्तोषोऽसुखायैव लोभादिन्द्रियविभ्रमः&lt;br&gt;&#xA;ततोऽस्य नश्यति प्रज्ञा विद्येवाभ्यासवर्जिता&lt;br&gt;&#xA;नष्टप्रज्ञो यदा च स्यात्तदा न्यायं न पश्यति&lt;br&gt;&#xA;तस्मात्सुखक्षये प्राप्ते पुमानुग्रं तपश्चरेत्&lt;br&gt;&#xA;यदिष्टं तत्सुखं प्राहुर्द्वेष्यं दुःखमिहोच्यते&lt;br&gt;&#xA;कृताकृतस्य तपसः फलं पश्यस्व यादृशम्&lt;br&gt;&#xA;नित्यं भद्राणि पश्यन्ति विषयांश्चोपभुञ्जते&lt;br&gt;&#xA;प्राकाश्यं चैव गच्छन्ति कृत्वा निष्कल्मषं तपः&lt;br&gt;&#xA;अप्रियाण्यवमानांश्च दुःखं बहुविधात्मकम्&lt;br&gt;&#xA;फलार्थी सत्पथं त्यक्त्वा प्राप्नोति विषयात्मकम्&lt;br&gt;&#xA;धर्मे तपसि दाने च विचिकित्साऽस्य जायते&lt;br&gt;&#xA;स कृत्वा पापकान्येव निरयं प्रतिपद्यते&lt;br&gt;&#xA;सुखे तु वर्तमानो वै दुःखे वाऽपि नरोत्तम्&lt;br&gt;&#xA;सुवृत्ताद्यो न चलते शास्त्रचक्षुस्स मानवः&lt;br&gt;&#xA;इषुप्रपातमात्रं हि स्पर्शयोगे रतिस्स्मृता&lt;br&gt;&#xA;रसने दर्शने घ्राणे श्रवणे च विशां पते&lt;br&gt;&#xA;ततोऽस्य जायते तीव्रा वेदना तत्क्षयात्पुनः&lt;br&gt;&#xA;बुधा ये न प्रशंसन्ति मोक्षं सुखमनुत्तमम्&lt;br&gt;&#xA;ततःफलार्थास्सर्वेऽस्य भवन्ति ज्यायसो गुणाः&lt;br&gt;&#xA;धर्मवृद्ध्या हि सततं कामार्थाभ्यां न हीयते&lt;br&gt;&#xA;अप्रयत्नागतास्सेव्या गृहस्थैर्विषयास्सदा&lt;br&gt;&#xA;प्रयत्नेनोपगम्यश्च स्वधर्म इति मे मतिः&lt;br&gt;&#xA;मानिनां कुलजातानां नित्यं शास्त्रार्थचक्षुषाम्&lt;br&gt;&#xA;धर्मक्रियावियुक्तानामशक्यं संवृतात्मनाम्&lt;br&gt;&#xA;क्रियमाणं यदा कर्म नाशं गच्छति मानुषम्&lt;br&gt;&#xA;तेषां नान्यदृते लोके तपसः कर्म विद्यते&lt;br&gt;&#xA;सर्वात्मना तु कुर्वीत गृहस्थः कर्मनिश्चयम्&lt;br&gt;&#xA;दाक्ष्येण हव्यकव्यार्थं स्वधर्मं विचरन्नृप&lt;br&gt;&#xA;यथा नदीनदास्सर्वे सागरे यान्ति संस्थितिम्&lt;br&gt;&#xA;एवमाश्रमिणस्सर्वे गृहस्थे यान्ति संस्थितिम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/280/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/280/</guid>
      <description>&lt;p&gt;जनकः-&lt;br&gt;&#xA;वर्णो विशेषो वर्णानां महर्षे केन जायते&lt;br&gt;&#xA;एतदिच्छाम्यहं ज्ञातुं तद्ब्रूहि वदतां वर&lt;br&gt;&#xA;यदेतज्जायतेऽपत्यं स एवायमिति श्रुतिः&lt;br&gt;&#xA;कथं ब्राह्मणतो जातो विशेषग्रहणं गतः&lt;br&gt;&#xA;पराशरः-&lt;br&gt;&#xA;एवमेतन्महाराज येन जातस्स एव सः&lt;br&gt;&#xA;तपसस्त्वपकर्षेण जातिग्रहणतां गतः&lt;br&gt;&#xA;सुक्षेत्राच्च सुबीजाच्च पुण्यो भवति सम्भवः&lt;br&gt;&#xA;अतोऽन्यतरतो हीनादवरो नाम जायते&lt;br&gt;&#xA;वक्त्राद्भुजाभ्यामूरुभ्यां पद्भ्यां चैवाथ जज्ञिरे&lt;br&gt;&#xA;सृजतः प्रजापतेर्लोकानिति धर्मविदो विदुः&lt;br&gt;&#xA;मुखजा ब्राह्मणास्तात बाहुजाः क्षत्रियास्स्मृताः&lt;br&gt;&#xA;ऊरुजा धनिनो राजन्पादजाः परिचारकाः&lt;br&gt;&#xA;चतुर्णामेव वर्णानामागमः पुरुषर्षभ&lt;br&gt;&#xA;अतोऽन्ये त्वतिरिक्ता ये ते वै सङ्करजास्स्मृताः&lt;br&gt;&#xA;क्षत्रजातिरथाम्बष्ठा उग्रा वैदेहकास्तथा&lt;br&gt;&#xA;श्वपाकाः पुल्कसास्स्तेना निषादास्सूतमागधाः&lt;br&gt;&#xA;आयोगाः करणा व्रात्याश्चाण्डालाश्च नराधिप&lt;br&gt;&#xA;एते चतुर्भ्यो वर्णेभ्यो जायन्ते वै परस्परात्&lt;br&gt;&#xA;जनकः-&lt;br&gt;&#xA;ब्रह्मणैकेन जातानां नानात्वं गोत्रतः कथम्&lt;br&gt;&#xA;बहूनीमानि लोके वै गोत्राणि मुनिसत्तम&lt;br&gt;&#xA;यत्र तत्र कथं जातास्स्वयोनिं मुनयो गताः&lt;br&gt;&#xA;शूद्रयोनौ समुत्पन्ना वियोनौ च तथा परे&lt;br&gt;&#xA;पराशरः-&lt;br&gt;&#xA;राजन्नैतद्भवेद्ग्राह्यमपकृष्टेन जन्मना&lt;br&gt;&#xA;महात्मनां समुत्पत्तिस्तपसा भावितात्मनाम्&lt;br&gt;&#xA;उत्पाद्य पुत्रान्मुनयो नृपते यत्र तत्र ह&lt;br&gt;&#xA;स्वेनैव तपसा तेषामृषित्वं विदधुः पुनः&lt;br&gt;&#xA;पितामहश्च मे पूर्वमृश्यशृङ्गश्च काश्यपः&lt;br&gt;&#xA;पदस्ताण्ड्यः कृपश्चैव काक्षीवत्कवषादयः&lt;br&gt;&#xA;यवक्रीतश्च नृपते द्रोणश्च वदतां वरः&lt;br&gt;&#xA;आयुर्मतङ्गो दत्तश्च द्रुपदो मत्स्य एव च&lt;br&gt;&#xA;एते स्वां प्रकृतिं प्राप्ता वैदेह तपसो श्रयात्&lt;br&gt;&#xA;प्रतिष्ठिता वेदविदो दमे तपसि चैव ह&lt;br&gt;&#xA;मूलगोत्राणि चत्वारि समुत्पन्नानि पार्थिव&lt;br&gt;&#xA;अङ्गिराः कश्यपश्चैव वसिष्ठो भृगुरेव च&lt;br&gt;&#xA;कर्मतोऽन्यानि गोत्राणि समुत्पन्नानि पार्थिव&lt;br&gt;&#xA;नामधेयानि तपसा तानि च ग्रहणं सताम्&lt;br&gt;&#xA;जनकः-&lt;br&gt;&#xA;विशेषधर्मान्वर्णानां प्रब्रूहि भगवन्मम&lt;br&gt;&#xA;ततस्सामान्यधर्मांश्च सर्वत्र कुशलो ह्यसि&lt;br&gt;&#xA;पराशरः-&lt;br&gt;&#xA;प्रतिग्रहो याजनं च तथैवाध्यापनं नृप&lt;br&gt;&#xA;विशेषधर्मा विप्राणां रक्षा क्षत्रस्य शोभना&lt;br&gt;&#xA;कृषिश्च पाशुपाल्यं च वाणिज्यं च विशामपि&lt;br&gt;&#xA;द्विजानां परिचर्या च शूद्रकर्म नराधिप&lt;br&gt;&#xA;विशेषधर्मा नृपते वर्णानां च प्रकीर्तिताः&lt;br&gt;&#xA;धर्मान्साधारणांस्तात विस्तरेण शृणुष्व मे&lt;br&gt;&#xA;आनृशंस्यमहिंसा चाप्रमादस्संविभागिता&lt;br&gt;&#xA;श्राद्धकर्मातिथेयं च सत्यमक्रोध एव च&lt;br&gt;&#xA;स्वेषु दारेषु सन्तोषश्शौचं नित्याऽनसूयता&lt;br&gt;&#xA;आत्मज्ञानं तितिक्षा च धर्मास्साधारणा नृप&lt;br&gt;&#xA;ब्राह्मणाः क्षत्रिया वैश्यास्त्रयो वर्णा द्विजातयः&lt;br&gt;&#xA;अत्र तेषामधीकारो धर्मेषु द्विपदां वर&lt;br&gt;&#xA;विकर्मणि स्थिता वर्णाः पतन्ति नृपते त्रयः&lt;br&gt;&#xA;उन्नमन्ति यथा यत्नमाश्रित्येह स्वकर्मसु&lt;br&gt;&#xA;न चापि शूद्रः पततीति निश्चयो न चापि संस्कारमिहार्हतीति वा&lt;br&gt;&#xA;श्रुतिप्रवृत्तं न च कर्म चाश्नुते न चास्य धर्मे प्रतिषेधनं कृतम्&lt;br&gt;&#xA;वैदेह कं शूद्रमुदाहरन्ति द्विजा महाराज श्रुतोपपन्नाः&lt;br&gt;&#xA;अहं हि पश्यामि नरेन्द्र देवं विश्वस्य विष्णुं जगतः प्रधानम्&lt;br&gt;&#xA;सतां वृत्तमनुष्ठाय निहीना उज्जिहीर्षवः&lt;br&gt;&#xA;मन्त्रवर्जं न दुष्यन्ति कुर्वाणाः पौष्टिकीः क्रियाः&lt;br&gt;&#xA;यथा यथा हि सद्वॄत्तमालम्बन्तीतरे जनाः&lt;br&gt;&#xA;तथा तथा सुखं प्राप्य प्रेत्य चेह च मोदते&lt;br&gt;&#xA;जनकः-&lt;br&gt;&#xA;किं कर्म दूषयत्येनमथो जातिर्महामुने&lt;br&gt;&#xA;सन्देहो मे समुत्पन्नस्तन्मे व्याख्यातुमर्हसि&lt;br&gt;&#xA;पराशरः-&lt;br&gt;&#xA;असंशयं महाराज उभयं दोषकारकम्&lt;br&gt;&#xA;कर्म चापि हि जातिश्च विशेषं तु निशामय&lt;br&gt;&#xA;जात्या च कर्मणा चैव दुष्टं कर्म निषेवते&lt;br&gt;&#xA;जात्या दुष्टश्च यः पापं न करोति स पूरुषः&lt;br&gt;&#xA;जात्या प्रधानं पुरुषं कुर्वाणं कर्म धिक्कृतम्&lt;br&gt;&#xA;कर्म तद्दूषयत्येनं तस्मात्कर्मैव शोभनम्&lt;br&gt;&#xA;जनकः-&lt;br&gt;&#xA;कानि कर्माणि धर्म्याणि लोकेऽस्मिन्द्विजसत्तम&lt;br&gt;&#xA;न हिंसन्तीह भूतानि क्रियमाणानि सर्वदा&lt;br&gt;&#xA;पराशरः-&lt;br&gt;&#xA;शृणु मेऽत्र महाराज यन्मां त्वं परिपृच्छसि&lt;br&gt;&#xA;यानि कर्माण्यहिंस्राणि नरं त्रायन्ति सर्वदा&lt;br&gt;&#xA;सन्न्यस्याग्नीनुपासीनाः पश्यन्ति विगतज्वराः&lt;br&gt;&#xA;नैश्श्रेयसं कर्मपथं समारुह्य यथाक्रमम्&lt;br&gt;&#xA;प्रश्रिता विनयोपेता दमनित्यास्सुसंशिताः&lt;br&gt;&#xA;प्रयान्ति स्थानमजरं सर्वकर्मविवर्जिताः&lt;br&gt;&#xA;सर्वे वर्णा धर्मकार्याणि सम्यक्कृत्वा राजन्सत्यवाक्यानि चोक्त्वा&lt;br&gt;&#xA;त्यक्त्वा धर्मं दारुणं जीवलोके यान्ति स्वर्गं नात्र कार्यो विचारः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/281/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/281/</guid>
      <description>&lt;p&gt;पराशरः-&lt;br&gt;&#xA;पिता सखायो गुरवस्स्त्रियश्च न निर्गुणा नाम भवन्ति लोके&lt;br&gt;&#xA;अनन्यभक्ताः प्रियवादिनश्च हिताश्च वश्याश्च तथैव राजन्&lt;br&gt;&#xA;पिता परं दैवतं मानवानां मातुर्विशिष्टं पितरं वदन्ति&lt;br&gt;&#xA;ज्ञानस्य लाभं परमं वदन्ति जितेन्द्रियार्थाः परमाप्नुवन्ति&lt;br&gt;&#xA;रणाजिरे यस्तु शराग्निसंस्तरे नृपात्मजो घातमवाप्य दह्यते&lt;br&gt;&#xA;प्रयाति लोकानमरैस्सुदुर्लभान्निषेवते स्वर्गफलं यथासुखम्&lt;br&gt;&#xA;श्रान्तं भीतं भ्रष्टशस्त्रं रुदन्तं पराङ्मुखं पारिबर्हैश्च हीनम्&lt;br&gt;&#xA;अनुद्यन्तं रोगिणं याचमानं न वै हिंस्याद्बालवृद्धौ च राजन्&lt;br&gt;&#xA;पारिबर्हैस्सुसंयुक्तमुद्यतं तुल्यतां गतम्&lt;br&gt;&#xA;अतिक्रमेत्तं नृपतिस्सङ्ग्रामे क्षत्रियात्मजम्&lt;br&gt;&#xA;तुल्यादिह वधश्श्रेयान्विशिष्टाच्चेति निश्चयः&lt;br&gt;&#xA;निहीनात्कातराच्चैव नृपणां गर्हितो वधः&lt;br&gt;&#xA;पापात्पापसमाचाराद्विहीनाच्च नराधिप&lt;br&gt;&#xA;पाप एष वधः प्रोक्तो नरकायेति निश्चयः&lt;br&gt;&#xA;न कश्चित्त्राति वै राजन्दिष्टान्तवशमागतम्&lt;br&gt;&#xA;सावशेषायुषं वाऽपि कश्चिन्नैवापकर्षति&lt;br&gt;&#xA;स्निग्धैश्च क्रियमाणानि कर्माणि विनिवर्तयेत्&lt;br&gt;&#xA;हिंसात्मकानि सर्वाणि नायुरिच्छेत्परायुषा&lt;br&gt;&#xA;गृहस्थानां तु सर्वेषां विनाशमभिकाङ्क्षताम्&lt;br&gt;&#xA;निधनं शोभनं तात पुलिनेषु क्रियावताम्&lt;br&gt;&#xA;आयुषि क्षयमापन्ने पञ्चत्वमुपगच्छति&lt;br&gt;&#xA;द्वितीयं कारणं तत्र किञ्चिदन्यत्र विद्यते&lt;br&gt;&#xA;यथा ह्यगारं भवति कारणैरुपपादितम्&lt;br&gt;&#xA;तथा शरीरं भवति देहाद्येनोपपादितम्&lt;br&gt;&#xA;अध्वानुगतकश्चायं प्राप्तश्चायं गृहाद्गृहम्&lt;br&gt;&#xA;द्वितीयं कारणं तत्र नान्यद्विद्येत किञ्चन&lt;br&gt;&#xA;तद्देहं देहिनां युक्तं पञ्चभूतेषु वर्तते&lt;br&gt;&#xA;सिरास्नाय्वस्थिसङ्घातं बीभत्सामेध्यसङ्कुलम्&lt;br&gt;&#xA;भूतानामिन्द्रियाणां च गुणानां च समागमम्&lt;br&gt;&#xA;त्वग्गतं देहमित्याहुर्विद्वांसोऽध्यात्मचिन्तकाः&lt;br&gt;&#xA;गुणैरपि परिक्षीणं शरीरं मन्दतां गतम्&lt;br&gt;&#xA;शरीरिणा परित्यक्तं निश्चेष्टं गतचेतनम्&lt;br&gt;&#xA;भूतैः प्रकृतिमापन्नैस्ततो भूमौ निमज्जति&lt;br&gt;&#xA;भावितं कर्मयोगेन जायते तत्र तत्र ह&lt;br&gt;&#xA;इदं शरीरं वैदेह म्रियते तत्र तत्र ह&lt;br&gt;&#xA;तत्प्रपाते परो दृष्टो विसर्गः कर्मणस्तथा&lt;br&gt;&#xA;न जायते तु नृपते कञ्चित्कालमयं पुनः&lt;br&gt;&#xA;परिभ्रमति भूतात्मा द्यामिवाम्बुधरो महान्&lt;br&gt;&#xA;स पुनर्जायते राजन्प्राप्येहायतनं नृपः&lt;br&gt;&#xA;मनसः परमो ह्यात्मा इन्द्रियेभ्यः परं मनः&lt;br&gt;&#xA;द्विविधानां च भूतानां जङ्गमाः परमा नृप&lt;br&gt;&#xA;जङ्गमानामपि तथा द्विपदाः परमा गताः&lt;br&gt;&#xA;द्विपदानामपि तथा द्विजा वै परमा मताः&lt;br&gt;&#xA;द्विजानामपि राजेन्द्र प्रज्ञावन्तः परा मताः&lt;br&gt;&#xA;प्राज्ञानामात्मसम्बुद्धास्सम्बुद्धानाममानिनः&lt;br&gt;&#xA;जातमन्वेति मरणं नृणामिति विनिश्चयः&lt;br&gt;&#xA;अन्तवन्ति हि कर्माणि सेवन्ते गुणतः प्रजाः&lt;br&gt;&#xA;आपन्ने तूत्तरां काष्ठां सूर्ये यो निधनं व्रजेत्&lt;br&gt;&#xA;नक्षत्रे च मुहूर्ते च पुण्ये राजन्स पुण्यकृत्&lt;br&gt;&#xA;अयोजयित्वा क्लेशेन जनं प्राप्य च दुष्कृतम्&lt;br&gt;&#xA;मृत्युना प्राकृतेनेह कर्म कृत्वाऽऽत्मशक्तितः&lt;br&gt;&#xA;विषमुद्बन्धनं दाहो दस्युहस्तात्तथा वधः&lt;br&gt;&#xA;दंष्ट्रिभ्यश्च नखिभ्यश्च प्राकृतो वध उच्यते&lt;br&gt;&#xA;न चैभिः पुण्यकर्माणो युज्यन्ते चाभिसन्धिजैः&lt;br&gt;&#xA;एवंविधैश्च बहुभिरपरैः प्राकृतैरपि&lt;br&gt;&#xA;ऊर्ध्वं भित्त्वा प्रतिष्ठन्ते प्राणाः पुण्यवतां नृप&lt;br&gt;&#xA;मध्यतो मध्यपुण्यानामधो दुष्कृतकर्मणाम्&lt;br&gt;&#xA;एकश्शत्रुर्न द्वितीयोस्ति शत्रुरज्ञानतुल्यः पुरुषस्य राजन्&lt;br&gt;&#xA;येनावृतः कुरुते सम्प्रयुक्तो घोराणि कर्माणि सुदारुणानि&lt;br&gt;&#xA;प्रबोधनार्थं श्रुतिधर्मयुक्तान्वृद्धानुपास्येह भवेत बुद्धिम्&lt;br&gt;&#xA;प्रयत्नसाध्यो हि स राजपुत्र प्रज्ञाशरेणोन्मथितः परैति&lt;br&gt;&#xA;अधीत्य वेदांस्तपसा ब्रह्मचारी यज्ञाञ्शक्त्या सन्निसृज्येह पञ्च&lt;br&gt;&#xA;वनं गच्छेत्पुरुषो धर्मकामश्श्रेयः कृत्वा स्थापयित्वा स्ववंशम्&lt;br&gt;&#xA;उपभोगैरपि त्यक्तं नात्मानं सादयेन्नरः&lt;br&gt;&#xA;चण्डालत्वेऽपि मानुष्यं सर्वथा तात शोभनम्&lt;br&gt;&#xA;इयं हि योनिः प्रथमा यां प्राप्य जगतीपते&lt;br&gt;&#xA;आत्मा वै शक्यते त्रातुं कर्मभिश्शुभलक्षणैः&lt;br&gt;&#xA;कथं न विप्रणश्येम योनितोस्या इति प्रभो&lt;br&gt;&#xA;कुर्वन्ति धर्मं मनुजाश्श्रुतिप्रामाण्यदर्शनात्&lt;br&gt;&#xA;यो दुर्लभतरं प्राप्य मानुष्यं द्विषते नरः&lt;br&gt;&#xA;धर्मावमन्ता कामात्मा भवेत्स खलु वञ्चितः&lt;br&gt;&#xA;यस्तु प्रीतिपुरोगेण चक्षुषा तात पश्यति&lt;br&gt;&#xA;दीपोपमानि भूतानि यावदर्चिर्न नश्यति&lt;br&gt;&#xA;सान्त्वेनानुप्रदानेन प्रियवादेन चाप्युत&lt;br&gt;&#xA;समदुःखसुखो भूत्वा स परत्र महीयते&lt;br&gt;&#xA;दानं त्यागश्शोभनो मुर्तिमद्भ्यो भूयः प्लाव्यं तपसा वै शरीरम्&lt;br&gt;&#xA;सरस्वतीनैमिषपुष्करेषु ये चाप्यन्ये पुण्यदेशाः पृथिव्याम्&lt;br&gt;&#xA;गृहेषु येषामसवः पतन्ति तेषामथो निर्हरणं प्रशस्तम्&lt;br&gt;&#xA;यानेन वै प्रापणं च श्मशाने शुचेन्धनं विधिना चैव दाहः&lt;br&gt;&#xA;इष्टिः पुष्टिर्यजनं याजनं च दानं पुण्यानां कर्मणां च प्रयोगः&lt;br&gt;&#xA;शक्त्या पित्र्यं यच्च किञ्चित्प्रशस्तं सर्वाण्यात्मार्थे मानवो यः करोति&lt;br&gt;&#xA;धर्मशास्त्राणि वेदाश्च षडङ्गानि नराधिप&lt;br&gt;&#xA;श्रेयसोर्थे विधीयन्ते नरस्याक्लिष्टकर्मणः&lt;br&gt;&#xA;भीष्मः-&lt;br&gt;&#xA;एतद्वै सर्वमाख्यातं मुनिना सुमहात्मना&lt;br&gt;&#xA;विदेहराजाय पुरा श्रेयसोर्थे नराधिप&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/282/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/282/</guid>
      <description>&lt;p&gt;भीष्मः-&lt;br&gt;&#xA;पुनरेव तु पप्रच्छ जनको मिथिलाधिपः&lt;br&gt;&#xA;पराशरं महात्मानं धर्मे परमनिश्चयम्&lt;br&gt;&#xA;जनकः-&lt;br&gt;&#xA;किं श्रेयः का गतिर्ब्रह्मन्किं कृतं न विनश्यति&lt;br&gt;&#xA;क्व गतो न निवर्तेत तन्मे ब्रूहि द्विजोत्तम&lt;br&gt;&#xA;पराशरः-&lt;br&gt;&#xA;असङ्गश्श्रेयसो मूलं ज्ञानं वचै परा गतिः&lt;br&gt;&#xA;चीर्णं तपो न प्रणश्येत्संसिद्धो न निवर्तते&lt;br&gt;&#xA;छित्त्वाऽधर्ममयं पाशं यदा धर्मेऽभिरज्यते&lt;br&gt;&#xA;दत्त्वाऽभयकृतं दानं तदा सिद्धिमवाप्नुते&lt;br&gt;&#xA;यो ददाति सहस्राणि गवामश्वशतानि च&lt;br&gt;&#xA;अभयं यश्च भूतेभ्यस्सदा दानमभिवर्तते&lt;br&gt;&#xA;वसन्विषयमध्येऽपि न वसत्येव बुद्धिमान्&lt;br&gt;&#xA;संवसत्येव दुर्बुद्धिरसत्सु विषयेष्वपि&lt;br&gt;&#xA;नाधर्मश्श्लिष्यते प्राज्ञमापः पुष्करपर्णवत्&lt;br&gt;&#xA;अप्राज्ञमधिकं पापं श्लिष्यते जतुकाष्ठवत्&lt;br&gt;&#xA;नाधर्मः कारणापेक्षी कर्तारमभिमुञ्चति&lt;br&gt;&#xA;कर्ता खलु यथाकालं तत्सर्वमभिपद्यते&lt;br&gt;&#xA;न भिद्यन्ते कृतात्मान आत्मप्रत्ययदर्शिनः&lt;br&gt;&#xA;बुद्धिकर्मेन्द्रियाणां हि प्रमत्तो यो न बुध्यते&lt;br&gt;&#xA;शुभाशुभेषु सक्तानां प्राप्नोति सुमहद्भयम्&lt;br&gt;&#xA;वीतरागो जितक्रोधस्सम्यग्भवति यस्सदा&lt;br&gt;&#xA;विषये वर्तमानोऽपि न स पापेन युज्यते&lt;br&gt;&#xA;मर्यादायां धर्मसेतुर्निबद्धो नैव सीदति&lt;br&gt;&#xA;पुष्टस्रोत इवासक्तस्स्फीतिर्भवति सञ्चयः&lt;br&gt;&#xA;यथा भानुगतं तेजो मणिश्शुद्धस्समाधिना&lt;br&gt;&#xA;आदत्ते राजशार्दूल तथा योगः प्रवर्तते&lt;br&gt;&#xA;यथाऽनिलानामिह पुण्यसंश्रयात्पृथक्पृथग्याति गुणोऽपि साम्यताम्&lt;br&gt;&#xA;तथा नराणां भुवि भावितात्मनां यथाश्रयं सत्वगुणः प्रवर्तते&lt;br&gt;&#xA;जहाति राजन्विहितेन सम्पदस्सदश्वयानं विविधाश्च याः क्रियाः&lt;br&gt;&#xA;त्रिविष्टपे जातमतिर्यदा नरस्तदाऽस्य बुद्धिर्विषयेषु बद्धयते&lt;br&gt;&#xA;प्रसक्तबुद्धिर्विषयेषु यो नरो न विन्दते ह्यात्महितं कदाचन&lt;br&gt;&#xA;स सर्वभावानुगतेन चेतसा नृपामिषेणेव झषोऽपकृष्यते&lt;br&gt;&#xA;सङ्घातवन्मर्त्यलोकः परस्परमपाश्रितः&lt;br&gt;&#xA;कदलीगर्भनिस्सारो नौरिवाप्सु निमज्जति&lt;br&gt;&#xA;न धर्मकालः पुरुषस्य निश्चितो न चापि मृत्युः पुरुषं प्रतीक्षते&lt;br&gt;&#xA;सदा हि धर्मस्य क्रियैव शोभना तदा नरो मृत्युमुखेऽतिवर्तते&lt;br&gt;&#xA;यथाऽन्धस्स्वगृहे युक्तो अभ्यासादेव गच्छति&lt;br&gt;&#xA;तथा युक्तेन मनसा प्राज्ञो गच्छति तां गतिम्&lt;br&gt;&#xA;मरणं जन्मनि प्रोक्तं जन्म वै मरणं श्रितम्&lt;br&gt;&#xA;अविद्वान्मोक्षधर्मेषु अन्धो भ्रमति चक्रवत्&lt;br&gt;&#xA;यथा मृणालानुगतमाशु मुञ्चति कर्दमम्&lt;br&gt;&#xA;तथाऽऽत्मा पुरुषस्येह मनसा परिमुच्यते&lt;br&gt;&#xA;मनः प्रणयतेऽऽत्मानं स एनमभियुञ्जति&lt;br&gt;&#xA;युक्तो यदा स भवति तदा तं पश्यते परम्&lt;br&gt;&#xA;परार्थे वर्तमानस्तु स्वं कार्यं योऽतिवर्तते&lt;br&gt;&#xA;इन्द्रियार्थेषु सक्तस्स स्वकार्यात्परिहीयते&lt;br&gt;&#xA;अधस्तिर्यग्गतिं चैव स्वर्गे चैव परां गतिम्&lt;br&gt;&#xA;प्राप्नोति सुकृतैरात्मा प्राज्ञस्येहेतरस्य च&lt;br&gt;&#xA;मृन्मये भाजने पक्वे यथा वै नश्यति द्रवः&lt;br&gt;&#xA;तथा शरीरं तपसा तप्तं विषयमश्नुते&lt;br&gt;&#xA;विषयानश्नुते यस्तु न स भोक्ष्यत्यसंशयम्&lt;br&gt;&#xA;यस्तु भोगांस्त्यजेदात्मा स वै भोक्तुं व्यवस्यति&lt;br&gt;&#xA;नीहारेण हि संवीतश्शिश्नोदरपरायणः&lt;br&gt;&#xA;जात्यन्ध इव पन्थानमावृतात्मा न बुध्यते&lt;br&gt;&#xA;वणिग्यथा समुद्राद्वै यथार्थं लभते धनम्&lt;br&gt;&#xA;तथा मर्त्यार्णवाज्जन्तोः कर्मविज्ञानतो गतिः&lt;br&gt;&#xA;अहोरात्रमये लोके जरारूपेण सञ्चरन्&lt;br&gt;&#xA;मृत्युर्ग्रसति भूतानि पवनं पन्नगो यथा&lt;br&gt;&#xA;स्वयं कृतानि कर्माणि जातो जन्तुः प्रपद्यते&lt;br&gt;&#xA;नाकृत्वा लभते कश्चित्किञ्चिदत्र प्रियाप्रियम्&lt;br&gt;&#xA;शयानं यान्तमासीनं प्रवृत्तं विषयेषु च&lt;br&gt;&#xA;शुभाशुभानि कर्माणि प्रपद्यन्ते नरं सदा&lt;br&gt;&#xA;न ह्यन्यत्तीरमासाद्य पुनस्तर्तुं व्यवस्यति&lt;br&gt;&#xA;दुर्बलो दृश्यते ह्यस्य विनिपातो महार्णवे&lt;br&gt;&#xA;यथा भारावसक्ता हि नौर्महाम्भसि तन्तुना&lt;br&gt;&#xA;तथा मनोभियोगाद्वै शरीरं प्रविकर्षति&lt;br&gt;&#xA;यथा समुद्रमभितस्संयूतास्सरितः पराः&lt;br&gt;&#xA;तथाऽन्या प्रकृतिर्योगादभिसंसीयते सदा&lt;br&gt;&#xA;स्नेहपाशैर्बहुविधैरासक्तमनसो नराः&lt;br&gt;&#xA;प्रकृतिस्थाश्च सीदन्ति जले सैकतवेश्मवत्&lt;br&gt;&#xA;शरीरगृहसंस्थस्य शौचतीर्थस्य देहिनः&lt;br&gt;&#xA;बुद्धिमार्गप्रयातस्य सुखं त्विह परत्र च&lt;br&gt;&#xA;विस्तराः क्लेशसंयुक्तास्सङ्क्षेपास्तु सुखावहाः&lt;br&gt;&#xA;परार्था विस्तरास्सर्वे त्यागमात्महितं विदुः&lt;br&gt;&#xA;सङ्कल्पजो मित्रवर्गो ज्ञातयः कारणात्मकाः&lt;br&gt;&#xA;भार्या पुत्रश्च दासश्च स्वमर्थमनुयुञ्जते&lt;br&gt;&#xA;न माता न पिता किञ्चित्कस्यचित्प्रतिपद्यते&lt;br&gt;&#xA;दानपथ्याशनो जन्तुस्स्वकर्मफलमश्नुते&lt;br&gt;&#xA;माता पुत्रः पिता भ्राता भार्या मित्रजनस्तथा&lt;br&gt;&#xA;अष्टापदपदस्थाने त्वक्षामुद्रेव लक्ष्यते&lt;br&gt;&#xA;सर्वाणि कर्माणि पुराकृतानि शुभाशुभान्यात्मनो यान्ति जन्तोः&lt;br&gt;&#xA;उपस्थितं कर्मफलं विदित्वा बुद्धिं तथा चोदयतेऽन्तरात्मा&lt;br&gt;&#xA;व्यवसायं समाश्रित्य सहायान्योऽधिगच्छति&lt;br&gt;&#xA;न तस्य कश्चिदारम्भः कदाचिदवसीदति&lt;br&gt;&#xA;अद्वैधमनसं युक्तं शूरं धीरं विपश्चितम्&lt;br&gt;&#xA;न श्रीस्सन्त्यजते नित्यमादित्यमिव रश्मयः&lt;br&gt;&#xA;आस्तिक्यव्यवसायाभ्यामुपायान्वितया धिया&lt;br&gt;&#xA;य आरभत्यनिन्द्यात्मा न सोऽर्थः परिसीदति&lt;br&gt;&#xA;सर्वस्स्वानि शुभाशुभानि नियतं कर्माणि जन्तुस्स्वयं गर्भात्सम्प्रतिपद्यते तदुभयं यत्तेन पूर्वं कृतम्&lt;br&gt;&#xA;मृत्युश्चापरिहारवान्समगतिः कालेन विच्छेदिता दारैश्चूर्णसमानसारविहितं कर्मान्तिकं प्रापयेत्&lt;br&gt;&#xA;स्वरूपतामात्मकृतं च विस्तरं कुलान्वयं द्रव्यसमृद्धिसञ्चयम्&lt;br&gt;&#xA;नरो हि सर्वो लभते यथाकृतं शुभाशुभेनात्मकृतेन कर्मणा&lt;br&gt;&#xA;भीष्मः-&lt;br&gt;&#xA;इत्युक्तो जनको राजन्याथातथ्यं मनीषिणा&lt;br&gt;&#xA;श्रुत्वा धर्मविदां श्रेष्ठः परां मुदमवाप ह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/283/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/283/</guid>
      <description>&lt;p&gt;युधिष्ठिरः-&lt;br&gt;&#xA;सत्यं दमं क्षमां प्रज्ञां प्रशंसन्ति पितामह&lt;br&gt;&#xA;विद्वांसो मनुजा लोके कथमेतत्परन्तप&lt;br&gt;&#xA;भीष्मः-&lt;br&gt;&#xA;अत्र ते वर्तयिष्येऽहमितिहासं पुरातनम्&lt;br&gt;&#xA;साध्यानामिह संवादं हंसस्य च युधिष्ठिर&lt;br&gt;&#xA;हंसो भूत्वाऽथ सौवर्णस्त्वजो नित्यं प्रजापतिः&lt;br&gt;&#xA;स वै पर्येति लोकांस्त्रीनथ साध्यानुपागमत्&lt;br&gt;&#xA;साध्याः-&lt;br&gt;&#xA;शकुने वयं स्म देवा वै साध्यास्त्वामनुयुञ्ज्महे&lt;br&gt;&#xA;पृच्छामस्त्वां मोक्षधर्मं भवांश्च किल मोक्षवित्&lt;br&gt;&#xA;श्रुतोसि नः पण्डितो धीरवादी साधुश्शब्दः पतते ते पतत्रिन्&lt;br&gt;&#xA;किं मन्यसे श्रेष्ठतमं द्विज त्वं कस्मिन्मनस्ते रमते महात्मन्&lt;br&gt;&#xA;तन्नः कार्यं पक्षिवर प्रशाधि यत्कार्याणां मन्यसे श्रेष्ठमेकम्&lt;br&gt;&#xA;यत्कृत्वा वै पुरुषस्सर्वबन्धैर्विमुच्यते विहगेन्द्रेह शीघ्रम्&lt;br&gt;&#xA;हंसः-&lt;br&gt;&#xA;इदं कार्यममृताशाश्शृणुध्वं तपो दमस्सत्यमात्माभिगुप्तिः&lt;br&gt;&#xA;ग्रन्थीन्विमुच्य हृदयस्य सर्वान्प्रियाप्रिये स्वं वशमानयीत&lt;br&gt;&#xA;नारुन्तुदस्स्यान्न नृशंसवादी न हीनतः परमभ्याददीत&lt;br&gt;&#xA;ययाऽस्य वाचा पर उद्विजेत न तां वदेद्रुशतिं पापलोक्याम्&lt;br&gt;&#xA;वाक्सायका वदनान्निष्यतन्ति यैराहतश्शोचति रात्र्यहानि&lt;br&gt;&#xA;परस्य नामर्मसु ते पतन्ति तान्पण्डितो नावसृजेत्परेषु&lt;br&gt;&#xA;परश्चेदेनमतिवादबाणैर्भृशं विध्येच्छम एवेह कार्यः&lt;br&gt;&#xA;संरोष्यमाणः प्रतिहृष्यते यस्स आदत्ते सुकृतं वै परस्य&lt;br&gt;&#xA;क्षेपावमानादभिषङ्गव्यलीकं निगृह्णाति ज्वलितं यश्च मन्युम्&lt;br&gt;&#xA;अदुष्टचेता मुदितोऽनसूयुस्स आदत्ते सुकृतं वै परेषाम्&lt;br&gt;&#xA;आक्रुश्यमानो न वदामि किञ्चित्क्षमाम्यहं ताड्यमानश्च नित्यम्&lt;br&gt;&#xA;श्रेष्ठं ह्येतद्यत्क्षमामाहुरार्यास्सत्यं तथैवार्जवमानृशंस्यम्&lt;br&gt;&#xA;वेदस्योपनिषत्सत्यं सत्यस्योपनिषद्दमः&lt;br&gt;&#xA;दमस्योपनिषत्त्याग एतत्सर्वानुशासनम्&lt;br&gt;&#xA;वाचो वेगं मनसः क्रोधवेगं विवित्सावेगमुदरोपस्थवेगम्&lt;br&gt;&#xA;एतान्वेगान्यो विषहेदुदीर्णांस्तं मन्येऽहं ब्राह्मणं वै मुनिं च&lt;br&gt;&#xA;अक्रोधनः क्रुध्यतां वै विशिष्टस्तथा तितिक्षुरतितिक्षोर्विशिष्टः&lt;br&gt;&#xA;अमानुषान्मानुषाश्च प्रधानास्तथाऽज्ञानां ज्ञानविद्वै प्रधानः&lt;br&gt;&#xA;आक्रुश्यमानो नाक्रोशेन्मन्युरेवं तितिक्षतः&lt;br&gt;&#xA;आक्रोष्टारं निर्दहति सुकृतं चास्य विन्दति&lt;br&gt;&#xA;यो नायुक्तः प्राह रूक्षं प्रियं वा यो वा हतो न प्रतिहन्ति वैरात्&lt;br&gt;&#xA;पापं च यो नेच्छति तस्य हन्तुस्तस्मै ह देवास्स्पृहयन्ते सदैव&lt;br&gt;&#xA;पापीयसः क्षमेतैव श्रेयसः सदृशस्य च&lt;br&gt;&#xA;विमानितो हतोऽक्रुष्ट एवं सिद्धिं गमिष्यति&lt;br&gt;&#xA;सदाऽहमार्यान्निभृतो ह्युपासे न मे विवित्सा संहतो नोत बाधः&lt;br&gt;&#xA;न चाप्यहं लिप्समानः परैमि न चापि किञ्चिद्विषमेण यामि&lt;br&gt;&#xA;नाहं शप्तः प्रतिशपामि कञ्चिद्दमं द्वारं ह्यमृतस्येह वेद्मि&lt;br&gt;&#xA;गुह्यं ब्रह्म तदिदं वो ब्रवीमि न मानुषाच्छ्रेष्ठतरं हि किञ्चित्&lt;br&gt;&#xA;विमुच्यमानः पापेभ्यो घनेभ्य इव चन्द्रमाः&lt;br&gt;&#xA;विरजाः कालमाकाङ्क्षन्धीरो धैर्येण सिध्यति&lt;br&gt;&#xA;यस्सर्वेषां भवति ह्यर्चनीय उत्सेचने स्तम्ब इवाभिजातः&lt;br&gt;&#xA;यस्मै वाचं सुप्रसन्नां वदन्ति स वै देवान्गच्छति संयतात्मा&lt;br&gt;&#xA;न तथा वक्तुमिच्छन्ति कल्याणान्पुरुषे गुणान्&lt;br&gt;&#xA;यथैषां वक्तुमिच्छन्ति नैर्गुण्यमनुयुञ्जकाः&lt;br&gt;&#xA;यस्य वाङ्मनसी गुप्ते सम्यक्प्रणिहिते सदा&lt;br&gt;&#xA;वेदास्तपश्च त्यागश्च स इदं सर्वमाप्नुयात्&lt;br&gt;&#xA;आक्रोशनावमानाभ्यामबुधाद्वर्धते बुधः&lt;br&gt;&#xA;तस्मान्न वर्धयेन्मन्युं न चात्मानं विहिंसयेत्&lt;br&gt;&#xA;अमृतस्येव सन्तृप्येदवमानस्य वै द्विजः&lt;br&gt;&#xA;सुखं ह्यवमतश्शेते योऽवमन्ता स नश्यति&lt;br&gt;&#xA;यत्क्रोधनो यजति यद्ददाति यद्वा तपस्तप्यति यज्जुहोति&lt;br&gt;&#xA;वैवस्वतस्तद्धरतेऽस्य सर्वं मोघश्श्रमो भवति हि क्रोधनस्य&lt;br&gt;&#xA;चत्वारि यस्य द्वाराणि सुगुप्तान्यमरोत्तमाः&lt;br&gt;&#xA;उपस्थमुदरं हस्तौ वाक्चतुर्थी स धर्मवित्&lt;br&gt;&#xA;सत्यं दमं ह्यार्जवमानृशंस्यं धृतिं तितिक्षामतिसेवमानः&lt;br&gt;&#xA;स्वाध्यायनित्योऽस्पृहयन्यरेषामेकान्तशील्यूर्ध्वगतिर्भवेत&lt;br&gt;&#xA;सर्वान्वेदाननुचरन्वत्सवच्चतुरस्स्तनान्&lt;br&gt;&#xA;न पावनतमं किञ्चित्सत्यादध्यगमं क्वचित्&lt;br&gt;&#xA;आचक्षेऽहं मनुष्येभ्यो देवेभ्यः प्रहितश्चरन्&lt;br&gt;&#xA;सत्यं स्वर्गस्य सोपानं पारावारस्य नौरिव&lt;br&gt;&#xA;यादृशैस्संविवदते यादृशांश्चोपसेवते&lt;br&gt;&#xA;यादृगिच्छेच्च भवितुं तादृग्भवति पूरुषः&lt;br&gt;&#xA;यदि सन्तं सेवति यद्यसन्तं तपस्विनं यदि वा स्तेनमेव&lt;br&gt;&#xA;वासो यथा रागवशं प्रयाति तथा स तेषां वशमभ्युपैति&lt;br&gt;&#xA;सदा देवास्साधुभिस्संवदन्ते न मानुषं विषयं यान्ति द्रष्टुम्&lt;br&gt;&#xA;नेन्दुस्समस्स्यादसमो हि वायुरुच्चावचं विषयं यस्स वेद&lt;br&gt;&#xA;अदुष्टं वर्तते यस्तु हृदयान्तरपूरुषे&lt;br&gt;&#xA;तेनैव देवाः प्रीयन्ते सतां मार्गस्थितेन वै&lt;br&gt;&#xA;शिश्नोदरे येअभिरतास्सदैव स्तेना नरा वाक्परुषाश्च नित्यम्&lt;br&gt;&#xA;अपेतधर्मानिति तान्विदित्वा दूराद्देवास्सम्परिवर्जयन्ति&lt;br&gt;&#xA;न वै देवा हीनसत्वेन तोष्यास्सर्वाशिना दुष्कृतकर्मणा वा&lt;br&gt;&#xA;सत्यव्रता ये तु नराः कृतज्ञा धर्मे रतास्तैस्सह सम्भजन्ते&lt;br&gt;&#xA;अव्याहृतं व्याहृताच्छ्रेय आहुस्सत्यं वदेद्व्याहृतं तद्द्वितीयम्&lt;br&gt;&#xA;धर्म्यं वदेद्व्याहृतं तत्तृतीयं प्रियं वदेद्व्याहृतं तच्चतुर्थम्&lt;br&gt;&#xA;साध्याः-&lt;br&gt;&#xA;केनायमावृतो लोकः केन वा न प्रकाशते&lt;br&gt;&#xA;केन त्यजति मित्राणि केन स्वर्गं न गच्छति&lt;br&gt;&#xA;हंसः-&lt;br&gt;&#xA;अज्ञानेनावृतो लोको मात्सर्यान्न प्रकाशते&lt;br&gt;&#xA;लोभात्त्यजति मित्राणि सङ्गात्स्वर्गं न गच्छति&lt;br&gt;&#xA;साध्याः-&lt;br&gt;&#xA;कस्स्विदेको रमते ब्राह्मणानां कस्स्विदेको बहुभिर्जोषमास्ते&lt;br&gt;&#xA;कस्स्विदेको बलवान्दुर्बलोपि कस्स्विदेषां कलहं नान्ववैति&lt;br&gt;&#xA;हंसः-&lt;br&gt;&#xA;प्राज्ञ एको रमते ब्राह्मणानां प्राज्ञ एको बहुभिर्जोषमास्ते |&lt;br&gt;&#xA;प्राज्ञ एको बलवान्दुर्बलोऽपि प्राज्ञ एषां कलहं नान्ववैति&lt;br&gt;&#xA;साध्याः-&lt;br&gt;&#xA;किं ब्राह्मणानां देवत्वं किञ्च साधुत्वमुच्यते&lt;br&gt;&#xA;असाधुत्वे च किं तेषां किमेषां मानुषं मतम्&lt;br&gt;&#xA;हंसः-&lt;br&gt;&#xA;स्वाध्याय एषां देवत्वं व्रतं साधुत्वमुच्यते&lt;br&gt;&#xA;असाधुत्वं परीवादो मृत्युर्मानुष्यमुच्यते&lt;br&gt;&#xA;भीष्मः-&lt;br&gt;&#xA;इत्युक्त्वा परमो देवो भगवान्नित्य अव्ययः&lt;br&gt;&#xA;साध्यैर्देवगणैस्सार्धं दिवमेवारुरोह सः&lt;br&gt;&#xA;एतद्यशस्यमायुष्यं पुत्र्यं स्वर्गाय च ध्रुवम्&lt;br&gt;&#xA;दर्शितं देवदेवेन परमेणाव्ययेन च&lt;br&gt;&#xA;संवाद इत्ययं श्रेष्ठस्साध्यानां परिकीर्तितः&lt;br&gt;&#xA;क्षेत्रं वै कर्मणां योनिस्सद्भावस्सत्यमुच्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/284/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/284/</guid>
      <description>&lt;p&gt;युधिष्ठिरः-&lt;br&gt;&#xA;साङ्ख्ये योगे च मे तात विशेषं वक्तुमर्हसि&lt;br&gt;&#xA;तव सर्वज्ञ सर्वं हि विदितं कुरुसत्तम&lt;br&gt;&#xA;भीष्मः-&lt;br&gt;&#xA;साङ्ख्यास्साङ्ख्यं प्रशंसन्ति योगं योगा द्विजातयः&lt;br&gt;&#xA;वदन्ति कारणैश्श्रैष्ठ्यं स्वपक्षोद्भावनाय वै&lt;br&gt;&#xA;अनीश्वरः कथं मुच्येदित्येवं शत्रुकर्शन&lt;br&gt;&#xA;वदन्ति कारणैश्श्रैष्ठ्यं योगास्सम्यङ्मनीषिणः&lt;br&gt;&#xA;वदन्ति कारणं चेदं साङ्ख्यास्सम्यग्द्विजातयः&lt;br&gt;&#xA;विज्ञायेह गतीस्सर्वा विरक्तो विषयेषु यः&lt;br&gt;&#xA;ऊर्ध्वं च देहमुत्सृज्य विमुच्येदिति नान्यथा&lt;br&gt;&#xA;एतदाहुर्महाप्राज्ञास्साङ्ख्या वै मोक्षदर्शनम्&lt;br&gt;&#xA;स्वपक्षे कारणं ग्राह्यं समर्थं वचनं हितम्&lt;br&gt;&#xA;शिष्टानां हि मतं ग्राह्यं त्वद्विधैश्शिष्टसम्मतैः&lt;br&gt;&#xA;प्रत्यक्षहेतवो योगास्साङ्ख्याश्शास्त्रविनिश्चयाः&lt;br&gt;&#xA;उभे चैते मते युक्ते मम तात युधिष्ठिर&lt;br&gt;&#xA;उभे चैते मते ज्ञाने नृपते शिष्टसम्मते&lt;br&gt;&#xA;अनुष्ठिते यथाशास्त्रं नयेतां परमां गतिम्&lt;br&gt;&#xA;तुल्यं शौचं तयोरेकं दया भूतेषु चानघ&lt;br&gt;&#xA;व्रतानां धारणं तुल्यं दर्शनं न समं तयोः&lt;br&gt;&#xA;युधिष्ठिरः-&lt;br&gt;&#xA;यदि तुल्यं व्रतं शौचं दया चात्र फलं तथा&lt;br&gt;&#xA;तुल्यं न दर्शनं कस्मात्तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;रागं मोहं तथा स्नेहं कामं क्रोधं च केवलम्&lt;br&gt;&#xA;योगाच्छित्त्वाऽदितो दोषान्पञ्चैतान्प्राप्नुवन्ति तत्&lt;br&gt;&#xA;यथा चानिमिषास्स्थूला जालं छित्त्वा पुनर्जलम्&lt;br&gt;&#xA;प्राप्नुवन्ति तथा योगास्तत्पदं वीतकल्मषाः&lt;br&gt;&#xA;तथैव वागुरां छित्त्वा बलवन्तो यथा मृगाः&lt;br&gt;&#xA;प्राप्नुयुर्विमलं मार्गं विमुक्तास्सर्वबन्धनैः&lt;br&gt;&#xA;लोभजानि तथा राजन्बन्धनानि बलान्विताः&lt;br&gt;&#xA;छित्त्वा योगात्परं मार्गं गच्छन्ति विमलं शिवम्&lt;br&gt;&#xA;अबलाश्च मृगा राजन्वागुरासु तथा परे&lt;br&gt;&#xA;विनश्यन्ति न सन्देहस्तद्वद्योगबलादृते&lt;br&gt;&#xA;बलहीनाश्च कौन्तेय यथा जालं गता झषाः&lt;br&gt;&#xA;अन्तं गच्छन्ति राजेन्द्र योगास्तद्वत्सुदुर्बलाः&lt;br&gt;&#xA;यथा च शकुनास्सूक्ष्मं प्राप्य जालमरिन्दम&lt;br&gt;&#xA;तत्र सक्ता विपद्यन्ते मुच्यन्ते च बलान्विताः&lt;br&gt;&#xA;कर्मजैर्बन्धनैर्बद्धास्तद्वद्योगाः परन्तप&lt;br&gt;&#xA;अबला वै विनश्यन्ति विमुच्यन्ते बलान्विताः&lt;br&gt;&#xA;अल्पकश्च यथा राजन्वह्निश्शाम्यति दुर्बलः&lt;br&gt;&#xA;आक्रान्त इन्धनैस्स्थूलैस्तद्वद्योगबलं प्रभो&lt;br&gt;&#xA;स एव च यदा राजन्वह्निर्जातबलः पुनः&lt;br&gt;&#xA;समीरणयुतः कृत्स्नां दहेत्क्षिप्रं महीमपि&lt;br&gt;&#xA;तद्वज्जातबलो योगी दीप्ततेजा महाबलः&lt;br&gt;&#xA;अन्तकाल इवादित्यः कृत्स्नं संशोषयेज्जगत्&lt;br&gt;&#xA;दुर्बलश्च यथा राजन्स्रोतसा ह्रियते नरः&lt;br&gt;&#xA;बलहीनस्तथा योगो विषयैर्ह्रियतेऽवशः&lt;br&gt;&#xA;तदेव च यथा स्रोतो विष्टम्भयति वारणः&lt;br&gt;&#xA;तद्वद्योगबलं लब्ध्वा व्यूहते विषयान्बहून्&lt;br&gt;&#xA;विशन्ति चावशाः पार्थ योगाद्योगबलान्विताः&lt;br&gt;&#xA;प्रजापतीनृषीन्देवान्महाभूतानि चेश्वराः&lt;br&gt;&#xA;न यमो नान्तकः क्रुद्धो न मृत्युर्भीमविक्रमः&lt;br&gt;&#xA;ईशते नृपते सर्वे योगस्यामिततेजसः&lt;br&gt;&#xA;आत्मनां च सहस्राणि बहूनि भरतर्षभ&lt;br&gt;&#xA;योगी कुर्याद्बलं प्राप्य तैश्च सर्वैश्चरेन्महीम्&lt;br&gt;&#xA;प्राप्नुयाद्विषयांस्तैश्च पुनश्चोग्रं तपश्चरेत्&lt;br&gt;&#xA;सङ्क्षिपेच्च पुनः पार्थ सूर्यस्तेजोगुणानिव&lt;br&gt;&#xA;बलस्थस्य हि योगस्य बन्धनेशस्य पार्थिव&lt;br&gt;&#xA;विमोक्षे प्रभविष्णुत्वमुपपन्नमसंशयम्&lt;br&gt;&#xA;बलानि योगे प्रोक्तानि मयैतानि विशां पते&lt;br&gt;&#xA;निदर्शनार्थं सूक्ष्माणि वक्ष्यामि च पुनस्तव&lt;br&gt;&#xA;आत्मनश्च समाधाने धारणां प्रति चाभि भो&lt;br&gt;&#xA;निदर्शनानि सूक्ष्माणि शृणु मे भरतर्षभ&lt;br&gt;&#xA;अप्रमत्तो यथा धन्वी लक्ष्यं हन्ति समाहितः&lt;br&gt;&#xA;युक्तस्सम्यक्तथा योगी मोक्षं प्राप्नोत्यसंशयम्&lt;br&gt;&#xA;स्नेहपूर्णे यथा पात्रे दीपमादाय निश्चलम्&lt;br&gt;&#xA;पुरुषो युक्त आरोहेत्सोपानं युक्तमानसः&lt;br&gt;&#xA;युक्तस्तथाऽयमात्मानं योगः पार्थिव निश्चलम्&lt;br&gt;&#xA;करोत्यमलमात्मानं भास्करोपमदर्शनम्&lt;br&gt;&#xA;यथा च नावं कौन्तेय कर्णधारस्समाहितः&lt;br&gt;&#xA;महार्णवगतां शीघ्रं नयेत्पार्थिव पत्तनम्&lt;br&gt;&#xA;तद्वदात्मसमाधानं युक्त्वा योगेन योगवित्&lt;br&gt;&#xA;दुर्गमं स्थानमाप्नोति हित्वा देहमिमं नृप&lt;br&gt;&#xA;सारथिश्च यथा युक्त्वा सदश्वान्सुसमाहितः&lt;br&gt;&#xA;देशमिष्टं नयत्याशु धन्विनं पुरुषर्षभ&lt;br&gt;&#xA;तथैव नृपते योगी धारणासु समाहितः&lt;br&gt;&#xA;प्राप्नोत्याशु परं स्थानं लक्षं मुक्त इवाशुगः&lt;br&gt;&#xA;आवेश्यात्मनि चात्मानं योगी तिष्ठति योऽचलः&lt;br&gt;&#xA;जलं हन्तेव मीनानां पदमाप्नोति सोऽजरम्&lt;br&gt;&#xA;नाभ्यां कण्ठे च शीर्षे च हृदि वक्षसि पार्श्वयोः&lt;br&gt;&#xA;दर्शने श्रवणे चैव घ्राणे चामितविक्रम&lt;br&gt;&#xA;स्थानेष्वेतेषु यो योगी महाव्रतसमाहितः&lt;br&gt;&#xA;आत्मना सूक्ष्ममात्मानं युङ्क्ते सम्यग्विशाम्पते&lt;br&gt;&#xA;स शीघ्रममलप्रख्यं कर्म कृत्वा शुभाशुभम्&lt;br&gt;&#xA;उत्तमं योगमास्थाय यदीच्छति विमुच्यते&lt;br&gt;&#xA;युधिष्ठिरः-&lt;br&gt;&#xA;आहारान्कीदृशान्कृत्वा कानि जित्वा च भारत&lt;br&gt;&#xA;योगी बलमवाप्नोति तद्भवान्वक्तुमर्हति&lt;br&gt;&#xA;भीष्मः-&lt;br&gt;&#xA;कणानां भक्षणे युक्तः पिण्याकस्य च भारत&lt;br&gt;&#xA;स्नेहानां वर्जने युक्तो योगी बलमवाप्नुयात्&lt;br&gt;&#xA;भुञ्जानो यावकं रूक्षं दीर्घकालमरिन्दम&lt;br&gt;&#xA;एकारामो विशुद्धात्मा योगी बलमवाप्नुयात्&lt;br&gt;&#xA;पक्षान्मासानृतूंश्चैव सञ्चरंश्च शुभांस्तथा&lt;br&gt;&#xA;अपः पीत्वा पयोमिश्रा योगी बलमवाप्नुयात्&lt;br&gt;&#xA;अखण्डमपि वा मांसं सततं मनुजेश्वर&lt;br&gt;&#xA;उपोष्य सम्यक्शुद्धात्मा योगी बलमवाप्नुयात्&lt;br&gt;&#xA;कामं जित्वा तथा क्रोधं शीतोष्णे वर्षमेव च&lt;br&gt;&#xA;भयं निद्रां तथा श्वासं पौरुषान्विषयांस्तथा&lt;br&gt;&#xA;अरतिं दुर्जयां चैव घोरां तृष्णां च भारत&lt;br&gt;&#xA;स्पर्शान्सर्वांस्तथा तन्द्रीं दुर्जयां नृपसत्तम&lt;br&gt;&#xA;दीपयन्ति महात्मानस्सूक्ष्ममात्मानमात्मना&lt;br&gt;&#xA;वीतरागा महाप्रज्ञा ध्यानाध्ययनसम्पदा&lt;br&gt;&#xA;दुर्गस्त्वेष मतः पन्था ब्राह्मणानां विपश्चिताम्&lt;br&gt;&#xA;न कश्चिद्व्रजति ह्यस्मिन्क्षेमेण भरतर्षभ&lt;br&gt;&#xA;यथा कश्चिद्वनं घोरं बहुसर्पसरीसृपम्&lt;br&gt;&#xA;श्वभ्रवत्तोयहीनं च दुर्गमं बहुकण्टकम्&lt;br&gt;&#xA;अभक्तमटवीप्रायं दावदग्धमहीरुहम्&lt;br&gt;&#xA;पन्थानं तस्कराकीर्णं क्षेमेणाभिपतेद्युवा&lt;br&gt;&#xA;योगमार्गं तथाऽऽसाद्य यः कश्चिद्व्रजते द्विजः&lt;br&gt;&#xA;क्षेमेणोपरमेन्मार्गो बहुदोषो हि स स्मृतः&lt;br&gt;&#xA;सुस्थेयं क्षुरधारासु निशितासु महीपते&lt;br&gt;&#xA;धारणासु तु योगस्य दुस्स्थेयमकृतात्मभिः&lt;br&gt;&#xA;विपन्ना धारणास्तात नयन्ति नशुभां गतिम्&lt;br&gt;&#xA;नेतृहीना यथा नावः पुरुषानर्णवे नृप&lt;br&gt;&#xA;यस्तु तिष्ठति कौन्तेय धारणासु यथाविधि&lt;br&gt;&#xA;मरणं जन्म दुःखं च सुखं च स विमुञ्चति&lt;br&gt;&#xA;नानाशास्त्रेषु निष्पन्नं लोकेष्वेवमुदाहृतम्&lt;br&gt;&#xA;परं योगं तु यत्कृत्स्नं निश्चितं तद्द्विजातिषु&lt;br&gt;&#xA;परं हि तद्ब्रह्ममयं महात्मा ब्रह्माणमीशं वरदं च विष्णुम्&lt;br&gt;&#xA;भवं च धर्मं च षडाननं च षड्ब्रह्मपुत्रांश्च महानुभावान्&lt;br&gt;&#xA;तमश्च कष्टं सुमहद्रजश्च सत्वं च शुद्धं प्रकृतिं परां च&lt;br&gt;&#xA;सिद्धिं च देवीं वरुणस्य पत्नीं तेजश्च कृत्स्नं सुमहच्च धैर्यम्&lt;br&gt;&#xA;ताराधिपं वै विमलं सतारं विश्वांश्च देवानुरगान्पितॄंश्च&lt;br&gt;&#xA;शैलांश्च कृत्स्नानुदधींश्च घोरान्नदीश्च सर्वास्सवनान्घनांश्च&lt;br&gt;&#xA;नागान्नगान्यक्षगणान्दिशश्च गन्धर्वसङ्घान्पुरुषान्स्त्रियश्च&lt;br&gt;&#xA;परात्परं प्राप्य महान्महात्मा विशेत्तु योगी नचिराद्विमुक्तः&lt;br&gt;&#xA;कथा च सेयं नृपते प्रसक्ता देवे महावीर्यतमे शुभेयम्&lt;br&gt;&#xA;योगान्सर्वानभिभूयेह मर्त्यान्नारायणात्मा कुरुते महात्मा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/285/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/285/</guid>
      <description>&lt;p&gt;युधिष्ठिरः-&lt;br&gt;&#xA;सम्यक्त्वयाऽयं नृपते वर्णितश्शिष्टसम्मतः&lt;br&gt;&#xA;योगमार्गो यथान्यायं शिष्यायेह हितैषिणा&lt;br&gt;&#xA;साङ्ख्ये त्विदानीं कृत्स्नेन विधिं प्रब्रूहि पृच्छते&lt;br&gt;&#xA;त्रिषु लोकेषु यज्ज्ञानं सर्वं तद्विदितं हि ते&lt;br&gt;&#xA;भीष्मः-&lt;br&gt;&#xA;शृणु मे त्वमिदं कृत्स्नं साङ्ख्यानां विदितात्मनाम्&lt;br&gt;&#xA;विदितं यदिदं बुद्धैः कपिलादिभिरीश्वरैः&lt;br&gt;&#xA;यस्मिन्नविभ्रमाः केचिद्दृश्यन्ते मनुजर्षभ&lt;br&gt;&#xA;गुणाश्च यस्मिन्बहवो दोषहानिश्च केवला&lt;br&gt;&#xA;ज्ञानेन परिसङ्ख्याय सदोषान्विषयान्नृप&lt;br&gt;&#xA;मानुषान्दुर्जयान्कृत्स्नान्पैशाचान्विषयांस्तथा&lt;br&gt;&#xA;राक्षसान्विषयाञ्ज्ञात्वा यक्षाणां विषयांस्तथा&lt;br&gt;&#xA;विषयानौरगाञ्ज्ञात्वा गान्धर्वान्विषयांस्तथा&lt;br&gt;&#xA;पितॄणां विषयाञ्ज्ञात्वा तिर्यक्षु चरतां नृप&lt;br&gt;&#xA;सुपर्णविषयाञ्ज्ञात्वा मरुतां विषयांस्तथा&lt;br&gt;&#xA;राजर्षिविषयाञ्ज्ञात्वा ब्रह्मर्षिविषयांस्तथा&lt;br&gt;&#xA;आसुरान्विषयाञ्ज्ञात्वा वैश्वदेवांस्तथैव च&lt;br&gt;&#xA;देवर्षिविषयाञ्ज्ञात्वा योगानामपि चेश्वरान्&lt;br&gt;&#xA;विषयांश्च प्रशान्तानां ब्रह्मणो विषयांस्तथा&lt;br&gt;&#xA;आयुषश्च परं कालं लोके विज्ञाय तत्त्वतः&lt;br&gt;&#xA;सुखस्य च परं तत्त्वं विज्ञाय वदतां वर&lt;br&gt;&#xA;प्राप्ते काले च यद्दुःखं सततं विषयैषिणाम्&lt;br&gt;&#xA;तिर्यक्षु पततां दुःखं पततां नरके च यत्&lt;br&gt;&#xA;स्वर्गस्य च गुणान्कृत्स्नान्दोषान्सर्वांश्च भारत&lt;br&gt;&#xA;वेदवादे च ये दोषा गुणा ये चापि वैदिकाः&lt;br&gt;&#xA;ज्ञानयोगे च ये दोषा गुणा योगे च ये गुणाः&lt;br&gt;&#xA;साङ्ख्यज्ञाने च ये दोषास्तथैव च गुणा नृप&lt;br&gt;&#xA;इतरेषु च ये दोषा गुणास्तेषु च भारत&lt;br&gt;&#xA;परिसङ्ख्याय सङ्ख्यानं मत्वा साङ्ख्यं गुणाधिकम्&lt;br&gt;&#xA;सत्वं दशगुणं ज्ञात्वा रजो नवगुणं तथा&lt;br&gt;&#xA;तमश्चाष्टगुणं ज्ञात्वा वृद्धिं सप्तगुणां तथा&lt;br&gt;&#xA;षड्गुणं च मनो ज्ञात्वा नभः पञ्चगुणं तथा&lt;br&gt;&#xA;बुद्धिं चतुर्गुणां ज्ञात्वा तमश्च त्रिगुणं तथा&lt;br&gt;&#xA;द्विगुणं च रजो ज्ञात्वा सत्वमेकगुणं पुनः&lt;br&gt;&#xA;सर्गं विज्ञाय तत्त्वेन प्रलयं प्रेक्षणात्मना&lt;br&gt;&#xA;ज्ञानविज्ञानसम्पन्नाः कारणैर्भाविताश्शुभाः&lt;br&gt;&#xA;प्राप्नुवन्ति शुभं मोक्षं सूक्ष्मा इव नभः परम्&lt;br&gt;&#xA;रूपेण दृष्टिं संयुक्तां घ्राणं गन्धगुणेन च&lt;br&gt;&#xA;शब्दे सक्तं तथा श्रोत्रं जिह्वा रसगुणेषु च&lt;br&gt;&#xA;त्वचं स्पर्शे तथा सक्तां वायुं नभसि चाश्रितम्&lt;br&gt;&#xA;विष्णौ क्रान्तं बलं शक्रे कोष्ठे सक्तं तथाऽनलम्&lt;br&gt;&#xA;अप्सु देवीं तथा सक्तामपस्तेजसि चाश्रिताः&lt;br&gt;&#xA;तेजस्सूक्ष्मे च संयुक्तं वायुं नभसि चाश्रितम्&lt;br&gt;&#xA;नभो महति संयुक्तं महद्बुद्धौ च संश्रितम्&lt;br&gt;&#xA;बुद्धिं तमसि संसक्तां तमो रजसि संश्रितम्&lt;br&gt;&#xA;रजस्सत्वे तथा सक्तं सत्वं सक्तं तथाऽऽत्मनि&lt;br&gt;&#xA;सक्तमात्मानमीशे च देवे नारायणे तथा&lt;br&gt;&#xA;देवं मोक्षे च संयुक्तं मोक्षं सक्तं तु न क्वचित्&lt;br&gt;&#xA;ज्ञात्वा सत्वयुतं देहं वृतं षोडशभिर्गुणैः&lt;br&gt;&#xA;स्वभावं चेतनां चैव ज्ञात्वा वै देहमाश्रिते&lt;br&gt;&#xA;मध्यस्थमेकमात्मानं पापं यस्मिन्न विद्यते&lt;br&gt;&#xA;द्वितीयं कर्म विज्ञाय नृपते विषयैषिणाम्&lt;br&gt;&#xA;इन्द्रियाणीन्द्रियार्थांश्च सर्वानात्मनि संश्रितान्&lt;br&gt;&#xA;प्राणापानौ समानं च व्यानोदानौ च तत्त्वतः&lt;br&gt;&#xA;आवक्चैवानिलं ज्ञात्वा प्रवहं चानिलं पुनः&lt;br&gt;&#xA;सप्तवातांस्तथा शेषान्सप्तधा विहितान्पुनः&lt;br&gt;&#xA;प्रजापतीनृषींश्चैव मार्गांश्च सुबहून्वरान्&lt;br&gt;&#xA;सप्तर्षींश्च बहूञ्ज्ञात्वा राजर्षींश्च परन्तप&lt;br&gt;&#xA;सुरर्षीन्महतश्चान्यान्महर्षीन्सूर्यसन्निभान्&lt;br&gt;&#xA;ऐश्वर्याच्च्याविताञ्छ्रुत्वा कालेन महता नृप&lt;br&gt;&#xA;महतां भूतसङ्घानां श्रुत्वा नाशं च पार्थिव&lt;br&gt;&#xA;गतिं चाप्यशुभां ज्ञात्वा नृपते पापकर्मिणाम्&lt;br&gt;&#xA;वैतरण्यां च यद्दुःखं पतितानां यमक्षये&lt;br&gt;&#xA;योनीषु च विचित्रासु संसारानशुभांस्तथा&lt;br&gt;&#xA;जठरे चाशुभं वासं शोणितोदकभाजने&lt;br&gt;&#xA;श्लेष्ममूत्रपुरीषे च तीव्रगन्धसमन्विते&lt;br&gt;&#xA;शुक्रशोणितसङ्घाते मज्जास्नायुपरिग्रहे&lt;br&gt;&#xA;सिराशतसमाकीर्णे नवद्वारे पुरेऽशुचौ&lt;br&gt;&#xA;विज्ञायाहितमात्मानं योगांश्च विविधान्नृप&lt;br&gt;&#xA;तामसानां च जन्तूनां रमणीयावृतात्मनाम्&lt;br&gt;&#xA;सात्विकानां च जन्तूनां कुत्सितं भरतर्षभ&lt;br&gt;&#xA;गर्हितं महतामर्थे साङ्ख्यानां विदितात्मनाम्&lt;br&gt;&#xA;उपप्लवांस्तथा घोराञ्शशिनस्तेजसस्तथा&lt;br&gt;&#xA;ताराणां पतनं दृष्ट्वा नक्षत्राणां च पर्ययम्&lt;br&gt;&#xA;द्वन्द्वानां विप्रयोगं च विज्ञाय कृपणं नृप&lt;br&gt;&#xA;अन्योन्यभक्षणं दृष्ट्वा भूतानामपि चाशुभम्&lt;br&gt;&#xA;बाल्ये मोहं च विज्ञाय क्षयं देहस्य चाशुभम्&lt;br&gt;&#xA;रागे मोहे च सम्प्राप्ते क्वचित्सत्वं समाश्रितम्&lt;br&gt;&#xA;सहस्रेषु नराः केचिन्मोक्षबुद्धिं समाश्रिताः&lt;br&gt;&#xA;दुर्लभत्वं च मोक्षस्य विज्ञाय श्रुतिपूर्वकम्&lt;br&gt;&#xA;बहुमानमलब्धेषु लब्धे मध्यस्थतां पुनः&lt;br&gt;&#xA;विषयाणां च दौरात्म्यं विज्ञाय नृपते पुनः&lt;br&gt;&#xA;गतासूनां च कौन्तेय देहान्दृष्ट्वा तथाऽशुभान्&lt;br&gt;&#xA;वासं कुलेषु जन्तूनां दुःखं विज्ञाय भारत&lt;br&gt;&#xA;ब्रह्मघ्नानां गतिं ज्ञात्वा पतितानां सुदारुणाम्&lt;br&gt;&#xA;सुरापानेषु सक्तानां ब्राह्मणानां दुरात्मनाम्&lt;br&gt;&#xA;गुरूदारप्रसक्तानां गतिं विज्ञाय चाशुभाम्&lt;br&gt;&#xA;जननीषु च वर्तन्ते येन सम्यग्युधिष्ठिर&lt;br&gt;&#xA;सदेवकेषु लोकेषु येन वर्तन्ति मानवाः&lt;br&gt;&#xA;ज्ञानेन तेन विज्ञाय गतिं चाशुभकर्मणाम् |&lt;br&gt;&#xA;तिर्यग्योनिगतानां च विज्ञाय गतयः पृथक्&lt;br&gt;&#xA;वेदवादांस्तथा चित्रानृतूनां पर्ययांस्तथा&lt;br&gt;&#xA;क्षयं संवत्सराणां च मासानां प्रक्षयं तथा&lt;br&gt;&#xA;पक्षक्षयं तथा दृष्ट्वा दिवसानां च सङ्क्षयम्&lt;br&gt;&#xA;क्षयं वृद्धिं च चन्द्रस्य दृष्ट्वा प्रत्यक्षतस्तथा&lt;br&gt;&#xA;वृद्धिं दृष्ट्वा समुद्राणां क्षयं तेषां तथा पुनः&lt;br&gt;&#xA;क्षयं धनानां च तथा पुनर्वृद्धिं तथैव च&lt;br&gt;&#xA;संयोगानां क्षयं दृष्ट्वा युगानां च विशेषतः&lt;br&gt;&#xA;क्षयं च दृष्ट्वा शैलानां क्षयं च सरितां तथा&lt;br&gt;&#xA;वर्णानां च क्षयं दृष्ट्वा क्षयान्तं च पुनः पुनः&lt;br&gt;&#xA;जरामृत्यू तथा जन्म दृष्ट्वा दुःखानि चैव ह&lt;br&gt;&#xA;देहदोषांस्तथा ज्ञात्वा तेषां दुःखं च तत्त्वतः&lt;br&gt;&#xA;देहविक्लबतां चैव सम्यग्विज्ञाय तत्त्वतः&lt;br&gt;&#xA;आत्मदोषांश्च विज्ञाय सर्वानात्मनि संश्रितान्&lt;br&gt;&#xA;स्वदेहादुत्थितान्गन्धांस्तथा विज्ञाय चाशुभान्&lt;br&gt;&#xA;मूत्रश्लेष्मपुरीषादीन्स्वेदजांश्च सुकुत्सितान्&lt;br&gt;&#xA;युधिष्ठिरः-&lt;br&gt;&#xA;कान्स्वगात्रोद्भवान्दोषान्पश्यस्यमितविक्रम&lt;br&gt;&#xA;एतन्मे संशयं कृत्स्नं वक्तुमर्हसि तत्त्वतः&lt;br&gt;&#xA;भीष्मः-&lt;br&gt;&#xA;पञ्च दोषान्प्रभो देहे प्रवदन्ति मनीषिणः&lt;br&gt;&#xA;मार्गज्ञाः कापिलास्साङ्ख्याश्शृणु तानरिसूदन&lt;br&gt;&#xA;कामक्रोधौ भयं निद्रा पञ्चमश्श्वास उच्यते&lt;br&gt;&#xA;एते दोषाश्शरीरेषु दृश्यन्ते सर्वदेहिनाम्&lt;br&gt;&#xA;छिन्दन्ति क्षमया क्रोधं कामं सङ्कल्पवर्जनात्&lt;br&gt;&#xA;सत्वसंसेवनान्निद्रामप्रमादाद्भयं तथा&lt;br&gt;&#xA;छिन्दन्ति पञ्चमं श्वासमल्पाहारतया नृप&lt;br&gt;&#xA;गुणान्गुणशतैर्ज्ञात्वा दोषान्दोषशतैरपि&lt;br&gt;&#xA;हेतून्हेतुशतैश्चित्रैश्चित्रान्विज्ञाय तत्त्वतः&lt;br&gt;&#xA;अपां फेनोपमं लोकं विष्णोर्मायाशतैः कृतम्&lt;br&gt;&#xA;चित्रभित्तिप्रतीकाशं नलसारमनर्थकम्&lt;br&gt;&#xA;तमश्श्वभ्रनिभं दृष्ट्वा वर्षबुद्बुदसन्निभम्&lt;br&gt;&#xA;क्लेशप्रायं सुखाधीनं नाशोत्तरमभावगम्&lt;br&gt;&#xA;रजस्तमसि सम्मग्नं पङ्के द्वीपमिवावशम्&lt;br&gt;&#xA;साङ्ख्या राजन्महाप्राज्ञास्त्यक्त्वा देहं प्रजाकृतम्&lt;br&gt;&#xA;ज्ञानज्ञेयेन साङ्ख्येन व्यापिना महता नृप&lt;br&gt;&#xA;राजसानशुभान्गन्धांस्तामसांश्च तथैव च&lt;br&gt;&#xA;पुण्यांश्च सात्विकान्गन्धान्स्पर्शजान्देहसंश्रितान्&lt;br&gt;&#xA;छित्त्वाऽऽशु ज्ञानशस्त्रेण तपोदण्डेन भारत&lt;br&gt;&#xA;ततो दुःखोदधिं घोरं चिन्ताशोकमहाह्रदम्&lt;br&gt;&#xA;व्याधिमृत्युमहाग्राहं महाभयमहोरगम्&lt;br&gt;&#xA;तमःकूर्मं रजोमीनं प्रज्ञया सन्तरन्त्युत&lt;br&gt;&#xA;स्नेहपङ्कं जरादुर्गं स्पर्शदीपमरिन्दम&lt;br&gt;&#xA;कर्मागाधं सत्यतीरं स्थितव्रतमिदं नृप&lt;br&gt;&#xA;हिंसाशीघ्रमहावेगनानारसमहाकरम्&lt;br&gt;&#xA;नानाप्रीतिमहारत्नं दुःखज्वरसमीरणम्&lt;br&gt;&#xA;शोकतृष्णामहावर्तं तीक्ष्णव्याधिमहारुजम्&lt;br&gt;&#xA;अस्थिसङ्घातसङ्घटं श्लेष्मफेनमरिन्दम&lt;br&gt;&#xA;दानमुक्ताकरं भीमं शोणितह्रदविद्रुमम्&lt;br&gt;&#xA;हसितोत्क्रुष्टनिर्घोषं नानाज्ञानसुदुस्तरम्&lt;br&gt;&#xA;रोदनास्रमलक्षारं सङ्गत्यागपरायणम् ||&lt;br&gt;&#xA;पुनराजन्मलोकौघं पुत्रबान्धवपत्तनम्&lt;br&gt;&#xA;अहिंसासत्यमर्यादं प्राणत्यागमहोर्मिणम्&lt;br&gt;&#xA;वेदान्तगमनोत्तारं सर्वभूतदयोदकम्&lt;br&gt;&#xA;मोक्षदुर्लाभ्यविषयं बडबामुखसागरम्&lt;br&gt;&#xA;तरन्ति मुनयस्सिद्धा ज्ञानयानेन भारत&lt;br&gt;&#xA;तीर्त्वा सुदुस्तरं राजन्विशन्ति विमलं नभः&lt;br&gt;&#xA;तत्र तान्सुकृतान्साङ्ख्यान्सूर्यो वहति रश्मिभिः&lt;br&gt;&#xA;पद्मतन्तुवदाविश्य प्रवाहं विषयं नृप&lt;br&gt;&#xA;तत्र तान्प्रवहो वायुः प्रतिगृह्णाति भारत&lt;br&gt;&#xA;वीतरागान्यतीन्सिद्धान्वीर्ययुक्तांस्तपोऽन्वितान्&lt;br&gt;&#xA;सूक्ष्मश्शीतस्सुगन्धश्च सुखस्पर्शश्च भारत&lt;br&gt;&#xA;सप्तानां मरुतां श्रेष्ठो लोकान्गच्छति यश्शुभान्&lt;br&gt;&#xA;स तान्वहति कौन्तेय नभसः परमां गतिम्&lt;br&gt;&#xA;नभो वहति लोकेश रजसः परमां गतिम्&lt;br&gt;&#xA;रजो वहति कौन्तेय सत्त्वस्य परमां गतिम्&lt;br&gt;&#xA;सत्त्वं वहति शुद्धात्मा परं नारायणं प्रभुम्&lt;br&gt;&#xA;प्रभुर्वहति शुद्धात्मा परमात्मानमात्मना&lt;br&gt;&#xA;परमात्मानमासाद्य तद्भूता यतयोऽमलाः&lt;br&gt;&#xA;अमृतत्वाय कल्पन्ते न निवर्तन्ति चाभि भो&lt;br&gt;&#xA;परमा सा गतिः पार्थ निर्द्वन्द्वानां महात्मनाम्&lt;br&gt;&#xA;युधिष्ठिरः-&lt;br&gt;&#xA;स्थानमुत्तममासाद्य भगवन्तं स्थिरव्रताः&lt;br&gt;&#xA;आजन्ममरणं वा ते स्मरन्त्युत न वाऽनघ&lt;br&gt;&#xA;यदत्र तथ्यं तन्मे त्वं यथावद्वक्तुमर्हसि&lt;br&gt;&#xA;त्वदृते मानवं नान्यं प्रष्टुमर्हामि कौरव&lt;br&gt;&#xA;मोक्षे दोषो महानेष प्राप्य सिद्धिं गतानृषीन्&lt;br&gt;&#xA;यदि तत्रैव विज्ञाने वर्तन्ते यतयः परे&lt;br&gt;&#xA;प्रवृत्तिलक्षणं धर्मं पश्यामि परमं नृप&lt;br&gt;&#xA;मग्नस्य हि परे ज्ञाने किं न दुःखतरं भवेत्&lt;br&gt;&#xA;भीष्मः-&lt;br&gt;&#xA;यथान्यायं त्वया तात प्रश्नः पृष्टस्सुसङ्कटः&lt;br&gt;&#xA;वृद्धानामपि सम्मोहः प्रश्नेऽस्मिन्भरतर्षभ&lt;br&gt;&#xA;तथाऽपि तत्त्वं परमं शृणु सम्यङ्मयेरितम्&lt;br&gt;&#xA;बुद्धिश्च परमा यत्र कापिलानां महात्मनाम्&lt;br&gt;&#xA;इन्द्रियाणि न बुध्यन्ते स्वदेहे देहिनो नृप&lt;br&gt;&#xA;कारणान्यात्मनस्तानि सूक्ष्मः पश्यति तैस्तु सः&lt;br&gt;&#xA;आत्मना विप्रहीणानि काष्ठकुड्यसमानि तु&lt;br&gt;&#xA;विनश्यन्ति न सन्देहः फेना इव महार्णवे&lt;br&gt;&#xA;इन्द्रियैस्सह गुप्तस्य देहिनश्शत्रुतापन&lt;br&gt;&#xA;सूक्ष्मश्चरति सर्वत्र नभसीव समीरणः&lt;br&gt;&#xA;स पश्यति यथान्यायं स्पर्शान्स्पृशति चाभि भो&lt;br&gt;&#xA;बुध्यमानो यथापूर्वमखिलेनैव भारत&lt;br&gt;&#xA;इन्द्रियाणीह सर्वाणि स्वे स्वे स्थाने यथाविधि&lt;br&gt;&#xA;अनीशत्वात्प्रलीयन्ते सर्पा हतविषा इव&lt;br&gt;&#xA;इन्द्रियाणां तु सर्वेषां स्वस्थानेष्वेव सर्वशः&lt;br&gt;&#xA;आक्रम्य गतयस्सूक्ष्माश्चरत्यात्मा न संशयः&lt;br&gt;&#xA;सत्त्वस्य च गुणान्कृत्स्नान्रजसश्च गुणान्पुनः&lt;br&gt;&#xA;गुणांश्च तमसस्सर्वान्गुणान्बुद्धेश्च भारत&lt;br&gt;&#xA;गुणांश्च मनसस्तत्त्वं नभसश्च गुणांस्तथा&lt;br&gt;&#xA;गुणान्वायोश्च धर्मात्मंस्तेजसश्च गुणान्पुनः&lt;br&gt;&#xA;अपां गुणांस्तथा पार्थ पार्थिवांश्च गुणानपि&lt;br&gt;&#xA;सर्वात्मना गुणैर्व्याप्तः क्षेत्रज्ञस्स युधिष्ठिर&lt;br&gt;&#xA;आत्मा च याति क्षेत्रज्ञं कर्मणी च शुभाशुभे&lt;br&gt;&#xA;शिष्या इव महात्मानमिन्द्रियाणि च तं प्रभो&lt;br&gt;&#xA;प्रकृतिं चाप्यतिक्रम्य गच्छत्यात्मानमव्ययम्&lt;br&gt;&#xA;परं नारायणात्मानं निर्द्वन्द्वं प्रकृतेः परम्&lt;br&gt;&#xA;विमुक्तः पुण्यपापेभ्यः प्रविष्टस्तमनामयम्&lt;br&gt;&#xA;परमात्मानमगुणं न निवर्तति भारत&lt;br&gt;&#xA;शिष्टं चात्र मनस्तात इन्द्रियाणि च भारत&lt;br&gt;&#xA;आगच्छन्ति यथाकालं गुरोस्सन्देशकारिणः&lt;br&gt;&#xA;शक्यं चाल्पेन कालेन शान्तिं प्राप्तुं गुणार्थिना&lt;br&gt;&#xA;एवं युक्तेन कौन्तेय युक्तज्ञानेन मोक्षिणा&lt;br&gt;&#xA;साङ्ख्या राजन्महाप्राज्ञा गच्छन्ति परमां गतिम्&lt;br&gt;&#xA;ज्ञानेनानेन कौन्तेय तुल्यं ज्ञानं न विद्यते&lt;br&gt;&#xA;अत्र ते संशयो मा भूज्ज्ञानं साङ्ख्यं परं मतम्&lt;br&gt;&#xA;अक्षरं ध्रुवमव्यक्तं पूर्णं ब्रह्म सनातनम्&lt;br&gt;&#xA;अनादिमध्यनिधनं निर्द्वन्द्वं कर्तृ शाश्वतम्&lt;br&gt;&#xA;कूटस्थं चैव नित्यं च यद्वदन्ति शमात्मकाः&lt;br&gt;&#xA;यतस्सर्वाः प्रवर्तन्ते सर्गप्रलयविक्रियाः&lt;br&gt;&#xA;यच्च शंसन्ति शास्त्राणि वदन्ति परमर्षयः&lt;br&gt;&#xA;सर्वे विप्राश्च देवाश्च तथा शस्त्रविदो जनाः&lt;br&gt;&#xA;ब्रह्मण्यं परमं देवमनन्तं परमोऽच्युतम्&lt;br&gt;&#xA;प्रार्थयन्तश्च तं विप्रा वदन्ति शुभबुद्धयः&lt;br&gt;&#xA;सम्यग्युक्तास्तथा योगास्साङ्ख्याश्चामितदर्शनाः&lt;br&gt;&#xA;अमूर्तेस्तस्य कौन्तेय साङ्ख्यं मूर्तिरिति श्रुतिः&lt;br&gt;&#xA;अभिज्ञानानि तस्याहुर्मतं हि भरतर्षभ&lt;br&gt;&#xA;द्विविधानीह भूतानि पृथिव्यां पृथिवीपते&lt;br&gt;&#xA;जङ्गमाजङ्गमाख्यानि जङ्गमं तु विशिष्यते&lt;br&gt;&#xA;ज्ञानं महद्विद्धि महत्सु राजन्वेदेषु साङ्ख्येषु तथैव योगे&lt;br&gt;&#xA;यच्चापि दृष्टं विविधं पुराणं साङ्ख्यागतं तन्निखिलं नरेन्द्र&lt;br&gt;&#xA;यच्चेतिहासेषु महत्सु दृष्टं यच्चार्थशास्त्रे नृप शिष्टजुष्टे&lt;br&gt;&#xA;ज्ञानं च लोके यदिहास्ति किञ्चित्साङ्ख्यागतं तच्च महन्महात्मन्&lt;br&gt;&#xA;शमश्च दृष्टः परमं बलं च ज्ञानस्य सौक्ष्म्यं च यथावदुक्तम्&lt;br&gt;&#xA;तपांसि सूक्ष्माणि सुखानि चैव साङ्ख्ये यथावद्विहितानि राजन्&lt;br&gt;&#xA;विपर्यये तस्य हि पार्थ देवान्गच्छन्ति साङ्ख्यास्सततं सुखेन&lt;br&gt;&#xA;तांश्चानुसञ्चार्य ततः कृतार्थाः पतन्ति विप्रेषु यतेषु भूयः&lt;br&gt;&#xA;हित्वा च देहं प्रविशन्ति मोक्षं दिवौकसो द्यामिव पार्थ साङ्ख्याः&lt;br&gt;&#xA;ततोऽधिकं तेऽभिरता महार्थे साङ्ख्ये द्विजाः पार्थिव शिष्टजुष्टे&lt;br&gt;&#xA;तेषां न तिर्यग्गमनं हि दृष्टं नार्वाग्गतिः पापकृतां निवासः&lt;br&gt;&#xA;च चाबुधा नो अपि ते न सिद्धा ये ज्ञानमेतन्नृपतेऽनुरक्ताः&lt;br&gt;&#xA;साङ्ख्यं विशालं परमं पुराणं महार्णवं विविधमुदारकान्तम् |&lt;br&gt;&#xA;कृत्स्नं च साङ्ख्यं नृपते महात्मा नारायणो धारयतेऽप्रमेयम्&lt;br&gt;&#xA;एतन्मयोक्तं नरदेव तत्त्वं नारायणो विश्वमिदं पुराणम्&lt;br&gt;&#xA;स सर्गकाले च करोति सर्गं संहारकाले च तदत्ति भूयः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/286/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/286/</guid>
      <description>&lt;p&gt;युधिष्ठिरः-&lt;br&gt;&#xA;किं तदक्षरमित्युक्तं यस्मान्नावर्तते पुनः&lt;br&gt;&#xA;किं च तत्क्षरमित्युक्तं यस्मादावर्तते पुनः&lt;br&gt;&#xA;अक्षरक्षरयोर्व्यक्तिमिच्छाम्यरिनिषूदन&lt;br&gt;&#xA;उपलब्धुं महाबाहो तत्त्वेन कुरुनन्दन&lt;br&gt;&#xA;त्वं हि ज्ञाननिधिर्विप्रैरुच्यसे वेदपारगैः&lt;br&gt;&#xA;ऋषिभिश्च महाभागैर्यतिभिश्च महात्मभिः&lt;br&gt;&#xA;शेषमल्पं दिनानां ते दक्षिणायनभास्करे&lt;br&gt;&#xA;आवृत्ते भगवत्यर्के गन्तासि परमां गतिम्&lt;br&gt;&#xA;त्वयि प्रतिगते श्रेयः कुतश्श्रोष्यामहे वयम्&lt;br&gt;&#xA;कुरुवंशप्रदीपस्त्वं ज्ञानद्रव्येण दीप्यसे&lt;br&gt;&#xA;तदेतच्छ्रोतुमिच्छामि त्वत्तः कुरुकुलोद्वह&lt;br&gt;&#xA;न तृप्यामीह राजेन्द्र शृण्वन्नमृतमीदृशम्&lt;br&gt;&#xA;भीष्मः-&lt;br&gt;&#xA;अत्र ते वर्तयिष्येऽहमितिहासं पुरातनम्&lt;br&gt;&#xA;वसिष्ठस्य च संवादं करालजनकस्य च&lt;br&gt;&#xA;वसिष्ठं श्रेष्ठमासीनमृषीणां भास्करद्युतिम्&lt;br&gt;&#xA;पप्रच्छ जनको राजा ज्ञानं नैश्श्रेयसं परम्&lt;br&gt;&#xA;परमध्यात्मकुशलमध्यात्मगतिनिश्चयम्&lt;br&gt;&#xA;मैत्रावरुणिमासीनमभिवाद्य कृताञ्जलिः&lt;br&gt;&#xA;स्वक्षरं प्रश्रितवचो मधुरं चाप्यनुल्बणम्&lt;br&gt;&#xA;पप्रच्छर्षिवरं राजा करालजनकः पुरा&lt;br&gt;&#xA;जनकः-&lt;br&gt;&#xA;भगवञ्श्रोतुमिच्छामि परं ब्रह्म सनातनम्&lt;br&gt;&#xA;यस्मान्न पुनरावृत्तिमाप्नुवन्ति मनीषिणः&lt;br&gt;&#xA;यच्च तत्क्षरमित्युक्तं यथेदं क्षरते जगत्&lt;br&gt;&#xA;यच्चाक्षरमिति प्रोक्तं शिवं क्षेम्यमनामयम्&lt;br&gt;&#xA;वसिष्ठः-&lt;br&gt;&#xA;श्रूयतां पृथिवीपाल क्षरतीदं यथा जगत्&lt;br&gt;&#xA;यन्न क्षरति पूर्वेण यावत्कालेन चाप्यथ&lt;br&gt;&#xA;युगं द्वादशसाहस्रं कल्पं विद्धि चतुर्गुणम्&lt;br&gt;&#xA;दशकल्पशतावृत्तं तदहर्ब्राह्ममुच्यते&lt;br&gt;&#xA;रात्रिश्चैतावती राजन्यस्यान्ते प्रतिबुध्यते&lt;br&gt;&#xA;सृजत्यनन्तकर्माणं महान्तं भूतमग्रजम्&lt;br&gt;&#xA;मूर्तिमन्तममूर्तात्मा विश्वं शम्भुस्स्वयम्भुवम्&lt;br&gt;&#xA;अणिमा लघिमा प्राप्तिरीशानं ज्योतिरव्ययम्&lt;br&gt;&#xA;सर्वतः पाणिपादं तत्सर्वतोक्षिशिरोमुखम्&lt;br&gt;&#xA;सर्वतश्श्रुतिमल्लोके सर्वमावृत्य तिष्ठति&lt;br&gt;&#xA;हिरण्यगर्भो भगवानेष बुद्धिरिति स्मृतः&lt;br&gt;&#xA;महानिति च योगेषु विरिञ्च इति चाप्युत&lt;br&gt;&#xA;साङ्ख्ये च पठ्यते शास्त्रे नामभिर्बहुधात्मकः&lt;br&gt;&#xA;विचित्ररूपो विश्वात्मा एकोऽक्षर इति स्मृतः&lt;br&gt;&#xA;कृतं नैकात्मकं येन कृतं त्रैलोक्यमात्मना&lt;br&gt;&#xA;तथैव बहुरूपत्वाद्विश्वरूप इति स्मृतः&lt;br&gt;&#xA;एष वै विक्रियापन्नस्सृजत्यात्मानमात्मना&lt;br&gt;&#xA;अहङ्कारं महातेजाः प्रजापतिरहङ्कृतम्&lt;br&gt;&#xA;अव्यक्ताद्व्यक्तमापन्नं विद्यासर्गं वदन्ति तम्&lt;br&gt;&#xA;महतश्चाप्यहङ्कारमविद्यासर्गमेव च&lt;br&gt;&#xA;अविदिश्च विदिश्चैव समुत्पन्नावथैकतः&lt;br&gt;&#xA;विद्याविद्येति विख्याते श्रुतिश्चाध्यात्मचिन्तकैः&lt;br&gt;&#xA;भूतसर्गमहङ्कारात्तृतीयं विद्धि पार्थिव&lt;br&gt;&#xA;अहङ्कारेषु भूतेषु चतुर्थं विद्धि वैकृतम्&lt;br&gt;&#xA;वायुर्ज्योतिरथाकाशमापोऽथ पृथिवी तथा&lt;br&gt;&#xA;शब्दस्स्पर्शश्च रूपं च रसो गन्धस्तथैव च&lt;br&gt;&#xA;एवं युगपदुत्पन्नं दशवर्गमसंशयम्&lt;br&gt;&#xA;पञ्चमं विद्धि राजेन्द्र भौतिकं सर्गमर्थवत्&lt;br&gt;&#xA;श्रोत्रं त्वक्चक्षुषी जिह्वा घ्राणमेव च पञ्चमम्&lt;br&gt;&#xA;वाक्च हस्तौ च पादौ च पायुर्मेढ्रं तथैव च&lt;br&gt;&#xA;बुद्धीन्द्रियाणि चैतानि तथा कर्मेन्द्रियाणि च&lt;br&gt;&#xA;सम्भूतानीह युगपन्मनसा सह पार्थिव&lt;br&gt;&#xA;एषा तत्त्वचतुर्विंशत्सर्वाकृतिषु वर्तते&lt;br&gt;&#xA;यां ज्ञात्वा नाभिशोचन्ति ब्राह्मणास्तत्त्वदर्शिनः&lt;br&gt;&#xA;एतद्देहे समाख्यानं त्रैलोक्ये सर्वदेहिषु&lt;br&gt;&#xA;वेदितव्यं नरश्रेष्ठ सदेवनरदानवे&lt;br&gt;&#xA;सयक्षभूतगन्धर्वे सकिन्नरमहोरगे&lt;br&gt;&#xA;सचारणपिशाचे वै सदेवर्षिनिशाचरे&lt;br&gt;&#xA;सदंशकीटमशके सपत्रिक्रिमिकीटके&lt;br&gt;&#xA;मूषके शुनि श्वपाके वै सचाण्डाले सपुल्कसे&lt;br&gt;&#xA;हस्त्यश्वखरशार्दूले सवृके गवि चैव हि&lt;br&gt;&#xA;यच्च मूर्तिमयं किञ्चित्सर्वत्रैतन्निदर्शनम्&lt;br&gt;&#xA;जले भुवि तथाऽऽकाशे नान्यथेति विनिश्चयः&lt;br&gt;&#xA;स्थानं देहवतामस्ति इत्येवमनुशुश्रुमः&lt;br&gt;&#xA;कृत्स्नमेतावतस्तात क्षरते व्यक्तसञ्ज्ञकम्&lt;br&gt;&#xA;अहन्यहनि भूतात्मा ततः क्षर इति स्मृतः&lt;br&gt;&#xA;एतच्च क्षरमित्युक्तं क्षरतीदं यथा जगत्&lt;br&gt;&#xA;जगन्मोहात्मकं प्राहुरव्यक्तं व्यक्तसञ्ज्ञकम्&lt;br&gt;&#xA;महांश्चैवाग्रजो नित्यमेतत्क्षेत्रनिदर्शनम्&lt;br&gt;&#xA;कथितं ते महाराज यस्मान्नावर्तते पुनः&lt;br&gt;&#xA;पञ्चविंशतिमो विष्णुर्निस्तत्त्वस्तत्त्वसञ्ज्ञकः&lt;br&gt;&#xA;तत्त्वसंश्रयणादेनं तत्तत्वमाहुर्मनीषिणः&lt;br&gt;&#xA;यन्मर्त्यमसृजद्व्यक्तं तत्तन्मूर्त्यधितिष्ठति&lt;br&gt;&#xA;चतुर्विंशतिमोऽव्यक्तो ह्यमूर्तः पञ्चविंशकः&lt;br&gt;&#xA;स एव हृदि सर्वासु मूर्तिष्वात्माऽवतिष्ठते&lt;br&gt;&#xA;चेतयंश्चेतनान्नित्यं सर्वमूर्तिरमूर्तिमान्&lt;br&gt;&#xA;सर्गप्रत्ययधर्मिण्यामसर्गप्रत्ययात्मकः&lt;br&gt;&#xA;गोचरे वर्तते नित्यं निर्गुणो गुणसञ्ज्ञके&lt;br&gt;&#xA;एवमेष महानात्मा सर्गप्रलयकोविदः&lt;br&gt;&#xA;विकुर्वाणः प्रकृतिमानभिमन्यत्यबुद्धिमान्&lt;br&gt;&#xA;तमस्सत्त्वरजोयुक्तस्तासु तास्विह योनिषु&lt;br&gt;&#xA;लीयतेऽप्रतिबुद्धत्वादबुद्धजनसेवनात्&lt;br&gt;&#xA;सहवासान्निवासात्मा नान्योऽहमिति मन्यते&lt;br&gt;&#xA;योऽहं सोऽहमिति ह्युक्त्वा स गुणाननुवर्तते&lt;br&gt;&#xA;तमसा तामसान्भावान्विविधान्प्रतिपद्यते&lt;br&gt;&#xA;रजसा राजसांश्चैव सात्विकान्सत्वसंश्रयात्&lt;br&gt;&#xA;शुक्ललोहितकृष्णानि रूपाण्येतानि त्रीणि तु&lt;br&gt;&#xA;सर्वाण्यन्यानि रूपाणि जानीहि प्राकृतानि वै&lt;br&gt;&#xA;तामसा निरयं यान्ति राजसा मानुषांस्तथा&lt;br&gt;&#xA;सात्त्विका देवलोकाय गच्छन्ति सुखभागिनः&lt;br&gt;&#xA;निष्कैवल्येन पापेन तिर्यग्योनिमवाप्नुयात्&lt;br&gt;&#xA;पुण्यपापेन मानुष्यं पुण्येनैकेन देवताः&lt;br&gt;&#xA;एवमव्यक्तविषयं क्षरमाहुर्मनीषिणः&lt;br&gt;&#xA;पञ्चविंशतिमो योऽयं ज्ञानादेव प्रवर्तते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/287/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/287/</guid>
      <description>&lt;p&gt;वसिष्ठः-&lt;br&gt;&#xA;एवमप्रतिबुद्धत्वादबुद्धमनुवर्तनात्&lt;br&gt;&#xA;देही देहसहस्राणि सदा समभिपद्यते&lt;br&gt;&#xA;तिर्यग्योनौ मनुष्यत्वे कदाचिद्देवतास्वपि&lt;br&gt;&#xA;उपपद्यति संयोगाद्गुणैस्सह गुणक्षयात्&lt;br&gt;&#xA;मानुषत्वाद्दिवं याति दिवो मानुष्यमेव च&lt;br&gt;&#xA;मानुष्यान्निरयं स्थानमानन्त्यं प्रतिपद्यते&lt;br&gt;&#xA;कोशकारो यथाऽऽत्मानं कीटस्समवरुद्ध्यति&lt;br&gt;&#xA;सूत्रतन्तुगुणैर्नित्यं तथाऽयमगुणो गुणैः&lt;br&gt;&#xA;द्वन्द्वमेति च निर्द्वन्द्वस्तासु तास्विह योनिषु&lt;br&gt;&#xA;शीर्षरोगेऽक्षिरोगे च दन्तशूले गलग्रहे&lt;br&gt;&#xA;जलोदरे प्लीहरोगे ज्वरे मण्डविषूचके&lt;br&gt;&#xA;श्वित्रे कुष्ठेऽग्निदग्धे च सिध्मापस्मारयोरपि&lt;br&gt;&#xA;यानि चान्यानि द्वन्द्वानि प्राकृतानि शरीरिषु&lt;br&gt;&#xA;उत्पद्यन्ते विचित्राणि तान्येषोऽप्यभिमन्यते&lt;br&gt;&#xA;अभिमन्यत्यभीमानात्तथैव सुकृतान्यपि&lt;br&gt;&#xA;शुक्लवासाश्च दुर्वासाश्शायी नित्यमधस्तथा&lt;br&gt;&#xA;मण्डूकशायी च तथा वीरासनगतस्तथा&lt;br&gt;&#xA;चीरधारणमाकाशे शयनं स्थानमेव च&lt;br&gt;&#xA;इष्टकाप्रस्तरे चैव कण्टकप्रस्तरे तथा&lt;br&gt;&#xA;भस्मप्रस्तरशायी च भूमिशय्याऽनुलेपनः&lt;br&gt;&#xA;वीरस्थानेऽम्बुपङ्के च शयनं फलकेषु च&lt;br&gt;&#xA;विविधासु च शय्यासु फलगृद्ध्यान्वितस्तथा&lt;br&gt;&#xA;मुञ्जमेखलनग्नत्वं क्षौमकृष्णाजिनानि च&lt;br&gt;&#xA;शणवालपरीधानो व्याघ्रचर्मपरिच्छदः&lt;br&gt;&#xA;सिंहचर्मपरीधानः पट्टवासास्तथैव च&lt;br&gt;&#xA;कीटकार्पासवसनश्चीरवासास्तथैव च&lt;br&gt;&#xA;वस्त्राणि चान्यानि बहून्यभिमन्यत्यबुद्धिमान्&lt;br&gt;&#xA;भोजनानि विचित्राणि व्रतानि विविधानि च&lt;br&gt;&#xA;एकवस्त्रान्तराशित्वमेककालिकभोजनम्&lt;br&gt;&#xA;चतुर्थाष्टमकालश्च षष्ठकालिक एव च&lt;br&gt;&#xA;षड्रात्रभोजनश्चैव तथैवाष्टाहभोजनः&lt;br&gt;&#xA;सप्तरात्रदशाहारो द्वादशाहार एव च&lt;br&gt;&#xA;मासोपवासी मूलाशी फलाहारस्तथैव च&lt;br&gt;&#xA;वायुभक्षोऽम्बुपिण्याकगोमयादान एव च&lt;br&gt;&#xA;गोमूत्रभोजनश्चैव शाकपुष्पाद एव च&lt;br&gt;&#xA;शेवालभोजनश्चैव तथाऽऽचामेन वर्तयन्&lt;br&gt;&#xA;वर्तयञ्जीर्णपर्णैश्च प्रकीर्णफलभोजनः&lt;br&gt;&#xA;विविधानि च कृच्छ्राणि सेवते सुखकाङ्क्षया&lt;br&gt;&#xA;चान्द्रायणानि विधिना चीर्णानि विविधानि च&lt;br&gt;&#xA;चातुराश्रम्यपन्थानमाश्रयत्याश्रमानपि&lt;br&gt;&#xA;उपासीनश्च पाषण्डान्गुहाश्शैलांस्तथैव च&lt;br&gt;&#xA;विविक्ताश्च शिलाच्छायास्तथा प्रस्रवणानि च&lt;br&gt;&#xA;विविधानि च जप्यानि व्रतानि विविधानि च&lt;br&gt;&#xA;नियमान्सुविचित्रांश्च विविधानि तपांसि च&lt;br&gt;&#xA;यज्ञांश्च विविधाकारान्विधींश्च विविधांस्तथा&lt;br&gt;&#xA;वणिक्पथं द्विजं क्षत्रं वैश्यं शूद्रं तथैव च&lt;br&gt;&#xA;दानं च विविधाकारं दीनान्धकृपणादिषु&lt;br&gt;&#xA;अभिमन्यत्यसम्बोधात्तथैव त्रिविधान्गुणान्&lt;br&gt;&#xA;सत्वं रजस्तमश्चैव धर्मार्थौ काममेव च&lt;br&gt;&#xA;प्रकृत्याऽऽत्मानमेवात्मा एवं प्रविभजत्युत&lt;br&gt;&#xA;स्वधाकारवषट्कारौ स्वाहाकारनमस्क्रियाः&lt;br&gt;&#xA;याजनाध्यापने दानं तथैवाहुः प्रतिग्रहम्&lt;br&gt;&#xA;यजनाध्ययने चैव यच्चान्यदपि किञ्चन&lt;br&gt;&#xA;जन्ममृत्युविवादे च तथा विशसनेऽपि च&lt;br&gt;&#xA;शुभाशुभमयं सर्वमेतदाहुः क्रियाफलम्&lt;br&gt;&#xA;प्रकृतिः कुरुते देवी महाप्रलयमेव च&lt;br&gt;&#xA;दिवसान्ते गुणानेतानावृत्यैकोऽवतिष्ठते&lt;br&gt;&#xA;रश्मिजालमिवादित्यस्तत्तत्काले नियच्छति&lt;br&gt;&#xA;एवमेषोऽसकृत्सर्वं क्रीडार्थमभिमन्यते&lt;br&gt;&#xA;आत्मा रूपगुणानेतान्विविधान्हृदयप्रियान्&lt;br&gt;&#xA;एवमेष विकुर्वाणस्सर्गप्रलयकर्मणी&lt;br&gt;&#xA;क्रियाक्रियापथे रक्तस्त्रिगुणास्त्रिगुणातिगः&lt;br&gt;&#xA;क्रियाक्रियापथोपेतस्तथा तदभिमन्यते&lt;br&gt;&#xA;मम द्वन्द्वान्यथैतानि मम वर्तन्ति नित्यशः&lt;br&gt;&#xA;ममैवैतानि जायन्ते बाधन्ते तानि मामिति&lt;br&gt;&#xA;निस्तर्तव्यान्यथैतानि सर्वाणीति नराधिप&lt;br&gt;&#xA;मन्यत्ययं ह्यबुद्धित्वात्तथैव सुकृतान्यपि&lt;br&gt;&#xA;भोक्तव्यानि मयैतानि देवलोकगतेन वै&lt;br&gt;&#xA;इहैव चैतद्भोक्ष्यामि शुभाशुभफलोदयम्&lt;br&gt;&#xA;पुण्यमेव तु कर्तव्यं नाकृत्वा सुखमेधते&lt;br&gt;&#xA;यावदन्तं च मे सौख्यं जात्यां जात्यां भविष्यति&lt;br&gt;&#xA;भविष्यति च मे दुःखं कृतेनेहाप्यनन्तकम्&lt;br&gt;&#xA;मम दुःखं हि मानुष्यं निरये चापि मज्जनम्&lt;br&gt;&#xA;निरयाच्चापि मानुष्यं कालेनैष्याम्यहं पुनः&lt;br&gt;&#xA;मनुष्यत्वाच्च देवत्वं देवत्वात्पौरुषं पुनः&lt;br&gt;&#xA;मनुषत्वाच्च निरयं पर्यायेणोपगच्छति&lt;br&gt;&#xA;य एवं वेत्ति नित्यं वै निरात्मात्मगुणैर्वृतः&lt;br&gt;&#xA;तेन देवमनुष्येषु निरये चोपपद्यते&lt;br&gt;&#xA;ममत्वेनावृतो नित्यं तत्रैव परिवर्तते&lt;br&gt;&#xA;सर्गकोटिसहस्राणि मरणान्तासु योनिषु&lt;br&gt;&#xA;य एवं कुरुते कर्म शुभाशुभफलात्मकम्&lt;br&gt;&#xA;स एवं फलमश्नाति त्रिषु लोकेषु मूर्तिमान्&lt;br&gt;&#xA;प्रकृतिः कुरुते कर्म शुभाशुभफलात्मकम्&lt;br&gt;&#xA;प्रकृतिश्च तदश्नाति त्रिषु लोकेषु कामगा&lt;br&gt;&#xA;तिर्यग्योनौ मनुष्यत्वे देवलोके तथैव च&lt;br&gt;&#xA;त्रीणि स्थानानि चैतानि जानीयात्प्राकृतानि ह&lt;br&gt;&#xA;अलिङ्गां प्रकृतिं त्वाहुर्लिङ्गैरनुमिमीमहे&lt;br&gt;&#xA;तथैव पौरुषं लिङ्गमनुमानाद्धि गम्यते&lt;br&gt;&#xA;स लिङ्गान्तरमासाद्य प्राकृतं लिङ्गमव्रणम्&lt;br&gt;&#xA;व्रणद्वाराण्यधिष्ठाय कर्मणाऽऽत्मनि मन्यते&lt;br&gt;&#xA;श्रोत्रादीनि तु सर्वाणि पञ्च कर्मेन्द्रियाणि च&lt;br&gt;&#xA;वागादीनि प्रवर्तन्ते गुणेष्वेव गुणैस्सह&lt;br&gt;&#xA;अहमेतानि वै कुर्वन्मय्येतानीन्द्रियाणि ह&lt;br&gt;&#xA;निरिन्द्रियो हि मन्येत व्रणवानस्मि निर्व्रणः&lt;br&gt;&#xA;अलिङ्गो लिङ्गमात्मानमकालः कालमात्मनः&lt;br&gt;&#xA;असत्त्वस्सत्त्वमात्मानमतत्त्वं तत्त्वमात्मनः&lt;br&gt;&#xA;अमृत्युर्मृत्युमात्मानमतमास्तम आत्मनः&lt;br&gt;&#xA;अक्षेत्रः क्षेत्रमात्मानमसर्गस्सर्गमात्मनः&lt;br&gt;&#xA;अतपास्तप आत्मानमगतिर्गतिमात्मनः&lt;br&gt;&#xA;अभवो भवमात्मानमभयो भयमात्मनः&lt;br&gt;&#xA;अकर्ता चैव कर्तृत्वमबीजो बीजमात्मनः&lt;br&gt;&#xA;अक्षरः क्षरमात्मानमबुद्धिस्त्वभिमन्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/288/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/288/</guid>
      <description>&lt;p&gt;वसिष्ठः-&lt;br&gt;&#xA;एवमप्रतिबुद्धत्वादबुद्धजनसेवनात्&lt;br&gt;&#xA;सर्गकोटिसहस्राणि पतनान्तानि गच्छति&lt;br&gt;&#xA;धाम्ना धामसहस्राणि मरणान्तानि गच्छति&lt;br&gt;&#xA;तिर्यग्योनौ मनुष्यत्वे देवलोके तथैव च&lt;br&gt;&#xA;चन्द्रमा इव कोशानां पुनस्तत्र सहस्रशः&lt;br&gt;&#xA;लीयतेऽप्रतिबुद्धत्वादेवमेष ह्यबुद्धिमान्&lt;br&gt;&#xA;कला पञ्चदशी योनिस्तद्धाम इति पठ्यते&lt;br&gt;&#xA;नित्यमेतद्विजानीहि सोमष्षोडशमी कला&lt;br&gt;&#xA;कलया जायतेऽजस्रं पुनः पुनरबुद्धिमान्&lt;br&gt;&#xA;धाम तस्योपयुञ्जन्ति पितृदेवगणाः पुनः&lt;br&gt;&#xA;षोडशी तु कला सूक्ष्मा स सोम उपधार्यताम्&lt;br&gt;&#xA;न तूपयुज्यते देवैर्देवानुपयुनक्ति सा&lt;br&gt;&#xA;एवं तां क्षपयित्वा हि जायते नृपसत्तम&lt;br&gt;&#xA;सा ह्यस्य प्रकृतिर्दृष्टा तत्क्षयान्मोक्ष उच्यते&lt;br&gt;&#xA;तदेवं षोडशकलं देहमव्यक्तसञ्ज्ञकम्&lt;br&gt;&#xA;ममायमिति मन्वानस्तत्रैव परिवर्तते&lt;br&gt;&#xA;पञ्चविंशस्तथैवात्मा तस्यैवाप्रतिबोधनात्&lt;br&gt;&#xA;विमलश्च विशुद्धश्च शुद्धामलनिषेवणात्&lt;br&gt;&#xA;अशुद्ध एव शुद्धात्मा तादृग्भवति पार्थिव&lt;br&gt;&#xA;अबुद्धसेवनाच्चापि बुद्धोऽप्यबुद्धतां व्रजेत्&lt;br&gt;&#xA;तथैवाप्रतिबुद्धोऽपि विज्ञेयो नृपसत्तम&lt;br&gt;&#xA;प्रकृतेस्त्रिगुणायास्तु सेवनात्त्रिगुणो भवेत्&lt;br&gt;&#xA;करालजनकः-&lt;br&gt;&#xA;अक्षरक्षरयोरेष द्वयोस्सम्बन्ध उच्यते&lt;br&gt;&#xA;स्त्रीपुंसोर्वापि भगवन्सम्बन्धस्तद्वदुच्यते&lt;br&gt;&#xA;ऋते न पुरुषेणेह स्त्री गर्भं धारयत्युत&lt;br&gt;&#xA;ऋते स्त्रियं न पुरुषो रूपं निर्वर्तयेत्तथा&lt;br&gt;&#xA;अन्योन्यस्यैव सम्बन्धादन्योन्यगुणसंश्रयात्&lt;br&gt;&#xA;रूपं निर्वर्तयत्येतदेवं सर्वासु योनिषु&lt;br&gt;&#xA;स्त्रीपुंसोरभिसंरोधादन्योन्यगुणसंश्रयात्&lt;br&gt;&#xA;ऋतौ निर्वर्तते रूपं तद्वक्ष्यामि निदर्शनम्&lt;br&gt;&#xA;ये गुणाः पुरुषस्येह ये च मातृगुणास्तथा&lt;br&gt;&#xA;अस्थि स्नायु च मज्जानं जानीमः पितृतो द्विज&lt;br&gt;&#xA;त्वङ्मांसं शोणितं चेति मातृजान्यपि शुश्रुमः&lt;br&gt;&#xA;एवमेतद्द्विजश्रेष्ठ वेदशास्त्रेषु पठ्यते&lt;br&gt;&#xA;प्रमाणं यच्च वेदोक्तं शास्त्रोक्तं यच्च पठ्यते&lt;br&gt;&#xA;वेदशास्त्रप्रमाणं च प्रमाणं तु सनातनम्&lt;br&gt;&#xA;एवमेवाभिसम्बद्धौ नित्यं प्रकृतिपूरुषौ&lt;br&gt;&#xA;पश्यामि भगवंस्तस्मान्मोक्षधर्मो न विद्यते&lt;br&gt;&#xA;अथवाऽनन्तरकृतं किञ्चिदेव निदर्शनम्&lt;br&gt;&#xA;तन्ममाचक्ष्व तत्त्वेन प्रत्यक्षो ह्यसि सर्वथा&lt;br&gt;&#xA;मोक्षकामा वयं चापि काङ्क्षामो यदनामयम्&lt;br&gt;&#xA;अदेहमजरं नित्यमतीन्द्रियमनीश्वरम्&lt;br&gt;&#xA;वसिष्ठः-&lt;br&gt;&#xA;यदेतदुक्तं भवता वेदशास्त्रनिदर्शनम्&lt;br&gt;&#xA;एवमेतद्यथा चैतन्न गृह्णाति तथा भवान्&lt;br&gt;&#xA;धार्यते हि त्वया ग्रन्थ उभयोर्वेदशास्त्रयोः&lt;br&gt;&#xA;न तु ग्रन्थस्य तत्त्वज्ञो यथावत्त्वं नरेश्वर&lt;br&gt;&#xA;यो हि वेदे च शास्त्रे च ग्रन्थधारणतत्परः&lt;br&gt;&#xA;न च ग्रन्थार्थतत्त्वज्ञस्तस्य तद्धारणं वृथा&lt;br&gt;&#xA;भारं स वहते तस्य ग्रन्थस्यार्थं न वेत्ति यः&lt;br&gt;&#xA;यस्तु ग्रन्थार्थतत्त्वज्ञो नास्य तद्धारणं वृथा&lt;br&gt;&#xA;ग्रन्थस्यार्थं च पृष्टस्संस्तादृशो वक्तुमर्हति&lt;br&gt;&#xA;यथातत्त्वाधिगमनादर्थं तस्य स विन्दति&lt;br&gt;&#xA;वस्तु संसत्सु कथयेद्ग्रन्थार्थं स्थूलबुद्धिमान्&lt;br&gt;&#xA;स कथं मन्दविज्ञानो ग्रन्थं वक्ष्यति निर्णयात्&lt;br&gt;&#xA;निर्णयाद्वाऽपि छिद्रात्मा न तं वक्ष्यति तत्त्वतः&lt;br&gt;&#xA;सोऽपहास्यात्मतामेति यस्माच्चावाप्तवानपि&lt;br&gt;&#xA;तस्मात्त्वं शृणु राजेन्द्र यथैतदनुदृश्यते&lt;br&gt;&#xA;याथातथ्येन साङ्ख्येषु योगेषु च महत्सु च&lt;br&gt;&#xA;यदेव योगाः पश्यन्ति साङ्ख्यैस्तदनुचक्षते&lt;br&gt;&#xA;एकं साङ्ख्यं च योगं च यः पश्यति स पश्यति&lt;br&gt;&#xA;त्वङ्मांसं रुधिरं मेदः पित्तं मज्जाऽस्थि स्नायु च&lt;br&gt;&#xA;एतदैन्द्रियकं तात यच्च त्वमिदमात्थ वै&lt;br&gt;&#xA;द्रव्याद्द्रव्यस्य निष्पत्तिमिन्द्रियादिन्द्रियं तथा&lt;br&gt;&#xA;देहाद्देहमवाप्नोति बीजाद्बीजं तथैव च&lt;br&gt;&#xA;निरिन्द्रियस्याबीजस्य निर्द्रव्यस्यास्य देहिनः&lt;br&gt;&#xA;कथं गुणा भविष्यन्ति निर्गुणत्वान्महात्मनः&lt;br&gt;&#xA;गुणा गुणेषु जायन्ते तत्रैव निविशन्ति च&lt;br&gt;&#xA;एवं गुणाः प्रकृतितो जायन्ते निविशन्ति च&lt;br&gt;&#xA;त्वङ्मांसं रुधिरं मेदः पित्तं मज्जाऽस्थि स्नायु च&lt;br&gt;&#xA;अष्टौतान्यथ शुक्रेण जानीहि प्राकृतानि वै&lt;br&gt;&#xA;पुमांश्चैवापुमांश्चैव त्रैलिङ्ग्यं प्राकृतं स्मृतम्&lt;br&gt;&#xA;नैवापुमान्पुमांश्चैव स लिङ्गीत्यभिधीयते&lt;br&gt;&#xA;अलिङ्गा प्रकृतिर्लिङ्गैरुपलभ्यति साऽऽत्मजैः&lt;br&gt;&#xA;यथा पुष्पफलैर्नित्यमृतवो मूर्तयस्तथा&lt;br&gt;&#xA;एवमप्यनुमानेन ह्यलिङ्गमुपलभ्यते&lt;br&gt;&#xA;पञ्चविंशतिमस्तात लिङ्गेष्वनियतात्मकः&lt;br&gt;&#xA;अनादिनिधनोऽनन्तस्सर्वदर्शी निरामयः&lt;br&gt;&#xA;केवलं त्वभिमानित्वाद्गुणेष्वगुण उच्यते&lt;br&gt;&#xA;गुणा गुणवतस्सन्ति निर्गुणस्य कुतो गुणाः&lt;br&gt;&#xA;तस्मात्तेन विजानन्ति ये जना गुणदर्शिनः&lt;br&gt;&#xA;यदा त्वेष गुणानेत्य निर्गुणस्त्वभिमन्यते&lt;br&gt;&#xA;तदा स गुणवानेव परमेणानुपश्यति&lt;br&gt;&#xA;यत्तद्बुद्धेः परं प्राहुस्साङ्ख्ययोगाश्च सर्वशः&lt;br&gt;&#xA;बुध्यमानं महाप्राज्ञमबुद्धपरिवर्जनात्&lt;br&gt;&#xA;अप्रबुद्धमथाव्यक्तं सगुणं प्राहुरनीश्वरम्&lt;br&gt;&#xA;निर्गुणं चेश्वरं नित्यमधिष्ठातारमेव च&lt;br&gt;&#xA;प्रकृतेश्च गुणानां च पञ्चविंशतिकं बुधाः&lt;br&gt;&#xA;साङ्ख्ययोगे च कुशला बुध्यन्ते परमर्षिणः&lt;br&gt;&#xA;यदा प्रबुद्धास्त्वव्यक्तमवस्थाजन्मभीरवः&lt;br&gt;&#xA;बुध्यमानं न बुध्यन्ते गमयन्ति समं तदा&lt;br&gt;&#xA;एतन्निदर्शनं सम्यगसम्यक्चार्थदर्शनम्&lt;br&gt;&#xA;बुध्यमानप्रबुद्धाभ्यां पृथक्पृथगरिन्दम&lt;br&gt;&#xA;परस्परेणैतदुक्तं क्षराक्षरनिदर्शनम्&lt;br&gt;&#xA;एकत्वमक्षरं प्राहुर्नानात्वं क्षरमुच्यते&lt;br&gt;&#xA;पञ्चविंशतिनिष्ठोऽयं यदा सम्यक्प्रचक्षते&lt;br&gt;&#xA;एकत्वं दर्शनं चास्य नानात्वं चाप्यदर्शनम्&lt;br&gt;&#xA;तत्त्वनिस्तत्त्वयोरेतत्पृथगेव निदर्शनम्&lt;br&gt;&#xA;पञ्चविंशतितत्वं तु तत्त्वमाहुर्मनीषिणः&lt;br&gt;&#xA;निस्तत्त्वं पञ्चविंशस्य परमाहुर्निदर्शनम्&lt;br&gt;&#xA;वर्गस्य वर्गमाचारं तस्मात्सत्त्वात्सनातनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/289/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/289/</guid>
      <description>&lt;p&gt;जनकः-&lt;br&gt;&#xA;नानात्वैकत्वमित्युक्तं त्वयैतदृषिसत्तम&lt;br&gt;&#xA;पश्यामि वाऽभिसन्दिग्धमेतयोर्वै निदर्शनम्&lt;br&gt;&#xA;तथाऽबुद्धप्रबुद्धाभ्यां बुध्यमानस्य चानघ&lt;br&gt;&#xA;स्थूलबुद्ध्या न पश्यामि तत्त्वमेतन्न संशयः&lt;br&gt;&#xA;अक्षरक्षरयोर्युक्तं त्वया यदपि कारणम्&lt;br&gt;&#xA;तदप्यस्थिरबुद्धित्वात्प्रनष्टमिव मेऽनघ&lt;br&gt;&#xA;तदेत्तच्छ्रोतुमिच्छामि नानात्वैकत्वदर्शनम्&lt;br&gt;&#xA;प्रबुद्धमप्रबुद्धं च बुध्यमानं च तत्त्वतः&lt;br&gt;&#xA;विद्याविद्ये च भगवन्नक्षरं क्षरमेव च&lt;br&gt;&#xA;साङ्ख्यं योगं च कार्त्स्न्येन पृथक्चैवापृथक्च ह&lt;br&gt;&#xA;वसिष्ठः-&lt;br&gt;&#xA;हन्त तेऽहं प्रवक्ष्यामि यदेतदनुपृच्छसि&lt;br&gt;&#xA;योगकृत्यं महाराज पृथगेव शृणुष्व मे&lt;br&gt;&#xA;योगकृत्यं तु योगानां ध्यानमेव परं बलम्&lt;br&gt;&#xA;तच्चापि द्विविधं ध्यानमाहुर्वेदविदो जनाः&lt;br&gt;&#xA;एकाग्रता च मनसः प्राणायामस्तथैव च&lt;br&gt;&#xA;प्राणायामस्तु सगुणो निर्गुणो मनसस्तथा&lt;br&gt;&#xA;मूत्रोत्सर्गे पुरीषे च भोजने च नराधिप&lt;br&gt;&#xA;द्विकालं नाभियुञ्जीत शेषं युञ्जीत तत्परः&lt;br&gt;&#xA;इन्द्रियाणीन्द्रियार्थेभ्यो निवर्त्य मनसा मुनिः&lt;br&gt;&#xA;दशद्वादशभिर्वाऽपि चतुर्विंशात्परं ततः&lt;br&gt;&#xA;तं चोदनाभिर्मतिमानात्मानं चोदयेदथ&lt;br&gt;&#xA;तिष्ठन्तमजरं तं तु यत्तदुक्तं मनीषिभिः&lt;br&gt;&#xA;तैश्चात्मा सततं ज्ञेय इत्येवमनुशुश्रुम&lt;br&gt;&#xA;द्रुतं ह्यहीनमनसा नान्यथेति विनिश्चयः&lt;br&gt;&#xA;विमुक्तस्सर्वसङ्गेभ्यो लघ्वाहारो जितेन्द्रियः&lt;br&gt;&#xA;पूर्वरात्रेऽपररात्रे च धारयेत मनोऽऽत्मनि&lt;br&gt;&#xA;स्थिरीकृत्येन्द्रियग्रामं मनसा मिथिलाधिप&lt;br&gt;&#xA;मनो बुद्ध्या स्थिरं कृत्वा पाषाण इव निश्चलः&lt;br&gt;&#xA;स्थाणुवच्चाप्यकम्प्यस्स्याद्दारुवच्चापि निश्चलः&lt;br&gt;&#xA;बुधा विधिविधानज्ञास्तदा युक्तं प्रचक्षते&lt;br&gt;&#xA;न शृणोति न चाघ्राति न रस्यति न पश्यति&lt;br&gt;&#xA;न च स्पर्शं विजानाति न सङ्कल्पयते मनः&lt;br&gt;&#xA;न चाभिमन्यते किञ्चिन्न च बुध्यति काष्ठवत्&lt;br&gt;&#xA;तदा प्रकृतिमापन्नं युक्तमाहुर्मनीषिणः&lt;br&gt;&#xA;निवाते हि यथा दीपो दीप्यमानः प्रदृश्यते&lt;br&gt;&#xA;निरिङ्गश्चाचलश्चोर्ध्वं न तिर्यग्गतिमाप्नुयात्&lt;br&gt;&#xA;तदा तमनुपश्येत यस्मिन्दृष्टे तु कथ्यते&lt;br&gt;&#xA;हृदयस्थोऽन्तरात्मेति ज्ञेयो ज्ञस्तात मद्विधैः&lt;br&gt;&#xA;विधूम इव सप्तार्चिरादित्य इव रश्मिमान्&lt;br&gt;&#xA;वैद्युतोऽग्निरिवाकाशे दृश्यतेऽऽत्मा तथाऽऽत्मनि&lt;br&gt;&#xA;यं पश्यन्ति महात्मानो धृतिमन्तो मनीषिणः&lt;br&gt;&#xA;ब्राह्मणा ब्रह्मयोनिस्था ह्ययोनिममृतात्मकम्&lt;br&gt;&#xA;तदेवाहुरणुभ्योऽणुं तन्महद्भ्यो महत्तरम्&lt;br&gt;&#xA;तत्तत्र सर्वभूतेषु ध्रुवं तिष्ठन्न दृश्यते&lt;br&gt;&#xA;बुद्धिद्रव्येण दृश्येत मनोदीपेन लोककृत्&lt;br&gt;&#xA;महतस्तमसस्तात पारे तिष्ठति तामसः&lt;br&gt;&#xA;स आत्मेति च वै प्रोक्तस्तत्त्वज्ञैर्वेदपारगैः&lt;br&gt;&#xA;विमलो वितमस्कश्च निर्लिङ्गो लिङ्गसञ्ज्ञकः&lt;br&gt;&#xA;योगमेतत्तु योगानामेवं योगस्य लक्षणम्&lt;br&gt;&#xA;एवं पश्यं प्रपश्यन्ति आत्मस्थमजरं परम्&lt;br&gt;&#xA;योगदर्शनमेतावदुक्तं ते तत्त्वतो मया&lt;br&gt;&#xA;साङ्ख्यज्ञानं प्रवक्ष्यामि परिसङ्ख्यानिदर्शनम्&lt;br&gt;&#xA;अव्यक्तमाहुः प्रकृतिं परां प्रकृतिवादिनः&lt;br&gt;&#xA;तस्मान्महत्समुत्पन्नं द्वितीयं राजसत्तम&lt;br&gt;&#xA;अहङ्कारस्तु महतस्तृतीय इति नश्श्रुतम्&lt;br&gt;&#xA;पञ्चभूतान्यहङ्कारादाहुस्साङ्ख्यनिदर्शिनः&lt;br&gt;&#xA;एताः प्रकृतयस्त्वष्टौ विकाराश्चापि षोडश&lt;br&gt;&#xA;पञ्च चैव विशेषा वै तथा पञ्चेन्द्रियाणि च&lt;br&gt;&#xA;एतावदेव तत्त्वानां साङ्ख्यमाहुर्मनीषिणः&lt;br&gt;&#xA;साङ्ख्ये विधिविधानज्ञा नित्यं साङ्ख्यपथे रताः&lt;br&gt;&#xA;यस्माद्यदभिजायेत तत्तत्रैव प्रलीयते&lt;br&gt;&#xA;लीयन्ते प्रतिलोमानि सृज्यन्ते चान्तरात्मना&lt;br&gt;&#xA;अनुलोमेन जायन्ते लीयन्ते प्रतिलोमतः&lt;br&gt;&#xA;गुणा गुणेषु सततं सागरस्योर्मयो यथा&lt;br&gt;&#xA;सर्वप्रलय एतावान्प्रकृतेर्नृपसत्तम&lt;br&gt;&#xA;एकत्वं प्रलये चास्य बहुत्वं च यदाऽसृजत्&lt;br&gt;&#xA;एवमेव च राजेन्द्र विज्ञेयं ज्ञेयचिन्तकैः&lt;br&gt;&#xA;अधिष्ठाता य इत्युक्तस्तस्याप्येतन्निदर्शनम्&lt;br&gt;&#xA;एकत्वं च बहुत्वं च प्रकृतेरनु तत्त्ववित्&lt;br&gt;&#xA;एकत्वं प्रलये चास्य बहुत्वं च प्रवर्तनात्&lt;br&gt;&#xA;बहुधाऽऽत्मानमकरोत्प्रकृतिः प्रसवात्मिका&lt;br&gt;&#xA;तच्च क्षेत्रं महानात्मा पञ्चविंशोऽधितिष्ठति&lt;br&gt;&#xA;अधिष्ठातेति राजेन्द्र प्रोच्यते यतिसत्तमैः&lt;br&gt;&#xA;अधिष्ठानादधिष्ठाता क्षेत्राणामिति नश्श्रुतम्&lt;br&gt;&#xA;क्षेत्रं जानाति चाव्यक्तं क्षेत्रज्ञ इति चोच्यते&lt;br&gt;&#xA;अव्यक्ते च पुरे शेते पुरुषश्चेति कथ्यते&lt;br&gt;&#xA;अन्यदेव च क्षेत्रं स्यादन्यः क्षेत्रज्ञ उच्यते&lt;br&gt;&#xA;क्षेत्रमव्यक्तमित्युक्तं ज्ञाता वै पञ्चविंशकः&lt;br&gt;&#xA;अन्यदेव च ज्ञानं स्यादन्यज्ज्ञेयं तदुच्यते&lt;br&gt;&#xA;ज्ञानमव्यक्तमित्युक्तं ज्ञेयो वै पञ्चविंशकः&lt;br&gt;&#xA;अव्यक्तं क्षेत्रमित्युक्तं तथा तत्त्वं तथेश्वरम्&lt;br&gt;&#xA;अनीश्वरमतत्त्वं च तत्त्वं तत्पञ्चविंशकम्&lt;br&gt;&#xA;साङ्ख्यदर्शनमेतावत्परिसङ्ख्यानदर्शनम्&lt;br&gt;&#xA;साङ्ख्यं प्रकुरुते चैव प्रकृतिं च प्रचक्षते&lt;br&gt;&#xA;तत्त्वानि च चतुर्विंशत्परिसङ्ख्याय तत्त्वतः&lt;br&gt;&#xA;साङ्ख्यास्सह प्रकृत्या तु निस्तत्त्वः पञ्चविंशकः&lt;br&gt;&#xA;पञ्चविंशो प्रबुद्धात्मा बुध्यमान इति स्मृतः&lt;br&gt;&#xA;यदा तु बुध्यतेऽऽत्मानं तदा भवति केवलः&lt;br&gt;&#xA;सम्यग्दर्शनमेतावद्भाषितं तव तत्त्वतः&lt;br&gt;&#xA;एवमेतद्विजानन्तस्साम्यतां प्रतियान्त्युत&lt;br&gt;&#xA;सम्यङ्निदर्शनं नाम प्रत्यक्षं प्रकृतेस्तथा&lt;br&gt;&#xA;गुणतत्त्वान्यथैतानि निर्गुणस्त्वन्यथा भवेत्&lt;br&gt;&#xA;न त्वेवं वर्तमानानामवृत्तिर्विद्यते पुनः&lt;br&gt;&#xA;विद्यतेऽक्षरभावत्वं यो नैवं वेत्ति पार्थिव&lt;br&gt;&#xA;पश्येरन्नेकमतयो न सम्यक्तेषु दर्शनम्&lt;br&gt;&#xA;तेऽव्यक्तं प्रतिपद्यन्ते पुनः पुनररिन्दम&lt;br&gt;&#xA;सर्वमेतद्विजानन्तो नासर्वस्य प्रबोधनात्&lt;br&gt;&#xA;व्यक्तीभूता भविष्यन्ति व्यक्तस्य वशवर्तिनः&lt;br&gt;&#xA;सर्वमव्यक्तमित्युक्तमसर्वः पञ्चविंशकः&lt;br&gt;&#xA;य एनमभिजानन्ति न भयं तेषु विद्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/290/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/290/</guid>
      <description>&lt;p&gt;वसिष्ठः-&lt;br&gt;&#xA;साङ्ख्यदर्शनमेतावदुक्तं ते नृपसत्तम&lt;br&gt;&#xA;विद्याविद्ये त्विदानीं मे त्वं निबोधानुपूर्वशः&lt;br&gt;&#xA;अविद्यामाहुरव्यक्तं सर्गप्रलयधर्मि वै&lt;br&gt;&#xA;सर्गप्रलयनिर्मुक्तं विद्यां वै पञ्चविंशकम्&lt;br&gt;&#xA;एकत्वं च बहुत्वं च प्रकृतेरनु तत्त्ववित्&lt;br&gt;&#xA;परस्परमविद्या वै तं निबोधानुपूर्वशः&lt;br&gt;&#xA;यथोक्तमृषिभिस्तात साङ्ख्यस्यास्य निदर्शनम्&lt;br&gt;&#xA;कर्मेन्द्रियाणां सर्वेषां विद्या बुद्धीन्द्रियं स्मृतम्&lt;br&gt;&#xA;बुद्धीन्द्रियाणां च तथा विशेषा इति नश्श्रुतम्&lt;br&gt;&#xA;विशेषेण मनस्तेषां विद्यामाहुर्मनीषिणः&lt;br&gt;&#xA;मनसः पञ्चभूतानि विद्या इत्यभिचक्षते&lt;br&gt;&#xA;अहङ्कारस्तु भूतानां पञ्चानां नात्र संशयः&lt;br&gt;&#xA;अहङ्कारस्य च तथा बुद्धिर्विद्या नरेश्वर&lt;br&gt;&#xA;बुद्धेः प्रकृतिरव्यक्तं तत्त्वानां परमेश्वरम्&lt;br&gt;&#xA;विद्या ज्ञेया नरश्रेष्ठ विधिश्च परमस्स्मृतः&lt;br&gt;&#xA;अव्यक्तस्य परं प्राहुर्विद्यां वै पञ्चविंशकम्&lt;br&gt;&#xA;सर्वस्य सर्वमित्युक्तं ज्ञेयं ज्ञानस्य पार्थिव&lt;br&gt;&#xA;ज्ञानमव्यक्तमित्युक्तं ज्ञेयं वै पञ्चविंशकम्&lt;br&gt;&#xA;तथैव ज्ञानमव्यक्तं विज्ञाता पञ्चविंशकः&lt;br&gt;&#xA;विद्याविद्येऽर्थतत्त्वेन मयोक्ते ते विशेषतः&lt;br&gt;&#xA;अक्षरं च क्षरं चैव तदुक्तं तन्निबोध मे&lt;br&gt;&#xA;उभावेतौ क्षरावुक्तावुभावेतौ न चाक्षरौ&lt;br&gt;&#xA;कारणं तु प्रवक्ष्यामि यथाज्ञानं तु तत्त्वतः&lt;br&gt;&#xA;अनादिनिधनावेतावुभावेवेश्वरौ मतौ&lt;br&gt;&#xA;तत्त्वसञ्ज्ञावुभावेतौ प्रोच्येते ज्ञानचिन्तकैः&lt;br&gt;&#xA;सर्गप्रलयधर्मत्वादव्यक्तं प्राहुरक्षरम्&lt;br&gt;&#xA;तदेतद्गुणसर्गाय विकुर्वाणं पुनःपुनः&lt;br&gt;&#xA;गुणानां महदादीनामुत्पद्यन्ति परम्परा&lt;br&gt;&#xA;अधिष्ठानात्क्षेत्रमाहुरेतत्तत्पञ्चविंशकम्&lt;br&gt;&#xA;यदा तु गुणजालं तदव्यक्तात्मनि सङ्क्षिपेत्&lt;br&gt;&#xA;तदा सह गुणैस्तैस्तु पञ्चविंशो विलीयते&lt;br&gt;&#xA;गुणा गुणेषु लीयन्ते तदैका प्रकृतिर्भवेत्&lt;br&gt;&#xA;क्षेत्रज्ञोऽपि यदा तात तत्क्षेत्रे सम्प्रलीयते&lt;br&gt;&#xA;तदाऽक्षरत्वं प्रकृतिर्गच्छते गुणसञ्ज्ञिता&lt;br&gt;&#xA;निर्गुणत्वं च वैदेह गुणेष्वप्रतिवर्तनात्&lt;br&gt;&#xA;एवमेव च क्षेत्रज्ञः क्षेत्रज्ञानपरिक्षये&lt;br&gt;&#xA;प्रकृत्या निर्गुणस्त्वेष इत्येवमनुशुश्रुमः&lt;br&gt;&#xA;क्षरो भवत्येष यदा तदा गुणवतीमथ&lt;br&gt;&#xA;प्रकृतिं त्वभिजानाति निर्गुणत्वं तथाऽऽत्मनः&lt;br&gt;&#xA;तदा विशुद्धो भवति प्रकृतेः परिवर्जनात्&lt;br&gt;&#xA;अन्योऽहमन्येयमिति यदा बुध्यति बुद्धिमान्&lt;br&gt;&#xA;तदैषा त्वन्यतामेति न च मिश्रकतां व्रजेत्&lt;br&gt;&#xA;प्रकृत्या चैष राजेन्द्र न मिश्रोऽन्यस्स दृश्यते&lt;br&gt;&#xA;यदा तु गुणजालं तत्प्राकृतं विजुगुप्सते&lt;br&gt;&#xA;पश्यते चापरं पश्यं तदा पश्यन्न संस्वजेत्&lt;br&gt;&#xA;किमहं कृतवानेवं योऽहं कालमिमं जनम्&lt;br&gt;&#xA;मत्स्यो जालं ह्यविज्ञानादनुवर्तितवांस्तथा&lt;br&gt;&#xA;अहमेव हि सम्मोहादन्यमन्यं जनाज्जनम्&lt;br&gt;&#xA;मत्स्यो यथोदकज्ञानादनुवर्तितवानिह&lt;br&gt;&#xA;मत्स्योऽन्यत्वमथो ज्ञानादुदकादभिमन्यते&lt;br&gt;&#xA;आत्मनस्तद्वदज्ञानादन्यत्वं चैव वेद्म्यथ&lt;br&gt;&#xA;ममास्तु धिगबुद्धस्य योऽहमज्ञ इमं पुनः&lt;br&gt;&#xA;अनुवर्तितवान्मोहादन्यमन्यं जनाज्जनम्&lt;br&gt;&#xA;अयमत्र भवेद्बन्धुरनेन सह मे क्षमम्&lt;br&gt;&#xA;साम्यमेकत्वतां यातो यादृशस्तादृशस्त्वहम्&lt;br&gt;&#xA;तुल्यतामिह पश्यामि सदृशोऽहमनेन वै&lt;br&gt;&#xA;अयं हि विमलोऽव्यक्तमहमीदृशकस्तथा&lt;br&gt;&#xA;योऽहमज्ञानसम्मोहादज्ञया सम्प्रवृत्तवान्&lt;br&gt;&#xA;ससङ्गया हि निस्सङ्गस्स्थितः कालमिमं त्वहम्&lt;br&gt;&#xA;अनयाऽहं वशीभूतः कालमेतं न बुद्धवान्&lt;br&gt;&#xA;उच्चमध्यमनीचानां तामहं कथमावसे&lt;br&gt;&#xA;सहानया यया चेह सहवासमिमं कथम्&lt;br&gt;&#xA;गच्छाम्यबुधभावत्वादेषेदानीं स्थिरीभवेत्&lt;br&gt;&#xA;सहवासं न यास्यामि कालमेतं हि वञ्चनात्&lt;br&gt;&#xA;वञ्चितोस्म्यनया यद्धि निर्विकारो विकारया&lt;br&gt;&#xA;न चायमपराधोऽस्या अपराधो ह्ययं मम&lt;br&gt;&#xA;योऽहमत्राभवं सक्तः पराङ्मुखमुपस्थितः&lt;br&gt;&#xA;अतोऽस्मि बहुरूपासु स्थितो मूर्तिष्वमूर्तिमान्&lt;br&gt;&#xA;अमूर्तश्चापि मूर्त्यात्मा ममत्वेन प्रधर्षितः&lt;br&gt;&#xA;प्रकृतेरनयत्वेन तासु तास्विह योनिषु&lt;br&gt;&#xA;निर्ममस्य ममत्वेन किं कृतं तासु तासु च&lt;br&gt;&#xA;योनीषु वर्तमानेन नष्टसञ्ज्ञेन चेतसा&lt;br&gt;&#xA;न ममात्रानया कार्यमहङ्कारकृतात्मना&lt;br&gt;&#xA;आत्मानं बहुधा कृत्वा सेयं भूयो युनक्ति माम्&lt;br&gt;&#xA;इदानीमेष बुद्धोऽस्मि निर्ममो निरहङ्कृतः&lt;br&gt;&#xA;ममत्वमनया नित्यमहङ्कारकृतात्मकम्&lt;br&gt;&#xA;अवेत्याहमिमां हित्वा संश्रयिष्ये निरामयम्&lt;br&gt;&#xA;अनेन साम्यं यास्यामि नानयाऽहमचेतसा&lt;br&gt;&#xA;क्षणं मम सहानेन नैकत्वमनया सह&lt;br&gt;&#xA;एवं परमसम्बोधात्पञ्चविंशोऽनुबुद्धवान्&lt;br&gt;&#xA;अक्षरत्वं निगच्छेत त्यक्त्वा क्षरमनामयम्&lt;br&gt;&#xA;अव्यक्तं व्यक्तधर्माणं सगुणं निर्गुणं तथा&lt;br&gt;&#xA;निर्गुणं प्रथमं दृष्ट्वा तादृग्भवति मैथिल&lt;br&gt;&#xA;अक्षरक्षरयोरेतदुक्तं तत्वनिदर्शनम्&lt;br&gt;&#xA;मयेह ज्ञानसम्पन्नं यथाश्रुतिनिदर्शनात्&lt;br&gt;&#xA;निस्सन्दिग्धं च सूक्ष्मं च विबुद्धं विमलं यथा&lt;br&gt;&#xA;प्रवक्ष्यामि तु ते भूयस्तन्निबोध यथाश्रुतम्&lt;br&gt;&#xA;साङ्ख्ययोगौ मया प्रोक्तौ शास्त्रद्वयनिदर्शनात्&lt;br&gt;&#xA;यदेव साङ्ख्यशास्त्रोक्तं योगदर्शनमेव तत्&lt;br&gt;&#xA;प्रबोधनकरं ज्ञानं साङ्ख्यानामवनीपते&lt;br&gt;&#xA;विस्पष्टं प्रोच्यते तत्र शिष्याणां हितकाम्यया&lt;br&gt;&#xA;बृहच्चैव हि तच्छास्त्रमित्याहुः कुशला जनाः&lt;br&gt;&#xA;अस्मिंश्च शास्त्रे योगानां पुनर्दधि पुनश्शरः&lt;br&gt;&#xA;पञ्चविंशात्परं तत्त्वं न पश्यति नराधिप&lt;br&gt;&#xA;साङ्ख्यानां तु परं तत्त्वं यथावदनुवर्णितम्&lt;br&gt;&#xA;बुद्धमप्रतिबुद्धं च बुध्यमानं च तत्त्वतः&lt;br&gt;&#xA;बुध्यमानं च बुद्धं च प्राहुर्योगनिदर्शनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/291/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/291/</guid>
      <description>&lt;p&gt;वसिष्ठः-&lt;br&gt;&#xA;अप्रबुद्धमथाव्यक्तमिमं गुणविधिं शृणु&lt;br&gt;&#xA;गुणान्धारयते ह्येषा सृजत्याक्षिपते तथा&lt;br&gt;&#xA;अजस्रं त्विह क्रीडार्थं विकरोति जनाधिप&lt;br&gt;&#xA;आत्मानं बहुधा कृत्वा तान्येव प्रविचक्षते&lt;br&gt;&#xA;एतदेवं विकुर्वाणं बुध्यमानो न बुध्यते&lt;br&gt;&#xA;अव्यक्तबोधनाच्चैव बुध्यमानं वदन्त्यपि&lt;br&gt;&#xA;न त्वेनं बुध्यतेऽव्यक्तं सगुणं वाऽथ निर्गुणम्&lt;br&gt;&#xA;कदाचित्तेन खल्वेतदाहुरप्रतिबुद्धकम्&lt;br&gt;&#xA;बुध्यते यदि वाऽव्यक्तमेतद्वै पञ्चविंशकम्&lt;br&gt;&#xA;बुध्यमानो भवत्येष सङ्गात्मक इति श्रुतिः&lt;br&gt;&#xA;अनेनाप्रतिबुद्धेति वदन्त्यव्यक्तमप्युत&lt;br&gt;&#xA;अव्यक्तोबोधनाच्चैव बुध्यमानं वदन्त्युत&lt;br&gt;&#xA;पञ्चविंशकमात्मानं न चासावपि बुध्यते&lt;br&gt;&#xA;षड्विंशं विमलं बुद्धमप्रमेयं सनातनम्&lt;br&gt;&#xA;स तु तं पञ्चविंशं च चतुर्विंशं च बुध्यते&lt;br&gt;&#xA;दृश्यादृश्ये ह्यनुगतमुभावेव महाद्युती&lt;br&gt;&#xA;अव्यक्तं न तु तद्ब्रह्म बुध्यते तात केवलम्&lt;br&gt;&#xA;केवलं पञ्चविंशं तु चतुर्विंशोऽनुपश्यति&lt;br&gt;&#xA;बुध्यमानो यदात्मानमन्योऽहमिति मन्यते&lt;br&gt;&#xA;तदा प्रकृतिमानेष भवत्यव्यक्तलोचनः&lt;br&gt;&#xA;बुध्यते परमं बुद्धं विशुद्धमचलोपमम्&lt;br&gt;&#xA;षड्विंशं राजशार्दूल तथा बुद्धत्वतां व्रजेत्&lt;br&gt;&#xA;ततस्त्यजति सोऽव्यक्तं सर्गप्रलयधर्मिणम्&lt;br&gt;&#xA;निर्गुणः प्रकृतिं वेद गुणयुक्तामचेतनाम्&lt;br&gt;&#xA;ततः केवलधर्माऽसौ भवत्यव्यक्तदर्शनात्&lt;br&gt;&#xA;केवलेन समागम्य विमुक्तोऽऽत्मानमाप्नुयात्&lt;br&gt;&#xA;एतं वै तत्त्वमित्याहुर्निस्तत्त्वमजरामरम्&lt;br&gt;&#xA;तत्त्वसंश्रयणादेतत्तत्त्ववन्न च मैथिल&lt;br&gt;&#xA;पञ्चविंशतितत्त्वानि प्रवदन्ति मनीषिणः&lt;br&gt;&#xA;न चैष तत्त्ववांस्तात निस्तत्त्वस्त्वेष बुद्धिमान्&lt;br&gt;&#xA;एष मुञ्चति तत्त्वं हि क्षिप्रं बुद्धस्य लक्षणम्&lt;br&gt;&#xA;षड्विंशोऽहमिति प्राज्ञो गृह्यमाणोऽजरामरः&lt;br&gt;&#xA;केवलेन बलेनैव समतां यात्यसंशयम्&lt;br&gt;&#xA;षड्विंशेन प्रबुद्धेन बुध्यमानो ह्यबुद्धिमान्&lt;br&gt;&#xA;एवं नानात्वमित्युक्तं साङ्ख्यश्रुतिनिदर्शनात्&lt;br&gt;&#xA;चेतनेन समेतस्य पञ्चविंशतिकस्य च&lt;br&gt;&#xA;एकत्वं चैव तत्वस्य यदा बुद्ध्या न बुध्यते&lt;br&gt;&#xA;बुध्यमानोऽप्रबुद्धेन समतां याति मैथिल&lt;br&gt;&#xA;सङ्गधर्मा भवत्येष निस्सङ्गात्मा नराधिप&lt;br&gt;&#xA;निस्सङ्गात्मानमासाद्य षड्विंशकमजं विभुम्&lt;br&gt;&#xA;विभुस्त्यजति चाव्यक्तं यदा त्वेतद्वि बुध्यते&lt;br&gt;&#xA;चतुर्विंशमगाधं च षड्विंशस्य प्रबोधनात्&lt;br&gt;&#xA;एष ह्यप्रतिबुद्धश्च बुध्यमानश्च तेऽनघ&lt;br&gt;&#xA;प्रोक्तो बुद्धश्च तत्त्वेन यथाश्रुतिनिदर्शनात्&lt;br&gt;&#xA;नानात्वैकत्वमेतावद्द्रष्टव्यं शास्त्रदृष्टिभिः&lt;br&gt;&#xA;मशकोदुम्बरे यद्वदन्यत्वं तद्वदेतयोः&lt;br&gt;&#xA;मत्स्योऽम्भसि यथा तद्वदन्यत्वमुपलभ्यते&lt;br&gt;&#xA;एवमेवावगन्तव्यं नानात्वैकत्वमेतयोः&lt;br&gt;&#xA;एतद्धि मोक्ष इत्युक्तमव्यक्तज्ञानसञ्ज्ञितम्&lt;br&gt;&#xA;पञ्चविंशतिकस्यास्य योऽयं देहेषु वर्तते&lt;br&gt;&#xA;एष मोक्षयितव्येति प्राहुरव्यक्तगोचरात्&lt;br&gt;&#xA;सोऽयमेवं विमुच्येत नान्यथेति विनिश्चयः&lt;br&gt;&#xA;परेण परधर्मा च भवत्येष समेत्य वै&lt;br&gt;&#xA;विशुद्धधर्मा शुद्धेन बुद्धेन च स बुद्धिमान्&lt;br&gt;&#xA;विमुक्तधर्मा मुक्तेन समेत्य पुरुषर्षभ&lt;br&gt;&#xA;वियोगधर्मिणा चैव वियोगात्मा भवत्यपि&lt;br&gt;&#xA;विमोक्षिणा विमोक्षी च समेत्येह तथा भवेत्&lt;br&gt;&#xA;शुद्धधर्मा शुचिश्चैव भवत्यमितदीप्तिमान्&lt;br&gt;&#xA;विमलात्मा च भवति समेत्य विमलात्मना&lt;br&gt;&#xA;केवलात्मा तथा चैव केवलेन समेत्य वै&lt;br&gt;&#xA;स्वतन्त्रश्च स्वतन्त्रेण स्वतन्त्रत्वमवाप्नुते&lt;br&gt;&#xA;एतावदेतत्कथितं मया ते तथ्यं महाराज यथार्थतत्त्वम्&lt;br&gt;&#xA;अमत्सरत्वं प्रतिगृह्य चार्थं सनातनं ब्रह्म विशुद्धमाद्यम्&lt;br&gt;&#xA;नावेदनिष्ठस्य जनस्य राजन्प्रदेयमेतत्परमं त्वया भवेत्&lt;br&gt;&#xA;विवित्समानाय विबोधकारणं प्रबोधहेतोः प्रणतस्य शासनम्&lt;br&gt;&#xA;न देयमेतच्च तथाऽनृतात्मने शठाय क्लीबाय न जिह्मबुद्धये&lt;br&gt;&#xA;न पण्डितज्ञानपरोपतापिने देयं त्वयेदं विनिबोध यादृशे&lt;br&gt;&#xA;श्रद्धान्वितायाथ गुणान्विताय परापवादाद्विरताय नित्यम्&lt;br&gt;&#xA;विशुद्धयोगाय बुधाय चैव क्रियावऽते च क्षमिणे हिताय&lt;br&gt;&#xA;विविक्तशीलाय विधिप्रियाय विवादहीनाय बहुश्रुताय&lt;br&gt;&#xA;द्विजातये चैव दमक्षमान्विते शक्ताय चैवात्मसमाय देहिनाम्&lt;br&gt;&#xA;एतैर्गुणैर्हीनतमे न देयमेतत्परं ब्रह्म विशुद्धमाहुः&lt;br&gt;&#xA;न श्रेयसा योक्ष्यति तादृशे कृतं धर्मप्रवक्तारमपात्रदानात्&lt;br&gt;&#xA;पृथ्वीमिमां यद्यपि रत्नपूर्णां दद्यान्न देयं त्विदमव्रताय&lt;br&gt;&#xA;जितेन्द्रियायैतदसंशयं ते भवेत्प्रदेयं परमं नरेन्द्र&lt;br&gt;&#xA;कराल मा ते भयमस्तु किञ्चिदेतच्छ्रुतं ब्रह्म परं त्वयाऽद्य&lt;br&gt;&#xA;यथावदुक्तं परमं पवित्रं विशोकमत्यन्तमनादिमध्यम्&lt;br&gt;&#xA;अगाधजन्मामरणं च राजन्निरामयं वीतभयं शिवं च&lt;br&gt;&#xA;समीक्ष्य मोहं त्यज चाऽद्य सर्वे ज्ञानस्य तत्त्वार्थमिमं विदित्वा&lt;br&gt;&#xA;अवाप्तमेतद्धि पुरा सनातनाद्धिरण्यगर्भाद्ब्रुवतो नराधिप&lt;br&gt;&#xA;प्रसाद्य यत्नेन तमुग्रतेजसं सनातनं ब्रह्म यथाऽद्य वै त्वया&lt;br&gt;&#xA;पृष्टो  यथाऽद्यस्मि त्वया नरेन्द्र तथा मयेदं त्वयि चोक्तमद्य&lt;br&gt;&#xA;यथाऽवाप्तं ब्रह्मणो मे नरेन्द्र महाज्ञानं मोक्षविदां नरेन्द्र&lt;br&gt;&#xA;भीष्मः-&lt;br&gt;&#xA;एतदुक्तं परं ब्रह्म यस्मान्नावर्तते पुनः&lt;br&gt;&#xA;पञ्चविंशो महाराज परमर्षिनिदर्शनात्&lt;br&gt;&#xA;पुनरावृत्तिमाप्नोति परं ज्ञानमवाप्य च&lt;br&gt;&#xA;न यो बुध्यति तत्त्वेन बुध्यमानोऽजरामरम्&lt;br&gt;&#xA;एतन्निश्श्रेयसकरं ज्ञानं ते परमं मया&lt;br&gt;&#xA;कथितं तत्त्वतस्तात श्रुत्वा देवर्षितो नृप&lt;br&gt;&#xA;हिरण्यगर्भादृषिणा वसिष्ठेन महात्मना&lt;br&gt;&#xA;वसिष्ठादृषिशार्दूलान्नारदोऽवाप्तवानिदम्&lt;br&gt;&#xA;नारदाद्विदितं मह्यमेतद्ब्रह्म सनातनम्&lt;br&gt;&#xA;मा शुचः कौरवेन्द्र त्वं श्रुत्वैतत्परमं पदम्&lt;br&gt;&#xA;येन क्षराक्षरे वित्ते भयं तस्य न विद्यते&lt;br&gt;&#xA;विद्यते तु भयं तस्य यो नैतद्वेत्ति पार्थिव&lt;br&gt;&#xA;अविज्ञानाच्च मूढात्मा पुनः पुनरुपाद्रवत्&lt;br&gt;&#xA;प्रेत्य जातिसहस्राणि मरणान्तान्युपाश्नुते&lt;br&gt;&#xA;देवलोकं तथा तिर्यङ्मनुष्यमपि चाश्नुते&lt;br&gt;&#xA;यदि बुध्यति कालेन तस्मादज्ञानसागरात्&lt;br&gt;&#xA;उत्तीर्णोऽस्मादगाधात्स परमाप्नोति शोभनम्&lt;br&gt;&#xA;अज्ञानसागरो घोरो ह्यव्यक्तोऽगाध उच्यते&lt;br&gt;&#xA;अहन्यहनि मज्जन्ति यत्र भूतानि भारत&lt;br&gt;&#xA;तस्मादगाधादव्यक्तादुत्तीर्णस्त्वं सनातनात्&lt;br&gt;&#xA;तस्मात्त्वं विरजाश्चैव वितमस्कश्च पार्थिव&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/292/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/292/</guid>
      <description>&lt;p&gt;भीष्मः-&lt;br&gt;&#xA;मृगयां विचरन्कश्चिद्विजने जनकात्मजः&lt;br&gt;&#xA;वने ददर्श विप्रेन्द्रमृषिं वंशधरं भृगोः&lt;br&gt;&#xA;तमासीनमुपासीनः प्रणम्य शिरसा मुनिम्&lt;br&gt;&#xA;पश्चादनुमतस्तेन पप्रच्छ वसुमानिदम्&lt;br&gt;&#xA;वसुमान्-&lt;br&gt;&#xA;भगवन्किमिदं श्रेयः प्रेत्य वाऽपीह वा भवेत्&lt;br&gt;&#xA;पुरुषस्याध्रुवे देहे कामस्य वशवर्तिनः&lt;br&gt;&#xA;सत्कृत्य परिपृष्टस्तु सुमहात्मा महातपाः&lt;br&gt;&#xA;निजगाद ततस्तस्मै श्रेयस्करमिदं वचः&lt;br&gt;&#xA;ऋषिः-&lt;br&gt;&#xA;मनसोऽप्रतिकूलानि प्रेत्य चेह च वाञ्छसि&lt;br&gt;&#xA;भूतानां प्रतिकूलेभ्यो निवर्तस्य यतेन्द्रियः&lt;br&gt;&#xA;धर्मस्सदा हितः पुंसां धर्मश्चैवाश्रयस्सताम्&lt;br&gt;&#xA;धर्माल्लोकास्त्रयस्तात प्रवृत्तास्सचराचराः&lt;br&gt;&#xA;स्वादुकामुक कामानां वैतृष्ण्यं किं न गच्छसि&lt;br&gt;&#xA;मधु पश्यसि दुर्बुद्धे प्रपातं नानुपश्यसि&lt;br&gt;&#xA;यथा ज्ञाने परिचयः कर्तव्यस्तत्फलार्थिना&lt;br&gt;&#xA;तथा धर्मे परिचयः कर्तव्यस्तत्फलार्थिना&lt;br&gt;&#xA;असता धर्मकामेन विशुद्धं कर्म दुष्करम्&lt;br&gt;&#xA;सता तु धर्मकामेन सुकरं कर्म दुष्करम्&lt;br&gt;&#xA;वने ग्राम्यसुखाचारो यथा ग्राम्यस्तथैव सः&lt;br&gt;&#xA;ग्रामे वनसुखाचारो यथा वनचरस्तथा&lt;br&gt;&#xA;मनोवाक्कर्मगे धर्मे कुरु श्रद्धां समाहितः&lt;br&gt;&#xA;निवृत्तौ वा प्रवृत्तौ वा सम्प्रधार्य गुणागुणान्&lt;br&gt;&#xA;नित्यं च बहु दातव्यं साधुभ्यश्चानसूयता&lt;br&gt;&#xA;प्रार्थितं व्रतशौचाभ्यां सत्कृतं देशकालयोः&lt;br&gt;&#xA;शुभेन विधिना लब्धमर्हाय प्रतिपादयेत्&lt;br&gt;&#xA;क्रोधमुच्छिद्य दत्त्वा च नानुतप्येन्न कीर्तयेत्&lt;br&gt;&#xA;अनृशंसस्शुचिर्दान्तस्सत्यवागार्जवे स्थितः&lt;br&gt;&#xA;योनिकर्मविशुद्धश्च पात्रं स्याद्वेदविद्द्विजः&lt;br&gt;&#xA;संस्कृता चैकपत्नी च जात्या योनिरिहेष्यते&lt;br&gt;&#xA;ऋग्यजुस्सामगो विद्वान्षट्कर्मा पात्रमुच्यते&lt;br&gt;&#xA;स एव धर्मस्सोऽधर्मस्तं तं प्रति नरं भवेत्&lt;br&gt;&#xA;पात्राकर्मविशेषेण देशकालाववेक्ष्य च&lt;br&gt;&#xA;लीलयाऽल्पं यथा गात्रात्प्रमृज्याद्रजसः पुमान्&lt;br&gt;&#xA;बहुयत्नेन महता पापनिर्हरणं तथा&lt;br&gt;&#xA;विरिक्तस्य यथा सम्यग्घृतं भवति भेषजम्&lt;br&gt;&#xA;तथा निर्हृतदोषस्य प्रेत्य धर्मस्सुखावहः&lt;br&gt;&#xA;मानसं सर्वभूतेषु वर्तते वै शुभाशुभम्&lt;br&gt;&#xA;अशुभेभ्यस्समाक्षिप्य शुभेष्वेवावधारय&lt;br&gt;&#xA;सर्वं सर्वेण सर्वत्र क्रियमाणं च पूजय&lt;br&gt;&#xA;स्वधर्मे यत्र रागस्ते कामं धर्मो विधीयताम्&lt;br&gt;&#xA;अधृतात्मन्धृतौ तिष्ठ दुर्बुद्धे बुद्धिमान्भव&lt;br&gt;&#xA;अप्रशान्तः प्रशाम्य त्वमप्राज्ञः प्राज्ञवच्चर&lt;br&gt;&#xA;तेजसा शक्यते प्राप्तुमुपायस्सहचारिणा&lt;br&gt;&#xA;इह च प्रेत्य च श्रेयस्तस्य मूलं धृतिः परा&lt;br&gt;&#xA;राजर्षिरधृतिस्स्वर्गात्पतितो हि महाभिषक्&lt;br&gt;&#xA;ययातिः क्षीणपुण्योऽपि धृत्या लोकानवाप्तवान्&lt;br&gt;&#xA;तपस्विनां धर्मभृतां विदुषां चोपसेवनात्&lt;br&gt;&#xA;प्राप्स्यसे विपुलां बुद्धिं तथा श्रेयोऽभिपत्स्यसे&lt;br&gt;&#xA;भीष्मः-&lt;br&gt;&#xA;स तु स्वभावसम्पन्नस्तच्छ्रुत्वा मुनिभाषितम्&lt;br&gt;&#xA;विनिवर्त्य मनः कामाद्धर्मे बुद्धिं चकार ह&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/293/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/293/</guid>
      <description>&lt;p&gt;युधिष्ठिरः-&lt;br&gt;&#xA;धर्माधर्मविमुक्तं यद्विमुक्तं सर्वसंशयात्&lt;br&gt;&#xA;जन्ममृत्युविमुक्तं च विमुक्तं पुण्यपापयोः&lt;br&gt;&#xA;यच्छिवं नित्यमभयं नित्यं चाक्षरमव्ययम्&lt;br&gt;&#xA;शुचि नित्यमनायासं तद्भवान्वक्तुमर्हति&lt;br&gt;&#xA;भीष्मः-&lt;br&gt;&#xA;अत्र ते वर्तयिष्येऽहमितिहासं पुरातनम्&lt;br&gt;&#xA;याज्ञवल्क्यस्य संवादं जनकस्य च भारत&lt;br&gt;&#xA;याज्ञवल्क्यमृषिश्रेष्ठं दैवरातिर्महायशाः&lt;br&gt;&#xA;पप्रच्छ जनको राजा प्रश्नं प्रश्नविदां वरः&lt;br&gt;&#xA;जनकः-&lt;br&gt;&#xA;कतीन्द्रियाणि विप्रर्षे कति प्रकृतयस्स्मृताः&lt;br&gt;&#xA;किमव्यक्तं परं ब्रह्म तस्माच्च परतस्तु किम्&lt;br&gt;&#xA;प्रभवं चाप्ययं चैव कालसङ्ख्यां तथैव च&lt;br&gt;&#xA;वक्तुमर्हसि विप्रेन्द्र त्वदनुग्रहकाङ्क्षिणः&lt;br&gt;&#xA;अज्ञानात्परिपृच्छामि त्वं हि ज्ञानमयो निधिः&lt;br&gt;&#xA;तदहं श्रोतुमिच्छामि सर्वमेतदसंशयम्&lt;br&gt;&#xA;याज्ञवल्क्यः-&lt;br&gt;&#xA;श्रूयतामवनीपाल यदेवमनुपृच्छसि&lt;br&gt;&#xA;योगानां परमं ज्ञानं साङ्ख्यानां च विशेषतः&lt;br&gt;&#xA;न तवाविदितं किञ्चिन्मां तु जिज्ञासते भवान्&lt;br&gt;&#xA;पृष्टेन चापि वक्तव्यमेष धर्मस्सनातनः&lt;br&gt;&#xA;अष्टौ प्रकृतयः प्रोक्ता विकाराश्चापि षोडश&lt;br&gt;&#xA;अथ सप्त तु व्यक्तानि प्राहुरध्यात्मचिन्तकाः&lt;br&gt;&#xA;अव्यक्तश्च महांश्चैव तथाऽहङ्कार एव च&lt;br&gt;&#xA;पृथिवी वायुराकाशमापो ज्योतिश्च पञ्चमम्&lt;br&gt;&#xA;एताः प्रकृतयस्त्वष्टौ विकारानपि मे शृणु&lt;br&gt;&#xA;श्रोत्रं त्वक्चैव चक्षुश्च जिह्वा घ्राणं च पञ्चमम्&lt;br&gt;&#xA;शब्दस्स्पर्शश्च रूपं च रसो गन्धस्तथैव च&lt;br&gt;&#xA;वाक्च हस्तौ च पादौ च पायुर्मेढ्रं तथैव च&lt;br&gt;&#xA;एते विशेषा राजेन्द्र महाभूतेषु पञ्चसु&lt;br&gt;&#xA;बुद्धीन्द्रियाण्यथैतानि सविशेषाणि मैथिल&lt;br&gt;&#xA;मनष्षोडशमं प्राहुरध्यात्मगतिचिन्तकाः&lt;br&gt;&#xA;त्वं चैवान्ये च विद्वांसस्तत्त्वबुद्धिविशारदाः&lt;br&gt;&#xA;अव्यक्ताच्च महानात्मा समुत्पद्यति पार्थिव&lt;br&gt;&#xA;प्रथमं सर्गमित्येवं प्राहुः प्राधानिकं बुधाः&lt;br&gt;&#xA;महतश्चाप्यहङ्कार उत्पद्यति नराधिप&lt;br&gt;&#xA;द्वितीयं सर्गमित्याहुरेतं बुद्ध्यात्मकं स्मृतम्&lt;br&gt;&#xA;अहङ्काराच्च सम्भूतं मनो भूतगुणात्मकम्&lt;br&gt;&#xA;तृतीयस्सर्ग इत्येष आहङ्कारिक उच्यते&lt;br&gt;&#xA;मनसस्तु समुद्भूता महाभूता नराधिप&lt;br&gt;&#xA;चतुर्थं सर्गमित्येतन्मानसं चिन्तनात्मकम्&lt;br&gt;&#xA;शब्दस्स्पर्शश्च रूपं च रसो गन्धस्तथैव च&lt;br&gt;&#xA;पञ्चमं सर्गमित्याहुर्भौतिकं भूतचिन्तकाः&lt;br&gt;&#xA;श्रोत्रं त्वक्चापि चक्षुश्च जिह्वा घ्राणं च पञ्चमम्&lt;br&gt;&#xA;सर्गं तु षष्ठमित्याहुर्बहुचिन्तात्मकं स्मृतम्&lt;br&gt;&#xA;अधस्स्त्रेन्द्रियग्राम उत्पद्यति नराधिप&lt;br&gt;&#xA;सप्तमं सर्गमित्याहुरेतदैन्द्रियकं नृप&lt;br&gt;&#xA;ऊर्ध्वं स्रोतस्तथा तिर्यगुत्पद्यति नराधिप&lt;br&gt;&#xA;अष्टमं सर्गमित्याहुरेतदार्जवकं स्मृतम्&lt;br&gt;&#xA;तिर्यक्स्रोतस्त्वधस्स्रोतादुत्पद्यति महीपते&lt;br&gt;&#xA;नवमं सर्गमित्येतदाहुरार्जवकं बुधाः&lt;br&gt;&#xA;एतानि नवसर्गाणि तत्त्वानि च नराधिप&lt;br&gt;&#xA;चतुर्विंशतिरुक्तानि यथाश्रुतिनिदर्शनम्&lt;br&gt;&#xA;अत ऊर्ध्वं महाराज गुणस्यैकस्य तत्त्वतः&lt;br&gt;&#xA;महात्मभिरनुप्रोक्तां कालसङ्ख्यां निबोध मे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/294/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/294/</guid>
      <description>&lt;p&gt;याज्ञवल्क्यः-&lt;br&gt;&#xA;अव्यक्तस्य नरश्रेष्ठ कालसङ्ख्यां निबोध मे&lt;br&gt;&#xA;पञ्चकल्पसहस्राणि द्विगुणान्यहरुच्यते&lt;br&gt;&#xA;रात्रिरेतावतीं चास्य प्राहुरध्यात्मचिन्तकाः&lt;br&gt;&#xA;सृजत्योषधिमेवाग्रे जीवनं सर्वदेहिनाम्&lt;br&gt;&#xA;ततो ब्रह्माणमसृजद्धिरण्याण्डसमुद्भवम्&lt;br&gt;&#xA;सा मूर्तिस्सर्वभूतानामित्येवमनुशुश्रुमः&lt;br&gt;&#xA;संवत्सरमुषित्वाऽण्डे निष्क्रम्य च महामुनिः&lt;br&gt;&#xA;सन्दधेऽर्धं महीं कृत्स्नां दिवमर्धं प्रजापतिः&lt;br&gt;&#xA;द्यावापृथिव्यावित्येतद्राजन्वेदेषु पठ्यते&lt;br&gt;&#xA;तयोश्शकलयोर्मध्यमाकाशमकरोत्प्रभुः&lt;br&gt;&#xA;एतस्यापि च सङ्ख्यानं वेदवेदाङ्गपारगैः&lt;br&gt;&#xA;दशकल्पसहस्राणि पादोनान्यहरुच्यते&lt;br&gt;&#xA;रात्रिमेतावतीं चास्य प्राहुरध्यात्मचिन्तकाः&lt;br&gt;&#xA;सृजत्यहङ्कारमृषिर्भूतं दिव्यात्मकं तथा&lt;br&gt;&#xA;चतुरश्चापरान्पुत्रान्देहात्पूर्वं महानृषिः&lt;br&gt;&#xA;ते वै पितृभ्यः पितरश्श्रूयन्ते राजसत्तम&lt;br&gt;&#xA;देवाः पितॄणां च सुता देवैर्लोकास्समावृताः&lt;br&gt;&#xA;चराचरा नरश्रेष्ठ इत्येवमनुशुश्रुम&lt;br&gt;&#xA;परमेष्ठी त्वहङ्कारस्सृजन्भूतानि पञ्चधा&lt;br&gt;&#xA;पृथिवी वायुराकाशमापो ज्योतिश्च पञ्चमम्&lt;br&gt;&#xA;एतस्यापि निशामाहुस्तृतीयमिह कुर्वतः&lt;br&gt;&#xA;पञ्च कल्पसहस्राणि तावदेवाहरुच्यते&lt;br&gt;&#xA;शब्दस्स्पर्शश्च रूपं च रसो गन्धस्तथैव च&lt;br&gt;&#xA;एते विशेषा राजेन्द्र महाभूतेषु पञ्चसु&lt;br&gt;&#xA;यैराविष्टानि भूतानि अहन्यहनि पार्थिव&lt;br&gt;&#xA;अन्योन्यं स्पृहयन्त्येते अन्योन्यस्याहिते रताः&lt;br&gt;&#xA;अन्योन्यमभिपद्यन्ते अन्योन्यस्पर्धिनस्तथा&lt;br&gt;&#xA;ते बध्यमाना अन्योन्यं गुणैर्हारिभिरव्ययाः&lt;br&gt;&#xA;इहैव परिवर्तन्ते तिर्यग्योनिप्रवेशिनः&lt;br&gt;&#xA;त्रीणि कल्पसहस्राणि एतेषामहरुच्यते&lt;br&gt;&#xA;रात्रिरेतावती चैव मनसश्च नराधिप&lt;br&gt;&#xA;मनश्चरति राजेन्द्र चरितं सर्वमिन्द्रियैः&lt;br&gt;&#xA;न चेन्द्रियाणि पश्यन्ति मन एवात्र पश्यति&lt;br&gt;&#xA;चक्षुः पश्यति रूपाणि मनसा तु न चक्षुषा&lt;br&gt;&#xA;मनसि व्याकुले चक्षुः पश्यन्नपि न पश्यति&lt;br&gt;&#xA;तथेन्द्रियाणि सर्वाणि पश्यन्तीत्यभिचक्षते&lt;br&gt;&#xA;मनस्युपरते राजन्निन्द्रियोपरमो भवेत्&lt;br&gt;&#xA;न चेन्द्रियेषूपरमे मनस्युपरमो भवेत्&lt;br&gt;&#xA;एवं मनःप्रधानानि इन्द्रियाणि प्रभावयेत्&lt;br&gt;&#xA;इन्द्रियाणां हि सर्वेषामीश्वरं मन उच्यते&lt;br&gt;&#xA;एतद्विशे हि भूतानि सर्वाणीह महायशः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/295/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/295/</guid>
      <description>&lt;p&gt;याज्ञवल्क्यः-&lt;br&gt;&#xA;तत्त्वानां सर्गसङ्ख्या च कालसङ्ख्या तथैव च&lt;br&gt;&#xA;मया प्रोक्ताऽनुपूर्वेण संहारमपि मे शृणु&lt;br&gt;&#xA;यथा संहरते जन्तून्ससर्ज च पुनः पुनः&lt;br&gt;&#xA;अनादिनिधनो ब्रह्मा नित्य ईश्वर एव च ||&lt;br&gt;&#xA;अहःक्षयमथो बुद्ध्वा निशि स्वप्नमनास्तथा&lt;br&gt;&#xA;चोदयामास भगवानव्यक्तोऽहङ्कृतं नरम्&lt;br&gt;&#xA;ततश्शतसहस्रांशुरव्यक्तेनाभिचोदितः&lt;br&gt;&#xA;कृत्वा द्वादशधाऽऽत्मानमादित्यो ज्वलदग्निवत्&lt;br&gt;&#xA;चतुर्विधं प्रजाजालं निर्दहत्याशु तेजसा&lt;br&gt;&#xA;जराय्वण्डस्वेदजानि उद्भिज्जं स नराधिप&lt;br&gt;&#xA;एतदुन्मेषमात्रेण विनष्टं स्थाणुजङ्गमम्&lt;br&gt;&#xA;कूर्मपृष्ठसमा भूमिर्भवत्यथ समन्ततः&lt;br&gt;&#xA;जगद्दग्ध्वाऽमितबलः केवलां जगतीं ततः&lt;br&gt;&#xA;अम्भसा बलिना क्षिप्रमापूयति समन्ततः&lt;br&gt;&#xA;ततः कालाग्निमासाद्य तदम्भो याति सङ्क्षयम्&lt;br&gt;&#xA;विनष्टेऽम्भसि राजेन्द्र जाज्वलत्यनलो महान्&lt;br&gt;&#xA;तमप्रमेयातिबलं ज्वलमानं विभावसुम्&lt;br&gt;&#xA;ऊष्माणं सर्वभूतानां सप्तार्चिषमथाञ्जसा&lt;br&gt;&#xA;भक्षयामास बलवान्वायुरष्टात्मको बली&lt;br&gt;&#xA;विचरन्नमितप्राणस्तिर्यगूर्ध्वमधस्तथा&lt;br&gt;&#xA;तमप्रतिबलं भीममाकाशं ग्रसते पुनः&lt;br&gt;&#xA;आकाशमप्रतिबलं मनो ग्रसति चारिकम्&lt;br&gt;&#xA;मनो ग्रसति सर्वात्मा सोहङ्कारः प्रजापतिः&lt;br&gt;&#xA;अहङ्कारो महानात्मा भूतभव्यभविष्यवित्&lt;br&gt;&#xA;तमप्यनुपमात्मानं विश्वशम्भुः प्रजापतिः&lt;br&gt;&#xA;अणिमा लघिमा प्राप्तिरीशानो ज्योतिरव्ययः&lt;br&gt;&#xA;सर्वतः पाणिपादं तत्सर्वतोक्षिशिरोमुखम्&lt;br&gt;&#xA;सर्वतश्श्रुतिमल्लोके सर्वमावृत्य तिष्ठति&lt;br&gt;&#xA;हृदयं सर्वभूतानां पर्वणाऽङ्गुष्ठमात्रकः&lt;br&gt;&#xA;अणुग्रसत्यनन्तं हि महात्मा विश्वमीश्वरः&lt;br&gt;&#xA;ततस्समभवत्सर्वमक्षयाव्ययमव्रणम्&lt;br&gt;&#xA;भूतभव्यभविष्याणां स्रष्टारमनघं तथा&lt;br&gt;&#xA;एषोऽप्ययस्ते राजेन्द्र यथावत्परिभाषितः&lt;br&gt;&#xA;अध्यात्ममधिभूतं च अधिदैवं च श्रूयताम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/296/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/296/</guid>
      <description>&lt;p&gt;याज्ञवल्क्यः-&lt;br&gt;&#xA;पादावध्यात्ममित्याहुर्ब्राह्मणास्तत्त्वदर्शिनः&lt;br&gt;&#xA;गन्तव्यमधिभूतं तु विष्णुस्तत्राधिदैवतम्&lt;br&gt;&#xA;पायुरध्यात्ममित्याहुर्यथातत्त्वार्थदर्शिनः&lt;br&gt;&#xA;विसर्गमधिभूतं तु मित्रस्तत्राधिदैवतम्&lt;br&gt;&#xA;उपस्थोऽध्यात्ममित्याहुर्यथायोगनिदर्शिनः&lt;br&gt;&#xA;अधिभूतं तथाऽऽनन्दो दैवतं च प्रजापतिः&lt;br&gt;&#xA;हस्तावध्यात्ममित्याहुर्यथाश्रुतिनिदर्शिनः&lt;br&gt;&#xA;कर्तव्यमधिभूतं तु इन्द्रस्तत्राधिदैवतम्&lt;br&gt;&#xA;वागध्यात्ममिति प्राहुर्यथाश्रुतिनिदर्शिनः&lt;br&gt;&#xA;वक्तव्यमधिभूतं तु वह्निस्तत्राधिदैवतम्&lt;br&gt;&#xA;चक्षुरध्यात्ममित्याहुर्यथायोगनिदर्शिनः&lt;br&gt;&#xA;रूपमत्राधिभूतं तु सूर्यश्चाप्यधिदैवतम्&lt;br&gt;&#xA;श्रोत्रमध्यात्ममित्याहुर्यथाशास्त्रनिदर्शिनः&lt;br&gt;&#xA;शब्दमत्राधिभूतं तु दिशस्तत्राधिदैवतम्&lt;br&gt;&#xA;जिह्वामध्यात्ममित्याहुर्यथातत्त्वनिदर्शिनः&lt;br&gt;&#xA;रस एवाधिभूतं तु आपस्तत्राधिदैवतम्&lt;br&gt;&#xA;घ्राणमध्यात्ममित्याहुर्यथाश्रुतिनिदर्शिनः&lt;br&gt;&#xA;गन्ध एवाधिभूतं तु पृथिवी चाधिदैवतम्&lt;br&gt;&#xA;त्वगध्यात्ममिति प्राहुस्तत्त्वबुद्धिविशारदाः&lt;br&gt;&#xA;स्पर्श एवाधिभूतं तु पवनश्चाधिदैवतम्&lt;br&gt;&#xA;मनोऽध्यात्ममिति प्राहुर्यथाश्रुतिनिदर्शनम्&lt;br&gt;&#xA;मन्तव्यमधिभूतं तु चन्द्रमाश्चाधिदैवतम्&lt;br&gt;&#xA;आहङ्कारिकमध्यात्ममाहुस्तत्त्वनिदर्शिनः&lt;br&gt;&#xA;अभिमानोऽधिभूतं तु विरिञ्चोऽत्राधिदैवतम्&lt;br&gt;&#xA;बुद्धिरध्यात्ममित्याहुर्यथावेदनिदर्शिनः&lt;br&gt;&#xA;बोद्धव्यमधिभूतं तु क्षेत्रज्ञोऽत्राधिदैवतम्&lt;br&gt;&#xA;एषा ते व्यक्तितो राजन्विभूतिरनुदर्णिता&lt;br&gt;&#xA;आदौ मध्ये तथाऽन्ते च यथावत्तत्त्वहेतुभिः&lt;br&gt;&#xA;प्रकृतिर्गुणान्विकुरुते स्वच्छन्देनात्मकाम्यया&lt;br&gt;&#xA;क्रीडनार्थं महाराज शतशोऽथ सहस्रशः&lt;br&gt;&#xA;यथा दीपसहस्राणि दीपान्मर्त्या प्रकुर्वते&lt;br&gt;&#xA;प्रकृतिस्सा विकुरुते पुरुषस्य गुणान्बहून्&lt;br&gt;&#xA;सत्यं दानमनुद्वेगः प्रीतिः प्राकाम्यमेव च&lt;br&gt;&#xA;सुखं शुद्धत्वमारोग्यं सन्तोषश्श्रद्दधानता&lt;br&gt;&#xA;अकार्पण्यमसंरम्भः क्षमा धृतिरहिंसता&lt;br&gt;&#xA;समता सत्यमानृण्यमार्दवं ह्रीरचापलम्&lt;br&gt;&#xA;शौचमार्तवमाचारमलौल्यं हृद्यसम्भ्रमः&lt;br&gt;&#xA;इष्टापूर्तविशेषाणां कृतानामविकत्थनम्&lt;br&gt;&#xA;दानेन चानुग्रहणमस्पृहा परमार्थतः&lt;br&gt;&#xA;सर्वभूतदया चैव सत्त्वस्यैते गुणास्स्मृताः&lt;br&gt;&#xA;रजोगुणानां सङ्घातो रूपमैश्वर्यविग्रहौ&lt;br&gt;&#xA;अत्यागित्वमकारुण्यं सुखदुःखोपसेवनम्&lt;br&gt;&#xA;परापवादेषु रतिर्विवादानां च सेवनम्&lt;br&gt;&#xA;अहङ्कारस्त्वसत्कारश्चिन्ता वैरोपसेवनम्&lt;br&gt;&#xA;परिभाषोपहरणं ह्रीनाशोऽनार्जवं तथा&lt;br&gt;&#xA;भेदः परुषता चैव कामक्रोधो मदस्तथा&lt;br&gt;&#xA;दर्पो द्वेषोऽतिवादश्च एते प्रोक्ता रजोगुणाः&lt;br&gt;&#xA;तामसानां तु सङ्घातं प्रवक्ष्याम्युपधार्यताम्&lt;br&gt;&#xA;मोहोऽप्रकाशस्तामिस्रमन्धतामिस्रसञ्ज्ञितम्&lt;br&gt;&#xA;मरणं त्वन्धतामिस्रं तामिस्रं क्रोध उज्यते&lt;br&gt;&#xA;तमसो लक्षणानीह भक्षणामतिरोचनम्&lt;br&gt;&#xA;भोजनानामपर्याप्तिस्तथा पेयेष्वतृप्तता&lt;br&gt;&#xA;गन्धवासो विहारेषु शयनेष्वासनेषु च&lt;br&gt;&#xA;दिवास्वप्ने विवादे च प्रमादेषु च वै रतिः&lt;br&gt;&#xA;नृत्यवादित्रगीतानामज्ञानाच्छ्रद्दधानता&lt;br&gt;&#xA;द्वेषो धर्मविशेषाणामेते वै तामसा गुणाः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/297/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/297/</guid>
      <description>&lt;p&gt;याज्ञवल्क्यः-&lt;br&gt;&#xA;एते प्रधानस्य गुणास्त्रयः पुरुषसत्तम&lt;br&gt;&#xA;कृत्स्नस्य चैव जगतस्तिष्ठन्त्यनपगास्सदा&lt;br&gt;&#xA;शतधा सहस्रधा चैव तथा शतसहस्रधा&lt;br&gt;&#xA;कोटिशश्च करोत्येष प्रकृत्याऽऽत्मानमात्मना&lt;br&gt;&#xA;सात्विकस्योत्तमं स्थानं राजसस्येह मध्यमम्&lt;br&gt;&#xA;तामसस्याधमं स्थानं प्राहुरध्यात्मचिन्तकाः&lt;br&gt;&#xA;केवलेनेह पुण्येन गतिमूर्ध्वामवाप्नुयात्&lt;br&gt;&#xA;पुण्यपापेन मानुष्यमधर्मेणाप्यधोगतिम्&lt;br&gt;&#xA;द्वन्द्वमेषां त्रयाणां तु सन्निपातं च तत्त्वतः&lt;br&gt;&#xA;सत्त्वस्य रजसश्चैव तमसश्च शृणुष्व मे&lt;br&gt;&#xA;सत्त्वस्य तु रजो द्वन्द्वं रजसश्च तमस्तथा&lt;br&gt;&#xA;तमसश्च तथा सत्त्वं सत्त्वस्याव्यक्तमेव च&lt;br&gt;&#xA;अध्यक्तस्सत्वसंयुक्तो देवलोकमवाप्नुयात्&lt;br&gt;&#xA;रजस्सत्त्वसमायुक्तो मानुषेषूपपद्यते&lt;br&gt;&#xA;रजस्तमोभ्यां संयुक्तस्तिर्यग्योनिषु जायते&lt;br&gt;&#xA;रजस्सत्त्वतमोभिश्च युक्तो मानुषमाप्नुयात्&lt;br&gt;&#xA;पुण्यपापविमुक्तानां स्थानमाहुर्महात्मनाम्&lt;br&gt;&#xA;शाश्वतं चाव्ययं चैवमचलं चाक्षरं च ह&lt;br&gt;&#xA;ज्ञानिनां सम्भवं श्रेष्ठं स्थानमव्रणमच्युतम्&lt;br&gt;&#xA;अतीन्द्रियमबीजं च जन्ममृत्युतमोनुदम्&lt;br&gt;&#xA;अव्यक्तस्थं परं यत्तत्पृष्टस्तेऽहं नराधिप&lt;br&gt;&#xA;स एष प्रकृतिस्थो हि तत्स्थ इत्यभिधीयते&lt;br&gt;&#xA;अचेतनश्चैव मतः प्रकृतिस्थश्च पार्थिव&lt;br&gt;&#xA;एतेनाधिष्ठितश्चैव सृजते संहरत्यपि&lt;br&gt;&#xA;जनकः-&lt;br&gt;&#xA;अनादिनिधनावेतावुभावेव महामने&lt;br&gt;&#xA;अमूर्तिमन्तावचलावप्रकम्प्यौ गुणागुणौ&lt;br&gt;&#xA;अग्राह्यावृषिशार्दूल कथमेको ह्यचेतनः&lt;br&gt;&#xA;चेतनावांस्तथा चैकः क्षेत्रज्ञ इति भाषितः&lt;br&gt;&#xA;त्वं हि विप्रेन्द्र कार्त्स्न्येन मोक्षधर्ममुपाससे&lt;br&gt;&#xA;साकल्यं मोक्षधर्मस्य श्रोतुमिच्छामि तत्त्वतः&lt;br&gt;&#xA;निस्तत्त्वं केवलत्वं च विनाभावं तथैव च&lt;br&gt;&#xA;दैवतानि च मे ब्रूहि देहं यान्याश्रितानि वै&lt;br&gt;&#xA;तथैवोत्क्रमणस्स्थानं देहिनो वै वियुज्यतः&lt;br&gt;&#xA;कालेन यद्धि प्राप्नोति स्थानं तद्ब्रूहि मेऽनघ&lt;br&gt;&#xA;साङ्ख्यज्ञानं च तत्त्वेन पृथग्योगं तथैव च&lt;br&gt;&#xA;अरिष्टानि च तत्त्वानि वक्तुमर्हसि सत्तम&lt;br&gt;&#xA;विदितं सर्वमेतत्ते पाणावामलकं यथा&lt;br&gt;&#xA;याज्ञवल्क्यः-&lt;br&gt;&#xA;न शक्यो निर्गुणस्तात गुणीकर्तुं विशां पते&lt;br&gt;&#xA;गुणवांश्चाप्यगुणवान्यथातत्त्वं निबोध मे&lt;br&gt;&#xA;गुणी हि गुणवानेव निर्गुणश्चागुणस्तथा&lt;br&gt;&#xA;प्राहुरेवं महात्मानो मुनयस्तत्त्वदर्शिनः&lt;br&gt;&#xA;गुणस्वभावस्त्वव्यक्तो गुणानेवाभिवर्तते&lt;br&gt;&#xA;उपयुङ्क्ते च तानेव स चैवाज्ञस्स्वभावतः&lt;br&gt;&#xA;अव्यक्तस्तु न जानीते पुरुषोऽज्ञस्स्वभावतः&lt;br&gt;&#xA;न मत्तः परमस्तीति नित्यमेवाभिमन्यते&lt;br&gt;&#xA;अनेन कारणेनैतदव्यक्तं स्यादचेतनम्&lt;br&gt;&#xA;नित्यत्वादक्षरत्वाच्च क्षराणां तत्त्वतोऽन्यथा&lt;br&gt;&#xA;यदज्ञानेन कुरुते गुणसर्गं पुनः पुनः&lt;br&gt;&#xA;यदात्मानं न जानीते तदव्यक्तमिहोच्यते&lt;br&gt;&#xA;कर्तृत्वाच्चैव तत्त्वानां तत्त्वधर्मीत्यथोच्यते&lt;br&gt;&#xA;कर्तृत्वाच्चापि सर्गाणां सर्गधर्मी तथोच्यते&lt;br&gt;&#xA;कर्तृत्वाच्चैव योगीनां योगधर्मीत्यथोच्यते&lt;br&gt;&#xA;कर्तृत्वात्प्रकृतीनां च तथा प्रकृतिधर्मि वै&lt;br&gt;&#xA;कर्तृत्वाच्चापि बीजानां बीजधर्मी तथोच्यते&lt;br&gt;&#xA;गुणानां प्रसवत्वाच्च तथा प्रसवधर्मी च&lt;br&gt;&#xA;कर्तृत्वात्प्रलयानां तु तथा प्रलयधर्मि च&lt;br&gt;&#xA;कर्तृत्वात्भावनानां तु तथा प्रभवधर्मि च&lt;br&gt;&#xA;बीजत्वात्प्रकृतित्वाच्च प्रलयत्वात्तथैव च&lt;br&gt;&#xA;उपेक्षितत्वादन्यत्वादभिमानाच्च केवलम्&lt;br&gt;&#xA;मन्यन्ते यतयस्सिद्धा अध्यात्मज्ञा गतज्वराः&lt;br&gt;&#xA;अनित्यं नित्यमव्यक्तं एवमेतच्च शुश्रुमः&lt;br&gt;&#xA;अव्यक्तैकत्वमित्याहुर्नानात्वं पुरुषे तथा&lt;br&gt;&#xA;सर्वभूतदयावन्तः केवलं ज्ञानमास्थिताः&lt;br&gt;&#xA;अन्यस्स पुरुषोऽव्यक्तादध्रुवाद्ध्रुवसञ्ज्ञकः&lt;br&gt;&#xA;यथा मुञ्ज इषीकायां तथैवैतद्धि जायते&lt;br&gt;&#xA;अन्यं तु मशकं विद्यादन्यच्चोदुम्बरं तथा&lt;br&gt;&#xA;न चोदुम्बरसंयोगे मशकस्तत्र लिप्यते&lt;br&gt;&#xA;अन्य एव तथा मत्स्यस्तथाऽन्यदुदकं स्मृतम्&lt;br&gt;&#xA;न चोदकस्य स्पर्शेन मत्स्यो लिप्यति कर्हिचित्&lt;br&gt;&#xA;अन्यो ह्यग्निरुखाऽप्यन्या नित्यमेवमवेहि भोः&lt;br&gt;&#xA;न चैव लिप्यते सोऽग्निरुखासंस्पर्शनेन वै&lt;br&gt;&#xA;पुष्करं त्वन्यदेवात्र तथाऽन्यदुदकं स्मृतम्&lt;br&gt;&#xA;न चोदकस्य स्पर्शेन लिप्यते तत्र पुष्करम्&lt;br&gt;&#xA;एतेषां सह संवासं विवासं चैव नित्यशः&lt;br&gt;&#xA;याथातथैनं पश्यन्ति न नित्यं प्राकृता जनाः&lt;br&gt;&#xA;ये त्वन्यथैनं पश्यन्ति न सम्यक्तेषु दर्शनम्&lt;br&gt;&#xA;ते व्यक्तं निरयं घोरं प्रविशन्ति पुनः पुनः&lt;br&gt;&#xA;साङ्ख्यदर्शनमेतत्ते परिसङ्ख्यातमुत्तमम्&lt;br&gt;&#xA;एवं हि परिसङ्ख्याय साङ्ख्याः केवलतां गताः&lt;br&gt;&#xA;ये त्वन्ये तत्त्वकुशलास्तेषामेतन्निदर्शनम्&lt;br&gt;&#xA;अतः परं प्रवक्ष्यामि योगानामपि दर्शनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/298/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/298/</guid>
      <description>&lt;p&gt;याज्ञवल्क्यः-&lt;br&gt;&#xA;साङ्ख्यज्ञानं मया प्रोक्तं योगज्ञानं निबोध मे&lt;br&gt;&#xA;यथाश्रुतं यथादृष्टं तत्त्वेन नृपसत्तम&lt;br&gt;&#xA;नास्ति साङ्ख्यसमं ज्ञानं नास्ति योगसमं बलम्&lt;br&gt;&#xA;उभावप्येककार्यौ तावुभावनिधनौ स्मृतौ&lt;br&gt;&#xA;पृथक्पृथक् तु पश्यन्ति येऽल्पबुद्धिरता नराः&lt;br&gt;&#xA;वयं तु राजन्पश्याम एकमेवेति निश्चयात्&lt;br&gt;&#xA;यदेव योगाः पश्यन्ति तत्साङ्ख्यैरपि दृश्यते&lt;br&gt;&#xA;एकं साङ्ख्यं च योगं च यः पश्यति स तत्त्ववित्&lt;br&gt;&#xA;रुद्रप्रधानानपरान्विद्धि योगान्नराधिप&lt;br&gt;&#xA;तेनैव चाथ देहेन विचरन्ति दिशो दश&lt;br&gt;&#xA;यावद्धि प्रलयस्तावत्सूक्ष्मेणाष्टगुणेन वै&lt;br&gt;&#xA;योगेन लोकान्विचरन्सुखं वसति चानघ&lt;br&gt;&#xA;देवेष्वेवाष्टगुणिनं योगप्राहुर्मनीषिणः&lt;br&gt;&#xA;सूक्ष्ममष्टगुणं प्राहुर्नेतरं नृपसत्तम&lt;br&gt;&#xA;द्विगुणं योगकृत्यं तु योगानामाहुरुत्तमम्&lt;br&gt;&#xA;सगुणं निर्गुणं चैव यथाशास्त्रनिदर्शनात्&lt;br&gt;&#xA;धारणं चैव मनसः प्राणायामश्च पार्थिव&lt;br&gt;&#xA;प्राणायामो हि सगुणो निर्गुणं धारणं मतम्&lt;br&gt;&#xA;यत्र भ्रश्यति मुञ्चन्वै प्राणान्मिथिलसत्तम&lt;br&gt;&#xA;वाताधिक्यं भवत्येव वाताद्धि न समाचरेत्&lt;br&gt;&#xA;निशायाः प्रथमे यामे चोदना द्वादश स्मृताः&lt;br&gt;&#xA;मध्ये सुप्त्वा परे यामे द्वादशैव तु चोदनाः&lt;br&gt;&#xA;तदैवमुपशान्तेन दान्तेनैकान्तशीलिना&lt;br&gt;&#xA;आत्मारामेण बुद्धेन योक्तव्योऽऽत्मा न संशयः&lt;br&gt;&#xA;पञ्चानामिन्द्रियाणां तु दोषानाक्षिप्य पञ्चधा&lt;br&gt;&#xA;शब्दं स्पर्शं तथा रूपं रसं गन्धं तथैव च&lt;br&gt;&#xA;प्रतिभामुपवर्गं च प्रतिसंहृत्य मैथिल&lt;br&gt;&#xA;इन्द्रियग्राममखिलं मनस्यभिनिवेश्य ह&lt;br&gt;&#xA;मनस्तथैवाहङ्कारे प्रतिष्ठाप्य नराधिप&lt;br&gt;&#xA;अहङ्कारं तथा बुद्धौ बुद्धिं च प्रकृतावपि&lt;br&gt;&#xA;एवं हि परिसङ्ख्याय ततो ध्यायन्ति केवलम्&lt;br&gt;&#xA;विरजस्कमलं नित्यमनन्तं शुद्धमव्रणम्&lt;br&gt;&#xA;तस्थुषं पुरुषं नित्यमभेद्यमजरामरम्&lt;br&gt;&#xA;शाश्वतं चाव्ययं देवं ईशानं ब्रह्म चाव्ययम्&lt;br&gt;&#xA;युक्तस्य तु महाराज लक्षणान्युपधारयेत्&lt;br&gt;&#xA;लक्षणं तु प्रसादस्य यथा तृप्तस्सुखं स्वपेत्&lt;br&gt;&#xA;निवाते तु यथा दीपो ज्वलेत्स्नेहसमन्वितः&lt;br&gt;&#xA;निश्चलोर्ध्वशिखस्तद्वद्युक्तमाहुर्मनीषिणः&lt;br&gt;&#xA;पाषाण इव मेघोत्थैर्यथा बिन्दुभिराहतः&lt;br&gt;&#xA;नालं चालयितुं शक्यस्तथा युक्तस्य लक्षणम्&lt;br&gt;&#xA;शङ्खदुन्दुभिनिर्घोषैर्विविधैर्गीतवादितैः&lt;br&gt;&#xA;क्रियमाणैर्न कम्पेत युक्तस्यैतन्निदर्शनम्&lt;br&gt;&#xA;तैलपात्रं यथा पूर्णं कराभ्यां गृह्य पूरुषः&lt;br&gt;&#xA;सोपानमारुहेद्भीतस्तर्ज्यमानोऽसिपाणिभिः&lt;br&gt;&#xA;संयतात्मा भयात्तेषां न पात्राद्बिन्दुमुत्सृजेत्&lt;br&gt;&#xA;तथैवोत्तरमाणस्य एकाग्रमनसस्तथा&lt;br&gt;&#xA;स्थिरत्वादिन्द्रियाणां तु निश्चलत्वात्तथैव च&lt;br&gt;&#xA;एवं युक्तस्य तु मुनेर्लक्षणान्युपधारयेत्&lt;br&gt;&#xA;सयुक्तः पश्यते ब्रह्म यत्तत्परममव्ययम्&lt;br&gt;&#xA;महतस्तमसो मध्ये स्थितं ज्वलनसन्निभम्&lt;br&gt;&#xA;एतेन केवलं याति त्यक्त्वा देहमसाक्षिकम्&lt;br&gt;&#xA;कालेन महता राजञ्श्रुतिरेषा सनातनी&lt;br&gt;&#xA;एतद्धि योगं योगानां किमन्यद्योगलक्षणम्&lt;br&gt;&#xA;विज्ञाय तद्धि मन्यन्ते कृतकृत्या मनीषिणः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/299/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/299/</guid>
      <description>&lt;p&gt;याज्ञवल्क्यः-&lt;br&gt;&#xA;तथैवोत्क्रमणं स्थानं शृणुष्वावहितो नृप&lt;br&gt;&#xA;पद्भ्यामुत्क्रममाणस्य वैष्णवं स्थानमुच्यते&lt;br&gt;&#xA;जङ्घाभ्यां तु वसून्देवानाप्नुयादिति नश्श्रुतम्&lt;br&gt;&#xA;जानुभ्यां च महाभागान्साध्यान्देवानवाप्नुयात्&lt;br&gt;&#xA;पायुनोत्क्रममाणस्तु मैत्रं स्थानमवाप्नुयात्&lt;br&gt;&#xA;पृथिवीं जघनेनाथ ऊरुभ्यां च प्रजापतिम्&lt;br&gt;&#xA;पार्श्वाभ्यां मरुतो देवान्नासाभ्यामिन्दुमेव च&lt;br&gt;&#xA;बाहुभ्यामिन्द्रमित्याहुरुरसा रुद्रमेव च&lt;br&gt;&#xA;ग्रीवया तु मुनिश्रेष्ठं नरमाप्नोत्यनुत्तमम्&lt;br&gt;&#xA;विश्वान्देवान्मुखेनाथ दिशश्श्रोत्रेण चाप्नुयात्&lt;br&gt;&#xA;घ्राणेन गन्धवहनं नेत्राभ्यां सूर्यमेव च&lt;br&gt;&#xA;भ्रूभ्यामथाश्विनौ देवौ ललाटेन पितॄनथ&lt;br&gt;&#xA;ब्रह्माणमाप्नोति विभुं मूर्ध्ना देवाग्रजं तथा&lt;br&gt;&#xA;एतान्युत्क्रमणस्थानान्युक्तानि मिथिलेश्वर&lt;br&gt;&#xA;अरिष्टानि तु वक्ष्यामि विहितानि मनीषिभिः&lt;br&gt;&#xA;संवत्सरं वियोगस्य सम्भवे च शरीरिणः&lt;br&gt;&#xA;योऽरुन्धतीं न पश्येत दृष्टपूर्वा कदाचन&lt;br&gt;&#xA;तथैव ध्रुवमित्याहुः पूर्णेन्दुं दीपमेव च&lt;br&gt;&#xA;खण्डाभागं दक्षिणतस्तेऽपि संवत्सरायुषः&lt;br&gt;&#xA;परचक्षुषि चात्मानं ये न पश्यन्ति पार्थिव&lt;br&gt;&#xA;आत्मच्छायाकृतीभूतं तेऽपि संवत्सरायुषः&lt;br&gt;&#xA;अतिद्युतिरतिप्रज्ञः अप्रज्ञश्चाद्युतिस्तथा&lt;br&gt;&#xA;प्रकृतेर्विक्रियापन्नः षण्मासान्मृत्युलक्षणः&lt;br&gt;&#xA;दैवतान्यवजानाति ब्राह्मणैश्च विरुध्यते&lt;br&gt;&#xA;कृष्णश्यावच्छविच्छायः षण्मासान्मृत्युलक्षणः&lt;br&gt;&#xA;शीर्णनाभिं यथा चक्रं छिद्रं सोमं प्रपश्यति&lt;br&gt;&#xA;तथैव च सहस्रांशुं सप्तरात्रेण मृत्युभाक्&lt;br&gt;&#xA;शवगन्धमुपाघ्राति सुरभिं प्राप्य यो नरः&lt;br&gt;&#xA;देवतायतनस्थस्तु सप्तरात्रेण मृत्युभाक्&lt;br&gt;&#xA;सञ्ज्ञालोपो निरुष्णत्वं सद्यो मृत्युनिदर्शनम्&lt;br&gt;&#xA;कर्णनासावनमनं दन्तदृष्टिविरागिता&lt;br&gt;&#xA;अकस्माच्च स्रवेद्यस्य वाममक्षि नराधिप&lt;br&gt;&#xA;मूर्धतश्चोत्पतेद्धूमस्सद्यो मृत्युनिदर्शनम्&lt;br&gt;&#xA;एतावन्ति त्वरिष्टानि विदित्वा मानवोऽऽत्मनः&lt;br&gt;&#xA;निशि चाहनि चात्मानं योजयेत्परमात्मना&lt;br&gt;&#xA;प्रतीक्षमाणस्तत्कालं यत्कालं प्रकृतं भवेत्&lt;br&gt;&#xA;अथास्य नेष्टं मरणं स्थातुमिच्छेत्क्रियामिमाम्&lt;br&gt;&#xA;सर्वगन्धान्रसांश्चैव धारयेत समाहितः&lt;br&gt;&#xA;तथा मृत्युमुपादाय तत्परेणान्तरात्मना&lt;br&gt;&#xA;स साङ्ख्यधारणं चैव विदित्वा मनुजर्षभ&lt;br&gt;&#xA;जयेच्च मृत्युं योगेन तत्परेणान्तरात्मना&lt;br&gt;&#xA;गच्छेत्प्राप्याक्षयं कृत्स्नमजन्म शिवमव्ययम्&lt;br&gt;&#xA;शाश्वतं स्थानमचलं दुष्प्रापमकृतात्मभिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/300/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/300/</guid>
      <description>&lt;p&gt;याज्ञवल्क्यः-&lt;br&gt;&#xA;अव्यक्तस्थं परं यत्तत्पृष्टस्तेऽहं नराधिप&lt;br&gt;&#xA;परं गुह्यमिमं प्रश्नं शृणुष्वावहितो नृप&lt;br&gt;&#xA;यथार्षेणेह विधिना चरताऽवमतेन ह&lt;br&gt;&#xA;मयाऽऽदित्यादवाप्तानि यजूंषि मिथिलाधिप&lt;br&gt;&#xA;महता तपसा देवस्स्थविष्ठस्सेवितो मया&lt;br&gt;&#xA;प्रीतेन चाहं विभुना सूर्येणोक्तस्तदाऽनघ&lt;br&gt;&#xA;सूर्यः-&lt;br&gt;&#xA;वरं वृणीष्व विप्रर्षे यदिष्टं ते सुदुर्लभम्&lt;br&gt;&#xA;तं ते दास्यामि प्रीतात्मा मत्प्रसादो हि दुर्लभः&lt;br&gt;&#xA;याज्ञवल्क्यः-&lt;br&gt;&#xA;ततः प्रणम्य शिरसा मयोक्तस्तपतां वरः&lt;br&gt;&#xA;यजूंषि नोपयुक्तानि क्षिप्रमिच्छामि वेदितुम्&lt;br&gt;&#xA;ततो मां भगवानाह वितरिष्यामि ते द्विज&lt;br&gt;&#xA;सरस्वतीह वाग्भूता शरीरं ते प्रवेक्ष्यति&lt;br&gt;&#xA;ततो मां भगवानाह स्वमास्यं विवृतं कुरु&lt;br&gt;&#xA;विवृतं च ततो मेऽऽस्यं प्रविष्टा च सरस्वती&lt;br&gt;&#xA;ततो विदह्यमानोऽहं प्रविष्टोऽम्भस्तदाऽनघ&lt;br&gt;&#xA;अविज्ञानादमर्षाच्च भास्करस्य महात्मनः&lt;br&gt;&#xA;ततो विदह्यमानं मामुवाच भगवानृषिः&lt;br&gt;&#xA;सूर्यः-&lt;br&gt;&#xA;याज्ञवल्क्यः-&lt;br&gt;&#xA;मुहूर्तं सह्यतां दाहस्ततः शीतीभविष्यति&lt;br&gt;&#xA;शीतीभूतं च मां दृष्ट्वा भगवानाह भास्करः&lt;br&gt;&#xA;सूर्यः-&lt;br&gt;&#xA;सुप्रतिष्ठास्यते वेदस्सोत्तरस्सखिलो द्विज&lt;br&gt;&#xA;कृत्स्नं शतपथं चैव प्रणेष्यसि न संशयः&lt;br&gt;&#xA;तस्यान्ते चापुनर्भावे तव बुद्धिर्भविष्यति&lt;br&gt;&#xA;प्राप्स्यसे च यदिष्टं तत्साङ्ख्ययोगेप्सितं पदम्&lt;br&gt;&#xA;याज्ञवल्क्यः-&lt;br&gt;&#xA;एतावदुक्त्वा भगवानस्तमेवाभ्यवर्तत&lt;br&gt;&#xA;ततोऽहं व्याहृतं श्रुत्वा गते देवे विभावसौ&lt;br&gt;&#xA;गृहमागत्य संहृष्टोऽचिन्तयं वै सरस्वतीम्&lt;br&gt;&#xA;ततः प्रवृत्ताऽतिशुभा स्वरव्यञ्जनभूषिता&lt;br&gt;&#xA;ओङ्कारमग्रतः कृत्वा मम देवी सरस्वती&lt;br&gt;&#xA;ततोऽहमर्घ्यं विधिवत्सरस्वत्यै न्यवेदयम्&lt;br&gt;&#xA;तपतां च वरिष्ठाय निषण्णस्तत्परायणः&lt;br&gt;&#xA;ततश्शतपथं कृत्स्नं सरहस्यं ससङ्ग्रहम्&lt;br&gt;&#xA;चक्रे सपरिशेषं च हर्षेण परमेण ह&lt;br&gt;&#xA;ततोऽध्यापितवानस्मि शिष्याणां शतमुत्तमम्&lt;br&gt;&#xA;विप्रियार्थं सशिष्यस्य मातुलस्य महात्मनः&lt;br&gt;&#xA;ततस्सशिष्येण मया सूर्येणेव गभस्तिभिः&lt;br&gt;&#xA;व्यस्तो यज्ञो महाराज पितुस्तव महात्मनः&lt;br&gt;&#xA;मिषतो देवलस्यापि ततोऽर्धं हृतवान्वसु&lt;br&gt;&#xA;स्ववेददक्षिणार्थे वै विमर्दे मातुलेन ह&lt;br&gt;&#xA;सुमन्तुनाऽथ पैलेन तथा जैमिनिना च वै&lt;br&gt;&#xA;पित्रा ते मुनिभिश्चैव ततोऽहमनुमानितः&lt;br&gt;&#xA;दश पञ्च च प्राप्तानि यजूंष्यर्कान्मयाऽनघ&lt;br&gt;&#xA;उपधारितं तथा चापि पुराणं रोमहर्षणात्&lt;br&gt;&#xA;बीजमेतत्पुरस्कृत्य देवीं चैव सरस्वतीम्&lt;br&gt;&#xA;सूर्यस्य चानुभावेन प्रवृत्तोऽहं नराधिप&lt;br&gt;&#xA;कर्तुं शतपथं वेदमपूर्वं कारितं च मे&lt;br&gt;&#xA;यथाऽभिलषितं मार्गं तथा तच्चोपपादितम्&lt;br&gt;&#xA;शिष्याणां सखिलं कृत्स्नमनुज्ञातं ससङ्ग्रहम्&lt;br&gt;&#xA;सर्वे च शिष्याश्शुचयो गताः परमहर्षिताः&lt;br&gt;&#xA;शाखाः पञ्चदशेमास्तु विद्या भास्करदर्शिताः&lt;br&gt;&#xA;प्रतिष्ठाप्य यथाकामं वेदं तमनुचितयम्&lt;br&gt;&#xA;किमत्र ब्रह्मण्यमृतं किञ्च वेद्यमनुत्तमम्&lt;br&gt;&#xA;चिन्तये तत्र चागत्य गन्धर्वो मामपृच्छत&lt;br&gt;&#xA;विश्वावसुस्तदा राजन्वेदान्तज्ञानकोविदः&lt;br&gt;&#xA;चतुर्विंशत्ततः प्रश्नान्पृष्ट्वा वेदस्य पार्थिव&lt;br&gt;&#xA;पञ्चविंशतिमं प्रश्नं पप्रच्छान्वीक्षिकीं तदा&lt;br&gt;&#xA;विश्वाविश्वं तथा राजन्पुरुषं प्रकृतिं तथा&lt;br&gt;&#xA;तथैव पुरुषव्याघ्र मित्रं वरुणमेव च&lt;br&gt;&#xA;ज्ञानं ज्ञेयं तथाऽज्ञानं कस्तपा अतपास्तथा&lt;br&gt;&#xA;सूर्यातिसूर्य इति च विद्याविद्ये तथैव च&lt;br&gt;&#xA;वेद्यावेद्ये तथा राजन्नचलं चलमेव च&lt;br&gt;&#xA;अपूर्वमक्षयं क्षेम्यमेतत्प्रश्नमनुत्तमम्&lt;br&gt;&#xA;अथोक्तस्तु मया राजन्राजा गन्धर्वसत्तमः&lt;br&gt;&#xA;पृष्टवानानुपूर्व्येण प्रश्नमुत्तममर्थवत्&lt;br&gt;&#xA;मुहूर्तमुष्यतां तावद्यावदेनं विचिन्तये&lt;br&gt;&#xA;बाढमित्येव कृत्वा स तूर्ष्णीं गन्धर्व आस्थितः&lt;br&gt;&#xA;ततोऽन्वचिन्तयमहं भूयो देवीं सरस्वतीम्&lt;br&gt;&#xA;मनसा स च मे प्रश्नो दध्नो घृतमिवोत्थितः&lt;br&gt;&#xA;तत्रोपनिषदं चैव परिशेषं च पार्थिव&lt;br&gt;&#xA;मथ्नामि मनसा तात दृष्ट्वा चान्वीक्षिकीं पराम्&lt;br&gt;&#xA;चतुर्थी राजशार्दूल विद्यैषा साम्परायिकी&lt;br&gt;&#xA;उदीरिता मया तुभ्यं पञ्चविंशाऽधितिष्ठता&lt;br&gt;&#xA;अथोक्तस्तु मया राजन्राजा विश्वावसुस्तदा&lt;br&gt;&#xA;श्रूयतां यं भवानस्मान्प्रश्नं सम्पृष्टवानिह&lt;br&gt;&#xA;विश्वाविश्वेति यदिदं गन्धर्वेन्द्रानुपृच्छसि&lt;br&gt;&#xA;विश्वाव्यक्तं परं विद्याद्भूतभव्यभयङ्करम्&lt;br&gt;&#xA;त्रिगुणं गुणकर्तृत्वाद्विश्वान्यो निष्कलस्तथा&lt;br&gt;&#xA;विश्वस्तथैव मिथुनमेवमेवानुदृश्यते&lt;br&gt;&#xA;अव्यक्तं प्रकृतिः प्राहुः पुरुषेति च निर्गुणम्&lt;br&gt;&#xA;तथैव मित्रं पुरुषं वरुणं प्रकृतिं तथा&lt;br&gt;&#xA;ज्ञानं तु प्रकृतिं प्राहुर्ज्ञेयं निष्कलमेव च&lt;br&gt;&#xA;अज्ञश्च पुरुषस्तस्माज्ज्ञश्च निष्कल उच्यते&lt;br&gt;&#xA;कस्तपा अतपाः प्रोक्तः कोऽसौ पुरुष उच्यते&lt;br&gt;&#xA;तपाः प्रकृतिरित्याहुरतपा निष्कलस्स्मृतः&lt;br&gt;&#xA;सूर्यमव्यक्तमित्युक्तमतिसूर्यस्तु निष्कलः&lt;br&gt;&#xA;अविद्या प्रोक्तमव्यक्तं विद्या पुरुष उच्यते&lt;br&gt;&#xA;तथैवावेद्यमव्यक्तं वेद्यः पुरुष उच्यते&lt;br&gt;&#xA;चलाचलमिति प्रोक्तं त्वया तदपि मे शृणु&lt;br&gt;&#xA;चलां तु प्रकृतिं प्राहुः कारणं क्षेपसर्गयोः&lt;br&gt;&#xA;अक्षेपसर्गयोः कर्ता निश्चलः पुरुषस्स्मृतः&lt;br&gt;&#xA;अजावुभावनादी च अक्षयौ चाप्युभावपि&lt;br&gt;&#xA;अमूर्तावप्युभौ प्राहुरध्यात्मगतिनिश्चयाः&lt;br&gt;&#xA;अक्षयत्वात्प्रजनने अजमत्राहुरव्ययम्&lt;br&gt;&#xA;अक्षयं पुरुषं प्राहुः क्षयो ह्यस्य न विद्यते&lt;br&gt;&#xA;गुणक्षयत्वात्प्रकृतिः कर्तृत्वादक्षयं बुधाः&lt;br&gt;&#xA;एषा तेऽन्वीक्षिकी विद्या चतुर्थी साम्परायिकी&lt;br&gt;&#xA;विद्योपेतं धनं कृत्वा कर्मणा नित्यकर्मणि&lt;br&gt;&#xA;एकान्तदर्शना वेदास्सर्वे विश्वावसो स्मृताः&lt;br&gt;&#xA;जायन्ते च म्रियन्ते च यस्मिन्नेते यतश्च्युताः&lt;br&gt;&#xA;वेदार्थं ये न जानन्ति वेद्यं गन्धर्वसत्तम&lt;br&gt;&#xA;साङ्गोपाङ्गान्पञ्चवेदान्योऽधीते द्विजसत्तमः&lt;br&gt;&#xA;वेदवेद्यं न जानीते वेदभारवहो हि सः&lt;br&gt;&#xA;यो घृतार्थी खरीक्षीरं मथेद्गन्धर्वसत्तम&lt;br&gt;&#xA;विष्ठां तत्रानुपश्येत न मण्डं नापि वा घृतम्&lt;br&gt;&#xA;तथा वेद्यमवेद्यं च वेदविद्यो न विन्दति&lt;br&gt;&#xA;स केवलं मूढमतिर्वेदभारवहस्स्मृतः&lt;br&gt;&#xA;प्रष्टव्यौ नित्यमेवैतौ तत्परेणान्तरात्मना&lt;br&gt;&#xA;यथाऽस्य जन्मनिधनं न भवेतां पुनः पुनः&lt;br&gt;&#xA;अजस्रं जन्मनिधनं चिन्तयित्वा त्रयीमिमाम्&lt;br&gt;&#xA;परित्यज्य क्षयमिह अक्षयं धर्ममास्थितः&lt;br&gt;&#xA;यदाऽनुपश्यतेऽत्यन्तमहन्यहनि काश्यप&lt;br&gt;&#xA;तदा स केवलीभूतष्षड्विंशमनुपश्यति&lt;br&gt;&#xA;अन्यच्च शश्वदव्यक्तं तथाऽन्यः पञ्चविंशकः&lt;br&gt;&#xA;तत्स्थं समनुपश्यन्ति तमेकमिति साधवः&lt;br&gt;&#xA;तेनैतं नाभिनन्दन्ति पञ्चविंशकमच्युतम्&lt;br&gt;&#xA;जन्ममृत्युभयोद्वेगात्साख्याश्च परमर्षयः&lt;br&gt;&#xA;विश्वावसुः-&lt;br&gt;&#xA;पञ्चविंशे यदेतत्ते प्रोक्तं ब्राह्मणसत्तम&lt;br&gt;&#xA;यथातन्न तथा वेद्मि तद्भवान्वक्तुमर्हति&lt;br&gt;&#xA;जैगीषव्यस्यासितस्य देवलस्य च मे श्रुतम्&lt;br&gt;&#xA;पराशरस्य विप्रर्षेर्वार्षगण्यस्य धीमतः&lt;br&gt;&#xA;भृगोः पञ्चशिखस्यास्य कपिलस्य शुकस्य च&lt;br&gt;&#xA;गौतमस्यार्ष्टिषेणस्य गर्गस्य च महात्मनः&lt;br&gt;&#xA;नारदस्यासुरेश्चैव पुलस्त्यस्य च धीमतः&lt;br&gt;&#xA;सनत्कुमारस्य सतश्शुक्रस्य च महात्मनः&lt;br&gt;&#xA;कश्यपस्य पितुश्चैव पूर्वमेव मया श्रुतम्&lt;br&gt;&#xA;तदनन्तरं च रुद्रस्य विश्वरूपस्य धीमतः&lt;br&gt;&#xA;दैवतेभ्यः पितृभ्यश्च दैतेयेभ्यश्च ततस्ततः&lt;br&gt;&#xA;प्राप्तमेतन्मया कृत्स्नं वेद्यं नित्यं वदन्ति ते&lt;br&gt;&#xA;तस्मात्तद्वै भवद्बुद्ध्या श्रोतुमिच्छामि ब्राह्मण&lt;br&gt;&#xA;भवान्प्रबर्हश्शास्त्राणां प्रगल्भश्चासि बुद्धिमान्&lt;br&gt;&#xA;न तवाविदितं किञ्चिद्भवाञ्श्रुतिनिधिः परः&lt;br&gt;&#xA;कथ्यसे देवलोके च पितृलोके च ब्राह्मण&lt;br&gt;&#xA;ब्रह्मलोकगताश्चैव कथयन्ति महर्षयः&lt;br&gt;&#xA;स्थविष्ठश्चापि भगवानादित्यस्तव भाषिते&lt;br&gt;&#xA;साङ्ख्यज्ञानं त्वया ब्रह्मन्नवाप्तं कृत्स्नमेव ह&lt;br&gt;&#xA;तथैव योगज्ञानं च याज्ञवल्क्य विशेषतः&lt;br&gt;&#xA;निस्सन्दिग्धं प्रबुद्धस्त्वं बुध्यमानो जरामरम्&lt;br&gt;&#xA;श्रोतुमिच्छामि तज्ज्ञानं घृतं मण्डमयं यथा&lt;br&gt;&#xA;याज्ञवल्क्यः-&lt;br&gt;&#xA;कृत्स्नधारिणमेव त्वां मन्ये गन्धर्वसत्तम&lt;br&gt;&#xA;जिज्ञाससे च मां राजंस्तन्निबोध यथाश्रुतम्&lt;br&gt;&#xA;अबुध्यमानां प्रकृतिं बुध्यते पञ्चविंशकः&lt;br&gt;&#xA;न तु बुध्यति गन्धर्वप्रकृतिः पञ्चविंशकम्&lt;br&gt;&#xA;अनेनाप्रतिबोधेन प्रधानं प्रवदन्ति तत्&lt;br&gt;&#xA;साङ्ख्यश्च योगास्तत्त्वज्ञा यथाश्रुतिनिदर्शनात्&lt;br&gt;&#xA;पश्यंस्तथैव चापश्यन्पश्यत्यन्यस्सदाऽनघ&lt;br&gt;&#xA;षड्विंशं पञ्चविंशं च चतुर्विंशं च पश्यति&lt;br&gt;&#xA;न तु पश्यति पश्यंस्तु यश्चैनमनुपश्यति&lt;br&gt;&#xA;पञ्चविंशोऽभिमन्येत नान्योऽस्ति परतो मम&lt;br&gt;&#xA;न चतुर्विंशको ग्राह्यो मनुजैर्ज्ञानदर्शिभिः&lt;br&gt;&#xA;मत्स्यो वोदकमन्वेति प्रवर्तति प्रवर्तनात्&lt;br&gt;&#xA;यथैष बुध्यते मत्स्यस्तथैषोऽप्यनुबुध्यते&lt;br&gt;&#xA;स स्नेहात्सहवासाच्च साभिमानाच्च नित्यशः&lt;br&gt;&#xA;स निमज्जति कालस्य यदैकत्वं न बुध्यते&lt;br&gt;&#xA;नोन्मज्जति हि कालस्य समत्वेनाभिसंवृतः&lt;br&gt;&#xA;यदा तु मन्यतेऽन्योऽहमन्य एष इति द्विजः&lt;br&gt;&#xA;तदा स केवलीभूतष्षड्विंशमनुपश्यति&lt;br&gt;&#xA;अन्यश्च राजन्स परस्तथाऽन्यः पञ्चविंशकः&lt;br&gt;&#xA;तत्स्थत्वादनुपश्यन्ति एक एवेति साधवः&lt;br&gt;&#xA;तेनैतन्नाभिनन्दन्ति पञ्चविंशकमव्ययम्&lt;br&gt;&#xA;जन्ममृत्युभयाद्भीता योगास्साङ्ख्याश्च काश्यप&lt;br&gt;&#xA;षड्विंशमनुपश्यन्ति शुचयस्तत्परायणाः&lt;br&gt;&#xA;यदा स केवलीभूतष्षड्विंशमनुपश्यति&lt;br&gt;&#xA;तदा स सर्वसिद्धत्वान्नपुनर्जन्म विन्दति&lt;br&gt;&#xA;एवमप्रतिबुद्धश्च बुध्यमानश्च तेऽनघ&lt;br&gt;&#xA;बुद्धिश्चोक्तो यथातत्त्वं मया श्रुतिनिदर्शनात्&lt;br&gt;&#xA;पश्यापश्यं यो न पश्येत्क्षेम्यं तत्वं च काश्यप&lt;br&gt;&#xA;केवलाकेवलं चान्यत्पञ्चविंशात्परं च यत्&lt;br&gt;&#xA;विश्वावसुः-&lt;br&gt;&#xA;तथ्यं शुभं चैतदुक्तं त्वया विभो सम्यक्क्षेम्यं दैवताद्यं यथावत्&lt;br&gt;&#xA;स्वस्त्यक्षयं भवतश्चास्तु नित्यं बुद्ध्या सदा बुद्धियुक्तं नमस्ये&lt;br&gt;&#xA;याज्ञवल्क्यः-&lt;br&gt;&#xA;एवमुक्त्वा सम्प्रयातो दिवं स विभ्राजन्वै श्रीमता दर्शनेन&lt;br&gt;&#xA;तुष्टस्तुष्ट्या परया चाभिनन्द्य प्रदक्षिणं मम कृत्वा महात्मा&lt;br&gt;&#xA;ब्रह्मादीनां खेचराणां क्षितौ च ये चाधस्तात्संवसन्ते नरेन्द्र&lt;br&gt;&#xA;तत्रैव तद्दर्शनं दर्शयन्वै सम्यक्क्षेम्यं ये पथं संश्रिता वै&lt;br&gt;&#xA;साङ्ख्यास्सर्वे साङ्ख्यधर्मे रताश्च तद्वद्योगा योगधर्मे रताश्च&lt;br&gt;&#xA;ये चाप्यन्ये मोक्षकामा मनुष्यास्तेषामेतद्दर्शनं ज्ञानदृष्टम्&lt;br&gt;&#xA;ज्ञानान्मोक्षो जायते पूरुषानां नास्त्यज्ञानादेवमाहुर्नरेन्द्र&lt;br&gt;&#xA;तस्माज्ज्ञानं तत्त्वतोऽन्तेषितव्यं येनात्मानं मोक्षयेज्जन्ममृत्योः&lt;br&gt;&#xA;प्राप्यं ज्ञानं ब्राह्मणात्क्षत्रियाद्वा वैश्याच्छ्रूद्रादपि नीचादभीक्ष्णम्&lt;br&gt;&#xA;श्रद्धातव्यं श्रद्दधानेन नित्यं न श्रद्धिनं विशतो जन्ममृत्यू&lt;br&gt;&#xA;सर्वे वर्णा ब्राह्मणा ब्रह्मजाश्च सर्वे नित्यं व्याहरन्ते च ब्रह्म&lt;br&gt;&#xA;तत्त्वं शास्त्रं ब्रह्मबुद्ध्या ब्रवीमि सर्वं विश्वं ब्रह्म चैतत्समस्तम्&lt;br&gt;&#xA;ब्रह्मास्यतो ब्राह्मणास्सम्प्रसूता बाहुभ्यां वै क्षत्रियास्सम्प्रसूताः&lt;br&gt;&#xA;नाभ्यां वैश्याः पादतश्चापि शूद्रास्सर्वे वर्णा नान्यथा वेदितव्याः&lt;br&gt;&#xA;अज्ञानतः कर्मयोनिं भजन्ते तां तां राजंस्ते यथा यान्त्यभावम्&lt;br&gt;&#xA;तथा वर्णा ज्ञानहीनाः पतन्ते घोरादज्ञानात्प्राकृतं योनिजालम्&lt;br&gt;&#xA;तस्माज्ज्ञानं सर्वतो मार्गितव्यं सर्वत्रस्थं चैतदुक्तं मया ते&lt;br&gt;&#xA;तत्स्थो ब्रह्मा तस्थिवांश्चापरो यस्तस्मै नित्यं मोक्षमाहुर्नरेन्द्र&lt;br&gt;&#xA;यत्ते पृष्टं तन्मया तूपदिष्टं याथातथ्यं तद्विशोको भजस्व&lt;br&gt;&#xA;राजन्गच्छस्वैतदर्थस्य पारं सम्यक्प्रोक्तं स्वस्ति तेऽस्त्त्वत्र नित्यम्&lt;br&gt;&#xA;भीष्मः-&lt;br&gt;&#xA;स एवमनुशिष्टस्तु याज्ञवल्क्येन धीमता&lt;br&gt;&#xA;प्रीतिमानभवद्राजा मिथिलाधिपतिस्तदा&lt;br&gt;&#xA;गते मुनिवरे तस्मिन्कृत्वा चापि प्रदक्षिणम्&lt;br&gt;&#xA;दैवरातिर्नरपतिरासीनस्तत्र मोक्षवित्&lt;br&gt;&#xA;गोकोटिं स्पर्शयामास हिरण्यस्य तथैव च&lt;br&gt;&#xA;रत्नाञ्जलिमथैकैकं ब्राह्मणेभ्यो ददौ तदा&lt;br&gt;&#xA;विदेहराज्यं च तदा प्रतिष्ठाप्य सुतस्य वै&lt;br&gt;&#xA;यतिधर्ममुपासंश्चाप्यवसन्मिथिलाधिपः&lt;br&gt;&#xA;साङ्ख्यज्ञानमधीयानो योगशास्त्रं च कृत्स्नशः&lt;br&gt;&#xA;धर्माधर्मौ च राजेन्द्र प्राकृतौ परिगर्हयन्&lt;br&gt;&#xA;अनन्त इति कृत्वा स नित्यं केवलमेव च&lt;br&gt;&#xA;धर्माधर्मौ पुण्यपापे सत्यासत्ये तथैव च&lt;br&gt;&#xA;जन्ममृत्यू च राजेन्द्र प्राकृतं तदचिन्तयत्&lt;br&gt;&#xA;ब्रह्माव्यक्तस्य कर्मेदमिति नित्यं नराधिप&lt;br&gt;&#xA;पश्यन्ति योगास्साङ्ख्याश्च स्वशास्त्रकृतलक्षणाः&lt;br&gt;&#xA;इष्टानिष्टविमुक्तं हि तस्थौ ब्रह्म परात्परम्&lt;br&gt;&#xA;नित्यं तदाहुर्विद्वांसश्शुचि तस्माच्छुचिर्भव&lt;br&gt;&#xA;दीयते यच्च लभते दत्तं यच्चानुमन्यते&lt;br&gt;&#xA;अव्यक्तेनेति तच्चिन्त्यमन्यथा मा विचन्तय&lt;br&gt;&#xA;ददाति च नरश्रेष्ठ प्रतिगृह्णाति यच्च ह&lt;br&gt;&#xA;ददात्यव्यक्तमेवैतत्प्रतिगृह्णाति यच्च वै&lt;br&gt;&#xA;आत्मा ह्येवात्मनो ह्येकः कोऽन्यस्ततोऽधिको भवेत्&lt;br&gt;&#xA;तेन तीर्थानि यज्ञाश्च सेवितव्या विपश्चिता&lt;br&gt;&#xA;एवं मन्यस्व सततमन्यथा मा विचिन्तय&lt;br&gt;&#xA;यस्याव्यक्तं न विदितं सगुणं निर्गुणं पुनः&lt;br&gt;&#xA;न स्वाध्यायैस्तपोभिर्वा यज्ञैर्वा कुरुनन्दन&lt;br&gt;&#xA;लभतेऽव्यक्तिकं स्थानं व्यक्तं मम महीयते&lt;br&gt;&#xA;तथैव महतस्स्थानमाहङ्कारिकमेव च&lt;br&gt;&#xA;अहङ्कारात्परं चापि स्थानानि समवाप्नुयात्&lt;br&gt;&#xA;ये त्वव्यक्तात्परं नित्यं जानते शास्त्रतत्पराः&lt;br&gt;&#xA;जन्ममृत्युविमुक्तं च विमुक्तं सदसच्च यत्&lt;br&gt;&#xA;एतन्मयाऽऽप्तं जनकात्पुरस्तात्तेनापि चाप्तं नृप याज्ञवल्क्यात्&lt;br&gt;&#xA;ज्ञानं विशिष्टं न तथा हि यज्ञा ज्ञानेन दुर्गं तरते न यज्ञैः&lt;br&gt;&#xA;दुर्गं जन्म निधनं चापि राजन्न भौतिकं ज्ञानविदो वदन्ति&lt;br&gt;&#xA;यज्ञैस्तपोभिर्नियमैर्व्रतैश्च दिवं समासाद्य पतन्ति भूमौ&lt;br&gt;&#xA;तस्मादुपासस्व परं महच्छुचि शिवं विमोक्षं विमलं पवित्रम्&lt;br&gt;&#xA;क्षेत्रज्ञवित्पार्थिव ज्ञानयज्ञमुपास्य वै तत्त्वमृषिर्भविष्यसि&lt;br&gt;&#xA;उदुपनिषदमुपाकरोत्तदा वै जनकनृपस्य पुरा हि याज्ञवल्क्यः&lt;br&gt;&#xA;यदुपनिषदि शाश्वताव्ययं तच्छुभममृतत्वमशोकमृच्छति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/301/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/301/</guid>
      <description>&lt;p&gt;युधिष्ठिरः-&lt;br&gt;&#xA;ऐश्वर्यं वा महत्प्राप्य धनं वा भरतर्षभ&lt;br&gt;&#xA;दीर्घमायुरवाप्याथ कथं मृत्युमतिक्रमेत्&lt;br&gt;&#xA;तपसा वा सुमहता कर्मणा वा श्रुतेन वा&lt;br&gt;&#xA;रसायनप्रयोगैर्वा कैर्नाप्नोति जरान्तकौ&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;भिक्षोः पञ्चशिखस्येह संवादं जनकस्य च&lt;br&gt;&#xA;वैदेहो जनको राजा महर्षिं जनकस्य च&lt;br&gt;&#xA;पर्यपृच्छत्पञ्चशिखं छिन्नधर्मार्थसंशयम्&lt;br&gt;&#xA;जनकः-&lt;br&gt;&#xA;केन वृत्तेन भगवन्नतिक्रामेज्जरान्तकौ&lt;br&gt;&#xA;तपसा वाऽथवा बुद्ध्या कर्मणा वा श्रुतेन वा&lt;br&gt;&#xA;भीष्मः-&lt;br&gt;&#xA;एवमुक्तस्स वैदेहं प्रत्युवाचा परोक्षवित्&lt;br&gt;&#xA;निवृत्तिर्नैतयोरस्ति नातिवृत्तिः कथञ्चन&lt;br&gt;&#xA;न ह्यहानि निवर्तन्ते न मासा न पुनः क्षपाः&lt;br&gt;&#xA;सोऽयं प्रपद्यतेऽध्वानं चिराय ध्रुवमध्रुवः&lt;br&gt;&#xA;सर्वभूतसमुच्छेदस्स्रोतसेवोह्यते सदा&lt;br&gt;&#xA;ऊह्यमानं च मज्जन्तमप्लवे कालसागरे&lt;br&gt;&#xA;जरामृत्युमहाग्राहे न कश्चिदवपद्यते&lt;br&gt;&#xA;नैवास्य भविता कश्चिन्नासौ भवति कस्यचित्&lt;br&gt;&#xA;पथि सङ्गतमेवेदं दारैरन्यैश्च बन्धुभिः&lt;br&gt;&#xA;नायमत्यन्तसंवासो लब्धपूर्वो हि केनचित्&lt;br&gt;&#xA;क्षिप्यन्ते तेन तेनैव निष्टनन्तः पुनः पुनः&lt;br&gt;&#xA;कालेन जाता याता हि वायुनेवाभ्रसञ्चयाः&lt;br&gt;&#xA;जरामृत्यू हि भूतानां खादितारौ वृकाविव&lt;br&gt;&#xA;बलिनां दुर्बलानां च ह्रस्वानां महतामपि&lt;br&gt;&#xA;एवम्भूतेषु भूतेषु नित्यभूताध्रवेषु च&lt;br&gt;&#xA;कथं द्रुह्येत जातेषु वृत्तेषु च न सञ्ज्वरेत्&lt;br&gt;&#xA;कुतोऽहमागतः कोऽस्मि क्व गमिष्यामि कस्य वा&lt;br&gt;&#xA;कस्मिन्स्थितः क्व भविता कस्मात्किमनुशोचसि&lt;br&gt;&#xA;द्रष्टा स्वर्गस्य न ह्यस्ति तथैव नरकस्य च&lt;br&gt;&#xA;आगमांस्त्वनतिक्रम्य दद्याच्चैव यजेत च&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/302/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/302/</guid>
      <description>&lt;p&gt;युधिष्ठिरः-&lt;br&gt;&#xA;अपरित्यज्य गार्हस्थ्यं कुरुराजर्षिसत्तम&lt;br&gt;&#xA;कः प्राप्तो नृपतिस्सिद्धिं मोक्षतत्त्वं वदस्व मे&lt;br&gt;&#xA;सन्न्यस्यते यथाऽत्माऽयं व्यक्तस्यात्मा यथा च यत्&lt;br&gt;&#xA;परं मोक्षस्य यच्चापि तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;जनकस्य च संवादं सुलभायाश्च भारत&lt;br&gt;&#xA;सन्न्यासपालकः कश्चिद्बभूव नृपतिः पुरा&lt;br&gt;&#xA;मैथिलो जनको नाम धर्मध्वज इति श्रुतः&lt;br&gt;&#xA;स वेदमोक्षशास्त्रे च स्वे च शास्त्रे कृतागमः&lt;br&gt;&#xA;इन्द्रियाणि समाधाय शशास वसुधामिमाम्&lt;br&gt;&#xA;तस्य वेदविदः प्राज्ञाः श्रुत्वा तां साधुवृत्तताम्&lt;br&gt;&#xA;लोकेषु प्रापयन्ति स्म पुरुषाः पुरुषेश्वरम्&lt;br&gt;&#xA;अथ धर्मयुगे तस्मिन्योगधर्ममनुष्ठिता&lt;br&gt;&#xA;चचार वसुधामेका सुलभा नाम भिक्षुकी&lt;br&gt;&#xA;तया जगदिदं कृत्स्नमटन्त्या मिथिलेश्वरः&lt;br&gt;&#xA;तत्र तत्र श्रुतो मोक्षे कथ्यमानस्त्रिदण्डिभिः&lt;br&gt;&#xA;साऽतिसूक्ष्मां कथां श्रुत्वा तथ्यं नेति ससंशया&lt;br&gt;&#xA;दर्शने जातसङ्कल्पा जनकस्य बभूव ह&lt;br&gt;&#xA;तत्र सा विप्रहायाऽथ पूर्वरूपं हि योगतः&lt;br&gt;&#xA;अबिभ्रदनवद्याङ्गी रूपमन्यदनुत्तमम्&lt;br&gt;&#xA;चक्षुर्निमेषमात्रेण लध्वस्त्रगतिगामिनी&lt;br&gt;&#xA;विदेहानां पुरीं सुभ्रूर्जगाम कमलेक्षणा&lt;br&gt;&#xA;सा प्राप्य मिथिलां रम्यां समृद्धजनसङ्कुलाम्&lt;br&gt;&#xA;भैक्ष्यचर्यापदेशेन ददर्श मिथिलेश्वरम्&lt;br&gt;&#xA;राजा तस्याः परं दृष्ट्वा सौकुमार्यं वपुस्तदा&lt;br&gt;&#xA;केयं कस्य सुता वेति बभूवागतविस्मयः&lt;br&gt;&#xA;ततोऽस्यास्स्वागतं कृत्वा व्यादिश्य च वरासनम्&lt;br&gt;&#xA;पूजितां पादशौचेन वरान्नेन च तर्पयत्&lt;br&gt;&#xA;अथ भुक्तवतीं प्रीता राजानं मन्त्रिभिर्वृतम्&lt;br&gt;&#xA;सर्वभाष्यविदां मध्ये चोदयामास भिक्षुकीम्&lt;br&gt;&#xA;सुलभा त्वस्य धर्मेषु मुक्तो नेति ससंशया&lt;br&gt;&#xA;सत्त्वं सत्त्वेन योगज्ञा प्रविष्टाऽभून्महीपते&lt;br&gt;&#xA;नेत्राभ्यां नेत्रयोरस्य रश्मीन्संयोज्य रश्मिभिः&lt;br&gt;&#xA;साधु सञ्चोदयिष्यन्ती योगबन्धैर्बबन्ध ह&lt;br&gt;&#xA;जनकोऽप्युत्स्मयन्राजा भावमस्या विशेषयन्&lt;br&gt;&#xA;प्रतिजग्राह भावेन भावमस्या नृपोत्तम&lt;br&gt;&#xA;तदेकस्मिन्नधिष्ठाने संवादश्श्रूतयामयम्&lt;br&gt;&#xA;छत्रादिषु च मुक्तस्य मुक्तायाश्च त्रिदण्डकैः&lt;br&gt;&#xA;जनकः-&lt;br&gt;&#xA;भगवत्याः क्व वर्षोऽयं कुतः क्व च गमिष्यसि&lt;br&gt;&#xA;कस्य च त्वं कुतो वेति पप्रच्छैनां महिपतिः&lt;br&gt;&#xA;श्रुते वयसि जातौ च सद्भावो नाधिगम्यते&lt;br&gt;&#xA;एष्वर्थेषूत्तरं तस्मात्प्रवेद्यं त्वत्समागमे&lt;br&gt;&#xA;छत्रादिषु विशेषेषु मुक्तं मां विद्धि सर्वशः&lt;br&gt;&#xA;सत्त्वरं वेत्तुमिच्छामि मानार्हाऽसि मता हि मे&lt;br&gt;&#xA;यस्माच्चैतन्मया प्राप्तं ज्ञानं वैशेषिकं पुरा&lt;br&gt;&#xA;यस्य नान्यः प्रवक्ताऽस्ति मोक्षे तमपि मे शृणु&lt;br&gt;&#xA;पराशरसगोत्रस्य वृद्धस्य सुमहात्मनः&lt;br&gt;&#xA;भिक्षोः पञ्चशिखस्याहं शिष्यः परमसम्मतः&lt;br&gt;&#xA;साङ्ख्यज्ञाने तथा मुख्ये दृष्टार्थेन च तत्त्वतः&lt;br&gt;&#xA;त्रिविधे मोक्षधर्मेऽस्मिन्गताध्वा छिन्नसंशयः&lt;br&gt;&#xA;स यथा शास्त्रदृष्टेन मार्गेणेह परिव्रजन्&lt;br&gt;&#xA;वार्षिकांश्चतुरो मासान्पुरा मयि सुखोषितः&lt;br&gt;&#xA;तेनाहं साङ्ख्यमुख्येन सुदृष्टार्थेन तत्त्वतः&lt;br&gt;&#xA;श्रावितस्त्रिविधं मोक्षं न च राज्याद्विचालितः&lt;br&gt;&#xA;सोऽहं तामखिलां विद्यां त्रिविधां मोक्षसंहिताम्&lt;br&gt;&#xA;मुक्तरागश्चराम्येकः पदे परमके स्थितः&lt;br&gt;&#xA;वैराग्यं पुनरेतस्य मोक्षस्य परमो विधिः&lt;br&gt;&#xA;ज्ञानादेव च वैराग्यं जायते येन मुच्यते&lt;br&gt;&#xA;ज्ञानेन कुरुते यत्नं यत्नेन प्राप्यते महत्&lt;br&gt;&#xA;महद्द्वन्द्वप्रमोक्षाय सा सिद्धिर्या वयोतिगा&lt;br&gt;&#xA;सेयं परमिका सिद्धिः प्राप्ता निर्द्वन्द्वता मया&lt;br&gt;&#xA;इहैव गतमोहेन चरता मुक्तसङ्गिना&lt;br&gt;&#xA;यथा क्षेत्रं मृदुभूतमद्भिराप्लावितं तथा&lt;br&gt;&#xA;जनयत्यङ्कुरं कर्म नृणां तद्वत्पुनर्भवम्&lt;br&gt;&#xA;यथा चोत्तापितं बीजं कपाले यत्र तत्र वा&lt;br&gt;&#xA;प्राप्याचाङ्कुरहेतुत्वमबीजत्वान्न जायते&lt;br&gt;&#xA;तद्वद्भगवता तेन शिखाप्रोक्तेन भिक्षुणा&lt;br&gt;&#xA;ज्ञानं कृतमबीजं मे विषयेषु न जायते&lt;br&gt;&#xA;नामिषज्जति कस्मिंश्चिन्नानर्थे न परिग्रहे&lt;br&gt;&#xA;नाभिषज्जति चैतेषु व्यर्थत्वाद्रागरोषयोः&lt;br&gt;&#xA;यश्च मे दक्षिणं बाहुं चन्दनेन समुक्षति&lt;br&gt;&#xA;सव्यं बहुं च यस्तक्षेत्समावेतावुभौ मम&lt;br&gt;&#xA;सुखी सोऽहमवाप्तार्थस्समलोष्टाश्मकाञ्चनः&lt;br&gt;&#xA;मुक्तसङ्गस्स्थितो राज्ये विशिष्टोऽन्यैस्त्रिदण्डिभिः&lt;br&gt;&#xA;मोक्षे हि त्रिविधा निष्ठा दृष्टा पूर्वैर्महर्षिभिः&lt;br&gt;&#xA;ज्ञानं लोकोत्तरं यच्च सर्वत्यागश्च कर्मणाम्&lt;br&gt;&#xA;ज्ञाननिष्ठां वदन्त्येके मोक्षशास्त्रविदो जनाः&lt;br&gt;&#xA;कर्मनिष्ठां तथैवान्ये नियतास्संशितव्रताः&lt;br&gt;&#xA;प्रहायोभयमप्येतज्ज्ञानं कर्म च केवलम्&lt;br&gt;&#xA;तृतीयेयं समाख्याता निष्ठा तेन महात्मना&lt;br&gt;&#xA;यमे च नियमे चैव द्वेषे कामे परिग्रहे&lt;br&gt;&#xA;माने डम्भे तथा स्नेहे सदृशास्ते कुटुम्बिभिः&lt;br&gt;&#xA;त्रिदण्डादिषु यद्यस्ति मोक्षो ज्ञानेन केनचित्&lt;br&gt;&#xA;छत्रादिषु कथं न स्यात्तुल्यहेतौ परिग्रहे&lt;br&gt;&#xA;येन येन हि यस्यार्थः कारणेनेह कर्मणाम्&lt;br&gt;&#xA;तत्तदालम्बते द्रव्यं स्वे स्वे द्रव्यपरिग्रहे&lt;br&gt;&#xA;दोषदर्शी तु गार्हस्थ्ये यो व्रजत्याश्रमान्तरम्&lt;br&gt;&#xA;उत्सृजन्परिगृह्णंश्च सोऽपि सङ्गान्न मुच्यते&lt;br&gt;&#xA;आधिपत्ये तथा तुल्ये निग्रहानुग्रहात्मके&lt;br&gt;&#xA;राजभिर्भिक्षुकास्तुल्या मुच्यन्ते केन हेतुना&lt;br&gt;&#xA;अथ सत्याधिपत्येऽपि ज्ञानेनैवेह केवलम्&lt;br&gt;&#xA;मुच्यन्ते किं न मुच्यन्ते पदे परमके स्थिताः&lt;br&gt;&#xA;काषायधारणं मौण्ड्यं त्रिविष्टब्धं कमण्डलुम्&lt;br&gt;&#xA;लिङ्गान्युत्पथभूतानि न मोक्षायेति मे मतिः&lt;br&gt;&#xA;यदि सत्यपि लिङ्गेऽस्मिञ्ज्ञानमेवात्र कारणम्&lt;br&gt;&#xA;निर्मोक्षायेह दुःखस्य लिङ्गमात्रं निरर्थकम्&lt;br&gt;&#xA;अथवा दुःखशैथिल्यं वीक्ष्य लिङ्गे कृता मतिः&lt;br&gt;&#xA;किं तदेवार्थसामान्यं छत्रादिषु न लक्ष्यते&lt;br&gt;&#xA;आकिञ्चन्ये न मोक्षोऽस्ति कैञ्चन्ये नास्ति बन्धनम्&lt;br&gt;&#xA;कैञ्चन्ये चेतरे चैव जन्तुर्ज्ञानेन मुच्यते&lt;br&gt;&#xA;तथा धर्मार्थकामेषु तथा राज्यपरिग्रहे&lt;br&gt;&#xA;बन्धनायतनेष्वेषु विद्ध्यबन्धे पदे स्थितम्&lt;br&gt;&#xA;राज्यैश्वर्यमयः पाशस्स्नेहायतनबन्धनः&lt;br&gt;&#xA;मोक्षाख्यनिशितेनेह च्छिन्नस्त्यागासिना मया&lt;br&gt;&#xA;सोऽहमेवं गतो मुक्तो जातास्थस्त्वयि भिक्षुकि&lt;br&gt;&#xA;अयथार्थो हि ते वर्णं वक्ष्यामि शृणु तन्मम&lt;br&gt;&#xA;सौकुमार्यं तथा रूपं वपुरग्र्यं तथा वयः&lt;br&gt;&#xA;त्वय्येतानि समस्तानि नियमश्चेति संशयः&lt;br&gt;&#xA;यच्चाप्यननुरूपं ते लिङ्गस्यास्य विचेष्टितम्&lt;br&gt;&#xA;मुक्तोऽयं स्यान्न वेत्यस्माद्धर्षितो मत्परिग्रहः&lt;br&gt;&#xA;न च कामसमायुक्ते मुक्तेऽप्यस्ति त्रिदण्डकम्&lt;br&gt;&#xA;न रक्ष्यते त्वया चेदं न मुक्तस्यास्ति गोपना&lt;br&gt;&#xA;मत्पक्षसंश्रयाच्चायं शृणु यस्ते व्यतिक्रमः&lt;br&gt;&#xA;आश्रयन्त्यास्स्वभावेन मम पूर्वपरिग्रहम्&lt;br&gt;&#xA;प्रवेशस्ते कृतः केन मम राष्ट्रे पुरेपि वा&lt;br&gt;&#xA;कस्य वा सन्निकर्षात्त्वं प्रविष्टा हृदयं मम&lt;br&gt;&#xA;वर्णप्रवरमुख्याऽसि ब्राह्मणी क्षत्रियस्त्वहम्&lt;br&gt;&#xA;नावयोरेकयोगोऽस्ति मा कृथा वर्णसङ्करम्&lt;br&gt;&#xA;वर्तसे मोक्षधर्मे त्वं गार्हस्थ्येऽहमाश्रमे&lt;br&gt;&#xA;अयं चापि सुकष्टस्ते द्वितीयाश्रमसङ्करः&lt;br&gt;&#xA;सगोत्रां वाऽसगोत्रां वा न वेद त्वां न वेत्थ माम्&lt;br&gt;&#xA;सगोत्रमाविशन्त्यास्ते तृतीयो गोत्रसङ्करः&lt;br&gt;&#xA;अथ जीवति ते भर्ता प्रोषितोऽप्यथवा क्वचित्&lt;br&gt;&#xA;अगम्या परभार्येति चतुर्थो धर्मसङ्करः&lt;br&gt;&#xA;सा त्वमेतान्यकार्याणि कार्यापेक्षा व्यवस्यसि&lt;br&gt;&#xA;अविज्ञानेन वा युक्ता मिथ्याज्ञानेन वा पुनः&lt;br&gt;&#xA;अथवाऽपि स्वतन्त्राऽसि स्वदोषेणेह कर्हिचित्&lt;br&gt;&#xA;यदि किञ्चिच्छ्रुतं तेऽस्ति सर्वं कृतमनर्थकम्&lt;br&gt;&#xA;इदमन्यदतीवात्र भावस्पर्शविघातकम्&lt;br&gt;&#xA;अदृष्टं लक्ष्यते लिङ्गं संवक्तव्यं प्रकाशितम्&lt;br&gt;&#xA;न मय्येवाभिसन्धिस्ते जयैषिण्या जये कृतः&lt;br&gt;&#xA;येयं मत्परिषत्कृत्स्ना जेतुमिच्छसि तामपि&lt;br&gt;&#xA;अधो ह्येवं पुनश्चैव त्वं दृष्टिं प्रतिमुञ्चसि&lt;br&gt;&#xA;मत्पक्षप्रतिघाताय स्वपक्षोद्भवनाय च&lt;br&gt;&#xA;सा स्वेनामर्षजेन त्वं बुद्धिमोहेन मोहिता&lt;br&gt;&#xA;भूयः क्षिपसि योगास्त्रं विषामृतमिवैकधा&lt;br&gt;&#xA;इच्छतोरत्र यो लाभस्स्त्रीपुंसोरमृतोपमः&lt;br&gt;&#xA;लाभश्चैव विरक्तस्य सोऽत्र दोषो विषोपमः&lt;br&gt;&#xA;मा प्राक्षीस्साधु जानीष्व स्वशास्त्रमनुपालय&lt;br&gt;&#xA;कृतेयं हि विजिज्ञासा रक्तो नेति त्वया मम&lt;br&gt;&#xA;एतत्सर्वं प्रतिच्छन्नं मयि नार्हसि गूहितम्&lt;br&gt;&#xA;सा यदि त्वं स्वकार्येण यद्यन्यस्य महीपतेः&lt;br&gt;&#xA;सा त्वमत्र प्रतिच्छन्ना मयि नार्हसि गूहितम्&lt;br&gt;&#xA;न राजानं मृषा गच्छेन्न द्विजातिं कथञ्चन&lt;br&gt;&#xA;न स्त्रियं स्त्रीगुणोपेतां हन्युर्ह्येते मृषागताः&lt;br&gt;&#xA;राज्ञां हि बलमैश्वर्यं ब्रह्म ब्रह्मविदां बलम्&lt;br&gt;&#xA;रूपयौवनसौभाग्यं स्त्रीणां बलमनुत्तमम्&lt;br&gt;&#xA;अत एतैर्बलैरेव बलिनस्स्वार्थमिच्छता&lt;br&gt;&#xA;आर्जवेनाभिगन्तव्या विनाशाय ह्यनार्जवम्&lt;br&gt;&#xA;सा त्वं जातिं श्रुतं वृत्तं वेषं प्रकृतिमात्मनः&lt;br&gt;&#xA;कृत्यमागमने चैव वक्तुमर्हसि तत्त्वतः&lt;br&gt;&#xA;भीष्मः-&lt;br&gt;&#xA;इत्येतैरसुखैर्वाक्यैरयुक्तैरसमञ्जसैः&lt;br&gt;&#xA;प्रत्यादिष्टा नरेन्द्रेण सुलभा न व्यकम्पत&lt;br&gt;&#xA;उक्तवाक्ये तु नृपतौ सुलभा चारुदर्शना&lt;br&gt;&#xA;ततश्चारुतरं वाक्यं प्रचक्रामाथ भाषितुम्&lt;br&gt;&#xA;सुलभा-&lt;br&gt;&#xA;नवभिर्नवभिश्चैव दोषैर्वाग्बुद्धिदूषणैः&lt;br&gt;&#xA;अपेतमुपपन्नार्थमष्टादशगुणान्वितम्&lt;br&gt;&#xA;सौक्ष्म्यं साङ्ख्यक्रमौ चोभौ निर्णयस्सप्रयोजनः&lt;br&gt;&#xA;पञ्चैतान्यर्थजातानि वाक्यमित्युच्यते नृप&lt;br&gt;&#xA;एषामेकैकशोऽर्थानां सौक्ष्म्यादीनां स्वलक्षणम्&lt;br&gt;&#xA;शृणु सञ्चार्यमाणानां पदार्थे पदवाक्यतः&lt;br&gt;&#xA;ज्ञानं ज्ञेयेषु भिन्नेषु यदाभेदेन वर्तते&lt;br&gt;&#xA;तत्रातिशयिनी बुद्धिस्तत्सौक्ष्म्यमिति वर्तते&lt;br&gt;&#xA;दोषाणां च गुणानां च प्रमाणमविभागतः&lt;br&gt;&#xA;कञ्चिदर्थमभिप्रेत्य सा सङ्ख्येत्युपधार्यताम्&lt;br&gt;&#xA;इदं पूर्वमिदं पश्चाद्वक्तव्यं यद्विवक्षितम्&lt;br&gt;&#xA;क्रमयोगं तमप्याहुर्वाक्ये वाक्यविदो जनाः&lt;br&gt;&#xA;धर्मकामार्थमोक्षेषु प्रतिज्ञाय विशेषतः&lt;br&gt;&#xA;इदं तदिति वाक्यान्ते प्रोच्यते स विनिर्णयः&lt;br&gt;&#xA;इच्छाद्वेषभवैर्दुःखैः प्रकर्षो यत्र जायते&lt;br&gt;&#xA;तत्र या नृपते वृत्तिस्तत्प्रयोजनमिष्यते&lt;br&gt;&#xA;तान्येतानि यथोक्तानि सौक्ष्म्यादीनि जनाधिप&lt;br&gt;&#xA;एकार्थसमवेतानि वाक्ये मम निशामय&lt;br&gt;&#xA;नापेतार्थं न भिन्नार्थं नापवृत्तं न चाधिकम्&lt;br&gt;&#xA;नाश्लक्ष्णं न च सन्दिग्धं वक्ष्यामि पदं ततः&lt;br&gt;&#xA;न गुर्वक्षरसन्धिग्धं पराङ्मुखपदं न च&lt;br&gt;&#xA;ननु वृत्तं त्रिवर्गेण विरुद्धं नाप्यसंस्कृतम्&lt;br&gt;&#xA;न न्यूनं कष्टशब्दं वा व्युत्क्रमाभिहितं न च&lt;br&gt;&#xA;न शेषमनुकल्पेन न निष्कारणमहेतुकम्&lt;br&gt;&#xA;कामात्क्रोधाद्भयाल्लोभाद्दैन्याच्चानार्यकात्तथा&lt;br&gt;&#xA;भीतोऽनुक्रोशतो मानान्न वक्ष्यामि कथञ्चन&lt;br&gt;&#xA;वक्ता श्रोता च वाक्यं च यदा त्वविकलं नृप&lt;br&gt;&#xA;स ममेति विवक्षायां तदा सोर्थः प्रकाशते&lt;br&gt;&#xA;वक्तव्ये तु यदा वक्ता श्रोतारमवमन्यते&lt;br&gt;&#xA;स्वार्थमाह परार्थं तत्तदा वाक्यं न रोहति&lt;br&gt;&#xA;अथ यस्स्वार्थमुत्सृज्य परार्थं प्राह मानवः&lt;br&gt;&#xA;विशङ्का जायते तस्मिन्वाक्यं तदपि दोषवत्&lt;br&gt;&#xA;यस्तु वक्ता द्वयोरर्थमविरुद्धं प्रभाषते&lt;br&gt;&#xA;श्रोतुश्चैवात्मनश्चैव स वक्ता नेतरो नृप&lt;br&gt;&#xA;तदर्थवदिदं वाक्यमुपेतं वाक्यसम्पदा&lt;br&gt;&#xA;अविक्षिप्तमना राजन्नेकाग्रश्श्रोतुमर्हसि&lt;br&gt;&#xA;काऽसि कस्य कुतश्चेति त्वयाऽहमितिचोदिता&lt;br&gt;&#xA;तत्रोत्तरमिदं वाक्यं राजन्नेकमनाः शृणु&amp;rsquo;&lt;br&gt;&#xA;यथा जतु च काष्ठं च पांसवश्चोदबिन्दवः&lt;br&gt;&#xA;संसिद्धानि तथा राजन्प्राणिनामिह सम्भवः&lt;br&gt;&#xA;शब्दस्स्पर्शो रसो रूपं गन्धः पञ्चेन्द्रियाणि च&lt;br&gt;&#xA;पृथगात्मा दशात्मानस्संश्लिष्टा जतुकाष्ठवत्&lt;br&gt;&#xA;न चैषां चोदना काचिदस्तीत्येष विनिश्चयः&lt;br&gt;&#xA;एकैकस्येह विज्ञानं नास्त्यात्मनि तथा परे&lt;br&gt;&#xA;न वेद चक्षुश्चक्षुश्श्रोत्रं नात्मनि वर्तते&lt;br&gt;&#xA;तथैव व्यभिचारेण न वर्तन्ते परस्परम्&lt;br&gt;&#xA;प्रश्लिष्टमवजानन्ति यथाऽऽद्भिरिव पांवसः&lt;br&gt;&#xA;वाह्यानन्यानपेक्षन्ते गुणांस्तानपि मे शृणु&lt;br&gt;&#xA;रूपं चक्षुः प्रकाशश्च दर्शने हेतवस्त्रयः&lt;br&gt;&#xA;यथैवात्र तथाऽन्येषु ज्ञानज्ञेयेषु हेतवः&lt;br&gt;&#xA;ज्ञानज्ञेयान्तरे तस्मिन्मनो नामापरो गुणः&lt;br&gt;&#xA;विचारयति येनायं निश्चये साध्वसाधुनी&lt;br&gt;&#xA;द्वादशस्त्वपरस्तत्र बुद्धिर्नाम गुणस्स्मृतः&lt;br&gt;&#xA;येन संशयपूर्वेषु बोद्धव्येषु व्यवस्यति&lt;br&gt;&#xA;अथ द्वादशके तस्मिन्सत्त्वं नामापरो गुणः&lt;br&gt;&#xA;महासत्त्वोऽल्पसत्त्वो वा जन्तुर्येनानुमीयते&lt;br&gt;&#xA;क्षेत्रज्ञ इति चाप्यन्यो गुणस्तत्र चतुर्दशः&lt;br&gt;&#xA;ममायमिति येनायं मन्यते न च ममेति&lt;br&gt;&#xA;अथ पञ्चदशो राजन्गुणस्तत्रापरस्स्मृतः&lt;br&gt;&#xA;बृहद्बलस्समूहस्य सामग्र्यं यदिहोच्यते&lt;br&gt;&#xA;गुणस्तथाऽपरस्तत्र सङ्घात इति षोडशः&lt;br&gt;&#xA;आकृतिर्व्यक्तिरित्येतौ गुणो यस्मिन्समाश्रितौ&lt;br&gt;&#xA;सुखासुखे जन्ममृत्यू लाभालाभौ प्रियाप्रिये&lt;br&gt;&#xA;इति चैकोनविंशोऽयं द्वन्द्वयोग इति स्मृतः&lt;br&gt;&#xA;ऊर्ध्वमेकोनविंशत्याः कालो नामापरो गुणः&lt;br&gt;&#xA;इतीमं विद्धि विंशत्या भूतानां प्रभवाप्ययम्&lt;br&gt;&#xA;विंशतिश्चैव सङ्घातो महाभूतानि पञ्च च&lt;br&gt;&#xA;सदसद्भावयोगौ च गुणावन्यौ प्रकाशकौ&lt;br&gt;&#xA;इत्येवं विंशतिश्चैव गुणास्सप्त च ये स्मृताः&lt;br&gt;&#xA;विधिश्शुक्रं बलं चेति त्रय एते गुणाः परे&lt;br&gt;&#xA;एवं विंशच्च दश च कलास्सङ्ख्यानतस्स्मृताः&lt;br&gt;&#xA;समग्रं यत्र वर्तन्ते तच्छरीरमिति स्मृतम्&lt;br&gt;&#xA;अव्यक्तं प्रकृतिं त्वासां कलानां कश्चिदिच्छति&lt;br&gt;&#xA;व्यक्तं चासां तथैवान्यस्स्थूलदर्शी प्रपश्यति&lt;br&gt;&#xA;अव्यक्तं यदि वा व्यक्तां द्वयीमथ चतुष्टयीम्&lt;br&gt;&#xA;प्रकृतिं सर्वभूतानां पश्यन्त्यध्यात्मचिन्तकाः&lt;br&gt;&#xA;सेयं प्रकृतिरव्यक्ता कलाभिर्व्यक्ततां गता&lt;br&gt;&#xA;अहं च त्वं च राजेन्द्र ये चाप्यन्ये शरीरिणः&lt;br&gt;&#xA;बिन्दुन्यासादयोऽवस्थाश्शुक्लशोणितसम्भवाः&lt;br&gt;&#xA;यासामेव निपातेन कललं नाम जायते&lt;br&gt;&#xA;कललाद्बुद्बुदोत्पत्तिः पेशी वा बुद्बुदात्स्मृता&lt;br&gt;&#xA;पेश्यास्त्वङ्गाभिनिर्वृत्तिर्नखरोमाणि चाङ्गतः&lt;br&gt;&#xA;सम्पूर्णे नवमे मासि जन्तोर्जातस्य मैथिल&lt;br&gt;&#xA;जायते रूपनामत्वं स्त्रीपुमान्वेति लिङ्गतः&lt;br&gt;&#xA;जातमात्रं तु तद्रूपं दृष्ट्वा ताम्रनखाङ्गुलि&lt;br&gt;&#xA;कौमारं रूपमापन्नं रूपं तेनोपलभ्यते&lt;br&gt;&#xA;कौमाराद्यौवनं चापि स्थाविर्यं चापि यौवनात्&lt;br&gt;&#xA;अनेन क्रमयोगेन पूर्वं पूर्वं न लभ्यते&lt;br&gt;&#xA;कलानां पृथगर्थानां प्रतिभेदः क्षणे क्षणे&lt;br&gt;&#xA;वर्तते सर्वभूतेषु सौक्ष्म्यात्तन्न विभाव्यते&lt;br&gt;&#xA;न चैषामप्ययो राजल्ँलक्ष्यते प्रभवो न च&lt;br&gt;&#xA;अवस्थायामवस्थायां दीपस्येवार्चिषो गतिः&lt;br&gt;&#xA;तस्याप्येवम्प्रक्तारस्य सदश्वस्येव धावतः&lt;br&gt;&#xA;अजस्रं सर्वलोकस्य कः कुतो वा न वा कुतः&lt;br&gt;&#xA;कस्येदं कस्य वा नेदं कुतो वेदं न वा कुतः&lt;br&gt;&#xA;सम्बन्धः कोऽस्ति भूतानां स्वैरप्यवयवैरिह&lt;br&gt;&#xA;यथाऽऽदित्यान्मणेश्चैव वीरुद्भ्यश्चैव पावकः&lt;br&gt;&#xA;जायन्त्येवं समुदयात्कलानामिह जन्तवः&lt;br&gt;&#xA;आत्मन्येवात्मनाऽऽत्मानं यथा त्वमनुपश्यसि&lt;br&gt;&#xA;एवमेवात्मनाऽऽत्मानमन्यस्मिन्किं न पश्यसि&lt;br&gt;&#xA;न ह्यात्मनि परस्मिंश्च समतामध्यवस्यसि&lt;br&gt;&#xA;अथ मां काऽसि कस्येति किमर्थमनुपृच्छसि&lt;br&gt;&#xA;इदं मे स्यादिदं नेति द्वन्द्वैर्मुक्तस्य मैथिल&lt;br&gt;&#xA;काऽसि कस्य कुतो वेति वचनैः किं प्रयोजनम्&lt;br&gt;&#xA;रिपौ मित्रेऽथ मध्यस्थे विजये सन्धिविग्रहे&lt;br&gt;&#xA;कृतवान्यो महीपालः किं तस्मिन्मुक्तलक्षणम्&lt;br&gt;&#xA;त्रिवर्गं सप्तधा न्यस्तं यो न वेदेह कर्मसु&lt;br&gt;&#xA;सङ्गवान्यस्त्रिवर्गे च किं तस्मिन्मुक्तलक्षणम्&lt;br&gt;&#xA;प्रिये वाऽप्यप्रिये वाऽपि दुर्बले बलवत्यपि&lt;br&gt;&#xA;यस्य नास्ति समं चक्षुः किं तस्मिन्मुक्तलक्षणम्&lt;br&gt;&#xA;तदयुक्तस्य ते मोक्षे योऽभिमानो भवेन्नृप&lt;br&gt;&#xA;सुहृद्भिस्सन्निवार्यस्ते विरक्तस्येव भेषजम्&lt;br&gt;&#xA;तानि तान्यनुसन्दृश्य सङ्गस्थानान्यरिन्दम&lt;br&gt;&#xA;आत्मनाऽऽत्मनि सम्पश्य किं तस्मिन्मुक्तलक्षणम्&lt;br&gt;&#xA;इमान्यन्यानि सूक्ष्माणि मोक्षमाश्रित्य कानिचित्&lt;br&gt;&#xA;चतुरङ्गप्रवृत्तानि सङ्गस्थानानि मे शृणु&lt;br&gt;&#xA;इमां यः पृथिवीं कृत्स्नामेकच्छत्रां प्रशास्ति ह&lt;br&gt;&#xA;एकमेव स वै राजा पुरमध्यावसत्युत&lt;br&gt;&#xA;तत्पुरे चैकमेवास्य गृहं यदधितिष्ठति&lt;br&gt;&#xA;गृहे शयनमप्येकं निशायां यत्र लीयते&lt;br&gt;&#xA;शय्यार्धं तस्य चैवात्र स्त्रीपूर्वमधितिष्ठति&lt;br&gt;&#xA;स तेनैव प्रसङ्गेन फलेनाल्पेन युज्यते&lt;br&gt;&#xA;एवमेवोपभोगेषु भोजनाच्छादनेषु च&lt;br&gt;&#xA;गुणेष्वपरिमेयेषु निग्रहानुग्रहौ प्रति&lt;br&gt;&#xA;परतन्त्रस्सदा राजा सान्त्वेनापि प्रयुजयते&lt;br&gt;&#xA;सन्धिविग्रहयोगे च कुतो राज्ञस्स्वतन्त्रता&lt;br&gt;&#xA;स्त्रीषु क्रीडाविहारेषु नित्यमस्यास्वतन्त्रता&lt;br&gt;&#xA;मन्त्रे चामात्यसहिते कुत एव स्वतन्त्रता&lt;br&gt;&#xA;स यदाऽऽज्ञापयत्यन्यांस्तस्योक्ता स्वतन्त्रता&lt;br&gt;&#xA;अवशः कार्यते तत्र तस्मिंस्तस्मिन्गुणे स्थितः&lt;br&gt;&#xA;स्वप्नुकामो न लभते स्वप्नं कार्यार्थिभिर्जनैः&lt;br&gt;&#xA;शयने चाप्यनुज्ञातस्सुप्त उत्थाप्यतेऽवशः&lt;br&gt;&#xA;स्नाह्यालभ पिब प्राश जुहुध्यग्नीन्यजेति च&lt;br&gt;&#xA;वदस्व शृणु चापीति विवशः कार्यते परैः&lt;br&gt;&#xA;अभिगम्याभिगम्यैवं याचन्ते सततं नराः&lt;br&gt;&#xA;न चाप्युत्सहते दातुं वित्तरक्षी महाजनात्&lt;br&gt;&#xA;दाने कोशक्षयो ह्यस्य वैरं चाप्यप्रयच्छतः&lt;br&gt;&#xA;क्षणेनास्योऽपवर्तन्ते दोषा वैराग्यकारकाः&lt;br&gt;&#xA;प्राज्ञाञ्शूरांस्थैवान्यान्येनेकस्थान्विशङ्कते&lt;br&gt;&#xA;अभयेऽपि भयं राज्ञो यैश्च नित्यमुपास्यते&lt;br&gt;&#xA;तथा चैते प्रदुष्यन्ति राजन्ये कीर्तिता मया&lt;br&gt;&#xA;तदैवास्य भयं तेभ्यो जायते पश्य यादृशम्&lt;br&gt;&#xA;सर्वस्वे स्वे गृहे राजा सर्वस्स्वे स्वे गृहे गृही&lt;br&gt;&#xA;निग्रहानुग्रहौ कुर्वंस्तुल्यो जनक राजभिः&lt;br&gt;&#xA;पुत्रा दारास्तथैवात्मा कोशो मित्राणि सञ्चयाः&lt;br&gt;&#xA;परैस्साधारणा ह्येते तैस्तैरेवास्य हेतुभिः&lt;br&gt;&#xA;हतो देशः पुरं दग्धं प्रधानः कुञ्जरो हतः&lt;br&gt;&#xA;लोकसाधारणेष्वेषु मिथ्याज्ञानेन तप्यते&lt;br&gt;&#xA;अमुक्तो मानसैर्दुःखैरिच्छाद्वेषप्रियोद्भवैः&lt;br&gt;&#xA;लिङ्गरोगादिभी रोगैस्तथैव विनिपातिभिः&lt;br&gt;&#xA;द्वन्द्वैस्तैस्तैरुपहतस्सर्वतः परिशङ्कितः&lt;br&gt;&#xA;बहुभिः प्रार्थितं राज्यमुपास्ते गणयन्निशाः&lt;br&gt;&#xA;तदल्पसुखमत्यर्थं बहुदुःखमसारकम्&lt;br&gt;&#xA;को राज्यमभिपद्येत प्राप्य चोपशमं लभेत्&lt;br&gt;&#xA;ममेदमिति यच्चेदं पुरं राष्ट्रं च मन्यसे&lt;br&gt;&#xA;बलं कोशममात्यांश्च कस्यैतानि न वा नृप&lt;br&gt;&#xA;मित्रामात्यपुरं राष्ट्रं दण्डः कोशो महीपतिः&lt;br&gt;&#xA;सप्ताङ्गश्चैष सङ्घातो राज्यमित्युच्यते नृप&lt;br&gt;&#xA;सप्ताङ्गस्यास्य राज्यस्य त्रिदण्डस्येव तिष्ठतः&lt;br&gt;&#xA;अन्योन्यगुणयुक्तस्य कः केन गुणतोऽधिकः&lt;br&gt;&#xA;तेषु तेषु हि कालेषु तत्तदङ्गं विशिष्यते&lt;br&gt;&#xA;येन यत्सिध्यते कार्यं तत्प्राधान्याय कल्पते&lt;br&gt;&#xA;सप्तानां चात्र सङ्घातस्त्रयश्चान्ये नृपोत्तम&lt;br&gt;&#xA;सम्भूय दशवर्गोऽयं भुङ्क्ते राज्यं हि राजवत्&lt;br&gt;&#xA;यश्च राजा महोत्साहः क्षत्रधर्मे रतो भवेत्&lt;br&gt;&#xA;स तुष्येद्दशभागेन ततस्त्वन्यैर्दशावरैः&lt;br&gt;&#xA;नास्त्यसाधारणो राजा नास्ति राज्यमराजकम्&lt;br&gt;&#xA;राज्येऽसति कुतो धर्मो धर्मेऽसति कुतः परम्&lt;br&gt;&#xA;योऽप्यत्र परमो धर्मः पवित्रं राजराज्ययोः&lt;br&gt;&#xA;पृथिवी दक्षिणा यस्य सोऽश्वमेधो न विद्यते&lt;br&gt;&#xA;आहमेतानि कर्माणि राजदुःखानि मैथिल&lt;br&gt;&#xA;समर्था शतशो वक्तुमथ वाऽपि सहस्रशः&lt;br&gt;&#xA;स्वदेहे नाभिषङ्गो मे कुतः परपरिग्रहे&lt;br&gt;&#xA;न मामेवंविधां युक्तामीदृशं वक्तुमर्हसि&lt;br&gt;&#xA;ननु नाम त्वया मोक्षः कृत्स्नः पञ्चशिखाच्छ्रुतः&lt;br&gt;&#xA;सोपायस्सोपनिषदस्सोपासङ्गस्सनिश्चयः&lt;br&gt;&#xA;तस्य ते मुक्तसङ्गस्य पाशानाक्रम्य तिष्ठतः&lt;br&gt;&#xA;छत्रादिषु विशेषेण कथं सङ्गः पुनर्नृप&lt;br&gt;&#xA;श्रुतं ते न श्रुतं मन्ये मृषा वाऽपि श्रुतं श्रुतम्&lt;br&gt;&#xA;अथ वा श्रुतसङ्काशं श्रुतमन्यच्छ्रुतं त्वया&lt;br&gt;&#xA;अथापीमासु सञ्ज्ञासु लौकिकीषु प्रतिष्ठसे&lt;br&gt;&#xA;अभिषङ्गावरोधाभ्यां बद्धस्त्वं प्राकृतो यथा&lt;br&gt;&#xA;सत्त्वेनानुप्रवेशो हि योऽयं त्वयि कृतो मया&lt;br&gt;&#xA;किं नु पापं कृतं तत्र यदि मुक्तोऽसि सर्वशः&lt;br&gt;&#xA;नियमो ह्येषु धर्मेषु यतीनां शून्यवासिता&lt;br&gt;&#xA;शून्यमावासयन्त्या च मया किं कस्य दूषितम्&lt;br&gt;&#xA;न पाणिभ्यां न बाहुभ्यां पादोरुभ्यां न कदाचन&lt;br&gt;&#xA;न गात्रावयवैरन्यैस्स्पृशामि त्वां नराधिप&lt;br&gt;&#xA;कुले महति जातेन ह्रीमता दीर्घदर्शिना&lt;br&gt;&#xA;नैतत्सदसि वक्तव्यं सद्वाऽसद्वा मिथः कृतम्&lt;br&gt;&#xA;ब्राह्मणा गुरवश्चेमे तथा मान्या गुरूत्तमाः&lt;br&gt;&#xA;त्वं चाद्य गुरुरप्येषामेवमन्योन्यगौरवम्&lt;br&gt;&#xA;तदेवमनुसन्दृश्य वाच्यावाच्यं परीक्षता&lt;br&gt;&#xA;स्त्रीपुंसोस्समवायोऽयं त्वया वाच्यो न संसदि&lt;br&gt;&#xA;यथा पुष्करपर्णस्थं जलं तत्पर्णसंस्थितम्&lt;br&gt;&#xA;तिष्ठत्यस्पृशती तद्वत्त्वयि वत्स्यामि मैथिल&lt;br&gt;&#xA;यदि वाऽपि स्पृशन्त्या मे स्पर्शं जानासि कञ्चन&lt;br&gt;&#xA;ज्ञानं कृतमबीजं ते कथं वै केन भिक्षुणा&lt;br&gt;&#xA;स गार्हस्थ्याच्च्युतश्च त्वं मोक्षं चानाप्य दुर्विदम्&lt;br&gt;&#xA;उभयोरन्तराले वै वर्तसे मोक्षवादिकः&lt;br&gt;&#xA;न हि मुक्तस्य मुक्तेन ज्ञस्यैकत्वपृथक्त्वयोः&lt;br&gt;&#xA;भावाभावसमायोगे जायते वर्णसङ्करः&lt;br&gt;&#xA;वर्णाश्रमपृथक्त्वेन च दृष्टार्थस्यापृथक्कुतः&lt;br&gt;&#xA;नान्यदन्यदिति ज्ञात्वा नान्यदत्र प्रवर्तते&lt;br&gt;&#xA;पापौ कुण्डं तथा कुण्डे पयः पयसि मक्षिका&lt;br&gt;&#xA;आश्रिताश्रययोगेषु पृथक्त्वं नाश्रिता वयम्&lt;br&gt;&#xA;न तु कुण्डे पयोभावः पयस्यपि न मक्षिका&lt;br&gt;&#xA;स्वयमेवाश्रयन्त्येते भावा न तु पराश्रयम्&lt;br&gt;&#xA;पृथक्त्वादाश्रमाणां च वर्णान्यत्वे तथैव च&lt;br&gt;&#xA;परस्परपृथक्त्वाच्च कथं ते वर्णसङ्करः&lt;br&gt;&#xA;नास्मि वर्णोत्तमा जात्या न वैश्या नावरा तथा&lt;br&gt;&#xA;तव राजन्सवर्णाऽस्मि शुद्धयोनिरविप्लुता&lt;br&gt;&#xA;प्रधानो नाम राजर्षिर्व्यक्तं ते श्रोत्रमागतः&lt;br&gt;&#xA;कुले तस्य समुत्पन्नां सुलभां नाम विद्धि माम्&lt;br&gt;&#xA;द्रोणश्च शतशृङ्गश्च वक्रद्वारश्च पर्वतः&lt;br&gt;&#xA;मम सत्रेषु पूर्वेषां चिता मघवता सह&lt;br&gt;&#xA;साऽहं तस्य कुले जाता भर्तर्यसति मद्विधे&lt;br&gt;&#xA;विनीता मोक्षधर्मेषु चराम्येका मुनिव्रतम्&lt;br&gt;&#xA;नास्मि सत्त्वप्रतिच्छन्ना न परस्वाभिमानिनी&lt;br&gt;&#xA;न धर्मसङ्करकरी स्वधर्मेऽस्मि दृढव्रता&lt;br&gt;&#xA;नास्थिरा स्वप्रतिज्ञायां नासमीक्ष्य प्रवादिनी&lt;br&gt;&#xA;नासमीक्ष्यागता चाहं त्वत्समीपं जनाधिप&lt;br&gt;&#xA;मोक्षे ते भावितामेतां श्रुत्वा वै कुशलैषिणी&lt;br&gt;&#xA;न च मोक्षस्य चाप्यस्य जिज्ञासार्थमिहागता&lt;br&gt;&#xA;न वर्गस्था ब्रवीम्येतत्स्वपक्षपरपक्षयोः&lt;br&gt;&#xA;मुक्तो न मुच्यते यश्च शान्तौ यश्च न शाम्यति&lt;br&gt;&#xA;यथा शून्ये परागारे भिक्षुरेकां निशां वसेत्&lt;br&gt;&#xA;तथा हि त्वच्छरीरेऽस्मिन्निमां वत्स्यामि शर्वरीम्&lt;br&gt;&#xA;साऽहमासनप्रदानेन वागातिथ्येन चार्चिता&lt;br&gt;&#xA;स्वन्ना सुशरणं प्रीता श्वो गमिष्यामि मैथिल&lt;br&gt;&#xA;भीष्मः-&lt;br&gt;&#xA;इत्येतानि स वाक्यानि हेतुमन्त्यर्थवन्ति च&lt;br&gt;&#xA;श्रुत्वा नाधिजगौ राजा किञ्चिदन्यदतः परम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/303/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/303/</guid>
      <description>&lt;p&gt;युधिष्ठिरः-&lt;br&gt;&#xA;अव्यक्तव्यक्ततत्वानां निश्चयं भरतर्षभ&lt;br&gt;&#xA;वक्तुमर्हसि कौरव्य देवस्याजस्य या कृतिः&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;कपिलस्यासुरेश्चैव सर्वदुःखविमोक्षणम्&lt;br&gt;&#xA;अासुरिः-&lt;br&gt;&#xA;अव्यक्तव्यक्ततत्त्वानां निश्चयं बुद्धिनिश्चितम्&lt;br&gt;&#xA;भगवन्नमितप्रज्ञ वक्तुमर्हसि मेऽर्थतः&lt;br&gt;&#xA;किं व्यक्तं किमव्यक्तं किं व्यक्ताव्यक्ततरं कति तत्त्वानि&lt;br&gt;&#xA;किमाद्यं मध्यमं च तत्त्वानां किमध्यात्माधिभूतमधिदैवतं च&lt;br&gt;&#xA;किं नु सर्गाप्ययं कति सर्गाः किं भूतं किं भविष्यं किं भव्यं च किं ज्ञानम्&lt;br&gt;&#xA;को ज्ञेयं को ज्ञातां किं बुद्धं किमप्रतिबुद्धं किं बुध्यमानं कति पर्वाणि&lt;br&gt;&#xA;कति स्रोतांसि कति कर्मयोनयः किमेकत्वं  किं नानात्वम्&lt;br&gt;&#xA;किं सहवासं निवासं किं विद्याविद्यमिति&lt;br&gt;&#xA;कपिलः-&lt;br&gt;&#xA;यद्भवानाह किं व्यक्तिं किमव्यक्तमिति अत्र ब्रूमः&lt;br&gt;&#xA;अव्यक्तमग्राह्यमतर्क्यमपरिमेयमव्यक्तं SV-12-06-303-009AC&lt;br&gt;&#xA;यथर्तवो मूर्तयस्तेषु पुष्पफलैर्व्यक्तिरुपलक्ष्यते तद्वद्व्यक्तं गुणैरुपलक्ष्यते&lt;br&gt;&#xA;प्राग्गतं प्रत्यग्गतमूर्ध्वमधस्तिर्यक्च सतश्चानुग्राह्यत्वात्साऽऽकृतिः&lt;br&gt;&#xA;अव्यक्तस्य तमो रजस्सत्त्वं तत्प्रधानं तत्त्वं परं क्षेत्रं सलिलममृतं भयमव्यक्तमक्षरमजं जीवदित्येवमादीन्यव्यक्तनामानि भवन्ति&lt;br&gt;&#xA;एवमाह&lt;br&gt;&#xA;अव्यक्तं बीजधर्माणं महाग्राहमचेतनम्&lt;br&gt;&#xA;तस्मादेकगुणो जज्ञे तद्व्यक्तं तत्वमीश्वरः&lt;br&gt;&#xA;तदेतदव्यक्तम्&lt;br&gt;&#xA;प्रसवधारणादानस्वभावमापोधारणे प्रजनने दाने गुणानां प्रकृतिस्सदा पराप्रमत्तं तदेतदस्मिन्कार्यकरणे&lt;br&gt;&#xA;यदप्युक्तं किं व्यक्तमित्यत्र ब्रूमः&lt;br&gt;&#xA;व्यक्तं नामासुरे यत्पूर्वमव्यक्तादुत्पन्नतत्त्वमीश्वरमप्रतिबुद्धगुणस्थमेतत्पुरुषसञ्ज्ञिकं महदित्युक्तं धृतिरिति च  सत्ता स्मृतिर्धृतिर्मेधा व्यवसायः समाधिप्राप्तिरित्येवमादीनि व्यक्तपर्याय नामानि वदन्ति SV-12-06-303-017AC&lt;br&gt;&#xA;महतस्सिद्धिरायत्ता संशयश्च महद्यतः&lt;br&gt;&#xA;परसर्गश्च दीप्त्यर्थमौत्सुक्यं च परं तथा&lt;br&gt;&#xA;तदेषोर्ध्वस्रोताभिर्महत्त्वादप्रतिबुद्धत्वाच्चात्मनः प्रकरोत्यहङ्कारं व्यक्ताद्व्यक्ततरम्&lt;br&gt;&#xA;यदप्युक्तं किं व्यक्ताव्यक्ततरमित्यत्र ब्रूमः&lt;br&gt;&#xA;व्यक्ताव्यक्ततरं नाम तृतीयं पुरुषसञ्ज्ञकम्&lt;br&gt;&#xA;तदेतदुभयोर्विरिञ्चवैरिञ्चयोरेकैकस्योत्पत्तिः&lt;br&gt;&#xA;विरिञ्चोऽभिमानिन्यविवेक ईर्ष्या कामः क्रोधो लोभो दर्पो मोहो ममकारश्चैतान्यहङ्कारपर्यायनामानि भवन्ति&lt;br&gt;&#xA;एवमाह&lt;br&gt;&#xA;अहं कर्तेत्यहङ्कर्ता ससृजे विश्वमीश्वरः&lt;br&gt;&#xA;तृतीयमेतं पुरुषमभिमानगुणं विदुः&lt;br&gt;&#xA;अहङ्काराद्युगपदुत्पादयामास पञ्च महाभूतानि शब्दस्पर्शरूपरसगन्धलक्षणानि&lt;br&gt;&#xA;तान्येव बुद्ध्यन्त इत्येवमाह&lt;br&gt;&#xA;भूतसङ्घमहङ्काराद्यो विद्वानवबुध्यसे&lt;br&gt;&#xA;सोऽभिमानमतिक्रम्य महान्तं प्रतितिष्ठते&lt;br&gt;&#xA;भूतेषु चाप्यहङ्कारमसद्रूपस्तथोच्यते&lt;br&gt;&#xA;पुनर्विषयहेत्वर्थे स मनस्सञ्ज्ञकस्स्मृतः&lt;br&gt;&#xA;विखराद्वैखरं युगपदिन्द्रियैः सहोत्पादयति&lt;br&gt;&#xA;श्रोत्रं घ्राणं चक्षुर्जिह्वा त्वगित्येतानि शब्दस्पर्शरूपरसगन्धानवबुध्यन्त इति पञ्च बुद्धीन्द्रियाणि वदन्ति&lt;br&gt;&#xA;एवमाहुराचार्याः&lt;br&gt;&#xA;वाग्घस्तौ पादपायुरानन्दश्चेति पञ्च कर्मेन्द्रियाणि विशेषाः&lt;br&gt;&#xA;आदित्योऽश्वीनि नक्षत्राणीत्येतानीन्द्रियाणां पर्यायनामानि भवन्ति&lt;br&gt;&#xA;एवमाह&lt;br&gt;&#xA;अहङ्कारात्तथा भूतान्युत्पाद्य महदात्मनोः&lt;br&gt;&#xA;वैखरत्वं ततो ज्ञात्वा वैखरो विषयात्मकः&lt;br&gt;&#xA;विकारस्थमहङ्कारमवबुध्याथ मानवः&lt;br&gt;&#xA;महदैश्वर्यमाप्नोति यावदाचन्द्रतारकम्&lt;br&gt;&#xA;यदप्युक्तं कति तत्वानि भवन्तीति&lt;br&gt;&#xA;तत्त्वमेतानि मयाऽनुपूर्वशः पर्वोक्तानि&lt;br&gt;&#xA;एवमाह&lt;br&gt;&#xA;तत्त्वान्यतान्यथोक्तानि यथाविद्योऽनुबुद्ध्यते&lt;br&gt;&#xA;न स पापेन लिप्येत निर्मुक्तस्सर्वसङ्करात्&lt;br&gt;&#xA;यदप्युक्तं किमाद्यं मध्यमं च तत्त्वानामित्यत्र ब्रूमः&lt;br&gt;&#xA;एतदाद्यं मध्यमं चोक्तं बुद्ध्यादीनि त्रयोविंशतितत्वानि विशेषपर्यवसानानि ज्ञातव्यानि भवन्तीत्येवमाह&lt;br&gt;&#xA;केनेत्यत्रोच्यते&lt;br&gt;&#xA;देवदत्तयज्ञदत्तब्राह्मणक्षत्रियवैश्यशूद्रचण्डालपुल्कसादिरेतानि ज्ञातव्यानि बुद्ध्यादीनि विशेषपर्यवसानानि मन्तव्यानि प्रत्येतव्याभ्युक्तानि&lt;br&gt;&#xA;एतदाद्यं मध्यमं च&lt;br&gt;&#xA;एतस्मात्तत्त्वानामुत्पत्तिर्भवति अत्र प्रलीयन्ते&lt;br&gt;&#xA;केचिदाहुराचार्याः&lt;br&gt;&#xA;अहमित्येतदात्मकं सशीरसङ्घातं त्रिषु लोकेषु व्यक्तमव्यक्तसूक्ष्माधिष्ठितमेतद्देवदत्तसञ्ज्ञकम्&lt;br&gt;&#xA;देहिनां योगदशमपुरुषदर्शनानां तु पञ्चविंशतितत्त्वानां बुध्यमानाप्रतिबुद्धयोर्व्यतिरिक्तमुपेक्षकं शुचि व्यभ्रमित्याहुराचार्याः&lt;br&gt;&#xA;एवं चाह&lt;br&gt;&#xA;चतुर्विंशतितत्त्वज्ञस्त्वव्यक्ते प्रतितिष्ठति&lt;br&gt;&#xA;पञ्चविंशतितत्त्वज्ञो व्यक्तप्यधितिष्ठति&lt;br&gt;&#xA;यदप्युक्तं किमध्यात्ममधिभूतमधिदैवतमिति&lt;br&gt;&#xA;अत्र ब्रूमः&lt;br&gt;&#xA;अध्यात्ममधिभूतमधिदैवतं चासुरे वक्ष्यामः&lt;br&gt;&#xA;पादावध्यात्मं गन्तव्यमधिभूतं विष्णुरधिदैवतं&lt;br&gt;&#xA;पायुरध्यात्मं विसर्गमधिभूतं मित्रौऽधिदैवतम्&lt;br&gt;&#xA;आनन्दोऽध्यात्ममनुभवोऽधिभूतं प्रजापतिरधिदैवतम्&lt;br&gt;&#xA;हस्तवध्यात्मं कर्तव्यमधिभूतमिन्द्रोऽधिदैवतम्&lt;br&gt;&#xA;वागध्यात्मं वक्तव्यमधिभूतं सूर्योऽधिदैवतम्&lt;br&gt;&#xA;घ्राणोऽध्यात्मं घ्रेयमधिभूतं भूमिरधिदैवतम्&lt;br&gt;&#xA;श्रोत्रमध्यात्मं श्रोतव्यमधिभूतमाकाशमधिदैवतम्&lt;br&gt;&#xA;चक्षुरध्यात्मं द्रष्टव्यमधिभूतं सूर्योऽधिदैवतम्&lt;br&gt;&#xA;जिह्वाऽध्यात्मं रसोऽधिभूतमापोऽधिदैवतम्&lt;br&gt;&#xA;त्वगध्यात्मं स्पृष्टमधिभूतं वायुरधिदैवतम्&lt;br&gt;&#xA;मनोऽध्यात्मं मन्तव्यमधिभूतं चन्द्रमा अधीदैवतम्&lt;br&gt;&#xA;अहङ्कारोऽध्यात्मं अभिमानोऽधिभूतं विरिञ्जोऽधिदैवतम्&lt;br&gt;&#xA;बुद्धिरध्यात्मं बोद्धव्यमधिभूतं पुरुषोऽधिदैवतम्&lt;br&gt;&#xA;एतावदध्यात्ममधिभूतमधिदैवतं च सर्वत्र प्रत्येतव्यानि&lt;br&gt;&#xA;ब्राह्मणे नृपतौ कीटे श्वपाके शुनि हस्तिनि&lt;br&gt;&#xA;पुत्रिकादंशमशके विहङ्गे च समं भवेत्&lt;br&gt;&#xA;अव्यक्तपुरुषयोर्योगाद्बुद्धिरुत्पद्यतेऽऽत्मनि&lt;br&gt;&#xA;यया सर्वमिदं व्याप्तं त्रैलोक्यं सचराचरम्&lt;br&gt;&#xA;य एतत्त्रितयं वेत्ति शुद्धं चान्यदुपेक्षकम्&lt;br&gt;&#xA;विरजो वितमस्कं च निर्मलं शिवमव्ययम्&lt;br&gt;&#xA;सन्देहसङ्करान्मुक्तो निरिन्द्रियमनीश्वरम्&lt;br&gt;&#xA;निरङ्कुरमबीजं च शाश्वतं तदवाप्नुयात्&lt;br&gt;&#xA;यदप्युक्तं किं नु सर्गाप्ययमिति अत्र ब्रूमः&lt;br&gt;&#xA;तद्यथा जरायुजाण्डजस्वेदजोद्भज्जाश्चत्वारो भूतग्रामाः कालाग्निनाऽहङ्कृतेनानेकसहस्रांशुना दह्यमानाः पृथिवीमनुप्रलीयन्ते&lt;br&gt;&#xA;तदात्तगन्धा कूर्मपृष्टनिभा पृथिवी अप्सु प्रलीयते&lt;br&gt;&#xA;तदुदकं सर्वमभवत्&lt;br&gt;&#xA;अग्निरप्यादत्ते तोयं&lt;br&gt;&#xA;तदाऽग्निभूतमभवत्&lt;br&gt;&#xA;अग्निमप्यादत्ते वायुः&lt;br&gt;&#xA;स वायुरुर्ध्वमधास्तिर्यक्च दोधवीति&lt;br&gt;&#xA;तद्वायुभूतमभवत्&lt;br&gt;&#xA;वायुमप्यादत्ते व्योम&lt;br&gt;&#xA;तदाकाशमेव निनादमभवत्&lt;br&gt;&#xA;तदाकाशं मनसि प्रलीयते&lt;br&gt;&#xA;मनोऽहङ्कारो अहङ्कारो महति महानव्यक्ते तदेतद्प्रलीयते&lt;br&gt;&#xA;प्रलयान्तान्महाप्रलय इत्युच्यते&lt;br&gt;&#xA;प्रणष्टसर्वस्वस्तम एवाप्रतिमं भवति&lt;br&gt;&#xA;अग्राह्यमच्छेद्यमभेद्यमप्रतर्क्यमनादिमचिन्त्यमनालम्ब्यमस्थानमव्ययमजं शाश्वतमिति&lt;br&gt;&#xA;एवमाह&lt;br&gt;&#xA;सर्गप्रलयमेतावत्तत्त्वतो योऽवबुध्यते&lt;br&gt;&#xA;उत्तीर्य सोऽशिवादस्माच्छिवमानन्त्यमश्नुते&lt;br&gt;&#xA;यदप्युक्तमासुरे कति सर्गाणि प्राकृतवैकृतानि भवन्तीति अत्र ब्रूमः&lt;br&gt;&#xA;नवसर्गाणि प्राकृतवैकृतानि भवन्ति&lt;br&gt;&#xA;अव्यक्तान्महदुत्पद्यते&lt;br&gt;&#xA;तं विद्यासर्गं वदन्ति&lt;br&gt;&#xA;महतश्चाहङ्कार उत्पद्यते&lt;br&gt;&#xA;अहङ्कारत्पञ्चभूतसर्गः&lt;br&gt;&#xA;भूतेभ्यो विकारः&lt;br&gt;&#xA;यस्मात्कृत्स्नस्य जगतस्तेजस्तमेतत्प्रभवाप्यमेवमाहुः&lt;br&gt;&#xA;उत्पत्तिनिधनं मध्यं भूतानामात्मनश्च यः&lt;br&gt;&#xA;विद्याविद्ये च यो वेत्ति स वाच्यो भगवानिति&lt;br&gt;&#xA;यदप्युक्तं किं भूतं किं भव्यं किं भविष्यं चेत्यत्र ब्रूमः&lt;br&gt;&#xA;भूतं भव्यं भविष्यं चसुरे त्रैलोक्यं कालः स महात्मा सम्प्रतीतानागतानामुत्पादकानामुत्पादकं चानुग्राहकश्च तोरोभावकश्चेत्येवमाह&lt;br&gt;&#xA;भूतभ्व्यभविष्याणां स्रष्टारं कालमीश्वरः&lt;br&gt;&#xA;योऽवबुध्यति तद्गामी स दुःखात्परिमुच्यते&lt;br&gt;&#xA;कतरस्माद्दुःखात्&lt;br&gt;&#xA;जन्मजरामरणाज्ञानबधिरान्धकुब्जहीनातिरिक्ताङ्गावयवबन्धवैरूप्याचिन्ताव्याधिप्रभृतिभिरन्यैश्चानैकैरिति&lt;br&gt;&#xA;यदप्युक्तं किं ज्ञानमिति अत्र ब्रूमः&lt;br&gt;&#xA;ज्ञानं नामासुरे प्रज्ञा सा बुद्धिः यया बोद्धव्यमनुबुद्ध्यते&lt;br&gt;&#xA;किं पुनस्तद्बोद्धव्यमित्यत्रोच्यते&lt;br&gt;&#xA;बोद्धव्यं नाम द्विविधं इष्टानिष्टकृतम्&lt;br&gt;&#xA;तद्यथा इदं धर्म्यमिदमधर्म्यं इदं वाच्यामिदमवाच्यं इदं कार्यामिदमकार्यं इदं ग्राह्यमिदमग्राह्यं इदं गम्यमिदमगम्यं इदं श्राव्यमिदमश्राव्यं किं भक्ष्यं किमभक्ष्यं इदं भोज्यमिदमभोज्यं इदं पेयमिदमपेयं इदं लेक्टयमिदमलेह्यं इदं चोष्यमिदमचोष्यं इदं&lt;br&gt;&#xA;कुतश्चैतान्यवतिष्ठन्ते&lt;br&gt;&#xA;क्व वा प्रलीयते कस्य वैतानि कस्य वा नैतानि&lt;br&gt;&#xA;तत्र च्यवते&lt;br&gt;&#xA;अव्यक्तादेतान्यवतिष्ठन्ते अव्यक्तमेवाभिप्रलीयन्ते&lt;br&gt;&#xA;अव्यक्तस्यैतानि क्षेत्रज्ञस्य केनेदानीं कारणेनेष्टानीष्टकृतैर्द्वन्द्वैरवबुध्यते क्षेत्रज्ञः&lt;br&gt;&#xA;कस्मादभिमन्यते ममैवेतानि द्वन्द्वानि&lt;br&gt;&#xA;अहमेतेषां मत्तश्चैतान्यवतिष्ठन्ते मय्येवाबीप्रलीयन्त इत्येवमाह-&lt;br&gt;&#xA;प्रवर्तमानान्प्रकृतेरिमान्गुणान्तमोवृतोऽयं विपरीतदर्शनः&lt;br&gt;&#xA;अहं करोमीत्यबुधोऽवमन्यते तृणस्य कुब्जीकरणेऽप्यनीश्वरः&lt;br&gt;&#xA;यदा त्वयमभिमन्यते&lt;br&gt;&#xA;अव्यक्तादेतान्यवतिष्ठन्ते&lt;br&gt;&#xA;अव्यक्तमेवाभिप्रलीयन्ते&lt;br&gt;&#xA;अव्यक्तस्यैतानि नैतानि ममेति&lt;br&gt;&#xA;तदाऽस्य विज्ञानाभिसम्बन्धाद्विवासोऽङ्गात्सृजति गुणान्भवेत्यवमाह&lt;br&gt;&#xA;सेतुरिव भवेत्प्रकृतिर्जलमिव गुणा मत्स्यवत्क्षेत्रि&lt;br&gt;&#xA;तस्मिन्स्वभावलुलिते जले प्रवृत्ते चरति मत्स्यः&lt;br&gt;&#xA;एवं स्वभावयोगात्प्रकृतिगुणान्प्रकृतिरित्यभिमतं&lt;br&gt;&#xA;नासौ ज्ञेषु प्रविचरति क्षेत्रज्ञो ज्ञः परः प्रकृतेरिति&lt;br&gt;&#xA;यदप्युक्तं किं ज्ञेयमिति&lt;br&gt;&#xA;अत्र ब्रूमः&lt;br&gt;&#xA;ज्ञेयं नामासुरे पुरुषः पञ्चविंशतितत्त्वानि भवति&lt;br&gt;&#xA;एवमाह&lt;br&gt;&#xA;अव्यक्तं बुद्ध्यहङ्कारे महाबूतानि पञ्च च&lt;br&gt;&#xA;विशेषान्पञ्च चैवाहुर्दशैकं च प्रयोजकान्&lt;br&gt;&#xA;एकादशोन्द्रियाण्येव एतावज्ज्ञेयसञ्ज्ञितम्&lt;br&gt;&#xA;पञ्च पञ्च हि वर्गाणि विज्ञेयान्येवमादधुः&lt;br&gt;&#xA;पञ्चविंशतितत्त्वानि पञ्चविंशतितत्त्वतः&lt;br&gt;&#xA;विशद्धः पुरुषश्चास्माद्वर्गहीनो न शोचति&lt;br&gt;&#xA;पञ्चविंशतितत्त्वज्ञो यत्र तत्राश्रमे रतः&lt;br&gt;&#xA;त्रयस्त्रिवर्गान्यो वेद शुद्धात्मनि स लीयते&lt;br&gt;&#xA;के ते त्रयस्त्रिवर्ग इत्यत्र ब्रूमः-&lt;br&gt;&#xA;सत्त्वं रजस्तम इति प्रथमः&lt;br&gt;&#xA;उत्पाद्यकोऽनुग्राह्यकस्तिरोभावक इति द्वितीयः&lt;br&gt;&#xA;बुद्धोऽप्रतिबुद्धो बुद्ध्यमान इति तृतीयः&lt;br&gt;&#xA;एवमेते त्रयसत्रिवर्गा भवन्ति&lt;br&gt;&#xA;एवमाह&lt;br&gt;&#xA;त्रयस्त्रिवर्गान्विज्ञाय याथातथ्येन मानवः&lt;br&gt;&#xA;कर्मणा मनसा वाचा प्रविमुक्तो न शोचति&lt;br&gt;&#xA;कार्यं कारणं कर्तृत्वमिति वर्गगुणाः&lt;br&gt;&#xA;के गुणाः&lt;br&gt;&#xA;गुणमात्रा गुणलक्षणं गुणावयवम्&lt;br&gt;&#xA;सत्त्वं रजस्तम इति गुणाः&lt;br&gt;&#xA;तत्र तत्त्वदर्शनता भयनाशः स्वस्थभावता प्रसन्नेन्द्रियता सुखस्वप्नप्रतिबोधन इति सत्त्वमात्राः&lt;br&gt;&#xA;रागिता मत्सरिता साहसिकता परितापिता अरिष्टस्वप्नप्रतिबोधनतेति रजोमात्राः&lt;br&gt;&#xA;अलसता निद्रावेशिता धर्मद्वेषिता अकार्येष्वप्रमादता स्मृतिनाशश्चेति तमोमात्राः&lt;br&gt;&#xA;गुणवृत्तमित्यपास्य सर्वभूतमध्यस्थः&lt;br&gt;&#xA;तमसाऽभिभूतः स्वपितृसत्त्वविशुद्धोऽवबुध्यते&lt;br&gt;&#xA;सुप्तप्रतिबोधनाननन्तरं रज इति अवयवान्य एवं विन्दते प्राज्ञस्सर्वतो विमुच्यत इति&lt;br&gt;&#xA;कपिलः-&lt;br&gt;&#xA;यदप्युक्तं  को ज्ञातेति? अत्र ब्रूमः&lt;br&gt;&#xA;ज्ञाता नामासुरे क्षेत्रज्ञो द्रष्टा शुचिरुपेक्षको ज्ञानात्मको बुध्यमानाप्रतिबुद्धयोः परं तं विदित्वा निरवयवमस्माद्दुःखाद्विमुच्यत इति&lt;br&gt;&#xA;एवमाह- &amp;lsquo;पञ्चविंशतितत्त्वाद्विनिष्कलं शुचिमव्रणं न शोचति &amp;rsquo; वेदश्रुतिनिदर्शनात्&lt;br&gt;&#xA;यदप्युक्तं किमप्रतिबुद्धं किं बुध्यमानं चेति&lt;br&gt;&#xA;अत्र ब्रूमः&lt;br&gt;&#xA;अप्रतिबुद्धं नामासुरे अव्यक्तं बुध्यमानं बुद्धिस्थं परमेताभ्यामन्यदुपेक्षकं शुद्धज्ञं व्यभ्रमिति&lt;br&gt;&#xA;एवमाह&lt;br&gt;&#xA;बुध्यमानाप्रतिबुद्धाभ्यां बुद्धस्य च निरात्मनः&lt;br&gt;&#xA;पारावर्यं विदित्वा तु ज्ञानसाफल्यमाप्नुयात्&lt;br&gt;&#xA;ये त्वेवं नाम बुध्येरन्यथाशास्त्रनिदर्शनात्&lt;br&gt;&#xA;त्रितयं तेष्वसाफल्यं शास्त्राभावादथासुरे&lt;br&gt;&#xA;कपिलः-&lt;br&gt;&#xA;यदप्युक्तं कति पर्वाणि भवन्तीति&lt;br&gt;&#xA;अत्रोच्यते&lt;br&gt;&#xA;तमो मोहो महामोहस्तामिस्त्रोऽन्धतामिस्त्र इति&lt;br&gt;&#xA;तम इत्यज्ञानमेवाधिकरुते&lt;br&gt;&#xA;मोह इत्यालस्यमेवाधिकुरुते&lt;br&gt;&#xA;महामोह इति काममेवाधिकुरुते&lt;br&gt;&#xA;कस्मान्महतामप्यत्र देवदानवमहर्षीणां महान्मोहो भवतीति&lt;br&gt;&#xA;तामिस्र इति  क्रोधमेवाधिकुरुते&lt;br&gt;&#xA;अन्धतामिस्रइति विषादमेवाधिकुरुते&lt;br&gt;&#xA;विषादश्च मृत्युः स चाप्रतिबुद्धस्य भवति&lt;br&gt;&#xA;कस्मात्यत्सत्त्वस्थोऽहमिति पश्यन्मोहात्स  सत्त्वविनाशे नित्यस्य क्षेत्रज्ञस्य विनाशमनुपश्यति&lt;br&gt;&#xA;यत्त्रैकाल्यमन्धतामिस्रं विषादमेवर्छति अहं मरिष्यामि अहं मर्त्योऽनित्यत्वादज्ञानत्वाच्च मरणजननत्वे स्वशरीरसञ्ज्ञिते चाभिष्वजते&lt;br&gt;&#xA;अहं तव मम त्वं माता मम मातुरहं पुत्रो मम पितुरित्येवमादिषु स्नेहायतनेष्वभिधत्ते&lt;br&gt;&#xA;सततं दुःखानुद्वन्द्वः तासु तासु योन्यवस्थास्वभिनिविष्यमाणो मम सुखदुःखमित्येवमादिभिः सर्वद्वन्द्वैरभ्याहतोऽहङ्कारस्पृष्टो मात्सर्यकामक्रोधलोभमोहमानदर्पमदाविष्टस्तृष्णार्तश्चेन्द्रियानुकूलतो कृत्वाऽनियतमानसः शुभशुभमेव कर्म स्थावरनिरयतिर्यग्योनिष्ववपद्यते वर्षसहस्रकोटिशतान्यनन्तानि एकोऽनवबोधात्&lt;br&gt;&#xA;एवं ह्याहुः-&lt;br&gt;&#xA;पर्वाणि पर्वाणि घोराणि यो विद्वानवपद्यते&lt;br&gt;&#xA;बध्यते मृत्युपाशौश्च हर्षशोकसमन्वितः&lt;br&gt;&#xA;बुध्यमानो ह्यदीनात्मा विदितार्थस्तु तत्त्वतः&lt;br&gt;&#xA;विमुच्यते मृत्युपाशैर्विद्यता गतनिश्चयः इति&lt;br&gt;&#xA;यदप्युक्तं कति स्रोतांसि भवन्तीति अत्र ब्रूमः&lt;br&gt;&#xA;पञ्चस्रोतांसि भवन्ति मिख्यस्रोतस्तिर्यक्स्रोत ऊर्ध्वस्रोतोऽर्वाक्स्रोतोऽनुग्रहस्रोतश्चेति&lt;br&gt;&#xA;कपिलः-&lt;br&gt;&#xA;यदप्युक्तं कति कर्मयोनयो भवन्तीति&lt;br&gt;&#xA;अत्र ब्रूमः&lt;br&gt;&#xA;पञ्चकर्मयोनयो भवन्ति धृतिनिश्चद्धा सुखा विविदिषाऽविविदिषा चेति&lt;br&gt;&#xA;तत्र धृतिर्नाम कर्मयोनिः&lt;br&gt;&#xA;धृतिं यो न रक्षति त्रिविधेन कर्मणा वाङ्मनससमुत्थानेनेति&lt;br&gt;&#xA;एवमाह-&lt;br&gt;&#xA;वाचि कर्मणि सङ्कल्पे प्रतिज्ञां यो न रक्षति&lt;br&gt;&#xA;तन्निष्ठस्तत्प्रतिज्ञश्च धृतेरेतस्य लक्षणम्&lt;br&gt;&#xA;श्रद्धा नां कर्मयोनिः&lt;br&gt;&#xA;श्रद्धां यस्त्वधितिष्ठेत्सोऽनसूयादमादिभिः विज्ञेयानां सङ्गयोगब्रह्मचर्यगुरुकुलवासगृहस्थवानप्रस्थदानाध्ययनप्रतिग्रहमन्त्रािभिर्नक्षत्रनियमैः श्रेयः प्राप्स्यामीत्येवमनुष्ठानं कुरुत इति&lt;br&gt;&#xA;एवमाह-&lt;br&gt;&#xA;ब्रह्मचर्यानसूया च दानमध्ययनं तपः&lt;br&gt;&#xA;यजनं यजनं चैव श्रद्धाया लक्षणं स्मृतम्&lt;br&gt;&#xA;सुखं नाम कर्मयोनिः SV-12-06-303-182AC&lt;br&gt;&#xA;तद्यथा सत्यं काममन्युविषयगोब्राह्मणकर्म अनुलोमानामपि प्रोक्ता सावित्रीत्यन्याश्च विद्या बह्व्यो ब्रह्मलोकं प्राप्नुवन्तीति&lt;br&gt;&#xA;एवमाह-&lt;br&gt;&#xA;कर्मविद्यातपोस्तु यो यत्नमनुतिष्ठति&lt;br&gt;&#xA;प्रायश्चित्तं तपश्चैव तत्सुखायास्तु लक्षणम्&lt;br&gt;&#xA;विविदिषा नाम कर्मयोनिः&lt;br&gt;&#xA;सर्वं ज्ञातुकामता आगमांश्च कुरुते श्रुतिविशेषकाङ्क्षित्वसञ्ज्ञात्वसञ्ज्ञेति&lt;br&gt;&#xA;क्व वा सञ्ज्ञत्येवमाह-&lt;br&gt;&#xA;सर्वमेतत्परिज्ञाय कर्म ह्यारभते तु यः&lt;br&gt;&#xA;सैषा विविदिषा नां कर्मयोनिरनुष्ठिता&lt;br&gt;&#xA;अविविदिषा नाम कर्मयोनिः&lt;br&gt;&#xA;सर्वमेवाज्ञातुकामता कर्मेभ्यो निवर्तनमित्येवमाह&lt;br&gt;&#xA;सर्वमेतत्परिज्ञाय कर्मेभ्यो यो निवर्तते&lt;br&gt;&#xA;सैषाऽविविदिषा नाम कर्मयोनिस्स्वनुष्ठिता&lt;br&gt;&#xA;यदप्युक्तं, किमेकत्वं किं नानात्वमिति&lt;br&gt;&#xA;अत्र ब्रूमः&lt;br&gt;&#xA;एकत्वं नामासुरे यदयं सत्त्वमभिषते क्षेत्रज्ञः व्यक्तश्चाव्यक्तश्चाप्रतिबुद्धत्वादेकत्वमपदिश्यते&lt;br&gt;&#xA;नानात्वं नाम यदयं सत्त्वादव्यक्ताच्च स्मृत्या समावर्तयते एतन्नानात्वमपदिश्यते&lt;br&gt;&#xA;प्रतिबुद्धत्वादेवमेषां भैतिकाहङ्कारिकमाहात्मिकाव्यक्तीकानां चतुर्णां पुरुषाणां सत्त्वेनैकत्वं भवति&lt;br&gt;&#xA;नानात्वं चेति&lt;br&gt;&#xA;एवमाह&lt;br&gt;&#xA;नानात्वैकत्वमेतावद्यो न विन्दत्यबुद्धिमान्&lt;br&gt;&#xA;स बध्यते सर्वबन्धैरसम्बन्धाद्विमुच्यते&lt;br&gt;&#xA;यदप्युक्तं सहवासविवासमिति&lt;br&gt;&#xA;अत्र ब्रूमःSV-12-06-303-200A&lt;br&gt;&#xA;क्षेत्रज्ञोऽव्यक्तं चाप्रतिबुद्धत्वादेतत्सहवासमित्यपदिश्यते&lt;br&gt;&#xA;विवासं नाम यदयं सत्त्वादव्यक्ताच्च वासं प्रति समावर्तयते प्रतिबुद्धत्वादेतद्विवासमपदिश्यते&lt;br&gt;&#xA;एष स प्रतिबुद्धविषयस्त्वभिषङ्गिणामेषां भौतिकाहङ्कारिकमाहात्मिकाव्याक्तिकानां चतुर्णां पुरुषाणां सहवासविवासमन्यत्वाद्&lt;br&gt;&#xA;एवं चाह&lt;br&gt;&#xA;विवासं सहवासं च यो विद्वान्नावबुध्यते&lt;br&gt;&#xA;स बुद्धस्सत्त्वसंवासैस्संसारान्न प्रमुच्यते&lt;br&gt;&#xA;कपिलः-&lt;br&gt;&#xA;यदप्युक्तं किं विद्याविद्येति&lt;br&gt;&#xA;अत्र ब्रूमः&lt;br&gt;&#xA;अविद्या नामासुरे भवत्येषां इष्टानिष्टव्यतिरिक्ता त्रयी पुनर्भाविकी&lt;br&gt;&#xA;विद्या नामासुरे भवतीष्टानिष्टव्यतिरिक्ताऽऽन्वीक्षिक्यपुनर्भाविकी सर्वभूताभयङ्करी सर्वभूतेष्वालोकानामयसर्वज्ञानावबोधनायाध्यात्मना सर्वदुःखनिर्मोक्षायोपदिष्टेत्याचार्याभिगमयाथातथ्यदर्शनान्न शोचति&lt;br&gt;&#xA;एवमाह-&lt;br&gt;&#xA;ऊर्ध्वं चावाक्च तिर्यक्च न क्वचित्कामयेद्बुधः&lt;br&gt;&#xA;न हि ज्ञानेन चाज्ञानेन शर्म विन्दति मानुषम्&lt;br&gt;&#xA;मानुषत्वाच्च देवत्वं देवत्वाच्च मनुष्यताम्&lt;br&gt;&#xA;स तु सन्धावतेऽजस्रमविद्यावशमागतः&lt;br&gt;&#xA;यस्त्वविद्यामधः कृत्वा विद्यार्थमवबुध्य च&lt;br&gt;&#xA;नाभिनन्दति न द्वेष्टि विद्याविद्ये स बुद्धिमान्&lt;br&gt;&#xA;पारावर्ये सुखं ज्ञात्वा विदित्वा च परं बुधः SV-12-06-303-212c&lt;br&gt;&#xA;आसुरिः-&lt;br&gt;&#xA;भगवन्कुशलाकुशलं वर्गावर्गं किं कृत्स्नं किं शुद्धाशुद्धं किं केवलाकेवलं किं परात्परं किं पश्यापश्यं किं शाश्वताशाश्वतं किं व्यतिरिक्ताव्यतरिक्तं किं यपगायोगमित्यत्र सन्देहो मे भवति अप्रत्यक्षत्वाच्च प्रत्यक्षं चैतद्भवति तदनुभाषितुमर्हति भगवाण्मदनुग्रहाय धर्मेणेति&lt;br&gt;&#xA;कपिलः-&lt;br&gt;&#xA;यदुक्तमासुरे किं कुशलाकुशलमिति&lt;br&gt;&#xA;अत्र ब्रूमः&lt;br&gt;&#xA;कुशलं नाम सर्वेषु वेदेषु सर्वेषु शास्त्रेषु व्द्यास्वधि&lt;br&gt;&#xA;गतयाथातथ्यत्वम्&lt;br&gt;&#xA;अकुशलत्वं नाम सर्वेषामनधिगतयाथातथ्यत्वम्&lt;br&gt;&#xA;तदेतद्कुशलं कर्म सत्त्वमाहुः&lt;br&gt;&#xA;सत्त्वमूले खल्वेते कुशलाकुशले सत्त्वभूते सत्त्व एव लयं गच्छतः&lt;br&gt;&#xA;सत्त्वं चैवाविशेषस्त्यजति&lt;br&gt;&#xA;तन्मूलं चैतत्कुशलाकुशलमशेषतस्सत्त्वमिति&lt;br&gt;&#xA;एवमाह-&lt;br&gt;&#xA;कायेन त्रिविधं कर्म वाचा चैव चतुर्विधम्&lt;br&gt;&#xA;मनसा त्रिविधं चैव कुशलाकुशलं स्मृतम्&lt;br&gt;&#xA;यदप्युक्तं किं वर्गावर्गमिति ? अत्र ब्रूमः&lt;br&gt;&#xA;वर्गं नामासुरे पुरुषः पञ्चविंशतितत्त्वानि भवन्ति&lt;br&gt;&#xA;अव्यक्तं महानहङ्कारः&lt;br&gt;&#xA;एतस्माद्वर्गादवर्गा उपवेत्तिः क्षेत्रज्ञः शुचिरुपेक्षको बुध्यमानाप्रतिबुद्धयोः परस्तस्मात्&lt;br&gt;&#xA;एवमाह-&lt;br&gt;&#xA;पञ्चविंशात्पराद्व्यक्तमहङ्कारस्तोऽपरः&lt;br&gt;&#xA;अहङ्कारात्परा बुद्धिर्बुद्धेरात्मा महान्परः&lt;br&gt;&#xA;महतः परमव्यक्तमव्यक्तात्पुरुषः परः&lt;br&gt;&#xA;परावरज्ञस्तत्त्वानां प्राप्नोत्यजमनुत्तमम्&lt;br&gt;&#xA;कपिलः-&lt;br&gt;&#xA;यदप्युक्तं किं कृत्स्नक्षयमिति&lt;br&gt;&#xA;अत्र ब्रूमः&lt;br&gt;&#xA;अव्यक्तं महान्बुद्धिरहङ्कारः पञ्च भूतानि पञ्च विशेषाः एकादशेन्द्रियाणि पुरुषेण ज्ञातव्यानि भवन्ति&lt;br&gt;&#xA;स्वतस्तत्त्वानि नाहमेतेषां नैतानि मत्तस्सर्वतस्सर्वाणीति&lt;br&gt;&#xA;एवमाह&lt;br&gt;&#xA;सम्यग्दर्शनसम्पन्नः कृत्स्नक्षयमवाप्नुयात्&lt;br&gt;&#xA;कृत्स्नक्षयं न चाप्नोति असम्यग्दर्शने रतः&lt;br&gt;&#xA;यदप्युक्तं शुद्धाशुद्धमिति&lt;br&gt;&#xA;अत्र ब्रूमः&lt;br&gt;&#xA;शुद्धं नामा आसुरे क्षेत्रज्ञो द्रष्टा साक्षिमात्रको बुध्यमानाप्रतिबुद्धयोः परः पञ्चविंशतितत्त्वज्ञो यथा मन्तव्यं तथा मन्यते&lt;br&gt;&#xA;यथा बोद्धव्यं तथा बुध्यते यथा वक्तव्यं तथा ब्रवीति यथा कर्तव्यं तथा करोति अहङ्काराप्रतिबुद्धत्वात्बुधेन क्षेत्रज्ञेन सर्वं दृष्टं सर्वागमाः सर्वद्वन्द्वानि सर्वज्ञानानि तपश्चातपश्च शुद्धश्चाशुद्धश्च&lt;br&gt;&#xA;अनेन मर्गेण क्षेत्रस्याशुद्धधर्मिणः शुद्धमृच्छति धर्मेण ज्ञानदृष्टान्तागमप्रामाण्यात्सुविपुलमपि तपस्तप्त्वा संसार एव मज्जति अप्रतिबोधत्वात्&lt;br&gt;&#xA;एवमाह&lt;br&gt;&#xA;अशुद्धं पुरुषं दृष्ट्वा किं शुद्धिमिति मन्यते&lt;br&gt;&#xA;स तपो विपुलं प्राप्य संसारे प्रतितिष्ठति&lt;br&gt;&#xA;कपिलः-&lt;br&gt;&#xA;यदप्युक्तं किं नित्यानित्यमिति&lt;br&gt;&#xA;अत्र ब्रूमः&lt;br&gt;&#xA;नित्यं नामासुरेऽव्यक्तमनित्या विकाराः अव्यक्तमनित्यं प्रवदन्ति सर्गप्रलयधर्मित्वद्विकाराणाम्&lt;br&gt;&#xA;तथैवाधिष्ठातारमनित्यं प्रवदन्ति अधिष्ठानकर्तृत्वात्विकाराणाम्&lt;br&gt;&#xA;अनेनैव हेतुना एवमेतयोरुभयोर्नित्यत्वान्नित्यः क्षेत्रज्ञ इत्येवमाह&lt;br&gt;&#xA;बुध्यमानाप्रतिबुद्धाभ्यां बुद्धस्य च निरात्मनः&lt;br&gt;&#xA;नित्यानित्यं विदित्वा तु न जन्म पुनराप्नुयात्&lt;br&gt;&#xA;यदि ह्येष बुध्येत नाहमेतेषां प्रकृतिविकाराणामिति केवलः स्यादन्यश्च स्यात्&lt;br&gt;&#xA;यदा त्वेष प्रकृतिविकारावधितिष्ठमानोऽभिमन्यते&lt;br&gt;&#xA;ममैते प्रकृतिविकारा अहमेतेषामिति तदैष प्रकृतिविकाराणामधिष्ठितत्वादकेवलस्स्यात्&lt;br&gt;&#xA;एवमाह&lt;br&gt;&#xA;बुद्ध्यमानो यदा बुद्ध्या विकारानधितिष्ठति&lt;br&gt;&#xA;तदा सह गुणैरेष सर्गप्रलयभाग्भवेत्&lt;br&gt;&#xA;यदा त्वेष विकाराणामन्योन्यमिति मन्यते&lt;br&gt;&#xA;तदा विकारानुत्क्रम्य परमयक्तमाप्नुयात्&lt;br&gt;&#xA;कपिलः-&lt;br&gt;&#xA;यदप्युक्तं किं परात्परमिति&lt;br&gt;&#xA;अत्र ब्रूमः&lt;br&gt;&#xA;परात्परं नाम आसुरे कर्मेन्द्रियेभ्यः परं बुद्धिन्द्रियं बुद्धीन्द्रियेब्यो मनः मनसो विशेषाः वुशेषेभ्यो महाबूतेभ्योऽहङ्कारः अहङ्काराद्बुद्धिः बुद्धेर्महान्महतश्चाव्यक्तं तदेतदासुरे परावरेण भवति अपरमेतत्&lt;br&gt;&#xA;परमेतेभ्योऽन्यः क्षेत्रज्ञस्त्वसर्गप्रलयधर्मः सर्गप्रलयधर्मिणावबुद्धबुध्यमाणावव्यक्तपुरुषौ न त्वेतावत्बुध्यमानाप्रतिबुद्धत्वाद्बुद्धः&lt;br&gt;&#xA;एवमाह-&lt;br&gt;&#xA;बुध्यमानाप्रतिबुद्धाब्यां बुद्धस्य च निरात्मनः&lt;br&gt;&#xA;परापरं विदित्वा तु न जन्म पुनराप्नुयात्&lt;br&gt;&#xA;एवमेताभ्यां बुध्यमानाप्रतिबुद्धाभ्यामन्यं बुद्धं बुद्ध्वा न शोचतीति&lt;br&gt;&#xA;कपिलः-&lt;br&gt;&#xA;यदप्युक्तं किं पश्यापशयमिति&lt;br&gt;&#xA;अत्र ब्रूमः&lt;br&gt;&#xA;अनाद्यनिधनादग्राह्यत्वादासुरे शाश्वतमव्यक्तं प्रसवधारणादानगुणस्वभावत्वादशाश्वतमन्ये चाचार्याः&lt;br&gt;&#xA;तथैवाधिष्ठातारमनेनैव हेतुना शाश्वतं च वर्णयन्ति&lt;br&gt;&#xA;शाश्वतस्तु भगवान्क्षेत्रज्ञो बीजधर्मा प्रकृतिविकारयोर्व्यतिरिक्ताशुद्धधर्मा च मुक्तधर्मा चेत्येवमाह-&lt;br&gt;&#xA;पश्यः पश्यति पश्यन्तमपश्यन्तं  च पश्यति&lt;br&gt;&#xA;अपश्यस्तावपश्यत्वात्पश्यापश्यौ न पश्यतः&lt;br&gt;&#xA;यदप्युक्तं किं व्यतिरिक्ताव्यतिरिक्तामिति&lt;br&gt;&#xA;अत्र ब्रूमः&lt;br&gt;&#xA;व्यतिरिक्तं नामासुरे पुरुषः पञ्चविंशकः क्षेत्रज्ञः&lt;br&gt;&#xA;यथा पुष्करपर्णे बिन्दुर्न श्लेषमुपगच्छति अन्यत्वात्तथा क्षेत्रं क्षेत्रज्ञः&lt;br&gt;&#xA;यथा मुञ्जादिषिका निकृष्टा न पुनराविशति अन्यत्वात्तथा क्षेत्रं क्षेत्रज्ञः&lt;br&gt;&#xA;कूलाद्वृक्षः पतन्तत्कूलं मुञ्जति अन्यत्वात्तथा क्षेत्रं क्षेत्रज्ञः&lt;br&gt;&#xA;वृक्षाद्वा शकुनिरुत्पतन्स तं वृक्षमुत्सृजत्यन्यत्वात्तथा क्षेत्रं क्षेत्रज्ञः&lt;br&gt;&#xA;कस्मादन्यत्वात्सर्वेषमेवमन्यत्वं कूलमन्यो वृक्षोऽन्यः मुशकोऽन्यो&lt;br&gt;&#xA;अन्यश्चास्मात्क्षेत्रज्ञ इति&lt;br&gt;&#xA;कपिलः-&lt;br&gt;&#xA;यदप्युक्तं किं वियोगावियोगामिति&lt;br&gt;&#xA;अत्र ब्रूमः&lt;br&gt;&#xA;अवियोगो नामासुरे विषयविषयिणौ प्रति विशेषो भवत्य प्रतिबुद्धत्वात्&lt;br&gt;&#xA;वियोगो नामासुरे पुरुषः पञ्चविंशतीनां तत्त्वानामसक्तो नाहमेतेषामन्ये चैते ममेत्यभिमन्यमानो वियोगी भवति&lt;br&gt;&#xA;एवमेतदासुरे परं पुरुषाद्यद्व्यक्तमबुद्धं बुद्ध्यमानोऽभिमन्यते&lt;br&gt;&#xA;नानाभावात्क्षेत्रधर्मा अव्यक्तः अक्षेत्रधर्मा क्षेत्रज्ञः तत्त्वधर्मा अव्यक्तः अतत्त्वधर्मा क्षेत्रज्ञः सर्गधर्मा अव्यक्तः असर्गधर्मा क्षेत्रज्ञः प्रकृतिधर्मा अव्यक्तः अप्रकृतिधर्मा क्षेत्रज्ञः अमुक्तधर्मा अव्यक्तः मुक्तधर्मा क्षेत्रज्ञः विमलर्मा अव्यक्तः अविमलधर्मा क्षेत्रज्ञः अबुद्धिधर्मा अव्यक्तः बुद्धिधर्माः क्षेत्रज्ञः अविवृतधर्मा अव्यक्तः विवृतधर्मा क्षेत्रज्ञः अकुशलधर्मा अव्यक्तः कुशलधर्मा क्षेत्रज्ञः अशुचिधर्मा अव्यक्तः शुचिधर्मा क्षेत्रज्ञः अपश्यधर्मा अव्यक्तः पश्यधर्मा क्षेत्रज्ञः अचेतनधर्मा अव्यक्तः चेतनधर्मा क्षेत्रज्ञः अवियोगधर्मा अव्यक्तः वियोगधर्मा क्षेत्रज्ञः अविमोक्षधर्मा अव्यक्तः विमोक्षधर्मा क्षेत्रज्ञः&lt;br&gt;&#xA;किञ्च भूयो द्रष्टा क्षेत्रज्ञो द्रष्टव्यमव्यक्तं बोद्धा क्षेत्रज्ञः बोद्धव्यमव्यक्तम्&lt;br&gt;&#xA;एवमेवासुरे अन्यद्द्रष्टव्यमन्यः पुरुषः पङ्चविंशतितत्त्वमन्यतन्योऽस्मात्क्षेत्रज्ञ इति&lt;br&gt;&#xA;कपिलः-&lt;br&gt;&#xA;एवमेतदासुरे बुद्ध्या बुद्ध्वा निर्नमस्कारः स्वाहाकारवषट्कारस्वधाकारानहङ्कारक्षेत्रज्ञशुद्धनिर्द्वन्द्वेन निर्द्वितीयेन शुद्धेनालुब्धेनाहिंसकेन यथालब्धोपजीविनाऽप्यपगतकामक्रोधलोभमोहमानदर्पेणात्मवता सर्वभूतदर्शनसम्यग्दृष्टिना यतात्मना शान्तेन दान्तेन शून्यागारनदीपुलिनवृक्षमूलवृक्षकोटरबुधागारावसथगृहानित्येन यात्रामात्राभोजनाच्छादनेन च यत्र क्वचन शायिना भिक्षुणा स्वकार्यमनुष्ठातव्यम्&lt;br&gt;&#xA;प्रातिभाव्यमपवर्गं जित्वा योगेन योगकार्यमनुष्ठेयम्&lt;br&gt;&#xA;तद्द्विविधं ध्यानम्&lt;br&gt;&#xA;तद्यथा, प्राणायामात्मकं चतुर्विधं सगुणमप्राणायात्मकं च मानसमगुणम्&lt;br&gt;&#xA;तद्यथा क्षोत्रं श्राव्येभ्यः जिह्वां रसेभ्यः मनो मन्तव्येभ्यः अहङ्कारमभिमानेभ्यः बुद्धिं बोद्धव्येभ्यः तदेतदिदमिन्द्रियग्राममस्मादिन्द्रियविषयात्स्वैस्स्वं निरुद्ध्य देवताः प्रतिसमावर्तयति&lt;br&gt;&#xA;जलजानीव प्रलया येऽतमानसेभ्यः सङ्कल्पेभ्यः प्रतिसमावर्तयति मानसससङ्कल्पमिन्द्रियाणि च मानसेभ्यश्चैनं मानसेभ्यस्सङ्कल्पेभ्यः प्रतिसमावर्तयित्वा महात्मा क्रतुमुन्नयते&lt;br&gt;&#xA;महात्मा कृतवो भूतादिश्च भूतविशेषाश्च महत्यात्मनि महान्तमात्मानं क्रतूंश्च विवेचयित्वा व्यक्तमनुयुङ्क्ते&lt;br&gt;&#xA;तत्रातीत क्षेमीभवति&lt;br&gt;&#xA;तस्मादयं विवृतो यश्च ततः क्षेत्रज्ञ असमावृतो भवति निर्द्वन्द्वो निर्द्वितीयः शुद्धो मुक्तो नित्यः कवलो भवेत्येषोऽन्तं एषोऽपवर्गः एषा निष्ठा एतन्नैष्कर्म्यम्&lt;br&gt;&#xA;तद्यथा&lt;br&gt;&#xA;तथोपनयनेन पूर्वतरैश्चाचार्यैर्यदुपदिष्टं तदेवोपदेशः&lt;br&gt;&#xA;यथाऽस्य जाग्रतस्स्वप्नो यथा स्थात्तमसा वृतः&lt;br&gt;&#xA;विभागज्ञस्य मोक्षस्तु यस्त्वज्ञस्स पुनर्भवेत्&lt;br&gt;&#xA;कपिलः-&lt;br&gt;&#xA;एतदेवासुरे ध्यानमनुवर्णितम्&lt;br&gt;&#xA;परिसङ्ख्यानमपि चोक्तम्&lt;br&gt;&#xA;चतुर्विंशतितत्त्वमेतत्कारणामित्यत्र ब्रूमः&lt;br&gt;&#xA;तदेतद्बुद्ध्वा स्वं बद्ध्यमानमेतदाचार्याः शुद्धमित्यनवगच्छन्ति अनवबोधात्नान्यमगुणं पुरुषम्&lt;br&gt;&#xA;कस्त्वेषोऽधिष्ठातृसञ्ज्ञकः प्रकृतिविकाराणामन्यस्त्वप्रकृतिविकारः&lt;br&gt;&#xA;तदेतत्प्रकृतिविकारसञ्ज्ञकादन्यदव्यक्तमव्यक्तात्पुरुषं शुद्धं निष्कैवल्यमनवयवमनामयमजं क्षेम्यमेवमाह -&lt;br&gt;&#xA;येनेयं ससुता बहुप्रसविनी गोराश्रयालम्बिना येनस्थाः पुरुषाश्च योनिविहिता बद्धाप्रबुद्धा भगवान्&lt;br&gt;&#xA;द्रष्टा चैव परो गुणैर्विरहितो ज्ञानात्तुरीयोऽक्षयो यस्तद्वर्तयतीह यः कृतमतिर्मुक्तस्स योन्याधिकः&lt;br&gt;&#xA;तदेतदुपसङ्ख्यानमनुवर्णितं याथातथ्यदर्शनातनवबुद्धानां प्रतिबोधनमिति&lt;br&gt;&#xA;कपिलः-&lt;br&gt;&#xA;साङ्गोपाङ्गेषु सेतिहासपञ्चमेष्वासुरे वेदेष्वष्टादशसु विद्यास्थानेष्वमृतमुद्धृत्य मयाऽनुवर्णितं साङ्ख्याज्ञानमेतावदेतज्ज्ञातव्यं पञ्चविंशतितत्त्वानि&lt;br&gt;&#xA;तदेतत्नापुत्राय नाशिष्याय नासर्वस्वप्रदायिने नासंवत्सरोषिताय वा वर्तितव्यम्&lt;br&gt;&#xA;परमज्ञानमित्यर्थमृषयो वेदप्रोक्तं वेद्यं वेत्स्यतीति तदेतदासुरे नावबुध्यन्त्यक्षीणपाप्मानः&lt;br&gt;&#xA;अन्यथैव प्रवृत्ताः स्वाहाकारस्वधाकारोङ्कारवषट्कारैः ऋषिकोटिसहस्राण्यनन्तानि इष्टानिष्टकृतेन कर्मणा&lt;br&gt;&#xA;तथैव देवदानवासुरपिशाचभूतराक्षससविद्याधरगन्धर्वयक्षनागकिन्नरादयोऽन्ये भूतग्रामा अज्ञानथमाश्रिता अज्ञानमेवोपलीयन्ते चासकृदज्ञानात्स्थावरतिर्यग्योनिष्वेवोपपद्यन्ते वर्षकोटोसहस्राण्यनेकानि&lt;br&gt;&#xA;कथञ्चित्कस्यचिद्धर्मबद्धिरपि स्यात्&lt;br&gt;&#xA;तत एव मोक्षबुद्धिः&lt;br&gt;&#xA;प्रतिकूला दुःखनिवर्तनमेव कुर्वन्तो भावोत्पादकं त्रैलोक्यादन्यदपश्यन्तो निस्सरणं त्रैलोक्यमेवागाधं प्रपतन्ति&lt;br&gt;&#xA;तद्वदासुरे लौकिकेष्वपि दर्शनेषु परं वेदप्रामाण्यम्&lt;br&gt;&#xA;ते चापि दुःखसंसारवर्तका एवं कुर्वतः ; कुत एव, वेदार्थं यज्ञो यज्ञार्थं स्वर्गः स्वर्गस्सुखार्थं सुखं च मोहायतनमिष्ठं मोहप्रभवं जन्म&lt;br&gt;&#xA;तच्च सुखदुःखहैतुकमोहप्रभवं जन्म&lt;br&gt;&#xA;तथैव चापि निधनम्&lt;br&gt;&#xA;तच्चापि दुःखहैतुकरतं तस्मान्मन्त्रग्रामो दुःखस्य परस्परं हेतुः&lt;br&gt;&#xA;तस्मादुपशमरुचयो समुद्रौघमुत्तिष्ठन्तो हित्वा सर्ववेदानुपशमशास्त्रेषु प्रयुज्यन्ते&lt;br&gt;&#xA;तदभ्यासाच्च शास्त्रस्य दुःखमार्गावच्छेदं कुर्वन्ति&lt;br&gt;&#xA;स्वात्मन्येकत्वेवावतिष्ठन्ते शीतीभूता अमृतप्राप्ताः&lt;br&gt;&#xA;एवमाह-&lt;br&gt;&#xA;तेषां शास्त्राभ्यासाद्दुःखस्रोतो निवर्तते छिन्ने दुःखस्रोतसिशान्तिरिहान्ताय दुःखस्य&lt;br&gt;&#xA;तदेतदासुरे मयोत्पन्नमात्रेणैवावबुद्धं प्राकृतज्ञानम्&lt;br&gt;&#xA;यदन्तरोत्पन्नस्तत्र भगवान्विरिञ्जोऽपि क्रोशितवान्सप्तकृत्व इति&lt;br&gt;&#xA;यदा न तस्य कश्चित्प्रतिवचनं प्रायच्छत्ततः प्रवृत्तस्तत्र भगवान्पुनस्सर्गाय निवृत्त इति&lt;br&gt;&#xA;भीष्मः-&lt;br&gt;&#xA;तदेतद्परमं ज्ञानं आसुरेराचार्येणानुशासितं परमर्षिणा भगवता कपिलेन परेण बहुमानेन&lt;br&gt;&#xA;भगवता चासुरिणा शास्त्रं भगवते पञ्चशिखाय पङ्चशिखेन कात्यायनाय कात्यायनेन गौतमाय गौतमेन गार्ग्याय गार्ग्यणावट्यायनाय आवट्यायनेनर्षिभ्यः&lt;br&gt;&#xA;तदेतत्परमं तत्परेण भगवता व्यासेन व्यासान्मयाऽवाप्तं परमज्ञानं मत्तो भवताऽवाप्तमिति&lt;br&gt;&#xA;तदेतद्ब्राह्मणांस्तात श्रावयेत्संशितव्रतान्&lt;br&gt;&#xA;क्षत्रियान्याज्ञिकांश्चैव प्रजापालनतत्परान्&lt;br&gt;&#xA;वैश्यांश्च नृपशार्दूल सर्वातिथ्यकृतव्रतान्&lt;br&gt;&#xA;शूद्रांश्च शुश्रूषणपरान्सर्वसत्त्वहिते रतान्&lt;br&gt;&#xA;यद्यपि स्युस्त्रयो वर्णा यज्ञेनाधिक्रियन्ति वै&lt;br&gt;&#xA;मन्त्रवर्जं तु शूद्राणां क्रिया दृष्टा इति श्रुतिः&lt;br&gt;&#xA;सूत्रकारवचस्त्वेतद्वेदकारवचस्तदा&lt;br&gt;&#xA;शास्त्रकारास्तथा चैतत्प्रवदन्तीति नश्श्रुतम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/304/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/304/</guid>
      <description>&lt;p&gt;युधिष्ठिरः-&lt;br&gt;&#xA;क्लिश्यमानेषु भूतेषु जातीमरणसागरे&lt;br&gt;&#xA;यत्प्राप्य क्लेशं नाप्नोति तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;सनत्कुमारस्य सतस्संवादं नारदस्य च&lt;br&gt;&#xA;सनत्कुमारो भगवान्ब्रह्मपुत्रो महायशाः&lt;br&gt;&#xA;पूर्वजाश्च त्रयस्तस्य कथ्यन्ते ब्रह्मवादिनः&lt;br&gt;&#xA;सनकस्सनन्दश्चैव तृतीयश्च सनातनः&lt;br&gt;&#xA;जातमात्राश्च ते सर्वे प्रतिबुद्धा इति श्रुतिः&lt;br&gt;&#xA;चतुर्थश्चैव तेषां स भगवान्योगमास्थितः&lt;br&gt;&#xA;सनत्कुमार इति वै कथयन्ति महर्षयः&lt;br&gt;&#xA;हैरण्यगर्भश्च मुनिर्वसिष्ठः पञ्चमस्स्मृतः&lt;br&gt;&#xA;षष्ठस्स्थाणुश्च भगवानमेयात्मा त्रिशूलधृक्&lt;br&gt;&#xA;ततोऽपरे समुत्पन्नाः पावकाद्वरुणाकृतौ&lt;br&gt;&#xA;मानसास्स्वयम्भुवो भूमेर्मरीचिप्रमुखास्तथा&lt;br&gt;&#xA;भृगुर्मरीचेरनुजो भृगोरप्यङ्गिरास्तथा&lt;br&gt;&#xA;अनुजोऽङ्गिरसोऽथात्रिः पुलस्त्योऽत्रेस्तथाऽनुजः&lt;br&gt;&#xA;पुलस्त्यस्यानुजो विद्वान्पुलहोऽनुपमद्युतिः&lt;br&gt;&#xA;कथ्यन्ते ब्रह्मजा ह्येते विद्वद्भिरमितौजसः&lt;br&gt;&#xA;सर्गमेतन्महाराज कुर्वन्नादिगुरुर्महान्&lt;br&gt;&#xA;प्रभुर्विभुरनन्तश्रीर्ब्रह्मा लोकपितामहः&lt;br&gt;&#xA;मूर्तिमन्तोऽमृतीभूतास्तेजसाँतितपोऽन्विताः&lt;br&gt;&#xA;सनकप्रभृतयस्तत्र त्रयः प्राप्ताः परं पदम्&lt;br&gt;&#xA;कृत्स्नक्षयमनुप्राप्य विमुक्ता मूर्तिबन्धनात्&lt;br&gt;&#xA;सनत्कुमारस्तु विभुर्योगमास्थाय योगवित्&lt;br&gt;&#xA;विचचार त्रयो लोकानैश्वर्येण परेण ह&lt;br&gt;&#xA;रुद्रश्चाप्यष्टगुणितो योगं प्राप्तो महायशाः&lt;br&gt;&#xA;सूक्ष्ममष्टगुणं राजन्नेतरे नृपसत्तम&lt;br&gt;&#xA;मरीचिप्रमुखास्तात सर्वे सृष्टिं शृणुष्व मे&lt;br&gt;&#xA;नियुक्ता राजशार्दूल तेषां सृष्टिं शृणुष्व मे&lt;br&gt;&#xA;सप्त ब्रह्माण इत्येष पुराणे निश्चयो गतः&lt;br&gt;&#xA;सर्ववेदेषु चैवोक्ताः खिलेषु च न संशयः&lt;br&gt;&#xA;इतिहासे पुराणे च श्रुतिरेषा पुरातना&lt;br&gt;&#xA;परदे कथ्यत इति प्राहुर्वेदान्तपारगाः&lt;br&gt;&#xA;एतेषां पितरस्तात पुत्रा इत्यनुचक्षते&lt;br&gt;&#xA;गुणास्सप्त महाराज मूर्तयोऽमूर्तयस्तथा&lt;br&gt;&#xA;पितॄणां चैव राजेन्द्र पुत्रा देवा इति श्रुतिः&lt;br&gt;&#xA;देवैर्व्याप्ता इमे लोका इत्येवमनुशुश्रुम&lt;br&gt;&#xA;कृष्णद्वैपायनाच्चैव देवस्थानात्तथैव च&lt;br&gt;&#xA;देवलाच्च नरश्रेष्ठ काश्यपाच्च मया श्रुतः&lt;br&gt;&#xA;गौतमादथ कौण्डिन्याद्भारद्वाजात्तथैव च&lt;br&gt;&#xA;मार्कण्डेयात्तथैवैतदृषेर्देवतमात्तथा&lt;br&gt;&#xA;पित्रा च मम राजेन्द्र श्राद्धकाले प्रभाषितम्&lt;br&gt;&#xA;परं रहस्यं राजेन्द्र ब्राह्मणः परमात्मनः&lt;br&gt;&#xA;अतः परं प्रवक्ष्यामि यन्मां पृच्छसि भारत&lt;br&gt;&#xA;तदिहैकमनाश्श्रद्धी शृणुष्वावहितो मम&lt;br&gt;&#xA;स्वायम्भुवस्य संवादं नारदस्य च धीमतः&lt;br&gt;&#xA;सनत्कुमारो भगवान्दीपं जज्वाल तेजसा&lt;br&gt;&#xA;अङ्गुष्ठमात्रो भूत्वा वै विचचार महामुनिः&lt;br&gt;&#xA;स कदाचिन्महाराज मेरुपृष्ठे समेयिवान्&lt;br&gt;&#xA;नारदेन नरश्रेष्ठ मुनिना ब्रह्मवादिना&lt;br&gt;&#xA;जिज्ञासमानावन्योन्यं सकाशाद्ब्रह्मणस्ततः&lt;br&gt;&#xA;ब्रह्मभागगतौ तात परमार्थार्थचिन्तकौ&lt;br&gt;&#xA;मतिमान्मतिमच्छ्रेष्ठं बुद्धिमान्बुद्धिमत्तमम्&lt;br&gt;&#xA;श्रुतिमाञ्श्रुतिमच्छ्रेष्ठं स्मृतिमान्स्मृतिमत्तरम्&lt;br&gt;&#xA;क्षेत्रवित्क्षेत्रविच्छ्रेष्ठं ज्ञानविज्ज्ञानवित्तमम्&lt;br&gt;&#xA;लोकविल्लोकविच्छ्रेष्ठमात्मविच्चात्मवित्तमम्&lt;br&gt;&#xA;सनत्कुमारं तत्त्वज्ञं भगवन्तमरिन्दम&lt;br&gt;&#xA;सर्ववेदार्थकुशलस्सर्वशास्त्रविशारदः&lt;br&gt;&#xA;साङ्ख्ययोगं च यो वेद पाणावामलकं यथा&lt;br&gt;&#xA;नारदोऽथ नरश्रेष्ठ तं पप्रच्छ महामतिम्&lt;br&gt;&#xA;नारदः-&lt;br&gt;&#xA;त्रयोविंशतितत्त्वस्य अव्यक्तस्य महामुने&lt;br&gt;&#xA;प्रभवं चाप्ययं चैव श्रोतुमिच्छामि तत्त्वतः&lt;br&gt;&#xA;अध्यात्ममधिभूतं च अधिदैवं तथैव च&lt;br&gt;&#xA;कालसङ्ख्या च सर्गश्च तद्भवान्वक्तुमर्हति&lt;br&gt;&#xA;सनत्कुमारः-&lt;br&gt;&#xA;श्रूयतामानुपूर्व्येण नव सर्गाः प्रयत्नतः&lt;br&gt;&#xA;तथा कालपरीणामं तत्त्वानामृषिसत्तम&lt;br&gt;&#xA;अध्यात्ममधिभूतं च अधिदैवं तथैव च&lt;br&gt;&#xA;कालसङ्ख्यां च सर्गं च सर्वमेव महामुने&lt;br&gt;&#xA;तमसः कुर्वतस्सर्गस्तामसेत्यभिधीयते&lt;br&gt;&#xA;ब्रह्मविद्भिर्द्विजैर्नित्यं नित्यमध्यात्मचिन्तकैः&lt;br&gt;&#xA;पर्यायनामान्येतस्य कथयन्ति मनीषिणः&lt;br&gt;&#xA;तानि ते सम्प्रवक्ष्यामि तदिहैकमनाश्शृणु&lt;br&gt;&#xA;महार्णवोऽर्णवश्चैव सलिलं च गुणास्तथा&lt;br&gt;&#xA;वेदास्तपश्च यज्ञाश्च धर्मश्च भगवान्विभुः&lt;br&gt;&#xA;प्राणस्संवर्तकोऽग्निश्च व्योम कालस्तथैव च&lt;br&gt;&#xA;नामान्येतानि ब्रह्मर्षे शरीरस्येश्वरस्य वै&lt;br&gt;&#xA;कीर्तितानि द्विजश्रेष्ठ मया शास्त्रानुमानतः&lt;br&gt;&#xA;चतुर्युगसहस्रात्तु चतुर्युगमरिन्दिम&lt;br&gt;&#xA;प्राहुः कल्पसहस्रं वै ब्राह्मणास्तत्त्वदर्शिनः&lt;br&gt;&#xA;दशकल्पसहस्राणि अव्यक्तस्य महायशाः&lt;br&gt;&#xA;तथैव दिवसं प्राहुर्योगास्सङ्ख्याश्च तत्त्वतः&lt;br&gt;&#xA;निशां सुप्त्वाऽथ भगवान्क्षपान्ते प्रतिबुध्यते&lt;br&gt;&#xA;अहं कृत्वा सुखं तात ससर्ज प्रभुरीश्वरः&lt;br&gt;&#xA;हिरण्यगर्भं विश्वात्मा अजं च जनितं मुनिम्&lt;br&gt;&#xA;भूतभव्यभविष्यस्य कर्तारमनघं विभुम्&lt;br&gt;&#xA;मूर्तिमन्तं महात्मानं विश्वं शम्भुं स्वयम्भुवम्&lt;br&gt;&#xA;अणिमा लघिमा प्राप्तिमीशानं ज्योतिषां परम्&lt;br&gt;&#xA;तस्य चापि निशामाहुर्वेदवेदाङ्गपारगाः&lt;br&gt;&#xA;पञ्जकल्पसहस्राणि अहरेतावदेव च&lt;br&gt;&#xA;स सर्ग कुरुते ब्रह्मा तामसस्यानुमूर्वशः&lt;br&gt;&#xA;सृजते स त्वहङ्कारं परमेष्ठिनमव्ययम्&lt;br&gt;&#xA;अहङ्कारेण वै लोका व्याप्तास्त्वाहङ्कृतेन वै&lt;br&gt;&#xA;येनाविष्टानि भूतानि मज्जन्त्यव्यक्तसागरे&lt;br&gt;&#xA;देवर्षिदानवनरा यक्षगन्धर्वकिन्नराः&lt;br&gt;&#xA;उन्मज्जन्ति निमज्जन्ति ऊर्ध्वाधस्तिर्यगेव च&lt;br&gt;&#xA;एतस्यापि निशामाहुस्तृतीयमथ कुर्वतः&lt;br&gt;&#xA;त्रीणि कल्पसहस्राणि अहरेतावदेव च&lt;br&gt;&#xA;अहङ्कारश्च सृजति महाभूतानि पञ्च वै&lt;br&gt;&#xA;पृथिवी वायुराकाशमापो ज्योतिश्च पञ्चमः&lt;br&gt;&#xA;एतेषां गुणतत्त्वानि पञ्च प्राहुर्द्विजातयः&lt;br&gt;&#xA;शब्दे स्पर्शे च रूपे च रसे गन्धे तथैव च&lt;br&gt;&#xA;गुणेष्वेतेष्वभिरताः पङ्कलग्ना इव द्विपाः&lt;br&gt;&#xA;नोत्तिष्ठन्ति वशीभूतास्सक्ता अव्यक्तसागरे&lt;br&gt;&#xA;एतेषामिह वै सर्गं चुतुर्थमिह कुर्वतः&lt;br&gt;&#xA;द्वे तु कल्पसहस्रे वै अहोरात्रस्तथैव च&lt;br&gt;&#xA;अनन्त इति विख्यातः पञ्चमस्सर्ग उच्यते&lt;br&gt;&#xA;इन्द्रियाणि दशैकं च यथाश्रुतिनिदर्शनात्&lt;br&gt;&#xA;मनस्सर्गगतं तात विशत्सर्वमिदं जगत्&lt;br&gt;&#xA;न तथाऽन्यानि भूतानि बलवन्ति यथा मनः&lt;br&gt;&#xA;एतस्यापि तु वे सर्गं षष्ठमाहुर्द्विजातयः&lt;br&gt;&#xA;अहः कल्पसहस्रं वै रात्रिरेतावती तथा&lt;br&gt;&#xA;ऊर्ध्वस्रोतस्तु वै सर्गं सप्तमं ब्राह्मणा विदुः&lt;br&gt;&#xA;अष्टमं चाप्यधस्स्रोतस्तिर्यक्तु नवमस्स्मृतः&lt;br&gt;&#xA;एतानि नव सर्गाणि तत्त्वानि च महामुने&lt;br&gt;&#xA;चतुर्विंशतिसूक्तानि कालङ्ख्याश्च तेऽनघ&lt;br&gt;&#xA;अप्ययं प्रभवं चैव अव्यक्तस्य महामुने&lt;br&gt;&#xA;प्रवक्ष्याम्यपरं तत्त्वं यस्य यस्येश्वरश्च यः&lt;br&gt;&#xA;अध्यात्ममधिभूतं च अधिदैवं निबोध मे&lt;br&gt;&#xA;यथा श्रुतं यथा दृष्टं तत्तथा वै निबोध मे&lt;br&gt;&#xA;अधस्स्रोतसि सर्गे च तिर्यक्स्रोतसि चैव ह&lt;br&gt;&#xA;एताभ्यामीश्वरं विद्यादूर्ध्वस्रोतस्तथैव च&lt;br&gt;&#xA;कर्मेन्द्रियाणां पञ्चानामीश्वरो बुद्धिगोचरः&lt;br&gt;&#xA;बुद्धीन्द्रियाणामथ तु मन ईश्वरमुच्यते&lt;br&gt;&#xA;मनसः पञ्च भूतानि सद्गुणान्याहुरीश्वरम्&lt;br&gt;&#xA;भूतानामीश्वरं विद्याद्ब्राह्माणं परमेष्ठिनम्&lt;br&gt;&#xA;भगवान्हि कुशलश्चैव धर्मेष्वेव परेषु वै&lt;br&gt;&#xA;कालाग्निरहस्वं ते जगद्दहति चांशुभिः&lt;br&gt;&#xA;ततस्सर्वाणि भूतानि स्थावराणि चराणि च&lt;br&gt;&#xA;हाहाभूतानि दग्धानि स्वयोनिं गमितानि वै&lt;br&gt;&#xA;कूर्मपृष्ठनिभा भूमिर्निर्दग्धकुशकण्टका&lt;br&gt;&#xA;निर्वृक्षा निस्तृणा चैव दग्धा कालाग्निना तदा&lt;br&gt;&#xA;जगत्प्रलीनं जगति जगत्यप्सु प्रलीयते&lt;br&gt;&#xA;नष्टगन्धा तदा सूक्ष्मा जलमेवाभवत्तदा&lt;br&gt;&#xA;ततो मयूखजालेन सूर्यस्यापीयते जलम्&lt;br&gt;&#xA;जलात्मा प्रविलीयत्यर्के तदा ब्राह्मणसत्तम&lt;br&gt;&#xA;अन्तरिक्षगतान्सर्वान्प्रदहत्यनलस्तथा&lt;br&gt;&#xA;अग्निभूतं तदा व्योम भवतीत्यभिचक्षते&lt;br&gt;&#xA;तं तथा विष्फुरन्तं हि वायुध्वंसायते महान्&lt;br&gt;&#xA;महता बलवेगेन आदत्ते तं हि भानुमान्&lt;br&gt;&#xA;वायोरपि गुणं स्पर्शमाकाशं ग्रसते यदा&lt;br&gt;&#xA;प्रणश्यति तदा वायुः खं तु तिष्ठति नानदत्&lt;br&gt;&#xA;तस्य तं निनदं शब्दमादत्ते वै मनस्तदा&lt;br&gt;&#xA;स शब्दगुणवानात्मा तिष्ठते मूर्तिमांस्तु वै&lt;br&gt;&#xA;भुङ्क्ते तु स तदा व्योम मनस्तात दिगात्मकम्&lt;br&gt;&#xA;व्योमात्मनि विनष्टे तु सङ्कल्पात्मा विवर्धते&lt;br&gt;&#xA;सङ्कल्पात्मानमादत्ते चित्तं वै स्वेन तेजसा&lt;br&gt;&#xA;चित्तं ग्रसत्यहङ्कारस्तदा वै मुनिसत्तम&lt;br&gt;&#xA;विनष्टे च तदा चित्ते अहङ्कारभवे महान्&lt;br&gt;&#xA;अहङ्कारं तदादत्ते महान्ब्रह्मा प्रजापतिः&lt;br&gt;&#xA;अभिमाने विनष्टे तु महान्ब्रह्मा विराजते&lt;br&gt;&#xA;तं तदा त्रिषु लोकेषु मूर्तिष्वेवाग्रमूर्तिजम्&lt;br&gt;&#xA;येन विश्वमिदं कृत्स्नं निर्मितं वै गुणार्थिना&lt;br&gt;&#xA;मूर्तिं जलेश्वरमपि व्यवसायगुणात्मकम्&lt;br&gt;&#xA;ग्रसिष्णुर्भगवान्ब्रह्मा व्यक्ताव्यक्तमसंशयम्&lt;br&gt;&#xA;एषोऽययो हि प्रलयो मया ते परिभाषितः&lt;br&gt;&#xA;अध्यात्ममधिभूतं च अधिदैवं च श्रूयताम्&lt;br&gt;&#xA;आकाशं प्रथमं भूतं श्रोत्रमध्यात्मं शब्दोऽधिभूतं दिशोऽधिदैवतम्&lt;br&gt;&#xA;वायुर्द्वितीयं भूतं त्वगध्यात्मं स्पर्शोऽधिभूतं विद्युदधिदैवतं स्यात्&lt;br&gt;&#xA;ज्योतिस्तृतीयं भूतं चक्षुरध्यात्मं रूपमधिभूं सूर्योऽधिदैवतं स्यात्&lt;br&gt;&#xA;आपश्चतुर्थं भूतं जिह्वाऽध्यात्मं रसोऽधिभूतं सोमोऽधिदैवतं स्यात्&lt;br&gt;&#xA;पृथिवी पञ्चमं भूतं घ्राणमध्यात्मं गन्धोऽधिभूतं वायुरधिदैवतं स्यात्&lt;br&gt;&#xA;पाञ्चभौतिकमेतच्चतुष्टयमनुवर्णयिष्यामः&lt;br&gt;&#xA;अत ऊर्ध्वं त्रिविधमिन्द्रियविधिमनुवर्णयिष्यामः&lt;br&gt;&#xA;पादावध्यात्मं गन्तव्यमधिभूतं विष्णुरधिदैवतं स्यात्&lt;br&gt;&#xA;हस्तावध्यात्मं कर्तव्यमधिभूतं इन्द्रोऽधिदैवतं स्यात्&lt;br&gt;&#xA;पायुरध्यात्मं विसर्गोऽधिभूतं अग्निरधिदैवतं स्यात्&lt;br&gt;&#xA;उपस्थोऽध्यात्ममानन्दोऽधिभूतं प्रजापतिरधिदैवतं स्यात्&lt;br&gt;&#xA;वागध्यात्मं वक्तव्यमधिभूतं अग्निरधिदैवतं स्यात्&lt;br&gt;&#xA;मनोऽध्यात्मं मन्तव्यमधिभूतं चन्द्रमा अधिदैवतं स्यात्&lt;br&gt;&#xA;अहङ्कारोऽध्यात्ममभिमानोऽधिभूतं विरिञ्चोऽधिदैवतं स्यात्&lt;br&gt;&#xA;बुद्धिरध्यात्मं व्यवसायोऽधिभूतं ब्रह्माऽधिदैवतं स्यात्&lt;br&gt;&#xA;एवमव्यक्तो भगवानसकृत्सर्गान्कुरुते संहरते च&lt;br&gt;&#xA;कस्मात्क्रीडार्थम्&lt;br&gt;&#xA;यथाऽऽदित्योंशुजालं क्षिपति संहरते च यथा चान्तरिक्षादभ्रकोशमुत्तिष्ठति&lt;br&gt;&#xA;एवमव्यक्तो गुणान्सृजति संहरते च&lt;br&gt;&#xA;यथा च कूर्मोऽङ्गानि कामात्प्रसारयते पुनश्च प्रवेशयति&lt;br&gt;&#xA;एवमव्यक्तो लोकान्प्रसारयति गिरति च&lt;br&gt;&#xA;चेतनश्च भगवान्पञ्चविंशकः शुचिस्तेनाधिष्ठिता प्रकृतिश्चेतयति&lt;br&gt;&#xA;नित्यं सहधर्मा च भगवतोऽव्यक्तस्य क्रियावतोऽक्रियावान्भगवान्परमः प्रकृतिरहितः क्षेत्रज्ञः क्षेम्य इति&lt;br&gt;&#xA;नारदः-&lt;br&gt;&#xA;यद्यचेतना प्रकृतिः चेतनाधिष्ठिता चेतयति कस्मान्न मोक्षोऽस्ति&lt;br&gt;&#xA;भवद्विधानां चेतस्काङ्क्षिणां चेतो हि पञ्चविंशकमुपदिशन्ति योगस्साग्ख्याश्च&lt;br&gt;&#xA;तच्चायुक्तमुपदिशन्ति&lt;br&gt;&#xA;तद्वचनाच्च अयुक्तः प्रकृतिसहधर्मा प्रकृतिं वर्तमानामनुवर्तत इति&lt;br&gt;&#xA;अनुवर्तनाच्च मन्यामहे &amp;lsquo;अधिष्ठातृत्वादणुत्वाच्चेत&amp;rsquo; इति&lt;br&gt;&#xA;अतश्च भवत्येष दोष इति&lt;br&gt;&#xA;यथा हि कश्चिद्दीर्घमध्वानं गच्छति सङ्गवानसङ्गस्यागमवतो गमने प्रयोजनं भवति&lt;br&gt;&#xA;अथ गच्छति सोऽपि सङ्गीभवति&lt;br&gt;&#xA;मत्स्यश्चोदकं च सहधर्मिणावेव&lt;br&gt;&#xA;एवं भगवद्वचनात्प्रकृतिपुरुषौ&lt;br&gt;&#xA;यद्युक्तं प्रवर्तमानं मत्स्योऽनुप्रवर्तते ननु सङ्गवान्भवति असङ्गी मत्स्यः तस्य किं सङ्गवृत्त्यानुवर्तनेन&lt;br&gt;&#xA;सनत्कुमारः-&lt;br&gt;&#xA;देवर्षे तत्रासङ्गं वर्णयन्ति पुरुषस्य&lt;br&gt;&#xA;न भगवता व्यक्तेन सङ्गोऽस्ति निर्गुणस्य गुणिना&lt;br&gt;&#xA;तत्र श्लोकानुदाहरन्ति बुधाः&lt;br&gt;&#xA;तानुपधारयस्वैकार्थे पर्यायवचनं कृत्वा&lt;br&gt;&#xA;अधिष्ठा पुरुषो नित्यं प्रकृत्या न च आत्मनः&lt;br&gt;&#xA;तस्याभिमानो भवति तस्मादासङ्ग उच्यते&lt;br&gt;&#xA;चेतना पुरुषो नित्यं कालस्य न च आत्मनः&lt;br&gt;&#xA;तस्याभिमानो भवति तस्मादासङ्ग उच्यते&lt;br&gt;&#xA;द्रष्टा हि पुरुषो नित्यं मनसो न च आत्मनः&lt;br&gt;&#xA;तस्याभिमानो भवति तस्मादासङ्ग उच्यते&lt;br&gt;&#xA;बोद्धा हि पुरुषो नित्यं वेदस्य न च आत्मनः&lt;br&gt;&#xA;तस्याभिमानो भवति तस्मादासङ्ग उच्यते&lt;br&gt;&#xA;श्रोता हि पुरुषो नित्यं क्षेत्रस्य न च आत्मनः&lt;br&gt;&#xA;तस्याभिमानो भवति तस्मादासङ्ग उच्यते&lt;br&gt;&#xA;कर्ता हि पुरुषो नित्यं परस्य न च आत्मनः&lt;br&gt;&#xA;तस्याभिमानो भवति तस्मादासङ्ग उच्यते&lt;br&gt;&#xA;देवर्षे तत्राङ्गं वर्णयन्ति पुरुषस्य&lt;br&gt;&#xA;शुचुर्हि भगवान्क्षेत्रज्ञो शुचिनीं प्रकृतिमुदाहरन्ति&lt;br&gt;&#xA;सङ्गी हि सङ्गवानसङ्गी चासङ्ग इति योऽसङ्गो ह्यात्मानं सङ्गिनमनुपश्यतीति स खल्वज्ञानीत्युच्यते&lt;br&gt;&#xA;एतस्याविद्याग्रस्तस्य उद्भवाक्षेपशतकोटिशोऽप्येधमानस्याव्यक्तसागरे सुमहान्दुःखयोगो भवति&lt;br&gt;&#xA;यथा च समुद्रं प्रयातस्य हुतप्रायश्चित्तस्य अर्थतर्षिणो वणिक्सङ्घस्य यानपात्रेऽर्णवादागतचणडवायुना भिद्यमान इतस्ततश्च विमलाभिरूर्मिभिर्भिद्यमानो हाहाभूतो जनो व्यापद्येत्&lt;br&gt;&#xA;शतशश्चाप्राप्तमनोरथाः प्लवान्गृहीत्वा प्लवाश्चोन्मज्जन्ति निमज्जन्ति चान्योन्यमबलम्बमानाः&lt;br&gt;&#xA;एवमज्ञानी पुरुषः संसारसागरमविद्यास्तमसदिति&lt;br&gt;&#xA;नारदः-&lt;br&gt;&#xA;भगवन्नच्छेद्याभेद्यादाह्यातर्क्यानन्त्याकल्प्यानादिमय्या यदा प्रकृतिस्तद्वत्पुरुषोऽप्येभिरेव गुणैर्युतः&lt;br&gt;&#xA;तत्कथमनित्यां प्रकृतिमुदाहरन्ति नित्यं पुरुषमिति&lt;br&gt;&#xA;सनत्कुमारः-&lt;br&gt;&#xA;देवर्षे सम्यगभिहितं भवता&lt;br&gt;&#xA;अच्छेद्याभेद्यादाह्यातर्क्यानन्त्याकल्प्यानादिमय्या प्रकृतिः पुरुषश्च कर्तृत्वादगुणानामनित्यां प्रकृतिमुदाहरन्ति अकर्तृत्वान्नित्यः पुरुषः&lt;br&gt;&#xA;यदि प्रकृतिर्गुणान्कुर्याद्वेद चात्मानं पुरुषं च नित्यानित्यभाववीतरागत्वे चास्य निर्द्वन्द्वता चास्य&lt;br&gt;&#xA;यदा त्वयमेवं स्यात्नान्यदस्ति परमित्यभिमन्यमानो नित्यत्वमेति&lt;br&gt;&#xA;तत्र श्लोकानुदाहरन्ति&lt;br&gt;&#xA;उभावमूर्ती ह्यजराबुभावेव महात्मभिः&lt;br&gt;&#xA;विदितौ विषयी चैव विषयश्च महामुने&lt;br&gt;&#xA;पुरुषो विषयी नित्यं प्रकृतिर्विषयस्स्मृतः&lt;br&gt;&#xA;व्याख्यातौ शास्त्रविद्भिर्हि मशकोदुम्बरौ यथा&lt;br&gt;&#xA;प्रकृतिर्न विजानाति भुज्यमानमचेतनम्&lt;br&gt;&#xA;पुरुषश्चापि जानाति भुङ्क्ते यश्च स भुज्यते&lt;br&gt;&#xA;महदादयो गुणा भोज्यं भोक्ता तु प्रकृतिर्द्विज&lt;br&gt;&#xA;मन्यन्त्येवं विभागज्ञा भोक्तारं तस्य चेश्वरम्&lt;br&gt;&#xA;ऐश्वर्यं भवतीशत्वात्प्रकृत्या द्विजसत्तम&lt;br&gt;&#xA;अनीशत्वादनैश्वेर्यं पुरुषस्यानुचक्षते&lt;br&gt;&#xA;विभूतित्वाद्विभुत्वं हि पुरुषस्य महामुने&lt;br&gt;&#xA;द्वन्द्वभावादनित्यं हि त्रिगुणा प्रकृतिस्तथा&lt;br&gt;&#xA;निर्द्वन्द्वो निर्गुणो नित्यः पुरुषोऽत्रानुचक्षते&lt;br&gt;&#xA;क्रियाकरणयोगित्वादनित्या प्रकृतिर्द्विज&lt;br&gt;&#xA;क्रियाकरणहिनो हि नित्यः पुरुष उच्यते&lt;br&gt;&#xA;एवमनुमन्यन्ते&lt;br&gt;&#xA;सत्त्वं क्षेत्रं परं शुभाकारकं चलं पूर्णकरं निशाकरं निशि निधिस्मृतिर्मतिरिति चैतानि प्रकृतिपर्यायनामानि&lt;br&gt;&#xA;अथापराणि भूतं भव्यमभूतमभव्यमिति&lt;br&gt;&#xA;सत्त्वं रजस्तम इति त्रिगुणमेतत्प्रकृतिमित्यनुपश्यति&lt;br&gt;&#xA;अथ तदव्यक्तात्पुरुषमव्ययं शिवं क्षेममयं शुचि व्यभ्रमिति विमलममलमचलमजरममरमभवमिति&lt;br&gt;&#xA;अभवमनयनमगमनं पृथगिति चैतानि पुरुषपर्यायनामानि&lt;br&gt;&#xA;अत्र पश्यन्तु भवन्तः क्षेत्रज्ञं विमोक्षं विशोकं विमोहम्&lt;br&gt;&#xA;विदम्भाद्विलोभविकारात्विरुद्धादानृशंस्यादलोल्यमशरणमभयमनवयवं पश्यति&lt;br&gt;&#xA;एतद्यथा मशकोदुम्बरयोर्विवाससहवासमन्य एव स्वभावः एवमेव ज्ञानाज्ञानयोर्विवाससहवासः&lt;br&gt;&#xA;अन्यदेव ज्ञानं प्रकृतिज्ञानं क्षेत्रज्ञस्त्यक्ष्यति&lt;br&gt;&#xA;प्रकृतिं नवप्रकृतिं क्षेत्रज्ञं त्यक्ष्यति&lt;br&gt;&#xA;मन्यते प्रकृतिं क्षेत्रज्ञं त्यक्ष्यति&lt;br&gt;&#xA;मन्यते प्रकृतिं क्षेत्रज्ञः&lt;br&gt;&#xA;न च प्रकृतिः क्षेत्रज्ञं मन्यते बुध्यते प्रकृतिं क्षेत्रज्ञः&lt;br&gt;&#xA;न च प्रकृतिः क्षेत्रज्ञं बुध्यते&lt;br&gt;&#xA;पश्यति प्रकृतिं क्षेत्रज्ञः न च प्रकृतिं क्षेत्रज्ञः पश्यति&lt;br&gt;&#xA;एतद्विवाससहवासमित्येतन्नानात्वदर्शनं पश्यन्ति दैवज्ञाः&lt;br&gt;&#xA;तदङ्गं पश्यतु भवान्पुरुषः&lt;br&gt;&#xA;अत्र श्लोकमुदाहरन्ति-&lt;br&gt;&#xA;योगाश्च साङ्ख्याश्च वदन्ति सम्यङ्न पञ्चविंशात्परमस्ति किञ्चित्&lt;br&gt;&#xA;अथान्यथा पश्यति न त्वमेतं वयं तु पश्याम गुरोर्नियोगात्&lt;br&gt;&#xA;इत्येतद्योगदर्शनमत्र साङ्ख्यैर्गीतम्&lt;br&gt;&#xA;श्लोको भवति&lt;br&gt;&#xA;पश्यः पश्यति पश्यन्तमपश्यन्तं च पश्यति&lt;br&gt;&#xA;अपश्यस्तावपश्यत्वात्पश्यापश्यौ न पश्यतः&lt;br&gt;&#xA;प्रकृतिः क्षेत्रज्ञः क्षेत्रज्ञं चापरः क्षेत्रज्ञः षड्विंशकोऽनुपश्यति&lt;br&gt;&#xA;न तत्पञ्चविंशः क्षेत्रज्ञः प्रकृतिर्वा परं क्षेत्रज्ञं पश्यति देवर्षेयमयः&lt;br&gt;&#xA;बहुभिरात्मभिरवाप्तमिदानीं&lt;br&gt;&#xA;ये ह्येवं पश्यन्ति शिवं हि तेषामिहैव चामुत्र संशयो नास्ति&lt;br&gt;&#xA;सुखं परं जन्म चाहं ब्रवीमि&lt;br&gt;&#xA;न त्वितरं मृत्युं विवेदाहम्&lt;br&gt;&#xA;प्रति विरमस्व बुद्धिविग्रहात्परमशुचिस्त्वमुपासन्निर्ममः&lt;br&gt;&#xA;बहुभिररिभिरितदावृतं प्रकृतिमयं हि शरीरमध्रुवम्&lt;br&gt;&#xA;यदि जयसि शरीरमेकतो ननु विजितास्तव सर्वशत्रवः&lt;br&gt;&#xA;मुनिभिर्ऋषिभिर्निमितं परं परमशुचिमुपास्यते गताः&lt;br&gt;&#xA;एतन्मयोपसन्ने तूपदिष्टं देवर्षे हिरण्यनाभस्य महासुरस्य शिवस्य चैतन्नमुचेर्नारदस्य वृत्रस्य विरोचनस्य बलेर्मरीचेः पुलस्त्यपुलहयोः, तथैव भृग्वङ्गिरसोरत्रिवसिष्ठकाश्यपानां शुकस्य चेन्द्रस्य बृहस्पतेश्चाङ्गिरसोत्तमाय&lt;br&gt;&#xA;तथैव विश्वावसवे मयोक्तं गन्धर्वाप्सरोभिश्च&lt;br&gt;&#xA;एतद्ब्रह्म सर्वत्र समं द्रष्टव्यम्&lt;br&gt;&#xA;ब्रह्मणि चेन्द्रे शुनि कीटे पतङ्गे दंशमशकेषु सम्यगनुदर्शनाच्च पश्यामः&lt;br&gt;&#xA;सर्वस्य मोक्षधर्मो विद्यते&lt;br&gt;&#xA;एतत्पदमनुद्विग्नं जन्ममृत्युतमोनुदं उपशान्तं समुत्तीर्णमवस्थितमपज्वरम्&lt;br&gt;&#xA;भीष्मः-&lt;br&gt;&#xA;एतच्छ्रुत्वा द्विजश्रेष्ठो नारदस्स महामुनिः&lt;br&gt;&#xA;परया मुदया युक्तः प्रणम्य शिरसा गुरुम्&lt;br&gt;&#xA;प्रदक्षिणं च कृत्वाऽथ जगाम भवनं स्वकम्&lt;br&gt;&#xA;भगवानपि तत्रैव सद्यस्त्वन्तरधीयत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/305/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/305/</guid>
      <description>&lt;p&gt;भीष्मः-&lt;br&gt;&#xA;संयमनः काशिपतिरविमुक्तगतं मुनिम्पप्रच्छ ज्ञानविज्ञानं कपिलादागतागमम्&lt;br&gt;&#xA;संयमनः-&lt;br&gt;&#xA;को विश्वं सृजते सर्वमिदं संहरते च कः&lt;br&gt;&#xA;कश्च विश्वमधिष्ठाय तिष्ठत्यग्निवद्दारुषु&lt;br&gt;&#xA;कश्च विश्वमविश्वं च नित्यमेवानुपश्यति&lt;br&gt;&#xA;कौ चतौ मुनिशार्दूल नमस्य तावुभावपि&lt;br&gt;&#xA;कति तत्त्वानि विश्वात्मा भगवान्हव्यकव्यभुक्&lt;br&gt;&#xA;किं च हव्यं च कव्यं च पठ्यते शास्त्रदर्शनात्&lt;br&gt;&#xA;कश्च तत्त्वात्समुत्पन्नं तस्मात्तत्वाद्विशारदः&lt;br&gt;&#xA;कश्च तत्त्वादिरित्युक्तस्तथा प्राणादिरेव च&lt;br&gt;&#xA;भूतादिश्च विकारादिस्तथैव च दयानिधे&lt;br&gt;&#xA;कस्मादाददते चैव पुनस्सृजति वै कथम्&lt;br&gt;&#xA;अध्यात्ममधिभूतं च अधिदैवं तथैव च&lt;br&gt;&#xA;विमोक्षं चास्य भगवान्योऽयं देहेषु वर्तते&lt;br&gt;&#xA;सर्वज्ञानं सदशकं तथोपनिषदं मुने&lt;br&gt;&#xA;वर्तते त्वयि कार्त्स्न्येन योगशास्त्रं तथैव च&lt;br&gt;&#xA;पुराणं च मुनिश्रेष्ठ यथा बुद्धिस्सनातनम्&lt;br&gt;&#xA;साङ्गोपाङ्गश्च चत्वारो वेदास्तिष्ठन्ति वेदवित्&lt;br&gt;&#xA;सर्वस्य चास्य ज्ञानस्य ग्रन्थतश्चार्थतश्च ते&lt;br&gt;&#xA;विदितम वतदितव्यं हि पाणावामलकं यथा&lt;br&gt;&#xA;परावरज्ञो भगवानित्येवमनुशुश्रुम&lt;br&gt;&#xA;तेन त्वा परिपृच्छामि सर्वभूतहिते रतम्&lt;br&gt;&#xA;परोक्षमेतदस्माकं तव प्रत्यक्षमेव च&lt;br&gt;&#xA;मन्याम मनसा देव यतीनां यतिसत्तम&lt;br&gt;&#xA;तदनुग्रहधर्मेण अक्षयेणाव्ययेन च&lt;br&gt;&#xA;शाश्वतेनाप्रमेयेन अचलेनामृतेन च&lt;br&gt;&#xA;जन्ममृत्युविमुक्तेन योक्तुमर्हसि मानव&lt;br&gt;&#xA;सर्वथा तेन देहेन असद्ग्रन्थेन मे मुने&lt;br&gt;&#xA;ध्यायामि भगवान्नित्यमित्यर्थमहमागतः&lt;br&gt;&#xA;काशिराज्यं परित्यज्य भगवन्तमरिन्दम&lt;br&gt;&#xA;तदेतच्छ्रोतुमिच्छामि यथातत्त्वेन तत्त्वतः&lt;br&gt;&#xA;ममानतस्य भगवञ्शिष्यस्यामितबुद्धिमान्&lt;br&gt;&#xA;वक्तुमर्हसि शान्त्यर्थमेतदर्थं महामुने&lt;br&gt;&#xA;ममोद्वहत्येव मनश्श्रोतुं तत्त्वं परायणम्&lt;br&gt;&#xA;पापघ्नममृतं श्रेष्ठं पवित्राङ्गं परायणम्&lt;br&gt;&#xA;पञ्चशिखः-&lt;br&gt;&#xA;श्रूयतां नृपशार्दूल सर्वमेतदसंशयम्&lt;br&gt;&#xA;सर्वस्य चास्य ज्ञानस्य कृत्स्नकारी भवानपि&lt;br&gt;&#xA;विशनाद्विश्वमित्याहुर्लोकानां काशिसत्तम&lt;br&gt;&#xA;लोकाश्च विश्वमेवेति प्रवदन्ति नराधिप&lt;br&gt;&#xA;लोकानामप्यविशनादविश्वमिति तं विदुः&lt;br&gt;&#xA;ईदृग्भूतीयमेवाहुरपरं शास्त्रदर्शनात्&lt;br&gt;&#xA;विश्वाविश्वे नरश्रेष्ठ तत्त्वबुद्धिपरायणाः&lt;br&gt;&#xA;नाराणां नरशार्दूल तत्त्वमेतदसंशयम्&lt;br&gt;&#xA;अमृताश्च त्रयोऽप्येते नित्याश्चेति वदन्ति वै&lt;br&gt;&#xA;विभागिनश्च वै नित्यं विमलाश्चेति नश्श्रुतिः&lt;br&gt;&#xA;अजा अमूूर्तयश्चैव अप्रकम्प्याव्ययाश्च ह&lt;br&gt;&#xA;अग्राह्याश्चाप्रतर्क्याश्च तथा मर्त्याश्च पार्थिव&lt;br&gt;&#xA;अनादिनिधनाश्चैव तथा मूर्त्त्याश्च तेऽनघ&lt;br&gt;&#xA;अच्छेद्याश्चामराश्चैव अप्रदह्यतमाश्च वै&lt;br&gt;&#xA;निर्गुणाश्चेतनाश्चैव पश्याश्चेति नराधिप&lt;br&gt;&#xA;यदेतदुक्तमाचार्यैरेवमेतदसंशयम्&lt;br&gt;&#xA;सन्ति सर्वे गुणा ह्येषां त्रयाणां नृपसत्तम&lt;br&gt;&#xA;अहं तत्त्वं प्रवक्ष्यामि यथावाऽऽचार्यदर्शनम्&lt;br&gt;&#xA;एकोऽत्र गुणवांश्चैव तथैवाचेतनश्च हि&lt;br&gt;&#xA;अपश्यश्च महाभाग प्रधान इति पठ्यते&lt;br&gt;&#xA;प्रत्ययं चोपसर्गे वै प्रधानं मन इष्यते&lt;br&gt;&#xA;प्रधान इति नामस्य एतयोर्धर्म उच्यते&lt;br&gt;&#xA;सन्धावतीति राजेन्द्र इत्येवमनुशुश्रुम&lt;br&gt;&#xA;तस्य सर्वं प्रवक्ष्यामि नव तांश्च निबोध मे&lt;br&gt;&#xA;प्राकृतान्यस्य चत्वारि वैकृतानि तु पञ्च वै&lt;br&gt;&#xA;पूर्वमुत्पद्यतेऽव्यक्तात्व्यक्तो व्यक्तादिरुच्यते&lt;br&gt;&#xA;प्राणानामादिमेवैतमाहुरध्यात्मचिन्तकाः&lt;br&gt;&#xA;महानिति च नामास्य प्राहुर्वेदविपश्चितः&lt;br&gt;&#xA;बुद्धिरित्यपरे राजन्विरिञ्चेति तथाऽपरे&lt;br&gt;&#xA;एतस्मात्खलु वैरिञ्चमुपद्यति नराधिप&lt;br&gt;&#xA;विरिञ्चाद्राजशार्दूल स वै सर्ग इहोच्यते&lt;br&gt;&#xA;एकैकशो विरिञ्चो वै वैरिञ्चादुत्पत्तितस्स्मृताः&lt;br&gt;&#xA;एते सर्गा महाराज विद्याविद्येति नश्श्रुतम्&lt;br&gt;&#xA;वैरिञ्चात्पञ्च भूतानि वैरिञ्चानि नराधिप&lt;br&gt;&#xA;उत्पद्यन्ते महाराज अहङ्कारादसंशयम्&lt;br&gt;&#xA;पृथिवी वायुराकाशमापो ज्योतिश्च पङ्चमम्&lt;br&gt;&#xA;पञ्च भूतविशेषाश्च युगपत्काशिनन्दन&lt;br&gt;&#xA;वैरिञ्चोऽपि विषयार्थी जज्ञे भूतेषु पञ्चसु&lt;br&gt;&#xA;मन इत्यभिदिश्येत विखराद्वैखरं तथा&lt;br&gt;&#xA;बुद्धीन्द्रियाणि राजेन्द्र तथा कर्मेन्द्रियाण्यपि&lt;br&gt;&#xA;चतुरः प्राकृतान्सर्गान्युगपत्तात बुद्धिमन्&lt;br&gt;&#xA;वैकृतान्पञ्च चैवाहुरध्यात्मकृतनिश्चयाः&lt;br&gt;&#xA;त्वमेवान्ये च राजेन्द्र तत्त्वबुद्धिविशारदाः&lt;br&gt;&#xA;तिर्यक्सर्गं तथा मुख्य ऊर्ध्वोऽर्वाक्स्रोत एव च&lt;br&gt;&#xA;पञ्चमोऽनुग्रहश्चैव नवैतान्विद्धि पार्थिव&lt;br&gt;&#xA;एतद्धि सर्गनवकं साङ्ख्ययोगनिदर्शनम्&lt;br&gt;&#xA;मयेयमानुपूर्व्येण तत्त्वसङ्ख्या च तेऽनघ&lt;br&gt;&#xA;यश्च यस्मात्समुत्पन्नस्ततश्चैवानुवर्णितः&lt;br&gt;&#xA;विकारादि मनः प्राहुस्त्रयाणां पञ्चकानि वै&lt;br&gt;&#xA;भूतादीनां तु पञ्चानामाहुर्विखरमेव तु&lt;br&gt;&#xA;प्राणापानसमानानामुदानव्यानयोश्च ह&lt;br&gt;&#xA;विरिञ्चमाहुः प्राणादिं ब्राह्मणास्तत्वदर्शिनः&lt;br&gt;&#xA;त्रयोविंशतितत्त्वानां व्यक्तानां नृपसत्तम&lt;br&gt;&#xA;आदिमव्यक्तमित्याहुर्यथाश्रुतिनिदर्शनम् इति&lt;br&gt;&#xA;पञ्चशिखः-&lt;br&gt;&#xA;एतद्धि मूर्तिसङ्घातं त्रैलोक्ये सर्वदेहिषु&lt;br&gt;&#xA;अव्यक्तिकस्य सादृश्यं विरिञ्चस्य प्रजापतेः&lt;br&gt;&#xA;व्यक्तस्याव्यक्तमेवाहुर्विश्वरूपस्य नश्श्रुतिः&lt;br&gt;&#xA;वेदितव्यो महाराज विश्वरूपस्सनातनः&lt;br&gt;&#xA;अध्यात्ममधिभूतं च अधिदैवं तथैव च&lt;br&gt;&#xA;प्रवक्ष्यामि यथातत्त्वं त्न्निबोध जनेश्वर&lt;br&gt;&#xA;श्रोत्रमध्यात्मं शब्दोऽधिभूतमाकाशोऽधिदैवतम्&lt;br&gt;&#xA;त्वगध्यात्मं स्पर्शोऽधिभूतं वायुरधिदैवतम्&lt;br&gt;&#xA;वागध्यात्मं वक्तव्यमधिभूतं अग्निरधिदैवतम्&lt;br&gt;&#xA;घ्राणमध्यात्मं गन्धोऽधिभूतं पृथिव्यधिदैवतम्&lt;br&gt;&#xA;पादावध्यात्मं गन्तव्यमधिभूतं विष्णुरधिदैवतम्&lt;br&gt;&#xA;हस्तावध्यात्मं कर्तव्यमधिभूतमिन्द्रोऽधिदैवतम्&lt;br&gt;&#xA;पायुरध्यात्मं विसर्गोऽधिभूतं मित्रोऽधिदैवतम्&lt;br&gt;&#xA;मनोऽध्यात्मं मन्तव्यमधिभूतं चन्द्रमा अधिदैवतम्&lt;br&gt;&#xA;अहङ्कारोऽध्यात्ममभिमानोऽधिभूतं विरिञ्चोऽधिदैवतम्&lt;br&gt;&#xA;बुद्धिरध्यात्मं बोद्धव्यमधिभूतं पुरुषोऽधिदैवतम्&lt;br&gt;&#xA;एतदध्यात्ममधिभूतमधिदैवतमिति सर्वं विज्ञातव्यम्&lt;br&gt;&#xA;जनाभिद्रोहण ब्रह्मणीन्द्रे शुनि कीटे पतङ्गपतत्रिकादंशमशकेष्वित्येव योक्तव्यं स्यात्&lt;br&gt;&#xA;आत्मनैवात्मलिङ्गे चैतस्याव्यक्तिकस्य ममात्मिका आहङ्कारिकभौतिकवैकारिकेभ्यश्च कालज्ञानं पुरुषेभ्यो व्याख्यास्यामः&lt;br&gt;&#xA;तदेतत्पर्यशतसहस्रशः पञ्चशतं पञ्चाहोरात्रमुपदिश्यते पञ्चानां पुरुषानां तन्त्रैकस्य प्रतिषिद्धव्यक्तस्य चतुर्णां वर्णानां वक्ष्याम्याचार्याः&lt;br&gt;&#xA;महदादीनां पर्यायशतसहस्राण्याचार्याशीतिमहोरात्रमपदिश्यन्ते?&lt;br&gt;&#xA;वैकारिकस्य प्राधानिकस्य महतश्चत्वारिंशत्पर्यायशतसहस्राण्यहोरात्रमपदिश्यन्ते&lt;br&gt;&#xA;आहङ्कारिकस्य भौतिकस्य पुरुषस्य पर्यायदशसहस्राण्यहोरात्रमपदिश्यन्ते वैकारिकस्य पुरुषस्य मासः&lt;br&gt;&#xA;पर्यायमपि चतुर्युगम्&lt;br&gt;&#xA;तदेतत्पर्यायसहस्राणि पञ्चाशतमव्यक्तस्याकेवलस्य&lt;br&gt;&#xA;एभ्यः पश्येन्नित्यं कालज्ञानम्&lt;br&gt;&#xA;कालज्ञानस्याव्यक्तस्याचेतनस्य ज्ञानविज्ञानमिति पश्यन्त्या बीजधर्मिणा बीजधर्मिणां प्रकृतिधर्मिणां प्रकृतिधर्मिणा अप्रलयधर्मिणा प्रलयधर्मिणामिति&lt;br&gt;&#xA;संयमनः-&lt;br&gt;&#xA;भगवान्यदा खलु अग्निर्दारुशतसहस्रकोटिष्ववतिष्ठमानस्तत्स्थत्वान्नित्यं सहधर्मी स्यादेवं खल्वयं क्षेत्रसहस्रकोटिष्ववतिष्ठमानस्तत्स्थत्वान्नित्यं सहधर्मः स्यात्&lt;br&gt;&#xA;यस्यानिष्टं क्षेत्रं सहधर्मित्वं स्यान्नायमिष्टानिष्टे प्रवर्तमानः प्रकृतिमनुवर्तते गुणसर्गाय गुणसर्गम्&lt;br&gt;&#xA;यच्चानुवर्तमानस्य प्रकृतिसहधर्मित्वं स्यात्&lt;br&gt;&#xA;भवतु न ह्यनिष्टगुणेनानुगम्यमानामभिष्वजते इत्यर्थमस्येष्टा प्रकृतिर्गुणांश्च ताननुवर्तते&lt;br&gt;&#xA;तदभिष्वजनादनुवर्तनाच्च तत्स्थत्वाच्च नित्यस्यानित्यत्वमनुपश्यामः&lt;br&gt;&#xA;तद्धेतुमात्रं वक्ष्यामः&lt;br&gt;&#xA;कश्चित्गुणस्स्वगुणिना सार्धं समीयाय&lt;br&gt;&#xA;समेत्य च कार्यकारणं कुर्वीत&lt;br&gt;&#xA;तं च तथेष्टानिष्टे प्रवर्तमानं गुणिनमथ गुणोऽनुवर्तते तत्स्थत्वात्&lt;br&gt;&#xA;ननु सोऽपीष्टानिष्टवद्भवति तत्स्थत्वात्&lt;br&gt;&#xA;यद्यप्ययमिष्टानिष्टव्यतिरिक्तः सत्&lt;br&gt;&#xA;हानायायमिष्टत्वभावमिष्टं येनायमनुवर्तते चाभिष्वजते चेति तदनुर्वजनादनुगमनाच्च कार्याकार्यकर्तृत्वमस्यानुपश्यामः&lt;br&gt;&#xA;कार्याकार्यकर्तृत्वाच्चायमिष्टानिष्टवत्स्याद्भवति&lt;br&gt;&#xA;यदुक्तमिष्टानिष्टे नायमिति तत्कथं मिथ्यागुणवानयं क्षेत्रज्ञो नागुणवान्&lt;br&gt;&#xA;यद्ययमगुणवान्स्यात्&lt;br&gt;&#xA;नायमिष्टानिष्टे प्रवर्तमानां प्रकृतिमनुवर्तेत गुणधर्मी&lt;br&gt;&#xA;तदनुवर्तितानि द्वन्द्वस्य द्वन्द्वधर्मित्वात्पश्यामः&lt;br&gt;&#xA;तदुपपन्नस्स्यात् व्यतिरिक्तत्वमनिर्द्वन्द्वस्यासद्द्वन्द्वत्वाच्च पश्यस्य&lt;br&gt;&#xA;का चास्य पश्यत्वं केवलस्याकेवलत्वं नित्यस्यानित्यत्वं केवलत्वं स्वातन्त्र्यं चास्य&lt;br&gt;&#xA;पञ्चशिखः-&lt;br&gt;&#xA;भो संयमन यदेतदुक्तं भवता न वयमस्यैतदेवं गृह्णीमः&lt;br&gt;&#xA;एकत्वमेवैतदुपदिष्टं भवता तत्र यन्नेष्टः&lt;br&gt;&#xA;संयोगान्नित्यं जानीते सज्यमानमसकृदसकृत्संहरमाणं च गुणांस्तु संहारमनुवक्ष्यामः व्याख्यास्यामः&lt;br&gt;&#xA;तद्यथा चत्वरो भूतग्रामाः जरायुजाण्डजोद्भिज्जाः कालाग्निनाऽहङ्कारेणाप्रमेयप्रभावानिभावेन शतसहस्रांशुना दह्यमाना विघूर्णन्तोऽवशा भूमौ पतन्ति&lt;br&gt;&#xA;ततस्तैर्भूतैर्हीना भूर्विवसना शुद्धा स्थण्डिला कूर्मपृष्ठनिभा बभूव&lt;br&gt;&#xA;तां तथाभूतां जगज्जननीं जगतीमापो भुञ्जते&lt;br&gt;&#xA;प्रनष्टा भूर्जलमेव स्यात्&lt;br&gt;&#xA;जलमादित्यो रश्मिभिरादत्ते&lt;br&gt;&#xA;समन्तादपां विनाशादग्निर्जाज्वल्यमानोऽन्तरिक्षचरांश्च भूतानुपयुज्याग्निर्जलमादत्ते&lt;br&gt;&#xA;अग्निं च वायुः&lt;br&gt;&#xA;विनष्टेऽग्नौ वायुरेवाग्निस्स्यात्&lt;br&gt;&#xA;तं तदा सेर्वप्राणभृतां प्राणानुपयुज्य वायुराकाशं स्यात्&lt;br&gt;&#xA;आकाशं मनस्तथाऽहङ्कारं महान्सूर्यस्सूयनात्&lt;br&gt;&#xA;कृत्स्नस्य जगतः सर्वसूर्याणामेकीकृत्वा लिकांस्त्रीन्नाशाय महतस्तमसो मध्ये तिष्ठत्येकस्तमप्यादददव्यक्तम्&lt;br&gt;&#xA;तदेतत्पञ्चाहोरात्रिकं प्रलयं महाप्रलय इत्युच्यते&lt;br&gt;&#xA;प्रलयान्महतस्तदेकत्वं प्रनष्टसर्वस्वं सर्वमूर्तिजालेश्वरविनाश्योदकं मूर्त्येकं स्यात्&lt;br&gt;&#xA;तदेतद्धव्यकव्यं च प्रकरणाद्गुणतां कर्तव्यमित्युच्यते संहरणाद्धव्यमिति&lt;br&gt;&#xA;तदेतत्तं गुणवन्तं निर्गुणं गुणोपयोगाद्गुणकर्तृत्वाद्गुणिनमुपदिश्यते बुधैः&lt;br&gt;&#xA;क्रियामेवमेवासकृदसकृत्सृजते च गुणान्&lt;br&gt;&#xA;नन्वमवबोधादहमस्त्वहमेवैकस्स्यान्नान्यस्स्यादिति&lt;br&gt;&#xA;यदि ह्येषाऽवबुद्ध्येतान्योऽस्ति मम वर इति न सृजेदुदासीनत्वाच्च सर्गसंहारयोरुत्पत्तिर्न भवेत्&lt;br&gt;&#xA;यदुक्तं भो संयमन को विश्वं सृजते कृत्स्नमिदं संहरते चेति&lt;br&gt;&#xA;यदुक्तं कश्चिद्विश्वमधिष्ठाय तिष्ठत्यग्निवद्दारिषु इति&lt;br&gt;&#xA;पञ्चविंशकोऽन्योऽन्यस्याव्यक्तस्य त्रयोविंशतितत्त्वस्य चतुर्विंशतिकस्य द्रष्टा द्रष्टव्यस्य श्रोता श्रोतव्यस्य मन्ता मन्तव्यस्य बोद्धा बोद्धव्यस्याधिष्ठाता वाऽनेनाधिष्ठिता प्रकृतिर्गुणान्संहरते नर्तते&lt;br&gt;&#xA;न चेतनेनाचेतना निर्गुणेन गुणिनीति पश्येनापश्येति शुद्धेनाशुद्धा नित्येनानित्या केवलेनाकेवला सहधर्मिण्यसहधर्मिणा दर्शनधर्मिणा दर्शनधर्मिणी क्षेत्रधर्मिणा क्षेत्रदर्शनात्&lt;br&gt;&#xA;कस्मात्पृथक्त्वात्&lt;br&gt;&#xA;पृथग्भावमस्याः प्रपद्यते नैकत्वं नेष्टं भवतः&lt;br&gt;&#xA;प्रकृतिक्षेत्रज्ञयोरेकत्वमनवबोधदर्शनं एतदबुधानां दर्शनम्&lt;br&gt;&#xA;न बुधा ह्येवमेव तदनुपश्यन्ति पश्यापश्ययोरेकत्वम्&lt;br&gt;&#xA;कस्मात्&lt;br&gt;&#xA;शास्त्रदर्शनात्&lt;br&gt;&#xA;शास्त्रदर्शनस्याबोधादबुध इत्युच्यते बुधैः&lt;br&gt;&#xA;बुधश्चायं क्षेत्रज्ञो बुद्ध्यादीन्गुणानभिवर्तमानानवबुध्यते प्रकृतिः&lt;br&gt;&#xA;तच्च बोद्धव्यम्&lt;br&gt;&#xA;नत्वेवं प्रकृतिं वा क्षेत्रज्ञमनवबोधा? अबुधस्य&lt;br&gt;&#xA;यदि ह्येवं बुध्येरन्प्रकृतिं वा गुणा वा बुद्धं बुद्धसहधर्मिणी स्यात्&lt;br&gt;&#xA;भवेयुस्ते च बुद्धामनुबुद्ध्यति तमनुबुद्धत्वात्प्रकृतिरभिमन्यते&lt;br&gt;&#xA;अहमेवास्य नान्यस्स्यादिति&lt;br&gt;&#xA;इष्टानिष्टानभिष्वजते सहजा? यजनयाजनाध्ययनाध्यापनदानप्रतिग्रहं भक्ष्याभक्ष्यं पेयापेयं वाच्यावाच्यमिति&lt;br&gt;&#xA;गमनं सङ्कोचनं प्रसारणं प्रियाप्रियं गम्यागम्यं शुभाशुभं शब्दस्पर्शरूपरसगन्धादीनां चावाप्तिरित्येवमादीन्गुणानुत्पादयत्यनवबोधात्प्रकृतिरनुभूयते द्वन्द्वत्वात्तदनेकत्वमस्य क्षेत्रज्ञस्य प्रपद्यते&lt;br&gt;&#xA;निर्द्वन्द्वस्य प्रवर्तमानस्य पश्यन्नुत्पद्यतेऽहङ्कारकृतो दोषस्स्यादहमेनामाचक्षे तेऽहमेनां बुध्यामिति&lt;br&gt;&#xA;न चैष पश्यत्याचक्षते बुध्यते चाहङ्काराद्&lt;br&gt;&#xA;यदि ह्ययं मन्येताभिषजेद्वा&lt;br&gt;&#xA;एवमनुबन्धस्स्यादनुबन्धाच्च शक्तित्वं स्यात्&lt;br&gt;&#xA;शक्तित्वाच्चास्य व्यतिरेकत्वं स्यात्&lt;br&gt;&#xA;यद्वाऽयमिष्टानिष्टाभ्यां मध्यस्थः&lt;br&gt;&#xA;कथमस्येष्टानिष्टकृतो दोषस्स्यात्&lt;br&gt;&#xA;भवति निर्द्वन्द्वाच्चास्यालेपकत्वाच्चास्य व्यतिरेकत्वं स्यात्&lt;br&gt;&#xA;भवतश्चात्र श्लोकौ-&lt;br&gt;&#xA;पङ्कस्यापि हि दोषेण नोपलिप्यति पङ्कजम्&lt;br&gt;&#xA;तथाऽव्यक्तस्य दोषेण नोपलिप्यति केवलः&lt;br&gt;&#xA;केवलत्वं पृथग्भावात्पङ्कपङ्कजयोर्यथा&lt;br&gt;&#xA;तथाऽस्य सहभावत्वाद्विनाभाव इति स्मृतः&lt;br&gt;&#xA;एवमस्य भो संयमन व्यतिरिक्तस्य व्यतिरिक्तत्वं भवति व्यतिरिक्तत्वादसहभावमसहभावत्वाच्च अन्यत्वमन्यत्वान्निस्तत्त्वमिति&lt;br&gt;&#xA;अत्र श्लोका भवन्ति&lt;br&gt;&#xA;घोरादगाधादव्यक्तादस्तमं त्वजरं जनाः&lt;br&gt;&#xA;प्रतीपभूतमन्यस्मान्मन्यन्ते तत्त्वबुद्धयः&lt;br&gt;&#xA;ये त्वबुद्धास्तपोयोगादेकत्वेनानुपश्यतः&lt;br&gt;&#xA;ते व्यक्तनिष्ठादेकत्वाज्जायन्ति च म्रियन्ति च&lt;br&gt;&#xA;निर्द्वन्द्वधर्मिणो नित्यमबोधाद्द्वन्द्वधर्मिणा&lt;br&gt;&#xA;अनित्यत्वान्महाराज द्वन्द्वनिष्ठा भवन्ति ते&lt;br&gt;&#xA;अश्रद्दधानाश्शास्त्रस्य द्वैधीभावाच्च पार्थिव&lt;br&gt;&#xA;काल्स्यास्ये निमज्जन्ति उन्मज्जन्ति भवे नराः&lt;br&gt;&#xA;अव्यक्ताच्च भवेन्मोक्षो ह्यप्येकग्रहधर्मिणा&lt;br&gt;&#xA;विमुच्यैतद्विमोक्षस्स्यादविमोक्षात्पुनर्भवः&lt;br&gt;&#xA;पञ्चशिखः-&lt;br&gt;&#xA;भो संयमन एवमेवायमन्यो व्यक्तधर्मी अप्यगुणो गुणधर्मिणोऽप्यचलश्चलधर्मिणोऽप्रकृतिः प्रकृतिधर्मिणोऽक्षेत्रः क्षेत्रधर्मिणो विमुक्तश्चाविमुक्तश्चेति&lt;br&gt;&#xA;अशुचिनः प्रशुचिः विुक्तिश्चाविमुक्ताच्च विमलश्चाविमलाच्छुद्धश्चाशुद्धात् वियोजश्चावियोगान्मोक्षश्चाविमोक्षात्&lt;br&gt;&#xA;एवं पुष्करपर्णस्थ इवाब्बिन्दुर्नित्यमसक्तस्तत्स्थत्वान्मशकोदुम्बरयोर्मत्स्योदकयो बिन्मूषिकयोश्च? यथाऽव्यक्तं भवति&lt;br&gt;&#xA;सहभावादेवमस्य क्षेत्रज्ञस्यान्यत्वं भवति तदुष्यमाणस्य पश्येनापश्यस्य पश्यतश्चापश्यस्य बुद्ध्या अबुद्धस्य चेतनेनाचेतनस्य केवलेनाकेवलस्य नित्येनानित्यस्य ज्ञानेनाज्ञानस्य&lt;br&gt;&#xA;एवमस्य भो अज्ञातस्याव्यक्तस्य उपकरणं शोकादशोकं मोहादमोहं स्थिरात्स्थिरमभ्रादनभ्रं व्रणादव्रणं काजादकाजं सीमादसीमं पुरादपुरं पुरस्य चाप्यवदारणं पुरत्वमपदिश्यते&lt;br&gt;&#xA;लोकादलोकं कालादकालं भयादभयं शिवादशिवं विभुत्वाच्चाविभुत्वम्&lt;br&gt;&#xA;एवमस्यानुपदेशतः खल्वविभक्तमविभाजनमस्यैकत्वं परमनुपदिश्यतो नानात्वात्क्षेम्यस्स्यादक्षेम्यस्स्यादव्यक्तात्&lt;br&gt;&#xA;भवन्तिचात्र श्लोकाः-&lt;br&gt;&#xA;क्षेम्या क्षेम्यं नानुपश्येत नित्यं क्षेम्यस्त्वन्यस्तं तु नैवाभिपश्येत्&lt;br&gt;&#xA;षड्विंशो वा पञ्चविंशो नु राजनव्यक्तश्च प्राहुरेवं विधिज्ञाः&lt;br&gt;&#xA;योऽयं बोद्धा पञ्चविंशः परस्य स मन्यते ईदृशोऽस्मीति रजन्&lt;br&gt;&#xA;बुद्धस्य वै बोधनात्तेन सम्यग्गच्छत्ययं न च लोकाद्बलत्वम्&lt;br&gt;&#xA;एवं बोद्धा केवलात्केवलस्सन्स साव्यक्तः किञ्च सञ्ज्ञानसञ्ज्ञः?&lt;br&gt;&#xA;निर्द्वन्द्वस्य द्वन्द्वभावात्मकस्य भावान्न स्यान्न प्रभावं शुचि स्यात्&lt;br&gt;&#xA;शुचिप्रबोधादशुचित्वं तदा स्यात्त्रिलोकसद्भावगुणप्रवर्तकम्&lt;br&gt;&#xA;भवत्ययं केवल एव केवलस्समेत्य नित्याममलामयं शुचिः&lt;br&gt;&#xA;शुचिप्रबोधादस्य भो संयमन बुध्यमानस्य पञ्चविंशकस्य बुद्धात्षड्विंशबोधनत्वमुपदिशन्ति&lt;br&gt;&#xA;बोद्धारं बुध्यमानस्य व्यतिरिक्तस्य व्यतिरिक्तत्वमुपपद्यते&lt;br&gt;&#xA;केवलं नाहमस्याः कश्चिन्नेयं मम काचन षड्विंशस्याहमहं चास्यानेन मम सह चैकत्वमिति&lt;br&gt;&#xA;तत्र श्लोकः-&lt;br&gt;&#xA;साम्यस्साम्यं शुचिं दृष्ट्वा शुचिमाहुर्मनीषिणः&lt;br&gt;&#xA;बहिः कृत्वा तमिस्रालमव्यक्ताच्चेतनः परम् इति&lt;br&gt;&#xA;तदेतद्भगवता बन्धमवाप्यमहं तत्त्वं? परमर्षिणा परमगुरुणा मम कपिलेन, गुरुणा च ममासुरिणा जातिशतैर्बहुभिरवाप्तं कृत्स्नं कपिलात्&lt;br&gt;&#xA;मयाप्येवमेव शिष्यदर्शत्वमुपगम्य जातिशतैर्बहुभिरवाप्तं भगवत असुरेस्सकाशात्&lt;br&gt;&#xA;मत्तश्च कात्यायनेनाप्तम्&lt;br&gt;&#xA;गौतमेन कात्यायनादवाप्तम्&lt;br&gt;&#xA;गौतमाच्च गार्ग्येणावाप्तम्&lt;br&gt;&#xA;तदेतत्परम्परया बहुभिराचार्यैरवाप्तं कृत्स्नक्षयममृतार्थतत्त्वं विमलममलज्ञानम्&lt;br&gt;&#xA;अवत्यागाधमचेतनमकेवलमव्यक्तमपास्यनित्यमचेतनमकेवलमव्यक्तमपास्य नित्यमचेतनमज्ञानप्रतिबुद्धमव्यक्तं बुध्यमानेन पञ्चविंशकेन षड्विंशकम्&lt;br&gt;&#xA;अत्र श्लोका भवन्ति-&lt;br&gt;&#xA;तस्यैवैतद्वर्णितमात्मयोगाद्वाराणस्यां क्रीडमानेन राज्ञः&lt;br&gt;&#xA;तत्त्वज्ञानं पृच्छतः प्राञ्जलेस्स्यात्पृच्छां तस्य ग्रन्थतश्चार्थतश्च&lt;br&gt;&#xA;प्रोक्तं ह्येतत्षोडशप्रश्नमुग्रं निस्तत्त्वाष्षड्विंशकश्चैच राजन्&lt;br&gt;&#xA;यं वै बुद्ध्वा बालकाय प्रणम्य मूर्ध्नाऽऽपन्नः पादयोर्दृश्यमानः&lt;br&gt;&#xA;पद्भ्यां गतस्तत्त्वमवाप्य कृत्स्नं सत्कुमारादमृतं परोत्सम्?&lt;br&gt;&#xA;सनत्कुमारेण ममोपदिष्टमेतन्महद्ब्रह्म यथावदद्य&lt;br&gt;&#xA;ते तच्छ्रुतं तद्भव वीतशोक एतन्महाप्रश्नमवाप्य चार्थम्&lt;br&gt;&#xA;तुल्यं भवान्पश्यतु ब्रह्मणश्चेदिन्द्रस्य स्थाणोर्मशकस्य चैव&lt;br&gt;&#xA;पतङ्गकीटे शुनि च श्वपाके सर्वं हि सर्वत्र नरेन्द्रसिंह&lt;br&gt;&#xA;यस्त्वन्यथा पश्यति ह्यल्पबुद्धरव्यक्तनिष्ठस्स भवेत राजन्&lt;br&gt;&#xA;सत्त्वस्य सर्वस्य अपश्यमाने अबुद्धिमान्दुःखमुपैति नित्यम्&lt;br&gt;&#xA;न चास्य दुःखं स तु दुःखमेति वैषम्यबुद्धित्वमपश्यमानः&lt;br&gt;&#xA;तद्गच्छ राजन्स्वपुरीं विशालां वाराणसीमीश्वरथेन शीघ्रम्&lt;br&gt;&#xA;एतावदेतत्परमं रहस्यमुक्तं मया ते यतते नरोत्तम&lt;br&gt;&#xA;यत्र तत्र संवसंस्त्रिवर्गविच्छुछि शुचिर्हि पञ्चविंशकः&lt;br&gt;&#xA;तथैव षड्विंशकत्वमवबुध्यते यदा तदा शुचिर्भवेदिति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/306/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/306/</guid>
      <description>&lt;p&gt;वैशम्पायनः-&lt;br&gt;&#xA;पुरा युधिष्ठिरो राजा प्रयतेनान्तरात्मना&lt;br&gt;&#xA;द्वैपायनमृषिश्रेष्ठं पप्रच्छाधिकृताञ्जलिः&lt;br&gt;&#xA;सहितो भ्रतृभिस्सर्वैरुदारमतिभिश्शुभैः&lt;br&gt;&#xA;पृथिव्यामुपविष्टैस्तु विनीतैरुत्तमौजसैः&lt;br&gt;&#xA;युधिष्ठिरः-&lt;br&gt;&#xA;भगवान्सर्वभूतानां सर्वज्ञस्सर्वदर्शिवान्&lt;br&gt;&#xA;विश्रुतस्त्रिषु लोकेषु धर्मेण च दमेन च&lt;br&gt;&#xA;तदिच्छाम उपश्रोतुं मङ्गल्यमृषिसत्तम&lt;br&gt;&#xA;कथां भगवता प्रोक्तां सर्वपापप्रणाशिनीम्&lt;br&gt;&#xA;वयं च यद्यनुग्राह्यास्सर्वे भगवतो मताः&lt;br&gt;&#xA;ब्रूहि सत्यवतां श्रेष्ठ शृणुमोपहिता वयम्&lt;br&gt;&#xA;वैशम्पायनः-&lt;br&gt;&#xA;एवं सम्प्रश्रयादुक्तस्सत्यात्मा सत्यवादिना&lt;br&gt;&#xA;युधिष्ठिरेण सत्कृत्य कृष्णद्वैपायनोऽब्रवीत्&lt;br&gt;&#xA;व्यासः-&lt;br&gt;&#xA;युधिष्ठिर महाप्राज्ञ कुरूणां वंशवर्धन&lt;br&gt;&#xA;श्रोतुमिच्छसि कौन्तेय भ्रातृभिस्सहितश्शुभाम्&lt;br&gt;&#xA;इमां कथामुपश्रुत्य नराणामर्थसिद्धये&lt;br&gt;&#xA;विजयश्च नरेन्द्राणामिह पार्थ न दुर्लभः&lt;br&gt;&#xA;शान्तिकी पौष्टिकी रक्षा सर्वदुस्स्वप्ननाशिनी&lt;br&gt;&#xA;कथेयममराकारा दैवतैरपि कथ्यते&lt;br&gt;&#xA;अत्र ते वर्तयिष्यामि इतिहासं पुरातनम्&lt;br&gt;&#xA;बाल्येऽवाप्तं तु यद्धीर अगस्त्येन महात्मना&lt;br&gt;&#xA;पुरा कृतयुगे राजन्महर्षिः कुम्भसम्भवः&lt;br&gt;&#xA;मित्रावरुणयोः पुत्रश्श्रीमानतितपाः प्रभुः&lt;br&gt;&#xA;सचाश्रमपदे पुण्ये पुण्यकर्मा महातपाः&lt;br&gt;&#xA;समाद्वादशको राजन्वयसा भरतर्षभ&lt;br&gt;&#xA;तमावसथ एकाकी ह्यभ्राकाशकृतं व्रतम्&lt;br&gt;&#xA;मित्रावरुणयोस्स्वर्गं गतयोस्सुकृतात्मनोः&lt;br&gt;&#xA;पुष्करस्योत्तरे तीरे सर्वदेवनमस्कृतः&lt;br&gt;&#xA;पर्वतो भास्करो नाम भास्कराभस्स्वतेजसा&lt;br&gt;&#xA;अतः प्रभवते राजन्पुण्यस्रोता महानदी&lt;br&gt;&#xA;वरदा वितमा नाम सिद्धचारणसेविता&lt;br&gt;&#xA;तस्मिन्गिरिवरे तस्य अगस्तेः पैतृकोऽश्रमः&lt;br&gt;&#xA;पुण्यपुष्पफलोपेतैः पादपैरभिसंवृतः&lt;br&gt;&#xA;तप्यते शिशुरेकाकी तपो द्वादशवर्षिकम्&lt;br&gt;&#xA;यन्न तप्तं पुरा वत्स दिव्यैरन्यैस्तपोधनैः&lt;br&gt;&#xA;नेश्वरेण न चेन्द्रेण यमेण वरुणेन वा&lt;br&gt;&#xA;नित्योर्ध्वबाहुरादित्ये भास्करे तस्थिवान्मुनिः&lt;br&gt;&#xA;ऊर्ध्वोन्मुखो निरालम्बो जितात्मा पवनोपमः&lt;br&gt;&#xA;निरावृतो निरालम्बो नियतात्मा जितेन्द्रियः&lt;br&gt;&#xA;निर्द्वन्द्वो निरहङ्कारो निराशो निस्पृहः क्वचित्&lt;br&gt;&#xA;काष्ठभूतस्तपस्तेपे सर्वभूतहिते रतः&lt;br&gt;&#xA;निर्वृतो निस्तमो धीरो निर्वृतस्सर्वतस्समः&lt;br&gt;&#xA;तमेवमुपसम्पन्नमुदारमनसं शुचिम्&lt;br&gt;&#xA;भास्करे वर्तते नित्यं तप्यमानमतीव च&lt;br&gt;&#xA;अवर्धत महापुण्ये स हि धर्मेण भारत&lt;br&gt;&#xA;अथ कौन्तेय कालेन केनचिद्भरतर्षभ&lt;br&gt;&#xA;अष्टाशीतिसहस्राणि यतीनां पुण्यकर्मणाम्&lt;br&gt;&#xA;आनुपूर्व्येण धर्मज्ञ महीं कृत्वा प्रदक्षिणम्&lt;br&gt;&#xA;सपर्वतवनोद्देशां सनदीनदसागराम्&lt;br&gt;&#xA;तत्र तत्र महापुण्याः पुण्यतीर्थाभिलाषिणः&lt;br&gt;&#xA;द्वैपायनः-&lt;br&gt;&#xA;एतस्मिन्नन्तरे पार्थ ऋषिसङ्घस्स वै महान्&lt;br&gt;&#xA;प्रदक्षिणं महीं कृत्वा भास्करं गिरिमभ्ययात्&lt;br&gt;&#xA;ते तं गिरिवरं पुण्यमथ कृत्वा प्रदक्षिणम्&lt;br&gt;&#xA;ततो गिरिनदीं पुण्यां तीर्थहेतोरुपागमन्&lt;br&gt;&#xA;आष्टाशीतिसहस्राणि तत्र नद्यां युधिष्ठिर&lt;br&gt;&#xA;विगाह्य तज्जलं राजन्प्रहृष्टा मुनयोऽभवन्&lt;br&gt;&#xA;केचित्सस्नुर्यथाकामं केचिदत्र उपाविशन्&lt;br&gt;&#xA;केचित्पुण्येन तोयेन पितृदेवांश्च तर्पयन्&lt;br&gt;&#xA;केचित्प्रक्रीडितास्तत्र जपन्त्यन्ये तपोधनाः&lt;br&gt;&#xA;अध्यात्मं चिन्तयन्त्यन्ये केचिद्वेदानधीयते&lt;br&gt;&#xA;कथाश्शुश्रुवुरन्ये च प्रोक्ता अन्यैस्तपोधनैः&lt;br&gt;&#xA;ध्यानमन्ये ह्युपासन्त निषेदुश्च तथा परे&lt;br&gt;&#xA;एवं ते ऋषिभिस्सिद्धैर्वितमा पुण्यवर्धनी&lt;br&gt;&#xA;नदी सा पुरुषव्याघ्र द्योतते तैस्तपोधनैः&lt;br&gt;&#xA;एतस्मिन्नन्तरे पार्थ देवराजः पुरन्दरः&lt;br&gt;&#xA;पितामहं पुरस्कृत्य सह देवैस्समेयिवान्&lt;br&gt;&#xA;वितमायां तदेकान्ते तस्यां नद्यां युधिष्ठिर&lt;br&gt;&#xA;अथाब्रवीत्पुष्करजस्सुरेश्वरमरिन्दमम्&lt;br&gt;&#xA;विज्ञाय मुनिसङ्घस्य धर्मे रागमुपस्थितम्&lt;br&gt;&#xA;पुरन्दरं महाबाहो सर्वथा श्रोतुमर्हसि&lt;br&gt;&#xA;ऋषीणाममरश्रेष्ठ धर्मे रागमुपस्थितम्&lt;br&gt;&#xA;इमं मुहूर्तमेतेषामहङ्कारस्सुरेश्वर&lt;br&gt;&#xA;प्रभविष्यति सर्वेषां अस्वर्गीयो न संशयः&lt;br&gt;&#xA;स भवान्देशमुत्सृज्य इमं सुरवरेश्वर&lt;br&gt;&#xA;गन्तुमर्हसि धर्मात्मन्द्रष्टुमेषां न ते क्षमम्&lt;br&gt;&#xA;ततस्तु तद्वचश्श्रुत्वा देवराजः पितामहात्&lt;br&gt;&#xA;जगाम भरतश्रेष्ठ सह देवैररिन्दम&lt;br&gt;&#xA;गते देवेश्वरे शक्रे पितामहपुरोगमे&lt;br&gt;&#xA;अष्टाशीतिसहस्राणि परमं हर्षमभ्ययुः&lt;br&gt;&#xA;ते प्रनृत्ताः प्रगीताश्च तथा प्रहसिता अपि&lt;br&gt;&#xA;वितमाया जले पुण्ये तस्मिन्प्रक्रीडिताः परे&lt;br&gt;&#xA;एकान्ते च महाप्राज्ञो नारदः कलहप्रियः&lt;br&gt;&#xA;तन्त्रीयुक्तकमादाय मुनिर्वेदमधीतवान्&lt;br&gt;&#xA;संवर्तोऽप्यथ कौन्तेय जलादुत्थाय भारत&lt;br&gt;&#xA;उवाच तानृषीन्सर्वान्हर्षेण महता युतः&lt;br&gt;&#xA;संवर्तः-&lt;br&gt;&#xA;श्रूयतामृषिभिस्सर्वैरिदं मम वचो द्विजाः&lt;br&gt;&#xA;रोचते यदि सर्वेषां क्रियतां मुनिसत्तमाः&lt;br&gt;&#xA;अहमुग्रतपा विप्रा भवन्तोऽपि तथैव च&lt;br&gt;&#xA;न तुल्योऽस्मत्प्रभावेण धर्मे न च तथा परः&lt;br&gt;&#xA;दीर्घकालप्रचीर्णस्य यमस्य नियमस्य च&lt;br&gt;&#xA;तपोबलं न पश्यामि किमप्येतत्कथञ्चन&lt;br&gt;&#xA;व्यासः-&lt;br&gt;&#xA;संवर्तवचनं श्रुत्वा सर्वं तद्दषिमण्डलम्&lt;br&gt;&#xA;अहङ्कारवशं प्राप्तं तद्वाक्यमभिनन्दत&lt;br&gt;&#xA;अहङ्कृत्वा ततस्सर्वे ऋषयः कुन्तिनन्दन&lt;br&gt;&#xA;परस्परमवज्ञाय तत्र तेऽथामितौजसः&lt;br&gt;&#xA;भृगुस्ततो महाराज सर्वर्षिगणपूजितः&lt;br&gt;&#xA;संवर्तवचनं तत्र स सत्कृत्येदमब्रवीत्&lt;br&gt;&#xA;भृगुः-&lt;br&gt;&#xA;एवमेतन्न सन्देहो यत्त्वयोक्तं धृतव्रत&lt;br&gt;&#xA;तस्मात्प्रभावं तपसो द्रष्टुमर्हाम सर्वशः&lt;br&gt;&#xA;ऋषयश्श्रूयतां तावन्मम वाक्यं धृतव्रताः&lt;br&gt;&#xA;अहं शुचिरहं श्रेष्ठ अहमुग्रतपोधनः&lt;br&gt;&#xA;अहं प्रधान इत्येवं यज्जल्पथ तपोधनाः&lt;br&gt;&#xA;किमेतत्कथयित्वा वो ह्यहङ्कारात्पुनः पुनः&lt;br&gt;&#xA;प्रत्यक्षं द्रष्टुमिच्छाम इह दर्मस्य नः फलम्&lt;br&gt;&#xA;न ततो विद्यते यत्र सर्वभूतेष्वसंशयम्&lt;br&gt;&#xA;उपस्पृश्य ततस्तोयं पुनरभ्युपगम्यताम्&lt;br&gt;&#xA;दृश्यतां सुप्रतप्तस्य धर्मस्य महतः फलम्&lt;br&gt;&#xA;यत्र येन तपस्तप्तं तथा दशदशात्मकम्&lt;br&gt;&#xA;तद्दर्शयध्वं सङ्गम्य तपो यस्य यथा कृताम्&lt;br&gt;&#xA;व्यासः-&lt;br&gt;&#xA;ततो भृगुवचश्रुत्वा सर्वं तदृषिमणडलम्&lt;br&gt;&#xA;भृगोर्वचः पुरस्कृत्य तथेत्यूचुर्महर्षयः&lt;br&gt;&#xA;ते तु क्रोधादहङ्कारं प्राप्य सर्वे महर्षयः&lt;br&gt;&#xA;नदीं तां वितमां पुण्यामुपस्प्रष्टुं प्रचक्रमुः&lt;br&gt;&#xA;ते च प्रनष्टतपसो वितमायां जलं शुभम्&lt;br&gt;&#xA;उपस्पृश्य महाराज जप्यमावर्तयंस्तदा&lt;br&gt;&#xA;ततस्तद्गगनं रुद्धं सर्वैस्तैर्ऋषिसत्तमैः&lt;br&gt;&#xA;तपोबलं नरश्रेष्ठ दर्शयद्भिरसंशयम्&lt;br&gt;&#xA;कश्चिदाकाशमाविश्य ज्वलद्धर्मेण केवलम्&lt;br&gt;&#xA;अप्सरोभिस्तथा चान्यैर्वृतास्स्वर्गगता द्विजाः&lt;br&gt;&#xA;पुष्पवर्षैस्तथा चान्यैः पूज्यन्ते गुह्यकैरपि&lt;br&gt;&#xA;केचिदाकाशमाविश्य दिव्यां चेष्टामकुर्वत&lt;br&gt;&#xA;तथाऽऽसीत्सुमहान्दोषो हर्षात्तेषामरिन्दम&lt;br&gt;&#xA;अन्योन्यं पश्यतां तत्र हसतां च युधिष्ठिर&lt;br&gt;&#xA;तेदृष्ट्वा बलमन्योन्यं धर्मस्य भरतर्षभ&lt;br&gt;&#xA;तदेवं कथयन्तस्ते तीरे नद्यास्तथा विभो&lt;br&gt;&#xA;तं दृष्ट्वा च विदित्वा च धर्मलोपं महात्मनाम्&lt;br&gt;&#xA;नारदः कुरुशार्दूल घट्टयंस्तन्त्रियुक्तकम्&lt;br&gt;&#xA;अथ ते ऋषयस्सर्वे गन्तुकामा नभस्तलम्&lt;br&gt;&#xA;यथापूर्वममित्रघ्न अशक्ता गमनाय हि&lt;br&gt;&#xA;अष्टाशीतिसहस्राणि मुनीनां भावितात्मनाम्&lt;br&gt;&#xA;अशक्ता गमने राजंस्ततोऽन्योन्यमपश्यत&lt;br&gt;&#xA;ते निरस्ता निरुत्साहा निराशा गमनं प्रति&lt;br&gt;&#xA;तत्रैवासन्महाभागा भ्रष्टपक्षाः खगा इव&lt;br&gt;&#xA;किमिदं किन्विदमिति धिक्कष्टमिति चापरे&lt;br&gt;&#xA;एवमुक्त्वा वीक्षमाणास्स्वर्गे विगतचेतसः&lt;br&gt;&#xA;अहङ्कारेण महता वसुधायां निपातिताः&lt;br&gt;&#xA;मोहस्य वशमागम्य सर्व एव विचेतसः&lt;br&gt;&#xA;न किञ्चिदभिजानन्ति धर्मस्य गमनाय वा&lt;br&gt;&#xA;यदा विमनसस्सर्वे खगाः खात्पतिता इव&lt;br&gt;&#xA;अथैतान्नारदोवाच हर्षादिदमथो वचः&lt;br&gt;&#xA;नारदः-&lt;br&gt;&#xA;किमुद्वीक्षथ मोहस्था नाकपृष्ठं यियासवः&lt;br&gt;&#xA;दुर्लभोऽयं गुणो भूयो भवतां नष्टधर्मिणाम्&lt;br&gt;&#xA;अहङ्कारेण महता नष्टो धर्मस्सनातनः&lt;br&gt;&#xA;एवं गते न पश्यामि स्वर्गं गन्तुं यथा पुरा&lt;br&gt;&#xA;एते स्थ ऋषयस्सर्वे पक्षहीनाः खगा इव&lt;br&gt;&#xA;तेन धर्मातिलोपेन चिन्तितेन दुरात्मना&lt;br&gt;&#xA;एते स्थ सर्वे संवृत्ता निराशा गमनं प्रति&lt;br&gt;&#xA;नद्यास्तीरे शुभे पुण्ये धर्मं कुरुत यत्नतः&lt;br&gt;&#xA;द्वैपायनः-&lt;br&gt;&#xA;तस्य तद्वचनं श्रुत्वा ऋषयो दिव्यचेतसः&lt;br&gt;&#xA;तं नारदमृषिश्रेष्ठं प्रह्वा भूत्वाऽथ तेऽब्रुवन्&lt;br&gt;&#xA;ऋषयः-&lt;br&gt;&#xA;पुनरस्मद्विधैर्भूयो नाकपृष्ठं तपोधन&lt;br&gt;&#xA;अधिष्ठातुं कथं वाऽपि न भवेद्धर्मसङ्करः&lt;br&gt;&#xA;व्यासः-&lt;br&gt;&#xA;तेषां तु वचनं श्रुत्वा नारदः पुनरब्रवीत्&lt;br&gt;&#xA;नारदः-&lt;br&gt;&#xA;मुहूर्तं ध्यानमास्थाय योगमागम्य वै शुभम्&lt;br&gt;&#xA;अहङ्कारस्य जानीध्वमृषयो दारुणं बलम्&lt;br&gt;&#xA;किमाशाऽस्य तु पापस्य कर्मणश्चरितस्य वै&lt;br&gt;&#xA;अहो फलमनार्यस्य दुष्कृतस्य महत्त्विदम्&lt;br&gt;&#xA;यदेवं प्राप्यते दोषः अहङ्कारो महर्षिभिः&lt;br&gt;&#xA;किं तद्वर्षसहस्राणि तप्तस्य तपसः फलम्&lt;br&gt;&#xA;कृतं नष्टं पुरा त्विष्टं नियमः क्व च वै दमः&lt;br&gt;&#xA;यदूर्ध्वबाहुभिश्शान्तैः क्व नु तस्य फलं गतम्&lt;br&gt;&#xA;यदर्थं चार्चिता देवाः पितरश्च तपोधनाः&lt;br&gt;&#xA;क्व नु तस्य फलं विप्रास्तपसोऽत्र तु वै गतम्&lt;br&gt;&#xA;एते कर्तव्यधर्मास्स्थ पुनरेव यथा पुरा&lt;br&gt;&#xA;एवं गते न पश्यामि गमनं वस्त्रिविष्टपम्&lt;br&gt;&#xA;अहङ्कारप्रभावेन तेन संशयिता गतिः&lt;br&gt;&#xA;अहमप्यनुगन्ता वै केवलं न तु कर्मणा&lt;br&gt;&#xA;अनेन कारणेनाहमेवं संशयमात्मनि&lt;br&gt;&#xA;तदियं प्रवरस्रोता नदी पुण्यजला शुभा&lt;br&gt;&#xA;कर्तव्यो धर्म इह तु यदि नास्ति नभोगतिः&lt;br&gt;&#xA;वायुभक्षा निराहारा नियता विजितेन्द्रियाः&lt;br&gt;&#xA;इह धर्मं सुनिभृता भवन्तः कर्तुमर्हथ&lt;br&gt;&#xA;इह देवेश्वरेणापि वासवेन महात्मना&lt;br&gt;&#xA;धर्म उग्रस्सुचरितो वितमायाः पुरोपरि&lt;br&gt;&#xA;इह देवेन देव्या च रुद्रेण सुमहत्तपः&lt;br&gt;&#xA;तप्तं वर्षसहस्राणि दिव्येन विधिना पुरा&lt;br&gt;&#xA;इमां सरिद्वरां प्राप्य विष्णुनाऽपि महात्मना&lt;br&gt;&#xA;शुभं जलमुपस्पृश्य प्राप्तो दुस्तरसङ्क्षयः&lt;br&gt;&#xA;एष प्रभावो धर्मज्ञा नद्या अस्या न संशयः&lt;br&gt;&#xA;चरित्वेह ततः पुण्यं गमिष्यथ शुभां गतिम्&lt;br&gt;&#xA;व्यासः-&lt;br&gt;&#xA;यदा विमनसस्सर्वे परं दैन्यमुपागताः&lt;br&gt;&#xA;सर्वानेव महात्मानस्ततस्तान्नारदोऽब्रवीत्&lt;br&gt;&#xA;नारदः-&lt;br&gt;&#xA;दैन्यमेतत्परित्यज्य सर्वकार्यावसादकम्&lt;br&gt;&#xA;श्रोतुमर्हथ ते सर्वे प्रयतेनान्तरात्मना&lt;br&gt;&#xA;यच्च वक्ष्यामि तत्कार्यं भवद्भिः कार्यसाधनम्&lt;br&gt;&#xA;सर्वथा मानमुत्सृज्य विनयेन दमेन च&lt;br&gt;&#xA;यदिदं वचनं मेऽद्य करिष्यथ तपोधनाः&lt;br&gt;&#xA;इदं मुहूर्तमाकाशं यथामूर्वं गमिष्यथ&lt;br&gt;&#xA;यदि मद्वचनं सर्वे यथोक्तमनुतिष्ठथ&lt;br&gt;&#xA;अस्मिन्मुहूर्ते सर्वेषां कल्मषं नाशमेष्यति&lt;br&gt;&#xA;अनृतं नोक्तपूर्वं मे मुनिरस्मि धृतव्रताः&lt;br&gt;&#xA;तद्वचश्श्रूयतां साधु नारदोऽस्मि धृतव्रताः&lt;br&gt;&#xA;धर्मो वस्त्यक्तमानानां स्वर्गश्चैव भविष्यति&lt;br&gt;&#xA;इदं मुहूर्तं सर्वेषां मद्वाक्यं परिगृह्य तु&lt;br&gt;&#xA;भावश्रेयांसि धर्म्याणि वाक्यानि सुहृदां सदा&lt;br&gt;&#xA;क्रियतामविचारेण ममेदं वचनं हितम्&lt;br&gt;&#xA;संवर्तस्य हितार्थाय यथावदिह लप्स्यथ&lt;br&gt;&#xA;कथयिष्यामि वस्सम्यक्सर्वेषामेव साधुषु&lt;br&gt;&#xA;श्रुत्वा क्षमाक्षमं ज्ञात्वा यद्धितं तत्करिष्यथ&lt;br&gt;&#xA;शाश्वतं च ध्रुवं चैव यथास्थानं गमिष्यथच&lt;br&gt;&#xA;द्वैपायनः-&lt;br&gt;&#xA;ते तस्य वचनं श्रित्वा तदा ऋषिवरा नृप&lt;br&gt;&#xA;हर्षेणोत्फुल्लनयनास्सर्व एव तदाऽभवन्&lt;br&gt;&#xA;तं भृगुः प्रयतो भूत्वा देवर्षिं नारदं तदा&lt;br&gt;&#xA;उवाच पुरुषश्रेष्ठ विस्मयाद्रुचिरं वचः&lt;br&gt;&#xA;भृगुः-&lt;br&gt;&#xA;किन्नु तद्दैवतं ब्रह्म व्रतं वा नियमोऽपि वा&lt;br&gt;&#xA;यत्कृत्वा च मुनिश्रेष्ठ नाकपृष्ठं लभेमहि&lt;br&gt;&#xA;सर्वदा नैतदाश्चर्यं देवर्षे तव यन्मतम्&lt;br&gt;&#xA;अस्माकमनुकम्पार्थं यत्त्वं वदसि धार्मिक&lt;br&gt;&#xA;ततो वद हितं वाक्यं पापमेतत्प्रमार्जितम्&lt;br&gt;&#xA;को वा स नियमो विप्र समाधेयो हि नः पुनः&lt;br&gt;&#xA;तदेते वै वयं सर्वे ऋषयो मुनिसत्तम&lt;br&gt;&#xA;बद्धाञ्जलिपुटाः प्रह्वास्तपसा यो प्रसादने&lt;br&gt;&#xA;व्यासः-&lt;br&gt;&#xA;तत्तु धर्मात्मनश्श्रुत्वा भृगोर्वाक्यं महायशाः&lt;br&gt;&#xA;कृताञ्जलिपुटांस्तांश्च ऋषीन्दृष्ट्वा महामुनिः&lt;br&gt;&#xA;ततः प्रहस्य तद्वाक्यं नारदो मुनिसत्तमः&lt;br&gt;&#xA;सर्वानेव समासीनानिदं वचनमब्रवीत्&lt;br&gt;&#xA;नारदः-&lt;br&gt;&#xA;हन्त वः कथयिष्यामि सर्व एव निबोधत&lt;br&gt;&#xA;क्षमं चाप्यनुकूलं च स्वर्गाय च हिताय च&lt;br&gt;&#xA;एष शैलवरे बालो मित्रावरुणसम्भवः&lt;br&gt;&#xA;अगस्त्यो नाम धर्मात्मा भास्करे तप आस्थितः&lt;br&gt;&#xA;धैर्येण तपसा चैव धर्मेण च दमेन च&lt;br&gt;&#xA;न तुल्यो विद्यते यस्य सर्वेषां भवतामपि&lt;br&gt;&#xA;तं बालमुग्रतपसं धर्मात्मानमनिन्दितम्&lt;br&gt;&#xA;अभिगच्छत सन्त्यज्य ऋषयो मानमात्मनः&lt;br&gt;&#xA;यदि मानं च मोहं च त्यक्त्वा दर्पं च केवलम्&lt;br&gt;&#xA;अभिगच्छत तं बालं गमिष्यथ यथा पुरा&lt;br&gt;&#xA;स ह्यर्क इव तेजस्वी भास्करे पर्वतोत्तमे&lt;br&gt;&#xA;तपश्चरति लोकस्य स्वस्तिहेतोर्धृतं वचः&lt;br&gt;&#xA;न तुल्यस्तेजसा तस्य धर्मेण च दमेन च&lt;br&gt;&#xA;उपतिष्ठत तं सर्वे वरदं मुनिपुङ्गवम्&lt;br&gt;&#xA;व्यासः-&lt;br&gt;&#xA;ततस्तस्य वचश्श्रुत्वा नारदस्य महात्मनः&lt;br&gt;&#xA;हृष्टेन मनसा सर्वे तस्य वाक्यमधिष्ठिताः&lt;br&gt;&#xA;नारदं ते तथेत्युक्त्वा सर्वे कृत्वा प्रदक्षिणम्&lt;br&gt;&#xA;प्रसन्नमनसो वीर जग्मुस्ते भास्करं गिरिम्&lt;br&gt;&#xA;ते तं गिरिवरं पुण्यं सर्वकालफलद्रुमम्&lt;br&gt;&#xA;अधिरुह्य यतात्मानस्सर्वतः प्रत्यलोकयन्&lt;br&gt;&#xA;स तु पर्वतराजस्य भास्करस्यांशुमानिव&lt;br&gt;&#xA;उपर्युपरि धर्मात्मा चरत्युग्रं तपश्शुचिः&lt;br&gt;&#xA;तं दृष्ट्वा विस्मितास्सर्वे ऋषयश्शत्रुसूदन&lt;br&gt;&#xA;तस्मान्नातर्कयंस्ते तद्यदुक्तं नारदेन वै&lt;br&gt;&#xA;ततस्त्वधिगतास्सर्वे तं बालमृषिसत्तमाः&lt;br&gt;&#xA;अष्टाशीतिसहस्राणि प्रयतानि यतानि च&lt;br&gt;&#xA;सर्वेषां वचनात्तेषां भृगुस्तत्र यतव्रतः&lt;br&gt;&#xA;अब्रवीत्तं महात्मानं दीप्यमानं स्वतेजसा&lt;br&gt;&#xA;भृगुः-&lt;br&gt;&#xA;अगस्त्य श्रेष्ठ साधूनां नित्यं सुचरितव्रत&lt;br&gt;&#xA;श्रोतुमर्हसि धर्मज्ञ वचो मुनिवरात्मज&lt;br&gt;&#xA;वयं दैवतदृष्टेन अहङ्कारेण लङ्घिताः&lt;br&gt;&#xA;दममुत्सृज्य धर्मेण रागस्पृष्टा विमोहिताः&lt;br&gt;&#xA;भवत्प्रसादादिच्छामि गन्तुमिष्टां शुभां गतिम्&lt;br&gt;&#xA;अहङ्कारादिदग्धानां सर्वेषां शरणं भव&lt;br&gt;&#xA;अष्टाशीतिसहस्राणि मोक्षयित्वा भवानिमान्&lt;br&gt;&#xA;कल्मषादतिधर्मेण शश्वल्लोकानवाप्स्यसि&lt;br&gt;&#xA;दानेनानेन धर्मस्य महर्षे मुनिसत्तम&lt;br&gt;&#xA;आत्मानं च पितॄंश्चैव जीवलोकं च तारय&lt;br&gt;&#xA;वयं त्वां प्रयतास्सर्वे स्वर्गहेतोरुपस्थिताः&lt;br&gt;&#xA;अष्टाशीतिसहस्राणि तारयेमानि तेजसा&lt;br&gt;&#xA;वयं त्वभिगतास्सर्वे भवतस्स्वर्गकाङ्क्षिणः&lt;br&gt;&#xA;आशया त्वत्सकाशाच्च काङ्क्षमाणाश्शिवं पदम्&lt;br&gt;&#xA;यथार्थं कुरु धर्मज्ञ ऋषीणामिह चागमम्&lt;br&gt;&#xA;अर्हसे तेजसा तेन रक्षितुं शरणागतान्&lt;br&gt;&#xA;द्वैपायनः-&lt;br&gt;&#xA;स तानृषिगणान्दृष्ट्वा अगस्त्यश्शरणागतान्&lt;br&gt;&#xA;बद्धाञ्जलिपुटान्सर्वान्प्रहृष्टवदनोऽभवत्&lt;br&gt;&#xA;प्रत्यर्चयित्वा सर्वान्वै विनयेनोपगम्य तु&lt;br&gt;&#xA;कृताञ्जलिरुवाचेदं सर्वान्स ऋषिसत्तमान्&lt;br&gt;&#xA;अगस्त्यः-&lt;br&gt;&#xA;सुस्वागतं वो भवतु साधूनां सर्शस्त्विह&lt;br&gt;&#xA;स्वमाश्रमपदं तावदृषीणां भावितात्मनाम्&lt;br&gt;&#xA;द्वैपायनः-&lt;br&gt;&#xA;ततस्तेष्वर्हतः कृत्वा स चातिथिविधिं द्विजः&lt;br&gt;&#xA;उपविश्य यथान्यायं प्रश्रयावनतस्स्थितः&lt;br&gt;&#xA;अगस्त्यस्तांस्ततस्सर्वान्कृताञ्जलिरभाषत&lt;br&gt;&#xA;अगस्त्यः-&lt;br&gt;&#xA;नमो भगवतामस्तु सर्वेषामेव वस्समम्&lt;br&gt;&#xA;पुत्रोऽहं भवतां साधु शिष्यो वा प्रणतोऽब्रुवम्&lt;br&gt;&#xA;का शक्तिर्मम बालस्य मुनेरकृतकर्मणः&lt;br&gt;&#xA;भवतामभयं दातुं स्वर्गं प्रापयितुं तथा&lt;br&gt;&#xA;मुनेः कर्तव्यधर्मोऽयं केवलं किञ्चिदेव हि&lt;br&gt;&#xA;नाम धर्म इति श्रुत्वा किञ्चिन्नियमवानहम्&lt;br&gt;&#xA;कुतो धर्मः कुतः पुण्यं कुतो दानं कुतो दमः&lt;br&gt;&#xA;येन दद्यामहं धर्मं भवतां स्वर्गकाङ्क्षिणाम्&lt;br&gt;&#xA;प्रसीदत न मे रोषं यूयं वै कर्तुमर्हथ&lt;br&gt;&#xA;सम्भावयामि नात्मानं येन दद्यामहोऽभयम्&lt;br&gt;&#xA;व्यासः-&lt;br&gt;&#xA;तदेतद्वचनं श्रुत्वा  मुनेस्तस्य महात्मनः&lt;br&gt;&#xA;चक्रुस्ते गमने बुद्धिं तामेव वितमां तदा&lt;br&gt;&#xA;ततस्त्वगस्त्यस्सहसा तानुवाच धृतव्रतः&lt;br&gt;&#xA;अष्टाशीतिसहस्राणि ऋषीणां भावितात्मनाम्&lt;br&gt;&#xA;शिरस्यञ्जलिना बालः प्रणम्य शिरसा ह्यपि&lt;br&gt;&#xA;इदं वचनमिष्टात्मा सर्वानेव तदाऽब्रवीत्&lt;br&gt;&#xA;अगस्त्यः-&lt;br&gt;&#xA;न गन्तव्यमलं तावत्सर्वैर्ऋषिगणैरितः&lt;br&gt;&#xA;दास्यामि यदि शक्ष्यामि स्वर्गीयं भवतां वचः&lt;br&gt;&#xA;गमिष्यथ यथापूर्वं यदि धर्मो भविष्यति&lt;br&gt;&#xA;मुहूर्तं स्थीयतां तावद्यावत्तावदुपस्पृशे&lt;br&gt;&#xA;व्यासः-&lt;br&gt;&#xA;स गत्वा वितमां पुण्यामृषिस्त्वरितमात्मवान्&lt;br&gt;&#xA;यथाविधिरुपस्पृश्य ततस्त्वभ्याजगाम ह&lt;br&gt;&#xA;ततः पूर्वां दिशं धीमानधिष्ठाय कृताञ्जलिः&lt;br&gt;&#xA;हृष्टेन मनसोवाच स्थितो ह्यूर्ध्वमुदङ्मुखः&lt;br&gt;&#xA;अगस्त्यः-&lt;br&gt;&#xA;यद्यस्ति सुकृतं किञ्चिद्देवता वा सुपूजिताः&lt;br&gt;&#xA;अष्टाशीतिसहस्राणि यान्त्वेतानि यथा पुरा&lt;br&gt;&#xA;ध्रवाय चास्तु सर्वेषां स्वर्गं स्थानं महात्मनाम्&lt;br&gt;&#xA;मम सत्येन तपसा नियमेन दमेन च&lt;br&gt;&#xA;व्यासः-&lt;br&gt;&#xA;एतस्य वचनस्यान्ते ततस्ते भरतर्षभ&lt;br&gt;&#xA;अष्टाशीतिसहस्राणि मुनीनां पुण्यकर्मणाम्&lt;br&gt;&#xA;वचनं श्रूयते तत्र साधु साध्वित्यनन्तरम्&lt;br&gt;&#xA;ऋषयः-&lt;br&gt;&#xA;साधु पुत्र सुपुत्रस्त्वं मित्रस्य वरुणस्य च&lt;br&gt;&#xA;साधु सत्त्ववतां श्रेष्ठ साधु सत्यवतां वर&lt;br&gt;&#xA;साधु दानमिदं पुण्यं साधु ब्रह्मण्यता च ते&lt;br&gt;&#xA;त्वत्प्रसादाद्वयं सर्वे नाकपृष्ठमिदं क्षणात्&lt;br&gt;&#xA;प्राप्तवन्तो यथापूर्वमहो दानं तवाक्षयम्&lt;br&gt;&#xA;व्यासः-&lt;br&gt;&#xA;नेदुर्दुन्दुभयस्स्वर्गे अहो दानफलस्य वै&lt;br&gt;&#xA;घुष्यते चाप्यहो दानं त्रिभिर्लोकैर्महामुनेः&lt;br&gt;&#xA;देवा महोरगा यक्षा गन्धर्वास्सिद्धचारणाः&lt;br&gt;&#xA;अगस्त्यं पुरुषश्रेष्ठं पुष्पवर्षैरवाकिरन्&lt;br&gt;&#xA;गन्धर्वा गीतघोषेण विचित्रैर्वादितैस्तथा&lt;br&gt;&#xA;अहो दानं घोषयन्तो अगस्त्यं पूजयन्ति वै&lt;br&gt;&#xA;ऊर्वशी मेनका रम्बा श्यामा काली तथैव च&lt;br&gt;&#xA;रामा योजनगन्धा च गन्धकाली तथैव च&lt;br&gt;&#xA;वराप्सरो नृत्यन्त अगस्त्यं पुरुषर्षभ&lt;br&gt;&#xA;अहो दानं घोषयन्ति शतशश्चैव मानद&lt;br&gt;&#xA;मनोरमं सुसंहृष्टा देवगन्धर्वपन्नगाः&lt;br&gt;&#xA;घोषयन्तो महानादमगस्त्ये मुदितास्तदा&lt;br&gt;&#xA;तिष्ठन्त्यभिगतास्स्वर्गं साधु साध्वित्यथोऽब्रुवन्&lt;br&gt;&#xA;ध्रुवं ते चाप्यहो दानं तस्य लोकास्त्रयस्तदा&lt;br&gt;&#xA;दिव्यपुष्पधरा मेघास्सर्वतस्समुपस्थिताः&lt;br&gt;&#xA;ववृषुः पुष्पवर्षाणि अगस्यस्याश्रमं प्रति&lt;br&gt;&#xA;एवं तदा महाराज अगस्त्ये साधु वादिनः&lt;br&gt;&#xA;घुष्यते चाप्यहो दानं सर्वतो भरतर्षभ&lt;br&gt;&#xA;तस्मिन्दाने घुष्यमाणे ब्रह्मर्षेस्तस्य वै तदा&lt;br&gt;&#xA;नारदः परमाश्चर्यमद्भुतं प्रतिवीक्ष्य तु&lt;br&gt;&#xA;स तस्माद्वितमातीरादुत्थाय मुनिपुङ्गवः&lt;br&gt;&#xA;हर्षेण महता युक्तो भास्करं गिरिमारुहत्&lt;br&gt;&#xA;सोऽधिरुह्य महाप्राज्ञः पश्यते बालकं मुनिम्&lt;br&gt;&#xA;निर्विकारं तदाऽऽसीनं धैर्येण महताऽन्वितम्&lt;br&gt;&#xA;तं दृष्ट्वा नारदो बालमगस्त्यं मुनिसत्तमम्&lt;br&gt;&#xA;देवर्षिर्वर्धयामास हर्षादमरसन्निभम्&lt;br&gt;&#xA;नारदः-&lt;br&gt;&#xA;दिष्ट्या वर्धसि धर्मज्ञ ध्रुवाय मुनिसत्तम&lt;br&gt;&#xA;भवता विजिता लोका हितकाम्य महामुने&lt;br&gt;&#xA;अष्टाशीतिसहस्राणि प्रापयित्वा नभस्तलम्&lt;br&gt;&#xA;तदेतद्भवताऽवाप्तं महादानं महोदयम्&lt;br&gt;&#xA;नैतदिन्द्रादिभिर्देवैरवाप्तमृषिभिर्न च&lt;br&gt;&#xA;यत्त्वयाऽद्य महाप्राज्ञ प्राप्तं बालेन केवलम्&lt;br&gt;&#xA;स्वर्गीयमेतद्धर्मज्ञ ध्रुवाय मुनिसत्तम&lt;br&gt;&#xA;भवता विजिता लोकास्सर्वलोकहितैषिणा&lt;br&gt;&#xA;कर्तव्यो बहुलश्चैव त्वया धर्मो ह्यसंशयम्&lt;br&gt;&#xA;भवानस्मिन्युगे पूर्वे ऋषिरेको गुणैस्स्मृतः&lt;br&gt;&#xA;भविष्यसि महाप्राज्ञ ध्रुवश्शाश्वत अव्ययः&lt;br&gt;&#xA;व्यासः-&lt;br&gt;&#xA;तस्य तद्वचनं श्रित्वा नारदस्य महात्मनः&lt;br&gt;&#xA;अभिवाद्य यथान्यायमिदं वचनमब्रवीत्&lt;br&gt;&#xA;अगस्त्यः-&lt;br&gt;&#xA;भगवान्केवलं बाल्यादवाप्तं तपसा विभो&lt;br&gt;&#xA;मयाऽद्य कथमप्युक्तं कृते तेषां महात्मनाम्&lt;br&gt;&#xA;ते गतास्सहसा सर्वे वचनान्मम नारद&lt;br&gt;&#xA;नाकपृष्ठं महात्मानस्स हि धर्मस्समार्जितः&lt;br&gt;&#xA;व्यासः-&lt;br&gt;&#xA;अगस्त्यवचनं श्रुत्वा नारदो भरतर्षभ&lt;br&gt;&#xA;उवाच परमप्रीतस्तद्वाक्यमभिपूजयन्&lt;br&gt;&#xA;नारदः-&lt;br&gt;&#xA;किं नाम बुध्यसेऽऽत्मानमगस्ते पूर्वनिर्जितान्&lt;br&gt;&#xA;लोकास्त्वया महाप्राज्ञ धर्मेण महाता चिरम्&lt;br&gt;&#xA;भवानेको मुनिः पूर्वं वृषभो नाम नामतः&lt;br&gt;&#xA;यदा च वर्षकोटिं वै युगमासीन्महाव्रत&lt;br&gt;&#xA;दिव्यसङ्कल्पकं नाम पूर्वकल्पे कृते युगे&lt;br&gt;&#xA;यदा द्वीपिन्समुद्रांश्च पर्वतांश्च वनानि च&lt;br&gt;&#xA;विष्णुस्सङ्कल्पयामास सहितः पद्मयोनिना&lt;br&gt;&#xA;तदाऽपि हि भवाञ्जातस्सलिलाद्धि स्वयं प्रभो&lt;br&gt;&#xA;पुष्कराच्च यथा ब्रह्मा यथा तोयाच्च पावकः&lt;br&gt;&#xA;तथा त्वमपि धर्मज्ञ स्यम्भूस्सलिलोद्भवः&lt;br&gt;&#xA;एवं हि कथयामास वरदः पद्मसम्भवः&lt;br&gt;&#xA;तव सर्वं महाप्राज्ञ पूर्वजन्म तपोमयम्&lt;br&gt;&#xA;तन्न तेऽऽत्मा न सञ्ज्ञेयः पूर्वजन् प्रबुध्यताम्&lt;br&gt;&#xA;अगस्त्यः-&lt;br&gt;&#xA;यथा तथाऽस्तु भगवान्दिष्ट्या ते ऋषयो गताः&lt;br&gt;&#xA;दिष्ट्या ते न वृथा सत्या भगवान्वागुदाहृता&lt;br&gt;&#xA;अहङ्कारकृतं मन्ये न च सत्यं ममान्यथा&lt;br&gt;&#xA;न स्मराम्यनृतं तात कदाचिदपि भाषितम्&lt;br&gt;&#xA;व्यासः-&lt;br&gt;&#xA;नारदस्तु वचस्तस्य प्रतिपूज्य महात्मनः&lt;br&gt;&#xA;प्रदक्षिणं च तं कृत्वा वर्धयित्वा च भारत&lt;br&gt;&#xA;जगाम त्रिदिवं तात तदा देवर्षिभिर्वृतः&lt;br&gt;&#xA;पूज्यमानो महाराज देवगन्धर्वचारणैः&lt;br&gt;&#xA;व्यासः-&lt;br&gt;&#xA;युधिष्ठिर महाप्राज्ञ श्रूयतां परमद्भुतम्&lt;br&gt;&#xA;यच्छ्रुत्वा मनुजश्रेष्ठ नरो मुच्येत किल्बिषात्&lt;br&gt;&#xA;प्रयाणे चोपयाने च राज्ञां मङ्गल्यमिच्छताम्&lt;br&gt;&#xA;स्त्रीणां प्रसवकाले च मङ्गल्यं भरतर्षभ&lt;br&gt;&#xA;अभिषेककाले राज्ञां च कुमाराणां च मङ्गलम्&lt;br&gt;&#xA;निबोधस्वेदमाश्चर्यमनुभूतमगस्तिना&lt;br&gt;&#xA;यत्ते श्रुत्वा नरश्रेष्ठ कल्मषं नाशमेष्यति&lt;br&gt;&#xA;भविष्यति न दुस्स्वप्नः पापं न प्रभविष्यति&lt;br&gt;&#xA;नित्यं स्वस्तिकरं धन्यं पुत्रपौत्रे भविष्यति&lt;br&gt;&#xA;भविष्यति महाराज जीवलोकस्य पावनम्&lt;br&gt;&#xA;तदिदं कथयिष्यामि कुन्तीपुत्र निबोध मे&lt;br&gt;&#xA;पुरा द्वादशवर्षेण यदवाप्तमगस्तिना&lt;br&gt;&#xA;स कदाचिन्महाराज महात्मा कुम्भसम्भवः&lt;br&gt;&#xA;उपवासस्य महतस्समाप्तौ नियतव्रतः&lt;br&gt;&#xA;उपविष्टश्शुचिस्स्नातस्समाधौ सुधृतव्रतः&lt;br&gt;&#xA;ततस्तु सहसा ह्येव उत्पपात महातपाः&lt;br&gt;&#xA;स जगाम तदाऽकाशं वायुनेच समुद्धतः&lt;br&gt;&#xA;देवगन्धर्वचरितां गतिं सिद्धनिषेविताम्&lt;br&gt;&#xA;स सिद्धचारणाकीर्णां विद्याधरनिषेविताम्&lt;br&gt;&#xA;प्राप्यान्तरिक्षं भगवान्किंस्वित्किमिति चाब्रवीत्&lt;br&gt;&#xA;स सप्तमपथं गत्वा पवनस्य महातपाः&lt;br&gt;&#xA;पश्यते विमलास्सर्वा दिशो दश नृपोत्तम&lt;br&gt;&#xA;विमानानि च देवानां पर्वतांश्च वनानि च&lt;br&gt;&#xA;महानुभावान्यक्षांश्च सर्वतः प्रविलोकयन्&lt;br&gt;&#xA;देवतानां निकेतानि दिव्यानि भवनानि च&lt;br&gt;&#xA;गन्धर्वनगरं चैव तत्र तत्रान्ववैक्षत&lt;br&gt;&#xA;सप्तद्वीपवतीं रम्यां बहुपर्वतशोभिताम्&lt;br&gt;&#xA;पट्टणागारकीर्णां च चतुस्सागरमण्डिताम्&lt;br&gt;&#xA;सोऽपश्यत महीं रम्यामगस्त्यो भरतर्षभ&lt;br&gt;&#xA;दिव्येन चक्षुषा राजन्दैवतानि च भारत&lt;br&gt;&#xA;ततस्त्वाकाशमाविश्य सप्तवायुपथां गतिम्&lt;br&gt;&#xA;अगस्त्यो नीयते राजन्धर्मेण भरतर्षभ&lt;br&gt;&#xA;स पश्यति नभो दीप्तं ज्वालार्चिर्भिर्निरन्तरम्&lt;br&gt;&#xA;धूमान्धकारसञ्छन्नं प्रदीप्तवनसन्निभम्&lt;br&gt;&#xA;तं दृष्ट्वा व्यथितश्चासीत्स तदा कुम्भसम्भवः&lt;br&gt;&#xA;किमेतदिति चाविग्नश्चक्रे संस्थामवस्थिताम्&lt;br&gt;&#xA;ततस्तु सहसाऽऽगत्य दैवतं पुरुषाकृति&lt;br&gt;&#xA;तस्थौ वै पुरतस्तस्य अगस्त्यस्य कृताञ्जलिः&lt;br&gt;&#xA;स तु तं प्रश्रयादेव उपसङ्गम्य चाब्रवीत्&lt;br&gt;&#xA;अगस्त्यः प्रयतो नित्यं शुचिना चैव चेतसा&lt;br&gt;&#xA;अगस्त्यः-&lt;br&gt;&#xA;ब्राह्मणोऽस्मि महाभाग कथमप्यागतो नभः&lt;br&gt;&#xA;ततः प्रदीप्तमालोक्य शङ्कितस्साधु कथ्यताम्&lt;br&gt;&#xA;सशरीरतया नेदं विदितं मे यथाविधम्&lt;br&gt;&#xA;ततोऽस्मि व्यथितो देव तत्प्रसीद वदस्व मे&lt;br&gt;&#xA;द्वैपायनः-&lt;br&gt;&#xA;एवं पृष्टं तदा राजन्मुनिना दैवतं तु तत्&lt;br&gt;&#xA;सत्कृत्य वचनं तस्य ततो वचनमब्रवीत्&lt;br&gt;&#xA;देवः-&lt;br&gt;&#xA;अवगच्छाम्यगस्त्य त्वामृषिं परमधार्मिकम्&lt;br&gt;&#xA;सशरीरमनुप्राप्तमतोऽहं समुपस्थितः&lt;br&gt;&#xA;इदं खलु नभस्सर्वमग्निरेव धृतव्रत&lt;br&gt;&#xA;ततो ज्योतिषमित्युक्तं कारणेन न संशयः&lt;br&gt;&#xA;ज्योतींष्येतास्तारका वै नक्षत्राणि ग्रहांस्तथा&lt;br&gt;&#xA;नित्यं तापयते चापि सहस्रार्चिर्दिवाकरः&lt;br&gt;&#xA;इदं तु दहनाकारं यत्पश्यसि धृतव्रत&lt;br&gt;&#xA;स्वर्ग्यस्तत्र महातेजा दाहनं पावकस्य च&lt;br&gt;&#xA;तत्रार्चिष्मान्हुतवहो लोकत्रयचरो महान्&lt;br&gt;&#xA;स्वयमग्निस्स्थितो विप्र अतो दीप्तमिदं नभः&lt;br&gt;&#xA;अत्रस्थमधिगच्छन्ति देवास्सर्षिगणास्तदा&lt;br&gt;&#xA;अत्रस्थं वरदं देवं सर्वदेवनमस्कृतम्&lt;br&gt;&#xA;अधिगच्छति देवानां शान्त्यर्थं मधुसूदनः&lt;br&gt;&#xA;अत्रस्थं दैवतैर्ब्रह्म जीवलोकश्च निर्मितः&lt;br&gt;&#xA;पर्वताश्च समुद्राश्च द्वीपाश्च सरितस्तथा&lt;br&gt;&#xA;एतत्तत्प्रथमं स्थानमग्नेस्त्रैलोक्यपूजितम्&lt;br&gt;&#xA;प्रदीप्तं यत्त्वमालोक्य शङ्कितपऽभूर्द्विजोत्तम&lt;br&gt;&#xA;तदेतन्निर्विशङ्कस्त्वं मुने प्रविश मा व्यथा&lt;br&gt;&#xA;नतदं धर्मात्मना दीप्तं नभः पवनशीतलम्&lt;br&gt;&#xA;व्यासः-&lt;br&gt;&#xA;तस्य तद्वचनं श्रुत्वा दैवतस्य धृतव्रतः&lt;br&gt;&#xA;सत्कृत्य तदसम्मोहाद्विवेश स मुनिर्नभः&lt;br&gt;&#xA;स पश्यमानस्तत्रस्थान्देवानृषिगणान्तथा&lt;br&gt;&#xA;जगाम दृश्यमानश्च पूज्यमानश्च तैरपि&lt;br&gt;&#xA;स तन्नभो महातेजा विवेश हिमशीतलम्&lt;br&gt;&#xA;महर्षिर्दैवताकीर्णं पद्मैरिव जलाशयम्&lt;br&gt;&#xA;तत्रस्थानि विमानानि दैवतानां ददर्श च&lt;br&gt;&#xA;सध्वजानि पताकाश्च सविमानान्सतोरणान्&lt;br&gt;&#xA;गन्धर्वांश्चैव धर्मात्मा प्रनृत्तांश्चाप्सरोगणान्&lt;br&gt;&#xA;सोऽपश्यत महातेजास्तस्मिन्हौताशने हि खे&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/307/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/307/</guid>
      <description>&lt;p&gt;युधिष्ठिरः-&lt;br&gt;&#xA;कथं निर्वेदमापन्नश्शुको वैयासकिः पुरा&lt;br&gt;&#xA;एतदिच्छामि कौरव्य श्रोतुं कौतूहलं हि मे&lt;br&gt;&#xA;भीष्मः-&lt;br&gt;&#xA;प्राकृतेन स्ववृत्तेन चरन्तमकुतोभयम्&lt;br&gt;&#xA;अध्याप्य कृत्स्नं स्वाध्यायमन्वशिक्षयत स्वयम्&lt;br&gt;&#xA;व्यासः-&lt;br&gt;&#xA;धर्मं पुत्र निषेवस्व सुतीक्ष्णौ च हिमातपौ&lt;br&gt;&#xA;क्षुत्पिपासे च वायुं च जय नित्यं जितेन्द्रियः&lt;br&gt;&#xA;सत्यमार्जवमक्रोधमनसूयां दमं तपः&lt;br&gt;&#xA;अहिंसां चानृशंस्यं च विधिवत्परिपालय&lt;br&gt;&#xA;सत्ये तिष्ठ रतो धर्मे हित्वा सर्वमनार्जवम्&lt;br&gt;&#xA;देवतातिथिशेषेण यात्रां प्राणस्य पालय&lt;br&gt;&#xA;फेनमात्रोपमे देहे जीवे शकुनिवत्स्थिते&lt;br&gt;&#xA;अनित्येऽप्रियसंवासे कथं स्वपिषि पुत्रक&lt;br&gt;&#xA;अप्रमत्तेषु जाग्रत्सु नित्ययुक्तेषु शत्रुषु&lt;br&gt;&#xA;अन्तरं लिप्समानेषु बालस्त्वं नावबुध्यसे&lt;br&gt;&#xA;गण्यमानेषु वर्षेषु क्षीयमाणे तथाऽऽयुषि&lt;br&gt;&#xA;जीविते लुप्यमाने च किमुत्थाय न धावसि&lt;br&gt;&#xA;ऐहलौकिकमीहन्ते मांसशोणितवर्धनम्&lt;br&gt;&#xA;पारलौकिककार्येषु प्रसुप्ता भृशनास्तिकाः&lt;br&gt;&#xA;धर्माय येऽभ्यसूयन्ति बुद्धिमोहान्विता नराः&lt;br&gt;&#xA;अपथा गच्छतां तेषामनुयाताऽपि पीड्यते&lt;br&gt;&#xA;ये तु तुष्टास्सुनियतास्सत्यागमपरायणाः&lt;br&gt;&#xA;धर्म्यं पन्थानमारूढास्तानुपास्व च पृच्छ च&lt;br&gt;&#xA;उपधार्य मतं तेषां वृद्धानां धर्मदर्शिनाम्&lt;br&gt;&#xA;नियच्छ परया बुद्ध्या चित्तमुत्पथगामि वै&lt;br&gt;&#xA;अद्यकालिकया बुद्ध्या दूरे श्व इति निश्चयात्&lt;br&gt;&#xA;सर्वभक्षा न पश्यन्ति कर्मभूमिमचेतनाः&lt;br&gt;&#xA;धर्मं निश्श्रेणिमास्थाय किञ्चित्किञ्चित्समारुह&lt;br&gt;&#xA;कोशकारवदात्मानं वेष्टयन्नावबुध्यसे&lt;br&gt;&#xA;नास्तिकं भिन्नमर्यादं कूलघातमिव स्थितम्&lt;br&gt;&#xA;वामतः कुरु विस्रब्धं रथरेणुमिवोद्धृतम्&lt;br&gt;&#xA;कामक्रोधग्राहवतीं पञ्चेन्द्रियजलां नदीम्&lt;br&gt;&#xA;नावं धृतिमयीं कृत्वा सर्वदुर्गाणि सन्तर&lt;br&gt;&#xA;मृत्युनाऽभ्याहते लोके जरया परिवारिते&lt;br&gt;&#xA;अमोघासु पतन्तीषु धर्मयानेन सन्तर&lt;br&gt;&#xA;तिष्ठन्तं च शयानं च मृत्युरन्वेषते यदा&lt;br&gt;&#xA;निर्वृतिं लभते कस्माद्यस्मात्त्वं मृत्युना सितः&lt;br&gt;&#xA;सञ्चिन्वानकमेवैनं कामानामवितृप्तकम्&lt;br&gt;&#xA;वृकीवोरणमासाद्य मृत्युरादाय गच्छति&lt;br&gt;&#xA;क्रमशस्सञ्चितशिखो धर्मबुद्धिमयो महान्&lt;br&gt;&#xA;अन्धकारे प्रवेष्टव्ये दीपो यत्नेन धार्यताम्&lt;br&gt;&#xA;सम्पतन्देहजालानि कदाचिदिह मानुषे&lt;br&gt;&#xA;ब्राह्मण्यं लभते जन्तुस्तत्पुत्र परिपालय&lt;br&gt;&#xA;ब्राह्मणस्य तु देहोऽयं न कामार्थाय जायते&lt;br&gt;&#xA;इह क्लेशाय तपसे प्रेत्यानन्तसुखाय च&lt;br&gt;&#xA;ब्राह्मण्यं बहुभिरवाप्यते तपोभिस्तल्लब्ध्वा न रतिपरेण हेलितव्यम्&lt;br&gt;&#xA;स्वाध्याये तपसि दमे च सम्प्रयुक्तो मोक्षार्थी कुशलपरस्सदा यतस्व&lt;br&gt;&#xA;अव्यक्तप्रकृतिरयं कलाशरीरस्सूक्ष्मात्मा क्षणत्रुटिकानिमेषरोमा&lt;br&gt;&#xA;ऋत्वास्यस्समबलशुक्लकृष्णनेत्रो मासाङ्गो द्रवति वयोहयो नराणाम्&lt;br&gt;&#xA;तं दृष्ट्वा प्रसृतमजस्रमुग्रवेगं गच्छन्तं सततमिहाप्यवेक्षमाणम्&lt;br&gt;&#xA;चक्षुस्ते यदि न परप्रणेतृनेयं धर्मे ते भवतु मनः परं निशाम्य&lt;br&gt;&#xA;येऽमी तु प्रचलितधर्मकामवृत्ताः क्रोशन्तस्सततमनिष्टसम्प्रयोगात्&lt;br&gt;&#xA;क्लिश्यन्ते परिगतवेदनाशरीरा बह्वीभिस्सुभृशमधर्मवागुराभिः&lt;br&gt;&#xA;राजा धर्मपरस्सदा शुभगोप्ता समीक्ष्य सुकृतिनां दधाति लोकान्&lt;br&gt;&#xA;बहुधर्ममपि चरतः प्रतिदिशति सुखमनपगतं निरवद्यम्&lt;br&gt;&#xA;श्वानो भीषणका अयोमुखानि वयांसि बलगृध्रकुररपक्षिणां च सङ्घातम्&lt;br&gt;&#xA;उपाधिभिरसुखकृत्स्नपरमनिरये भृशमसुखमनुभवति दुष्कृतकर्मा&lt;br&gt;&#xA;उष्णां वैतरणीं महानदीमवगाढोऽसिपत्रवनविपन्नगात्रः&lt;br&gt;&#xA;परशुवनशयो निपतितो वसति महानिरयेषु भृशार्तः&lt;br&gt;&#xA;महापदानि कत्थसे न चाप्यवेक्षसे परम् चिरस्य मृत्युकारितामथागतां न बुध्यसे&lt;br&gt;&#xA;प्रयस्यतां किमास्यते समुत्थितं महद्भयम् अतिप्रमाथि दारुणं सुखस्य संविधीयताम्&lt;br&gt;&#xA;पुरा मृतः प्रणीयसे यमस्य राजशासनात् तवान्तकाय दारुणैः प्रयत्नमार्जवे कुरु&lt;br&gt;&#xA;पुरा समूलबन्धनं प्रभुर्हरत्यदुःखवत् तवेह जीवितं यमो न चास्ति तस्य वारकः&lt;br&gt;&#xA;पुरा विवाति मारुतो यमस्य यः पुरस्सरः पुरैक एव नीयसे कुरुष्व साम्परायिकम्&lt;br&gt;&#xA;पुरा स एक एव ते प्रयाति मारुतोऽन्तकः पुरा च विभ्रमन्ति ते दिशो महाभयागमे&lt;br&gt;&#xA;स्मृतिश्च सन्निरुध्यते पुरा तवैव पुत्रक समाकुलस्य गच्छतस्समाधिमुत्तमं कुरु&lt;br&gt;&#xA;शुभाशुभे कृताकृते प्रमादकर्मविप्लुते स्मरन्पुराऽनुतप्यसे स्मरस्व केवलं निधिम्&lt;br&gt;&#xA;पुरा जरा कलेबरं विजर्झरीकरोति भो बलाङ्गरूपहारिणी निधत्स्व केवलं निधिम्&lt;br&gt;&#xA;पुरा शरीरमन्तको भिनत्ति रोगसायकैः प्रसह्य जीवितक्षये तपो महत्समारभ&lt;br&gt;&#xA;पुरा वृका भयङ्करा मनुष्यदेहगोचरा अभिद्रवन्ति सर्वतो यतस्व पुण्यशीलने&lt;br&gt;&#xA;पुराऽन्धकारमेकतो न पश्यसि त्वरस्व वै पुरा हिरण्मयान्नगान्न पश्यसेऽद्रिमूर्धतः&lt;br&gt;&#xA;पुराऽत्र सङ्गता हि ते सुहृन्मुखाश्च शत्रवो विचारयन्ति दर्शनाद्वदस्व पुत्र यत्परम्&lt;br&gt;&#xA;धनस्य यस्य राजतो भयं न चास्ति चोरतो मृतश्च यन्न मुञ्चसे समार्जयस्व तद्धनम्&lt;br&gt;&#xA;न तत्र संविभज्यते स्वकर्मभिः परस्परं यदेव यस्य यौतकं तदेव तत्र सोऽश्नृते&lt;br&gt;&#xA;परत्र यन्न जीर्यते तदेव पुत्र चीयतां धनं यदक्षयं ध्रुवं समार्जयस्व तत्स्वयम्&lt;br&gt;&#xA;न यावदेव पच्यते महाजनस्य यावकमपक्व एव यावके मनो नियच्छ पुत्रक&lt;br&gt;&#xA;न मातृपुत्रबान्धवा न संस्तुतः प्रियो जन अनुव्रजन्ति सङ्कटे व्रजन्तमेकपातिनम्&lt;br&gt;&#xA;यदेव कर्म केवलं पुराकृतं शुभाशुभं तदेव तस्य साक्षिकं भवत्यमुत्र गच्छतः&lt;br&gt;&#xA;हिरण्यरत्नसञ्चयास्स्पृहावशेन सञ्चिता न तस्य देहसङ्क्षये भवन्ति कार्यसाधकाः&lt;br&gt;&#xA;परत्र गामिकस्य ते कृताकृतस्य कर्मणो न साक्षिरात्मना समो नृणामिहास्ति कश्चन&lt;br&gt;&#xA;मनुष्यदेहशून्यकं भवत्यमुत्र गच्छतः प्रविश्य बुद्धिचक्षुषा प्रदृश्यते हि सर्वतः&lt;br&gt;&#xA;इहाग्निसूर्यवायवश्शरीरमाश्रितास्त्रयस्त एव तस्य साक्षिणो भवन्ति धर्मदर्शिनः&lt;br&gt;&#xA;तथा निशेषु सर्वतस्स्पृशत्सु सर्वचारिषु प्रकाशगूढवृत्तिषु स्वधर्ममेकमाचर&lt;br&gt;&#xA;अनेकपारिपान्थिके विरूपरौद्ररक्षिते स्वमेव कर्म रक्ष्यतां स्वकर्म तत्र गच्छति&lt;br&gt;&#xA;न तत्र संविभज्यते स्वकर्मणा परस्परं यथा कृतं स्वकर्मजं तदेव भुज्यते फलम्&lt;br&gt;&#xA;यथाऽप्सरोगणैः फलं सुखं महर्षयस्सह तथाऽऽप्नुवन्ति कर्मतो विबुद्धिमोहनं पुनः&lt;br&gt;&#xA;यथेह यत्कृतं शुभं तथैव तैर्विपाप्मभिस्तथाऽऽप्नुवन्ति मानवास्तथा विशुद्धयोनयः&lt;br&gt;&#xA;प्रजापतेस्सलोकतां बृहस्पतेश्शतक्रतोर्व्रजन्ति ते परां गतिं गृहस्थकर्मसेतुभिः&lt;br&gt;&#xA;सहस्रशोऽप्यनेकशः प्रवक्तुमुत्सहामहे अबुद्धिमोहनं पुनर्भृगुर्विना न यावकः&lt;br&gt;&#xA;गता द्विरष्टवर्षता ध्रुवोऽसि पञ्चविंशकः कुरुष्व धर्मसञ्चयं वयो हि तेऽतिवर्तते&lt;br&gt;&#xA;पुरा करोति सोऽन्तकः प्रमादगोमुखां चमूं यथागृहीतमुत्थितस्त्वरस्व धर्मपालने&lt;br&gt;&#xA;यथा त्वमेव पृष्ठतस्त्वमग्रतो गमिष्यसि तथा गतिं गमिष्यतः किमात्मना परेण वा&lt;br&gt;&#xA;यदेकपातिनां सतां भवत्यमुत्र गच्छताम्भयेषु साम्परायिकं निधत्स्व तं महानिधिम्&lt;br&gt;&#xA;सतूलमूलबान्धवं प्रभुर्हरत्यसंशयं न सन्ति यत्र हारकाः कुरुष्व धर्मसंविधम्&lt;br&gt;&#xA;इदं निदर्शनं मया तवेह पुत्र सम्मतं स्वदर्शनानुमानतः प्रवर्णितं कुरुष्व तत्&lt;br&gt;&#xA;दधाति यस्स्वकर्मणा धनानि यस्य कस्यचित्प्रबुद्धिमोहजैर्गुणैस्स एक एव युज्यते&lt;br&gt;&#xA;श्रुतं स्वधर्ममश्नुते प्रकुर्वतश्शुभाः क्रियास्तदेव तत्र दर्शनं कृतज्ञमर्थसंहितम्&lt;br&gt;&#xA;निबन्धनी रज्जुरेषा या ग्रामे वसतो रतिः&lt;br&gt;&#xA;छित्त्वैतां सुकृतो यान्ति नैनां छिदन्ति दुष्कृतः&lt;br&gt;&#xA;किं ते धनेन किं बन्धुभिस्ते किं ते पुत्रैः पुत्रक यो मरिष्यसि&lt;br&gt;&#xA;आत्मानमन्विच्छ गुहां प्रविष्टं पितामहास्ते क्व गताश्च सर्वे&lt;br&gt;&#xA;श्वः कार्यमद्य कुर्वीत पूर्वाह्णे चापराह्णिकम्&lt;br&gt;&#xA;को हि तद्वेद कस्याद्य मृत्युसेनाऽभिविक्ष्यते&lt;br&gt;&#xA;अनुगम्य श्मशानान्ते निवर्तन्ते हि बान्धवाः&lt;br&gt;&#xA;अग्नौ प्रक्षिप्य पुरुषं ज्ञातयस्सुहृदस्तथा&lt;br&gt;&#xA;नास्तिकान्निरनुक्रोशान्नरान्पापमतौ स्थितान्&lt;br&gt;&#xA;वामतः कुरु विस्रम्भं परं प्रेप्सुरतन्द्रितः&lt;br&gt;&#xA;एवमभ्याहते लोके कालेनोपनिपीडिते&lt;br&gt;&#xA;सुमहद्धैर्यमालम्ब्य धर्मं सर्वात्मना कुरु&lt;br&gt;&#xA;अथेमं दर्शनोपायं सम्यग्यो वेत्ति मानवः&lt;br&gt;&#xA;सम्यक् स्वधर्मं कृत्वेह परत्र सुखमश्नुते&lt;br&gt;&#xA;न देहभेदे मरणं विजानतां न च प्रणाशस्त्वनुपालिते पथि&lt;br&gt;&#xA;धर्मं हि यो वर्तयते स पण्डितो य एव धर्माच्च्यवते स हीयते&lt;br&gt;&#xA;प्रवृत्तयोः कर्मपथे स्वकर्मणोः फलं प्रयोक्ता लभते यथाकृतम्&lt;br&gt;&#xA;विहीनकर्मा नरकं प्रपद्यते त्रिविष्टपं गच्छति धर्मपारगः&lt;br&gt;&#xA;सोपानभूतं स्वर्गस्य मानुष्यं प्राप्य दुर्लभम्&lt;br&gt;&#xA;अथात्मानं समादध्याद्भ्रश्यते न पुनर्यथा&lt;br&gt;&#xA;यस्य नोत्क्रामति मतिस्स्वर्गमार्गानुसारिणी&lt;br&gt;&#xA;तमाहुः पुण्यकर्माणमशोच्यं मित्रबान्धवैः&lt;br&gt;&#xA;यस्य नोपहता बुद्धिर्निश्चयेष्ववलम्बते&lt;br&gt;&#xA;स्वर्गे कृतावकाशस्य नास्ति तस्य महद्भयम्&lt;br&gt;&#xA;तपोवने च ये जातास्तत्रैव निधनं गताः&lt;br&gt;&#xA;तेषामल्पतरो धर्मः कामभोगमजानताम्&lt;br&gt;&#xA;यस्तु भोगान्परित्यज्य शरीरेण तपश्चरेत्&lt;br&gt;&#xA;न तेन किञ्चिदप्राप्तं तन्मे बहुफलं मतम्&lt;br&gt;&#xA;मातापितृसहस्राणि पुत्रदारशतानि च&lt;br&gt;&#xA;अनागतान्यतीतानि कस्य ते कस्य वा वयम्&lt;br&gt;&#xA;अहमेको न मे कश्चिन्नाहमन्यस्य कस्यचित्&lt;br&gt;&#xA;तं न पश्यामि यस्याहं न स पश्यति यो मम&lt;br&gt;&#xA;न तेषां भवता कार्यं न कार्यं तव तैरपि&lt;br&gt;&#xA;स्वकृतैस्तानि यातानि भवांश्चैव गमिष्यति&lt;br&gt;&#xA;इह लोके हि धनिनां परोऽपि स्वजनायते&lt;br&gt;&#xA;स्वजनस्तु दरिद्राणां जीवतामपि नश्यति&lt;br&gt;&#xA;सञ्चिनोत्यशुभं कर्म कलत्रापेक्षया नरः&lt;br&gt;&#xA;ततः क्लेशमवाप्नोति परत्रेह तथैव च&lt;br&gt;&#xA;पश्यत्यच्छिन्नभूतं हि जीवलोकं स्वकर्मणा&lt;br&gt;&#xA;तत्कुरुष्व यथा पुत्र कृत्स्नं यत्समुदाहृतम्&lt;br&gt;&#xA;तथैव तत्प्रविश्येत कर्मभूमिं प्रपश्यतः&lt;br&gt;&#xA;शुभान्याचरितव्यानि परलोकमभीप्सता&lt;br&gt;&#xA;मासर्तुसञ्ज्ञापरिवर्तनेन सूर्याग्निना रात्रिदिवेन्धनेन&lt;br&gt;&#xA;स्वकर्मनिष्ठाफलसाक्षिकेण भूतानि कालः पचति प्रसह्य&lt;br&gt;&#xA;धनेन किं यन्न ददाति नाश्नुते बलेन किं येन रिपून्न बाधते&lt;br&gt;&#xA;श्रुतेन किं येन न धर्ममाचरेत्किमात्मना यो न जितेन्द्रियो वशी&lt;br&gt;&#xA;भीष्मः-&lt;br&gt;&#xA;इदं द्वैपायनवचो हितमुक्तं निशम्य तु&lt;br&gt;&#xA;शुकोऽगात्सम्परित्यज्य पितरं मोक्षदर्शिकम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/308/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/308/</guid>
      <description>&lt;p&gt;युधिष्ठिरः-&lt;br&gt;&#xA;यद्यस्ति दत्तमिष्टं वा तपस्तप्तं तथैव च&lt;br&gt;&#xA;गुरूणां वाऽपि शुश्रूषा तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;आत्मनाऽनर्थयुक्तेन पापे निविशते मनः&lt;br&gt;&#xA;स्वकर्म कलुषं कृत्वा क्लेशे महति धीयते&lt;br&gt;&#xA;दुर्भिक्षादेव दुर्भिक्षं क्लेशात्क्लेशं भयाद्भयम्&lt;br&gt;&#xA;मृतेभ्यः प्रमृता यान्ति दरिद्राः पापकर्मिणः&lt;br&gt;&#xA;उत्सवादुत्सवं यान्ति स्वर्गात्स्वर्गं सुखात्सुखम्&lt;br&gt;&#xA;श्रद्दधानाश्च दान्ताश्च धनस्थाश्शुभकारिणः&lt;br&gt;&#xA;व्यालकुञ्जरदुर्गेषु सर्पचोरभयेषु च&lt;br&gt;&#xA;हस्तावापेन गच्छन्ति नास्तिकाः किमतःपरम्&lt;br&gt;&#xA;प्रियदेवातिथेयाश्च वदान्याः प्रियसाधवः&lt;br&gt;&#xA;क्षेम्यमात्मवता मार्गमास्थिता हस्तदक्षिणाः&lt;br&gt;&#xA;पुलाका इव धान्येषु पूत्यण्डा इव पक्षिषु&lt;br&gt;&#xA;तद्विधास्ते मनुष्येषु येषां धर्मो न कारणम्&lt;br&gt;&#xA;सुशीघ्रमपि धावन्तं विधानमनुधावति&lt;br&gt;&#xA;शेते सह शयानेन येन येन यथाकृतम्&lt;br&gt;&#xA;पापं तिष्ठति तिष्ठन्तं धावन्तमनुधावति&lt;br&gt;&#xA;करोति कुर्वतः कर्म च्छायेवानुविधीयते&lt;br&gt;&#xA;येन येन यथा यद्यत्पुरा कर्म सुनिश्चितम्&lt;br&gt;&#xA;तत्तदेव नरो भुङ्क्ते नियतं विहितात्मना&lt;br&gt;&#xA;समानकर्मनिक्षेपं विधानपरिरक्षणम्&lt;br&gt;&#xA;भूतग्राममिमं कालस्समन्तादपकर्षति&lt;br&gt;&#xA;अचोद्यमानानि यथा पुष्पाणि च फलानि च&lt;br&gt;&#xA;स्वं कालं नातिवर्तन्ते तथा कर्म पुराकृतम्&lt;br&gt;&#xA;समानश्चावमानश्च धनलाभक्षयव्ययाः&lt;br&gt;&#xA;प्रवृत्ता न निवर्तन्ते निधनान्ताः पदे पदे&lt;br&gt;&#xA;आत्मना विहितं दुःखमात्मना विहितं सुखम्&lt;br&gt;&#xA;गर्भशय्यामुपादाय भजते पौर्वदेहिकम्&lt;br&gt;&#xA;बालो युवा वा वृद्धश्च यत्करोति शुभाशुभम्&lt;br&gt;&#xA;तस्यां तस्यामवस्थायां भुङ्क्ते जन्मनि जन्मनि&lt;br&gt;&#xA;यथा धेनुसहस्रेषु वत्सो विन्दति मातरम्&lt;br&gt;&#xA;तथा पूर्वकृतं कर्म कर्तारमनुगच्छति&lt;br&gt;&#xA;मलिनं हि यथा वस्त्रं पश्चाच्छुध्यति वारिणा&lt;br&gt;&#xA;उपवासैः प्रतप्तानां दीर्घं सुखमनन्तकम्&lt;br&gt;&#xA;दीर्घकालं हि तपसा सेवितेन तपोवने&lt;br&gt;&#xA;धर्मनिर्धूतपापानां समृध्यन्ते मनोरथाः&lt;br&gt;&#xA;शकुनानामिवाकाशे मत्स्यानामिव चोदके&lt;br&gt;&#xA;पदं यथा न दृश्येत तथा पुण्यकृतां गतिः&lt;br&gt;&#xA;अलमन्यैरुपालब्धैः कीर्तितैश्च व्यतिक्रमैः&lt;br&gt;&#xA;पेशलं चानुरूपं च कर्तव्यं हितमात्मनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/309/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/309/</guid>
      <description>&lt;p&gt;युधिष्ठिरः-&lt;br&gt;&#xA;कथं व्यासस्य धर्मात्मा शुको जज्ञे महातपाः&lt;br&gt;&#xA;सिद्धिं च परमां प्राप्तस्तन्मे ब्रूहि पितामह&lt;br&gt;&#xA;कस्यां चोत्पादयामास शुकं व्यासस्तपोधनः&lt;br&gt;&#xA;न ह्यस्य जननीं विद्मो जन्म चास्य महात्मनः&lt;br&gt;&#xA;कथं च बालस्य सतस्सूक्ष्मज्ञाने रता मतिः&lt;br&gt;&#xA;यथा नान्यस्य लोकेऽस्मिन्द्वितीयस्येह कस्यचित्&lt;br&gt;&#xA;एतदिच्छाम्यहं श्रोतुं विस्तरेण महामते&lt;br&gt;&#xA;न हि मे तृप्तिरस्तीह शृण्वतोऽमृतमुत्तमम्&lt;br&gt;&#xA;माहात्म्यमात्मयोगं च तथा जन्म शुकस्य ह&lt;br&gt;&#xA;यथावदानुपूर्व्येण तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;न हायनैर्न पलितैर्न वित्तैर्न च बन्धुभिः&lt;br&gt;&#xA;ऋषयश्चक्रिरे धर्मं योऽनूचानस्स नो महान्&lt;br&gt;&#xA;तपोमूलमिदं सर्वं यन्मां पृच्छसि पाण्डव&lt;br&gt;&#xA;तदिन्द्रियाणि संयम्य तपो भवति नान्यथा&lt;br&gt;&#xA;इन्द्रियाणां प्रसङ्गेन दोषमृच्छत्यसंशयम्&lt;br&gt;&#xA;सन्नियम्य तु तान्येव सिद्धिं प्राप्नोति मानवः&lt;br&gt;&#xA;अश्वमेधसहस्रस्य वाजपेयशतस्य च&lt;br&gt;&#xA;योगस्य कलया तात न तुल्यं विद्यते फलम्&lt;br&gt;&#xA;अत्र ते वर्तयिष्यामि जन्मयोगफलं तथा&lt;br&gt;&#xA;शुकस्याग्र्यां गतिं चैव दुर्विदामकृतात्मभिः&lt;br&gt;&#xA;मेरुशृङ्गे किल पुरा कर्णिकारवनेषु वै&lt;br&gt;&#xA;विजहार महादेवो भीमैर्भूतगणैर्वृतः&lt;br&gt;&#xA;शैलराजसुता चैव देवी तत्राभवत्पुरा&lt;br&gt;&#xA;तत्र दिव्यं तपस्तेपे कृष्णद्वैपायनः प्रभुः&lt;br&gt;&#xA;योगेनात्मानमाविश्य योगधर्मपरायणः&lt;br&gt;&#xA;धारयन्स तपस्तेपे पुत्रार्थं कुरुसत्तम&lt;br&gt;&#xA;अग्नेर्भूमेरपां वायोरन्तरिक्षस्य चाभिभो&lt;br&gt;&#xA;वीर्येण सम्मितः पुत्रो मम भूयादिति स्म ह&lt;br&gt;&#xA;सङ्कल्पेनाथ मौनेन दुष्प्रापेणाकृतात्मभिः&lt;br&gt;&#xA;वरयामास देवेशमास्थितस्तप उत्तमम्&lt;br&gt;&#xA;अतिष्ठन्मारुताहारश्शतं किल समाः प्रभुः&lt;br&gt;&#xA;आराधयन्महादेवं बहुरूपमुमापतिम्&lt;br&gt;&#xA;तत्र ब्रह्मर्षयश्चैव सर्वे देवर्षयस्तथा&lt;br&gt;&#xA;लोकपालाश्च लोकेशं साध्याश्च वसुभिस्सह&lt;br&gt;&#xA;आदित्याश्चैव रुद्राश्च दिवाकरनिशाकरौ&lt;br&gt;&#xA;मारुतो मरुतश्चैव सागरास्सुरभिस्तथा&lt;br&gt;&#xA;अश्विनौ देवगन्धर्वास्तथा नारदपर्वतौ&lt;br&gt;&#xA;विश्वावसुश्च गन्धर्वस्सिद्धाश्चाप्सरसां गणाः&lt;br&gt;&#xA;तत्र रुद्रो महादेवः कर्णिकारमयीं शुभाम्&lt;br&gt;&#xA;धारयानस्स्रजं भाति ज्योत्स्नामिव निशाकरः&lt;br&gt;&#xA;तस्मिन्दिव्ये मनोरम्ये देवदेवर्षिसङ्कुले&lt;br&gt;&#xA;आस्थितः परमं योगमृषिः पुत्रार्थमच्युतः&lt;br&gt;&#xA;न चास्य हीयते वक्त्रं न ग्लानिरुपजायते&lt;br&gt;&#xA;त्रयाणामपि लोकानां तदद्भुतमिवाभवत्&lt;br&gt;&#xA;जटाश्च तेजसा तस्य वैश्वानरशिखोपमाः&lt;br&gt;&#xA;प्रज्वलन्त्यस्स्म दृश्यन्ते युक्तस्यामिततेजसः&lt;br&gt;&#xA;मार्कण्डेयो हि भगवानेतदाख्यातवान्मम&lt;br&gt;&#xA;स देवचरितानीह कथयामास मे तदा&lt;br&gt;&#xA;एता अद्यापि कृष्णस्य तपसा तेन दीपिताः&lt;br&gt;&#xA;अग्निवर्णा जटास्तात प्रकाशन्ते महात्मनः&lt;br&gt;&#xA;एवंविधेन तपसा तस्य भक्त्या च भारत&lt;br&gt;&#xA;महेश्वरः प्रसन्नात्मा चकार मनसा मतिम्&lt;br&gt;&#xA;महादेवः-&lt;br&gt;&#xA;ततस्तस्य महादेवो दर्शयामास साम्बिकः&lt;br&gt;&#xA;उवाच चैनं भगवांस्त्र्यम्बकः प्रहसन्निव&lt;br&gt;&#xA;एवंविधस्ते तनयो द्वैपायन भविष्यति&lt;br&gt;&#xA;यथा ह्यग्निर्यथा वायुर्यथा भूमिर्यथा जलम्&lt;br&gt;&#xA;यथाऽऽकाशस्तथा शुद्धो भविष्यति सुतो महान्&lt;br&gt;&#xA;तद्भावभाविता बुद्धिस्तदात्मा तदपाश्रयः&lt;br&gt;&#xA;तेजसाऽऽवृत्य लोकांस्त्रीन्यशः प्राप्स्यसि केवलम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/310/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/310/</guid>
      <description>&lt;p&gt;भीष्मः-&lt;br&gt;&#xA;स लब्ध्वा परमं देवाद्वरं सत्यवतीसुतः&lt;br&gt;&#xA;अरणीं तु ततो गृह्य ममन्थाग्निचिकीर्षया&lt;br&gt;&#xA;अथ रूपं परं राजन्बिभ्रतीं स्वेन तेजसा&lt;br&gt;&#xA;घृताचीं नामाप्सरसमपश्यद्भगवानृषिः&lt;br&gt;&#xA;ऋषिरप्सरसं दृष्ट्वा सहसा काममोहितः&lt;br&gt;&#xA;अभवद्भगवान्व्यासो वने तस्मिन्युधिष्ठिर&lt;br&gt;&#xA;सा च कृत्वा तदा व्यासं कामसंविग्नमानसम्&lt;br&gt;&#xA;शुकी भूत्वा महाराज घृताची समुपागमत्&lt;br&gt;&#xA;स तामप्सरसं दृष्ट्वा रूपेणान्येन संवृताम्&lt;br&gt;&#xA;शरीरजेनानुगतस्सर्वगात्रातिगेन ह&lt;br&gt;&#xA;स तु धैर्येण महता अगृह्णाद्धृच्छयं मुनिः&lt;br&gt;&#xA;न शशाक नियन्तुं तद्व्यासः प्रविसृतं मनः&lt;br&gt;&#xA;भावित्वाच्चैव भावस्य घृताच्या वपुषा हृतः&lt;br&gt;&#xA;यत्नान्नियच्छतस्तस्य मुनेरग्निचिकीर्षया&lt;br&gt;&#xA;अरण्यामेव सहसा तस्य शुक्रमवापतत्&lt;br&gt;&#xA;सोऽविशङ्केन मनसा तथैव द्विजसत्तमः&lt;br&gt;&#xA;अरणीं ममन्थ ब्रह्मर्षिस्तस्यां जज्ञे शुको नृप&lt;br&gt;&#xA;निर्मथ्यमानेन च स शुको जज्ञे महातपाः&lt;br&gt;&#xA;परमर्षिर्महायोगी अरणीगर्भसम्भवः&lt;br&gt;&#xA;यथाऽध्वरे समिद्धोऽग्निर्भाति हव्यमुपात्तवान्&lt;br&gt;&#xA;तथारूपश्शुको जज्ञे प्रज्वलन्निव तेजसा&lt;br&gt;&#xA;बिभ्रत्पितुश्च कौरव्य रूपं वर्णमनुत्तमम्&lt;br&gt;&#xA;बभौ तदा भावितात्मा विधूमोऽग्निरिवोत्थितः&lt;br&gt;&#xA;तं गङ्गा सरितां श्रेष्ठा मेरुपृष्ठे जनेश्वर&lt;br&gt;&#xA;स्वरूपिणी तदाऽभ्येत्य स्नापयामास वारिणा&lt;br&gt;&#xA;अन्तरिक्षाच्च कौरव्य दण्डः कृष्णाजिनं च ह&lt;br&gt;&#xA;पपात भुवि राजेन्द्र शुकस्यार्थे महात्मनः&lt;br&gt;&#xA;जेगीयन्ते स्म गन्धर्वा ननृतुश्चाप्सरोगणाः&lt;br&gt;&#xA;देवदुन्दुभयश्चैव प्रावाद्यन्त सहस्रशः&lt;br&gt;&#xA;विश्वावसुश्च गन्धर्वस्तथा नारदपर्वतौ&lt;br&gt;&#xA;हाहा हूहूश्च गन्धर्वौ तुष्टुवुश्शुकसम्भवम्&lt;br&gt;&#xA;ततश्शक्रपुरोगाश्च लोकपालास्समागताः&lt;br&gt;&#xA;देवा देवर्षयश्चैव तथा ब्रह्मर्षयोऽपि च&lt;br&gt;&#xA;दिव्यानि सर्वपुष्पाणि प्रववर्षात्र मारुतः&lt;br&gt;&#xA;जङ्गमं स्थावरं चैव प्रहृष्टमभवज्जगत्&lt;br&gt;&#xA;तं महात्मा स्वयं प्रीत्या देव्या सह महाद्युतिः&lt;br&gt;&#xA;जतामात्रं मुनेः पुत्रं विधिनोपानयत्तदा&lt;br&gt;&#xA;तस्य देवेश्वरश्शक्रो दिव्यमद्भुतदर्शनम्&lt;br&gt;&#xA;ददौ कमण्डलुं प्रीत्या देववासांसि चाभि भो&lt;br&gt;&#xA;हंसाश्च शतपत्राश्च सारसाश्च सहस्रशः&lt;br&gt;&#xA;प्रदक्षिणं प्रकुर्वन्तश्शुकाश्चाषाश्च भारत&lt;br&gt;&#xA;आरणेयस्तथा दिव्यं प्राप्य जन्म महाद्युतिः&lt;br&gt;&#xA;तत्रैवोवास मेधावी ब्रह्मचारी समाहितः&lt;br&gt;&#xA;उत्पन्नमात्रं तं वेदास्सरहस्यास्ससङ्ग्रहाः&lt;br&gt;&#xA;उपतस्थुर्महाराज यथाऽस्य पितरं तथा&lt;br&gt;&#xA;बृहस्पतिं तु वव्रे स वेदवेदाङ्गभाष्यवित्&lt;br&gt;&#xA;उपाध्यायं महाराज धर्ममेवानुचिन्तयन्&lt;br&gt;&#xA;सोऽधीत्य सखलान्वेदान्सरहस्यान्ससङ्ग्रहान्&lt;br&gt;&#xA;इतिहासांश्च शास्त्राणि राजशास्त्राणि चाभि भो&lt;br&gt;&#xA;गुरवे दक्षिणां दत्त्वा समावृत्तो महाद्युतिः&lt;br&gt;&#xA;उग्रं तपस्समारेभे ब्रह्मचारी समाहितः&lt;br&gt;&#xA;देवतानां च ऋषीणां च बाल्येऽपि स महातपाः&lt;br&gt;&#xA;सम्मन्त्रणीयो मान्यश्च ज्ञानेन तपसा तथा&lt;br&gt;&#xA;न त्वस्य रमते बुद्धिराश्रमेषु नराधिप&lt;br&gt;&#xA;त्रिषु गार्हस्थ्यमूलेषु मोक्षधर्मानुदर्शिनः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/311/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/311/</guid>
      <description>&lt;p&gt;भीष्मः-&lt;br&gt;&#xA;स मोक्षमनुचिन्त्यैव शुकः पितरमभ्यगात्&lt;br&gt;&#xA;प्राहाभिवाद्य च गुरुं श्रेयोर्थी विनयान्वितः&lt;br&gt;&#xA;शुकः-&lt;br&gt;&#xA;भीष्मः-&lt;br&gt;&#xA;मोक्षधर्मेषु कुशलो भगवान्प्रब्रवीतु मे&lt;br&gt;&#xA;यथा मे मनसश्शान्तिः परमा सम्भवेत्प्रभो&lt;br&gt;&#xA;श्रुत्वा पुत्रस्य वचनं परमर्षिरुवाच तम्&lt;br&gt;&#xA;अधीहि पुत्र मोक्षं वै धर्मांश्च विविधानपि&lt;br&gt;&#xA;व्यासः-&lt;br&gt;&#xA;भीष्मः-&lt;br&gt;&#xA;पितुर्नियोगाज्जग्राह शुको वेदविदां वरः&lt;br&gt;&#xA;योगशास्त्रेण निखिलं कापिलं चैव भारत&lt;br&gt;&#xA;स तं ब्राह्म्या श्रिया युक्तं ब्रह्मतुल्यपराक्रमम्&lt;br&gt;&#xA;मेने पुत्रं यदा व्यासो मोक्षविद्याविशारदम्&lt;br&gt;&#xA;उवाच गच्छेति तदा जनकं मिथिलेश्वरम्&lt;br&gt;&#xA;स ते वक्ष्यति मोक्षार्थं निखिलेन विशेषतः&lt;br&gt;&#xA;पितुर्नियोगादगमन्मैथिलं जनकं नृपम्&lt;br&gt;&#xA;प्रष्टुं धर्मस्य निष्ठां वै मोक्षस्य च परायणम्&lt;br&gt;&#xA;उक्तश्च मानुषेण त्वं पथा गच्छेत्यविस्मयः&lt;br&gt;&#xA;न प्रभावेन गन्तव्यमन्तरिक्षचरेण वै&lt;br&gt;&#xA;आर्जवेनैव गन्तव्यं न सुखान्वेषिणा तथा&lt;br&gt;&#xA;नान्वेष्टव्या विशेषास्ते विशेषा हि प्रसङ्गिनः&lt;br&gt;&#xA;अहङ्कारो न कर्तव्यो याह्येतस्मिन्नराधिपे&lt;br&gt;&#xA;स्थातव्यं च वशे तस्य स ते छेत्स्यति संशयान्&lt;br&gt;&#xA;स धर्मकुशलो राजा मोक्षशास्त्रविशारदः&lt;br&gt;&#xA;याज्यो मम स यद्ब्रूयात्तत्कार्यमविशङ्कया&lt;br&gt;&#xA;एवमुक्तस्स धर्मात्मा जगाम मिथिलां मुनिः&lt;br&gt;&#xA;पद्भ्यां शक्तोऽन्तरिक्षेण क्रान्तुं भूमिं ससागराम्&lt;br&gt;&#xA;स गिरींश्चाप्यतिक्रम्य नदीस्तीर्त्वा सरांसि च&lt;br&gt;&#xA;बहुव्यालमृगाकीर्णा विविधाश्चौषधीस्तथा&lt;br&gt;&#xA;मेरोर्गिरेश्च द्वे वर्षे हर्षं हैमवतस्य तम्&lt;br&gt;&#xA;क्रमेणैवमतिक्रम्य भारतं वर्षमासदत्&lt;br&gt;&#xA;स देशान्विविधान्पश्यंश्चीनहूणनिषेवितान्&lt;br&gt;&#xA;आर्यावर्तमिमं देशं जगाम स महामुनिः&lt;br&gt;&#xA;पितुर्वचनमाज्ञाय तमेवार्थं विचिन्तयन्&lt;br&gt;&#xA;अध्वानं सोऽतिचक्राम सञ्चरन् खे चरन्निव&lt;br&gt;&#xA;पत्तनानि च रम्याणि स्थिराणि नगराणि च&lt;br&gt;&#xA;रत्नानि च विचित्राणि शुक्लः पश्यन्न पश्यति&lt;br&gt;&#xA;उद्यानानि च रम्याणि तथैवायतनानि च&lt;br&gt;&#xA;पुण्यानि चैव तीर्थानि ततोऽत्यक्रामदध्वगः&lt;br&gt;&#xA;सोऽचिरेणैव कालेन विदेहानाससाद ह&lt;br&gt;&#xA;रक्षितान्धर्मराजेन जनकेन महात्मना&lt;br&gt;&#xA;तत्र ग्रामान्बहून्पश्यन्बह्वन्नरसभोजनान्&lt;br&gt;&#xA;पल्लीघोषान्समृद्धांश्च बहुगोकुलसङ्कुलान्&lt;br&gt;&#xA;वृतांश्च शालियवकैर्हंससारससेवितान्&lt;br&gt;&#xA;पद्मिनीभिश्च शतशश्श्रीमतीभिरलङ्कृतान्&lt;br&gt;&#xA;सर्वान्देशानतिक्रम्य समृद्धजनसेवितान्&lt;br&gt;&#xA;मिथिलोपवनं रम्यमाससाद समृद्धिमत्&lt;br&gt;&#xA;हस्त्यश्वरथसङ्कीर्णं नरनारीसमाकुलम्&lt;br&gt;&#xA;पश्यन्नपश्यन्निव तत्समतिक्रामदच्युतः&lt;br&gt;&#xA;आत्मारामः प्रसन्नात्मा मिथिलामाससाद ह&lt;br&gt;&#xA;तस्या द्वारं समासाद्य द्वारपालैर्निवारितः&lt;br&gt;&#xA;स्थितो ध्यानपरो मुक्तो विदितः प्रविवेश ह&lt;br&gt;&#xA;स राजमार्गमासाद्य समृद्धजनकसङ्कुलम्&lt;br&gt;&#xA;पार्थिवक्षयमासाद्य निश्शङ्कः प्रविवेश ह&lt;br&gt;&#xA;तत्रापि द्वारपालास्तमुग्रवाचा न्यषेधयन्&lt;br&gt;&#xA;तथैव च शुकस्तत्र निर्मन्युस्समतिष्ठत&lt;br&gt;&#xA;न चातपाध्वसन्तप्तः क्षुत्पिपासाश्रमान्वितः&lt;br&gt;&#xA;प्रताम्यति ग्लायति वा नोपैति च यथा रुषम्&lt;br&gt;&#xA;तेषां तु द्वारपालानामेकश्शोकसमन्वितः&lt;br&gt;&#xA;मध्यङ्गतमिवाऽऽदित्यं दृष्ट्वा शुकमवस्थितम्&lt;br&gt;&#xA;पूजयित्वा यथान्यायमभिवाद्य कृताञ्जलिः&lt;br&gt;&#xA;प्रावेशयत्ततः कक्ष्यां प्रथमां राजवेश्मनः&lt;br&gt;&#xA;तत्राऽऽसीनश्शुकस्तात मोक्षमेवानुचिन्तयन्&lt;br&gt;&#xA;छायायामातपे चैव समदर्शी समद्युतिः&lt;br&gt;&#xA;तं मुहूर्तादिवाऽऽगम्य राज्ञो मन्त्री कृताञ्जलिः&lt;br&gt;&#xA;प्रावेशयत्ततः कक्ष्यां द्वितीयां राजवेश्मनः&lt;br&gt;&#xA;तत्रान्तःपुरसम्बद्धं महच्चैत्ररथोपमम्&lt;br&gt;&#xA;सुविभक्तजलाक्रीडं रम्यं पुष्पितपादपम्&lt;br&gt;&#xA;तं दर्शयित्वा स शुकं मन्त्री काननमुत्तमम्&lt;br&gt;&#xA;अर्हमासनमादिश्य निश्चक्राम ततः पुनः&lt;br&gt;&#xA;तं चारुवेषास्सुश्रोण्यस्तरुण्यः प्रियदर्शनाः&lt;br&gt;&#xA;सूक्ष्मरक्ताम्बरधरास्तप्तकाञ्चनभूषणाः&lt;br&gt;&#xA;सल्ँलापालापकुशला नृत्तगीतविशारदाः&lt;br&gt;&#xA;स्मितपूर्वाभिभाषिण्यो रूपेणाप्सरसां समाः&lt;br&gt;&#xA;कालोपचारकुशला भावज्ञास्सत्त्वकोविदाः&lt;br&gt;&#xA;परं पञ्चशतं नार्यो वारमुख्यास्समाद्रवन्&lt;br&gt;&#xA;पाद्यादीनि प्रतिग्राह्य पूजया परयाऽस्य च&lt;br&gt;&#xA;देशकालोपपन्नेन स्वाद्वन्नेनाभ्यतर्पयन्&lt;br&gt;&#xA;तस्य भुक्तवतस्तात तदन्तःपुरकाननम्&lt;br&gt;&#xA;सुरम्यं दर्शयामासुरैकैकश्येन भारत&lt;br&gt;&#xA;क्रीडन्त्यश्च हसन्त्यश्च गायन्त्यश्चापि ताः शुभम्&lt;br&gt;&#xA;उदारसत्त्वास्सत्त्वज्ञास्सर्वाः पर्यचरंस्तदा&lt;br&gt;&#xA;आरणेयस्तु शुद्धात्मा निस्सन्देहस्स्वकर्मकृत्&lt;br&gt;&#xA;वश्येन्द्रियो जितक्रोधो न हृष्यति न कुप्यति&lt;br&gt;&#xA;तस्मै शय्यासनं दिव्यं वरार्हं रत्नभूषितम्&lt;br&gt;&#xA;स्पर्ध्यास्तरणसंस्तीर्णं ददुस्ताः परमस्त्रियः&lt;br&gt;&#xA;पादशौचं तु कृत्वैव शुक्रस्सन्ध्यामुपास्य च&lt;br&gt;&#xA;निषसादाऽऽसने पुण्ये तमेवार्थं विचिन्तयन्&lt;br&gt;&#xA;पूर्वरात्रे तु तत्रासौ भूत्वा ध्यानपरायणः&lt;br&gt;&#xA;मध्यरात्रे यथान्यायं निद्रामाहारयत्प्रभुः&lt;br&gt;&#xA;ततो मुहूर्तादुत्थाय कृत्वा शौचमनन्तरम्&lt;br&gt;&#xA;स्त्रीभिः परिवृतो धीमान्ध्यानमेवान्वपद्यत&lt;br&gt;&#xA;अनेन विधिनाऽभीक्ष्णं तदहश्शेषमच्युत&lt;br&gt;&#xA;तां च रात्रिं नृपकुले वर्तयामास भारत&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/312/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/312/</guid>
      <description>&lt;p&gt;भीष्मः-&lt;br&gt;&#xA;ततस्स राजा जनको मन्त्रिभिस्सह भारत&lt;br&gt;&#xA;पुरोहितं पुरस्कृत्य सर्वाण्यन्तःपुराणि च&lt;br&gt;&#xA;आसनं च पुरस्कृत्य रत्नानि विविधानि च&lt;br&gt;&#xA;शिरसा चार्घ्यमादाय गुरुपुत्रं समभ्ययात्&lt;br&gt;&#xA;स तदासनमादाय बहुरत्नविभूषितम्&lt;br&gt;&#xA;स्पर्ध्यास्तरणसंस्तीर्णं सर्वतोभद्रमृद्धिमत्&lt;br&gt;&#xA;पुरोधसा सङ्गृहीतं हस्तेनाऽऽलभ्य पार्थिवः&lt;br&gt;&#xA;प्रददौ गुरुपुत्राय शुकाय परमार्चितम्&lt;br&gt;&#xA;तत्रोपविष्टं तं कार्ष्णिं शास्त्रतः प्रतिपूज्य च&lt;br&gt;&#xA;पाद्यं निवेद्य प्रथममर्घ्यं गां च न्यवेदयत्&lt;br&gt;&#xA;स नाम मन्त्रवत्पूजां प्रत्यगृह्णाद्यथाविधि&lt;br&gt;&#xA;प्रतिगृह्य तु तां पूजां जनकाद्द्विजसत्तमः&lt;br&gt;&#xA;गां चैव समनुज्ञाय राजानमनुमान्य च&lt;br&gt;&#xA;पर्यपृच्छन्महातेजा राज्ञः कुशलमव्ययम्&lt;br&gt;&#xA;अनामयं च राजेन्द्र शुकस्सानुचरस्य ह&lt;br&gt;&#xA;अनुज्ञातस्स तेनाथ निषसाद सहानुगः&lt;br&gt;&#xA;उदारसत्त्वाभिजनो भूमौ राजा कृताञ्जलिः&lt;br&gt;&#xA;कुशलं चाव्ययं चैव पृष्ट्वा वैयासकिं नृपः&lt;br&gt;&#xA;किमागमनमित्येवं पर्यपृच्छत पार्थिवः&lt;br&gt;&#xA;शुकः-&lt;br&gt;&#xA;पित्राऽहमुक्तो भद्रं ते मोक्षधर्मार्थकोविदः&lt;br&gt;&#xA;विदेहराजो याज्यो मे जनको नाम विश्रुतः&lt;br&gt;&#xA;तत्र गच्छस्व वै तूर्णं यदि ते हृदि संशयः&lt;br&gt;&#xA;प्रवृत्तौ वा निवृत्तौ वा स ते च्छेत्स्यति संशयम्&lt;br&gt;&#xA;सोहं पितुर्नियोगात्त्वामुपप्रष्टुमिहागतः&lt;br&gt;&#xA;तन्मे धर्मभृतां श्रेष्ठ यथावद्वक्तुमर्हसि&lt;br&gt;&#xA;किं कार्यं ब्राह्मणेनेह मोक्षार्थश्च किमात्मकः&lt;br&gt;&#xA;कथं च मोक्षः प्राप्तव्यो ज्ञानेन तपसाऽथवा&lt;br&gt;&#xA;जनकः-&lt;br&gt;&#xA;यत्कार्यं ब्राह्मणेनेह जन्मप्रभृति तच्छृणु&lt;br&gt;&#xA;कृतोपनयनः पित्रा जपवेदपरायणः&lt;br&gt;&#xA;तपसा गुरुवृत्त्या च ब्रह्मचर्येण चापि भो&lt;br&gt;&#xA;देवतानामृषीणां चाप्यनृणोऽप्यनसूयकः&lt;br&gt;&#xA;वेदानधीत्य नियतो दक्षिणामपवर्ज्य च&lt;br&gt;&#xA;अभ्यनुज्ञामनुप्राप्य समावर्तेत वै द्विजः&lt;br&gt;&#xA;समावृत्तश्च गार्हस्थ्ये सदारो नियतो वसेत्&lt;br&gt;&#xA;अनसूयुर्यथान्यायमाहिताग्निरनावृतः&lt;br&gt;&#xA;उत्पाद्य पुत्रं पौत्रं तु वन्याश्रमपदे वसेत्&lt;br&gt;&#xA;तानेवाग्नीन्यथाशास्त्रमर्चयन्नतिथिप्रियः&lt;br&gt;&#xA;स वनेऽग्नीन्यथान्यायमात्मन्यारोप्य धर्मवित्&lt;br&gt;&#xA;निर्द्वन्द्वो वीतरागात्मा ब्रह्माश्रमपदे वसेत्&lt;br&gt;&#xA;शुकः-&lt;br&gt;&#xA;उत्पन्ने ज्ञानविज्ञाने प्रत्यक्षे हृदि शाश्वते&lt;br&gt;&#xA;किमवश्यं निवस्तव्यमाश्रमेषु वनेषु च&lt;br&gt;&#xA;एतद्भवन्तं पृच्छामि तद्भवान्वक्तुमर्हति&lt;br&gt;&#xA;यथावेदार्थतत्त्वेन ब्रूहि मे त्वं जनाधिप&lt;br&gt;&#xA;जनकः-&lt;br&gt;&#xA;न विना ज्ञानविज्ञानं मोक्षस्याधिगमो भवेत्&lt;br&gt;&#xA;न विना गुरुसम्बन्धं ज्ञानस्याधिगमस्स्मृतः&lt;br&gt;&#xA;आचार्यः प्लाविता तस्य ज्ञानं प्लव इहोच्यते&lt;br&gt;&#xA;विज्ञानकृतकृत्यस्तु तीर्णस्तदुभयं त्यजेत्&lt;br&gt;&#xA;अनुच्छेदाय लोकानामनुच्छेदाय कर्मणाम्&lt;br&gt;&#xA;पूर्वैराचरितो धर्मश्चातुराश्रम्यसंश्रितः&lt;br&gt;&#xA;अनेन क्रमयोगेन बहुजातिषु कर्मणाम्&lt;br&gt;&#xA;हित्वा शुभाशुभं कर्म मोक्षो नामेह लभ्यते&lt;br&gt;&#xA;भावितैः करणैश्चायं बहुसंसारयोनिषु&lt;br&gt;&#xA;आसादयति शुद्धात्मा मोक्षं वै प्रथमाश्रमे&lt;br&gt;&#xA;तमासाद्य तु मुक्तस्य दृष्टार्थस्य विपश्चितः&lt;br&gt;&#xA;त्रिष्वाश्रमेषु कोऽन्वर्थो भवेत्परमभीप्सतः&lt;br&gt;&#xA;राजसांस्तामसांश्चैव नित्यं दोषान्विवर्जयेत्&lt;br&gt;&#xA;सात्विकं मार्गमास्थाय पश्येदात्मानमात्मना&lt;br&gt;&#xA;सर्वभूतेषु चात्मानं सर्वभूतानि चात्मनि&lt;br&gt;&#xA;सम्पश्यन्नोपलिप्येत जले वारिचरो यथा&lt;br&gt;&#xA;पक्षीव प्रायणादूर्ध्वममुत्रानन्त्यमश्नुते&lt;br&gt;&#xA;विहाय देहं निर्मुक्तो निर्द्वन्द्वः प्रशमं गतः&lt;br&gt;&#xA;अत्र गाथाः पुरा गीताश्शृणु राज्ञा ययातिना&lt;br&gt;&#xA;धार्यन्तो या द्विजैस्तात मोक्षशास्त्रविशारदैः&lt;br&gt;&#xA;ज्योतिरात्मनि नान्यत्र रमतेऽत्रैव चैव तत्&lt;br&gt;&#xA;स्वयं च शक्यं तं द्रष्टुं सुसमाहितचेतसा&lt;br&gt;&#xA;न बिभेति परो यस्मान्न बिभेति पराच्च यः&lt;br&gt;&#xA;यश्च नेच्छति न द्वेष्टि ब्रह्म सम्पद्यते तु सः&lt;br&gt;&#xA;यदा भावं न कुरुते सर्वभूतेषु पापकम्&lt;br&gt;&#xA;कर्मणा मनसा वाचा ब्रह्म सम्पद्यते तदा&lt;br&gt;&#xA;संयोज्य तपसाऽऽत्मानमीर्ष्यामुत्सृज्य मोहनीम्&lt;br&gt;&#xA;त्यक्त्वा कामं च लोभं च ततो ब्रह्मत्वमश्नुते&lt;br&gt;&#xA;यदा श्राव्ये च दृश्ये च सर्वभूतेषु चाप्ययम्&lt;br&gt;&#xA;समो भवति निर्द्वन्द्वो ब्रह्म सम्पद्यते तदा&lt;br&gt;&#xA;यदा स्तुतिं च निन्दां च समत्वेनैव पश्यति&lt;br&gt;&#xA;काञ्चनं चायसं चैव सुखं दुःखं तथैव च&lt;br&gt;&#xA;शीतमुष्णं तथैवार्थमनर्थं प्रियमप्रियम्&lt;br&gt;&#xA;जीवितं मरणं चैव ब्रह्म सम्पद्यते तदा&lt;br&gt;&#xA;प्रसार्येह यथाऽङ्गानि कूर्मस्संहरते पुनः&lt;br&gt;&#xA;तथेन्द्रियाणि मनसा नियन्तव्यानि भिक्षुणा&lt;br&gt;&#xA;तमःपरिगतं वेश्म यथा दीपेन दृश्यते&lt;br&gt;&#xA;तथा बुद्धिप्रदीपेन शक्य आत्मा निरीक्षितुम्&lt;br&gt;&#xA;एतत् सर्वं च पश्यामि त्वयि बुद्धिमतां वर&lt;br&gt;&#xA;यच्चान्यदपि बोद्धव्यं तत्त्वतो वेद तद्भवान्&lt;br&gt;&#xA;ब्रह्मर्षे विदितश्चासि विषयान्तमुपागतः&lt;br&gt;&#xA;गुरोस्तव प्रसादेन तव चैवोपशिक्षया&lt;br&gt;&#xA;तस्यैव च प्रसादेन प्रादुर्भूतं महामुने&lt;br&gt;&#xA;ज्ञानं दिव्यं ममापीदं तेनासि विदितो मम&lt;br&gt;&#xA;अधिकं तव विज्ञानमधिका च गतिस्तव&lt;br&gt;&#xA;अधिकं च तवैश्वर्यं त्वं तु तन्नावबुध्यसे&lt;br&gt;&#xA;बाल्याद्वा संशयाद्वाऽपि भवाद्वाऽप्यविमोक्षजात्&lt;br&gt;&#xA;उत्पन्ने चापि विज्ञाने नाधिगच्छसि तां गतिम्&lt;br&gt;&#xA;व्यवसायेन शुद्धेन त्वद्विधश्छिन्नसंशयः&lt;br&gt;&#xA;विमुच्य हृदयग्रन्थीनासादयति तां गतिम्&lt;br&gt;&#xA;भवांश्चोत्पन्नविज्ञानस्स्थिरबुद्धिरलोलुपः&lt;br&gt;&#xA;व्यवसायादृते ब्रह्मन्नासादयति तत्परम्&lt;br&gt;&#xA;नास्ति ते सुखदुःखेषु विशेषो नासि लोलुपः&lt;br&gt;&#xA;नौत्सुक्यं नृत्तगीतेषु न राग उपजायते&lt;br&gt;&#xA;न बन्धुषु निबन्धस्ते न भयेष्वस्ति ते भयम्&lt;br&gt;&#xA;पश्यामि त्वां महाभाग तुल्यलोष्टाश्मकाञ्चनम्&lt;br&gt;&#xA;अहं च त्वाऽनुपश्यामि ये चाप्यन्ये मनीषिणः&lt;br&gt;&#xA;आस्थितं परमं मार्गमक्षयं तमनामयम्&lt;br&gt;&#xA;यत्फलं ब्राह्मणस्येह मोक्षार्थश्च यदात्मकः&lt;br&gt;&#xA;तस्मिन्प्रवर्तसे ब्रह्मन्किमन्यत्परिपृच्छसि&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/313/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/313/</guid>
      <description>&lt;p&gt;भीष्मः-&lt;br&gt;&#xA;एतच्छ्रुत्वा तु वचनं कृतात्मा कृतनिश्चयः&lt;br&gt;&#xA;आत्मनाऽऽत्मानमास्थाय दृष्ट्वा चात्मानमात्मना&lt;br&gt;&#xA;कृतकार्यस्सुखी दान्तस्तूष्णीं प्रायादुदङ्मुखः&lt;br&gt;&#xA;शैशिरं गिरिमुद्दिश्य सधर्मा मातरिश्वनः&lt;br&gt;&#xA;एतस्मिन्नेव काले तु देवर्षिर्नारदस्तथा&lt;br&gt;&#xA;हिमवन्तमियाद्द्रष्टुं सिद्धचारणसेवितम्&lt;br&gt;&#xA;गन्धर्वैस्तु समाकीर्णं गीतस्वनविनादितम्&lt;br&gt;&#xA;किन्नराणां सहस्रैश्च भृङ्गराजैस्तथैव च&lt;br&gt;&#xA;मद्गुभिः खञ्जरीटैश्च विचित्रैर्जीवजीवकैः&lt;br&gt;&#xA;चित्रवर्णैर्मयूरैश्च केकाशतविराविभिः&lt;br&gt;&#xA;राजहंससमूहैश्च हृष्टैः परभृतैस्तथा&lt;br&gt;&#xA;पक्षिराजो गरुत्मांश्च यं नित्यमधिगच्छति&lt;br&gt;&#xA;चत्वारो लोकपालाश्च देवास्सर्षिगणास्तथा&lt;br&gt;&#xA;यत्र नित्यं समायान्ति लोकस्य हितकाम्यया&lt;br&gt;&#xA;विष्णुना यत्र पुत्रार्थे तपस्तप्तं महात्मना&lt;br&gt;&#xA;यत्रैव च कुमारेण बाल्ये क्षिप्ता दिवौकसः&lt;br&gt;&#xA;शक्तिर्न्यस्ता क्षितितले त्रैलोक्यमवमत्य वै&lt;br&gt;&#xA;यत्रोवाच जगत्स्कन्दः क्षिपन्वाक्यमिदं तदा&lt;br&gt;&#xA;योऽन्योस्ति मत्तोऽभ्यधिको विप्रा यस्याधिकं प्रियाः&lt;br&gt;&#xA;यो ब्रह्मण्यो द्वितीयोऽस्ति त्रिषु लोकेषु वीर्यवान्&lt;br&gt;&#xA;सोऽभ्युद्धरत्विमां शक्तिमथवा कम्पयत्विति&lt;br&gt;&#xA;तच्छुत्वा व्यथिता लोकाः क इमामुद्धरेदिति&lt;br&gt;&#xA;अथ देवगणं सर्वं सम्भ्रान्तेन्द्रियमानसम्&lt;br&gt;&#xA;अपश्यद्भगवान्विष्णुः क्षिप्तं सासुरराक्षसम्&lt;br&gt;&#xA;किन्न्वत्र सुकृतं कार्यं भवेदिति विचिन्तयन्&lt;br&gt;&#xA;स नामृष्यत तं क्षेपमवैक्षत च पावकिम्&lt;br&gt;&#xA;स प्रसह्य विशुद्धात्मा शक्तिं प्रज्वलितां तदा&lt;br&gt;&#xA;कम्पयामास सव्येन पाणिना पुरुषोत्तमः&lt;br&gt;&#xA;शक्त्यां तु कम्प्यमानायां विष्णुना प्रभविष्णुना&lt;br&gt;&#xA;मेदिनी कम्पिता सर्वा सशैलवनकानना&lt;br&gt;&#xA;शक्तेनापि समुद्धर्तुं कम्पिता सा न तद्धृता&lt;br&gt;&#xA;रक्षिता स्कन्दराजस्य धर्षणा प्रभविष्णुना&lt;br&gt;&#xA;तां कम्पयित्वा भगवान्विष्णुः प्रह्लादमब्रवीत्&lt;br&gt;&#xA;श्रीभगवान्-&lt;br&gt;&#xA;पश्य वीर्यं कुमारस्य नैतदन्यः करिष्यति&lt;br&gt;&#xA;भीष्मः-&lt;br&gt;&#xA;सोऽमृष्यमाणस्तद्वाक्यं समुद्धरणनिश्चितः&lt;br&gt;&#xA;जग्राह तां तदा शक्तिं न चैनामप्यकम्पयत्&lt;br&gt;&#xA;नादं महान्तं मुक्त्वा स मूर्च्छितो गिरिमूर्धनि&lt;br&gt;&#xA;विह्वलः प्रापतद्वीरो हिरण्यकशिपोस्सुतः&lt;br&gt;&#xA;यत्रोत्तरां दिशं गत्वा शैलराजस्य पार्श्वतः&lt;br&gt;&#xA;तपोऽतप्यत दुर्धर्षं तात नित्यं वृषध्वजः&lt;br&gt;&#xA;पावकेन परिक्षिप्तो दीप्यते तस्य चाश्रमः&lt;br&gt;&#xA;आदित्यबन्धनं नाम दुष्प्रापमकृतात्मभिः&lt;br&gt;&#xA;न तत्र शक्यते गन्तुं यक्षराक्षसदानवैः&lt;br&gt;&#xA;दशयोजनविस्तारमग्निज्वालसमावृतम्&lt;br&gt;&#xA;भगवान्पावकस्तत्र स्वयं तिष्ठति वीर्यवान्&lt;br&gt;&#xA;सर्वान्विघ्नान्प्रशमयन्महादेवस्य धीमतः&lt;br&gt;&#xA;दिव्यं वर्षसहस्रं हि पादेनैकेन तिष्ठतः&lt;br&gt;&#xA;देवान्सन्तापयंस्तत्र महादेवो धृतव्रतः&lt;br&gt;&#xA;ऐन्द्रीं तु दिशमास्थाय शैलराजस्य मूर्धनि&lt;br&gt;&#xA;विविक्ते पर्वततटे पाराशर्यो महातपाः&lt;br&gt;&#xA;वेदानध्यापयामास व्यासश्शिष्यान्महामुनिः&lt;br&gt;&#xA;सुमन्तुं च महाभागं वैशम्पायनमेव च&lt;br&gt;&#xA;जैमिनिं च महाप्राज्ञं पैलं चैव तपस्विनम्&lt;br&gt;&#xA;एभिश्शिष्यैः परिवृतो व्यास आस्ते महातपाः&lt;br&gt;&#xA;तत्राऽऽश्रमपदं रम्यं ददर्श पितुरुत्तमम्&lt;br&gt;&#xA;आरणेयो विशुद्धात्मा नभसीव दिवाकरः&lt;br&gt;&#xA;अथ व्यासः परिक्षिप्तं ज्वलन्तमिव तेजसा&lt;br&gt;&#xA;ददृशे सुतमायान्तं दिवाकरसमप्रभम्&lt;br&gt;&#xA;असज्जमानं वृक्षेषु शैलेषु विषमेषु च&lt;br&gt;&#xA;योगयुक्तं महात्मानं यथा बाणं गुणच्युतम्&lt;br&gt;&#xA;सोऽभिगम्य पितुः पादावगृह्णादरणीसुतः&lt;br&gt;&#xA;यथोपजोषं तैश्चापि समागच्छन्महामुनिः&lt;br&gt;&#xA;ततो निवेदयामास पित्रे सर्वमशेषतः&lt;br&gt;&#xA;शुको जनकराजेन संवादं प्रीतमानसः&lt;br&gt;&#xA;एवमध्यापयञ्शिष्यान्व्यासः पुत्रं च वीर्यवान्&lt;br&gt;&#xA;उवास हिमवत्पृष्ठे पाराशर्यो महामुनिः&lt;br&gt;&#xA;ततः कदाचिच्छिष्यास्तं परिवार्योपतस्थिरे&lt;br&gt;&#xA;वेदाध्ययनसम्पन्नाश्शान्तात्मानो जितेन्द्रियाः&lt;br&gt;&#xA;वेदेषु निष्ठां सम्प्राप्य साङ्गेष्वपि तपस्विनः&lt;br&gt;&#xA;अथोचुस्ते तदा व्यासं शिष्याः प्राञ्जलयो गुरुम्&lt;br&gt;&#xA;शिष्याः-&lt;br&gt;&#xA;महता श्रेयसा युक्ता यशसा च समन्विताः&lt;br&gt;&#xA;एकं त्विदानीमिच्छामो गुरुणाऽनुग्रहं कृतम्&lt;br&gt;&#xA;भीष्मः-&lt;br&gt;&#xA;इति तेषां वचश्श्रुत्वा ब्रह्मर्षिस्तानुवाच ह&lt;br&gt;&#xA;उच्यतामिति तद्वत्सा यद्वः कार्यं प्रियं मया&lt;br&gt;&#xA;एतद्वाक्यं गुरोश्श्रुत्वा शिष्यास्ते हृष्टमानसाः&lt;br&gt;&#xA;पुनः प्राञ्जलयो भूत्वा प्रणम्य शिरसा गुरुम्&lt;br&gt;&#xA;ऊचुस्ते सहिता राजन्निदं वचनमुत्तमम्&lt;br&gt;&#xA;शिष्या-&lt;br&gt;&#xA;यदि प्रीत उपाध्यायो धन्यास्स्म मुनिसत्तम&lt;br&gt;&#xA;काङ्क्षामस्तु वयं सर्वे वरं दत्तं महर्षिणा&lt;br&gt;&#xA;षष्ठश्शिष्यो न ते ख्यातिं गच्छेदत्र प्रसीद नः&lt;br&gt;&#xA;चत्वारस्ते वयं शिष्या गुरुपुत्रश्च पञ्चमः&lt;br&gt;&#xA;इह वेदाः प्रतिष्ठेरन्नेष नः काङ्क्षितो वरः&lt;br&gt;&#xA;भीष्मः-&lt;br&gt;&#xA;शिष्याणां वचनं श्रुत्वा महर्षिप्रवरस्तदा&lt;br&gt;&#xA;पराशरात्मजो धीमान्परलोकार्थचिन्तकः&lt;br&gt;&#xA;उवाच शिष्यान्धर्मात्मा धर्म्यं नैश्श्रेयसं वचः&lt;br&gt;&#xA;व्यासः-&lt;br&gt;&#xA;ब्राह्मणाय सदा देयं ब्रह्म शुश्रूषवे तथा&lt;br&gt;&#xA;ब्रह्मलोके निवासं यो ध्रुवं समभिकाङ्क्षते&lt;br&gt;&#xA;भवन्तो बहुलास्सन्तु वेदो विस्तार्यतामयम्&lt;br&gt;&#xA;नाशिष्ये सम्प्रदातव्यो नाव्रते नाकृतात्मनि&lt;br&gt;&#xA;एते शिष्यगुणास्सर्वे विज्ञातव्या यथार्थतः&lt;br&gt;&#xA;नापरीक्षितचारित्रे विद्या देया कथञ्चन&lt;br&gt;&#xA;यथा हि कनकं शुद्धं तापच्छेदनिकर्षणैः&lt;br&gt;&#xA;परीक्षेत तथा शिष्यानीक्षेत्कुलगुणादिभिः&lt;br&gt;&#xA;न नियोज्याश्च वश्शिष्या अनियोज्ये महाभये&lt;br&gt;&#xA;यथामति यथातत्त्वं तथा विद्या फलिष्यति&lt;br&gt;&#xA;सर्वस्तरतु दुर्गाणि सर्वो भद्राणि पश्यतु&lt;br&gt;&#xA;श्रावयेच्चतुरो वर्णान्कृत्वा ब्राह्मणमग्रतः&lt;br&gt;&#xA;वेदस्याध्ययनं हीदं देवकार्यं महत्स्मृतम्&lt;br&gt;&#xA;स्तुत्यर्थमिह देवानां वेदास्सृष्टास्स्वयम्भुवा&lt;br&gt;&#xA;यो विनिन्देच्च सम्मोहाद्ब्राह्मणं वेदपारगम्&lt;br&gt;&#xA;सोऽवज्ञानाद्ब्राह्मणस्य पराभूयादसंशयम्&lt;br&gt;&#xA;यश्चाधर्मेण विब्रूयाद्यश्चाधर्मेण पृच्छति&lt;br&gt;&#xA;तयोरन्यतरः प्रैति विद्वेषं वाऽधिगच्छति&lt;br&gt;&#xA;एतद्वस्सर्वमाख्यातं स्वाध्यायस्य विधिं प्रति&lt;br&gt;&#xA;उपकुर्याच्च शिष्याणामेतच्च हृदि वो भवेत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/314/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/314/</guid>
      <description>&lt;h2 id=&#34;नरदसय-वच-शरतव-कषणदवपयनऽबरवत&#34;&gt;भीष्मः-&lt;br&gt;&#xA;एतच्छ्रुत्वा गुरोर्वाक्यं व्यासशिष्या महौजसः&lt;br&gt;&#xA;अन्योन्यं हृष्टमनसः परिषस्वजिरे तदा&lt;br&gt;&#xA;शिष्याः-&lt;br&gt;&#xA;उक्ताः स्मो यद्भगवता तदात्वायतिसंहितम्&lt;br&gt;&#xA;तन्नो मनसि संरूढं करिष्यामस्तथा च तत्&lt;br&gt;&#xA;भीष्मः-&lt;br&gt;&#xA;अन्योन्यं संविभाष्यैवं सुप्रीतमनसः पुनः&lt;br&gt;&#xA;विज्ञापयन्ति स्म गुरुं पुनर्वाक्यविशारदाः&lt;br&gt;&#xA;शिष्याः-&lt;br&gt;&#xA;शैलादस्मान्महीं गन्तुं काङ्क्षितं नो महामुने&lt;br&gt;&#xA;वेदाननेकधा कर्तुं यदि ते रुचितं प्रभो&lt;br&gt;&#xA;भीष्मः-&lt;br&gt;&#xA;शिष्याणां वचनं श्रुत्वा पराशरसुतः प्रभुः&lt;br&gt;&#xA;प्रत्युवाच ततो वाक्यं धर्मार्थसहितं हितम्&lt;br&gt;&#xA;भीष्मः-&lt;br&gt;&#xA;क्षितिं वा देवलोकं वा गम्यतां यदि रोचते&lt;br&gt;&#xA;अप्रमादश्च वः कार्यो ब्रह्म हि प्रचुरच्छलम्&lt;br&gt;&#xA;भीष्मः-&lt;br&gt;&#xA;तेऽनुज्ञातास्ततः सर्वे गुरुणा सत्यवादिना&lt;br&gt;&#xA;जग्मुः प्रदक्षिणं कृत्वा व्यासं मूर्ध्नाऽभिवाद्य च&lt;br&gt;&#xA;अवतीर्य महीं तेऽथ चातुर्होत्रमकल्पयन्&lt;br&gt;&#xA;संयाजयन्तो विप्रांश्च राजन्यांश्च विशस्तथा&lt;br&gt;&#xA;पूज्यमाना द्विजैर्नित्यं मोदमाना गृहे रताः&lt;br&gt;&#xA;याजनाध्यापनरताः श्रीमन्तो लोकविश्रुताः&lt;br&gt;&#xA;अवतीर्णेषु शिष्येषु व्यासः पुत्रसहायवान्&lt;br&gt;&#xA;तूष्णीं ध्यानपरो धीमानेकान्ते समुपाविशत्&lt;br&gt;&#xA;एतस्मिन्नेव काले तु देवर्षिर्नारदस्तथा&lt;br&gt;&#xA;हिमवन्तमगं द्रष्टुं सिद्धचारणसेवितम्&lt;br&gt;&#xA;तं ददर्शाश्रमपदे नारदः सुमहातपाः&lt;br&gt;&#xA;अथैनमब्रवीत्काले मधुराक्षरया गिरा&lt;br&gt;&#xA;भीष्मः-&lt;br&gt;&#xA;भोभो महर्षे वासिष्ठ ब्रह्मघोषो न वर्तते&lt;br&gt;&#xA;एको ध्यानपरस्तूष्णीं किमास्से चिन्तयन्निव&lt;br&gt;&#xA;ब्रह्मघोषैर्विरहितः पर्वतोऽयं न शोभते&lt;br&gt;&#xA;रजसा तमसा चैव सोमः सोपप्लवो यथा&lt;br&gt;&#xA;न भ्राजते यथापूर्वं निषादानामिवालयः&lt;br&gt;&#xA;देवर्षिगणजुष्टोऽपि वेदध्वनिविनाकृतः&lt;br&gt;&#xA;भीष्मः-&lt;br&gt;&#xA;ऋषयश्च हि देवाश्च गन्धर्वाश्च महौजसः&lt;br&gt;&#xA;वियुक्ता ब्रह्मघोषेण न भ्राजन्ते यथा पुरा&lt;br&gt;&#xA;नारदस्य वचः श्रुत्वा कृष्णद्वैपायनोऽब्रवीत्&lt;/h2&gt;&#xA;&lt;p&gt;महर्षे यत्त्वया प्रोक्तं वेदवादविचक्षण&lt;br&gt;&#xA;एतन्मनोऽनुकूलं मे भवानर्हसि भाषितुम्&lt;br&gt;&#xA;सर्वज्ञः सर्वदर्शी च सर्वत्र च कुतूहली&lt;br&gt;&#xA;त्रिषु लोकेषु यद्वृत्तं सर्वं तव मते स्थितम्&lt;br&gt;&#xA;तदाज्ञापय विप्रर्षे ब्रूहि किं करवाणि ते&lt;br&gt;&#xA;यन्मया समनुष्ठेयं ब्रह्मर्षे तदुदाहर&lt;br&gt;&#xA;वियुक्तस्येह शिष्यैर्मे नातिहृष्टमिदं मनः&lt;br&gt;&#xA;नारद&lt;br&gt;&#xA;अनाम्नायमला वेदा ब्राह्मणस्याव्रतं मलम्&lt;br&gt;&#xA;मलं पृथिव्या बाह्लीकाः स्त्रीणां कौतूहलं मलम्&lt;br&gt;&#xA;अधीयतां भवान्वेदान्सार्धं पुत्रेण धीमता&lt;br&gt;&#xA;विधुन्वन्ब्रह्मघोषेण रक्षोभयकृतं तमः&lt;br&gt;&#xA;भीष्म&lt;br&gt;&#xA;नारदस्य वचः श्रुत्वा व्यासः परमधर्मवित्&lt;br&gt;&#xA;तथेत्युक्त्वाऽथ संहृष्टो वेदाभ्यासे दृढव्रतः&lt;br&gt;&#xA;शुकेन सह पुत्रेण वेदाभ्यासमथाकरोत्&lt;br&gt;&#xA;स्वरेणोच्चैः सशैक्ष्येण लोकानापूरयन्निव&lt;br&gt;&#xA;तयोरभ्यसतोरेव नानाधर्मप्रवादिनोः&lt;br&gt;&#xA;वातोऽतिमात्रं प्रववौ समुद्रानिलवेजितः&lt;br&gt;&#xA;ततोऽनध्याय इति तं व्यासः पुत्रमवारयत्&lt;br&gt;&#xA;शुको वारितमात्रस्तु कौतूहलसमन्वितः&lt;br&gt;&#xA;अपृच्छत्पितरं ब्रह्मन्कुतो वायुरभूदयम्&lt;br&gt;&#xA;आख्यातुमर्हति भवान्वायोः सर्वं विचेष्टितम्&lt;br&gt;&#xA;शुकस्यैतद्वचः श्रुत्वा व्यासः परमधर्मवित्&lt;br&gt;&#xA;अनध्यायनिमित्तेऽस्मिन्निदं वचनमब्रवीत्&lt;br&gt;&#xA;भीष्म&lt;br&gt;&#xA;दिव्यं ते चक्षुरुत्पन्नं स्वस्थं ते निश्चलं मनः&lt;br&gt;&#xA;तमसा रजसा चापि त्यक्तः सत्वे व्यवस्थितः&lt;br&gt;&#xA;आदर्शे स्वामिव च्छायां पश्यस्यात्मानमात्मना&lt;br&gt;&#xA;न्यस्यात्मनि स्वयं चेतो बुद्ध्या समनुचिन्तय&lt;br&gt;&#xA;देवयानपथो विष्णुः पितृयानपथो रविः&lt;br&gt;&#xA;द्वावेतौ प्रेत्य पन्थानौ दिवं चाधश्च गच्छतः&lt;br&gt;&#xA;पृथिव्यामन्तरिक्षे च यत्र संवान्ति वायवः&lt;br&gt;&#xA;सप्तैते वायुमार्गा वै तान्निबोधानुपूर्वशः&lt;br&gt;&#xA;तत्र देवगणाः साध्याः सम्बभूवुर्महाबलाः&lt;br&gt;&#xA;तेषामप्यभवत्पुत्रः समानो नाम दुर्जयः&lt;br&gt;&#xA;उदानस्तस्य पुत्रोऽभूद्व्यानस्तस्याभवत्सुतः&lt;br&gt;&#xA;अपानस्तु ततो ज्ञेयः प्राणश्चासीत्ततः परम्&lt;br&gt;&#xA;अनपत्योऽभवत्प्राणो दुर्धर्षश्शत्रुमर्दनः&lt;br&gt;&#xA;पृथक्कर्माणि तेषां तु प्रवक्ष्यामि यथातथम्&lt;br&gt;&#xA;प्राणिनां सर्वतो वायुश्चेष्टां वर्तयते पृथक्&lt;br&gt;&#xA;प्राणनाच्चैव भूतानां प्राण इत्यभिधीयते&lt;br&gt;&#xA;प्रेरयत्यभ्रसङ्घातान्धूमजानूष्मजांश्च यः&lt;br&gt;&#xA;प्रथमः प्रथमे मार्गे प्रवहो नाम सोऽनिलः&lt;br&gt;&#xA;अम्बरे स्नेहमभ्रेभ्यस्तटिद्भ्यश्चोत्तमद्युतिः&lt;br&gt;&#xA;आवहो नाम संवाति द्वितीयश्च स नो महान्&lt;br&gt;&#xA;उदयं ज्योतिषां शश्वत्सोमादीनां करोति यः&lt;br&gt;&#xA;अन्तर्देहेषु चोदानं यं वदन्ति महर्षयः&lt;br&gt;&#xA;यश्चतुर्भ्यस्समुद्रेभ्यो वायुर्धारयते जलम्&lt;br&gt;&#xA;उद्धृत्य ददते चापो जीमूतेभ्योऽम्बरेऽनिलः&lt;br&gt;&#xA;योऽद्भिस्सम्पूर्य जीमूतान्पर्जन्याय प्रयच्छति&lt;br&gt;&#xA;उद्वहो नाम वर्षिष्ठस्तृतीयस्स सदागतिः&lt;br&gt;&#xA;समुह्यमाना बहुधा येऽनिलाश्च पृथग्घनाः&lt;br&gt;&#xA;वर्षमोक्षकराम्भास्ते भवन्ति घनाघनाः&lt;br&gt;&#xA;संहता येन चाविद्धा भवन्ति नदनान्तराः&lt;br&gt;&#xA;रक्षणार्थाय भूतानां मेघत्वमुपयान्ति च&lt;br&gt;&#xA;योऽसौ वहति देवानां विमानानि विहायसा&lt;br&gt;&#xA;चतुर्थस्संवहो नाम वायुस्स गिरिमर्दनः&lt;br&gt;&#xA;येन वेगवता तूर्णं रूक्षेणारुजता रसान्&lt;br&gt;&#xA;वायुना विहता मेघा न भवन्ति बलाहकाः&lt;br&gt;&#xA;दारुणोत्पातसञ्चारो नभसस्स्तनयित्नुमान्&lt;br&gt;&#xA;पञ्चमस्स महावेगो विवहो नाम मारुतः&lt;br&gt;&#xA;यस्मिन्पारिप्लवा दिव्या भवन्त्यापो विहायसा&lt;br&gt;&#xA;पुण्यं चाकाशगङ्गायास्तोयं विष्टभ्य तिष्ठति&lt;br&gt;&#xA;दूरात्प्रतिहतो यस्मिन्नेकरश्मिर्दिवाकरः&lt;br&gt;&#xA;यो निरंशुस्सहस्रस्य येन याति वसुन्धराम्&lt;br&gt;&#xA;यस्मादाप्यायते सोमो योनिर्दिव्योऽमृतस्य यः&lt;br&gt;&#xA;षष्ठः परिवहो नाम स वायुर्जीविनां वरः&lt;br&gt;&#xA;सर्वप्राणभृतां प्राणान्योऽन्तकाले नियच्छति&lt;br&gt;&#xA;यस्य वर्त्मानुवर्तेते मृत्युवैवस्वतावुभौ&lt;br&gt;&#xA;सम्यगन्वीक्षतां बुद्ध्या शान्तयाऽध्यात्मनित्यया&lt;br&gt;&#xA;ध्यानाभ्यासाभिरामाणां योऽमृतत्वाय कल्पते&lt;br&gt;&#xA;यं समासाद्य वेगेन दिशामन्तं प्रपेदिरे&lt;br&gt;&#xA;दक्षस्य दशपुत्राणां सहस्राणि प्रजापतेः&lt;br&gt;&#xA;येन सृष्टः पराभूतो यात्येव न निवर्तते&lt;br&gt;&#xA;परावहो नाम परो वायुस्स दुरतिक्रमः&lt;br&gt;&#xA;एवमेते दितेः पुत्रा मारुताः परमाद्भुताः&lt;br&gt;&#xA;अनारमन्तस्संवान्ति सर्वगास्सर्वधारिणः&lt;br&gt;&#xA;एतत्तु महदाश्चर्यं यदयं पर्वतोत्तमः&lt;br&gt;&#xA;कम्पितस्सहसा तेन वायुनाऽभिप्रवायता&lt;br&gt;&#xA;विष्णोर्निश्श्वासवातोऽयं यदा वेगसमीरितः&lt;br&gt;&#xA;स यदोदीर्यते तात जगत्प्रव्यथते तदा&lt;br&gt;&#xA;तस्माद्ब्रह्मविदो ब्रह्म नाधीयन्तेऽतिवायति&lt;br&gt;&#xA;वायौ वायुभयं ह्युक्तं ब्रह्म तत्पीडितं भवेत्&lt;br&gt;&#xA;भीष्मः-&lt;br&gt;&#xA;एतावदुक्त्वा वचनं पराशरसुतः प्रभुः&lt;br&gt;&#xA;उक्त्वा पुत्रमधीष्वेति व्योमगङ्गामगात्तदा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/315/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/315/</guid>
      <description>&lt;p&gt;भीष्मः-&lt;br&gt;&#xA;एतस्मिन्नन्तरे शून्ये नारदस्समुपागमत्&lt;br&gt;&#xA;शुकं स्वाध्यायनिरतं वेदार्थान्प्रष्टुमीप्सितान्&lt;br&gt;&#xA;देवर्षिं तु शुको दृष्ट्वा नारदं समुपस्थितम्&lt;br&gt;&#xA;अर्घ्यपूर्वेण विधिना वेदोक्तेनाभ्यपूजयत्&lt;br&gt;&#xA;नारदोऽथाब्रवीत्प्रीतो ब्रूहि ब्रह्मविदां वर&lt;br&gt;&#xA;केन त्वां श्रेयसा वत्स योजयामीति हृष्टवत्&lt;br&gt;&#xA;नारदस्य वचश्श्रुत्वा शुकः प्रोवाच भारत&lt;br&gt;&#xA;शुकः-&lt;br&gt;&#xA;अस्मिल्ँलोके हितं यत्स्यात्तेन मां योक्तुमर्हसि&lt;br&gt;&#xA;नारदः-&lt;br&gt;&#xA;तत्त्वं जिज्ञासतां पूर्वमृषीणां भावितात्मनाम्&lt;br&gt;&#xA;सनत्कुमारो भगवानिदं वचनमब्रवीत्&lt;br&gt;&#xA;सनत्कुमारः-&lt;br&gt;&#xA;नास्ति विद्यासमं चक्षुर्नास्ति सत्यसमं तपः&lt;br&gt;&#xA;नास्ति रागसमं दुःखं नास्ति त्यागसमं सुखम्&lt;br&gt;&#xA;निवृत्तिः कर्मणः पापात्सततं पुण्यशीलता&lt;br&gt;&#xA;सद्वृत्तिस्समुदाचारश्श्रेय एतदनुत्तमम्&lt;br&gt;&#xA;मानुष्यमसुखं प्राप्य यस्सज्जति न मुच्यते&lt;br&gt;&#xA;नालं स दुःखमोक्षाय सङ्गो वै दुःखलक्षणम्&lt;br&gt;&#xA;सक्तस्य बुद्धिश्चलति मोहजालविवर्धनी&lt;br&gt;&#xA;मोहजालावृतो दुःखमिह चामुत्र चाश्नुते&lt;br&gt;&#xA;सर्वोपायैस्तु कामस्य क्रोधस्य च विनिग्रहः&lt;br&gt;&#xA;कार्यश्श्रेयोर्थिना तौ हि श्रेयोघातार्थमुद्यतौ&lt;br&gt;&#xA;नित्यं क्रोधात्तपो रक्षेच्छ्रियं रक्षेच्च मत्सरात्&lt;br&gt;&#xA;विद्यां मानावमानाभ्यामात्मानं तु प्रमादतः&lt;br&gt;&#xA;आनृशंस्यं परो धर्मः क्षमा च परमं बलम्&lt;br&gt;&#xA;आत्मज्ञानं परं ज्ञानं न सत्याद्विद्यते परम्&lt;br&gt;&#xA;सत्यस्य वचनं श्रेयः सत्यादपि हितं वदेत्&lt;br&gt;&#xA;यद्भूतहितमत्यन्तमेतत्सत्यं मतं मम&lt;br&gt;&#xA;सर्वारम्भपरित्यागी निराशीर्निष्परिग्रहः&lt;br&gt;&#xA;येन सर्वं परित्यक्तं स विद्वान्स च पण्डितः&lt;br&gt;&#xA;इन्द्रियैरिन्द्रियार्थान्यश्चरत्यात्मवशैरिह&lt;br&gt;&#xA;असज्जमानश्शान्तात्मा निर्विकारस्समाहितः&lt;br&gt;&#xA;आत्मभूतैरतद्भूतस्सह चैव विनैव च&lt;br&gt;&#xA;स विमुक्तः परं श्रेयो नचिरेणाधिगच्छति&lt;br&gt;&#xA;अदर्शनमसंस्पर्शस्तथाऽसम्भाषणं सदा&lt;br&gt;&#xA;यस्य भूतैस्सह मुने स श्रेयो विन्दते परम्&lt;br&gt;&#xA;न हिंस्यात्सर्वभूतानि मैत्रायणगतिश्चरेत्&lt;br&gt;&#xA;नेदं जन्म समासाद्य वैरं कुर्वीत केनचित्&lt;br&gt;&#xA;आकिञ्चन्यं सुसन्तोषो निराशीष्ट्वमचापलम्&lt;br&gt;&#xA;एतदाहुः परं श्रेय आत्मज्ञस्य जितात्मनः&lt;br&gt;&#xA;परिग्रहं परित्यज्य भव तात जितेन्द्रियः&lt;br&gt;&#xA;अशोकं स्थानमातिष्ठ इह चामुत्र चाभयम्&lt;br&gt;&#xA;निराशिषो न शोचन्ति त्यजेदाशिषमात्मनः&lt;br&gt;&#xA;परित्यज्याऽऽशिषं सौम्य दुःखात्तावद्विमोक्ष्यसे&lt;br&gt;&#xA;तपोनित्येन दान्तेन मुनिना संयतात्मना&lt;br&gt;&#xA;अजितं जेतुकामेन भाव्यं सङ्गेष्वसङ्गिना&lt;br&gt;&#xA;गुणसङ्गेष्वनासक्त एकचर्यारतस्सदा&lt;br&gt;&#xA;ब्राह्मणो नचिरादेव सुखमायात्यनुत्तमम्&lt;br&gt;&#xA;द्वन्द्वारामेषु भूतेषु य एको रमते मुनिः&lt;br&gt;&#xA;विद्धि प्रज्ञानतृप्तं तं ज्ञानतृप्तो न शोचति&lt;br&gt;&#xA;शुभैर्लभति देवत्वं व्यामिश्रैर्जन्म मानुषम्&lt;br&gt;&#xA;अशुभैश्चाप्यधोजन्म कर्मभिर्लभतेऽवशः&lt;br&gt;&#xA;तत्र जन्मजरादुःखैस्सततं समभिद्रुतः&lt;br&gt;&#xA;संसारे पच्यते जन्तुस्तत्कथं नावबुध्यसे&lt;br&gt;&#xA;अहिते हितसञ्ज्ञस्त्वमध्रुवे ध्रुवसञ्ज्ञकः&lt;br&gt;&#xA;अनर्थे चार्थसञ्ज्ञस्त्वं किमर्थं नावबुध्यसे&lt;br&gt;&#xA;संवेष्ट्यमानं बहुभिर्मोहात्तन्तुभिरात्मजैः&lt;br&gt;&#xA;कोशकारवदात्मानं वेष्टयन्नावबुध्यसे&lt;br&gt;&#xA;अलं परिग्रहेणेह दोषवान्हि परिग्रहः&lt;br&gt;&#xA;क्रिमिर्हि कोशकारस्तु बध्यते स्वपरिग्रहात्&lt;br&gt;&#xA;पुत्रदारकुटुम्बेषु सक्तास्सीदन्ति जन्तवः&lt;br&gt;&#xA;सरःपङ्कार्णवे मग्ना जीर्णा वनगजा इव&lt;br&gt;&#xA;महाजालसमाकृष्टान्स्थले मत्स्यानिवोद्धृतान्&lt;br&gt;&#xA;स्नेहजालसमाकृष्टान्पश्य जन्तून्सुदुःखितान्&lt;br&gt;&#xA;कुटुम्बपुत्रदारांश्च शरीरं सञ्चयाश्च ये&lt;br&gt;&#xA;पारक्यमध्रुवं सर्वं किं स्वं सुकृतदुष्कृतम्&lt;br&gt;&#xA;यदा सर्वं परित्यज्य गन्तव्यमवशेन ते&lt;br&gt;&#xA;अनर्थे किं प्रसक्तस्त्वं समर्थं नानुतिष्ठसि&lt;br&gt;&#xA;अविश्रान्तमनालम्बमपाथेयमदैशिकम्&lt;br&gt;&#xA;तमःकान्तारमध्वानं कथमेको गमिष्यसि&lt;br&gt;&#xA;न हि त्वां प्रस्थितं कश्चित्पृष्ठतोऽनुगमिष्यति&lt;br&gt;&#xA;सुकृतं दुष्कृतं च त्वां यास्यन्तमनुयास्यतः&lt;br&gt;&#xA;विद्या कर्म च कार्यं च ज्ञानं च बहुविस्तरम्&lt;br&gt;&#xA;अर्थार्थमनुसार्यन्ते सिद्धार्थस्तु विमुच्यते&lt;br&gt;&#xA;निबन्धनी रज्जुरेषा या ग्रामे वसतो रतिः&lt;br&gt;&#xA;छित्त्वैतां सुकृतो यान्ति नैनां छिन्दन्ति दुष्कृतः&lt;br&gt;&#xA;रूपकूलां मनस्स्रोतां स्पर्शद्वीपां रसावहाम्&lt;br&gt;&#xA;गन्धपङ्कां शब्दजलां स्वर्गमार्गदुरावहाम्&lt;br&gt;&#xA;क्षमारित्रां सत्यमयीं धर्मस्थैर्यावटाकराम्&lt;br&gt;&#xA;त्यागवाताध्वगां शीघ्रं असन्तार्यां नदीं तरेत्&lt;br&gt;&#xA;त्यज धर्ममधर्मं च उभे सत्यानृते त्यज&lt;br&gt;&#xA;उभे सत्यानृते त्यक्त्वा येन त्यजसि तत् त्यज&lt;br&gt;&#xA;त्यज धर्ममसङ्कल्पादधर्मं चाप्यलिप्सया&lt;br&gt;&#xA;उभे सत्यानृते बुद्ध्या बुद्धिं परमनिश्चयात्&lt;br&gt;&#xA;अस्थिस्थूणं स्नायुबद्धं मांसशोणितलेपनम्&lt;br&gt;&#xA;चर्मावनद्धं दुर्गन्धिं पूर्णं मूत्रपुरीषयोः&lt;br&gt;&#xA;जराक्रोधसमाविष्टं रोगायतनमातुरम्&lt;br&gt;&#xA;रजस्वलमनित्यं च भूतावासं समुत्सृजेत्&lt;br&gt;&#xA;इदं विश्वं जगत्सर्वमजगच्चापि यद्भवेत्&lt;br&gt;&#xA;महाभूतात्मकं सर्वं महद्यत्परमाणु यत्&lt;br&gt;&#xA;महाभूतानि खं वायुरग्निरापस्तथा मही&lt;br&gt;&#xA;षष्ठं तु चेतना या तु आत्मा सप्तममुच्यते&lt;br&gt;&#xA;अष्टमं तु मनो ज्ञेयं बुद्धिस्तु नवमी स्मृता&lt;br&gt;&#xA;इन्द्रियाणि च पञ्चैव तमस्सत्त्वं रजस्तथा&lt;br&gt;&#xA;इत्येष सप्तदशको राशिरव्यक्तसञ्ज्ञकः&lt;br&gt;&#xA;सर्वैरिहेन्द्रियार्थैश्च व्यक्ताव्यक्तैश्च संहतः&lt;br&gt;&#xA;सप्तविंशक इत्येष व्यक्ताव्यक्तमयो गुणः&lt;br&gt;&#xA;एतैस्सर्वैस्समायुक्तः पुमानित्यभिधीयते&lt;br&gt;&#xA;त्रिवर्गोऽत्र सुखं दुःखं जीवितं मरणं तथा&lt;br&gt;&#xA;य इदं वेद तत्त्वेन स वेद प्रभवाप्ययौ&lt;br&gt;&#xA;पाराशर्येह बोद्धव्यं जानता यच्च किञ्चन&lt;br&gt;&#xA;इन्द्रियैर्गृह्यते यद्यत्तत्तद्व्यक्तमिति स्थितिः&lt;br&gt;&#xA;अव्यक्तमिति विज्ञेयं लिङ्गग्राह्यमतीन्द्रियम्&lt;br&gt;&#xA;इन्द्रियैर्नियतैर्देही धाराभिरिव तर्प्यते&lt;br&gt;&#xA;लोके विततमात्मानं लोकांश्चात्मनि पश्यति&lt;br&gt;&#xA;परावरविदश्शक्तिर्ज्ञानमूला न नश्यति&lt;br&gt;&#xA;पश्यतस्सर्वभूतानि सर्वावस्थासु सर्वदा&lt;br&gt;&#xA;ब्रह्मभूतस्य संयोगो नाशुभेनोपपद्यते&lt;br&gt;&#xA;ज्ञानेन विविधान्क्लेशानतिवृत्तस्य मोहजान्&lt;br&gt;&#xA;लोके बुद्धिप्रकाशेन लोकमार्गो न रिष्यते&lt;br&gt;&#xA;अनादिनिधनज्ञं तमात्मनि स्थितमव्ययम्&lt;br&gt;&#xA;अकर्तारममूर्तं च भगवानाह तीर्थवित्&lt;br&gt;&#xA;यो जन्तुस्स्वकृतैस्तैस्तैः कर्मभिर्नित्यदुःखितः&lt;br&gt;&#xA;स दुःखप्रतिघातार्थं हन्ति जन्तूननेकधा&lt;br&gt;&#xA;ततः कर्म समादत्ते पुनरन्यन्नवं बहु&lt;br&gt;&#xA;तप्यतेऽथ पुनस्तेन भुक्त्वाऽपथ्यमिवातुरः&lt;br&gt;&#xA;अजस्रमेव मोहार्थो दुःखेषु सुखसञ्ज्ञितः&lt;br&gt;&#xA;बध्यते मथ्यते चैव कर्मभिर्मन्थवत्सदा&lt;br&gt;&#xA;ततो निर्वृत्तबन्धत्वात् कर्मणामुदयादिह&lt;br&gt;&#xA;परिभ्रमति संसारं चक्रवद्बहुवेदनः&lt;br&gt;&#xA;स चेन्निवृत्तबन्धस्तु निवृत्तश्चापि कर्मणः&lt;br&gt;&#xA;सर्ववित्सर्वजित्सिद्धौ भवेद्भावविवर्जितः&lt;br&gt;&#xA;संयमेन नवं बन्धं निवर्त्य तपसो बलात्&lt;br&gt;&#xA;सम्प्राप्ता बहवस्सिद्धिमप्यबाधां सुखोदयाम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/316/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/316/</guid>
      <description>&lt;p&gt;नारदः-&lt;br&gt;&#xA;अशोकं शोकनाशार्थं शास्त्रं शान्तिकरं शिवम्&lt;br&gt;&#xA;निशम्य लभते बुद्धिं तां लब्ध्वा सुखमेधते&lt;br&gt;&#xA;शोकस्थानसहस्राणि भयस्थानशतानि च&lt;br&gt;&#xA;दिवसे दिवसे मूढमाविशन्ति न पण्डितम्&lt;br&gt;&#xA;तस्मादनिष्टनाशार्थमितिहासं निबोध मे&lt;br&gt;&#xA;तिष्ठते चेद्वशे बुद्धिर्लभते शोकनाशनम्&lt;br&gt;&#xA;अनिष्टसम्प्रयोगाच्च विप्रयोगात्प्रियस्य च&lt;br&gt;&#xA;मनुष्या मानसैर्दुःखैर्युज्यन्ते येऽल्पबुद्धयः&lt;br&gt;&#xA;द्रव्येषु समतीतेषु ये गुणास्तान्न चिन्तयेत्&lt;br&gt;&#xA;ताननाद्रियमाणस्य स्नेहबन्धः प्रमुच्यते&lt;br&gt;&#xA;दोषदर्शी भवेत्तत्र यत्र रागः प्रवर्तते&lt;br&gt;&#xA;अनिष्टवद्धि तत् पश्येत्तथा क्षिप्रं विरज्यते&lt;br&gt;&#xA;नार्थो न धर्मो न यशो योऽतीतमनुशोचति&lt;br&gt;&#xA;अप्यभावेन युज्येत तच्चास्य न निवर्तते&lt;br&gt;&#xA;गुणैर्भूतानि युज्यन्ते वियुज्यन्ते तथैव च&lt;br&gt;&#xA;सर्वाणि नैतदेकस्य शोकस्थानं हि विद्यते&lt;br&gt;&#xA;मृतं वा यदि वा नष्टं योऽतीतमनुशोचति&lt;br&gt;&#xA;दुःखेन लभते दुःखं द्वावनर्थौ प्रपद्यते&lt;br&gt;&#xA;नाश्रु कुर्वन्ति ये बुद्ध्या दृष्ट्वा लोकेषु सन्ततिम्&lt;br&gt;&#xA;सम्यक्प्रपश्यतस्सर्वं नाश्रुकर्मोपपद्यते&lt;br&gt;&#xA;दुःखोपघाते शारीरे मानसे चाप्युपस्थिते&lt;br&gt;&#xA;यस्मिन्न शक्यते कर्तुं यत्नस्तन्नानुचिन्तयेत्&lt;br&gt;&#xA;भैषज्यमेतद्दुःखस्य यदेतन्नानुचिन्तयेत्&lt;br&gt;&#xA;चिन्त्यमानं हि न व्येति भूयश्चापि प्रवर्धते&lt;br&gt;&#xA;प्रज्ञया मानसं दुःखं हन्याच्छारीरमौषधैः&lt;br&gt;&#xA;एतद्विज्ञानमसामर्थ्यं न बालैस्समतामियात्&lt;br&gt;&#xA;अनित्यं यौवनं रूपं जीवितं द्रव्यसञ्चयः&lt;br&gt;&#xA;आरोग्यं प्रियसंवासो गृध्येदतषु न पण्डितः&lt;br&gt;&#xA;न जानपदिकं दुःखमेकश्शोचितुमर्हति&lt;br&gt;&#xA;अशोचन्प्रतिकुर्वीत यदि पश्येदुपक्रमम्&lt;br&gt;&#xA;सुखाद्बहुतरं दुःखं जीविते नात्र संशयः&lt;br&gt;&#xA;स्निग्धत्वादिन्द्रियार्थेषु मोहान्मरणसम्प्रियम्&lt;br&gt;&#xA;परित्यजति यो दुःखं सुखं वाऽप्युभयं नरः&lt;br&gt;&#xA;अभ्येति ब्रह्म सोऽत्यन्तं न तं शोचन्ति पण्डिताः&lt;br&gt;&#xA;त्यजन्ते दुःखमर्था हि पालनेन च ते सुखाः&lt;br&gt;&#xA;दुःखेन चाधिगम्यन्ते नाशमेषां न चिन्तयेत्&lt;br&gt;&#xA;अन्यामन्यां धनावस्थां प्राप्य वैशेषिकीं नराः&lt;br&gt;&#xA;अतृप्ता यान्ति विध्वंसं सन्तोषं यान्ति पण्डिताः&lt;br&gt;&#xA;सर्वे क्षयान्ता निचयाः पतनान्तास्समुच्छ्रयाः&lt;br&gt;&#xA;संयोगा विप्रयोगान्ता मरणान्तं च जीवितम्&lt;br&gt;&#xA;अन्तो नास्ति पिपासायास्तुष्टिस्तु परमं सुखम्&lt;br&gt;&#xA;तस्मात्सन्तोषमेवेह धनं पश्यन्ति पण्डिताः&lt;br&gt;&#xA;निमेषमात्रमपि हि वयो गच्छन्न तिष्ठति&lt;br&gt;&#xA;स्वशरीरेष्वनित्येषु नित्यं किमनुचिन्तयेत्&lt;br&gt;&#xA;भूतेष्वभावं सञ्चिन्त्य ये बुद्ध्वा मनसः परम्&lt;br&gt;&#xA;न शोचन्ति गताध्वानः पश्यन्ति परमां गतिम्&lt;br&gt;&#xA;सञ्चिन्वानकमेवैनं कामानामवितृप्तकम्&lt;br&gt;&#xA;व्याघ्रः पशुमिवाऽऽसाद्य मृत्युरादाय गच्छति&lt;br&gt;&#xA;तथाऽप्युपायं सम्पश्येद्दुःखस्य परिमोक्षणे&lt;br&gt;&#xA;अशोचन्नारभेतैव युक्तश्चाव्यसनी भवेत्&lt;br&gt;&#xA;शब्दे स्पर्शे च रूपे च गन्धेषु च रसेषु च&lt;br&gt;&#xA;नोपभोगात्परं किञ्चिद्धनिनो वाऽधनस्य च&lt;br&gt;&#xA;प्राक्सम्प्रयोगाद्भूतानां नास्ति दुःखमनामयम्&lt;br&gt;&#xA;विप्रयोगे तु सर्वस्य न शोचेत्प्रकृतिस्थितः&lt;br&gt;&#xA;धृत्या शिश्नोदरं रक्षेत्पाणिपादं च चक्षुषा&lt;br&gt;&#xA;चक्षुश्श्रोत्रे च मनसा मनो वाचं च विद्यया&lt;br&gt;&#xA;प्रणयांस्तु सुसंहृत्य संस्तुतेष्वितरेषु च&lt;br&gt;&#xA;विचरेदसमुन्नद्धस्स सुखी स च पण्डितः&lt;br&gt;&#xA;अध्यात्मरतिरासीनो निरपेक्षो निरामिषः&lt;br&gt;&#xA;आत्मनैव सहायेन यश्चरेत्स सुखी भवेत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/317/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/317/</guid>
      <description>&lt;p&gt;नारदः-&lt;br&gt;&#xA;सुखदुःखविपर्यासो यदा समुपपद्यते&lt;br&gt;&#xA;नैनं प्रज्ञा सुनीतं वा त्रायते नापि पौरुषम्&lt;br&gt;&#xA;स्वभावाद्यत्नमातिष्ठेद्यत्नवान्नावसीदति&lt;br&gt;&#xA;जरामरणरोगेभ्यः प्रियमात्मानमुद्धरेत्&lt;br&gt;&#xA;रुजन्ति हि शरीराणि रोगाश्शारीरमानसाः&lt;br&gt;&#xA;सायका इव तीक्ष्णाग्राः प्रयुक्ता दृढधन्विभिः&lt;br&gt;&#xA;व्यथितस्य विधित्साभिस्त्रस्यतो जीवितैषिणः&lt;br&gt;&#xA;अवशस्य विनाशाय शरीरमपकृष्यते&lt;br&gt;&#xA;स्रवन्ति न निवर्तन्ते स्रोतांसि सरितामिव&lt;br&gt;&#xA;आयुरादाय मर्त्यानां रात्र्यहानि पुनः पुनः&lt;br&gt;&#xA;व्यत्ययो ह्ययमत्यन्तं पक्षयोश्शुक्लकृष्णयोः&lt;br&gt;&#xA;जातं मर्त्यं जरयति निमेषान्नावतिष्ठते&lt;br&gt;&#xA;सुखदुःखानि भूतानामजरो जरयन्नसौ&lt;br&gt;&#xA;आदित्यो ह्यस्तमभ्येति पुनः पुनरुदेति च&lt;br&gt;&#xA;अदृष्टपूर्वानादाय भावानपरिशङ्कितान्&lt;br&gt;&#xA;इष्टानिष्टान्मनुष्याणामस्तं गच्छन्ति रात्रयः&lt;br&gt;&#xA;यो यमिच्छेद्यथाकामं कामानां तं तमाप्नुयात्&lt;br&gt;&#xA;यदि स्यान्न पराधीनं पुरुषस्य क्रियाफलम्&lt;br&gt;&#xA;संयताश्च हि दक्षाश्च मतिमन्तश्च मानवाः&lt;br&gt;&#xA;दृश्यन्ते निष्फलास्सन्तः प्रहीणाश्च स्वकर्मभिः&lt;br&gt;&#xA;अपरे बालिशास्सन्तो निर्गुणाः पुरुषाधमाः&lt;br&gt;&#xA;आशीर्भिरस्य संयुक्ता दृश्यन्ते कर्मकारिणः&lt;br&gt;&#xA;भूतानामपरः कश्चिद्धिंसायां सततोत्थितः&lt;br&gt;&#xA;वञ्चनायां च लोकस्य स सुखेष्वेव जीर्यते&lt;br&gt;&#xA;अचेष्टमानमासीनं श्रीः कञ्चिदुपतिष्ठति&lt;br&gt;&#xA;कर्मी कर्मानुसृत्याऽन्यो न प्राश्यमधिगच्छति&lt;br&gt;&#xA;अपराधं समाचक्ष्व पुरुषस्य स्वभावतः&lt;br&gt;&#xA;शुक्रमन्यत्र सम्भूतं पुनरन्यत्र गच्छति&lt;br&gt;&#xA;तस्य योनौ प्रसक्तस्य गर्भो भवति वा न वा&lt;br&gt;&#xA;आम्रपुष्पोपमा यस्य निर्वृत्तिरुपलभ्यते&lt;br&gt;&#xA;केषाञ्चित्पुत्रकामानामनुसन्तानमिच्छताम्&lt;br&gt;&#xA;सिद्धौ प्रयतमानानां नैर्विण्यमुपजायते&lt;br&gt;&#xA;गर्भाच्चोद्विजमानानां क्रुद्धादाशीविषादिव&lt;br&gt;&#xA;आयुष्माञ्जायते पुत्रः कथं प्रेतः पिता इव&lt;br&gt;&#xA;देवानिष्ट्वा तपस्तप्त्वा कृपणैः पुत्रगृद्धिभिः&lt;br&gt;&#xA;दश मासान्परिधृता जायन्ते कुलपांसनाः&lt;br&gt;&#xA;अपरे धनधान्यानि भोगांश्च पितृसञ्चितान्&lt;br&gt;&#xA;विपुलानभिजायन्ते लब्धैस्तैरेव मङ्गलैः&lt;br&gt;&#xA;अन्योन्यं समभिप्रीत्या मैथुनस्य समागमे&lt;br&gt;&#xA;उपद्रव इवाविष्टे योनिं गर्भः प्रपद्यते&lt;br&gt;&#xA;शीर्णं परशरीरेण निश्छवीकं शरीरिणम्&lt;br&gt;&#xA;प्राणिनं प्राणसंरोधे मांसश्लेष्मविचेष्टितम्&lt;br&gt;&#xA;निर्दग्धं परदेहे च परदेहं चलाचलम्&lt;br&gt;&#xA;विनश्यन्तं विनाशान्ते नावि नावमिवाहिताम्&lt;br&gt;&#xA;सङ्गत्या जठरे न्यस्तं रेतोबिन्दुमचेतनम्&lt;br&gt;&#xA;केन यत्नेन जीवन्तं गर्भं त्वमिह पश्यसि&lt;br&gt;&#xA;अन्नपानानि जीर्यन्ते यत्र भक्षाश्च भक्षिताः&lt;br&gt;&#xA;तस्मिन्नेवोदरे गर्भः किं नान्नमिव जीर्यते&lt;br&gt;&#xA;गर्भे मूत्रपुरीषाणां स्वभावनियता गतिः&lt;br&gt;&#xA;धारणे वा विसर्गे वा न कर्तुर्विद्यते वशः&lt;br&gt;&#xA;स्रवन्ते ह्युदराद्गर्भा जायमानास्तथा परे&lt;br&gt;&#xA;आगमेन तथाऽन्येषां विनाश उपपद्यते&lt;br&gt;&#xA;एतस्माद्योनिसम्बन्धाद्यो जीवन्परिमुच्यते&lt;br&gt;&#xA;प्रजां च लभते काञ्चित्पुनर्द्वन्द्वेषु मज्जति&lt;br&gt;&#xA;ये तस्य सहजातस्य सप्तमीं नवमीं दशाम्&lt;br&gt;&#xA;प्राप्नुवन्ति ततः पञ्च न भवन्ति शतायुषः&lt;br&gt;&#xA;अभ्युत्थाने मनुष्याणां रोगास्स्युर्नात्र संशयः |&lt;br&gt;&#xA;व्याधिभिश्च विमथ्यन्ते व्यालैः क्षुद्रमृगा इव&lt;br&gt;&#xA;व्याधिभिर्भक्ष्यमाणानां त्यजतां विपुलं धनम्&lt;br&gt;&#xA;वेदनां नापकर्षन्ति यतमानाश्चिकित्सकाः&lt;br&gt;&#xA;ते चापि निपुणा वैद्याः कुशलास्सम्भृतौषधाः&lt;br&gt;&#xA;व्याधिभिः परिकृष्यन्ते मृगा व्याधैरिवार्दिताः&lt;br&gt;&#xA;ते पिबन्तः कषायांश्च सर्पींषि विविधानि च&lt;br&gt;&#xA;दृश्यन्ते जरया भग्ना नगा नागैरिवोत्तमैः&lt;br&gt;&#xA;के वा भुवि चिकित्सन्ते रोगार्तान्मृगपक्षिणः&lt;br&gt;&#xA;श्वापदानि दरिद्रांश्च प्रायो नार्ता भवन्ति ते&lt;br&gt;&#xA;धीरानपि दुराधर्षान्नृपतीनुग्रतेजसः&lt;br&gt;&#xA;आक्रम्य रोगाः खादन्ते पशून्पशुपचा इव&lt;br&gt;&#xA;इति लोकमनाक्रन्दं मोहशोकपरिप्लुतम्&lt;br&gt;&#xA;स्रोतसा महता क्षिप्तं ह्रियमाणं बलीयसा&lt;br&gt;&#xA;न धनेन न राज्येन नोग्रेण तपसा तथा&lt;br&gt;&#xA;स्वभावा विनिवर्तन्ते ये नियुक्ताश्शरीरिषु&lt;br&gt;&#xA;न म्रियेरन्न जीर्येरन्सर्वे स्युस्सर्वकामिनः&lt;br&gt;&#xA;नाप्रियं प्रतिपश्येयुरुत्थानस्य फलं यदि&lt;br&gt;&#xA;उपर्युपरि लोकस्य सर्वो भवितुमिच्छति&lt;br&gt;&#xA;यतते च यथाशक्ति न च तद्वर्तते तथा&lt;br&gt;&#xA;ऐश्वर्यमदमत्ताश्च मत्ता मद्यमदेन च&lt;br&gt;&#xA;अप्रमत्ताश्शठाः क्रूरा विक्रान्ताः पर्युपासते&lt;br&gt;&#xA;क्लेशाः प्रतिनिवर्तन्ते केषाञ्चिदसमीक्षिताः&lt;br&gt;&#xA;स्वं स्वं न पुनरन्येषां न किञ्चिदधिगम्यते&lt;br&gt;&#xA;महच्च फलवैषम्यं दृश्यते कर्मसिद्धिषु&lt;br&gt;&#xA;वहन्ति शिबिकामन्ये यान्त्यन्ये शिबिकागताः&lt;br&gt;&#xA;सर्वेषामृद्धिकामानामन्ये रथपुरस्सराः&lt;br&gt;&#xA;मनुजाश्च गतस्त्रीकाश्शतशो विधवास्स्त्रियः&lt;br&gt;&#xA;द्वन्द्वारामेषु भूतेषु गच्छन्त्येकैकशो जनाः&lt;br&gt;&#xA;इदमन्यत्परं पश्य माऽत्र मोहं करिष्यसि&lt;br&gt;&#xA;त्यज धर्ममधर्मं च उभे सत्यानृते त्यज&lt;br&gt;&#xA;उभे सत्यानृते त्यक्त्वा येन त्यजसि तं त्यज&lt;br&gt;&#xA;एतत्ते परमं गुह्यमाख्यातमृषिसत्तम&lt;br&gt;&#xA;येन देवाः परित्यज्य मर्त्यलोकं दिवं गताः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/318/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/318/</guid>
      <description>&lt;p&gt;भीष्मः-&lt;br&gt;&#xA;नारदस्य वचश्श्रुत्वा शुकः परमबुद्धिमान्&lt;br&gt;&#xA;सञ्चिन्त्य मनसा धीरो निश्चयं नाध्यगच्छत&lt;br&gt;&#xA;शुकः-&lt;br&gt;&#xA;पुत्रदारे महान्क्लेशो विद्याम्नाये महाञ्छ्रमः&lt;br&gt;&#xA;किन्नु स्याच्छाश्वतं स्थानमल्पक्लेशं महोदयम्&lt;br&gt;&#xA;भीष्मः-&lt;br&gt;&#xA;ततो मुहूर्तं सञ्चिन्त्य निश्चलां गतिमात्मनः&lt;br&gt;&#xA;परावरज्ञो धर्मस्य परां नैश्श्रेयसीं गतिम्&lt;br&gt;&#xA;शुकः-&lt;br&gt;&#xA;कथं न्वहमसङ्क्लिष्टो गच्छेयं परमां गतिम्&lt;br&gt;&#xA;नावर्तेयं यथा भूयो योनिसंसारसागरे&lt;br&gt;&#xA;परं भावं हि काङ्क्षामि यत्र नावर्तते पुनः&lt;br&gt;&#xA;सर्वान्सङ्गान्परित्यज्य निश्चितां परमां गतिम्&lt;br&gt;&#xA;तत्र यास्यामि यत्राऽऽत्मा शर्म मेऽधिगमिष्यति&lt;br&gt;&#xA;अक्षयश्चाव्ययश्चैव यत्र स्थास्यामि शाश्वतः&lt;br&gt;&#xA;न तु योगमृते शक्या प्राप्तुं सा परमा गतिः&lt;br&gt;&#xA;अवबन्धो हि युक्तस्य कर्मभिर्नोपपद्यते&lt;br&gt;&#xA;तस्माद्योगं समास्थाय त्यक्त्वा गृहकलेबरम्&lt;br&gt;&#xA;वायुभूतः प्रवेक्ष्यामि तेजोराशिं दिवाकरम्&lt;br&gt;&#xA;न ह्येष क्षयतामायाति सोमस्सुरगणैर्यथा&lt;br&gt;&#xA;कम्पितः पतते भूमिं पुनश्चैवाधिरोहति&lt;br&gt;&#xA;क्षीयते च यथा सोमः पुनश्चैवाभिपूर्यते&lt;br&gt;&#xA;नेच्छाम्येवं विदित्वैते ह्रासवृद्धी पुनः पुनः&lt;br&gt;&#xA;रविस्तु सन्तापयते लोकान्रश्मिभिरुल्बणैः&lt;br&gt;&#xA;सर्वतस्तेज आदत्ते नित्यमक्षयमण्डलः&lt;br&gt;&#xA;अतो मे रोचते गन्तुमादित्यं दीप्ततेजसम्&lt;br&gt;&#xA;अत्र वत्स्यामि दुर्धर्षो निस्सङ्गेनान्तरात्मना&lt;br&gt;&#xA;सूर्यस्य तपतश्चाहं जगत्स्थावरजङ्गमम्&lt;br&gt;&#xA;ऋषिभिस्सहितो दीप्तं तेजो वत्स्यामि नित्यदा&lt;br&gt;&#xA;प्रवेक्ष्यामि नगान्नागान्गिरीनुर्वीं दिशो दश&lt;br&gt;&#xA;देवदानवगन्धर्वान्पिशाचोरगराक्षसान्&lt;br&gt;&#xA;लोकेषु सर्वभूतानि प्रवेक्ष्यामि न संशयः&lt;br&gt;&#xA;पश्यन्तु योगवीर्यं मे सर्वे देवास्सहर्षिभिः&lt;br&gt;&#xA;भीष्मः-&lt;br&gt;&#xA;अथानुज्ञाप्य तमृषिं नारदं लोकविश्रुतम्&lt;br&gt;&#xA;तस्मादनुज्ञां सम्प्राप्य जगाम पितरं प्रति&lt;br&gt;&#xA;सोऽभिवाद्य महात्मानं कृष्णद्वैपायनं मुनिम्&lt;br&gt;&#xA;शुकः प्रदक्षिणं कृत्वा कृष्णमापृष्टवान्मुनिम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/319/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/319/</guid>
      <description>&lt;p&gt;भीष्मः-&lt;br&gt;&#xA;व्यासः-&lt;br&gt;&#xA;श्रुत्वा मुनिस्तद्वचनं शुकस्य परं प्रहृष्टः पुनराह चैनम्&lt;br&gt;&#xA;भो भो पुत्र स्थीयतां तावदद्य यावच्चक्षुः प्रीणयामि त्वदर्थम्&lt;br&gt;&#xA;भीष्मः-&lt;br&gt;&#xA;निरपेक्षश्शुको भूत्वा निस्स्नेहो मुक्तसंशयः&lt;br&gt;&#xA;मोक्षमेवानुसञ्चिन्त्य गमनाय मनो दधे&lt;br&gt;&#xA;पितरं सम्परित्यज्य जगाम द्विजसत्तमः&lt;br&gt;&#xA;कैलासपृष्ठं विपुलं महद्योगं निषेवितुम्&lt;br&gt;&#xA;गिरिपृष्ठं समारुह्य शुको व्यासस्य पश्यतः&lt;br&gt;&#xA;समे देशे विविक्ते च निश्शलाक उपाविशत्&lt;br&gt;&#xA;धारयामास चात्मानं यथाशास्त्रं महामुनिः&lt;br&gt;&#xA;पादप्रभृतिगात्रेषु क्रमेण क्रमयोगवित्&lt;br&gt;&#xA;ततस्स प्राङ्मुखो विद्वानादित्ये नाचिरोदिते&lt;br&gt;&#xA;पाणिपादं समाधाय विनीतवदुपाविशत्&lt;br&gt;&#xA;न यत्र पक्षिसम्पातो न शब्दो नापि दर्शनम्&lt;br&gt;&#xA;तत्र वैयासकिर्धीमान्योक्तुं समुपचक्रमे&lt;br&gt;&#xA;स ददर्श तदाऽऽत्मानं सर्वसङ्गविनिस्सृतम्&lt;br&gt;&#xA;प्रजहास ततो हासं शुकस्सम्प्रेक्ष्य तत्परम्&lt;br&gt;&#xA;स पुनर्योगमास्थाय मोक्षमार्गोपलब्धये&lt;br&gt;&#xA;महायोगेश्वरो भूत्वा सोऽत्यक्रामद्विहायसम्&lt;br&gt;&#xA;ततः प्रदक्षिणं कृत्वा देवर्षिं नारदं तदा&lt;br&gt;&#xA;निवेदयामास च तं स्वं योगं परमर्षये&lt;br&gt;&#xA;शुकः-&lt;br&gt;&#xA;दृष्टो मार्गः प्रवृत्तोऽस्मि स्वस्ति तेऽस्तु तपोधन&lt;br&gt;&#xA;त्वत्प्रसादाद्गमिष्यामि गतिमिष्टां महाद्युते&lt;br&gt;&#xA;भीष्मः-&lt;br&gt;&#xA;नारदेनाभ्यनुज्ञातश्शुको द्वैपायनात्मजः&lt;br&gt;&#xA;अभिवाद्य पुनर्योगमास्थायाऽऽकाशमाविशत्&lt;br&gt;&#xA;कैलासपृष्ठादुत्पत्य स पपात दिवं तदा&lt;br&gt;&#xA;अन्तरिक्षचरश्श्रीमान्व्यासपुत्रस्सुनिश्चितः&lt;br&gt;&#xA;तमुद्यन्तं द्विजश्रेष्ठं वैनतेयसमद्युतिम्&lt;br&gt;&#xA;ददृशुस्सर्वभूतानि मनोमारुतरंहसम्&lt;br&gt;&#xA;व्यवसायेन लोकांस्त्रीन्सोऽन्यत्कामादचिन्तयन्&lt;br&gt;&#xA;आस्थितो दिव्यमध्वानं पावकार्कसमप्रभः&lt;br&gt;&#xA;तमेकमनसं यान्तमव्यग्रमकुतोभयम्&lt;br&gt;&#xA;ददृशुस्सर्वभूतानि जङ्गमानीतराणि च&lt;br&gt;&#xA;यथाशक्ति यथान्यायं पूजयाञ्चक्रिरे तदा&lt;br&gt;&#xA;पुष्पवर्षैश्च दिव्यैस्तमेवं चक्रुर्दिवौकसः&lt;br&gt;&#xA;तं दृष्ट्वा विस्मितास्सर्वे गन्धर्वाप्सरसां गणाः&lt;br&gt;&#xA;ऋषयश्चैव संसिद्धाः परं विस्मयमागताः&lt;br&gt;&#xA;अन्तरिक्षचरः कोऽयं तपसा सिद्धिमागतः&lt;br&gt;&#xA;अधःकायोर्ध्ववक्त्रश्च नेत्रैस्समतिवाह्यते&lt;br&gt;&#xA;ततः परमधीरात्मा त्रिषु लोकेषु विश्रुतः&lt;br&gt;&#xA;भास्करं समुदीक्षन्स प्राङ्मुखो वाग्यतोऽगमत्&lt;br&gt;&#xA;शब्देनाकाशमखिलं पूरयन्निव सर्वशः&lt;br&gt;&#xA;तमापतन्तं सहसा दृष्ट्वा सर्वाप्सरोगणाः&lt;br&gt;&#xA;सम्भ्रान्तमनसो राजन्नासन्परमविस्मिताः&lt;br&gt;&#xA;पञ्चचूडाप्रभृतयो भृशमुत्फुल्ललोचनाः&lt;br&gt;&#xA;दैवतं कतमं त्वेतदुत्तमां गतिमास्थितम्&lt;br&gt;&#xA;सुनिश्चितमिहाऽऽयाति निर्मुक्तमिव निस्स्पृहम्&lt;br&gt;&#xA;ततस्समभिचक्राम मलयं नाम पर्वतम्&lt;br&gt;&#xA;उर्वशी पूर्वचित्तिश्च यं नित्यमुपसेवतः&lt;br&gt;&#xA;ते स्म ब्रह्मर्षिपुत्रस्य विस्मयं ययतुः परम्&lt;br&gt;&#xA;ऊर्वशी-&lt;br&gt;&#xA;अहो बुद्धिसमाधानं वेदाभ्यासरते बुधे&lt;br&gt;&#xA;अचिरेणैव कालेन जगद्व्याप्स्यत्यसंशयम्&lt;br&gt;&#xA;पितृशुश्रूषया सिद्धिं सम्प्राप्तोऽयमनुत्तमाम्&lt;br&gt;&#xA;पितृभक्तो दृढतपाः पितुस्सुदयितस्सुतः&lt;br&gt;&#xA;अनन्यमनसा तेन कथं पित्रा विसर्जितः&lt;br&gt;&#xA;भीष्मः-&lt;br&gt;&#xA;ऊर्वश्या वचनं श्रुत्वा शुकः परमधर्मवित्&lt;br&gt;&#xA;उदैक्षत दिशस्सर्वा वचने गतमानसः&lt;br&gt;&#xA;सोऽन्तरिक्षं महीं चैव सशैलवनकाननाम्&lt;br&gt;&#xA;विलोकयामास तदा सरांसि सरितस्तथा&lt;br&gt;&#xA;ततो द्वैपायनसुतं बहुमानात्समन्ततः&lt;br&gt;&#xA;कृताञ्जलिपुटास्सर्वा निरीक्षन्ते स्म देवताः&lt;br&gt;&#xA;अब्रवीत्तास्तदा वाक्यं शुकः परमधर्मवित्&lt;br&gt;&#xA;शुकः-&lt;br&gt;&#xA;पिता यद्यनुगच्छेन्मां क्रोशमानश्शुकेति वै&lt;br&gt;&#xA;तस्य प्रतिवचो देयं सर्वैरेव समाहितैः&lt;br&gt;&#xA;एतन्मे स्नेहतस्सर्वे वचनं कर्तुमर्हथ&lt;br&gt;&#xA;भीष्मः-&lt;br&gt;&#xA;शुकस्य वचनं श्रुत्वा दिशस्सवनकाननाः&lt;br&gt;&#xA;समुद्रास्सरितश्शैलाः प्रत्यूचुस्तं समन्ततः&lt;br&gt;&#xA;समुद्रादयः-&lt;br&gt;&#xA;यथा ज्ञापयसे विप्र बाढमेवं भविष्यति&lt;br&gt;&#xA;ऋषेर्व्याहरतो वाक्यं प्रतिवक्ष्यामहे वयम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/320/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/320/</guid>
      <description>&lt;p&gt;भीष्मः&lt;br&gt;&#xA;इत्येवमुक्ते वचने ब्रह्मर्षिस्सुमहातपाः&lt;br&gt;&#xA;प्रातिष्ठत शुकस्सिद्धो हित्वा दोषांश्चतुर्विधान्&lt;br&gt;&#xA;तमो ह्यष्टगुणं हित्वा जहौ पञ्चविधं रजः&lt;br&gt;&#xA;ततस्सत्त्वं जहौ धीमांस्तदद्भुतमिवाभवत्&lt;br&gt;&#xA;ततस्तस्मिन्पदे नित्ये निर्गुणे लिङ्गवर्जिते&lt;br&gt;&#xA;ब्रह्मणि प्रत्यतिष्ठत्स विधूमोऽग्निरिव ज्वलन्&lt;br&gt;&#xA;उल्कापाता दिशां दाहो भूमिकम्पास्तथैव च&lt;br&gt;&#xA;प्रादुर्भूताः क्षणे तस्मिंस्तदद्भुतमिवाभवत्&lt;br&gt;&#xA;द्रुमाश्शाखाश्च मुमुचुश्शिखराणि च पर्वताः&lt;br&gt;&#xA;निर्घातशब्दैर्बहुभिर्हिमवान्दीर्यतीव ह&lt;br&gt;&#xA;न बभासे सहस्रांशुर्न जज्वाल च पावकः&lt;br&gt;&#xA;ह्रदाश्च सरितश्चैव चुक्षुभुस्सागरास्तथा&lt;br&gt;&#xA;ववर्ष वासवस्तोयं रसवच्च सुगन्धि च&lt;br&gt;&#xA;ववौ समीरणश्चापि दिव्यगन्धवहश्शुचिः&lt;br&gt;&#xA;स शृङ्गप्रतिमे दिव्ये हिमवन्मेरुसन्निभे&lt;br&gt;&#xA;संश्लिष्टे श्वेतपीते द्वे रुक्मरूप्यमये शुभे&lt;br&gt;&#xA;शतयोजनविस्तारे तिर्यगूर्ध्वं च भारत&lt;br&gt;&#xA;उदीचीं दिशमास्थाय रुचिरे सन्ददर्श ह&lt;br&gt;&#xA;सोऽविशङ्केन मनसा तथैवाभ्यपतच्छुकः&lt;br&gt;&#xA;ततः पर्वतशृङ्गे ते सहसैव द्विधाकृते&lt;br&gt;&#xA;अदृश्येतां महाराज तदद्भुतमिवाभवत्&lt;br&gt;&#xA;ततः पर्वतशृङ्गाभ्यां सहसैव विनिस्सृतः&lt;br&gt;&#xA;न च प्रतिजघानास्य स गतिं पर्वतोत्तमः&lt;br&gt;&#xA;ततो महानभूच्छब्दो दिवि सर्वदिवौकसाम्&lt;br&gt;&#xA;गन्धर्वाणामृषीणां च ये च शैलनिवासिनः&lt;br&gt;&#xA;दृष्ट्वा शुकमतिक्रान्तं पर्वतं च द्विधा कृतम्&lt;br&gt;&#xA;साधु साध्विति तत्राऽऽसीन्नादस्सर्वत्र भारत&lt;br&gt;&#xA;स पूज्यमानो देवैश्च गन्धर्वैर्ऋषिभिस्तथा&lt;br&gt;&#xA;यक्षराक्षससङ्घैश्च विद्याधरगणैस्तथा&lt;br&gt;&#xA;दिव्यैः पुष्पैस्समाकीर्णमन्तरिक्षं समन्ततः&lt;br&gt;&#xA;आसीत्किल महाराज शुकाभिपतने तदा&lt;br&gt;&#xA;ततो मन्दाकिनीं रम्यामुपरिष्टादभिव्रजन्&lt;br&gt;&#xA;शुको ददर्श धर्मात्मा पुष्पितद्रुमकाननाम्&lt;br&gt;&#xA;तस्यां क्रीडन्त्यभिरतास्स्नान्ति चैवाप्सरोगणाः&lt;br&gt;&#xA;शून्याकारा निराकारं शुकं दृष्ट्वा विवाससः&lt;br&gt;&#xA;तं प्रक्रमन्तमाज्ञाय पिता स्नेहसमन्वितः&lt;br&gt;&#xA;उत्तमां गतिमास्थाय पृष्ठतोऽनुससार ह&lt;br&gt;&#xA;शुकस्तु मारुतादूर्ध्वं गतिं गत्वाऽन्तरिक्षगः&lt;br&gt;&#xA;दर्शयित्वा प्रभावं स्वं सर्वभूतोऽभवत्तदा&lt;br&gt;&#xA;महायोगगतिं चाग्र्यां व्यासोत्थाय महातपाः&lt;br&gt;&#xA;निमेषान्तरमात्रेण शुकातिपतनं ययौ&lt;br&gt;&#xA;स ददर्श द्विधा कृत्वा पर्वताग्रं शुकं गतम्&lt;br&gt;&#xA;शशंसुर्ऋषयस्तस्मै कर्म पुत्रस्य तत्तदा&lt;br&gt;&#xA;ततश्शुकेति दीर्घेण शैक्षेणाक्रन्दितस्तदा&lt;br&gt;&#xA;स्वयं पित्रा स्वरेणोच्चैस्त्रील्ँलोकाननुनाद्य वै&lt;br&gt;&#xA;शुकस्सर्वगतो भूत्वा सर्वात्मा सर्वतोमुखः&lt;br&gt;&#xA;प्रत्यभाषत धर्मात्मा भोशब्देनानुनादयन्&lt;br&gt;&#xA;तत एकाक्षरं नादं भो इत्येव समीरयन्&lt;br&gt;&#xA;प्रव्याहरज्जगत्सर्वमुच्चैस्स्थावरजङ्गमम्&lt;br&gt;&#xA;ततःप्रभृति चाद्यापि शब्दानुच्चारितान्पृथक्&lt;br&gt;&#xA;गिरिगह्वरपृष्ठेषु व्याहरन्ति शुकं प्रति&lt;br&gt;&#xA;अन्तर्हितः प्रभावं तु दर्शयित्वा शुकस्तदा&lt;br&gt;&#xA;गुणान्सन्त्यज्य शब्दादीन्पदमभ्यगमत्परम्&lt;br&gt;&#xA;महिमानं तु तं दृष्ट्वा पुत्रस्यामिततेजसः&lt;br&gt;&#xA;निषसाद गिरिप्रस्थे पुत्रमेवानुचिन्तयन्&lt;br&gt;&#xA;ततो मन्दाकिनीतीरे क्रीडन्तोऽऽप्सरसां गणाः&lt;br&gt;&#xA;आसाद्य तमृषिं सर्वास्सम्भ्रान्ता गतचेतसः&lt;br&gt;&#xA;जले निलिल्यिरे काश्चित्काश्चिद्गुल्मान्प्रपेदिरे&lt;br&gt;&#xA;वसनान्याददुः काश्चिद्दृष्ट्वा तं मुनिसत्तमम्&lt;br&gt;&#xA;तां मुक्ततां तु विज्ञाय मुनिः पुत्रस्य वै तदा&lt;br&gt;&#xA;सक्ततामात्मनश्चैव प्रीतोऽभूद्व्रीडितश्च ह&lt;br&gt;&#xA;तं देवगन्धर्ववृतो महर्षिगणपूजितः&lt;br&gt;&#xA;पिनाकहस्तो भगवानभ्यागच्छत शङ्करः&lt;br&gt;&#xA;तमुवाच महादेवस्सान्त्वपूर्वमिदं वचः&lt;br&gt;&#xA;पुत्रशोकाभिसन्तप्तं कृष्णद्वैपायनं तदा&lt;br&gt;&#xA;श्रीमहादेवः-&lt;br&gt;&#xA;अग्नेर्भूमेरपां वायोरन्तरिक्षस्य चैव ह&lt;br&gt;&#xA;वीर्येण सदृशः पुत्रस्त्वया मत्तः पुरा वृतः&lt;br&gt;&#xA;स तथालक्षणो जातस्तपसा तव सम्भृतः&lt;br&gt;&#xA;मम चैव प्रभावेण ब्रह्मतेजोमयश्शुचिः&lt;br&gt;&#xA;स गतिं परमां प्राप्तो दुष्प्रापामकृतात्मभिः&lt;br&gt;&#xA;दैवतैरपि विप्रर्षे तं त्वं किमनुशोचसि&lt;br&gt;&#xA;यावत्स्थास्यन्ति गिरयो यावत्स्थास्यन्ति सागराः&lt;br&gt;&#xA;तावत्तवाक्षया कीर्तिस्सपुत्रस्य भविष्यति&lt;br&gt;&#xA;छायां पुत्रस्य सदृशीं सर्वतोऽनपगां सदा&lt;br&gt;&#xA;द्रक्ष्यसि त्वं च लोकेऽस्मिन्मत्प्रसादान्महामुने&lt;br&gt;&#xA;भीष्मः-&lt;br&gt;&#xA;सोऽनुगीतो भगवता स्वयं रुद्रेण भारत&lt;br&gt;&#xA;छायां पश्यन्परावृत्तस्स मुनिः परया मुदा&lt;br&gt;&#xA;इति जन्म गतिश्चैव शुकस्य भरतर्षभ&lt;br&gt;&#xA;विस्तरेण मयाऽऽख्यातं यन्मां त्वं परिपृच्छसि&lt;br&gt;&#xA;एतदाचष्ट मे राजन्देवर्षिर्नारदः पुरा&lt;br&gt;&#xA;व्यासश्चैव महायोगी सञ्जल्पेषु पदे पदे&lt;br&gt;&#xA;इतिहासमिमं पुण्यं मोक्षधर्मार्थसंहितम्&lt;br&gt;&#xA;धारयेद्यश्शमपरस्स गच्छेत्परमां गतिम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/321/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/321/</guid>
      <description>&lt;p&gt;युधिष्ठिरः-&lt;br&gt;&#xA;गृहस्थो ब्रह्मचारी वा वानप्रस्थोऽथ भिक्षुकः&lt;br&gt;&#xA;य इच्छेत्सिद्धिमास्थातुं देवतां कां यजेत सः&lt;br&gt;&#xA;कुतो हि स्याद् ध्रुवस्स्वर्गः कुतो नैश्श्रेयसं परम्&lt;br&gt;&#xA;विधिना केन जुहुयाद्दैवं पित्र्यमथापि वा&lt;br&gt;&#xA;मुक्तश्च कां गतिं गच्छेन्मोक्षश्चैव किमात्मकः&lt;br&gt;&#xA;स्वर्गतश्चैव किं कुर्याद्येन न च्यवते दिवः&lt;br&gt;&#xA;देवतानां च को देवः पितॄणां च पिता तथा&lt;br&gt;&#xA;तस्मात्परतरं यच्च तन्मे ब्रूहि पितामह&lt;br&gt;&#xA;भीष्मः-&lt;br&gt;&#xA;गूढं मां प्रश्नवित्प्रश्नं पृच्छसे त्वमिहानघ&lt;br&gt;&#xA;न ह्येतदन्यथा शक्यं वक्तुं वर्षशतैरपि&lt;br&gt;&#xA;ऋते देवप्रसादाद्वा राजञ्ज्ञानागमेन वा&lt;br&gt;&#xA;गहनं ह्येतदाख्यानं व्याख्यातव्यं तवारिहन्&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;नारदस्य च संवादमृषेर्नारायणस्य च&lt;br&gt;&#xA;नारायणो हि विश्वात्मा चतुर्मूर्तिस्सनातनः&lt;br&gt;&#xA;धर्मात्मजस्सम्बभूव पितैवं मेऽभ्यभाषत&lt;br&gt;&#xA;कृते युगे महाराज पुरा स्वायम्भुवेऽन्तरे&lt;br&gt;&#xA;नरो नारायणश्चैव हरिः कृष्णस्तथैव च&lt;br&gt;&#xA;तेषां नारायणनरौ तपस्तेपतुरव्ययौ&lt;br&gt;&#xA;बदर्याश्रममासाद्य शकटे कनकामये&lt;br&gt;&#xA;अष्टचक्रं हि तद्यानं भूतयुक्तं मनोरमम्&lt;br&gt;&#xA;तत्राद्यौ लोकनाथौ तौ कृशौ धमनिसन्ततौ&lt;br&gt;&#xA;तपसा तेजसा चैव दुर्निरीक्ष्यौ सुरैरपि&lt;br&gt;&#xA;यस्य प्रसादं कुर्वाते स देवौ द्रष्टुमर्हति&lt;br&gt;&#xA;नूनं तयोरनुमते हृदि हृच्छयचोदितः&lt;br&gt;&#xA;महामेरोर्गिरेश्शृङ्गात्प्रच्युतो गन्धमादनम्&lt;br&gt;&#xA;नारदस्सुमहद्भूतं सर्वाल्ँलोकानचीचरत्&lt;br&gt;&#xA;तं देशमगमद्राजन्बदर्याश्रममाशुगः&lt;br&gt;&#xA;तयोराह्निकवेलायां तस्य कौतूहलं त्वभूत्&lt;br&gt;&#xA;नारदः-&lt;br&gt;&#xA;इदं तदास्पदं कृत्स्नं यस्मिल्ँलोकाः प्रतिष्ठिताः&lt;br&gt;&#xA;सदेवासुरगन्धर्वास्सर्षिकिन्नरलेलिहः&lt;br&gt;&#xA;एका पूर्वं मूर्तिरियं जाता भूयश्चतुर्विधा&lt;br&gt;&#xA;धर्मस्य कुलसन्ताने धर्म एभिश्च वर्धितः&lt;br&gt;&#xA;अहोऽप्यनुगृहीतोऽद्य धर्म एभिस्सुरैरिह&lt;br&gt;&#xA;नरनारायणाभ्यां च कृष्णेन हरिणा तथा&lt;br&gt;&#xA;तत्र कृष्णो हरिश्चैव कस्मिंश्चित्कारणान्तरे&lt;br&gt;&#xA;स्थितौ धर्मस्य वै गेहे इमौ तपसि धिष्ठितौ&lt;br&gt;&#xA;एतौ हि परमं धाम काऽनयोराह्निकक्रिया&lt;br&gt;&#xA;पितरौ सर्वभूतानां दैवतं च यशस्विनौ&lt;br&gt;&#xA;कां देवतां तु यजतः पितॄन्वा कान्महामती&lt;br&gt;&#xA;भीष्मः-&lt;br&gt;&#xA;इति सञ्चिन्त्य मनसा भक्त्या नारायणस्य तु&lt;br&gt;&#xA;सहसा प्रादुरभवत्समीपे देवयोस्तदा&lt;br&gt;&#xA;कृते दैवे च पित्र्ये च ततस्ताभ्यां निरीक्षितः&lt;br&gt;&#xA;पूजितश्चैव विधिना यथाप्रोक्तेन शास्त्रतः&lt;br&gt;&#xA;तद्दृष्ट्वा महदाश्चर्यमपूर्वं विधिविस्तरम्&lt;br&gt;&#xA;उपोपविष्टस्सुप्रीतो नारदो भगवानृषिः&lt;br&gt;&#xA;नारायणं सन्निरीक्ष्य प्रसन्नेनान्तरात्मना&lt;br&gt;&#xA;नमस्कृत्य महादेवमिदं वचनमब्रवीत्&lt;br&gt;&#xA;नारदः-&lt;br&gt;&#xA;वेदेषु सपुराणेषु साङ्गोपाङ्गेषु गीयसे&lt;br&gt;&#xA;त्वमजश्शाश्वतो धाता पिता माता च सत्तम&lt;br&gt;&#xA;प्रतिष्ठितं भूतभव्यं त्वयि सर्वमिदं जगत्&lt;br&gt;&#xA;चत्वारो ह्याश्रमा देव सर्वे गार्हस्थ्यमूलकाः&lt;br&gt;&#xA;यजन्ते त्वामहरहर्नानामूर्तिसमास्थितम्&lt;br&gt;&#xA;पिता माता च सर्वेषां दैवतं त्वं च शाश्वतम्&lt;br&gt;&#xA;कं च त्वं यजसे देवं पितरं कं नु मन्यसे&lt;br&gt;&#xA;कन्दर्प सुमहाभाग तन्मे ब्रूहीह पृच्छतः&lt;br&gt;&#xA;श्रीभगवान्-&lt;br&gt;&#xA;अवाच्यमेतद्वक्तव्यमात्मगुह्यं सनातनम्&lt;br&gt;&#xA;तव भक्तिमतो ब्रह्मन्वक्ष्यामि तु यथातथम्&lt;br&gt;&#xA;यत्तत्सूक्ष्ममविज्ञेयमव्यक्तमचलं ध्रुवम्&lt;br&gt;&#xA;इन्द्रियैन्द्रियार्थैश्च सर्वभूतैश्च वर्जितम्&lt;br&gt;&#xA;स ह्यन्तरात्मा भूतानां क्षेत्रज्ञ इति कथ्यते&lt;br&gt;&#xA;त्रिगुणव्यतिरिक्तोऽसौ पुरुषश्चेति शब्दितः&lt;br&gt;&#xA;तस्मादव्यक्तमुत्पन्नं त्रिगुणं द्विजसत्तम&lt;br&gt;&#xA;अव्यक्ता व्यक्तभावस्था या सा प्रकृतिरव्यया&lt;br&gt;&#xA;तां योनिमावयोर्विद्धि योऽसौ सदसदात्मकः&lt;br&gt;&#xA;आवाभ्यां पूज्यते सोऽथ दैवे पित्र्ये च कल्पिते&lt;br&gt;&#xA;नास्ति तस्मात्परोऽन्यो हि पिता देवोऽथ वा द्विज&lt;br&gt;&#xA;आत्मा हि नौ स विज्ञेयस्ततस्तं पूजयावहे&lt;br&gt;&#xA;तेनैषा प्रथिता ब्रह्मन्मर्यादा लोकभाविनी&lt;br&gt;&#xA;दैवं पित्र्यं च कर्तव्यमिति तस्यानुशासनम्&lt;br&gt;&#xA;ब्रह्मा स्थाणुर्मनुर्दक्षो भृगुर्धर्मस्तपो दमः&lt;br&gt;&#xA;मरीचिरङ्गिराश्चात्रिः पुलस्त्यः पुलहः क्रतुः&lt;br&gt;&#xA;वसिष्ठः परमेष्ठी च विवस्वान्सोम एव च&lt;br&gt;&#xA;कर्दमश्चापि यः प्रोक्तः एकतो द्वित एव च&lt;br&gt;&#xA;एकविंशतिरुत्पन्नास्ते प्रजापतयस्स्मृताः&lt;br&gt;&#xA;तस्य देवस्य मर्यादां पूजयन्ति सनातनीम्&lt;br&gt;&#xA;दैवं पित्र्यं च सततं तस्य विज्ञाय तत्त्वतः&lt;br&gt;&#xA;आत्मप्राप्तानि च ततो ज्ञानानि द्विजसत्तम&lt;br&gt;&#xA;स्वर्गस्था अपि ये केचित्तान्नमस्यन्ति देहिनः&lt;br&gt;&#xA;ते तत्प्रसादाद्गच्छन्ति तेनादिष्टफलां गतिम्&lt;br&gt;&#xA;ये हीनास्सप्तदशभिर्गुणैः कर्मभिरेव च&lt;br&gt;&#xA;कलाः पञ्चदश त्यक्त्वा ते मुक्ता इति निश्चयः&lt;br&gt;&#xA;मुक्तानां तु गतिर्ब्रह्मन्क्षेत्रज्ञ इति कल्पितः&lt;br&gt;&#xA;स हि सर्वगतिश्चैव निर्गुणश्चापि कथ्यते&lt;br&gt;&#xA;दृश्यते ज्ञानयोगेन आवां च प्रसृतौ ततः&lt;br&gt;&#xA;एवं ज्ञात्वा तमात्मानं पूजयावस्सनातनम्&lt;br&gt;&#xA;तं वेदाश्चाश्रमाश्चैव नानातनुसमाश्रितम्&lt;br&gt;&#xA;भक्त्या सम्यग्च्छ्रयन्त्वाद्यां गतिं चैषां दधाति सः&lt;br&gt;&#xA;ये तु तद्भाविता लोके ह्येकान्तित्वं समास्थिताः&lt;br&gt;&#xA;एतदभ्यधिकं तेषां यत्ते तं प्रविशन्त्युत&lt;br&gt;&#xA;इति गुह्यसमुद्देशस्तव नारद कीर्तितः&lt;br&gt;&#xA;भक्त्या प्रेम्णा च तस्यर्षे अस्मद्भक्त्या च ते श्रुतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/322/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/322/</guid>
      <description>&lt;p&gt;भीष्मः-&lt;br&gt;&#xA;स एवमुक्तो द्विपदां वरिष्ठो नारायणेनोत्तमपूरुषेण&lt;br&gt;&#xA;जगाद वाक्यं द्विपदां वरिष्ठं नारायणं लोकहिताधिवासम्&lt;br&gt;&#xA;नारदः-&lt;br&gt;&#xA;यदर्थमात्मप्रभवेह जन्म तवोत्तमं धर्मगृहे चतुर्धा&lt;br&gt;&#xA;तत्साध्यतां लोकहितार्थमद्य गच्छामि द्रष्टुं प्रकृतिं तवाद्याम्&lt;br&gt;&#xA;वेदास्स्वधीता मम लोकनाथ तप्तं तपो नानृतमुक्तपूर्वम्&lt;br&gt;&#xA;पूजां गुरूणां सततं करोमि परस्य गुह्यं न च भिन्नपूर्वम्&lt;br&gt;&#xA;गुप्तानि चत्वारि यथागमं मे शत्रौ च मित्रे च समोऽस्मि नित्यम्&lt;br&gt;&#xA;तं चादिदेवं सततं प्रपन्न एकान्तभावेन वृणोम्यजस्रम्&lt;br&gt;&#xA;एभिर्विशेषैः परिशुद्धसत्त्वः कस्मान्न पश्येयमनन्तमीशम्&lt;br&gt;&#xA;भीष्मः-&lt;br&gt;&#xA;तत्पारमेष्ठ्यस्य वचो निशम्य नारायणस्सात्त्वतधर्मगोप्ता&lt;br&gt;&#xA;गच्छेति तं नारदमुक्तवान्वै सम्पूजयित्वा विधिवत्क्रियाभिः&lt;br&gt;&#xA;ततो विसृष्टः परमेष्ठिपुत्रस्सोऽभ्यर्चयित्वा तमृषिं पुराणम्&lt;br&gt;&#xA;खमुत्पपातोत्तमयोगयुक्तस्ततोऽधिमेरौ सहसा निलिल्ये&lt;br&gt;&#xA;तत्रावतस्थे च मुनिर्मुर्हुतमेकान्तमासाद्य गिरेस्स शृङ्गे&lt;br&gt;&#xA;आलोकयन्नुत्तरपश्चिमेन ददर्श चाप्यद्भुतमुक्तरूपम्&lt;br&gt;&#xA;क्षीरोदधेरुत्तरतो हि द्वीपश्श्वेतस्स नाम्ना प्रथितो विशालः&lt;br&gt;&#xA;मेरोस्सहस्रेण हि योजनानां शतत्रयाद्वै कविभिर्निरुक्तः&lt;br&gt;&#xA;अनिन्द्रियाश्चानशनाश्च नित्यं निष्पन्दहीनास्सुसुगन्धिनस्ते&lt;br&gt;&#xA;श्वेताः पुमांसो गतसर्वपापाश्चक्षुर्मुषः पापकृतां नराणाम्&lt;br&gt;&#xA;वज्रास्थिकायास्सममानोन्माना दिव्यावयवरूपाश्शुभसारोपेताः&lt;br&gt;&#xA;छत्राकृतिशीर्षा मेघौघनिनादास्सममुष्कचतुष्का राजीवच्छदपादाः&lt;br&gt;&#xA;षष्ठ्या दन्तैर्युक्ताश्शुक्लैरष्टाभिर्ये षष्ट्याभिश्च&lt;br&gt;&#xA;जिह्वाभिर्ये विश्ववक्त्रं लेलिहन्ते सूर्यप्रख्यम्&lt;br&gt;&#xA;भक्तादेवं विधिविशेषोत्पत्तिं यस्मात्सर्वे लोकास्सम्प्रसूताः&lt;br&gt;&#xA;वेदा धर्मा मुनयश्शान्ता देवास्सर्वे तस्य विसर्ग&lt;br&gt;&#xA;युधिष्ठिरः-&lt;br&gt;&#xA;अनिन्द्रिया निराहारा अनिष्पन्दास्सुगन्धिनः&lt;br&gt;&#xA;कथं ते पुरुषा जाताः का तेषां गतिरुत्तमा&lt;br&gt;&#xA;ये हि भक्ता भवन्तीह नरा भरतसत्तम&lt;br&gt;&#xA;तेषां लक्षणमेतद्धि तच्छ्वेतद्द्वीपवासिनाम्&lt;br&gt;&#xA;तस्मान्मे संशयं छिन्धि परं कौतूहलं हि मे&lt;br&gt;&#xA;त्वं हि सर्वकथारामस्त्वां चैवोपाश्रिता वयम्&lt;br&gt;&#xA;भीष्मः-&lt;br&gt;&#xA;नारदः-&lt;br&gt;&#xA;विस्तीर्णैषा कथा राजञ्श्रुता मे पितृसन्निधौ&lt;br&gt;&#xA;सैषा तव हि वक्तव्या कथासारो हि स स्मृतः&lt;br&gt;&#xA;शन्तनोः कथयामास नारदो मुनिसत्तमः&lt;br&gt;&#xA;राज्ञा पृष्टः पुरा प्राह तत्राहं श्रुतवान्पुरा&lt;br&gt;&#xA;राजोपरिचरो नाम बभूवाधिपतिर्भुवः&lt;br&gt;&#xA;आखण्डलसमः ख्यातो भक्तो नारायणं हरिम्&lt;br&gt;&#xA;धार्मिको नित्यभक्तश्च पितुर्नित्यमतन्द्रितः&lt;br&gt;&#xA;साम्राज्यं तेन सम्प्राप्तं नारायणवरात्पुरा&lt;br&gt;&#xA;सात्त्वतं विधिमास्थाय प्राक्सूर्यमुखनिस्सृतम्&lt;br&gt;&#xA;पूजयामास देवेशं तच्छेषेण पितामहान्&lt;br&gt;&#xA;पितृशेषेण विप्रांश्च संविभज्याश्रितांश्च सः&lt;br&gt;&#xA;शेषान्नभुक्सत्यपरः सर्वभूतेष्वहिंसकः&lt;br&gt;&#xA;सर्वभावेन भक्तस्स देवदेवं जनार्दनम्&lt;br&gt;&#xA;अनादिमध्यनिधनं लोककर्तारमव्ययम्&lt;br&gt;&#xA;तस्य नारायणे भक्तिं वहतोऽमित्रकर्शन&lt;br&gt;&#xA;एकशय्यासनं शक्रो दत्तवान्देवराट् स्वयम्&lt;br&gt;&#xA;आत्मराज्यं धनं चैव कलत्रं वाहनानि च&lt;br&gt;&#xA;एतद्भागवतं सर्वमिति तत्प्रेक्षितं सदा&lt;br&gt;&#xA;काम्यनैमित्तिकाजस्रयाज्ञीयाः परमक्रियाः&lt;br&gt;&#xA;सर्वास्सात्त्वतमास्थाय विधिं चक्रे समाहितः&lt;br&gt;&#xA;पाञ्चरात्रविदो मुख्यास्तस्य गेहे महात्मनः&lt;br&gt;&#xA;वरान्नं भगवत्प्रोक्तं भुञ्जते चाऽग्रभोजनम्&lt;br&gt;&#xA;तस्य प्रशासतो राज्यं धर्मेणामित्रघातिनः&lt;br&gt;&#xA;नानृता वाक्समभवन्मनो दुष्टं न चाभवत्&lt;br&gt;&#xA;न च कायेन कृतवान्स पापं परमण्वपि&lt;br&gt;&#xA;ये हि ते मुनयः ख्यातास्सर्वे चित्रशिखण्डिनः&lt;br&gt;&#xA;तैरेकमतिभिर्भूत्वा यत्प्रोक्तं शास्त्रमुत्तमम्&lt;br&gt;&#xA;वेदैश्चतुर्भिस्समितं कृतं मेरौ महागिरौ&lt;br&gt;&#xA;आस्यैस्सप्तभिरुद्गीतं लोकधाम ह्यनुत्तमम्&lt;br&gt;&#xA;मरीचिरत्र्यङ्गिरसौ पुलस्त्यः पुलहः क्रतुः&lt;br&gt;&#xA;वसिष्ठश्च महातेजा एते चित्रशिखण्डिनः&lt;br&gt;&#xA;सप्त प्रकृतयो ह्येतास्तथा स्वायम्भुवोऽष्टमः&lt;br&gt;&#xA;एताभिर्धार्यते लोकस्ताभ्यश्शास्त्रं विनिस्सृतम्&lt;br&gt;&#xA;एकाग्रमनसो दान्ता मुनयस्संयमे रताः&lt;br&gt;&#xA;इदं श्रेय इदं ब्रह्म इदं हितमनुत्तमम्&lt;br&gt;&#xA;लोकान्विचिन्त्य मनसा ततश्शास्त्रं प्रचक्रिरे&lt;br&gt;&#xA;तत्र धर्मार्थकामा हि मोक्षः पश्चाद्धि कीर्तितः&lt;br&gt;&#xA;मर्यादा विविधाश्चैव दिवि भूमौ च संस्थिताः&lt;br&gt;&#xA;आराध्य तपसा देवं हरिं नारायणं प्रभुम्&lt;br&gt;&#xA;दिव्यं वर्षसहस्रं ते तस्थुः पवनपा द्विजाः&lt;br&gt;&#xA;नारायणानुशिष्टा हि तदा देवी सरस्वती&lt;br&gt;&#xA;विवेश तानृषीन्सर्वाल्ँलोकानां हितकाम्यया&lt;br&gt;&#xA;ततः प्रवर्तिता सम्यक्क्रियाविद्भिर्द्विजातिभिः&lt;br&gt;&#xA;शब्दे चार्थे च हेतौ च एषा प्रथमसर्गजा&lt;br&gt;&#xA;आदावेव हि तच्छास्त्रमोङ्कारस्वरभूषितम्&lt;br&gt;&#xA;ऋषिभिश्श्रावितं तत्र यत्र कारुणिको ह्यसौ&lt;br&gt;&#xA;ततः प्रसन्नो भगवाननिर्दिष्टशरीरगः&lt;br&gt;&#xA;ऋषीनुवाच तान्सर्वानदृश्यः पुरुषोत्तमः&lt;br&gt;&#xA;श्रीभगवान्-&lt;br&gt;&#xA;कृतं शतसहस्रं हि श्लोकानामिदमुत्तमम्&lt;br&gt;&#xA;लोकतन्त्रस्य कृत्स्नस्य यस्माद्धर्मः प्रपत्स्यते&lt;br&gt;&#xA;प्रवृत्तौ च निवृत्तौ च योनिरेतद्भविष्यति&lt;br&gt;&#xA;ऋग्यजुस्सामभिर्जुष्टमथर्वाङ्गिरसैस्तथा&lt;br&gt;&#xA;यथाप्रमाणं च मया कृतो ब्रह्मा प्रसादतः&lt;br&gt;&#xA;रुद्रश्च क्रोधजो विप्रा यूयं प्रकृतयस्तथा&lt;br&gt;&#xA;सूर्याचन्द्रमसौ चात्र भूमिरापोऽग्निरेव च&lt;br&gt;&#xA;सर्वे च नक्षत्रगणा यच्च भूताभिशब्दितम्&lt;br&gt;&#xA;अधिकारेषु वर्तन्ते यथास्वं ब्रह्मवादिनः&lt;br&gt;&#xA;सर्वे प्रमाणं हि यथा तथा तच्छास्त्रमुत्तमम्&lt;br&gt;&#xA;भविष्यति प्रमाणं वै एतन्मदनुशासनम्&lt;br&gt;&#xA;अस्मात्प्रवक्ष्यते धर्मान्मनुस्स्वायम्भुवस्स्वयम्&lt;br&gt;&#xA;उशना बृहस्पतिश्चैव यदोत्पन्नौ भविष्यतः&lt;br&gt;&#xA;ततः प्रवक्ष्यतश्शास्त्रं युष्मन्मतिभिरन्वितम्&lt;br&gt;&#xA;स्वायम्भुवेषु शास्त्रेषु शास्त्रे चोशनसा कृते&lt;br&gt;&#xA;बृहस्पतिमते चैव लोकेषु प्रविचारिते&lt;br&gt;&#xA;युष्मत्कृतमिदं शास्त्रं लोकपालो वसुस्ततः&lt;br&gt;&#xA;बृहस्पतिसकाशाद्वै प्राप्स्यते द्विजसत्तमाः&lt;br&gt;&#xA;स हि मद्भावितो राजा मद्भक्तश्च भविष्यति&lt;br&gt;&#xA;तेन शास्त्रेण लोकेषु क्रियास्सर्वाः करिष्यति&lt;br&gt;&#xA;एतद्धि सर्वशास्त्राणां शास्त्रमुत्तमसञ्ज्ञितम्&lt;br&gt;&#xA;एतदर्थ्यं च धर्म्यं च यशस्यं चैतदुत्तमम्&lt;br&gt;&#xA;अस्य प्रवर्तनाच्चैव प्रजावन्तो भविष्यथ&lt;br&gt;&#xA;स च राजा श्रिया युक्तो भविष्यति महान्वसुः&lt;br&gt;&#xA;संस्थिते नृपतौ तस्मिञ्शास्त्रमेतत्सनातनम्&lt;br&gt;&#xA;अन्तर्धास्यति तत्सर्वमेतद्वः कथितं मया&lt;br&gt;&#xA;भीष्मः-&lt;br&gt;&#xA;एतावदुक्त्वा वचनमीश्वरः पुरुषोत्तमः&lt;br&gt;&#xA;विसृज्य तानृषीन्सर्वान्कामपि प्रसृतो दिशम्&lt;br&gt;&#xA;ततस्ते लोकपितरस्सर्वलोकार्थचिन्तकाः&lt;br&gt;&#xA;प्रावर्तयन्त तच्छास्त्रं धर्मयोनिं सनातनम्&lt;br&gt;&#xA;उत्पन्नेऽङ्गिरसे चैव युगे प्रथमकल्पिते&lt;br&gt;&#xA;साङ्ख्योपनिषदं शास्त्रं स्थापयित्वा बृहस्पतौ&lt;br&gt;&#xA;जग्मुर्यथेप्सितं देशं तपसे कृतनिश्चयाः |&lt;br&gt;&#xA;धारणात्सर्वलोकानां सर्वो धर्मः प्रवर्तते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/323/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/323/</guid>
      <description>&lt;p&gt;भीष्मः-&lt;br&gt;&#xA;ततोऽतीते महाकल्पे उत्पन्नेऽङ्गिरसस्सुते&lt;br&gt;&#xA;बभूवुर्मुदिता देवास्तदा देवपुरोहिते&lt;br&gt;&#xA;बृहद्ब्रह्म महच्चेति शब्दाः पर्यायवाचकाः&lt;br&gt;&#xA;एभिस्समन्वितो राजन्गुणैर्विद्वान्बृहस्पतिः&lt;br&gt;&#xA;तस्य शिष्यो बभूवाग्र्यो राजोपरिचरो वसुः&lt;br&gt;&#xA;अधीतवांस्तदा शास्त्रं सम्यक्चित्रशिखण्डिजम्&lt;br&gt;&#xA;स राजा भावितः पूर्वं दैवेन विधिना नृपः&lt;br&gt;&#xA;पालयामास पृथिवीं दिवमाखण्डलो यथा&lt;br&gt;&#xA;तस्य यज्ञो महानासीदश्वमेधो महात्मनः&lt;br&gt;&#xA;बृहस्पतिरुपाध्यायस्तत्र होता बभूव ह&lt;br&gt;&#xA;धनुषाख्योऽथ रैभ्यश्च त्वर्वावसुपरावसू&lt;br&gt;&#xA;ऋषिर्मायातिथिश्चैव ताण्ड्यश्चैव महानृषिः&lt;br&gt;&#xA;ऋषिश्शान्तिर्महाभागस्तथा वेदशिराश्च यः&lt;br&gt;&#xA;कपिलश्च मुनिश्रेष्ठश्शालिहोत्रपितामहः&lt;br&gt;&#xA;आद्यकारस्तैत्तिरिश्च वैशम्पायनपूर्वजः&lt;br&gt;&#xA;कण्वोऽथ देवहोत्रश्च एते षोडश कीर्तिताः&lt;br&gt;&#xA;प्रजापतिसुताश्चात्र सदस्याश्चाभवंस्त्रयः&lt;br&gt;&#xA;एकतश्च द्वितश्चैव त्रितश्चैव महर्षयः&lt;br&gt;&#xA;सम्भृतास्सर्वसम्भारास्तस्मिन्राज्ञो महाक्रतौ&lt;br&gt;&#xA;न तत्र पशुघातोऽभूत्स राजा विस्मितो ह्यभूत्&lt;br&gt;&#xA;अहिंसारतिरक्षुद्रो निराशीः कर्मसंस्थितः&lt;br&gt;&#xA;आरण्यकपदोद्गीता भागास्तत्र प्रकल्पिताः&lt;br&gt;&#xA;प्रीतस्ततोऽस्य भगवान्देवदेवः पुरातनः&lt;br&gt;&#xA;साक्षात्तं दर्शयामास सोऽदृश्योऽन्येन केनचित्&lt;br&gt;&#xA;स्वयं भागमुपाघ्राय पुरोडाशं गृहीतवान्&lt;br&gt;&#xA;अदृश्येन हृते भागे देवेन हितमेधसा&lt;br&gt;&#xA;बृहस्पतिस्ततः क्रुद्धस्स्रुचमुद्यम्य वेगितः&lt;br&gt;&#xA;आकाशे स्रुक्स्रुवौ क्षिप्त्वा स रोषादभ्यवर्तत&lt;br&gt;&#xA;उवाच चोपरिचरं मया भागोऽयमुद्यतः&lt;br&gt;&#xA;ग्राह्यस्स्वयं हि देवेन मत्प्रत्यक्षं न संशयः&lt;br&gt;&#xA;उद्यता यज्ञभागा हि साक्षात्प्राप्तास्सुरैरिह&lt;br&gt;&#xA;किमर्थमिह न प्राप्तो दर्शनं मे हरिर्नृप&lt;br&gt;&#xA;ततः स तं समुद्धूतं भूमिपालो महान्वसुः&lt;br&gt;&#xA;प्रसादयामास मुनिं सदस्यास्ते च सर्वशः&lt;br&gt;&#xA;वसुः-&lt;br&gt;&#xA;भीष्मः-&lt;br&gt;&#xA;हुतस्त्वया वदानीह पुरोडाशस्य यावती&lt;br&gt;&#xA;गृहीता देवदेवेन मत्प्रत्यक्षं न संशयः&lt;br&gt;&#xA;इत्येवमुक्ते वसुना सरोषश्चाब्रवीद्गुरुः&lt;br&gt;&#xA;बृहस्पतिः-&lt;br&gt;&#xA;न यजेयमहं चात्र परिभूतस्त्वयाऽनघः&lt;br&gt;&#xA;त्वया पशुर्वारितोऽयं कृतः पिष्टमयः पशुः&lt;br&gt;&#xA;त्वं देवं पश्यसे नित्यं न पश्येयमहं कथम्&lt;br&gt;&#xA;वसुः-&lt;br&gt;&#xA;पशुहिंसा वारिता च यजुर्वेदादिमन्त्रतः&lt;br&gt;&#xA;अहं निवारये हिंसां द्रक्ष्याम्येकान्तिको हरिम्&lt;br&gt;&#xA;तस्मात्कोपो न कर्तव्यो भवता करुणा मयि&lt;br&gt;&#xA;भीष्मः-&lt;br&gt;&#xA;वसुमेवं ब्रुवाणं तु क्रुद्ध एव बृहस्पतिः&lt;br&gt;&#xA;उवाच ऋत्विजश्चैव किं नः कर्मेति वारयन्&lt;br&gt;&#xA;अथैकतो द्वितश्चैव त्रितश्चैव महर्षयः&lt;br&gt;&#xA;ऊचुश्चैनमसम्भ्रान्ता न रोषं कर्तुमर्हसि&lt;br&gt;&#xA;शृणु त्वं वचनं पुत्र अस्माभिस्समुदाहृतम्&lt;br&gt;&#xA;नैष धर्मः कृतयुगे यत्त्वं रोषमिहाकृथाः&lt;br&gt;&#xA;अरोषणो ह्यसौ देवो यस्य भागोऽयमुद्यतः&lt;br&gt;&#xA;न स शक्यस्त्वया द्रष्टुमस्माभिर्वा बृहस्पते&lt;br&gt;&#xA;यस्य प्रसादं कुरुते स हि तं द्रष्टुमर्हति&lt;br&gt;&#xA;वयं हि ब्रह्मणः पुत्रा मानसाः परिकीर्तिताः&lt;br&gt;&#xA;गता निश्श्रेयसार्थं हि कदाचिद्दिशमुत्तराम्&lt;br&gt;&#xA;तप्त्वा वर्षसहस्राणि चत्वारि तप उत्तमम्&lt;br&gt;&#xA;एकपादस्थितास्सन्तः काष्ठभूतास्समाहिताः&lt;br&gt;&#xA;मेरोरुत्तरभागे तु क्षीरोदस्यानुकूलतः&lt;br&gt;&#xA;स देशो यत्र नस्तप्तं तपः परमदारुणम्&lt;br&gt;&#xA;कथं पश्येमहि वयं देवं नारायणं प्रभुम्&lt;br&gt;&#xA;अथ व्रतस्यावभृथे वागुवाचाशरीरिणी&lt;br&gt;&#xA;अशरीरवाक्-&lt;br&gt;&#xA;सुतप्तं वस्तपो विप्राः प्रसन्नेनान्तरात्मना&lt;br&gt;&#xA;यूयं जिज्ञासवो भूत्वा कथं द्रक्ष्यथ तं प्रभुम्&lt;br&gt;&#xA;क्षीरोदधेरुत्तरतश्श्वेतद्वीपो महाप्रभः&lt;br&gt;&#xA;तत्र नारायणपराः पुरुषाश्चन्द्रवर्चसः&lt;br&gt;&#xA;एकान्तभावोपगतास्ते भक्ताः पुरुषोत्तमाः&lt;br&gt;&#xA;ते सहस्रार्चिषं देवं प्रविशन्ति सनातनम्&lt;br&gt;&#xA;अनिन्द्रिया निराहारा अनिष्पन्दास्सुगन्धिनः&lt;br&gt;&#xA;एकं दिनं ते पुरुषाश्श्वेतद्वीपनिवासिनः&lt;br&gt;&#xA;गच्छन्तु तत्र मुनयस्तत्राऽऽत्मा मे प्रकाशितः&lt;br&gt;&#xA;एकतादयः-&lt;br&gt;&#xA;अथ श्रुत्वा वचस्सर्वे तेजसा तस्य मोहिताः&lt;br&gt;&#xA;ततो नो दृष्टिविषये तदा प्रतिगतोऽभवत्&lt;br&gt;&#xA;न च पश्याम पुरुषं तत्तेजोहृतदर्शनाः&lt;br&gt;&#xA;ततो नः प्रादुरभवद्विज्ञानं देवयोगजम्&lt;br&gt;&#xA;न किलातप्ततपसा शक्यते द्रष्टुमञ्जसा&lt;br&gt;&#xA;ततः पुनर्वर्षशतं तप्त्वा तात्कालिकं महत्&lt;br&gt;&#xA;व्रतावसाने सुशुभान्नरान्पश्यामहे वमय्&lt;br&gt;&#xA;श्वेतांश्चन्द्रप्रभान्साध्यान्सर्वलक्षणलक्षितान्&lt;br&gt;&#xA;नित्याञ्जलिकृतान्ब्रह्म जपतः प्रागुदङ्मुखान्&lt;br&gt;&#xA;मानसो नाम स जपो जप्यते तैर्महात्मभिः&lt;br&gt;&#xA;तेनैकाग्रमानसेन प्रीतो भवति वै हरिः&lt;br&gt;&#xA;यावन्त्यो मुनिशार्दूल भास्सूर्यस्य युगक्षये&lt;br&gt;&#xA;एकैकस्य प्रभा तादृक्साऽभवन्मानवस्य ह&lt;br&gt;&#xA;तेजोनिवासस्स द्वीप इति वै मन्महे वयम्&lt;br&gt;&#xA;न तत्राभ्यधिकः कश्चित्सर्वे ते समतेजसः&lt;br&gt;&#xA;अथ सूर्यसहस्रस्य प्रभां युगपदुत्थिताम्&lt;br&gt;&#xA;सहसा दृष्टवन्तस्स्म पुनरेव बृहस्पते&lt;br&gt;&#xA;सहिताश्चाभ्यधावन्तस्ततस्ते मानवा ध्रुवम्&lt;br&gt;&#xA;कृताञ्जलिपुटा हृष्टा नम इत्येव वादिनः&lt;br&gt;&#xA;ततो हि वदतां तेषामश्रौष्म विपुलं ध्वनिम्&lt;br&gt;&#xA;बलिः किलोपह्रियते तस्य देवस्य तैर्नरैः&lt;br&gt;&#xA;वयं तु तेजसा तस्य सहसा नष्टचेतसः&lt;br&gt;&#xA;न किञ्चिदिह पश्यामो हतदृष्टिबलेन्द्रियाः&lt;br&gt;&#xA;एकस्तु विततश्शब्दश्श्रुतोऽस्माभिरुदीरितः&lt;br&gt;&#xA;आकाशं पूरयन्सर्वं शिक्षाक्षरसमन्वितः&lt;br&gt;&#xA;जितं ते पुण्डरीकाक्ष नमस्ते विश्वभावन&lt;br&gt;&#xA;नमस्तेऽस्तु हृषीकेश महापुरुष पूर्वज&lt;br&gt;&#xA;इति शब्दश्श्रुतोऽस्माभिश्शिक्षाक्षरसमन्वितः&lt;br&gt;&#xA;एतस्मिन्नन्तरे वायुस्सर्वगन्धवहश्शुचिः&lt;br&gt;&#xA;दिव्यान्युवाह पुष्पाणि कर्मण्याश्चौषधीस्तदा&lt;br&gt;&#xA;यैरिष्टः पञ्चकालज्ञैर्हरिरेकान्तिभिर्नरैः&lt;br&gt;&#xA;नूनं तत्रागतो देवो यथा तैर्वागुदीरिता&lt;br&gt;&#xA;वयं त्वेनं न पश्यामो मोहितास्तस्य मायया&lt;br&gt;&#xA;मारुते सन्निवृत्ते च बलौ च प्रतिपादिते&lt;br&gt;&#xA;चिन्ताव्याकुलितात्मानो जातास्स्मोऽङ्गिरसां वर&lt;br&gt;&#xA;मानवानां सहस्रेषु तेषु वै शुद्धयोनिषु&lt;br&gt;&#xA;अस्मान्न कश्चिन्मनसा चक्षुषा वाऽप्यपूजयत्&lt;br&gt;&#xA;ते हि स्वस्था मुनिगणा एकं भावमनुव्रताः&lt;br&gt;&#xA;नास्मासु दधिरे भावं ब्रह्मवाचमनुष्ठिताः&lt;br&gt;&#xA;ततोऽस्मान्सुपरिश्रान्तांस्तपसा चापि कर्शितान्&lt;br&gt;&#xA;उवाच स्वस्थं किमपि भूतं तत्राशरीरकम्&lt;br&gt;&#xA;अशरीरवाक्-&lt;br&gt;&#xA;दृष्टा वः पुरुषाश्श्वेताः पञ्चेन्द्रियविवर्जिताः&lt;br&gt;&#xA;दृष्टो भवति देवेश एभिर्दृष्टैर्द्विजोत्तमाः&lt;br&gt;&#xA;गच्छध्वं मुनयस्सर्वे यथागतमितोऽचिरात्&lt;br&gt;&#xA;न स शक्यो ह्यभक्तेन द्रष्टुं देवः कथञ्चन&lt;br&gt;&#xA;कामं कालेन महता एकान्तित्वं समास्थितैः&lt;br&gt;&#xA;शक्यो द्रष्टुं स भगवान्प्रभामण्डलदुर्दृशः&lt;br&gt;&#xA;महत्कार्यं तु कर्तव्यं युष्माभिर्द्विजसत्तमाः&lt;br&gt;&#xA;इतः कृतयुगेऽतीते विपर्यासं गतेऽपि च&lt;br&gt;&#xA;वैवस्वतेऽन्तरे विप्राः प्राप्ते त्रेतायुगे ततः&lt;br&gt;&#xA;सुराणां कार्यसिद्ध्यर्थं सहाया वा भविष्यथ&lt;br&gt;&#xA;एकतादयः-&lt;br&gt;&#xA;ततस्तदद्भुतं वाक्यं निशम्यैव सुराधिपात्&lt;br&gt;&#xA;तस्य प्रसादात्प्राप्तास्स्मो देशमीप्सितमञ्जसा&lt;br&gt;&#xA;एवं सुतपसा चैव हव्यकव्यैस्तथैव च&lt;br&gt;&#xA;देवोऽस्माभिर्न दृष्टस्स त्वं कथं द्रष्टुमर्हसि&lt;br&gt;&#xA;नारायणो महद्भूतं विश्वसृग्घव्यकव्यभुक्&lt;br&gt;&#xA;भीष्मः-&lt;br&gt;&#xA;एवमेवोक्तवाक्येन द्वितत्रितमतेन च&lt;br&gt;&#xA;अनुनीतस्सदस्यैश्च बृहस्पतिरुदारधीः&lt;br&gt;&#xA;समाप्य च ततो यज्ञं देवं तं समपूजयत्&lt;br&gt;&#xA;समाप्तयज्ञो राजर्षिः प्रजां पालितवान्वसुः&lt;br&gt;&#xA;ब्रह्मशापाद्दिवो भ्रष्टः प्रविवेश महीं तदा&lt;br&gt;&#xA;अन्तर्भूमिगतश्चैव सततं धर्मवत्सलः&lt;br&gt;&#xA;नारायणपरो भूत्वा नारायणपदं जपन्&lt;br&gt;&#xA;तस्यैव च प्रसादेन पुनरेवोत्थितस्तु सः&lt;br&gt;&#xA;महीतलाद्गतस्स्थानं ब्रह्मणस्समनन्तरम्&lt;br&gt;&#xA;परां गतिमनुप्राप्त इति नैष्ठिकमञ्जसा&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/324/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/324/</guid>
      <description>&lt;p&gt;युधिष्ठिरः-&lt;br&gt;&#xA;यदा भक्तो भगवत आसीद्राजा महान्वसुः&lt;br&gt;&#xA;किमर्थं स परिभ्रष्टो विवेश विवरं भुवः&lt;br&gt;&#xA;भीष्मः-&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;ऋषीणां चैव संवादं त्रिदशानां च भारत&lt;br&gt;&#xA;इयं वै कर्मभूमिस्स्यात्स्वर्गो भोगाय कल्पितः&lt;br&gt;&#xA;तस्मादिन्द्रो महीं प्राप्य यजमानस्तु दीक्षितः&lt;br&gt;&#xA;सवनीयपशोः काल आगते तु बृहस्पतिः&lt;br&gt;&#xA;पिष्टमानीयतामत्र पश्वर्थमिति भाषत&lt;br&gt;&#xA;तच्छ्रुत्वा देवतास्सर्वा इदमूचुर्द्विजोत्तमम्&lt;br&gt;&#xA;बृहस्पतिं मांसपुष्टाः पृथक्पृथगरिन्दम&lt;br&gt;&#xA;अजेन यष्टव्यमिति देवाः प्राहुर्द्विजोत्तमम्&lt;br&gt;&#xA;स च छागो ह्यजो ज्ञेयो नान्यः पशुरिति स्मृतः&lt;br&gt;&#xA;ऋषयः-&lt;br&gt;&#xA;बीजैर्यज्ञेषु यष्टव्यमिति वै वैदिकी श्रुतिः&lt;br&gt;&#xA;अजसञ्ज्ञानि बीजानि भागं तस्य महात्मनः&lt;br&gt;&#xA;नैष धर्मस्सतां देवा यत्र वध्येत वै पशुः&lt;br&gt;&#xA;इदं कृतयुगं श्रेष्ठं कथं वध्येत वै पशुः&lt;br&gt;&#xA;युष्माकमजरा बुद्धिर्ह्यजो बीजं तदुच्यते&lt;br&gt;&#xA;भीष्मः-&lt;br&gt;&#xA;तेषां संवदतामेवमृषीणां विबुधैस्सह&lt;br&gt;&#xA;मार्गागतो नृपश्रेष्ठस्तं देशं प्राप्तवान्वसुः&lt;br&gt;&#xA;अन्तरिक्षचरश्श्रीमान्समग्रबलवाहनः&lt;br&gt;&#xA;तं दृष्ट्वा सहसाऽऽयान्तं वसुं ते त्वन्तरिक्षगम्&lt;br&gt;&#xA;ऊचुर्द्विजातयो देवा एष च्छेत्स्यति संशयम्&lt;br&gt;&#xA;यज्वा दानपतिश्श्रेष्ठस्सर्वभूतहिते रतः&lt;br&gt;&#xA;कथंस्विदन्यथा ब्रूयाद्वाक्यमेष महान्वसुः&lt;br&gt;&#xA;एवं ते संविदं कृत्वा ऋषयो विबुधास्तथा&lt;br&gt;&#xA;अपृच्छन्सहसाऽभ्येत्य वसुं राजानमन्तिकात्&lt;br&gt;&#xA;देवर्षयः-&lt;br&gt;&#xA;भो राजन्केन यष्टव्यमजेन किमथौषधैः&lt;br&gt;&#xA;एतन्नस्संशयं छिन्धि प्रमाणं नो भवान्मतः&lt;br&gt;&#xA;भीष्मः-&lt;br&gt;&#xA;स तान्कृताञ्जलिर्भूत्वा पर्यपृच्छच्च वै वसुः&lt;br&gt;&#xA;कस्य वा को मतः पक्षो ब्रूत सत्यं समागताः&lt;br&gt;&#xA;ऋषयः-&lt;br&gt;&#xA;धान्यैर्यष्टव्यमित्येष पक्षोऽस्माकं नराधिप&lt;br&gt;&#xA;देवानां तु पशुभिः पक्षो राजन्वदस्व नः&lt;br&gt;&#xA;भीष्मः-&lt;br&gt;&#xA;देवानां तु मतं श्रुत्वा वसुना पक्षसंश्रयात्&lt;br&gt;&#xA;छागेनाजेन यष्टव्यमेवमुक्तं वचस्तदा&lt;br&gt;&#xA;कुपितास्ते तदा सर्वे मुनयस्सूर्यवर्चसः&lt;br&gt;&#xA;ऊचुर्वसुं विमानस्थं देवपक्षार्थवादिनम्&lt;br&gt;&#xA;ऋषयः-&lt;br&gt;&#xA;सुरपक्षो गृहीतस्ते यस्मात्तस्माद्दिवः पत&lt;br&gt;&#xA;अद्यप्रभृति ते राजन्नाकाशे विहता गतिः&lt;br&gt;&#xA;अस्माच्छापाभिघातेन महीं भित्त्वा प्रवेक्ष्यसि&lt;br&gt;&#xA;विरुद्धं वेदसूत्राणामुक्तं यदि भवेन्नृप&lt;br&gt;&#xA;वयं विरुद्धवचना यदि तत्र पतामहे&lt;br&gt;&#xA;भीष्मः-&lt;br&gt;&#xA;ततस्तस्मिन्मुहूर्ते तु राजोपरिचरस्तथा&lt;br&gt;&#xA;अधो वै सम्बभूवाशु भूमेर्विवरगो नृपः&lt;br&gt;&#xA;स्मृतिं तु नैव प्रजहौ तदा नारायणाज्ञया&lt;br&gt;&#xA;देवास्तु सहितास्सर्वे वसोश्शापविमोक्षणम्&lt;br&gt;&#xA;चिन्तयामासुरव्यग्रास्सुकृतं हि नृपस्य नः&lt;br&gt;&#xA;अनेनास्मत्कृते राज्ञा शापः प्राप्तो महात्मना&lt;br&gt;&#xA;अस्य प्रतिप्रियं कार्यं स हि धर्मो दिवौकसः&lt;br&gt;&#xA;इति बुद्ध्या व्यवस्याऽऽशु गत्वा निश्चयमीश्वरम्&lt;br&gt;&#xA;ऊचुस्तं हृष्टमनसो राजोपरिचरं तदा&lt;br&gt;&#xA;देवाः-&lt;br&gt;&#xA;ब्रह्मण्यं दैवतं गच्छ सुरासुरगुरुं हरिम्&lt;br&gt;&#xA;कामं स तव तुष्टात्मा कुर्याच्छापविमोक्षणम्&lt;br&gt;&#xA;मानना तु द्विजातीनां कर्तव्या नु महात्मनाम्&lt;br&gt;&#xA;अवश्यं तपसा तेषां फलितव्यं नृपोत्तम&lt;br&gt;&#xA;विरुद्धं वेदसूत्राणां न वक्तव्यं हितार्थिना&lt;br&gt;&#xA;यतस्त्वं सहसा दृष्ट्वा आकाशान्मेदिनीतलम्&lt;br&gt;&#xA;अस्मत्पक्षनिमित्तं ते व्यसनं प्राप्तमीदृशम्&lt;br&gt;&#xA;एकं त्वनुग्रहं तुभ्यं कुर्मो वै नृपसत्तम&lt;br&gt;&#xA;यावत्त्वं शापदोषेण कालमीक्ष्यावतिष्ठसे&lt;br&gt;&#xA;भूमेर्विवरगो भूत्वा तावन्तं कालमाप्स्यसि&lt;br&gt;&#xA;यज्ञेषु सुहुतां विप्रैर्वसोर्धारां महात्मभिः&lt;br&gt;&#xA;प्राप्स्यसेऽस्मदनुध्यानान्मा च त्वां ग्लानिराविशेत्&lt;br&gt;&#xA;न क्षुत्पिपासे राजेन्द्र भूमेश्छिद्रे भविष्यतः&lt;br&gt;&#xA;वसोर्धाराभिपीतत्वात्तेजसाऽऽप्यागतेन च&lt;br&gt;&#xA;स देवोऽस्मद्वरात्प्रीतो ब्रह्मलोकं हि नेष्यति&lt;br&gt;&#xA;भीष्मः-&lt;br&gt;&#xA;एवं दत्त्वा वरं जग्मुस्सर्वे तत्र दिवौकसः&lt;br&gt;&#xA;क्रतुं समाप्य पिष्टेन मुनीनां वचनात्तदा&lt;br&gt;&#xA;गत्वा स्वभवनं देवा ऋषयश्च तपोधनाः&lt;br&gt;&#xA;गृहीत्वा दक्षिणां सर्वे गतस्स्वानाश्रमान्पुनः&lt;br&gt;&#xA;वसुं विसृज्य शक्रश्च प्रविवेशामरावतीम्&lt;br&gt;&#xA;वसुर्विवरगस्तत्र व्यलीकस्य फलाद्गुरोः&lt;br&gt;&#xA;चक्रे च सततं पूजां विष्वक्सेनाय भारत&lt;br&gt;&#xA;जपञ्जगौ च सततं नारायणमुखोद्गतम्&lt;br&gt;&#xA;ततोऽपि पञ्चभिर्यज्ञैः पञ्चकालानरिन्दम&lt;br&gt;&#xA;अयजद्धरिं तु सगुरुर्भूमेर्विवरगो वसुः&lt;br&gt;&#xA;ततोऽस्य तुष्टो भगवान्भक्त्या नारायणो हरिः&lt;br&gt;&#xA;अनन्यभक्तस्य सतस्तत्परस्य जितात्मनः&lt;br&gt;&#xA;वरदो भगवान्विष्णुस्समीपस्थं द्विजोत्तमम्&lt;br&gt;&#xA;गरुत्मन्तं महाभागमाबभाषे स तं तदा&lt;br&gt;&#xA;श्रीभगवान्-&lt;br&gt;&#xA;द्विजोत्तम महाभाग गम्यतां वचनान्मम&lt;br&gt;&#xA;सम्राड्राजा वसुर्नाम धर्मात्मा संशितव्रतः&lt;br&gt;&#xA;ब्राह्मणानां प्रकोपेन प्रविष्टो वसुधातलम्&lt;br&gt;&#xA;मानितास्ते न विप्रेन्द्रास्त्वं तु गच्छ द्विजोत्तम&lt;br&gt;&#xA;भूमेर्विवरगं गुप्तं गरुडेह ममाज्ञया&lt;br&gt;&#xA;अधश्चरं नृपश्रेष्ठं खेचरं कुरु मा चिरम्&lt;br&gt;&#xA;भीष्मः-&lt;br&gt;&#xA;गरुत्मानथ विक्षिप्य पक्षौ मारुतवेगवान्&lt;br&gt;&#xA;विवेश विवरं भूमेर्यत्रास्ते वाग्यतो वसुः&lt;br&gt;&#xA;तत एनं समुत्क्षिप्य सहसा विनतासुतः&lt;br&gt;&#xA;उत्पपात नभस्तूर्णं तत्र चैनममुञ्चत&lt;br&gt;&#xA;तस्मिन्मुहुर्ते सञ्जज्ञे राजोपरिचरः पुनः&lt;br&gt;&#xA;सशरीरो गतश्चैव ब्रह्मलोकं नृपोत्तमः&lt;br&gt;&#xA;एवं तेनापि कौन्तेय वाग्दोषाद्देवताज्ञया&lt;br&gt;&#xA;प्राप्ता गतिरयज्वार्हा द्विजशापान्महात्मना&lt;br&gt;&#xA;केवलं पुरुषस्तेन सेवितो हरिरीश्वरः&lt;br&gt;&#xA;ततश्शीघ्रं जहौ शापं ब्रह्मलोकमवाप च&lt;br&gt;&#xA;एतत्ते सर्वमाख्यातं सम्भूता मानवा यथा&lt;br&gt;&#xA;नारदोऽपि यथा श्वेतं द्वीपं स गतवानृषिः&lt;br&gt;&#xA;तत्ते सर्वं प्रवक्ष्यामि शृणुष्वैकमना नृप&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/325/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/325/</guid>
      <description>&lt;p&gt;भीष्मः-&lt;br&gt;&#xA;प्राप्य श्वेतं महाद्वीपं नारदो भगवानृषिः&lt;br&gt;&#xA;ददर्श तानेव नराञ्श्वेतांश्चन्द्रप्रभाञ्शुभान्&lt;br&gt;&#xA;पूजयामास शिरसा मनसा तैश्च पूजितः&lt;br&gt;&#xA;दिदृक्षुर्जपपरस्सर्वं श्वेताम्बरधरं हरिम्&lt;br&gt;&#xA;भूत्वैकाग्रमना विप्र ऊर्ध्वबाहुर्महामुनिः&lt;br&gt;&#xA;स्तोत्रं जगौ समाश्वास्य निर्गुणाय गुणात्मने&lt;br&gt;&#xA;नारदः-&lt;br&gt;&#xA;ओं नमस्ते देवदेवेश निष्क्रिय निर्गुण लोकसाक्षिन् क्षेत्रज्ञ अनन्तपुरुष त्रिगुणप्रधान अमृताख्य अमृत व्योमन् सनातन सदसद्व्यक्ताव्यक्त त्रिधामपूर्व आदिदेव वसुप्रद प्रजापते वाक्पते वनस्पते दिवस्पते पृथिवीपते दिक्पते दिक्पते दीक्षापते वयस्पते पूर्वनिवास ब्रह्मपते पुरोहित ब्रह्मरुद्रकायिक महाराजिक चातुर्महाराजिक भास्वर भास्वरसत्तम महाभास्वरधाम महाधाम तुषित महातुषित सञ्ज्ञासञ्ज्ञ व्रतदानपरिवृत्तावशवर्तिन् अपरिनिर्मित वशवर्तिन् यज्ञ महायज्ञ असंयज्ञ यज्ञसम्भव यज्ञयोने यज्ञगर्भ यज्ञसूदन यज्ञसाधन  यज्ञसाङ्ख्ययोग अमृतेशय हिरण्येशय देवेशय त्रिदशेशय पृष्ठेशय पद्मेशय विश्वेश्वर हिरण्यगर्भस्त्वं जगत्प्रकृतिस्तवाग्निरास्यं वडवामुखोऽग्निस्त्वमाहुतिः सारथिस्त्वं वषट्कारस्त्वमोङ्कारस्त्वं मनस्त्वं चन्द्रमास्त्वं चक्षुराद्यस्त्वं सूर्यस्त्वं दिशाङ्गजस्त्वं दिग्भानो विदिग्भानो हयशिरः प्रथमत्रिसौपर्णोरयण पञ्चाग्ने त्रिणाचिकेत षडङ्गनिधान प्राग्जोतिष्क ज्येष्ठसामग मच्चर अथर्वशिर पञ्चमहाकल्प फेनपाचार्य वालखिल्य वैखानस विखानसाचार्य अभग्नयोग अभग्नपरिसङ्ख्यान युगादे युगमध्य युगल युगनिधनाखण्डल प्राचीनगर्भ कौशिक पुरुहूत पुरुष्टुत विश्वहुत विश्वस्तुत विश्वरूप विश्वस्मृत अनन्तगतेऽनन्तभोग अनन्तदान अनन्तमाय अनन्त अनादि मध्याव्यक्तनिधन व्रतावास समुद्राधिवास तपोवास यशोवास विद्यावास लक्ष्म्यावास कान्त्यावास श्रीनिवास श्रीवास सर्वावास वासुदेव सर्वच्छन्दोगत हरिहय हरिजीव हरिमेध महायज्ञ भागभव रतिप्रद दमनीय यम नियम महानियम कृच्छ्रातिकृच्छ्र सर्वकृच्छ्र नियमनिवृत्तिधर्मप्रवचनगौरववृत्ते देवक्रिय सर्वगत सर्वदर्शिन् अग्राह्याचलमहाविभूते माहात्म्यशरीर पवित्र महापवित्र हिरण्यमय ब्रह्मव्रताकर्तृ अविज्ञेय पृश्निगर्भ ब्रह्माग्र्य प्रजासर्गप्रजानिधनकर महामायाधर चित्रशिखण्डिन् वरप्रद पुरोडाश पुरोडाशभाग चिरगताध्वन् छिन्नतृष्ण छिन्नसंशय सर्वभूतानुवृत्तब्रह्मरूप ब्राह्मणप्रिय विश्वमूर्ते महामूर्ते बान्धव भक्तवत्सल ब्रह्मण्यदेवेशदेव भक्त्येह त्वां दिदृक्षुरेकान्तदर्शनायत्यों नमः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/326/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/326/</guid>
      <description>&lt;p&gt;भीष्मः-&lt;br&gt;&#xA;एवं स्तुतस्स भगवान् गुह्यैस्स्तथ्यैश्च नामभिः&lt;br&gt;&#xA;भगवान्विश्वसृक्सिंहस्सर्वमूर्तिमयः प्रभुः&lt;br&gt;&#xA;तं मुनिं दर्शयामास नारदं विश्वरूपदृक्&lt;br&gt;&#xA;किञ्चिच्चन्द्रविशेषात्मा किञ्चिच्चन्द्रविशेषवान्&lt;br&gt;&#xA;किञ्चित्कृशानुवर्णश्च किञ्चिद्धिष्ण्याकृतिप्रभः&lt;br&gt;&#xA;शुकवर्णस्त्रिवर्णश्च किञ्चित्स्फटिकसन्निभः&lt;br&gt;&#xA;नीलाञ्जनचयप्रख्यो जातरूपप्रभः क्वचित्&lt;br&gt;&#xA;प्रवालाङ्कुरवर्णश्च श्वेतवर्णः क्वचिद्बभौ&lt;br&gt;&#xA;क्वचित्सुवर्णवर्णाभो वैडूर्यसदृशच्छविः&lt;br&gt;&#xA;नीलवैडूर्यसदृश इन्द्रनीलनिभः क्वचित्&lt;br&gt;&#xA;मयूरग्रीववर्णाभो मुक्ताहारनिभः क्वचित्&lt;br&gt;&#xA;एतान्वर्णान्बहुधान्रूपैर्बिभ्रत्सनातनः&lt;br&gt;&#xA;सहस्रनयनश्श्रीमाञ्छतशीर्षस्सहस्रपात्&lt;br&gt;&#xA;सहस्रोदरबाहुश्च अव्यक्त इव च क्वचित्&lt;br&gt;&#xA;ओङ्कारमुद्गिरन्वक्त्रात्सावित्रीं च तदन्वयाम्&lt;br&gt;&#xA;शेषेभ्यश्चैव वक्त्रेभ्यश्चतुर्वेदोड्गतं वसु&lt;br&gt;&#xA;आरण्यकं जगौ देवो हरिर्नारायणो वशी&lt;br&gt;&#xA;वेदिं कमण्डलुं दर्भान्मणिरूपानथो ध्रुवान्&lt;br&gt;&#xA;अजिनं दण्डकाष्ठं च ज्वलितं च हुताशनम्&lt;br&gt;&#xA;धारयामास देवेशो हस्तैर्यज्ञपतिस्तदा&lt;br&gt;&#xA;तं प्रसन्नं प्रसन्नात्मा नारदो द्विजसत्तमः&lt;br&gt;&#xA;आहूतः प्रयतो भूत्वा ववन्दे परमेश्वरम्&lt;br&gt;&#xA;तमुवाच नतं मूर्ध्ना देवानामादिरव्ययः&lt;br&gt;&#xA;श्रीभगवान्-&lt;br&gt;&#xA;एकतश्च द्वितश्चैव त्रितश्चैव महर्षयः&lt;br&gt;&#xA;इमं देशमनुप्राप्ता मम दर्शनलालसाः&lt;br&gt;&#xA;न च मां ते ददृशिरे न च द्रक्ष्यति कश्चन&lt;br&gt;&#xA;ऋते ह्येकान्तिनश्श्रेष्ठात्त्वं चैवैकान्तिको मतः&lt;br&gt;&#xA;ममैतास्तनवश्श्रेष्ठा जाता धर्मभृतो द्विज&lt;br&gt;&#xA;तास्त्वं भजस्व सततं साधयस्व यथागतम्&lt;br&gt;&#xA;वरं वृणीष्व विप्रेन्द्र मत्तस्त्वं यदिहेच्छसि&lt;br&gt;&#xA;प्रसन्नो हि तवात्मानं विश्वमूर्तिरिहाव्ययम्&lt;br&gt;&#xA;नारदः-&lt;br&gt;&#xA;अद्य मे तपसो देव यमस्य नियमस्य च&lt;br&gt;&#xA;सद्यः फलमवाप्तं वै दृष्टोऽसि भगवान्मया&lt;br&gt;&#xA;वर एष ममात्यन्तं दृष्टस्त्वं यत्सनातनः&lt;br&gt;&#xA;भगवन्विश्वदृक् सिंहस्सर्वमूर्तिर्महान्प्रभुः&lt;br&gt;&#xA;भीष्मः-&lt;br&gt;&#xA;एवं सन्दर्शयित्वा तु नारदं परमेष्ठिजम्&lt;br&gt;&#xA;उवाच वचनं भूयो गच्छ नारद मा चिरम्&lt;br&gt;&#xA;इमे ह्यनिन्द्रियाहारा मद्भक्ताश्चन्द्रवर्चसः&lt;br&gt;&#xA;एकाग्राश्चिन्तयेयुर्मां नैषां विघ्नो भवेदिति&lt;br&gt;&#xA;सिद्धाश्चैते महाभागा नराशचैकान्तिनोऽभवन्&lt;br&gt;&#xA;तमोरजोभ्यां निर्मुक्ता मां प्रवेक्ष्यन्त्यसंशयम्&lt;br&gt;&#xA;न दृश्यश्चक्षुषा योऽसौ न स्पृश्यस्स्पर्शनेन च&lt;br&gt;&#xA;न घ्रेयश्चैव गन्धेन रसेन च विवर्जितः&lt;br&gt;&#xA;सत्वं रजस्तमश्चैव न गुणास्तं भजन्ति वै&lt;br&gt;&#xA;यश्च सर्वगतस्साक्षी लोकस्यात्मेति कथ्यते&lt;br&gt;&#xA;भूतग्रामशरीरेषु नश्यत्सु न विनश्यति&lt;br&gt;&#xA;अजो नित्यश्शाश्वतश्च निर्गुणो निष्कलस्तथा&lt;br&gt;&#xA;द्विर्द्वादशेभ्यस्तत्त्वेभ्यः ख्यातो़ऽयं पञ्चविंशकः&lt;br&gt;&#xA;पुरुषो निष्क्रियश्चैव ज्ञानदृश्यश्च कथ्यते&lt;br&gt;&#xA;यं प्रविश्य भवन्तीह मुक्ता वै द्विजसत्तमाः&lt;br&gt;&#xA;स वासुदेवो विज्ञेयः परमात्मा सनातनः&lt;br&gt;&#xA;पश्य देवस्य माहात्म्यं महिमानं च नारद&lt;br&gt;&#xA;शुभाशुभैः कर्मभिर्यो न लिप्यति कदाचन&lt;br&gt;&#xA;सत्वं रजस्तमश्चेति गुणानेतान्प्रचक्षते&lt;br&gt;&#xA;एते सर्वशरीरेषु तिष्ठन्ति विचरन्ति च&lt;br&gt;&#xA;एतान्गुणांस्तु क्षेत्रज्ञो भुङ्क्ते तैर्न स भुज्यते&lt;br&gt;&#xA;निर्गुणो गुणभृच्चैव गुणस्रष्टा गुणाधिकः&lt;br&gt;&#xA;जगत्प्रतिष्ठा देवर्षे पृथिव्यप्सु प्रलीयते&lt;br&gt;&#xA;ज्योतिष्यापः प्रलीयन्ते ज्योतिर्वायौ प्रलीयते&lt;br&gt;&#xA;खे वायुः प्रलयं याति मनस्याकाश एव च&lt;br&gt;&#xA;मनो हि परमं भूतं तदव्यक्ते प्रलीयते&lt;br&gt;&#xA;अव्यक्तं पुरुषे ब्रह्मन्निष्क्रिये सम्प्रलीयते&lt;br&gt;&#xA;नास्ति तस्मात्परं भूतं पुरुषाद्वै सनातनात्&lt;br&gt;&#xA;नित्यं हि नास्ति जगति भूतं स्थावरजङ्गमम्&lt;br&gt;&#xA;ऋते मदेकं पुरुषं वासुदेवं सनातनम्&lt;br&gt;&#xA;सर्वभूतात्मभूतो हि वासुदेवो महाबलः&lt;br&gt;&#xA;पृथिवी वायुराकाशमापो ज्योतिश्च पञ्चमम्&lt;br&gt;&#xA;ते समेत्य महात्मानश्शरीरमिति सञ्ज्ञिताः&lt;br&gt;&#xA;तदाविशत्यन्तरात्मा ह्यदृश्यो लघुविक्रमः&lt;br&gt;&#xA;उत्पन्न एव भवति शरीरं चेष्टयन्प्रभुः&lt;br&gt;&#xA;स जीवः परिसङ्ख्यातश्शेषः सङ्कर्षणः प्रभुः&lt;br&gt;&#xA;तस्मात्सनत्कुमारत्वं लभते यस्स्वकर्मणा&lt;br&gt;&#xA;यस्मिंश्च सर्वभूतानि प्रलयं यान्ति सङ्क्षये&lt;br&gt;&#xA;स मनस्सर्वभूतानां प्रद्युम्नः परिपठ्यते&lt;br&gt;&#xA;तस्मात्प्रसूतो यः कर्ता कारणं कार्यमेव च&lt;br&gt;&#xA;सोऽनिरुद्धो स ईशानो व्यक्तिस्सात्त्वतकर्मसु&lt;br&gt;&#xA;तस्मात्सर्वं सम्भवति जगत्स्थावरजङ्गमम्&lt;br&gt;&#xA;यो वासुदेवो भगवान्क्षेत्रज्ञो निर्गुणात्मकः&lt;br&gt;&#xA;श्रेयस्स एव राजेन्द्र जीवस्सङ्कर्षणः प्रभुः&lt;br&gt;&#xA;सङ्कर्षणाच्च प्रद्युम्नो मनोभूतस्स उच्यते&lt;br&gt;&#xA;प्रद्युम्नाद्योऽनिरूद्धस्तु सोऽहङ्कारो महेश्वरः&lt;br&gt;&#xA;मत्तस्सर्वं सम्भवति जगत्स्थावरजङ्गमम्&lt;br&gt;&#xA;अक्षरं च क्षरं चैव सच्चासच्चैव नारद&lt;br&gt;&#xA;मां प्रविश्य भवन्तीह भक्ता मुक्तास्तु ये मम&lt;br&gt;&#xA;अहं हि पुरुषो ज्ञेयो निष्क्रियः पञ्चविंशकः&lt;br&gt;&#xA;निर्गुणो निष्कलश्चैव निष्पन्दो निष्परिग्रहः&lt;br&gt;&#xA;एतत्त्वया न विज्ञेयं रूपं वा नैव दृश्यते&lt;br&gt;&#xA;इच्छन्मूर्तिरपश्यौऽयमीशोऽयं जगतो गुरुः&lt;br&gt;&#xA;माया ह्येषा मया सृष्टा यन्मां पश्यसि नारद&lt;br&gt;&#xA;सर्वभूतगुणैर्युक्तं नैवं त्वं ज्ञातुमर्हसि&lt;br&gt;&#xA;मयैतत्कथितं सम्यक्तव मूर्तिचतुष्टयम्&lt;br&gt;&#xA;सिद्धा ह्येते महाभागा नरा ह्येकान्तिनोऽभवन्&lt;br&gt;&#xA;तमोरजोभ्यां निर्मुक्ताः प्रवेक्ष्यन्ति च मां मुने&lt;br&gt;&#xA;अहं कर्ता च कार्यं च कारणं चापि नारद&lt;br&gt;&#xA;मत्तस्सर्वं सम्भवति जगत्स्थावरजङ्गमम्&lt;br&gt;&#xA;न दृश्यश्चक्षुषा योऽसौ न स्पृश्यस्स्पर्शनेन च&lt;br&gt;&#xA;न घ्रेयश्चैव गन्धेन रसेन च विसर्जितः&lt;br&gt;&#xA;सत्वं रजस्तमश्चैव न गुणास्तं भजन्ति वै&lt;br&gt;&#xA;स हि सर्वगतसाक्षी लोकस्यात्मेति कथ्यते&lt;br&gt;&#xA;अहं हि जीवसञ्ज्ञो वै मयि जीवस्समाहितः&lt;br&gt;&#xA;मैवं ते बुद्धिर्भवतु दृष्टो जीवो मयेति ह&lt;br&gt;&#xA;अहं सर्वत्रगो ब्रह्मन्भूतग्रामान्तरात्मकः&lt;br&gt;&#xA;भूतग्रामशरीरेषु नश्यत्सु न नशाम्यहम्&lt;br&gt;&#xA;हिरण्यगर्भो लोकादिश्चतुर्वक्त्रोऽनिरुक्तगः&lt;br&gt;&#xA;ब्रह्मासने गतो देवो मम बह्वर्थचिन्तकः&lt;br&gt;&#xA;पश्यैकादश मे रुद्रान्दक्षिणं पार्श्वमास्थितान्&lt;br&gt;&#xA;द्वादशैवमथाऽऽदित्यान्वामं पक्षमथाश्रितान्&lt;br&gt;&#xA;अग्रतश्चैव मे पश्य वसूनष्टौ सुरोत्तमान्&lt;br&gt;&#xA;नासत्यं चैव दस्रं च भिषजौ पश्य पृष्ठतः&lt;br&gt;&#xA;सर्वान्प्रजापतीन्पश्य पश्य सप्त ऋषीनपि&lt;br&gt;&#xA;वेदान्यज्ञान्पशूंश्चैव पश्य स्रुक्च महौषधीः&lt;br&gt;&#xA;तपांसि नियमांश्चैव यमानपि पृथग्विधान्&lt;br&gt;&#xA;तथाऽष्टगुणमैश्वर्यमेकस्थं पश्य मूर्तिमत्&lt;br&gt;&#xA;श्रियं लक्ष्मीं च कीर्तिं च पृथिवीं च ककुद्मिनीम्&lt;br&gt;&#xA;वेदानां मातरं पश्य मत्स्थां देवीं सरस्वतीम्&lt;br&gt;&#xA;ध्रुवं च ज्योतिषां श्रेष्ठं पश्य नारद खेचरम्&lt;br&gt;&#xA;अम्भोधरान्समुद्रांश्च सरांसि सरितस्तथा&lt;br&gt;&#xA;मूर्तिमन्तः पितृगणांश्चतुरः पश्य सत्तम&lt;br&gt;&#xA;त्रींश्चैवेमान्गुणान्पश्य मत्स्थान्ज्ञप्तिविवर्जितान्&lt;br&gt;&#xA;देवकार्यादपि मुने पितृकार्यं विशिष्यते&lt;br&gt;&#xA;देवानां च पितॄणां च पिता ह्येकोऽहमादितः&lt;br&gt;&#xA;अहं हयशिरा भूत्वा समुद्रे पश्चिमोत्तरे&lt;br&gt;&#xA;पिबामि सुहुतं हव्यं कव्यं च श्रद्धयाऽन्वितम्&lt;br&gt;&#xA;मया सृष्टः पुरा ब्रह्मा येनाहमयजं स्वयम्&lt;br&gt;&#xA;ततस्तस्मै वरान्प्रीतो ददावाहमनुत्तमान्&lt;br&gt;&#xA;मत्पुत्रत्वं च कल्पादौ लोकस्रष्टारमेव च&lt;br&gt;&#xA;अहङ्कारकृतानां च नामपर्यायवाचकम्&lt;br&gt;&#xA;त्वया कृतां च मर्यादां नातिक्रंस्यति कश्चन&lt;br&gt;&#xA;त्वं चैव वरदो ब्रह्मन्वरेप्सूनां भविष्यसि&lt;br&gt;&#xA;सुरासुरगणानां च महर्षीणां तथैव च&lt;br&gt;&#xA;पितॄणां च महाभाग सततं संशितव्रत&lt;br&gt;&#xA;विविधानां च भूतानां त्वमुपास्यो भविष्यसि&lt;br&gt;&#xA;प्रादुर्भावगतश्चाहं सुरकार्येषु नित्यदा&lt;br&gt;&#xA;अनुशास्यस्त्वया ब्रह्मन्सुयोज्यस्सुतो यथा&lt;br&gt;&#xA;एतांश्चान्यांश्च रुचिरान्ब्रह्मणेऽमिततेजसे&lt;br&gt;&#xA;अहं दत्त्वा वरान्प्रीतो निवृत्तिपरमोऽभवम्&lt;br&gt;&#xA;निर्वाणं सर्वधर्माणां निवृत्तिः परमा सुत&lt;br&gt;&#xA;तस्मान्निवृत्तिमापन्नश्चरेत्सर्वाङ्गनिर्वृतः&lt;br&gt;&#xA;विद्यासहायवन्तं मामनादिस्थं सनातनम्&lt;br&gt;&#xA;कपिलं प्राहुराचार्यास्साङ्ख्यनिश्चियनिश्चयाः&lt;br&gt;&#xA;हिरण्यगर्भो भगवाञ्श्रावयन्सदसि स्तुतः&lt;br&gt;&#xA;सोऽहं योगगतिर्ब्रह्मन्योगशास्त्रे च शब्दितः&lt;br&gt;&#xA;एषोऽहं व्यक्तिमागम्य तिष्ठामि दिवि शाश्वतः&lt;br&gt;&#xA;ततो युगसहस्रान्ते संहरिष्यामि वै जगत्&lt;br&gt;&#xA;कृत्वाऽऽत्मस्थानि भूतानि जङ्गमान्यचराणि च&lt;br&gt;&#xA;एकाकी विद्यया सार्धं विहरिष्ये द्विजोत्तम&lt;br&gt;&#xA;अतो भूयो जगत्सर्वं करिष्यामीति विद्यया&lt;br&gt;&#xA;अस्मिन्मूर्तिश्चतुर्थी या साऽसृजच्छेषमव्ययम्&lt;br&gt;&#xA;स हि सङ्कर्षणः प्रोक्तः प्रद्युम्नं सोऽप्यजीजनत्&lt;br&gt;&#xA;प्रद्युम्नादनिरुद्धोऽहं सर्गो मम पुनः पुनः&lt;br&gt;&#xA;अनिरुद्धात्तथा ब्रह्मा तन्नादिकमलोद्भवः&lt;br&gt;&#xA;ब्रह्मणस्सर्वभूतानि चराणि स्थावराणि च&lt;br&gt;&#xA;यथा सूर्यस्य गमनादुदयास्तमयावपि&lt;br&gt;&#xA;नष्टौ पुनर्बलात्काल आनयत्यमितद्युतिः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/327/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/327/</guid>
      <description>&lt;p&gt;भीष्मः-&lt;br&gt;&#xA;नारदस्त्वथ प्रपच्छ भगवन्तं जनार्दनम्&lt;br&gt;&#xA;केषु केषु च भावेषु द्रष्टव्यो महाप्रभो&lt;br&gt;&#xA;श्रीभगवान्&lt;br&gt;&#xA;शृणु नारद तत्वेन प्रादुर्भावान्महामुने&lt;br&gt;&#xA;मत्स्यः कूर्मो वराहश्च नरसिंहश्च वामनः&lt;br&gt;&#xA;रामो रामश्च रामश्च कृष्णः कल्की च ते दश&lt;br&gt;&#xA;पूर्वं मीनो भविष्यामि स्थापयिष्याम्यहं प्रजाः&lt;br&gt;&#xA;लोकान्वेदान् धरिष्यामि मज्जमानान्महार्णवे&lt;br&gt;&#xA;द्वितीयं कूर्मरूपं मे हेमकूटनिभं सुत&lt;br&gt;&#xA;मन्दरं धारयिष्यामि अमृतार्थे द्विजोत्तम&lt;br&gt;&#xA;मग्नां महार्णवे घोरे भाराक्रान्तामिमां पुनः&lt;br&gt;&#xA;ततो बलादहं पृथ्वीं सर्वभूतहिताय वै&lt;br&gt;&#xA;सत्त्वैराक्रान्तसर्वाङ्गां नष्टां सागरमेखलाम्&lt;br&gt;&#xA;धारयिष्यामि वसुधां वाराहं रूपमास्थितः&lt;br&gt;&#xA;सुरकार्येण वै तेन यज्ञघ्नो दितिनन्दनः&lt;br&gt;&#xA;विरोचनस्य बलवान्बलिः पुत्रो महासुरः&lt;br&gt;&#xA;अवध्यस्सर्वलोकानां सदेवासुररक्षसाम्&lt;br&gt;&#xA;भविष्यति स शक्रं च स्वराज्याच्चालयिष्यति&lt;br&gt;&#xA;त्रैलोक्येऽपहृते तेन विमुखे च शचीपतौ&lt;br&gt;&#xA;अदित्यां वामनः पुत्रस्सम्भविष्यामि कश्यपान्&lt;br&gt;&#xA;जटी गत्वा यज्ञसदस्स्तूयमानो द्विजोत्तम&lt;br&gt;&#xA;यज्ञस्तवं करिष्यामि श्रुत्वा प्रीतो भवेद्बलिः&lt;br&gt;&#xA;किमिच्छसि वटो ब्रूहीत्युक्तो याचे महद्वरम्&lt;br&gt;&#xA;दीयतां त्रिपदीमात्रमिति याचे महासुरम्&lt;br&gt;&#xA;स दद्यान्मयि सम्प्रीतः प्रतिषिद्धश्च मन्त्रिभिः&lt;br&gt;&#xA;यावज्जलं हस्तगतं त्रिभिर्विक्रमणैर्वृतम्&lt;br&gt;&#xA;ततो राज्यं प्रदास्यामि शक्रायामिततेजसे&lt;br&gt;&#xA;देवतास्स्थापयिष्यामि स्वेषु स्थानेषु नारद&lt;br&gt;&#xA;बलिं चैव करिष्यामि पातालतलवासिनम्&lt;br&gt;&#xA;ततस्त्रेतायुगे प्राप्ते द्वाविंशद्युग्पर्यये&lt;br&gt;&#xA;भविष्यामि ऋषिस्तत्र जमद्निसुतो बली&lt;br&gt;&#xA;बाहुवीर्ययुतो रामो वीरो भृगुकुलोद्वहः&lt;br&gt;&#xA;क्षत्रं चोत्सादयिष्यामि प्रवृद्धबलवाहनम्&lt;br&gt;&#xA;सन्धौ तु समनुप्राप्ते त्रेतायां द्वापरस्य च&lt;br&gt;&#xA;रामो दाशरथिः पूर्वं भविष्यामि जगत्पतिः&lt;br&gt;&#xA;त्रितोपघाताद्वैरूप्यमेकतोऽथ द्वितस्तथा&lt;br&gt;&#xA;प्राप्स्येते वानरत्वं हि प्रजापतिसुतावृषी&lt;br&gt;&#xA;तयोर्ये त्वन्वनौ जाता भविष्यन्ति वनौकसः&lt;br&gt;&#xA;महाबला महावीर्याश्शक्रतुल्यपराक्रमाः&lt;br&gt;&#xA;ते सहाया भविष्यन्ति सुरकार्ये मम द्विज&lt;br&gt;&#xA;ततो रक्षःपतिं घोरं पुलस्त्यकुलपांसनम्&lt;br&gt;&#xA;हनिष्ये रावणं सङ्ख्ये सगणं लोककण्टकम्&lt;br&gt;&#xA;विभीषणाय दास्यामि राज्यं तस्य यथाक्रमम्&lt;br&gt;&#xA;कलिद्वापरयोस्सन्धावष्टाविंशे चतुर्युगे&lt;br&gt;&#xA;प्रादुर्भावं करिष्यामि भूयो वृष्णिकुलोद्वहः&lt;br&gt;&#xA;मधुरायां कंसहेतोर्वासुदेवेति नामतः&lt;br&gt;&#xA;तृतीयो राम इत्येव वसुदेवसुतो बली&lt;br&gt;&#xA;तत्राहं दानवान्हत्वा सुबहून्देवकण्टकान्&lt;br&gt;&#xA;कुशस्थलीं करिष्यामि हत्वा वै दानवोत्तमान्&lt;br&gt;&#xA;कृकलासं नृगं चैव मोचयिष्ये च वै पुनः&lt;br&gt;&#xA;तत्र पौत्रनिमित्तेन गत्वा वै शोणितं पुरम्&lt;br&gt;&#xA;बाणस्य च पुरं गत्वा करिष्ये कदनं महत्&lt;br&gt;&#xA;शङ्करं समहासेनं बाणप्रियहिते रतम्&lt;br&gt;&#xA;पराजेष्याम्यथात्युग्रौ देवौ लोकनमस्कृतौ&lt;br&gt;&#xA;ततस्सुतं बलेर्जित्वा बाणं बाहुसहस्रकम्&lt;br&gt;&#xA;विनाशयिष्यामि ततस्सर्वान्सौभनिवासिनः&lt;br&gt;&#xA;कंसं केशिं तथाकालमरिष्टं च महासुरम्&lt;br&gt;&#xA;चाणूरं च महावीर्यं मुष्टिकं च महाबलम्&lt;br&gt;&#xA;प्रलम्बं धेनुकं चैव अरिष्टं वृषरूपिणम्&lt;br&gt;&#xA;कालीयं च वशे कृत्वा यमुनाया महाह्रदे&lt;br&gt;&#xA;गोकुलेषु ततः पश्चाद्गवार्थे तु महागिरिम्&lt;br&gt;&#xA;सप्तरात्रं धरिष्यामि वर्षमाणे तु वासवे&lt;br&gt;&#xA;अपक्रान्ते ततो वर्षे गिरिमूर्धन्यवस्थितः&lt;br&gt;&#xA;इन्द्रेण सह संवादं करिष्यामि तदा द्विज&lt;br&gt;&#xA;यः कालयवनः ख्यातो यतस्तेजोऽभिसंवृतः&lt;br&gt;&#xA;भविष्यति वधस्तस्य मत्त एव द्विजोत्तम&lt;br&gt;&#xA;जरासन्धश्च बलवान्सर्वराजविरोधकः&lt;br&gt;&#xA;भविष्यत्यसुरस्स्फीतो भूमिपालो गिरिव्रजे&lt;br&gt;&#xA;मम बुद्धिपरिस्पन्दाद्वधस्तस्य भविष्यति&lt;br&gt;&#xA;दुर्योधनानुरागेण युधिष्ठिरगुणेन च&lt;br&gt;&#xA;समागतेषु बलिषु पृथिव्यां सर्वराजसु&lt;br&gt;&#xA;वासविस्सुसहायो वै मम श्वेतो भविष्यति&lt;br&gt;&#xA;एवं लोका वदिष्यन्ति नरनारायणावृषी&lt;br&gt;&#xA;उद्युक्तौ दहतः क्षत्रं लोककार्यार्थमीश्वरौ&lt;br&gt;&#xA;शस्त्रैर्निपतितास्सर्वे नृपा यान्ति यमक्षयम्&lt;br&gt;&#xA;कृत्वा भारावतरणं वसुधाया यथेप्सितम्&lt;br&gt;&#xA;राज्यं प्रशास्ति हि पुनः कुन्तीपुत्रो युधिष्ठिरः&lt;br&gt;&#xA;सर्वसात्वतमुख्यानां द्वारकायाश्च सत्तम&lt;br&gt;&#xA;करिष्ये प्रलयं घोरमात्मज्ञानातिवधासंश्रयम्&lt;br&gt;&#xA;कर्माण्यमेयरूपाणि चतुर्मूर्तिधरो ह्यहम्&lt;br&gt;&#xA;कृत्वा लोकान्गमिष्यामि स्वानेव ब्रह्मसत्कृतान्&lt;br&gt;&#xA;ततः कलियुगस्यादौ भूत्वा राजतरुं श्रितः&lt;br&gt;&#xA;भाषया मागधेनैव धर्मराजगृहे वसन्&lt;br&gt;&#xA;काषायवस्त्रसंवीतो मुण्डितश्शुक्लदन्तवान्&lt;br&gt;&#xA;शुद्धोदनसुतो बुद्धो मोहयिष्यामि मानवान्&lt;br&gt;&#xA;शूद्राश्श्राद्धेषु भुज्यन्ते मयि बुद्धत्वमागते&lt;br&gt;&#xA;भविष्यन्ति नरास्सर्वे मुण्डाः काषायसंवृताः&lt;br&gt;&#xA;अनध्याया भविष्यन्ति विप्राश्चाग्निविवर्जिताः&lt;br&gt;&#xA;अग्निहोत्रा विनश्यन्ति गुरुपूजावसीदति&lt;br&gt;&#xA;न शृण्वन्ति पितुः पुत्रा न स्नुषा नैव भ्रातरः&lt;br&gt;&#xA;न मित्रा न कलत्रा वा वर्तन्ते ह्यधरोत्तरम्&lt;br&gt;&#xA;हाहाभूतं जगत्सर्वं श्रुतिस्मृतिविवर्जितम्&lt;br&gt;&#xA;भविष्यति कलौ नग्नो ह्यशुद्धो वर्णसङ्करः&lt;br&gt;&#xA;तेषां सकाशाद्धर्मज्ञा देवब्रह्मविदो नराः&lt;br&gt;&#xA;भविष्यन्ति ह्यशुद्धाश्च न्यायच्छलविभाषिणः&lt;br&gt;&#xA;ये नग्नधर्मशरोतारस्ते समाः पापनिश्चयैः&lt;br&gt;&#xA;तस्मादेता न सम्भाष्या न स्प्रष्टव्या हितार्थिभिः&lt;br&gt;&#xA;उपवासत्रयं कुर्यात्तत्संसर्गविशुद्धये&lt;br&gt;&#xA;ततः कलियुगस्यान्ते महात्मा ब्राह्मणो हरिः&lt;br&gt;&#xA;कल्किर्विष्णुयशःपुत्रो याज्ञ्यवल्क्यः पुरोहितः&lt;br&gt;&#xA;संहता ब्राह्मणास्सर्वे तैरहं सहितः पुनः&lt;br&gt;&#xA;म्लिच्छानुत्सादयिष्यामि पाषण्डांश्चैव सर्वशः&lt;br&gt;&#xA;पाषण्डिषट्कान्हत्वा वै तत्र तैः प्रलये ततः&lt;br&gt;&#xA;अहं पश्चाद्भविष्यामि यज्ञेषु निरतस्सदा&lt;br&gt;&#xA;हंसो हयशिराश्चैव प्रादुर्भावो द्विजोत्तम&lt;br&gt;&#xA;यदा चैव श्रुतिर्नष्टा तदा प्रत्याहृता मया&lt;br&gt;&#xA;सवेदास्सश्रुतीकाश्च कृताः पूर्वं कृते युगे&lt;br&gt;&#xA;अतिक्रान्ताः पुराणेषु श्रुतास्ते यदि वा क्वचित्&lt;br&gt;&#xA;अतिक्रान्ताश्च बहवः प्रादुर्भावा ममोत्तमाः&lt;br&gt;&#xA;लोककार्याणि कृत्वा च पुनः स्वां प्रकृतिं गताः&lt;br&gt;&#xA;न ह्येतद्ब्रह्मणा प्राप्तमीदृशं मम दर्शनम्&lt;br&gt;&#xA;यत्त्वया प्राप्तमद्येह एकान्तगतबुद्धिना&lt;br&gt;&#xA;एतत्ते सर्वमाख्यातं ब्रह्मन्भक्तिमतो मया&lt;br&gt;&#xA;पुराणं च भविष्यं च सरहस्यं च सत्तम&lt;br&gt;&#xA;भीष्मः-&lt;br&gt;&#xA;एवं स भगवान्देवो विश्वमूर्तिधरोऽव्ययः&lt;br&gt;&#xA;एतावदुक्त्वा वचनं तत्रैवान्तरधीयत&lt;br&gt;&#xA;नारदोऽपि महातेजाः प्राप्यानुग्रहमीप्सितम्&lt;br&gt;&#xA;नरनारायणौ द्रष्टुं प्राद्रवद्बदराश्रमम्&lt;br&gt;&#xA;इदं महोपनिषदं चतुर्वेदसमन्वितम्&lt;br&gt;&#xA;साङ्ख्ययोगकृतं तेन पञ्चरात्रानुशब्दितम्&lt;br&gt;&#xA;नारायणमुखोद्गीतं नारदोऽश्रावयत्पुनः&lt;br&gt;&#xA;ब्रह्मणस्सदने तात यथादृष्टं यथाश्रुतम्&lt;br&gt;&#xA;श्रुत्वा ब्रह्ममुखाद्रुद्रस्स देव्यै कथयत्पुनः&lt;br&gt;&#xA;युधिष्ठिरः&lt;br&gt;&#xA;एतदाश्चर्यभूतं हि माहात्म्यं तस्य धीमतः&lt;br&gt;&#xA;किं ब्रह्मा न विजानीते यतश्शुश्राव नारदात्&lt;br&gt;&#xA;पितामहस्तु भगवांस्तस्माद्देवादनन्तरः&lt;br&gt;&#xA;कथं स न विजानीयात्प्रभावममितौजसः&lt;br&gt;&#xA;भीष्मः-&lt;br&gt;&#xA;महाकल्पसहस्राणि महाकल्पशतानि च&lt;br&gt;&#xA;समतीतानि राजेन्द्र सर्गाश्च प्रलयाश्च ह&lt;br&gt;&#xA;सर्गस्यादौ स्मृतो ब्रह्मा प्रजासर्गकरः प्रभुः&lt;br&gt;&#xA;जानाति देवप्रवरं भूयस्सर्वाधिकं नृप&lt;br&gt;&#xA;ये त्वन्ये ब्रह्मसदने सिद्धसङ्घास्समाहिताः&lt;br&gt;&#xA;तेभ्यस्स श्रावयामास पुराणं वेदसम्मितम्&lt;br&gt;&#xA;तेषां सकाशात् सूर्यश्च श्रुत्वा वै भावितात्मनाम्&lt;br&gt;&#xA;आत्मानुगान्स्थितान्राजञ्श्रावयामास तत्वतः&lt;br&gt;&#xA;अष्टाशीतिसहस्राणि मुनीनां भावितात्मनाम्&lt;br&gt;&#xA;सूर्यस्य तपतो लोकान्निर्मिता ये पुरस्सराः&lt;br&gt;&#xA;तेषामकथयत्सूर्यस्सर्वेषां भावितात्मनाम्&lt;br&gt;&#xA;सूर्यानुगामिभिस्तात ऋषिभिस्तैर्महात्मभिः&lt;br&gt;&#xA;मेरौ समागता देवाश्श्राविता वै तदनुत्तमम्&lt;br&gt;&#xA;देवानां तु सकाशाद्वै ततश्श्रुत्वाऽसितो द्विजः&lt;br&gt;&#xA;श्रावयामास राजेन्द्र पितॄन्वै मुनिसत्तमः&lt;br&gt;&#xA;एवं परम्पराख्यातमिदं शन्तनुमाश्रितम्&lt;br&gt;&#xA;मम चापि पिता तात कथयामास शन्तनुः&lt;br&gt;&#xA;ततो मयैतच्छ्रुत्वा च कीर्तितं तव भारत&lt;br&gt;&#xA;असुरैर्मुनिभिश्चापि पुराणं यैरिदं श्रुतम्&lt;br&gt;&#xA;सर्वे ते परमात्मानं पूजयन्ति पुनः पुनः&lt;br&gt;&#xA;आख्यातमिदमार्षेयं पारम्पर्यागतं नृषु&lt;br&gt;&#xA;नावासुदेवभक्ताय त्वयाऽऽख्येयं कथञ्चन&lt;br&gt;&#xA;आख्यानमुत्तमं चेदं श्रावयेद्यस्सदा नृप&lt;br&gt;&#xA;तदैव मनुजो भक्तश्शुचिर्भूत्वा समाहितः&lt;br&gt;&#xA;प्राप्नुयादचिराद्राजन्विष्णुलोकं सनातम्&lt;br&gt;&#xA;मत्तोऽन्यानि च ते राजन्नुपाख्यानशतानि च&lt;br&gt;&#xA;यानि श्रुतानि धर्माणि तेषां सारोऽयमुद्धृतः&lt;br&gt;&#xA;सुरासुरैर्यथा राजन्निर्मथ्यामृतमुत्तमम्&lt;br&gt;&#xA;एवमेतत्पुरा विप्रैः कथामृतमिहोद्धृतम्&lt;br&gt;&#xA;यश्चेदं पठते नित्यं यश्चेदं शृणुयान्नरः&lt;br&gt;&#xA;एकान्तभावोपगत एकान्ते सुसमाहितः&lt;br&gt;&#xA;प्राप्य श्वेतं महाद्वीपं भूत्वा चन्द्रप्रभो नरः&lt;br&gt;&#xA;स सहस्रार्चिषं देवं प्रविशेन्नात्र संशयः&lt;br&gt;&#xA;मुच्येतासौ तथा रोगाच्छ्रुत्वेमामादितः कथाम्&lt;br&gt;&#xA;जिज्ञासुर्लभते भक्तिं भक्तो मुक्तगतिं लभेत्&lt;br&gt;&#xA;सुरैर्वा मनिभिश्चैव पुराणं यैरिदं श्रुतम्&lt;br&gt;&#xA;ते सर्वे परमात्मानं पूजयन्ति पुनः पुनः&lt;br&gt;&#xA;त्वया हि सततं राजन्नभ्यर्च्यः पुरुषोत्तमः&lt;br&gt;&#xA;स हि माता पिता चैव कृत्स्नस्य जगतोऽभवत्&lt;br&gt;&#xA;ब्रह्मण्यदेवो भगवान्प्रीयतां ते सनातनः&lt;br&gt;&#xA;युधिष्ठिर महाबाहो महाबुद्धिर्जनार्दनः&lt;br&gt;&#xA;एतत्ते सर्वमाख्यातं नारदोक्तं मयेरितम्&lt;br&gt;&#xA;पारम्पर्यागतं ह्येतत्पित्रा मे कथितं पुरा&lt;br&gt;&#xA;वैशम्पायनः-&lt;br&gt;&#xA;श्रुत्वैतदाख्यानवरं धर्मराड्जनमेजय&lt;br&gt;&#xA;भ्रातरश्चास्य ते सर्वे नारायणपरा भवन्&lt;br&gt;&#xA;जितं हि भवता चैव पुरुषेणेति भारत&lt;br&gt;&#xA;नित्यं जप्यपरा भूत्वा सारस्वतमुदीरयन्&lt;br&gt;&#xA;यो ह्यस्माकं नरश्रेष्ठः कृष्णद्वैपायनः प्रभुः&lt;br&gt;&#xA;स जगौ परमं जप्यं नारायणमुदीरयन्&lt;br&gt;&#xA;गत्वाऽन्तरिक्षात्सततं क्षीरोदममृतालयम्&lt;br&gt;&#xA;पूजयित्वाऽथ देवेशं पुनरायात्स्वमाश्रमम्&lt;br&gt;&#xA;सूतः-&lt;br&gt;&#xA;एतत्ते सर्वमाख्यातं वैशम्पायनकीर्तितम्&lt;br&gt;&#xA;जनमेजयेन तच्छ्रुत्वा कृतं सम्यग्यथाविधि&lt;br&gt;&#xA;यूयं हि तप्ततपसस्सर्वे सुचरितव्रताः&lt;br&gt;&#xA;सर्वे वेदविदो मुख्या नैमिशारण्यवासिनः&lt;br&gt;&#xA;शौनकस्य महासत्रं प्राप्तास्सर्वे द्विजोत्तमाः&lt;br&gt;&#xA;यजध्वं सुहुतैर्यज्ञैरात्मानं परमेश्वरम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/328/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/328/</guid>
      <description>&lt;p&gt;शौनकः-&lt;br&gt;&#xA;कथं स भगवान्देवो यज्ञेष्वग्रहरः प्रभुः&lt;br&gt;&#xA;यज्ञधारी च सततं वेदवेदाङ्गकृत्तथा&lt;br&gt;&#xA;निवृत्तिं चास्थितो धर्मं मोक्षं भागवतः प्रभुः&lt;br&gt;&#xA;प्रवृत्तिधर्मान्विदधे स एव भगवान्प्रभुः&lt;br&gt;&#xA;कथं प्रवृत्तिधर्मेषु भागार्हा देवताः कृताः&lt;br&gt;&#xA;कथं निवृत्तिधर्मेषु कृताऽभ्यावृत्तिबुद्धयः&lt;br&gt;&#xA;एतं नस्संशयं छिन्धि सौते गुह्यं सनातनम्&lt;br&gt;&#xA;त्वया नारायणाच्छ्रुत्वा त्राता वै धर्मसंहिताः&lt;br&gt;&#xA;सूतः-&lt;br&gt;&#xA;जनमेजयेन यत्पृष्टश्शिष्यो व्यासस्य धीमतः&lt;br&gt;&#xA;तत्तेऽहं कथयिष्यामि पौराणं शौनकोत्तरम्&lt;br&gt;&#xA;श्रुत्वा माहात्म्यमेतस्य देहिनां परमात्मनः&lt;br&gt;&#xA;जनमेजयो महाप्राज्ञो वैशम्पायनमब्रवीत्&lt;br&gt;&#xA;जनमेजयः-&lt;br&gt;&#xA;इमे सब्रह्यका लोकास्ससुरासुरमानवाः&lt;br&gt;&#xA;क्रियास्वभ्युदयोक्तासु सक्ता दृश्यन्ति सर्वशः&lt;br&gt;&#xA;मोक्षश्चोक्तस्त्वया ब्रह्मन्निर्वाणं परमं सुखम्&lt;br&gt;&#xA;ये तु मुक्ता भवन्तीह पुण्यपापविवर्जिताः&lt;br&gt;&#xA;ते सहस्रार्चिषं देवं प्रविशन्तीह शुश्रुम&lt;br&gt;&#xA;अहो हि दुरनुष्ठेयो मोक्षधर्मस्सनातनः&lt;br&gt;&#xA;यं हित्वा देवतास्सर्वा हव्यकव्यभुजोऽभवन्&lt;br&gt;&#xA;किञ्च ब्रह्मा च रुद्रश्च शक्रश्च बलभित्प्रभुः&lt;br&gt;&#xA;सूर्यस्ताराधिपो वायुरग्निर्वरुण एव च&lt;br&gt;&#xA;आकाशं जगती चैव ये च शेषा दिवौकसः&lt;br&gt;&#xA;प्रलयं न विजानन्ति आत्मनः परिनिर्मितम्&lt;br&gt;&#xA;यतस्तन्नास्थिता धर्मं ध्रुवमक्षरमव्ययम्&lt;br&gt;&#xA;स्मृत्वा कालपरीमाणं प्रवृत्तिं ये समास्थिताः&lt;br&gt;&#xA;एष कालपरीणामो महान्दोषः क्रियावताम्&lt;br&gt;&#xA;एतन्मे संशयं विप्र हृदि शल्यमिवार्पितम्&lt;br&gt;&#xA;छिन्धीतिहासकथनात्परं कौतूहलं हि मे&lt;br&gt;&#xA;कथं भागहराः प्रोक्ता देवताः क्रतुषु द्विज&lt;br&gt;&#xA;किमर्थं चाध्वरे ब्रह्मन्यजन्तेऽपि दिवौकसः&lt;br&gt;&#xA;ये भागं प्रगृह्णन्ति यज्ञेषु द्विजसत्तम&lt;br&gt;&#xA;ते यजन्तो महायज्ञैः कस्य भागं ददाति वै&lt;br&gt;&#xA;वैशम्पायनः-&lt;br&gt;&#xA;अहो गूढतमः प्रश्नस्त्वया पृष्टो नराधिप&lt;br&gt;&#xA;नातप्ततपसा ह्येष नावेदविदुषा तथा&lt;br&gt;&#xA;नापुराणविदा चापि शक्यो व्याहर्तुमञ्जसा&lt;br&gt;&#xA;हन्त ते कथयिष्यामि यन्मे पृष्टः पुरा गुरुः&lt;br&gt;&#xA;कृष्णद्वैपायनो व्यासो वेदव्यासो महामुनिः&lt;br&gt;&#xA;सुमन्तुर्जैमिनिश्चैव पैलवश्च दृढव्रतः&lt;br&gt;&#xA;अहं चतुर्थश्शिष्यो वै पञ्चमश्च शुकस्स्मृतः&lt;br&gt;&#xA;एतान्समागतान्सर्वान्पञ्च शिष्यान्दमान्वितान्&lt;br&gt;&#xA;शौचाचारसमायुक्ताञ्जितक्रोधाञ्जितेन्द्रियान्&lt;br&gt;&#xA;वेदानध्यापयामास महाभारतपञ्चमान्&lt;br&gt;&#xA;मेरौ गिरिवरे रम्ये सिद्धचारणसेविते&lt;br&gt;&#xA;तेषामभ्यस्यतां वेदान्कदाचित्संशयोऽभवत्&lt;br&gt;&#xA;एष वै यस्त्वया पृष्टस्तेन तेषां प्रकीर्तितः&lt;br&gt;&#xA;ततश्श्रुतो मया चापि तवाख्येयो हि भारत&lt;br&gt;&#xA;शिष्याणां वचनं श्रुत्वा सर्वाज्ञानतमोनुदः&lt;br&gt;&#xA;पराशरसुतः श्रीमान्व्यासो वाक्यमथाब्रवीत्&lt;br&gt;&#xA;व्यासः-&lt;br&gt;&#xA;मया हि सुमहत्तप्तं तपः परमदारुणम्&lt;br&gt;&#xA;तथा भूतभविष्यच्च जानीयामिति सत्तमाः&lt;br&gt;&#xA;तस्य मे तप्ततपसो निगृहीतेन्द्रियस्य च&lt;br&gt;&#xA;नारायणप्रसादेन क्षीरोदस्यानुकूलतः&lt;br&gt;&#xA;त्रैकालिकमिदं ज्ञानं प्रादुर्भूतं यथेप्सितम्&lt;br&gt;&#xA;तच्छृणुध्वं यथान्यायं वक्ष्ये संशयमुत्तमम्&lt;br&gt;&#xA;यथावृत्तं हि कल्पादौ दृष्टं मे ज्ञानचक्षुषा&lt;br&gt;&#xA;परमात्मेति यं प्राहुस्साङ्ख्ययोगविदो जनाः&lt;br&gt;&#xA;महापुरुषसञ्ज्ञां स लभते स्वेन कर्मणा&lt;br&gt;&#xA;तस्मात्प्रसूतमव्यक्तं प्रधानं तं विदुर्बुधाः&lt;br&gt;&#xA;अव्यक्ते व्यक्तमुत्पन्नं लोकसृष्ट्यर्थमीश्वरात्&lt;br&gt;&#xA;अनिरुद्धो हि लोकेषु महानात्मेति कथ्यते&lt;br&gt;&#xA;योऽसौ व्यक्तत्वमापन्नो निर्ममे च पितामहम्&lt;br&gt;&#xA;योऽहङ्कार इति प्रोक्तस्सर्वतेजोमयो हि सः&lt;br&gt;&#xA;पृथिवी वायुराकाशमापो ज्योतिश्च पञ्चमम्&lt;br&gt;&#xA;अहङ्कारात्प्रसूतानि पञ्च भूतानि भागतः&lt;br&gt;&#xA;महाभूतानि सृष्ट्वा च तद्गुणान्निर्ममे पुनः&lt;br&gt;&#xA;भूतेभ्यश्चैव निष्पन्नानष्टौ मूर्तिमतश्शृणु&lt;br&gt;&#xA;मरीचिरङ्गिराश्चात्रिः पुलस्त्यः पुलहः क्रतुः&lt;br&gt;&#xA;वसिष्ठश्च महात्मा वै मनुस्स्वायम्भुवस्तथा&lt;br&gt;&#xA;ज्ञेयाः प्रकृतयोऽष्टौ च यासु लोकाः प्रतिष्ठिताः&lt;br&gt;&#xA;वेदान्वेदाङ्गसंयुक्तान्यज्ञयज्ञाङ्गसंयुतान्&lt;br&gt;&#xA;निर्ममे लोकसिद्ध्यर्थं ब्रह्मा लोकपितामहः&lt;br&gt;&#xA;अष्टाभ्यः प्रकृतिभ्यश्च जातं विश्वमिदं जगत्&lt;br&gt;&#xA;रुद्रो रोषात्मको जातो दशान्यानसृजस्त्वयम्&lt;br&gt;&#xA;एकादशैते रुद्रास्तु विकाराः पुरुषास्स्मृताः&lt;br&gt;&#xA;ते रुद्राः प्राकृताश्चैव सर्वे चैव सुरर्षयः&lt;br&gt;&#xA;उत्पन्ना लोकसिद्ध्यर्थं ब्रह्माणं समुपस्थिताः&lt;br&gt;&#xA;रुद्रादयः-&lt;br&gt;&#xA;वयं सृष्टास्तु भगवंस्त्वया च प्रभविष्णुना&lt;br&gt;&#xA;येन यस्मिन्नधीकारे वेदितव्यः पितामह&lt;br&gt;&#xA;परिपाल्यः कथं तेन साहङ्कारेण कर्तृणा&lt;br&gt;&#xA;प्रदिशस्व बलं तस्य योऽधिकारार्थचिन्तकः&lt;br&gt;&#xA;योऽसौ त्वया हि निर्दिष्ट अधिकारोऽर्थचिन्तकः&lt;br&gt;&#xA;व्यासः-&lt;br&gt;&#xA;एवमुक्तो महादेवो देवस्तानिदमब्रवीत्&lt;br&gt;&#xA;ब्रह्मा-&lt;br&gt;&#xA;साध्वहं ज्ञापितो देवा युष्माभिर्भद्रमस्तु वः&lt;br&gt;&#xA;ममाप्येषा समुत्पन्ना चिन्ता या भवतामिह&lt;br&gt;&#xA;लोकतन्त्रस्य कृत्स्नस्य कथं कार्यः परिग्रहः&lt;br&gt;&#xA;कथं बलक्षयो न स्याद्युष्माकं स्वात्मनिश्चये&lt;br&gt;&#xA;इतस्सर्वे हि गच्छामश्शरणं लोकसाक्षिणम्&lt;br&gt;&#xA;महापुरुषमव्यक्तं स नो वक्ष्यति यद्धितम्&lt;br&gt;&#xA;व्यासः-&lt;br&gt;&#xA;ततस्ते ब्रह्मणा सार्धमृषयो विबुधास्तथा&lt;br&gt;&#xA;क्षीरोदस्योत्तरं कूलं जग्मुर्लोकहितार्थिनः&lt;br&gt;&#xA;ते तपस्समुपातिष्ठन्ब्रह्मोक्तं वेदकल्पितम्&lt;br&gt;&#xA;स महानियमो नाम तपश्चर्या सुदारुणा&lt;br&gt;&#xA;ऊर्ध्वदृष्टीबाहवश्च एकाग्रमनसोऽभवन्&lt;br&gt;&#xA;एकपादस्थितास्सम्यक्प्रादुर्भूतास्समाहिताः&lt;br&gt;&#xA;दिव्यवर्षसहस्रान्ते तपस्तप्त्वा सुदुष्करम्&lt;br&gt;&#xA;शुश्रुवुर्मधुरां वाणीं वेदवेदाङ्गभूषिताम्&lt;br&gt;&#xA;वागुवाच-&lt;br&gt;&#xA;भो भोस्सब्रह्यका देवा ऋषयश्च तपोधनाः&lt;br&gt;&#xA;स्वागतेनाद्य वस्सर्वाञ्श्रावये वाक्यमुत्तमम्&lt;br&gt;&#xA;विज्ञातं वो मया कार्यं तच्च लोकहितं महत्&lt;br&gt;&#xA;प्रवृत्तियुक्तं वक्तव्यं युष्मत्प्राणोपबृंहणम्&lt;br&gt;&#xA;सुतप्तं वस्तपो देवा ममाराधनकाम्यया&lt;br&gt;&#xA;भोक्ष्यथास्य महासत्वास्तपसः फलमुत्तमम्&lt;br&gt;&#xA;एष ब्रह्मा लोकगुरुस्सर्वलोकपितामहः&lt;br&gt;&#xA;यूयं च विबुधश्रेष्ठा मां यजध्वं समाहिताः&lt;br&gt;&#xA;सर्वे भागान्कल्पयध्वं यज्ञेषु मम नित्यशः&lt;br&gt;&#xA;तत्र श्रेयोऽभिधास्यामि यथाऽधीकारमीश्वराः&lt;br&gt;&#xA;व्यासः-&lt;br&gt;&#xA;श्रुत्वैतद्देवदेवस्य वाक्यं हृष्टतनूरुहाः&lt;br&gt;&#xA;ततस्ते विबुधास्सर्वे ब्रह्मा ते च महर्षयः&lt;br&gt;&#xA;वेददृष्टेन विधिना वैष्णवं क्रतुमाहरन्&lt;br&gt;&#xA;तस्मिन्यज्ञे तदा ब्रह्मा स्वयं भागमकल्पयत्&lt;br&gt;&#xA;देवा देवर्षयश्चैव स्वंयं भागमकल्पयम्&lt;br&gt;&#xA;ते कार्तयुगधर्माणो भागाः परमसत्कृताः&lt;br&gt;&#xA;प्रापुरादित्यवर्णं तं पुरुषं तमसः परम्&lt;br&gt;&#xA;बृहन्तं देवमीशानं परमं वरदं प्रभुम्&lt;br&gt;&#xA;ततोऽथ वरदो देवस्तान्सर्वानमरान्स्थितान्&lt;br&gt;&#xA;अशरीरो बभाषेदं वाक्यं स्वस्थो महेश्वरः&lt;br&gt;&#xA;श्रीभगवान्-&lt;br&gt;&#xA;येन यः कल्पितो भागस्स तथा मामुपागतः&lt;br&gt;&#xA;प्रीतोऽहं प्रदिशाम्यद्य फलमावृत्तिलक्षणम्&lt;br&gt;&#xA;एतद्वै लक्षणं देवा मत्प्रसादसमुद्भवम्&lt;br&gt;&#xA;यूयं यज्ञैरिज्यमानास्समाप्तवरदक्षिणैः&lt;br&gt;&#xA;युगे युगे भविष्यध्वं प्रवृत्तिफलभागिनः&lt;br&gt;&#xA;यज्ञैर्ये चापि यक्ष्यन्ति सर्वलोकेषु वै सुराः&lt;br&gt;&#xA;कल्पयिष्यन्ति वो भागांस्ते नरा वेदकल्पितान्&lt;br&gt;&#xA;यो मे यथा कल्पितवान्भागमस्मिन्महाक्रतौ&lt;br&gt;&#xA;स तथा यज्ञभागो वै वेदसूत्रे मया कृतः&lt;br&gt;&#xA;यूयं लोकान्भावयध्वं यज्ञभागैश्च योजिताः&lt;br&gt;&#xA;सर्वार्थचिन्तका लोके मयाऽधीकारनिर्मिताः&lt;br&gt;&#xA;याः क्रियाः प्रचरिष्यन्ति प्रवृत्तिफलसत्कृताः&lt;br&gt;&#xA;ताभिराप्यायितबला लोकान्वै धारयिष्यथ&lt;br&gt;&#xA;यूयं हि भाविता लोके सर्वयज्ञेषु मानवैः&lt;br&gt;&#xA;मां ततो भावयिष्यध्वमेषा वो भावना मम&lt;br&gt;&#xA;इत्यर्थं भावना देवा यज्ञाश्चौषधिभिस्सह&lt;br&gt;&#xA;एभिस्सम्यक्प्रयुक्तैर्हि प्रीयन्ते देवताः क्षितौ&lt;br&gt;&#xA;निर्माणमद्य युष्माकं प्रवृत्तिगुणकल्पितम्&lt;br&gt;&#xA;मया कृतं सुरश्रेष्ठा यावत्कल्पक्षयादिह&lt;br&gt;&#xA;चिन्तयध्वं लोकहितं यथाधीकारमीश्वराः&lt;br&gt;&#xA;मरीचिरङ्गिराश्चात्रिः पुलस्त्यः पुलहः क्रतुः&lt;br&gt;&#xA;वसिष्ठ इति सप्तैते मनसा निर्मिता हि वै&lt;br&gt;&#xA;एते वेदविदो मुख्या वेदाचार्याश्च कल्पिताः&lt;br&gt;&#xA;प्रवृत्तिधर्मिणश्चैव प्राजापत्ये च कल्पिताः&lt;br&gt;&#xA;अयं क्रियावतां बन्धुर्व्यक्तीभूतस्सनातनः&lt;br&gt;&#xA;अनिरुद्ध इति प्रोक्तो लोकसर्गकरः प्रभुः&lt;br&gt;&#xA;सनातनश्शिलाकश्च सनकश्च सनन्दनः&lt;br&gt;&#xA;सनत्कुमारः कपिलस्सप्तमश्च सनातनः&lt;br&gt;&#xA;सप्तैते मानसाः प्रोक्ता ऋषयो ब्रह्मणस्सुताः&lt;br&gt;&#xA;स्वयमागतविज्ञाना निवृत्तिं धर्ममास्थिताः&lt;br&gt;&#xA;एते योगविदो मुख्यास्साङ्ख्यधर्मविदस्तथा&lt;br&gt;&#xA;आचार्या मोक्षशास्त्रे च मोक्षधर्मप्रवर्तकाः&lt;br&gt;&#xA;यतोऽहं प्रसृतः पूर्वमव्यक्तात्त्रिगुणात्मकात्&lt;br&gt;&#xA;तस्मात्परतरो यस्तु प्रकृतिं सोऽश्नुतेऽवशः&lt;br&gt;&#xA;एष लोकगुरुर्ब्रह्मा जगदादिकरः प्रभुः&lt;br&gt;&#xA;एष माता पिता चैव युष्माकं च पितामहः&lt;br&gt;&#xA;मयाऽनुशिष्टो भविता सर्वभूतवरप्रदः&lt;br&gt;&#xA;अस्य चैवानुजो रुद्रो ललाटाद्यस्समुत्थितः&lt;br&gt;&#xA;ब्रह्मानुशिष्टो भविता सर्वसत्त्ववरप्रदः&lt;br&gt;&#xA;गच्छध्वं स्वानधीकारांश्चिन्तयध्वं यथाविधि&lt;br&gt;&#xA;प्रवर्तन्तां क्रियास्सर्वास्सर्वलोकेषु मा चिरम्&lt;br&gt;&#xA;प्रदृश्यन्तां च कर्माणि प्राणिनां गतयस्तथा&lt;br&gt;&#xA;परिनिर्मितकालानि आयूंषि च सुरोत्तमाः&lt;br&gt;&#xA;इदं कृतयुगं नाम कालश्रेष्ठं प्रवर्तते&lt;br&gt;&#xA;अहिंस्या यत्र पशवो युगेऽस्मिन्नैतदन्यथा&lt;br&gt;&#xA;चतुष्पात्सकलो धर्मो भविष्यत्यत्र वै सुराः&lt;br&gt;&#xA;ततस्त्रेतायुगं नाम त्रयी यत्र भविष्यति&lt;br&gt;&#xA;प्रोक्षिता यत्र पशवो वधं प्राप्स्यन्ति वै मखे&lt;br&gt;&#xA;यत्र पादश्चतुर्थो वै धर्मस्य न भविष्यति&lt;br&gt;&#xA;ततो वै द्वापरं नाम मिश्रः कालो भविष्यति&lt;br&gt;&#xA;द्विपादहीनो धर्मश्च युगे तस्मिन्भविष्यति&lt;br&gt;&#xA;तत्र वध्यन्ति पशवो यूपेष्वत्र निबध्यते&lt;br&gt;&#xA;ततस्तिष्येऽथ सम्प्राप्ते युगे कलिपुरस्कृते&lt;br&gt;&#xA;एकपादस्थितो धर्मो यत्र कुत्र भविष्यति&lt;br&gt;&#xA;देवाः-&lt;br&gt;&#xA;एकपादस्थिते धर्मे यत्र क्वचन गामिनि&lt;br&gt;&#xA;कथं कर्तव्यमस्माभिर्भगवंस्तद्वदस्व नः&lt;br&gt;&#xA;श्रीभगवान्-&lt;br&gt;&#xA;गुरवो यत्र पूज्यन्ते साधुवृत्तास्समन्विताः&lt;br&gt;&#xA;वस्तव्यं तत्र युष्माभिर्यत्र धर्मो न हीयते&lt;br&gt;&#xA;यत्र वेदाश्च यज्ञाश्च तपस्सत्यं दमस्तथा&lt;br&gt;&#xA;अहिंसा धर्मसंयुक्ताः प्रचरेयुस्सुरोत्तमाः&lt;br&gt;&#xA;स वै देशो हि वस्तव्यो मा वोऽधर्मः पदा स्पृशेत्&lt;br&gt;&#xA;व्यासः-&lt;br&gt;&#xA;तेऽनुशिष्टा भगवता देवास्सर्षिगणास्तथा&lt;br&gt;&#xA;नमस्कृत्वा भगवते जग्मुर्देशान्यथेप्सितान्&lt;br&gt;&#xA;गतेषु त्रिदिवौकस्सु ब्रह्मैकः पर्यवस्थितः&lt;br&gt;&#xA;दिदृक्षुर्भगवन्तं तमनिरुद्धतनौ स्थितम्&lt;br&gt;&#xA;तं देवो दर्शयामास कृत्वा हयशिरो महत्&lt;br&gt;&#xA;साङ्गानावर्तयन्वेदान्कमण्डलुत्रिदण्डधृक्&lt;br&gt;&#xA;ततोऽश्वशिरसं दृष्ट्वा तं देवममितौजसम्&lt;br&gt;&#xA;लोककर्ता प्रभुर्ब्रह्मा लोकानां हितकाम्यया&lt;br&gt;&#xA;मूर्ध्ना प्रणम्य वरदं तस्थौ प्राञ्जलिरग्रतः&lt;br&gt;&#xA;स परिष्वज्य देवेन वचनं श्रावितस्तदा&lt;br&gt;&#xA;श्रीभगवान्-&lt;br&gt;&#xA;लोककार्यगतीः सर्वास्त्वं चिन्तय यथाविधि&lt;br&gt;&#xA;पिता त्वं सर्वभूतानां त्वं प्रभुर्जगतो गुरुः&lt;br&gt;&#xA;त्वय्यावेशितभारोऽहं धृतिं प्राप्स्याम्यथाञ्जसा&lt;br&gt;&#xA;यदा च सुरकार्यं ते अविषह्यं भविष्यति&lt;br&gt;&#xA;प्रादुर्भावं गमिष्यामि तदात्मज्ञानदैशिकः&lt;br&gt;&#xA;व्यासः-&lt;br&gt;&#xA;एवमुक्त्वा हयशिरास्तत्रैवान्तरधीयत&lt;br&gt;&#xA;तेनानुशिष्टो ब्रह्मापि स्वं लोकमचिराद्गतः&lt;br&gt;&#xA;एवमेष महाभाग पद्मनाभस्सनातनः&lt;br&gt;&#xA;यज्ञेष्वग्रहरः प्रोक्तो यज्ञधारी च नित्यदा&lt;br&gt;&#xA;निवृत्तिं चास्थितो धर्मं गतिमक्षयधर्मिणाम्&lt;br&gt;&#xA;प्रवृत्तिधर्मान्विदधे कृत्वा लोकस्य चित्रताम्&lt;br&gt;&#xA;स आदिस्स मध्यस्स चान्तः प्रजानां स धाता स धेयं स कर्ता प्रजानाम्&lt;br&gt;&#xA;युगान्ते प्रसुप्तः सुसङ्क्षिप्य लोकान्युगादौ प्रबुद्धो जगद्ध्युत्ससर्ज&lt;br&gt;&#xA;तस्मै नमध्वं देवाय निर्गुणाय गुणात्मने&lt;br&gt;&#xA;अजाय विश्वरूपाय धाम्ने सर्वदिवौकसाम्&lt;br&gt;&#xA;चतुर्वेदोद्गताभिस्तमृग्भिस्समभितुष्टुवे&lt;br&gt;&#xA;महाभूताधिपतये रुद्राणां पतये तथा&lt;br&gt;&#xA;आदित्यपतये चैव वसूनां पतये तथा&lt;br&gt;&#xA;अश्विभ्यां पतये चैव मरुतां पतये तथा&lt;br&gt;&#xA;देवयज्ञाधिपतये वेदाङ्गपतयेऽपि च&lt;br&gt;&#xA;सुतामुपासिने नित्यं हरये मुञ्जकेशिने&lt;br&gt;&#xA;शान्ताय सर्वभूतानां मोक्षधर्मानुभाषिणे&lt;br&gt;&#xA;तपसां तेजसां चैव पतये यशसोऽपि च&lt;br&gt;&#xA;प्राणस्य पतये नित्यं सरितां पतये तथा&lt;br&gt;&#xA;कपर्दिने वराहाय एकशृङ्गाय धीमते&lt;br&gt;&#xA;विवस्वतेऽश्वशिरसे चतुर्मूर्तिधृते सदा&lt;br&gt;&#xA;सूक्ष्माय ज्ञानदृश्याय अजरायाक्षयाय च&lt;br&gt;&#xA;एष देवस्सञ्चरति सर्वत्र गतिरव्ययः&lt;br&gt;&#xA;एवमेतत्पुरा दृष्टं मया वै ज्ञानचक्षुषा&lt;br&gt;&#xA;कथितं तच्च वै सर्वं मया पृष्टेन तत्त्वतः&lt;br&gt;&#xA;क्रियतां तद्वचश्शिष्यास्सेव्यतां हरिरीश्वरः&lt;br&gt;&#xA;गीयतां वेदशब्दैश्च पूज्यतां च यथाविधि&lt;br&gt;&#xA;वैशम्पायनः-&lt;br&gt;&#xA;वेदव्यासेन गुरुणा एवमुक्तास्ततो वयम्&lt;br&gt;&#xA;सर्वे शिष्याश्शुकश्चास्य सुतः परमधर्मवित्&lt;br&gt;&#xA;स चास्माकमुपाध्यायस्सहास्माभिर्विशां पते&lt;br&gt;&#xA;एतत्ते सर्वमाख्यातं यन्मां त्वं परिपृच्छसि&lt;br&gt;&#xA;एवं मेऽकथयद्राजन्पुरा द्वैपायनो गुरुः&lt;br&gt;&#xA;यश्चैनं शृणुयान्नित्यं यश्चैनं परिकीर्तयेत्&lt;br&gt;&#xA;नमो भगवते कृत्वा समाहितमना नरः&lt;br&gt;&#xA;भवत्यरोगो द्युतिमान्बलरूपसमन्वितः&lt;br&gt;&#xA;आतुरो मुच्यते रोगाद्बद्धो मुच्येत बन्धनात्&lt;br&gt;&#xA;कामकामी लभेत्कामं दीर्घं चायुरवाप्नुयात्&lt;br&gt;&#xA;ब्राह्मणस्सर्ववेदी स्यात्क्षत्रियो विजयी भवेत्&lt;br&gt;&#xA;वैश्यो विपुललाभस्स्याच्छूद्रस्सुखमवाप्नुयात्&lt;br&gt;&#xA;अपुत्रो लभते पुत्रं कन्या चैवेप्सितं पतिम्&lt;br&gt;&#xA;लग्नगर्भा विमुच्येत गर्भिणी जनयेत्सुतम्&lt;br&gt;&#xA;वन्ध्या प्रसवमाप्नोति पुत्रपौत्रसमृद्धिमत्&lt;br&gt;&#xA;क्षेमेण गच्छेदध्वानमिदं यः पठतेऽध्वनि&lt;br&gt;&#xA;यो यं कामं कामयते स तमाप्नोति यद्ध्रुवम्&lt;br&gt;&#xA;इदं महर्षेर्वचनं विपश्चित महात्मनः पुरुषवरस्य कीर्तितम्&lt;br&gt;&#xA;समागमं चर्षिदिवौकसामिमं निशम्य भक्तो लभते सुखं महत्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/329/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/329/</guid>
      <description>&lt;p&gt;जनमेजयः-&lt;br&gt;&#xA;अस्तौषीद्वैदिकैर्व्यासस्सशिष्यो मधुसूदनम्&lt;br&gt;&#xA;नामभिर्विविधैरेषां निरुक्तं भगवन्मम&lt;br&gt;&#xA;वक्तुमर्हसि शुश्रूषोः प्रजापतिपतेर्हरः&lt;br&gt;&#xA;श्रुत्वा भवेयं यत्पूतश्शरच्चन्द्र इवामलः&lt;br&gt;&#xA;वैशम्पायनः-&lt;br&gt;&#xA;शृणु राजन्यथाचष्ट फल्गुनस्य हरिः प्रभुः&lt;br&gt;&#xA;प्रसन्नात्माऽऽत्मनो नाम्नां निरुक्तं गुणकर्मजम्&lt;br&gt;&#xA;नामभिः कीर्तितैरस्य केशवस्य महात्मनः&lt;br&gt;&#xA;पृष्टवान्केशवं राजन्फल्गुनः परवीरहा&lt;br&gt;&#xA;अर्जुनः-&lt;br&gt;&#xA;भगवन्भूतभव्येश सर्वभूतसृगव्यय&lt;br&gt;&#xA;लोकनाथ जगन्नाथ लोकानामभयप्रद&lt;br&gt;&#xA;यानि नामानि ते देव कीर्तितानि महर्षिभिः&lt;br&gt;&#xA;वेदेषु सपुराणेषु यानि गुह्यानि कर्मभिः&lt;br&gt;&#xA;तेषां निरुक्तं त्वत्तोऽहं श्रोतुमिच्छामि केशव&lt;br&gt;&#xA;न ह्यन्यो वर्णयेन्नाम्नां निरुक्तं त्वदृते प्रभो&lt;br&gt;&#xA;श्रीभगवान्-&lt;br&gt;&#xA;ऋग्वेदेऽथ यजुर्वेदे तथैवाथर्वसामसु&lt;br&gt;&#xA;पुराणे सोपनिषदि तथैव ज्योतिषेऽर्जुन&lt;br&gt;&#xA;साङ्ख्ये च योगशास्त्रे च आयुर्वेदे तथैव च&lt;br&gt;&#xA;बहूनि मम नामानि कीर्तितानि महर्षिभिः&lt;br&gt;&#xA;गौणानि तत्र नामानि कर्मजानि च कानिचित्&lt;br&gt;&#xA;निरुक्तं कर्मजानां च शृणुष्व नियतोऽनघ&lt;br&gt;&#xA;कथ्यमानं मया तात त्वं हि मे संस्मृतः पुरा&lt;br&gt;&#xA;नमोऽतियशसे तस्मै देवानां परमात्मने&lt;br&gt;&#xA;नारायणाय विश्वाय निर्गुणाय गुणात्मने&lt;br&gt;&#xA;यस्य प्रसादजो ब्रह्मा रुद्रश्च क्रोधसम्भवः&lt;br&gt;&#xA;सोऽसौ योनिर्हि सर्वस्य स्थावरस्य चरस्य च&lt;br&gt;&#xA;अष्टादशगुणं यत्तत्सत्वं सत्ववतांवर&lt;br&gt;&#xA;प्रकृतिः सा परा मह्यं रोदसी लोकधारिणी&lt;br&gt;&#xA;ऋता सत्याऽमरा जय्या लोकानामात्मसञ्ज्ञिता&lt;br&gt;&#xA;तस्मात्सर्वाः प्रवर्तन्ते सर्गप्रलयविक्रियाः&lt;br&gt;&#xA;तपो यज्ञश्च यष्टा च पुराणः पुरुषो विराट्&lt;br&gt;&#xA;अनिरुद्ध इति प्रोक्तो लोकानां प्रभुरव्ययः&lt;br&gt;&#xA;ब्राह्मे रात्रिक्षये प्राप्ते तस्य ह्यमिततेजसः&lt;br&gt;&#xA;प्रसादात्प्रादुरभवत्पद्मं पद्मनिभेक्षण&lt;br&gt;&#xA;तत्र ब्रह्मा समभवत्तस्यैवं च प्रसादजः&lt;br&gt;&#xA;अह्नः क्षये ललाटाच्च सुतो देवस्य वै तथा&lt;br&gt;&#xA;क्रोधाविष्टस्य सञ्जज्ञे रुद्रस्संहारकारकः&lt;br&gt;&#xA;एतौ द्वौ विबुधश्रेष्ठौ प्रसादक्रोधजौ स्मृतौ&lt;br&gt;&#xA;तदादर्शितपन्थानौ सृष्टिसंहारकारकौ&lt;br&gt;&#xA;निमित्तमात्रं तावत्र सर्वभूतवरप्रदौ&lt;br&gt;&#xA;कपर्दी जटिलो मुण्डी श्मशानगृहवासकः&lt;br&gt;&#xA;उग्रस्तपःपरो रुद्रो योगी त्रिपुरदारणः&lt;br&gt;&#xA;दक्षक्रतुहरश्चैव भगनेत्रहरस्तथा&lt;br&gt;&#xA;नारायणात्मको ज्ञेयः पाण्डवेय युगे युगे&lt;br&gt;&#xA;तस्मिन्हि पूज्यमाने वै भूतेशे तु महेश्वरे&lt;br&gt;&#xA;सम्पूजितो भवेत्पार्थ देवो नारायणः प्रभुः&lt;br&gt;&#xA;अहमात्मा हि लोकानां विश्वेषां पाण्डुनन्दन&lt;br&gt;&#xA;तस्मादात्मानमेवाग्रे रुद्रं सम्पूजयाम्यहम्&lt;br&gt;&#xA;यद्यहं नार्चयेयं वै ईशानं वरदं शिवम्&lt;br&gt;&#xA;आत्मानं नार्चयेन्नित्यं कश्चिदिति मे मनः&lt;br&gt;&#xA;मया प्रमाणं हि कृतं लोकस्समनुवर्तते&lt;br&gt;&#xA;प्रमाणानि हि पूज्यानि ततस्स्म्पूजयाम्यहम्&lt;br&gt;&#xA;यस्तं वेत्ति स मां वेत्ति योऽनु तं स हि मामनु&lt;br&gt;&#xA;रुद्रो नारायणश्चैव सत्वमेतद्द्विधा कृतम्&lt;br&gt;&#xA;लोके चरति कौन्तेय व्यक्तिस्थं सर्वकर्मसु&lt;br&gt;&#xA;न हि मे केनचिद्देयो वरः पाण्डवनन्दन&lt;br&gt;&#xA;इति सञ्चिन्त्य मनसा वराहं विश्वमीश्वरम्&lt;br&gt;&#xA;पुत्रार्थमाराधितवानात्मनाऽऽत्मानमात्मनः&lt;br&gt;&#xA;न हि विष्णुः प्रणमति कस्मैचिद्विबुधाय तु&lt;br&gt;&#xA;ऋते आत्मानमेवेति ततो रुद्रं नमाम्यहम्&lt;br&gt;&#xA;सब्रह्मकास्सरुद्राश्च सेन्द्रा देवास्सहर्षिभिः&lt;br&gt;&#xA;अर्चयन्ति सुरश्रेष्ठं देवं नारायणं हरिम्&lt;br&gt;&#xA;भविष्यतां वर्ततां च भूतानां चैव भारत&lt;br&gt;&#xA;सर्वेषामग्रणीर्विष्णुस्सेव्यः पूज्यश्च नित्यशः&lt;br&gt;&#xA;नमस्व भव्यदं विष्णुं तथा शरणदं नमः&lt;br&gt;&#xA;वरदं नमस्व कौन्तेय हव्यकव्यभुजं नमः&lt;br&gt;&#xA;चतुर्विधा मम जना भक्ता एव हि ते श्रुताः&lt;br&gt;&#xA;तेषामेकान्तिनश्श्रेष्ठा ये चैवानन्यदेवताः&lt;br&gt;&#xA;अहमेव गतिस्तेषां निराशीः कर्मकारिणाम्&lt;br&gt;&#xA;ये च शिष्टास्त्रयो भक्ताः फलकामा हि ते मताः&lt;br&gt;&#xA;सर्वे च्यवनधर्माणः प्रतिबुद्धस्तु मोक्षभाक्&lt;br&gt;&#xA;ब्रह्माणं शितिकण्ठं च याश्चान्या देवतास्स्मृताः&lt;br&gt;&#xA;प्रतिबुद्धा न सेवन्ते यस्मात्परिमितं फलम्&lt;br&gt;&#xA;भक्तं प्रति विशेषस्तु एष पार्थानुकीर्तितः&lt;br&gt;&#xA;त्वं चैवाहं च कौन्तेय नरनारायणौ स्मृतौ&lt;br&gt;&#xA;भारावतरणार्थं तु प्रविष्टौ मानुषीं तनुम्&lt;br&gt;&#xA;जानाम्यध्यात्मयोगांश्च योऽहं यस्माच्च भारत&lt;br&gt;&#xA;निवृत्तिलक्षणो धर्मस्तथाऽऽभ्युदयिकोऽपि च&lt;br&gt;&#xA;नराणामयनं ख्यातो ह्यहमेकस्सनातनः&lt;br&gt;&#xA;आपो नारा इति प्रोक्ता आपो वै नरसूनवः&lt;br&gt;&#xA;अयनं मम ताः पूर्वं ततो नारायणोऽस्म्यहम्&lt;br&gt;&#xA;छादयामि जगद्विश्वं भूत्वा सूर्य इवांशुभिः&lt;br&gt;&#xA;सर्वभूताधिवासश्च वासुदेवस्ततोऽस्म्यहम्&lt;br&gt;&#xA;गतिश्च सर्वभूतानां प्रजानां चापि भारत&lt;br&gt;&#xA;व्याप्ते मे रोदसी पार्थ कान्तिश्चाभ्यधिका मम&lt;br&gt;&#xA;अधिभूतनिविष्टश्च तद्विश्वं चास्मि भारत&lt;br&gt;&#xA;कर्मणा च ह्यहं पार्थ विष्णुरित्यभिसञ्ज्ञितः&lt;br&gt;&#xA;दमात्सिद्धिं परीप्सन्तो मां जनाः कामयन्ति हि&lt;br&gt;&#xA;दिवं चामुं च मध्यं च तस्माद्दामोदरोऽस्म्यहम्&lt;br&gt;&#xA;पृश्निरित्युच्यते चान्नं वेदा आपोऽमृतं तथा&lt;br&gt;&#xA;ममैतानि सदा गर्भः पृश्निगर्भस्ततोऽस्म्यहम्&lt;br&gt;&#xA;ऋषयः प्राहुरेवं मां त्रितं कूपाभिपातनैः&lt;br&gt;&#xA;पृश्निगर्भ त्रितं पाहीत्येकतद्वितवागिदम्&lt;br&gt;&#xA;ततस्स ब्रह्मणः पुत्र आद्यस्त्वृषिवरस्तथा&lt;br&gt;&#xA;उत्ततारोदपानाद्वै पृश्निगर्भानुकीर्तनात्&lt;br&gt;&#xA;सूर्यस्य तपतो लोकानग्नेश्चन्द्रस्य चाप्युत&lt;br&gt;&#xA;अंशवो यत्प्रकाशन्ते ममैते केशसञ्ज्ञिताः&lt;br&gt;&#xA;सर्वज्ञाः केशवं तस्मान्मामाहुर्द्विजसत्तमाः&lt;br&gt;&#xA;स्वपत्न्यामाहितो गर्भ उचथ्येन महात्मना&lt;br&gt;&#xA;रहिते तामृषिर्याचे कदाचिद्देवताज्ञया&lt;br&gt;&#xA;बृहस्पतिरथाविन्दत्तां पत्नीं तस्य धीमतः&lt;br&gt;&#xA;गर्भः-&lt;br&gt;&#xA;ततो वै तमृषिश्रेष्ठं मैथुनोपगतं तथा&lt;br&gt;&#xA;उवाच गर्भः कौन्तेय पञ्चभूतगुणात्मकः&lt;br&gt;&#xA;पूर्वागतोऽहं वरद नार्हस्यम्बां प्रबाधितुम्&lt;br&gt;&#xA;एतद्बृहस्पतिश्श्रुत्वा चुक्रोध च शशाप च&lt;br&gt;&#xA;बृहस्पतिः-&lt;br&gt;&#xA;मैथुनोपगतो यस्मात्त्वयाऽहं विनिवारितः&lt;br&gt;&#xA;तस्मादन्धो भव त्वं हि मच्छापान्नात्र संशयः&lt;br&gt;&#xA;श्रीभगवान्-&lt;br&gt;&#xA;स शापादृषिमुख्यस्य दीर्घं तम उपेयिवान्&lt;br&gt;&#xA;स हि दीर्घतमा नाम नाम्ना ह्यासीदृषिः पुरा&lt;br&gt;&#xA;वेदानवाप्य चतुरस्साङ्गोपाङ्गान्सनातनान्&lt;br&gt;&#xA;प्रयोजयामास तदा नाम गुह्यमिदं मम&lt;br&gt;&#xA;आनुपूर्व्येण विधिना केशवेति पुनः पुनः&lt;br&gt;&#xA;स चक्षुष्मान्समभवत्स मुनिः पूर्ववत्पुनः&lt;br&gt;&#xA;एवं हि वरदं नाम केशवेति ममार्जुन&lt;br&gt;&#xA;देवानामथ सर्वेषामृषीणां च महात्मनाम्&lt;br&gt;&#xA;अग्निस्सोमेन संयुक्त एकयोनिर्मुखाकृतिः&lt;br&gt;&#xA;अग्नीषोममयं तस्माज्जगत्कृत्सर्वं चराचरम्&lt;br&gt;&#xA;आह पुराणे भवत्येतदेकयोन्यावग्नीषोमौ देवाश्चाग्निमुखा इति&lt;br&gt;&#xA;एकयोनित्वाच्च परस्परं हर्षयन्तो लोकान्धारयन्त इति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/330/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/330/</guid>
      <description>&lt;p&gt;अर्जुनः-&lt;br&gt;&#xA;अग्नीषोमौ कथं पूर्वमेकयोनी प्रकीर्तितौ&lt;br&gt;&#xA;एतं मे संशयं धीर त्वं छिन्धि मधुसूदन&lt;br&gt;&#xA;श्रीभगवान्-&lt;br&gt;&#xA;अहं ते कथयिष्यामि पुराणं पाण्डुनन्दन&lt;br&gt;&#xA;आत्मतेजोद्भवं पार्थ शृणुष्वैकमना नृप&lt;br&gt;&#xA;सम्प्रक्षालनकालेऽतिक्रान्ते चतुर्युगसहस्रान्ते अव्यक्ते सर्वभूतप्रलये सर्वभूतस्थावरजङ्गमे ज्योतिर्धरणिवायुरहिते अन्धे तमसि जलैकार्णवे लोके ममायमित्यभिहिते भूतसज्ञिकेऽद्वितीये प्रतिष्ठिते नैव रात्र्यां न दिवसे न सति न व्यक्ते नाव्यक्ते व्यवस्थिते एतस्यामवस्थायां नारायणगुणाश्रयादजरामरादतीन्द्रियादग्राह्यादसम्भवतस्सत्यादहिंसाल्ललामाद्विविधवृत्तिविशेषादवैरादक्षयादचतुर्मूर्तितस्सर्वव्यापिनस्सर्वकर्तुश्शाश्वतात्तमसः पुरुषः प्रादुर्भूतो हरिरित्यव्ययः&lt;br&gt;&#xA;निदर्शनमपि ह्यत्र भवति&lt;br&gt;&#xA;नासीदहो न रात्रिरासीन्न सदासीत्तम एव पुरस्तादभवद्विश्वरूपम्&lt;br&gt;&#xA;सा विश्वरूपस्य रजनीति&lt;br&gt;&#xA;एवमर्थोऽस्यानुभाष्यते&lt;br&gt;&#xA;तस्येदानीं तमस्सम्भवस्य ब्रह्मयोनेर्ब्रह्मणः प्रादुर्भावे स पुरुषः प्रजाः सिसृक्षमाणो नेत्राभ्यामग्नीषोमौ ससर्ज&lt;br&gt;&#xA;ततो भूतसर्गेषु प्रसृष्टे प्रजाः कर्मवशाद्ब्रह्मक्षत्रमुपातिष्ठन्&lt;br&gt;&#xA;यः सोमस्तद्ब्रह्म&lt;br&gt;&#xA;यद्ब्रह्म तद्ब्रह्मणः&lt;br&gt;&#xA;योऽग्निस्तत्क्षत्रम्&lt;br&gt;&#xA;क्षत्राद्ब्रह्मबलवत्तरम्&lt;br&gt;&#xA;कस्मादिति&lt;br&gt;&#xA;लोके प्रत्यक्षगुणमेतत्॥&lt;br&gt;&#xA;यथा ब्राह्मणेभ्यः परं भूतं नोत्पन्नं पूर्वम्&lt;br&gt;&#xA;दीप्यमानेऽग्नौ जुहोति इति कृत्वा ब्रवीमि&lt;br&gt;&#xA;भूतसर्गः कृतो ब्रह्मणा&lt;br&gt;&#xA;भूतानि च प्रतिष्ठाप्य त्रैलोक्यं धार्यत इति मन्त्रवादोऽभिहितो भवति&lt;br&gt;&#xA;त्वमग्ने यज्ञानां होता विश्वेषां हितो देवार्मानुषे जनेति&lt;br&gt;&#xA;निदर्शनं चात्र भावति विश्वेषामग्ने यज्ञानां त्वं होतेति&lt;br&gt;&#xA;हितो देवैर्मनुजेन इति&lt;br&gt;&#xA;अग्निर्हि यज्ञानां होता कर्ता स चाग्निर्ब्रह्म&lt;br&gt;&#xA;न ह्यृते मन्त्रधनमस्ति&lt;br&gt;&#xA;न विना पुरुषं तत्सम्भवति&lt;br&gt;&#xA;मन्त्राणां पूजा विद्यते देवमानुषणामेकस्सहोच्यतेति&lt;br&gt;&#xA;नियुक्ता एव मानुषाः&lt;br&gt;&#xA;अहोरात्रादिविकरान्ते चात्र ब्राह्मणस्य हि याजनं विधीयते&lt;br&gt;&#xA;न क्षत्रियवैश्ययोः&lt;br&gt;&#xA;अस्माद्ब्राह्मणा अग्निर्भूता यज्ञाद्देवांस्तर्पयन्ति देवाः पृथिवीं भावयन्तीति शतपथे हि&lt;br&gt;&#xA;ब्राह्मणे भवति&lt;br&gt;&#xA;अग्नौ समिद्धे स जुहोति यो विद्वान् ब्राह्मणमुखेनाहुतीर्जुहोति&lt;br&gt;&#xA;एवमप्यग्निभूता ब्राह्मणा विद्वांसोऽग्निं भावयन्ति&lt;br&gt;&#xA;अग्निर्विष्णुस्सर्वभूतान्यनुप्रविश्य प्राणान्धारयति&lt;br&gt;&#xA;अपि चात्र सनत्कुमारगीताश्श्लोका भवन्ति&lt;br&gt;&#xA;विश्वं ब्रह्माऽऽसृजत्पूर्वं सर्वादिर्निरवस्करः&lt;br&gt;&#xA;ब्रह्मघोषैर्दिवं तिष्ठन्त्यमरा ब्रह्मयोनयः&lt;br&gt;&#xA;ब्राह्मणानां मतिर्वाक्यं कर्मश्रद्धातपांसि च&lt;br&gt;&#xA;धारयन्ति महीं द्यां च शैक्यो वागमृतं तथा&lt;br&gt;&#xA;नास्ति सत्यात्परो धर्मो नास्ति मातृसमो गुरुः&lt;br&gt;&#xA;ब्राह्मणेभ्यः परं नास्ति प्रेत्य चेह च भूतले&lt;br&gt;&#xA;नैषामुक्षा वर्धते नोत वाहो न गर्गरो मथ्यति सम्प्रदाने&lt;br&gt;&#xA;अपध्वस्ता दस्युभूता भवन्ति येषां राष्ट्रे ब्राह्मणा वृत्तिहीनाः&lt;br&gt;&#xA;वेदपुराणेतिहासप्रामाण्यान्नारायणमुखोद्गताः सर्वात्मानस्सर्वकर्तारस्सर्वभावनाश्च ब्राह्मणाः&lt;br&gt;&#xA;वाक्संयमकाले हि तस्य देवस्य ब्राह्मणाः प्रथमं प्रादुर्भूताः&lt;br&gt;&#xA;ब्राह्मणेभ्यश्च शेषा वर्णाः प्रादुर्भूताः&lt;br&gt;&#xA;इत्थं च सुरासुरविशिष्टा ब्राह्मणाः&lt;br&gt;&#xA;यदा मया ब्रह्मभूतेन पुरा स्वयमेव चोत्पादितास्सुरासुरादयो भूतविशेषास्स्थापिता निगृहीताश्च&lt;br&gt;&#xA;तेषां प्रभावः श्रूयताम्&lt;br&gt;&#xA;अहल्याधर्षणनिमित्तं तर्हि गौतमाद्धरिश्मश्रुतामिन्द्रः प्राप्तः&lt;br&gt;&#xA;गौतमनिमित्तं चेन्द्रो मुष्कवियोगं मेषवृषणत्वं चावाप&lt;br&gt;&#xA;अश्विनोर्ग्रहप्रतिषेधायोद्यतस्य पुरन्दरस्य च्यवनेन स्तम्भितो बाहुः&lt;br&gt;&#xA;क्रतुवधप्राप्तमन्युना च दक्षेण हि तपसाऽऽत्मानं संयोज्य त्रिनेत्राकृतिरन्या ललाटे रुद्रस्योत्पादिता&lt;br&gt;&#xA;त्रिपुरवधार्थं दीक्षामुपगतस्य रुद्रस्य उशनसा स्वजटाश्शिरस उत्कृत्याग्नौ प्रयुक्ताः&lt;br&gt;&#xA;ततः प्रादुर्भूता भुजङ्गमाः&lt;br&gt;&#xA;तैरस्य भुजङ्गैः पीड्यमानः कण्ठो नीलतामुपगतः&lt;br&gt;&#xA;पूर्वं च मन्वन्तरे स्वायम्भुवे नारायणहस्तबन्धग्रहणान्नीलकण्ठत्वमुपागतः&lt;br&gt;&#xA;अमृतोत्पादनान्ते पुनश्चरणतां विषस्योपगतश्च&lt;br&gt;&#xA;आङ्गिरसबृहस्पतेरुपस्पृशतो न प्रसादं गतवत्यः किलापः&lt;br&gt;&#xA;बृहस्पतिरपश्चुक्रोध यस्मान्ममोपस्पृशतः कलुषीभूता न च प्रसादमुपगतास्तस्मादद्यप्रभृति झषमकरमत्स्यकच्छपशतमण्डूकसङ्कीर्णाः कलुषीभवतेति&lt;br&gt;&#xA;ततः प्रभृत्यापो यादोभिस्सङ्कीर्णास्संवृत्ताः&lt;br&gt;&#xA;विश्वरूपो वै त्वाष्ट्रः पुरोहितो देवानामासीत् स्वस्रीयोऽसुराणाम्&lt;br&gt;&#xA;दक्षस्य या वै दुहितरष्षष्टिरासंस्तासां काश्यपाय त्रयोदश प्रादाद्दश धर्माय दश मनवे सप्तविंशतिमिन्दवे&lt;br&gt;&#xA;स प्रत्यक्षं देवेभ्यो भागमदात्परोक्षमसुरेभ्यः&lt;br&gt;&#xA;अथ हिरण्यकशिपुं पुरस्कृत्य विश्वरूपमातरं स्वसारमसुरा वरमयाचन्त हे स्वसरयं ते पुत्रस्त्वाष्ट्रो विश्वरूपस्त्रिशिरा देवानां पुरोहितः प्रत्यक्षं देवेभ्यो भागमवदत् परोक्षमस्माकं ततो देवा वर्धन्ते वयं क्षीयामस्तदेनं त्वं वारयितुमर्हसि तस्माद्वयं जयेमेति&lt;br&gt;&#xA;विश्वरूपं नन्दनवनं गतं मातोवाच पुत्र किं परपक्षवर्धनस्त्वं मातुलपक्षं नाशयसि नार्हस्येवं कर्तुमिति&lt;br&gt;&#xA;स हि विश्वरूपो मातुर्वचनमनतिक्रमणीयमिति मत्वा सम्पूज्य हिरण्यकशिपुमगात्&lt;br&gt;&#xA;हैरण्यगर्भाच्च वसिष्ठाद्धिरण्यकशिपुश्शापं प्राप्तवान्यस्मात्त्वयाऽऽदृतोऽन्यो होता तस्मादसमाप्तयज्ञस्त्वमपूर्वात्सत्त्वजाताद्वधं प्राप्स्यसीति&lt;br&gt;&#xA;तस्माच्छापदानाद्धिरण्यकशिपुः प्राप्तवान्वधम्&lt;br&gt;&#xA;विश्वरूपो मातृपक्षवर्धनोत्यर्थं तपस्वी ह्यभवत्&lt;br&gt;&#xA;तस्य व्रतभङ्गार्थमिन्द्रो बत भव्याश्श्रीमत्योऽप्सरसो युयोज&lt;br&gt;&#xA;ताश्च दृष्ट्वा मनः क्षुभितं तस्याभवत्&lt;br&gt;&#xA;तासु चाप्सरस्सु नचिरादेव सक्तोऽभवत्&lt;br&gt;&#xA;सक्तं चैनं ज्ञात्वा अप्सरस ऊचुर्गच्छामहे वयं यथागतमिति&lt;br&gt;&#xA;तास्त्वाष्ट्र उवाच क्व गमिष्यथास्यतां तावन्मया सह श्रेयो भविष्यतीति&lt;br&gt;&#xA;तास्तमब्रुवन्वयं देवस्त्रियोऽप्सरस इन्द्रं देवं वरदं पुरा प्रभविष्णुं वृणीमह इति&lt;br&gt;&#xA;अथ ता विश्वरूपोऽब्रवीदथ वै सेन्द्रा न भविष्यन्तीति&lt;br&gt;&#xA;ततो मन्त्राञ्जजाप तैर्मन्त्रैः प्रावर्धत त्रिशिराः&lt;br&gt;&#xA;एकेनास्येन सर्वलोकेषु द्विजैः क्रियावद्भिर्यज्ञेषु सुहुतं सोमं पपौ एकेनापः एकेन सुराम्&lt;br&gt;&#xA;अथेन्द्रस्तं वर्धमानं सोमपानाप्यायितसर्वगात्रं दृष्ट्वा चिन्तामापेदे सह देवैः&lt;br&gt;&#xA;ते देवास्सेन्द्रा ब्रह्माणमभिजग्मुः&lt;br&gt;&#xA;ऊचुश्च विश्वरूपेण सर्वयज्ञेषु सुहुतस्सोमः पीयते वयमभागास्संवृत्ता अरिपक्षो वर्धते वयं क्षीयामस्तदर्हसे नो विधातुं श्रेयो यदनन्तरमिति&lt;br&gt;&#xA;तान्ब्रह्मोवाच य एष ऋषिस्तप्यते दधीचस्स याच्यतां यथा कलेबरं जह्यात् तस्यास्थीनि सन्ति अस्थिभिर्वज्रं क्रियतामिति&lt;br&gt;&#xA;ततो देवास्तत्रागच्छन्त यत्र दधीचो भगवानृषिस्तपस्तेपे&lt;br&gt;&#xA;सेन्द्रा देवास्तमभिगम्योचुर्भगवंस्तव सर्वं कुशलं मनश्चेति&lt;br&gt;&#xA;तान्दधीच उवाच स्वागतं भवद्भि उच्यतां किं क्रियतां यद्वक्ष्यथ तत्करिष्यामि इति&lt;br&gt;&#xA;ते तमब्रुवञ्शरीपरित्यागं लोकहितार्थं अस्माकं चेति भगवन्कर्तुमर्हसीति&lt;br&gt;&#xA;एवमुक्तो दधीचस्तानब्रवीत् सहस्रं वर्षाणामैन्द्रं पदमवाप्यते मया यदि जह्याम्&lt;br&gt;&#xA;तथेत्युक्त्वेन्द्रः स्वस्थानं दत्वा तपस्यभवत्&lt;br&gt;&#xA;इन्द्रो दधीचोऽभवत्&lt;br&gt;&#xA;तावत्पूर्णे देवास्सेन्द्राः आगमन्कालोऽयं देहविन्यासार्ह इति&lt;br&gt;&#xA;अथ दधीचस्तावदविमनाः सुखदुःखसमो महायोगी आत्मनि परमात्मानं समाधाय शरीरपरित्यागं चकार&lt;br&gt;&#xA;तस्मिन्परमात्मन्यवसिते तान्यस्थीनि विधाता सङ्गृह्य वज्रमकरोत्&lt;br&gt;&#xA;तेन वज्रेणाभेद्येनाप्रधृष्येण ब्रह्मास्थिसम्भूतेन विष्णुप्रविष्टेनेन्द्रो विश्वरूपं जघान&lt;br&gt;&#xA;शिरसां चास्य च्छेदनं चकार&lt;br&gt;&#xA;तस्मादनन्तरं विश्वरूपगात्रमथनसम्भवं त्वाष्ट्रोत्पादितमरिं वृत्रमिन्द्रो जघान&lt;br&gt;&#xA;तस्य द्विधाभूतायां ब्रह्मवध्यायां भयादिन्द्रो देवराज्यं पर्यत्यज्य ह्यसम्भवाच्च शीततोयां मानससरोगतां नलिनीं प्रतिपेदे&lt;br&gt;&#xA;तत्र चैश्वर्ययोगादणुमात्रो भूत्वा बिसग्रन्थिं प्रविवेश&lt;br&gt;&#xA;अथ तस्मिन्ब्रह्मवध्याकृते प्रनष्टे त्रैलोक्यनाथे जगदीश्वरे इन्द्रे जगदनीश्वरं बभूव&lt;br&gt;&#xA;देवान् रजस्तमश्चाविवेश&lt;br&gt;&#xA;मन्त्रा न प्रावर्तन्त महार्षीणां&lt;br&gt;&#xA;रक्षांसि प्रादुरभवन्&lt;br&gt;&#xA;ब्रह्म चोत्सादनं जगाम&lt;br&gt;&#xA;अनिन्द्रेशा अबला लोकाः सुप्रधर्षा बभूवुः&lt;br&gt;&#xA;अथ देवाश्च ऋषयश्चायुषः पुत्रं नहुषं नाम देवानां राज्येऽभिषिचुः&lt;br&gt;&#xA;नहुषः पञ्चभिः शतैर्ज्योतिषां ललाटे ज्वलद्भिस्सर्वभूततेजोहरैस्त्रिविष्टपं पालयामास&lt;br&gt;&#xA;अथ लोकाः प्रकृतिमापेदिरे स्वस्थाश्च हृष्टाश्च बभूवुः&lt;br&gt;&#xA;अथोवाच नहुषः सर्वं मां शक्रोपभोग्यमुपस्थितमृते शचीमिति&lt;br&gt;&#xA;स एवमुक्त्वा शचीसमीपमगच्छत्&lt;br&gt;&#xA;बृहस्पतिगृहेवासिनीमुवाच चैनां सुभगेऽहमिन्द्रो देवानां मां भजस्वेति&lt;br&gt;&#xA;तं शची प्रत्युवाच प्रकृत्या त्वं धर्मवत्सलः सोमवंशोद्भवश्च नार्हसि परपत्नीधर्षणं कर्तुमिति&lt;br&gt;&#xA;अथोवाच नहुष ऐन्द्रं पदमध्यास्यते मयाऽहमिन्द्रस्य रत्नहरो नात्राधर्मः कश्चित्त्वमिन्द्रोपभुक्तेति&lt;br&gt;&#xA;सा चैनमुवाच अस्ति मम किञ्चिद्व्रं पर्यवसितं तस्यावभृथे त्वामुपगम्य वदामि कैश्चिदेवाहोभिरिति&lt;br&gt;&#xA;स शच्यैवमभिहितो नहिषो जगाम&lt;br&gt;&#xA;अथ शची दुःखशोकार्ता भर्तृदर्शनलालसा नहुषभयगृहीता बृहस्पतिमुपागच्छत्&lt;br&gt;&#xA;स च तामत्युद्विग्नां दृष्ट्वैव ध्यानं प्रविश्य भर्तृकार्यतत्परां ज्ञात्वा बृहस्पतिरुवाचानेनैव व्रतेन तपसा चान्विता देवीं वरदामुपश्रुतिमावाहय सा तव इन्द्रं दर्शयिष्यतीति&lt;br&gt;&#xA;सा महानियमस्थिता देवीमुपश्रुतिं वरदां मन्त्रैराह्वयत्&lt;br&gt;&#xA;सोपश्रुतिः आगात्&lt;br&gt;&#xA;उवाच चैनामियमस्तीति त्वयाऽऽहूतोपस्थिता किं ते प्रियं करवाणीति&lt;br&gt;&#xA;तां मूर्ध्ना प्रणम्योवाच शची भगवत्यर्हसि मे भर्तारं दर्शयितुं त्वं सत्या माता सतां चेति&lt;br&gt;&#xA;सैनां मानसं सरोऽनयत्&lt;br&gt;&#xA;तत्रेन्द्रं बिसग्रन्थिगतमदर्शयत्&lt;br&gt;&#xA;अनामयः पत्नीं शचीं कृशां चेन्द्रो दृष्ट्वा चिन्तयाम्बभूव अहो मम दुःखमिदमद्योपगतं नष्टं हि मामियमन्विष्य पद्भ्यामागता दुःखार्तेति&lt;br&gt;&#xA;तामिन्द्र उवाच कथं वाऽऽगता इति&lt;br&gt;&#xA;सा तमुवाच नहुषो मां दुष्टस्तर्जयति कालश्चास्य मया कृत इति&lt;br&gt;&#xA;तामिन्द्र उवाच गच्छ नहुषस्त्वया वाच्योऽपूर्वेण ऋषियुक्तेन वाहनेन त्वमधिगत मामुद्वहस्वेति&lt;br&gt;&#xA;इन्द्रस्य हि वाहनानि मनसः प्रियाण्यधिरूढानि मया अन्येन नोपयातुमर्हसीति&lt;br&gt;&#xA;सैवमुक्ता हृष्टा जगाम&lt;br&gt;&#xA;इन्द्रोऽपि बिसग्रन्थिमेवाविवेश भूयः&lt;br&gt;&#xA;अथेन्द्राणीं दृष्ट्वाऽभ्यागतामुवाच नहुषो यो मे त्वया कालः परिकल्पितः स सम्पूर्ण इति&lt;br&gt;&#xA;तं शच्यब्रवीच्छक्रेण यथोक्तं दुष्करमिति&lt;br&gt;&#xA;अथ महर्षियुक्तं वाहनमधिरूढः शचीसमीपमुपागच्छत्&lt;br&gt;&#xA;अथ मैत्रावरुणिः कुम्भयोनिरगस्त्यो महर्षिः शिबिकां वहन्महर्षीन् धिक्क्रियमाणांस्तानविशेषेण पश्यत&lt;br&gt;&#xA;स्वयं प्रश्नान् पृच्छता गृहीतः पद्भ्यां च समस्पृश्यत&lt;br&gt;&#xA;मुनिस्तमब्रवीदकार्यवृत्त पतस्व अजगरो भव यावद्भूमिर्गिरयश्च तिष्ठेयुस्तावदिति&lt;br&gt;&#xA;स तु नहुषो वाक्यसमकालमेव तस्माद्यानादवापतत्&lt;br&gt;&#xA;अथानिन्द्रं पुनस्त्रैलोक्यम्&lt;br&gt;&#xA;ततो देवा ऋषयश्च भगवन्तं विष्णुं भोगीन्द्रशयनं अभिजग्मुः&lt;br&gt;&#xA;ऊचुश्चैनं भगवन्तमिन्द्रं ब्रह्मवध्याभिभूतं त्रातुमर्हसीति&lt;br&gt;&#xA;ततस्स वरदस्तानब्रवीदश्वमेधं महायज्ञं वैष्णवं शक्रोऽभियजतु ततस्स्वस्थानं प्राप्स्यतीति&lt;br&gt;&#xA;ततो देवा ऋषयश्चेन्द्रं नापश्यन्यदा तदा शचीमूचुर्गच्छ सुभगे इन्द्रमानयस्वेति&lt;br&gt;&#xA;सा गत्वा तमिन्द्रमर्चयत्&lt;br&gt;&#xA;इन्द्रश्च तस्मात्सरस्सत्वरमुत्थाय बृहस्पतिमभिजगाम&lt;br&gt;&#xA;बृहस्पतिश्चाश्वमेधं महाक्रतुं शक्रायाहरत्&lt;br&gt;&#xA;तत्र सारङ्गं मेध्यमश्वमुत्सृज्य पावनमेवं कृत्वा इन्द्रं मरुत्पतिं बृहस्पतिस्स्थानं प्रापयामास&lt;br&gt;&#xA;ततस्स देवराजो देवैर्ऋषिभिश्च स्तूयमानस्त्रिविष्टपस्थो निष्कल्मषो बभूव&lt;br&gt;&#xA;ब्रह्महत्यां चतुर्षु स्थानेषु व्यभजत् वनितावनस्पतिजलावनिषु&lt;br&gt;&#xA;वनितासु रजः&lt;br&gt;&#xA;वृक्षेषु निर्यासः&lt;br&gt;&#xA;वारिषु फेनाः पृथिव्यामूषराः अस्पृश्याः&lt;br&gt;&#xA;तस्माद्धविरलवणं पच्यते&lt;br&gt;&#xA;एवमिन्द्रो ब्रह्मतेजःप्रभावोपबृंहितश्शत्रुवधं च कृत्वा स्थानं प्रापितः&lt;br&gt;&#xA;नहुषस्य शापमोक्षार्थं देवैर्ऋषिभिश्च याच्यमानोऽगस्त्यः प्राह&lt;br&gt;&#xA;यावत्स स्वकुले श्रीमान्धर्मराजो युधिष्ठरः&lt;br&gt;&#xA;कथयित्वा स्वकान्प्रश्नान् भीमं तं च विमोक्ष्यते&lt;br&gt;&#xA;आकाशगङ्गागतश्च पुरा भारद्वाजो महर्षिरुपास्पृशत्&lt;br&gt;&#xA;त्रीन्क्रमता विष्णुनासादितः&lt;br&gt;&#xA;स भारद्वाजेन स्वतलेन पाणिनोरसि ताडितः सलक्षणोरस्कस्संवृत्तः&lt;br&gt;&#xA;भृगुणा महर्षिणा शप्तोऽग्निस्सर्वभक्षत्वमुपपादितः&lt;br&gt;&#xA;अदितिर्वै देवानामन्नमपचदेतद्भुक्त्वा देवा असुरान्हनिष्यन्तीति&lt;br&gt;&#xA;तत्र बुधो व्रतचर्यासमाप्तावागच्छत्&lt;br&gt;&#xA;अदितिं चायाचद्भिक्षां देहीति&lt;br&gt;&#xA;सा तत्र देवैः पूर्वमेतत्प्राश्यं नान्येनेत्यदितिर्भिक्षां नादात्&lt;br&gt;&#xA;अथ भिक्षाप्रत्याख्यानरुषितेन बुधेन ब्रह्मभूतेन विवस्वतो द्वितीये जन्मन्यण्डसञ्ज्ञितस्य अण्डं मारितम्&lt;br&gt;&#xA;आदित्यस्तेन मार्ताण्डो विवस्वानभवत्&lt;br&gt;&#xA;नक्षत्राख्यां गतासु सोमो रोहिण्यामभ्यधिकं प्रीतिमानभूत्&lt;br&gt;&#xA;ततस्तश्शिष्टाः पत्न्य इर्ष्यावत्यः पितृसमीपं गत्वेममर्थं शशंसुः भगवंस्तासु तुल्यप्रभावासु सोमो रोहिणीमधिकं भजतीति&lt;br&gt;&#xA;सोऽब्रवीद्यक्ष्मैनमावेक्ष्यत इति&lt;br&gt;&#xA;दक्षशापाच्च सोमं राजानं यक्ष्माऽऽविवेश&lt;br&gt;&#xA;स यक्ष्मणाऽऽविष्टो दक्षमगाद्दक्षश्चैनमब्रवीन्न समं वर्तयसीति&lt;br&gt;&#xA;तत्रर्षयस्सोममब्रुवन्क्षीयसे यक्ष्मणा पश्चिमायां दिशि समुद्रे हिरण्यसरस्तीर्थं तत्र गत्वा आत्मानमभिषेचयस्वेति&lt;br&gt;&#xA;अथागच्छत्सोमस्तत्र&lt;br&gt;&#xA;हिरण्यसरस्तीर्थं गत्वा चात्मनः स्नपनमकरोत्&lt;br&gt;&#xA;स्नात्वा चात्मानं पाप्मनो मोक्षयामास&lt;br&gt;&#xA;तत्रावभासितस्तीर्थे यदा सोमस्तदाप्रभृति तीर्थं तत्प्रभासमिति नाम्ना ख्यातं बभूव&lt;br&gt;&#xA;तच्छापादद्यापि क्षीयते सोमोऽमावास्यान्तरस्थः&lt;br&gt;&#xA;पौर्णमासान्तरेऽक्षीयमाणो विष्ठितो मेघलेखाप्रतिच्छन्नं वपुर्दर्शयति&lt;br&gt;&#xA;मेघसदृशं वर्णमगमत्&lt;br&gt;&#xA;तदस्य शशलक्षणं विमलमभवत्&lt;br&gt;&#xA;स्थूलशिरा महर्षिर्मेरोः प्रागुत्तरदिग्विभागे तपस्तेपे&lt;br&gt;&#xA;ततस्तस्य तपस्तप्यतः सर्वगन्धवहश्शुचिर्वायुर्वायमानश्शरीरमस्पृशत्&lt;br&gt;&#xA;स तपसा तापितवपुः कृशो वायुनोपवीज्यमानो हृदये परितोषमुपागमत्&lt;br&gt;&#xA;तत्र तस्यानिलजनितकृतपरितोषस्य सद्यो वनस्पतयः पुष्पशोभां निदर्शितवन्त&lt;br&gt;&#xA;तदैव स शशापैनान्न सर्वकालं पुष्पफलवन्तो भविष्यथेति&lt;br&gt;&#xA;अथ नारायणो लोकहितार्थं वडवामुखो नाम ऋषिः बभूव&lt;br&gt;&#xA;तस्य मेरौ तप्यतस्समुद्र आहूतो नागतः&lt;br&gt;&#xA;तेनामर्षितेनात्मगात्रोष्मणा समुद्रस्स्तिमितजलः कृतः&lt;br&gt;&#xA;स्वेदप्रस्यन्दनसदृशश्चास्य लवणभावो जनितः&lt;br&gt;&#xA;उक्तश्चाप्यपेयो भविष्यसि&lt;br&gt;&#xA;एतदेवाद्यापि बडबामुखसञ्ज्ञितेन अग्निना पीयमानं भविष्यति इति&lt;br&gt;&#xA;तदेतदद्यापि वडवामुखसञ्ज्ञितेनानुवर्तिना तोयं समुद्रात्पीयते&lt;br&gt;&#xA;पुरा दक्षकोपादुमा हिमवतो गिरेर्दुहिता बभूव&lt;br&gt;&#xA;गिरेर्दुहितरमुमां प्राक्कन्यां रुद्रश्चकमे&lt;br&gt;&#xA;भृगुरपि च महर्षिर्हिमवन्तमागत्याब्रवीत्कन्यामिमां मे दातुमर्हसीति&lt;br&gt;&#xA;तमब्रवीद्धिमवानभिलषितो मे वरो रुद्र इति&lt;br&gt;&#xA;तमब्रवीद्भृगुः यस्मात्त्वया कन्या न दत्ता वरणकृतभावः प्रत्याख्यातः तस्मात्त्वं न रत्नानां भाजनं भविष्यसीति&lt;br&gt;&#xA;अद्यप्रभृत्येतदवस्थितमृषिवचनम्&lt;br&gt;&#xA;तदेवंविधं माहात्म्यं ब्राह्मणानाम्&lt;br&gt;&#xA;एवं क्षत्रमपि शाश्वतीमव्ययां च पृथिवीं पत्नीमभिगम्य बुभुजे&lt;br&gt;&#xA;तदेतद्ब्रह्मक्षत्रमग्नीषोमीयं&lt;br&gt;&#xA;तेन जगद्धार्यते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/331/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/331/</guid>
      <description>&lt;p&gt;श्रीभगवान् -&lt;br&gt;&#xA;नाम्नां निरुक्तं वक्ष्यामि शृणुष्वैकाग्रमानसः&lt;br&gt;&#xA;सूर्याचन्द्रमसौ शश्वत्मत्केशैरंशुसञ्ज्ञितैः&lt;br&gt;&#xA;बोधयन् स्वापयंश्चैव जगदुत्तिष्ठते पृथक्&lt;br&gt;&#xA;बोधनात्स्वापनाच्चैव जगतो हर्षणं भवेत्&lt;br&gt;&#xA;अग्नीषोमकृतैरेभिः कर्मभिः पाण्डुनन्दन&lt;br&gt;&#xA;हृषीकेशोऽहमीशानो वरदो लोकभावनः&lt;br&gt;&#xA;इलोपहूतं यागेषु हरे भागं क्रतुष्वहम्&lt;br&gt;&#xA;वर्णो मे हरितश्श्रेष्ठस्तस्माद्धरिरहं स्मृतः&lt;br&gt;&#xA;धामसारो हि लोकानामृतं चैवावधारितम्&lt;br&gt;&#xA;ऋतधामा ततो विप्रैस्सद्यश्चाहं प्रकीर्तितः&lt;br&gt;&#xA;नष्टां च धरणीं पूर्वमविन्दं वै गुहागताम्&lt;br&gt;&#xA;गोविन्द इति तेनाहं देवैर्वाग्भिरभिष्टुतः&lt;br&gt;&#xA;शिपिविष्टेति यस्योक्त्या हीनरोमा शिपिर्भवेत्&lt;br&gt;&#xA;तेनाविष्टं हि यत्कर्म शिपिविष्ट इति स्मृतः&lt;br&gt;&#xA;यास्को मामृषिरव्यग्रो नैकयज्ञेषु गीतवान्&lt;br&gt;&#xA;शिपिविष्ट इति ह्यस्माद्गुह्यनामधरो ह्यहम्&lt;br&gt;&#xA;स्तुत्वा मां शिपिविष्टेति यास्को हृषिरुदारधीः&lt;br&gt;&#xA;मत्प्रसादादथो नष्टं निरुक्तमभिजग्मिवान्&lt;br&gt;&#xA;न हि जातो न जायेयं न जनिष्ये कदाचन&lt;br&gt;&#xA;क्षेत्रज्ञस्सर्वभूतानां तस्मादहमजस्स्मृतः&lt;br&gt;&#xA;नोक्तपूर्वं मया क्षुद्रमश्लीलं वा कथञ्चन&lt;br&gt;&#xA;जाता ब्रह्मस्वरूपा मे सत्या देवी सरस्वती&lt;br&gt;&#xA;सच्चासच्चैव कौन्तेय मया वेशितमात्मनि&lt;br&gt;&#xA;पौष्करे ब्रह्मसदने सत्यं मामृषयो विदुः&lt;br&gt;&#xA;सत्वान्न च्युतपूर्वोऽहं सत्यं वै वृद्धिमत्कृतम्&lt;br&gt;&#xA;जन्म हित्वाऽभवेत्सत्त्वं पूर्वकं मे नरोत्तम&lt;br&gt;&#xA;निराशीःकर्मयुक्तञ्च सात्वतं चाप्यकल्पयम्&lt;br&gt;&#xA;सात्वतज्ञानदृष्टोऽहं सत्वतस्सात्त्वते पथे&lt;br&gt;&#xA;कृषामि मेदिनीं पार्थ भूत्वा कार्ष्णायसो हलः&lt;br&gt;&#xA;कृष्णो वर्णश्च मे यस्मात्तस्मात्कृष्णोऽहमर्जुन&lt;br&gt;&#xA;मया संश्लेषिता भूमिर्व्योम्ना तच्चापि वायुना&lt;br&gt;&#xA;वायुश्च तेजसा सार्धं वैकुण्ठं तत्त्वतो मम&lt;br&gt;&#xA;निर्वाणं परमं विद्धि धर्मोऽसौ पर उच्यते&lt;br&gt;&#xA;सत्यादच्युतपूर्वोऽहमच्युतस्तेन कर्मणा&lt;br&gt;&#xA;पृथिवीनभसी चोभे विश्रुते विश्वलौकिके&lt;br&gt;&#xA;तयोस्सन्धारणार्थाय प्रागधः खं स्वमञ्जसा&lt;br&gt;&#xA;निरुक्तवेदविदुषो ह्येते शब्दार्थचिन्तकाः&lt;br&gt;&#xA;ते मां गायन्ति प्राग्वंशे अधोक्षज इति स्मृतः&lt;br&gt;&#xA;अधो न क्षीयते यस्माद्वदन्त्यन्ये ह्यधोक्षजम्&lt;br&gt;&#xA;शब्द एवं पदैरेष व्याहृतः परमर्षिभिः&lt;br&gt;&#xA;नान्योऽप्यधोक्षजो लोके ऋते नारायणं प्रभुम्&lt;br&gt;&#xA;घृतं ममार्चिषो लोके जनानां प्राणधारणम्&lt;br&gt;&#xA;घृतार्चिरहमव्यग्रैर्वेदज्ञैः परिकीर्तितः&lt;br&gt;&#xA;त्रयो हि धातवः ख्याताः कर्मजा इति मे स्मृताः&lt;br&gt;&#xA;पित्तं वायुश्च श्लेष्मा च एष सङ्घात उच्यते&lt;br&gt;&#xA;एतैश्च धार्यते जन्तुरेतैः क्षीणैश्च क्षीयते&lt;br&gt;&#xA;आयुर्वेदविदस्तस्मात्त्रिधातुं मां प्रचक्षते&lt;br&gt;&#xA;वृषो हि भगवान्धर्मः ख्यातो लोकेषु भारत&lt;br&gt;&#xA;एवं वेदविदाख्यातं विदुर्मां वृषमुत्तमम्&lt;br&gt;&#xA;कपिर्वराहश्श्रेष्ठश्च धर्मश्च वृष उच्यते&lt;br&gt;&#xA;त्समाद्वृषाकपिं प्राह काश्यपो मां प्रजापतिः&lt;br&gt;&#xA;न चादिर्न मध्यं न चान्तं कदाचिद्व्यजानन्द्विजा मे सुरास्सासुराश्च&lt;br&gt;&#xA;अनादिर्ह्यमध्यस्तथा चाप्यनन्तः प्रगीतोऽहमीशो विभुर्लोकसाक्षी&lt;br&gt;&#xA;शुचीनि श्रवणीयानि शृणोमीह धनञ्जय&lt;br&gt;&#xA;न च पापं तु गृह्णामि ततोऽहं वै शुचिश्रवाः&lt;br&gt;&#xA;एकशृङ्गः पुरा भूत्वा वराहो नन्दिवर्धनः&lt;br&gt;&#xA;इमामुपावहं भूमिमेकशृङ्गस्ततो ह्यहम्&lt;br&gt;&#xA;तथैवाहं त्रिककुदो वाराहं रूपमास्थितः&lt;br&gt;&#xA;त्रिककुत्त्वेन विख्यातश्शरीरस्य प्रमापणात्&lt;br&gt;&#xA;विरिञ्च इति यः प्रोक्तः कपिलज्ञानचिन्तकैः&lt;br&gt;&#xA;स प्रजापतिरेवाहं चेतनात्सर्वलोककृत्&lt;br&gt;&#xA;विद्यासहायवन्तं मामादित्यस्थं सनातनम्&lt;br&gt;&#xA;कपिलं प्राहुराचार्यास्साङ्ख्या निश्चितनिश्चयाः&lt;br&gt;&#xA;हिरण्यगर्भो द्युतिमान् एष यश्च्छन्दसि स्तुतः&lt;br&gt;&#xA;योगैस्सम्पूज्यते नित्यं स एवाहं विभुस्स्मृतः&lt;br&gt;&#xA;एकविंशतिशाखं च ऋग्वेदं मां प्रचक्षते&lt;br&gt;&#xA;सहस्रशाखं यत्साम साम वेदविदो जनाः&lt;br&gt;&#xA;षट्पञ्चाशत्तथाष्टौ च सप्तत्रिंशत्तथैव च&lt;br&gt;&#xA;यस्मिञ्शाखा यजुर्वेदे सोहमाध्वर्यवे स्मृतः&lt;br&gt;&#xA;पञ्चकल्पमथर्वाणं कृत्याभिः परिजृम्भणम्&lt;br&gt;&#xA;कल्पयन्ति हि मां विप्रा अथर्वाणविदस्तथा&lt;br&gt;&#xA;शाखाभेदाश्च ये केचिद्विद्याश्शाखासु गीतयः&lt;br&gt;&#xA;स्वरवर्णसमुच्चारास्सर्वांस्तान्विद्धि मत्कृतान्&lt;br&gt;&#xA;यत्तद्धयशिरः पार्थ समुदेति वरप्रदम्&lt;br&gt;&#xA;सोऽहमेवोत्तरे भागे क्रमाक्षरविभागवित्&lt;br&gt;&#xA;रामादेशितमार्गेण मत्प्रसादान्महात्मना&lt;br&gt;&#xA;पाञ्चालेन क्रमः प्राप्तस्तस्माद्भूतस्सनातनात्&lt;br&gt;&#xA;बाहूल्यगोत्रस्स बभौ प्रथमः क्रमपारगः&lt;br&gt;&#xA;नारायणाद्वरं लब्ध्वा प्राप्य योगमनुत्तमम्&lt;br&gt;&#xA;क्रमं प्रणीय शिक्षां च प्रणयित्वा स बाहुलम्&lt;br&gt;&#xA;पुण्डरीकोऽथ राजा च ब्रह्मदत्तः प्रतापवान्&lt;br&gt;&#xA;जानूमरणजं दुःखं स्मृत्वा स्मृत्वा पुनः पुनः&lt;br&gt;&#xA;सप्तजातिषु मुख्यत्वं द्योगिनां स्वपदं गतः&lt;br&gt;&#xA;पुराऽहमात्मजः पार्थ प्रठितः कारणान्तरे&lt;br&gt;&#xA;धर्मस्य कुरुशार्दूल ततोऽहं धर्मजस्स्मृतः&lt;br&gt;&#xA;नरनारायणौ पूर्वं तपस्तेपतुरुत्तमम्&lt;br&gt;&#xA;धर्मयानं समारूढौ पर्वते गन्धमादने&lt;br&gt;&#xA;तत्कालसमयं चैव दक्षयज्ञो बभूव ह&lt;br&gt;&#xA;न चैवाकल्पयद्भागं दक्षो रुद्रस्य भारत&lt;br&gt;&#xA;ततस्स देवीवचनाद्दक्षयज्ञमुपाद्रवत्&lt;br&gt;&#xA;ससर्ज भूतं क्रोधेन प्रज्वलन्तं मुहुर्मुहुः&lt;br&gt;&#xA;तच्छूलं भस्मसात्कृत्वा दक्षयज्ञं सविस्तरम्&lt;br&gt;&#xA;आवयोस्सहसाऽगच्छद्बदर्याश्रममन्तिकात्&lt;br&gt;&#xA;वेगेन महता पार्थ पतन्नारायणोरसि&lt;br&gt;&#xA;ततस्ते तेजसाऽऽविष्टाः केशा नारायणस्य च&lt;br&gt;&#xA;बभूवुर्मुञ्जवर्णास्तु ततोऽहं मुञ्जकेशवान्&lt;br&gt;&#xA;तच्च शूलं विनिर्धूतं हुङ्कारेण महात्मना&lt;br&gt;&#xA;जगाम शङ्करकरं नारायणसमाहतम्&lt;br&gt;&#xA;अथ रुद्र उपाधावत्तावृषी तपसाऽन्वितौ&lt;br&gt;&#xA;तत एनं समुद्धूतं कण्ठे जग्राह पाणिना&lt;br&gt;&#xA;नारायणस्स विश्वात्मा ततो मे शितिकण्ठता&lt;br&gt;&#xA;अथ रुद्रविघातार्थमिषीकां जगृहे ततः&lt;br&gt;&#xA;मन्त्रैश्च संयुयोजाशु सोऽभवत्परशुर्महान्&lt;br&gt;&#xA;क्षिपंश्च सहसा रुद्रे खण्डनं प्राप्तवांस्तदा&lt;br&gt;&#xA;ततोऽहं खण्डपरशुस्स्मृतः परशुखण्डनात्&lt;br&gt;&#xA;नामानि चैव गुह्यानि निरुक्तानि च भारत&lt;br&gt;&#xA;ऋषिभिः कथितानीह यानि सङ्कीर्तितानि वै&lt;br&gt;&#xA;एवं बहुविधै रूपैश्चरामीह वसुन्धराम्&lt;br&gt;&#xA;स्वर्लोकं ब्रह्मलोकञ्च भूलोकं च सनातनम्&lt;br&gt;&#xA;मया त्वं रक्षितो युद्धे महान्तं प्राप्तवाञ्जयम्&lt;br&gt;&#xA;यस्तु ते सोऽग्रतो याति युद्धे सम्प्रत्युपस्थितः&lt;br&gt;&#xA;तं रुद्रं विद्धि कौन्तेय देवदेवं पिनाकिनम्&lt;br&gt;&#xA;कालस्स एवाभिहितः क्रोधजेति मया तव&lt;br&gt;&#xA;निहतांस्तेन वै पूर्वं हतवानसि वै रिपून्&lt;br&gt;&#xA;अप्रमेयात्मप्रभावस्त्वं देवदेवमुमापतिम्&lt;br&gt;&#xA;भजस्व नित्यं प्रयतो विश्वेशं परमव्ययम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/332/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/332/</guid>
      <description>&lt;p&gt;शौनकः-&lt;br&gt;&#xA;सौते सुमहदाख्यानं भवता परिकीर्तितम्&lt;br&gt;&#xA;यच्छ्रुत्वेमे मुनिगणाः परं विस्मयमागताः&lt;br&gt;&#xA;सर्वाश्रमाभिगमनं सर्वतीर्थावगाहनम्&lt;br&gt;&#xA;न तथा फलदं सौम्य नारायणकथा यथा&lt;br&gt;&#xA;विशुद्धचित्तास्संवृत्ताश्श्रुत्वेमामादितः कथाम्&lt;br&gt;&#xA;नारायणाश्रयां पुण्यां सर्वपापप्रमोचनीम्&lt;br&gt;&#xA;दुर्दर्शो भगवान्देवस्सर्वलोकनमस्कृतः&lt;br&gt;&#xA;देवैस्सब्रह्मकैः कृत्स्नैरन्यैश्च स महर्षिभिः&lt;br&gt;&#xA;दृष्टवान्नारदो यत्र देवं नारायणं हरिम्&lt;br&gt;&#xA;नूनमेनद्ध्यनुमतं तस्य देवस्य सूतज&lt;br&gt;&#xA;यद्दृष्टवाञ्जगन्नाथमनिरुद्धतनौ स्थितम्&lt;br&gt;&#xA;यत्प्राद्रवत्पुनर्भूयो नारदो देवसत्तमौ&lt;br&gt;&#xA;नरनारायणौ द्रष्टुं कारणं तद्ब्रवीहि मे&lt;br&gt;&#xA;समागमे तस्य चाभ्यां यद्वृत्तं तच्च कथ्यताम्&lt;br&gt;&#xA;सूतः -&lt;br&gt;&#xA;तस्मिन्यज्ञे वर्तमाने राज्ञः पारिक्षितस्य वै&lt;br&gt;&#xA;कर्मान्तरेषु विधिवद्वर्तमानेषु शौनक&lt;br&gt;&#xA;कृष्णद्वैपायनं व्यासमृषिं वेदनिधिं प्रभुम्&lt;br&gt;&#xA;परिपप्रच्छ राजेन्द्रः पितामहपितामहम्&lt;br&gt;&#xA;जनमेजयः-&lt;br&gt;&#xA;श्वेतद्वीपान्निवृत्तेन नारदेन सुरर्षिणा&lt;br&gt;&#xA;ध्यायता भगवद्वाक्यं चेष्टितं किमतः परम्&lt;br&gt;&#xA;बदर्याश्रममागम्य समागम्य च तावृषी&lt;br&gt;&#xA;कियन्तं कालमवसत्काः कथाः पृष्टवांश्च सः&lt;br&gt;&#xA;इदं शतसहस्राद्धि भारताख्यानविस्तरात्&lt;br&gt;&#xA;आमथ्य मतिमन्थेन ज्ञानोदधिमनुत्तमम्&lt;br&gt;&#xA;नवनीतं यथा दध्नो चन्दनं मलयाद्यथा&lt;br&gt;&#xA;अरण्यकं च वेदेभ्य ओषधीभ्योऽमृतं यथा&lt;br&gt;&#xA;समुद्धृतमिदं ब्रह्मन्कथामृतमनुत्तमम्&lt;br&gt;&#xA;तपोनिधे त्वयं भोक्ता नारायणकथाश्रयः&lt;br&gt;&#xA;अहो नारायणं तेजो दुर्दर्शं द्विजसत्तम&lt;br&gt;&#xA;स ईशो भगवान्देवस्सर्वभूतवरप्रदः&lt;br&gt;&#xA;यमाविशन्ति कल्पान्ते सर्वे ब्रह्मादयस्सुराः&lt;br&gt;&#xA;ऋषयश्च सगन्धर्वा यच्च किञ्चिच्चराचरम्&lt;br&gt;&#xA;न ततोऽस्ति परं मन्ये पावनं दिवि चेह च&lt;br&gt;&#xA;सर्वाश्रमाभिगमनं सर्वतीर्थावगाहनम्&lt;br&gt;&#xA;न तथा फलदं प्रोक्तं नारायणकथा यथा&lt;br&gt;&#xA;सर्वथा पावितास्स्मेह श्रुत्वेमामादितः कथाम्&lt;br&gt;&#xA;हरेर्विश्वेश्वरस्येह सर्वपापप्रणाशनीम्&lt;br&gt;&#xA;न चित्रं कृतवांस्तात यदार्यो मे धनञ्जयः&lt;br&gt;&#xA;वासुदेवसहायोऽयं प्राप्तवानाहवे जयम्&lt;br&gt;&#xA;न चास्य किञ्चिदप्राप्यं मन्ये लोकेष्वपि त्रिषु&lt;br&gt;&#xA;त्रैलोक्यनाथो विष्णुस्तु यस्य साह्यात्सखाऽभवत्&lt;br&gt;&#xA;धन्याश्च सर्व एवासन्ब्रह्मंस्ते मम पूर्वकाः&lt;br&gt;&#xA;हितकृच्च सखा चैव एष आसीज्जनार्दनः&lt;br&gt;&#xA;तपसाऽप्येष दुर्दर्शो भगवाल्ँलोकपूजितः&lt;br&gt;&#xA;यं दृष्टवन्तस्ते साक्षाच्छ्रीवत्साङ्कविभूषणम्&lt;br&gt;&#xA;तेभ्यो धन्यतरश्चैव नारदः परमेष्ठिजः&lt;br&gt;&#xA;न चाल्पतेजसमृषिं त्वं चैवावैषि नारदम्&lt;br&gt;&#xA;दृष्टवान्यो हरिं देवं नारायणमजं विभुम्&lt;br&gt;&#xA;श्वेतद्वीपं समासाद्य येन दृष्टस्स्वयं हरिः&lt;br&gt;&#xA;देवप्रसादानुमतं व्यक्तं तत्तस्य दर्शनम्&lt;br&gt;&#xA;यं दृष्टवांस्तदा देवमनिरूद्धतनौ स्थितम्&lt;br&gt;&#xA;बदरीमाश्रमं यत्तु नारदः प्राद्रवत्तदा&lt;br&gt;&#xA;नरनारायणौ द्रष्टुं किं नु तत्कारणं मुने&lt;br&gt;&#xA;श्वेतद्वीपान्निवृत्तश्च नारदः परमेष्ठिजः&lt;br&gt;&#xA;बदरीमाश्रमं प्राप्य समागम्य च तावृषी&lt;br&gt;&#xA;कियन्तं कालमवसत्काः कथाः पृष्टवांश्च सः&lt;br&gt;&#xA;श्वेतद्वीपादुपावृत्ते तस्मिन्वा सुमहात्मनि&lt;br&gt;&#xA;किमब्रूतां महात्मानौ नरनारायणावृषी&lt;br&gt;&#xA;तदेतन्मे यथातत्त्वं सर्वं व्याख्यातुमर्हसि&lt;br&gt;&#xA;सूतः-&lt;br&gt;&#xA;तस्य तद्वचनं श्रुत्वा कृष्णद्वैपायनस्तदा&lt;br&gt;&#xA;शशास शिष्यमासीनं वैशम्पायनमन्तिके&lt;br&gt;&#xA;व्यासः-&lt;br&gt;&#xA;तदेतत्सर्वमाचक्ष्व यन्मत्तश्श्रुतवानसि&lt;br&gt;&#xA;सूतः-&lt;br&gt;&#xA;गुरोर्वचनमाज्ञाय स तु विप्रर्षभस्तदा&lt;br&gt;&#xA;आचचक्षे ततस्सर्वमितिहासं पुरातनम्&lt;br&gt;&#xA;वैशम्पायनः-&lt;br&gt;&#xA;नमस्तस्मै भगवते व्यासायामिततेजसे&lt;br&gt;&#xA;यस्य प्रसादाद्वक्ष्यामि नारायणकथामिमाम्&lt;br&gt;&#xA;नारदेन पुरा या मे गुरवे विनिवेदिता&lt;br&gt;&#xA;ऋषीणां पाण्डवानां च शृण्वतोः कृष्णभीष्मयोः&lt;br&gt;&#xA;प्राप्य श्वेतं महाद्वीपं दृष्ट्वा च हरिमव्ययम्&lt;br&gt;&#xA;निवृत्तो नारदो राजंस्तरसा मेरुमागमत्&lt;br&gt;&#xA;हृदयेनोद्वहन्हारं यद्दत्तं परमात्मना&lt;br&gt;&#xA;पश्चादस्याभवद्राजन्नात्मनस्साध्वसं महत्&lt;br&gt;&#xA;यद्गत्वा दूरमध्वानं क्षेमी पुनरिहागतः&lt;br&gt;&#xA;ततो मेरोः प्रचक्राम पर्वतं गन्धमादनम्&lt;br&gt;&#xA;निपपात च खात्तूर्णं विशालां बदरीमनु&lt;br&gt;&#xA;ततस्स ददृशे देवौ पुराणावृषिसत्तमौ&lt;br&gt;&#xA;तपश्चरन्तौ सुमहदात्मनिष्ठौ महाव्रतौ&lt;br&gt;&#xA;तेजसाऽभ्यधिकौ सूर्यात्सर्वलोकविलोचनात्&lt;br&gt;&#xA;श्रीवत्सलक्षणौ पूज्यौ जटामण्डलधारिणौ&lt;br&gt;&#xA;जानुपादभुजान्तौ तु पादयोश्चक्रलक्षणौ&lt;br&gt;&#xA;व्यूढोरस्कौ दीर्घभुजौ तथा मुष्कचतुष्किणौ&lt;br&gt;&#xA;षष्टिदन्तावष्टदंष्ट्रौ मेघौघसदृशस्वनौ&lt;br&gt;&#xA;स्वास्यौ पृथुललाटौ च सुहनू च सुनासिकौ&lt;br&gt;&#xA;अर्कपत्रेण सदृशी शिरसी देवयोस्तयोः&lt;br&gt;&#xA;एवं लक्षणसम्पन्नौ महापुरुषसञ्ज्ञितौ&lt;br&gt;&#xA;स दृष्ट्वा नारदो हृष्टस्ताभ्यां च प्रतिपूजितः&lt;br&gt;&#xA;स्वागतेन तु भाष्यैव पृष्टश्चानामयं तदा&lt;br&gt;&#xA;बभूवान्तर्गतमतिर्निरीक्ष्य पुरुषोत्तमौ&lt;br&gt;&#xA;समागतौ हि तत्रैतौ सर्वभूतनमस्कृतौ&lt;br&gt;&#xA;श्वेतद्वीपे मया दृष्टास्तादृशावृषिसत्तमौ&lt;br&gt;&#xA;इति सञ्चिन्त्य मनसा कृत्वा चापि प्रदक्षिणम्&lt;br&gt;&#xA;उपोपविविशे तत्र पीठे कुशमये शिवे&lt;br&gt;&#xA;ततस्तौ तपसां वासौ यशसां तेजसामपि&lt;br&gt;&#xA;ऋषी शमदमोपेतौ कृत्वा पौर्वाह्णिकं विधिम्&lt;br&gt;&#xA;पश्चान्नारदमव्यग्रं पाद्यार्घ्याभ्यां समर्चितम्&lt;br&gt;&#xA;विविशाते पीठिकायां कृतातिथ्याह्निकौ नृप&lt;br&gt;&#xA;तेषु तत्रोपविष्टेषु स देशोऽभिव्यराजत&lt;br&gt;&#xA;आज्याहुतिमहाज्वालैर्यज्ञवाटो इवाग्निभिः&lt;br&gt;&#xA;अथ नारायणस्तत्र नारदं वाक्यमब्रवीत्&lt;br&gt;&#xA;सुखोपविष्टं विश्रान्तं कृतातिथ्यं सुखस्थितम्&lt;br&gt;&#xA;श्रीभगवान्-&lt;br&gt;&#xA;अपीदानीं स भगवान्परमात्मा सनातनः&lt;br&gt;&#xA;श्वेतद्वीपे त्वया दृष्ट आवयोः प्रकृतिः परा&lt;br&gt;&#xA;नारदः-&lt;br&gt;&#xA;दृष्टस्तेऽद्यैव पुरुषश्श्रीमान्विश्वरूपधरोऽव्ययः&lt;br&gt;&#xA;सर्वे हि लोकास्तत्रस्थास्तथा देवास्सुरर्षिभिः&lt;br&gt;&#xA;अद्यापि चैनं पश्यामि युवां पश्यन्सनातनौ&lt;br&gt;&#xA;यैर्लक्षणैरुपेतस्स हरिरव्यक्तरूपधृक्&lt;br&gt;&#xA;तैर्लक्षणैरुपेतौ हि व्यक्तरूपधरौ युवाम्&lt;br&gt;&#xA;दृष्टौ मया युवां तत्र तस्य देवस्य पार्श्वतः&lt;br&gt;&#xA;इहैव चागतोऽस्म्यद्य विसृष्टः परमात्मना&lt;br&gt;&#xA;को नु तस्य महेशस्य तेजसा तपसा श्रिया&lt;br&gt;&#xA;सदृशस्त्रिषु लोकेषु ऋते धर्मात्मजौ युवाम्&lt;br&gt;&#xA;तेन मे कथितं पूर्वं यो मे क्षेत्रज्ञसञ्ज्ञकः&lt;br&gt;&#xA;प्रादुर्भावाश्च कथिता यस्मिन् यस्मिन् भवे यथा&lt;br&gt;&#xA;तत्र ये पुरुषाश्श्वेताः पञ्चेन्द्रियविवर्जिताः&lt;br&gt;&#xA;प्रतिबुद्धाश्च ते सर्वे भक्ताश्च पुरुषोत्तमम्&lt;br&gt;&#xA;तेऽर्चयन्ति सदा देवं तैस्सार्धं रमते च सः&lt;br&gt;&#xA;प्रियभक्तो हि भगवान्परमात्मा द्विजप्रियः&lt;br&gt;&#xA;विश्वभुक्सर्वगो देवो बान्धवो भक्तवत्सलः&lt;br&gt;&#xA;तपसा योज्य सोत्मानं श्वेतद्वीपात्परं हि यत्&lt;br&gt;&#xA;तेज इत्यभिविख्यातं स्वयं भासाऽवभासितम्&lt;br&gt;&#xA;शान्तिस्थस्त्रिषु लोकेषु शुद्धानां भावितात्मनाम्&lt;br&gt;&#xA;एकया शुभया बुद्ध्या नैष्ठिकं व्रतमास्थितः&lt;br&gt;&#xA;न तत्र सूर्यस्तपति न सोमोऽभिविराजते&lt;br&gt;&#xA;न वाति वायुर्देवेशस्तपश्चरति यत्र ह&lt;br&gt;&#xA;वेदीमष्टतलोत्सेधां भूमावास्ते स विश्वभुक्&lt;br&gt;&#xA;एकपादस्थितो देव ऊर्ध्वबाहुरुदङ्मुखः&lt;br&gt;&#xA;साङ्गानावर्तयन्वेदांस्तपस्तेपेऽतिदारुणम्&lt;br&gt;&#xA;यद्ब्रह्मा ऋषयश्चैव स्वयं पशुपतिश्च यत्&lt;br&gt;&#xA;शेषाश्च विबुधश्रेष्ठा दैत्यदानवराक्षसाः&lt;br&gt;&#xA;नागास्सुपर्णा गन्धर्वास्सिद्धा राजर्षयश्च ये&lt;br&gt;&#xA;हव्यं कव्यं च तस्मिंस्तु विधिपूर्वं प्रयुञ्जते&lt;br&gt;&#xA;कृत्स्नं तु तस्य देवस्य चरणावुपतिष्ठति&lt;br&gt;&#xA;याः क्रियास्सम्प्रयुक्तास्स्युरेकान्तगतबुद्धिभिः&lt;br&gt;&#xA;तास्सर्वाश्शिरसा देवः प्रतिगृह्णाति वै स्वयम्&lt;br&gt;&#xA;न चास्त्यस्य प्रियतरः प्रतिबुद्धैर्महात्मभिः&lt;br&gt;&#xA;विद्यते त्रिषु लोकेषु ततोऽस्म्येकान्तितां गतः&lt;br&gt;&#xA;इह चैवागतोऽस्म्यद्य विसृष्टः परमात्मना&lt;br&gt;&#xA;एवं मे भगवान्देवः स्वयमाख्यातवान्हरिः&lt;br&gt;&#xA;आसिष्ये तत्परो भूत्वा युवाभ्यां सह नित्यशः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/333/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/333/</guid>
      <description>&lt;p&gt;नरनारायणौ-&lt;br&gt;&#xA;धन्योस्यनुगृहीतोऽसि यत्ते दृष्टस्स्वयम्प्रभुः&lt;br&gt;&#xA;न हि तं दृष्टवान्कश्चित्पद्मयोनिरपि स्वयम्&lt;br&gt;&#xA;अव्यक्तयोनिर्भगवान्दुर्दर्शः पुरुषोत्तमः&lt;br&gt;&#xA;नारदैतद्धि नौ सत्यं वचनं समुदाहृतम्&lt;br&gt;&#xA;नास्य भक्तात्प्रियतरो लोके कश्चन विद्यते&lt;br&gt;&#xA;ततस्स्वयं दर्शितवांस्तदात्मानं द्विजोत्तम&lt;br&gt;&#xA;तपोभिस्तदवाप्तव्यं स्थानं हि परमात्मनः&lt;br&gt;&#xA;न तस्य प्राप्नुयात्कश्चिदृते ह्यावां द्विजोत्तम&lt;br&gt;&#xA;या हि सूर्यसहस्रस्य समस्तस्य भवेद्द्युतिः&lt;br&gt;&#xA;स्थानस्य साऽभवत्तस्य स्वयं तेन विराजता&lt;br&gt;&#xA;तस्मादुत्तिष्ठते विप्र गुणो गन्धो भुवः पतेः&lt;br&gt;&#xA;क्षमा क्षमावतां श्रेष्ठ यया भूमिस्तु युज्यते&lt;br&gt;&#xA;तस्माच्चोत्तिष्ठते देवात्सर्वभूतहिते रतात्&lt;br&gt;&#xA;आपो येन स्म संयुक्ताश्शीतत्वं प्राप्नुवन्ति च&lt;br&gt;&#xA;तस्मादेव समुद्भूतं तेजो रूपगुणात्मकम्&lt;br&gt;&#xA;येन स्म युज्यते सूर्यस्तेन लोके विराजते&lt;br&gt;&#xA;तस्माद्देवात्समुद्भूतस्स्पर्शः पुरुषसत्तमात्&lt;br&gt;&#xA;येन स्म युज्यते वायुस्ततो लोकान्विवात्यसौ&lt;br&gt;&#xA;तस्माच्चोत्तिष्ठते शब्दस्सर्वलोकेश्वरात्प्रभोः&lt;br&gt;&#xA;आकाशं युज्यते येन ततस्तिष्ठत्यसंवृतम्&lt;br&gt;&#xA;तस्माच्चोत्तिष्ठते देवात्सर्वभूतगतं मनः&lt;br&gt;&#xA;चन्द्रमा येन संयुक्तः प्रकाशगुणधारणः&lt;br&gt;&#xA;सड्भूतोत्पादकं नाम तत्स्थानं वेदसञ्ज्ञितम्&lt;br&gt;&#xA;विद्यासहायो यत्रास्ते भगवान्हव्यकव्यभुक्&lt;br&gt;&#xA;ये तु निष्कल्मषा लोके पुण्यपापविवर्जिताः&lt;br&gt;&#xA;तेषां च क्षेममध्वानं गच्छतां द्विजसत्तम&lt;br&gt;&#xA;सर्वलोकतमोहन्ता आदित्यो द्वारमुच्यते&lt;br&gt;&#xA;ज्वालामाला महातेजा येनेदं धार्यते जगत्&lt;br&gt;&#xA;आदित्यदग्धगात्राश्च अदृश्याः केनचित्क्वचित्&lt;br&gt;&#xA;परमाण्वात्मभूतास्ते तं देवं प्रविशन्त्युत&lt;br&gt;&#xA;तस्मादपि विनिर्मुक्ता अनिरुद्धतनौ स्थिताः&lt;br&gt;&#xA;मनोभूतास्ततो भूयः प्रद्युम्नं प्रविशन्त्युत&lt;br&gt;&#xA;प्रद्युम्नाच्चापि निर्मुक्ता जीवास्सङ्कर्षणं ततः&lt;br&gt;&#xA;विशन्ति विप्रप्रवरास्साङ्ख्ययोगाश्च तैस्सह&lt;br&gt;&#xA;ततस्त्रैगुण्यहीनास्ते परमात्मानमञ्जसा&lt;br&gt;&#xA;प्रविशन्ति द्विजश्रेष्ठाः क्षेत्रज्ञं निर्गुणात्मकम्&lt;br&gt;&#xA;सर्वावासं वासुदेवं क्षेत्रज्ञं विद्धि तत्त्वतः&lt;br&gt;&#xA;समाहितमनस्काश्च नियतास्संयतेन्द्रियाः&lt;br&gt;&#xA;एकान्तभावोपगता वासुदेवं विशन्ति ते&lt;br&gt;&#xA;आवामपि च धर्मस्य गृहे जातौ द्विजोत्तम&lt;br&gt;&#xA;रम्यां विशालामाश्रित्य तप उग्रं समास्थितौ&lt;br&gt;&#xA;ये तु तस्यैव देवस्य प्रादुर्भावास्सुरप्रियाः&lt;br&gt;&#xA;भविष्यन्ति त्रिलोकस्थास्तेषां स्वस्तीत्यथो द्विज&lt;br&gt;&#xA;विधिना स्वेन युक्ताभ्यां यथापूर्वं द्विजोत्तम&lt;br&gt;&#xA;आस्थिताभ्यां सर्वकृच्छ्रं व्रतं सम्यक् तदुत्तमम्&lt;br&gt;&#xA;स्वार्थेन विधिना युक्तस्सर्वकृच्छ्रव्रते स्थितः&lt;br&gt;&#xA;आवाभ्यामपि दृष्टस्त्वं श्वेतद्वीपे तपोधन&lt;br&gt;&#xA;समागतो भगवता सङ्कल्पं कृतवांस्तथा&lt;br&gt;&#xA;सर्वं हि ते संविदितं त्रैलोक्ये सचराचरे&lt;br&gt;&#xA;यद्भविष्यति भूतं वा वर्तते वा शुभाशुभम्&lt;br&gt;&#xA;वैशम्पायनः-&lt;br&gt;&#xA;एतच्छ्रुत्वा तयोर्वाक्यं तपस्युग्रे व्यवस्थितः&lt;br&gt;&#xA;नारदः प्राञ्जलिर्भूत्वा नारायणपरायणः&lt;br&gt;&#xA;जजाप विधिवन्मन्त्रान्नारायणपरान्बहून्&lt;br&gt;&#xA;दिव्यं वर्षसहस्रं हि नरनारायणाश्रमे&lt;br&gt;&#xA;अवसत्स महातेजा नारदो भगवानृषिः&lt;br&gt;&#xA;तावेवाभ्यर्चयन्देवौ नरनारायणावृषी&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/334/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/334/</guid>
      <description>&lt;p&gt;वैशम्पायनः-&lt;br&gt;&#xA;कस्यचित्त्वथ कालस्य नारदः परमेष्ठिजः&lt;br&gt;&#xA;दैवं कृत्वा यथान्यायं पित्र्यं चक्रे ततः परम्&lt;br&gt;&#xA;ततस्तं वचनं प्राह ज्येष्ठो धर्मात्मजः प्रभुः&lt;br&gt;&#xA;नारायणः-&lt;br&gt;&#xA;क इज्यते द्विजश्रेष्ठ दैवे पित्र्ये च कल्पिते&lt;br&gt;&#xA;त्वया मतिमतां श्रेष्ठ तन्मे शंस यथातथम्&lt;br&gt;&#xA;किमेतत्क्रियते कर्म फलं वाऽस्य किमिष्यते&lt;br&gt;&#xA;नारदः-&lt;br&gt;&#xA;त्वयैव कथितं पूर्वं दैवं कर्तव्यमित्यपि&lt;br&gt;&#xA;दैवतश्च परो ज्ञेयः परमात्मा सनातनः&lt;br&gt;&#xA;ततस्तद्भावितो नित्यं यजे वैकुण्ठमव्ययम्&lt;br&gt;&#xA;तस्माच्च प्रसृतः पूर्वं ब्रह्मा लोकपितामहः&lt;br&gt;&#xA;ममैव पितरं प्रीतः परमेष्ठी त्वजीजनत्&lt;br&gt;&#xA;अहं सङ्कल्पजस्तस्य पुत्रः प्रथमकल्पितः&lt;br&gt;&#xA;यजाम्यहमतस्साधो नारायणविधौ कृते&lt;br&gt;&#xA;एवं स एव भगवान्पिता माता पितामहः&lt;br&gt;&#xA;इज्यते पितृयज्ञेषु याज्यो नित्यं जगत्पतिः&lt;br&gt;&#xA;श्रुतिश्च परमा देव पुत्रान्हि पितरोऽयजन्&lt;br&gt;&#xA;वेदश्रुतिः प्रनष्टा च पुनरध्यापिता सुतैः&lt;br&gt;&#xA;ततस्ते मन्त्रदाः पुत्राः पितॄणामिति वैदिकम्&lt;br&gt;&#xA;नूनं सुरैस्तद्विदितं युवयोर्भावितात्मनोः&lt;br&gt;&#xA;पुत्राश्च पितरश्चैव परस्परमपूजयन्&lt;br&gt;&#xA;त्रीन्पिण्डान्न्यस्य वै पित्र्यान्पूर्वं दत्त्वा कुशानिति&lt;br&gt;&#xA;कथं तु पिण्डसञ्ज्ञां ते लेभिरे पितरः पुरा&lt;br&gt;&#xA;नरनारायणौ-&lt;br&gt;&#xA;इमां तु धरणीं पूर्वं नष्टां सागरमेखलाम्&lt;br&gt;&#xA;गोविन्द उज्जहाराशु वाराहं रूपमास्थितः&lt;br&gt;&#xA;स्थापयित्वा तु धरणीं स्वस्थाने पुरुषोत्तमः&lt;br&gt;&#xA;जलकर्दमलिप्ताङ्गो लोककार्यार्थमुद्यतः&lt;br&gt;&#xA;प्राप्ते चाह्निककाले स मध्यन्दिनगते रवौ&lt;br&gt;&#xA;दंष्ट्राविलग्नान्मृत्पिण्डान्विधूय सहसा प्रभुः&lt;br&gt;&#xA;स्थापयामास वै पृथ्व्यां कुशानास्तीर्य नारद&lt;br&gt;&#xA;स तेष्वात्मानमुद्दिश्य पित्र्यं चक्रे यथाविधि&lt;br&gt;&#xA;सङ्कल्पयित्वा त्रीन्पिण्डान्स्वेनैव विधिना प्रभुः&lt;br&gt;&#xA;आत्मगात्रोषु सम्भूतैस्स्नेहगर्भैस्तिलैरपि&lt;br&gt;&#xA;वृषाकपिः-&lt;br&gt;&#xA;प्रोक्ष्यापस्सर्वदेवेशः प्राङ्मुखः कृतवान्स्वयम्&lt;br&gt;&#xA;मर्यादास्थापनार्थं च ततो वचनमुक्तवान्&lt;br&gt;&#xA;अहं हि पितरस्स्रष्टुमुद्यतो लोककृत्स्वयम्&lt;br&gt;&#xA;तस्य चिन्तयतस्त्वद्य पितृकार्यविधिं प्रति&lt;br&gt;&#xA;दंष्ट्राभ्यां प्रविनिर्धूता मृत्पिण्डा दक्षिणां दिशम्&lt;br&gt;&#xA;आश्रिता धरणीं पीड्यास्तस्मात्पितर एव ते&lt;br&gt;&#xA;त्रयो मूर्तिविहीनास्तु पिण्डमूर्तिधरास्त्विमे&lt;br&gt;&#xA;भवन्तु पितरो लोके मया सृष्टास्सनातनाः&lt;br&gt;&#xA;पिता पितामहश्चैव तथैव प्रपितामहः&lt;br&gt;&#xA;अहमेवात्र विज्ञेयस्त्रिषु पिण्डेषु संस्थितः&lt;br&gt;&#xA;नास्ति मत्तोऽधिकः कश्चित्को वाऽप्यर्च्यो महान्भवेत्&lt;br&gt;&#xA;अहमेव पिता लोके अहमेव पितामहः&lt;br&gt;&#xA;पितामहपिता चैव अहमेवात्र कारणम्&lt;br&gt;&#xA;नरनारायणौ-&lt;br&gt;&#xA;इत्येवमुक्त्वा वचनं देवदेवो वृषाकपिः&lt;br&gt;&#xA;वराहघूर्णिते विप्र दत्त्वा पिण्डान्सविस्तरम्&lt;br&gt;&#xA;आत्मानं पूजयित्वैव तत्रैवादर्शनं गतः&lt;br&gt;&#xA;एतदर्थं शुभमते पितरः पिण्डसञ्ज्ञिताः&lt;br&gt;&#xA;लभन्ते सततं पूजां वृषाकपिवचो यथा&lt;br&gt;&#xA;ये यजन्ति पितॄन्देवान्गुरूंश्चैवातिथींस्तथा&lt;br&gt;&#xA;गाश्चैव द्विजमुख्यांश्च पितरं मातरं तथा&lt;br&gt;&#xA;कर्मणा मनसा वाचा विष्णुमेव यजन्ति ते&lt;br&gt;&#xA;अन्तर्गतस्स भगवान्सर्वसत्त्वशरीरगः&lt;br&gt;&#xA;समस्सर्वेषु भूतेषु ईश्वरस्सुखदुःखयोः&lt;br&gt;&#xA;महान्महात्मा सर्वात्मा नारायण इति श्रुतः&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/335/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/335/</guid>
      <description>&lt;p&gt;वैशम्पायनः-&lt;br&gt;&#xA;श्रुत्वैतन्नारदो वाक्यं नरनारायणेरितम्&lt;br&gt;&#xA;अत्यन्तं भक्तिमान्देवे एकान्तित्वमुपेयिवान्&lt;br&gt;&#xA;उषित्वा वर्षसाहस्रं नरनारायणाश्रमे&lt;br&gt;&#xA;श्रुत्वा भगवदाख्यानं दृष्ट्वा च हरिमव्ययम्&lt;br&gt;&#xA;जगाम हिमवत्कुक्षावाश्रमं स्वं सुरार्चितम्&lt;br&gt;&#xA;तावद्विख्यातयशसौ नरनारायणावृषी&lt;br&gt;&#xA;तस्मिन्नेवाश्रमे रम्ये तेपतुस्तप उत्तमम्&lt;br&gt;&#xA;त्वमप्यमितविक्रान्तः पाण्डवानां कुलोद्वहः&lt;br&gt;&#xA;पावितात्माऽद्य संवृत्तश्श्रुत्वेमामादितः कथाम्&lt;br&gt;&#xA;नैव तस्यापरो लोको नायं पार्थिवसत्तम&lt;br&gt;&#xA;कर्मणा मनसा वाचा यो द्विष्याद्विष्णुमव्ययम्&lt;br&gt;&#xA;मज्जन्ति पितरस्तस्य नरके शाश्वतीस्समाः&lt;br&gt;&#xA;यो द्विष्याद्विबुधश्रेष्ठं देवं नारायणं हरिम्&lt;br&gt;&#xA;कथं नाम भवेद्द्वेष्य आत्मा लोकस्य कस्यचित्&lt;br&gt;&#xA;आत्मा हि पुरुषव्याघ्र ज्ञेयो विष्णुरिति श्रुतः&lt;br&gt;&#xA;य एष गुरुरस्माकमृषिर्गन्धवतीसुतः&lt;br&gt;&#xA;तेनैतत्कथितं तात माहात्म्यं परमात्मनः&lt;br&gt;&#xA;तस्माच्छ्रुतं मया चेदं कथितं च तवानघ&lt;br&gt;&#xA;कृष्णद्वैपायनं व्यासं विद्धि नारायणं प्रभुम्&lt;br&gt;&#xA;को ह्यन्यः पुण्डरीकाक्षान्महाभारतकृद्भवेत्&lt;br&gt;&#xA;धर्मान्नानाविधांश्चैव को ब्रूयात्तमृते प्रभुम्&lt;br&gt;&#xA;वर्ततां ते महायज्ञो यथासङ्कल्पितस्त्वया&lt;br&gt;&#xA;सङ्कल्पिताश्वमेधस्त्वं श्रुतधर्मा च तत्त्वतः&lt;br&gt;&#xA;सूतः-&lt;br&gt;&#xA;एतत्तु महदाख्यानं श्रुत्वा पारीक्षितो नृपः&lt;br&gt;&#xA;ततो यज्ञसमाप्त्यर्थं क्रियास्ताश्च समारभत्&lt;br&gt;&#xA;नारायणीयमाख्यानमेतत्ते कथितं मया&lt;br&gt;&#xA;पृष्टेन शौनकाद्यैश्च नैमिशारण्यवासिभिः&lt;br&gt;&#xA;नारदेन पुरा यद्वै गुरवे तु निवेदितम्&lt;br&gt;&#xA;ऋषीणां पाण्डवानां च शृण्वतोः कृष्णभीष्मयोः&lt;br&gt;&#xA;परमर्षिभुवनजनपतिः स्फुरणीयश्श्रुतिविनयपरः&lt;br&gt;&#xA;द्विजगणस्सहितस्तव भवतु गतिर्हरिरमरहितः&lt;br&gt;&#xA;तपसां निधिस्स महतां निधिर्महतो यशसश्च भाजनं मधुकैटभहा&lt;br&gt;&#xA;एकान्तिनां शरणदोऽभयदोऽस्तु वस्स मखभागहरस्त्रिगुणातिगः&lt;br&gt;&#xA;चतुष्पथमर्तिधरः पूर्तेष्टयोश्च फलभागहरः&lt;br&gt;&#xA;विदधातु नित्यमजितोऽतिबलो गतिरात्मवतां सुकृतिनामृषीणाम्&lt;br&gt;&#xA;तं लोकसाक्षिणमजं पुरुषं रविवर्णमीश्वरं गतिं बहुशः&lt;br&gt;&#xA;प्रणमध्वमेकमतयो यतस्सलिलोद्भवोऽपि तमृषिं प्रणतः&lt;br&gt;&#xA;स हि लोकयोनिरमृतस्य पदं सूक्ष्मं परायणमचलं परमं मतः&lt;br&gt;&#xA;साङ्ख्ययोगिभिरुदाहृतं तद्बुद्ध्या यतात्मभिरजन इति&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/336/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/336/</guid>
      <description>&lt;p&gt;शौनकः-&lt;br&gt;&#xA;श्रुतं भगवतस्तस्य माहात्म्यं परमात्मनः&lt;br&gt;&#xA;जन्मधर्मगृहे चैव नरनारायणात्मकम्&lt;br&gt;&#xA;महावराहसृष्टा च पिण्डोत्पत्तिः पुरातनी&lt;br&gt;&#xA;प्रवृत्तौ च निवृत्तौ च यो यथा परिकल्पितः&lt;br&gt;&#xA;सा तथा नश्श्रुतस्तात कथ्यमानस्त्वयाऽनघ&lt;br&gt;&#xA;हव्यकव्यजुषो विष्णुरुदक्पूर्वमहोदधेः&lt;br&gt;&#xA;यत्तु तत्कथितं पूर्वं त्वया हयशिरो महत्&lt;br&gt;&#xA;तच्च दृष्टं भगवता ब्रह्मणा परमेष्ठिना&lt;br&gt;&#xA;किं तदुत्पादितं सर्वं हरिणा लोकधारिणा&lt;br&gt;&#xA;दृष्ट्वा च विबुधश्रेष्ठं सम्परीतममितौजसम्&lt;br&gt;&#xA;तमश्वशिरसं पूर्वं ब्रह्मा किमकरोन्मुने&lt;br&gt;&#xA;एतन्नस्संशयं सूत पुराणं ब्रह्मसम्भवम्&lt;br&gt;&#xA;कथयस्वोत्तममते पुराणं ब्रह्मसञ्ज्ञितम्&lt;br&gt;&#xA;पावितास्स्म त्वया सूत पुण्याः कथयता कथाः&lt;br&gt;&#xA;सूतः-&lt;br&gt;&#xA;कथयिष्यामि ते सर्वं पुराणं वेदसम्मितम्&lt;br&gt;&#xA;जगौ यद्भगवान्व्यासो यज्ञे पारीक्षितस्य वै&lt;br&gt;&#xA;श्रुत्वाऽश्वशिरसो मूर्तिं देवस्य हरिमेधसः&lt;br&gt;&#xA;उत्पन्नसंशयो राजा एतदेवमचोदयत्&lt;br&gt;&#xA;जनमेजयः-&lt;br&gt;&#xA;यत्तद्दर्शितवान्ब्राह्म देवं हयशिरोधरम्&lt;br&gt;&#xA;किमर्थं तत्समभवद्वपुर्देवोपकल्पितम्&lt;br&gt;&#xA;वैशम्पायनः-&lt;br&gt;&#xA;यत्किञ्चिदिह लोके वै देहबद्धं विशां पते&lt;br&gt;&#xA;सर्वं पञ्चभिराविष्टं भूतैरीश्वरबुद्धिजैः&lt;br&gt;&#xA;ईश्वरो हि जगत्स्रष्टा विभुर्नारायणो विराट्&lt;br&gt;&#xA;भूतान्तरात्मा वरदः सगुणो व्यक्तरूपधृक्&lt;br&gt;&#xA;भूतप्रलयमव्यक्तं शृण्विमं तु नृपसत्तम&lt;br&gt;&#xA;धरण्यामथ लीनायामप्सु चैकार्णवे पुरा&lt;br&gt;&#xA;ज्योतिर्भूते जले चापि लीने ज्योतिषि चानिले&lt;br&gt;&#xA;वायौ चाकाशसंलीने आकाशे च मनोनुगे&lt;br&gt;&#xA;मनसि व्यक्तसंलीने व्यक्ते चाव्यक्ततां गते&lt;br&gt;&#xA;अव्यक्ते पुरुषं याते पुंसि सर्वगतेऽपि च&lt;br&gt;&#xA;तम एवाभवत्सर्वं न प्राज्ञायत किञ्चन&lt;br&gt;&#xA;तमसो ब्रह्मसम्भूतममूलममृतात्मकम्&lt;br&gt;&#xA;तद्विश्वभावसञ्ज्ञानं पौरुषीं तनुमास्थितम्&lt;br&gt;&#xA;सोऽनिरुद्ध इति ख्यातस्तत्प्रधानं प्रचक्षते&lt;br&gt;&#xA;तदव्यक्तमिति ज्ञेयं त्रिगुणं नृपसत्तम&lt;br&gt;&#xA;विद्यासहायवान्देवो विष्वक्सेनो हरिः प्रभुः&lt;br&gt;&#xA;अप्स्वेव शयनं चक्रे निद्रायोगमुपागतः&lt;br&gt;&#xA;जगतश्चिन्तयन्सृष्टिं चित्रां बहुगुणोद्भवाम्&lt;br&gt;&#xA;तस्य चिन्तयतस्सृष्टिं येनात्मा सगुणस्स्मृतः&lt;br&gt;&#xA;अहङ्कारस्ततो जातो ब्रह्मा इव चतुर्मुखः&lt;br&gt;&#xA;हिरण्यगर्भो द्युतिमान्सर्वलोकपितामहः&lt;br&gt;&#xA;पद्मोऽनिरुद्धात्सम्भूतस्तदा पद्मनिभेक्षणः&lt;br&gt;&#xA;सहस्रपत्रो द्युतिमानुपविष्टस्सनातनः&lt;br&gt;&#xA;ददृशेऽद्भुतसङ्काशो लोकानां पालकः प्रभुः&lt;br&gt;&#xA;सत्त्वस्थः परमेष्ठी स ततो भूतगणान्सृजत्&lt;br&gt;&#xA;पूर्वमेव च पद्मस्य पत्रे सूर्यांशुसप्रभे&lt;br&gt;&#xA;नारायणकृतौ बिन्दू अपामास्तां गुणोत्तरौ&lt;br&gt;&#xA;तपोऽतप्यत्स भगवाननादिनिधनोऽच्युतः&lt;br&gt;&#xA;एकस्तत्राभवद्बिन्दुर्मध्वाभो रुचिरप्रभः&lt;br&gt;&#xA;स नामतो मधुर्जातस्तदा नारायणाज्ञया&lt;br&gt;&#xA;कीटाभस्त्वपरो बिन्दुः कैटभो राजसस्तु सः&lt;br&gt;&#xA;तावाद्यावसुरश्रेष्ठौ तमोरजगुणान्वितौ&lt;br&gt;&#xA;बलवन्तौ गदाहस्तौ पद्मनालानुसारिणौ&lt;br&gt;&#xA;ददृशातेऽरविन्दस्थं ब्रह्माणममितौजसम्&lt;br&gt;&#xA;सृजन्तं प्रथमं वेदांश्चतुरश्चारुविग्रहान्&lt;br&gt;&#xA;ततो विग्रहवन्तस्तौ वेदान्दृष्ट्वाऽसुरोत्तमौ&lt;br&gt;&#xA;सहसा जगृहतू राजन्ब्रह्मणः पश्यतस्तदा&lt;br&gt;&#xA;अथ तौ दानवौ वेदान्सङ्गृह्याथ सनातनान्&lt;br&gt;&#xA;रसां विविशतुस्तूर्णमुदक्पूर्वे महोदधौ&lt;br&gt;&#xA;ततो हृतेषु देवेषु ब्रह्मा कश्मलमागमत्&lt;br&gt;&#xA;ततो वचनमीशानं प्राह वेदैर्विनाकृतः&lt;br&gt;&#xA;ब्रह्मा-&lt;br&gt;&#xA;वेदा मे परमं चक्षुर्वेदा मे परमं बलम्&lt;br&gt;&#xA;वेदा मे परमं ज्ञानं वेदा मे ब्रह्म चोत्तरम्&lt;br&gt;&#xA;इमे वेदा हृतास्सर्वे दानवाभ्यां बलादितः&lt;br&gt;&#xA;अन्धकारा हि मे लोका जाता वेदैर्विनाकृताः&lt;br&gt;&#xA;वेदानृते हि किं कुर्यां लोकानां वै स्रष्टुमुद्यतः&lt;br&gt;&#xA;अहो बत महद्दुःखं वेदनाशनजं मम&lt;br&gt;&#xA;प्राप्तं दुनोति हृदयं तीव्रं शोकादरन्ध्रयत्&lt;br&gt;&#xA;को हि शोकार्णवे मग्नं आगत्याऽद्य समुद्धरेत्&lt;br&gt;&#xA;वेदांस्तान्नानयेन्नष्टान्कस्य चाहं प्रियो भवेत्&lt;br&gt;&#xA;वैशम्पायनः-&lt;br&gt;&#xA;इत्येवं भाषमाणस्य ब्रह्मणो नृपसत्तम&lt;br&gt;&#xA;हरिस्तोत्रार्थमुद्भूता बुद्धिर्बुद्धिमतां वर&lt;br&gt;&#xA;ततो जगौ परं जप्यं साञ्जलिप्रग्रहः प्रभुः&lt;br&gt;&#xA;ब्रह्मा-&lt;br&gt;&#xA;ॐनमस्ते ब्रह्महृदय नमस्ते मम पूर्वज&lt;br&gt;&#xA;लोकाद्य भुवनश्रेष्ठ साङ्ख्ययोगनिधे प्रभो&lt;br&gt;&#xA;व्यक्ताव्यक्तकराचिन्त्य क्षेमं पन्थानमास्थित&lt;br&gt;&#xA;विश्वभूतज भूतानामन्तरात्मन्नयोनिज&lt;br&gt;&#xA;अहं प्रसादजस्तुभ्यं लोकधाम स्वयम्प्रभो&lt;br&gt;&#xA;त्वत्तो मे मानसं जन्म प्रथमं द्विजपूजितम्&lt;br&gt;&#xA;चाक्षुषं वै द्वितीयं मे जन्मेहासीत्पुरातनम्&lt;br&gt;&#xA;त्वत्प्रसादात्तु मे जन्म तृतीयं वाचिकं महत्&lt;br&gt;&#xA;त्वत्तश्श्रवणजं चापि चतुर्थं जन्म मे विभो&lt;br&gt;&#xA;नासत्यं चापि मे जन्म त्वत्तः पञ्चममुच्यते&lt;br&gt;&#xA;अण्डजं चापि मे जन्म त्वत्तष्षष्ठं विनिर्मितम्&lt;br&gt;&#xA;इदं च सप्तमं जन्म पद्मजन्मामितप्रभ&lt;br&gt;&#xA;सर्गे सर्गे ह्यहं पुत्रस्तव त्रिगुणवर्जित&lt;br&gt;&#xA;प्रथितः पुण्डरीकाक्षः प्रधानगुणकल्पितः&lt;br&gt;&#xA;त्वमीश्वरस्स्वभावश्च भूतानां त्वं प्रभावन&lt;br&gt;&#xA;त्वया विनिर्मितोऽहं वै चक्षुषा चापि योजितः&lt;br&gt;&#xA;ते मे वेदा हृताश्चक्षुरन्धो जातोऽस्मि जागृहि&lt;br&gt;&#xA;प्रदेहि चक्षुषी ह्येते प्रियोऽहं ते प्रियोऽसि मे&lt;br&gt;&#xA;वैशम्पायनः-&lt;br&gt;&#xA;एवं स्तुतस्स भगवान्पुरुषस्सर्वतोमुखः&lt;br&gt;&#xA;जहौ निद्रामथ तदा वेदकार्यार्थमुद्यतः&lt;br&gt;&#xA;ऐश्वर्येण स योगेन द्वितीयां तनुमास्थितः&lt;br&gt;&#xA;सुनासिकेन कायेन भूत्वा चन्द्रप्रभस्तदा&lt;br&gt;&#xA;कृत्वा हयशिरश्शुभ्रं वेदानामालयं प्रभुः&lt;br&gt;&#xA;तस्य मूर्धा समभवद्द्यौस्सनक्षत्रतारका&lt;br&gt;&#xA;केशाश्चास्याभवन्दीर्घा रवेरंशुसमाः प्रभोः&lt;br&gt;&#xA;कर्णावाकाशपाताले ललाटं भूतधारिणी&lt;br&gt;&#xA;गङ्गा सरस्वती पुण्ये भ्रुवावास्तां महाद्युतेः&lt;br&gt;&#xA;चक्षुषी सोमसूर्यौं तु नासा सन्ध्या पुरा स्मृता&lt;br&gt;&#xA;अभवच्चास्यमोङ्कारो विद्युज्जिह्वा च निर्मिता&lt;br&gt;&#xA;दन्ताश्च पितरो राजन्सोमपा इति विश्रुताः&lt;br&gt;&#xA;भूलोको ब्रह्मलोकश्च ओष्ठावास्तां महात्मनः&lt;br&gt;&#xA;ग्रीवा चास्याभवद्राजन्कालरात्रिर्गुणोत्तरा&lt;br&gt;&#xA;एतद्धयशिरः कृत्वा नानामूर्तिभिरावृतम्&lt;br&gt;&#xA;अन्तर्दधे स विश्वेशो विवेश च रसां प्रभुः&lt;br&gt;&#xA;रसां पुनः प्रविष्टश्च योगं परममास्थितः&lt;br&gt;&#xA;शैक्षं परं समास्थाय ओमिति प्रासृजत्स्वरम्&lt;br&gt;&#xA;सस्वरस्सानुनादश्च सर्वतस्स्निग्ध एव च&lt;br&gt;&#xA;बभूवान्तर्हितगतिस्सर्वभूतगुणोदितः&lt;br&gt;&#xA;ततस्तावसुरौ कृत्वा वेदान्समयबन्धनान्&lt;br&gt;&#xA;रसातले विनिक्षिप्य यतश्शब्दस्ततो द्रुतौ&lt;br&gt;&#xA;एतस्मिन्नन्तरे राजन्देवो हयशिरोधरः&lt;br&gt;&#xA;जग्राह वेदानखिलान्रसातलगतान्हरिः&lt;br&gt;&#xA;प्रादाच्च ब्रह्मणो भूयस्ततस्स्वां प्रकृतिं गतः&lt;br&gt;&#xA;स्थापयित्वा हयशिरा उदक्पूर्वे महोदधौ&lt;br&gt;&#xA;वेदानामालयश्चापि बभूवाश्वशिरास्ततः&lt;br&gt;&#xA;अथ तं यदपश्यन्तौ दानवौ मधुकैटभौ&lt;br&gt;&#xA;पुनराजग्मतुस्तत्र वेगितौ पश्यतां च तौ&lt;br&gt;&#xA;यत्र देवा विनिक्षिप्तास्तत्स्थानं शून्यमेव च&lt;br&gt;&#xA;तत उत्तममास्थाय वेगं बलवतां वरौ&lt;br&gt;&#xA;पुनरुत्तस्थतुश्शीघ्रं रसानामालयात्तदा&lt;br&gt;&#xA;ददृशाते च पुरुषं तमेवादिकरं प्रभुम्&lt;br&gt;&#xA;श्वेतं चन्द्रविशुद्धाभमनिरुद्धतनौ स्थितम्&lt;br&gt;&#xA;द्वावप्यमितविक्रान्तौ निद्रायोगमुपागतम्&lt;br&gt;&#xA;आत्मप्रमाणरचिते अपामुपरि कल्पिते&lt;br&gt;&#xA;शयने नागभोगाढ्ये ज्वालामालासमाकुले&lt;br&gt;&#xA;निष्केवलेन सत्त्वेन सम्पन्नं रुचिरप्रभम्&lt;br&gt;&#xA;तं दृष्ट्वा दानवेन्द्रौ तौ महाहासममुञ्चताम्&lt;br&gt;&#xA;ऊचतुश्च समाविष्टौ रजसा तमसा च तौ&lt;br&gt;&#xA;मधुकैटभौ-&lt;br&gt;&#xA;अयं स पुरुषश्श्वेतश्शेते निद्रामुपागतः&lt;br&gt;&#xA;अनेन नूनं वेदानां कृतमाहरणं रसात्&lt;br&gt;&#xA;वैशम्पायनः-&lt;br&gt;&#xA;कस्यैष को नु खल्वेष किञ्च स्वपिति भोगवान्&lt;br&gt;&#xA;इच्युच्चारितवाक्यौ तौ बोधयामासतुर्हरिम्&lt;br&gt;&#xA;युद्धार्थिनौ हि विज्ञाय विबुद्धः पुरुषोत्तमः&lt;br&gt;&#xA;निरीक्ष्य चासुरेन्द्रौ तौ ततो युद्धे मनो दधे&lt;br&gt;&#xA;अथ युद्धं समभवत्तयोर्नारायणस्य च&lt;br&gt;&#xA;रजस्तमोविष्टतनू तावुभौ मधुकैटभौ&lt;br&gt;&#xA;ब्रह्मणोऽपचितिं कुर्वञ्जधान मधुसूदनः&lt;br&gt;&#xA;ततस्तयोर्वधेनाशु वेदानां हरणेन च&lt;br&gt;&#xA;शोकापनयनं चक्रे ब्रह्मणः पुरुषोत्तमः&lt;br&gt;&#xA;ततः परिवृतो ब्रह्मा अहानिर्वेदसत्कृतः&lt;br&gt;&#xA;निर्ममे स तदा लोकान्कृत्स्नान्स्थावरजङ्गमान्&lt;br&gt;&#xA;दत्त्वा पितामहायाग्र्यां मतिं लोकविसर्गिकीम्&lt;br&gt;&#xA;तत्रैवान्तर्दधे देवो यत एवागतो हरिः&lt;br&gt;&#xA;तौ दानवौ हरिर्हत्वा कृत्वा हयशिरस्तनुम्&lt;br&gt;&#xA;पुनः प्रवृत्तो धर्मार्थं तामेव विदधे तनुम्&lt;br&gt;&#xA;एवमेष महाभागो बभूवाश्वशिरा हरिः&lt;br&gt;&#xA;पौराणमेतत्प्रख्यानं रूपं वरदमैश्वरम्&lt;br&gt;&#xA;यो ह्येतद्ब्राह्मणो नित्यं शृणुयाच्छ्रावयेत वा&lt;br&gt;&#xA;न तस्याध्ययनं नाशमुपगच्छेत्कदाचन&lt;br&gt;&#xA;आराध्य तपसोग्रेण देवं हयशिरोधरम्&lt;br&gt;&#xA;पाञ्चालेन क्रमः प्राप्तो रामेण पथि देशिते&lt;br&gt;&#xA;एतद्धयशिरो राजन्नाख्यानं तव कीर्तितम्&lt;br&gt;&#xA;पुराणं वेदसमितं यन्मां त्वं परिपृच्छसि&lt;br&gt;&#xA;यांयामिच्छेत्तनुं देवः कर्तुं कार्यविधौ क्वचित्&lt;br&gt;&#xA;तां तां कुर्याद्विकुर्वाणस्स्वयमात्मानमात्मना&lt;br&gt;&#xA;एष वेदनिधिश्श्रीमानेष वै तपसां निधिः&lt;br&gt;&#xA;एष योगश्च साङ्ख्यं च ब्रह्म चाग्र्यं हविर्विभुः&lt;br&gt;&#xA;नारायणपरा वेदा यज्ञा नारायणात्मकाः&lt;br&gt;&#xA;तपो नारायणपरं नारायणपरा गतिः&lt;br&gt;&#xA;नारायणपरं सत्यं व्रतं नारायणाश्रयम्&lt;br&gt;&#xA;नारायणपरो धर्मः पुनरावृत्तिदुर्लभः&lt;br&gt;&#xA;प्रवृत्तिलक्षणश्चैव धर्मो नारायणात्मकः&lt;br&gt;&#xA;नारायणात्मको गन्धो भूमेश्श्रेष्ठतमस्स्मृतः&lt;br&gt;&#xA;अपां चैव गुणो राजन्रसो नारायणात्मकः&lt;br&gt;&#xA;ज्योतिषश्च गुणो रूपं स्मृतं नारायणात्मकम्&lt;br&gt;&#xA;नारायणात्मकश्चैव शब्द आकाशसम्भवः&lt;br&gt;&#xA;मनश्चापि ततो भूतमव्यक्तगुणलक्षणम्&lt;br&gt;&#xA;नारायणपरः कालो ज्योतिषामयनं च यत्&lt;br&gt;&#xA;नारायणपरा कीर्तिश्श्रीश्च लक्ष्मीश्च देवताः&lt;br&gt;&#xA;नारायणपरं साङ्ख्यं योगो नारायणात्मकः&lt;br&gt;&#xA;कारणं पुरुषो ह्येषां प्रधानं चापि कारणम्&lt;br&gt;&#xA;स्वभावश्चापि कर्माणि दैवं येषां च कारणम्&lt;br&gt;&#xA;पञ्चकारणसङ्ख्यातो निष्ठस्सर्वत्र वै हरिः&lt;br&gt;&#xA;तत्त्वं जिज्ञासमानानां हेतुभिस्सर्वतोमुखैः&lt;br&gt;&#xA;तत्त्वमेको महायोगी हनिर्नारायणः प्रभुः&lt;br&gt;&#xA;ब्रह्मादिसर्वलोकानामृषीणां च महात्मनाम्&lt;br&gt;&#xA;साङ्ख्यानां योगिनां चैव भावितात्मनाम्&lt;br&gt;&#xA;मनीषितानि जानाति केशवो न तु तस्य ते&lt;br&gt;&#xA;ये केचित्सर्वलोकेषु दैवं पित्र्यं च कुर्वते&lt;br&gt;&#xA;दानानि च प्रयच्छन्ति तप्यन्ति च तपो महत्&lt;br&gt;&#xA;सर्वेषामाश्रयो विष्णुरैश्वर्यं सर्गमास्थितः&lt;br&gt;&#xA;सर्वभूतकृतावासो वासुदेवेति चोच्यते&lt;br&gt;&#xA;एषो हि नित्यः परमो महर्षिर्महाविभूतिर्गुणवान्गुणाख्यः&lt;br&gt;&#xA;गुणैश्च संयोगमुपैति शीघ्रं कालो यथर्तावृतुसम्प्रयुक्तः&lt;br&gt;&#xA;नैवास्य विन्दन्ति गतिं महात्मनो न चागतिं कश्चिदिहानुपश्यति&lt;br&gt;&#xA;ज्ञानात्मकाख्यं यमिनो महर्षयः पश्यन्ति नित्यं पुरुषं पुराणम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/337/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/337/</guid>
      <description>&lt;p&gt;जनमेजयः-&lt;br&gt;&#xA;अहो ह्येकान्तिनस्सर्वान्प्रीणाति भगवान्हरिः&lt;br&gt;&#xA;विधिप्रयुक्तां पूजां च गृह्णाति शिरसा स्वयम्&lt;br&gt;&#xA;ये तु दग्धेन्धना लोके पुण्यपापविवर्जिताः&lt;br&gt;&#xA;तेषां त्वया हि निर्दिष्टा पारम्पर्यागता गतिः&lt;br&gt;&#xA;चतुर्थ्यां चापि ते गत्यां गच्छन्ति पुरुषोत्तमम्&lt;br&gt;&#xA;एकान्तिनस्तु पुरुषा गच्छन्ति परमं गतिम्&lt;br&gt;&#xA;नूनमेकान्तधर्मोऽयं श्रेष्ठो नारायणप्रियः&lt;br&gt;&#xA;अल्पा हि गतयतिस्रो यद्गच्छत्यव्ययं हरिम्&lt;br&gt;&#xA;साङ्गोपनिषदान्वेदान्ये विप्रास्सम्यगास्थिताः&lt;br&gt;&#xA;पठन्ति विधिमास्थाय ये चापि यतिधर्मिणः&lt;br&gt;&#xA;तेभ्यो विशिष्टां जानामि गतिमेकान्तिनां नृणाम्&lt;br&gt;&#xA;केनैव धर्मः कथितो देवेन ऋषिणाऽपि वा&lt;br&gt;&#xA;एकान्तिनां च का चर्या कदा चोत्पादिता विभो&lt;br&gt;&#xA;एतन्मे संशयं छिन्धि परं कौतूहलं हि मे&lt;br&gt;&#xA;वैशम्पायनः-&lt;br&gt;&#xA;समुपोढेष्वनीकेषु कुरुपाण्डवयोर्मृधे&lt;br&gt;&#xA;अर्जुने विमनस्के वै गीता भगवता स्वयम्&lt;br&gt;&#xA;आगतिश्च गतिश्चैव पूर्वं ते कथिता मया&lt;br&gt;&#xA;गहनो ह्येष वै धर्मो दुर्विज्ञेयोऽकृतात्मभिः&lt;br&gt;&#xA;सम्मितस्सामवेदेन पुरेवादिकृते युगे&lt;br&gt;&#xA;धार्यते स्वयमीशेन राजन्नारायणेन ह&lt;br&gt;&#xA;इममर्थं महाराज पृष्टः पार्थेन नारदः&lt;br&gt;&#xA;ऋषिमध्ये तमाचष्ट शृण्वतोः कृष्णभीष्मयोः&lt;br&gt;&#xA;गुरुणा च ममाऽप्येष कथितो नृपसत्तम&lt;br&gt;&#xA;यथा तु कथितस्तत्र नारदेन तथा शृणु&lt;br&gt;&#xA;यदाऽऽसीन्मानसं जन्म नारायणमुखोद्गतम्&lt;br&gt;&#xA;ब्रह्मणः पृथिवीपाल तदा नारायणस्स्वयम्&lt;br&gt;&#xA;तेन धर्मेण कृतवान्दैवं पित्र्यं च भारत&lt;br&gt;&#xA;फेनपा ऋषयश्चैव तं धर्मं प्रतिपेदिरे&lt;br&gt;&#xA;वैखानसाः फेनपेभ्यो तं धर्मं प्रतिपदिरे&lt;br&gt;&#xA;वैखानसेभ्यस्सोमस्तु ततस्सोऽन्तर्दधे पुनः&lt;br&gt;&#xA;यदाऽऽसीच्चाक्षुषं जन्म द्वितीयं ब्रह्मणो नृप&lt;br&gt;&#xA;यदा पितामहेनैष सोमाद्धर्मः प्रतिष्ठितः&lt;br&gt;&#xA;नारायणात्मकं धर्मं रुद्राय प्रददौ च सः&lt;br&gt;&#xA;ततो योगस्थितो रुद्रः पुरा कृतयुगे नृप&lt;br&gt;&#xA;वालखिल्यानृषीन्सर्वान्धर्ममेनमपाठयत्&lt;br&gt;&#xA;अन्तर्दधे ततो भूयस्तस्य देवस्य मायया&lt;br&gt;&#xA;तृतीयं ब्रह्मणो जन्म यदासीद्वाचिकं महत्&lt;br&gt;&#xA;तत्रैष धर्मस्सम्भूतस्स्वयं नारायणान्नृप&lt;br&gt;&#xA;सुपर्णो नाम तमृषिः प्राप्तवान्पुरुषोत्तमात्&lt;br&gt;&#xA;तपसैव सुतप्तेन दमेन नियमेन च&lt;br&gt;&#xA;त्रिः परिक्रान्तवानेनं सुपर्णो धर्ममुत्तमम्&lt;br&gt;&#xA;यस्मात्तस्माद्व्रतं ह्येतत्त्रिसौपर्णमिति स्मृतम्&lt;br&gt;&#xA;ऋग्वेदपाठे पठितं व्रतमेतद्धि दुश्चरम्&lt;br&gt;&#xA;सुपर्णाद्वाय्वधिगतो धर्म एष सनातनः&lt;br&gt;&#xA;वायुना द्विपदां श्रेष्ठ प्रथितो जगदायुषा&lt;br&gt;&#xA;वायोस्सकाशात्प्राप्तश्च ऋषिभिर्विघसाशिभिः&lt;br&gt;&#xA;तेभ्यो महोदधिश्चैनं प्राप्तवान्धर्ममुत्तमम्&lt;br&gt;&#xA;अन्तर्दधे ततो भूयो नारायणसमाहृतः&lt;br&gt;&#xA;यदा भूयश्श्रवणजं जन्म चासीन्महात्मनः&lt;br&gt;&#xA;ब्रह्मणः पुरुषव्याघ्र तत्तु कीर्तयतश्शृणु&lt;br&gt;&#xA;जगत्स्रष्टुमना देवो हरिर्नारायणस्स्वयम्&lt;br&gt;&#xA;चिन्तयामास पुरुषं जगत्सर्गकरं प्रभुम्&lt;br&gt;&#xA;तथा चिन्तयतस्तस्य कर्णाभ्यां पुरुषस्स्मृतः&lt;br&gt;&#xA;प्रजासर्गकरो ब्रह्मा तमुवाच जगत्पतिः&lt;br&gt;&#xA;श्रीभगवान्-&lt;br&gt;&#xA;सृज प्रजाः पुत्र सर्वा मुखतः पादतस्तथा&lt;br&gt;&#xA;तेन सर्वं कृतयुगं स्थापयस्व यथाविधि&lt;br&gt;&#xA;वैशम्पायनः-&lt;br&gt;&#xA;ततो ब्रह्मा नमश्चक्रे देवाय हरिमेधसे&lt;br&gt;&#xA;धर्मं चाग्र्यं स जग्राह सरहस्यं ससङ्ग्रहम्&lt;br&gt;&#xA;आरण्यकेन सहितं नारायणमुखोद्गतम्&lt;br&gt;&#xA;उपदिश्य ततो धर्मान्ब्रह्मणेऽमिततेजसे&lt;br&gt;&#xA;तं कार्तयुगधर्माणं निराशीःकर्मसञ्ज्ञितम्&lt;br&gt;&#xA;जगाम तमसः पारं यत्राव्यक्तं व्यवस्थितम्&lt;br&gt;&#xA;ततोऽथ वरदो देवो ब्रह्मा लोकपितामहः&lt;br&gt;&#xA;असृजत्स तदा देवान्कृत्स्नान्स्थावरजङ्गमान्&lt;br&gt;&#xA;ततः प्रावर्तत तदा आदौ कृतयुगं शुभम्&lt;br&gt;&#xA;ततो हि सात्त्वतो धर्मो व्याप्य लोकानवस्थितः&lt;br&gt;&#xA;तेनैवाथ स धर्मेण ब्रह्मा लोकविसर्गकृत्&lt;br&gt;&#xA;पूजयामास देवेशं हरिं नारायणं प्रभुम्&lt;br&gt;&#xA;धर्मप्रतिष्ठाहेतोश्च मनुं स्वारोचिषं ततः&lt;br&gt;&#xA;अध्यापयामास तदा लोकानां हितकाम्यया&lt;br&gt;&#xA;ततस्स्वारोचिषः पुत्रं स्वयं शङ्खपदं नृप&lt;br&gt;&#xA;अध्यापयत्पुराऽव्यग्रस्स च लोकपतिर्बभौ&lt;br&gt;&#xA;ततश्शङ्खपदश्चापि पुत्रमात्मजमौरसम्&lt;br&gt;&#xA;दिशापालं सुधन्वानमध्यापयत भारत&lt;br&gt;&#xA;ततश्चान्तर्गते भूयः प्राप्ते त्रेतायुगे पुनः&lt;br&gt;&#xA;नासत्ये जन्मनि पुरा ब्रह्मणः पार्थिवोत्तम&lt;br&gt;&#xA;धर्ममेतं स्वयं देवो हरिर्नारायणः प्रभुः&lt;br&gt;&#xA;सनत्कुमारो भगवांस्ततः प्राधीतवान्नृप&lt;br&gt;&#xA;उज्जगादारविन्दाक्षो ब्रह्मणः पश्यतस्तदा&lt;br&gt;&#xA;सनत्कुमारादपि च वीरणो वै प्रजापतिः&lt;br&gt;&#xA;कृतादौ कुरुशार्दूल धर्ममेतदधीतवान्&lt;br&gt;&#xA;वीरणश्चाप्यधीत्यैनं रौच्याय मनवे तदा&lt;br&gt;&#xA;रौच्यः पुत्राय शुद्धाय सुव्रताय सुमेधसे&lt;br&gt;&#xA;कुक्षिनाम्ने तं प्रददौ विमलाय च धर्मिणे&lt;br&gt;&#xA;ततस्त्वन्तर्दधे भूयो नारायणमुखोद्गतः&lt;br&gt;&#xA;अण्डजे जन्मनि ततो ब्रह्मणे हरिमेधसः&lt;br&gt;&#xA;एष धर्मस्समुद्भूतो नारायणमुखेऽधुना&lt;br&gt;&#xA;गृहीतो ब्रह्मणा राजन्प्रयुक्तश्च यथाविधि&lt;br&gt;&#xA;अध्यापिताश्च मुनयो नाम्ना बर्हिषदो नृप&lt;br&gt;&#xA;बर्हिषद्भ्यश्च सङ्क्रान्तं सामवेदान्तगं द्विजम्&lt;br&gt;&#xA;ज्येष्ठनाम्नाऽभिविख्यातं ज्येष्ठसामव्रतो हरिः&lt;br&gt;&#xA;ज्येष्ठश्चाप्यनुसङ्क्रान्तो राजानमविकम्पनम्&lt;br&gt;&#xA;अन्तर्दधे ततो राजन्नेष धर्मः प्रभो हरेः&lt;br&gt;&#xA;यदिदं सप्तमं जन्म पद्मजं ब्रह्मणो नृप&lt;br&gt;&#xA;तदैष धर्मः कथितस्स्वयं नारायणेन ह&lt;br&gt;&#xA;पितामहाय शुद्धाय युगादौ लोकधारिणे&lt;br&gt;&#xA;पितामहश्च दक्षाय धर्ममेतं पुरा ददौ&lt;br&gt;&#xA;ततो ज्येष्ठे तु दौहित्रे प्रादाद्दक्षो नृपोत्तम&lt;br&gt;&#xA;आदित्ये सवितुश्श्रेष्ठे विवस्वाञ्जगृहे ततः&lt;br&gt;&#xA;त्रेतायुगादौ च ततो विवस्वान्मनवे ददौ&lt;br&gt;&#xA;मनुश्च लोकभूत्यर्थं सुतायेक्ष्वाकवे ददौ&lt;br&gt;&#xA;इक्ष्वाकुणा च कथितो व्याप्य लोकानवस्थितः&lt;br&gt;&#xA;गमिष्यति क्षयान्ते च पुनर्नारायणं नृप&lt;br&gt;&#xA;यतीनां चापि यो धर्मः स ते पूर्वं नृपोत्तम&lt;br&gt;&#xA;कथितो हरिगीतासु समासविधिकल्पितः&lt;br&gt;&#xA;नारदेन सुसम्प्राप्तः सरहस्यस्ससङ्ग्रहः&lt;br&gt;&#xA;एष धर्मो जगन्नाथात्साक्षान्नारायणान्नृप&lt;br&gt;&#xA;एवमेष महान्धर्म आद्यो राजन्सनातनः&lt;br&gt;&#xA;दुर्विज्ञेयो दुष्करश्च सात्त्वतैर्धार्यते सदा&lt;br&gt;&#xA;धर्मज्ञानेन चानेन सुप्रयुक्तेन कर्मणा&lt;br&gt;&#xA;अहिंसाधर्मयुक्तेन प्रीयते हरिरीश्वरः&lt;br&gt;&#xA;एकव्यूहविभागो वा क्वचिद्द्विव्यूहसञ्ज्ञितः&lt;br&gt;&#xA;त्रिव्यूहश्चापि सङ्ख्यातश्चतुर्व्यूहश्च दृश्यते&lt;br&gt;&#xA;हरिरेव च क्षेत्रज्ञो निर्ममो निष्कलस्तथा&lt;br&gt;&#xA;जीवश्च सर्वभूतेषु पञ्चभूतगुणातिगः&lt;br&gt;&#xA;अतश्च प्रथितो राजन्पञ्चेन्द्रियसमीरणः&lt;br&gt;&#xA;एष लोकनिधिश्श्रीमानेष लोकविसर्गकृत्&lt;br&gt;&#xA;अकर्ता चैव कर्ता च कार्यं कारणमेव च&lt;br&gt;&#xA;यथेच्छति तथा राजन्क्रीडते हरिरव्ययः&lt;br&gt;&#xA;एवं स परमं ब्रह्म श्वेतचन्द्रसमोऽच्युतः&lt;br&gt;&#xA;यत्र चैकान्तिनो यान्ति नारायणपरायणाः&lt;br&gt;&#xA;तदेव केवलं स्थानं मुक्तानां परमं भवेत्&lt;br&gt;&#xA;एष एकान्तिधर्मस्ते कीर्तितो नृपसत्तम&lt;br&gt;&#xA;मया गुरुप्रसादेन दुर्विज्ञेयोऽकृतात्मभिः&lt;br&gt;&#xA;एवं स भगवान्व्यासो गुरुर्मम विशां पते&lt;br&gt;&#xA;कथयामास धर्मज्ञो धर्मराजे द्विजोत्तमः&lt;br&gt;&#xA;ऋषीणां सन्निधौ राजञ्शृण्वतोः कृष्णभीष्मयोः&lt;br&gt;&#xA;तस्याप्यकथयत्पूर्वं नारदस्सुमहातपाः&lt;br&gt;&#xA;जनमेजयः-&lt;br&gt;&#xA;एवं बहुविधं धर्मं प्रतिबुद्धैर्निषेवितम्&lt;br&gt;&#xA;न कुर्वन्ति कथं विप्रा आद्यं नानाव्रतेऽञ्चिताः&lt;br&gt;&#xA;एकान्तिनो हि पुरुषा बहवो दुर्लभा नृप&lt;br&gt;&#xA;यद्येकान्तिभिराकीर्णं जगत्स्यात्कुरुनन्दनः&lt;br&gt;&#xA;अहिंसकैरात्मविद्भिस्सर्वभूतहिते रतैः&lt;br&gt;&#xA;भवेत्कृतयुगप्राप्तिरीदृशैः कर्मवर्जितैः&lt;br&gt;&#xA;वैशम्पायनः-&lt;br&gt;&#xA;तिस्रः प्रकृतयो राजन्देहबन्धेषु निर्मिताः&lt;br&gt;&#xA;सात्त्विकी राजसी चैव तामसी चैव भारत&lt;br&gt;&#xA;देहबन्धेषु पुरुषः श्रेष्ठः कुरुकुलोद्वह&lt;br&gt;&#xA;सात्त्विकः पुरुषव्याघ्र भवेन्मोक्षार्थनिश्चयः&lt;br&gt;&#xA;अत्रापि स विजानाति पुरुषं ब्रह्मवर्तिनम्&lt;br&gt;&#xA;नारायणां परं मोक्षं ततो वै सात्विकस्स्मृतः&lt;br&gt;&#xA;मनीषितं च प्राप्नोति चिन्तयन्पुरुषोत्तमम्&lt;br&gt;&#xA;एकान्तभक्तस्सततं नारायणपरायणः&lt;br&gt;&#xA;मनीषिणो हि ये केचिद्यतयो मोक्षकाङ्क्षिणः&lt;br&gt;&#xA;तेषां वै च्छिन्नतृष्णानां योगक्षेमवहो हरिः&lt;br&gt;&#xA;जायमानं हि पुरुषं यं पश्येन्मधुसूदनः&lt;br&gt;&#xA;सात्त्विकस्स तु विज्ञेयो भवेन्मोक्षार्थचिन्तकः&lt;br&gt;&#xA;नारायणेन दृष्टश्च प्रतिबुद्धो भवेत्पुमान्&lt;br&gt;&#xA;एवमेष महाभाग प्रबुद्धादपि जायते&lt;br&gt;&#xA;साङ्ख्यतुल्यो हि भूपाल धर्म एकान्तिसेवितः&lt;br&gt;&#xA;नारायणात्मको मोक्षस्ततो याति परां गतिम्&lt;br&gt;&#xA;राजसी तामसी चैव जनितृप्रकृती स्मृते&lt;br&gt;&#xA;तदात्मकं हि पुरुषं जायमानं विशां पते&lt;br&gt;&#xA;प्रवृत्तिलक्षणैर्युक्तं नावेक्षति हरिस्स्वयम्&lt;br&gt;&#xA;पश्यत्येनं जायमानं ब्रह्मा रुद्रोऽथवा पुनः&lt;br&gt;&#xA;रजसा तपसा चैव मानसं समभिप्लुतम्&lt;br&gt;&#xA;कामं देवाश्च मुनयस्सत्त्वस्था नृपसत्तम&lt;br&gt;&#xA;हीनास्सत्त्वेन सूक्ष्मेण ततो वैकारिकास्स्मृताः&lt;br&gt;&#xA;जनमेजयः-&lt;br&gt;&#xA;कथं वैकारिको गच्छेत्पुरुषः पुरुषोत्तमम्&lt;br&gt;&#xA;वैशम्पायनः-&lt;br&gt;&#xA;सुसूक्ष्मतत्त्वसंयुक्तं संयुक्तं त्रिभिरक्षरैः&lt;br&gt;&#xA;पुरुषः पुरुषं गच्छेन्निष्क्रियं पञ्चविंशकम्&lt;br&gt;&#xA;एवमेकं साङ्ख्ययोगं वेदारण्यकमेव च&lt;br&gt;&#xA;परस्पराङ्गान्येतानि पाञ्चरात्रं च कथ्यते&lt;br&gt;&#xA;एष एकान्तिनां धर्मो नारायणपरात्मकः&lt;br&gt;&#xA;यथा समुद्रात्प्रसृता जलौघास्तमेव राजन्पुनराविशन्ति&lt;br&gt;&#xA;इमे जना ज्ञानमहाजलौघा नारायणं वै पुनराविशन्ति&lt;br&gt;&#xA;एष ते कथितो धर्मस्सात्वतोऽयं तु पाण्डव&lt;br&gt;&#xA;कुरुष्वैवं यथान्यायं यदि शक्तो हि भारत&lt;br&gt;&#xA;एवं हि स महाभागो नारदो गुरवे मम&lt;br&gt;&#xA;चेतनां यमिनामाह एकान्तगतिमव्ययाम्&lt;br&gt;&#xA;व्यासश्चाकथयत्प्रीत्या धर्मपुत्राय धीमते&lt;br&gt;&#xA;स एव तव धर्मोऽयमाख्यातः प्रसृतो गुरोः&lt;br&gt;&#xA;इत्थं हि दुष्करो धर्म एष पार्थिवसत्तम&lt;br&gt;&#xA;यथैव त्वं तथैवान्ये न भजन्तीह मोहिताः&lt;br&gt;&#xA;कृष्ण एव हि लोकानां भावनो मोहनस्तथा&lt;br&gt;&#xA;संहारकारकश्चैव कारणं च विशां पते&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/338/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/338/</guid>
      <description>&lt;p&gt;जनमेजयः-&lt;br&gt;&#xA;साख्यं योगः पाञ्चरात्रं वेदारण्यकमेव च&lt;br&gt;&#xA;ज्ञानान्येतानि ब्रह्मर्षे लोकेषु प्रचरन्ति हि&lt;br&gt;&#xA;किमेतान्येकनिष्ठानि पृथङ्निष्ठानि वा मुने&lt;br&gt;&#xA;प्रब्रूहि वै मया पृष्टः प्रवक्तॄंश्च यथाक्रमम्&lt;br&gt;&#xA;कथं वैकारिको गच्छेत्पुरुषः पुरुषोत्तमम्&lt;br&gt;&#xA;वदस्व त्वं मया पृष्टः प्रवृत्तिं च यथाक्रमम्&lt;br&gt;&#xA;वैशम्पायनः-&lt;br&gt;&#xA;जज्ञे बहुज्ञं परम ह्युदारं यं द्वीपमध्ये सुतमात्मवन्तम्&lt;br&gt;&#xA;पराशराद्गन्धवती महर्षिं तस्मै नमोऽज्ञानतमोनुदाय&lt;br&gt;&#xA;पितामहाद्यं प्रवदन्ति षष्ठं महर्षिमार्षेयविभूतियुक्तम्&lt;br&gt;&#xA;नारायणस्यांशजमेकपुत्रं द्वैपायनं वेदमहानिधानम्&lt;br&gt;&#xA;तमादिकाले सुमहाविभूतिर्नारायणो ब्रह्म महानिधानम्&lt;br&gt;&#xA;ससर्ज पुत्रार्थमुदारतेजा व्यासं महात्मानमजः पुराणम्&lt;br&gt;&#xA;जनमेजयः-&lt;br&gt;&#xA;तत्त्वेन कथितः पूर्वं सम्भवो द्विजसत्तम&lt;br&gt;&#xA;वसिष्ठस्य सुतश्शक्तिश्शक्तेः पुत्रः पराशरः&lt;br&gt;&#xA;पराशरस्य दायादः कृष्णद्वैपायनो मुनिः&lt;br&gt;&#xA;भूयो नारायणसुतं त्वमेवैनं प्रभाषसे&lt;br&gt;&#xA;किमेतत्पूर्वकं जन्म व्यासस्यामिततेजसः&lt;br&gt;&#xA;कथयस्वेह धर्मो वै जन्म नारायणोद्भवम्&lt;br&gt;&#xA;वैशम्पायनः-&lt;br&gt;&#xA;वेदार्थवेत्तुर्व्यासस्य धर्मिष्ठस्य तपोनिधेः&lt;br&gt;&#xA;गुरोर्मे ज्ञाननिष्ठस्य वासिष्ठस्य दयानिधेः&lt;br&gt;&#xA;कृत्वा भारतमाख्यानं तपश्श्रान्तस्य धीमतः&lt;br&gt;&#xA;शुश्रूषां तत्परा राजन्कृतवन्तो वयं तदा&lt;br&gt;&#xA;सुमन्तुर्जैमिनिश्चैव पैलश्च सुदृढव्रतः&lt;br&gt;&#xA;अहं चतुर्थश्शिष्यो वै शुको व्यासात्मजस्तथा&lt;br&gt;&#xA;एतैः परिवृतो व्यासश्शिष्यैः पञ्चभिरुत्तमैः&lt;br&gt;&#xA;शुशुभे हिमवत्पादे भूतैर्भूतपतिर्यथा&lt;br&gt;&#xA;वेदानावर्तयन्साङ्गान्भारतार्थांश्च सर्वशः&lt;br&gt;&#xA;तमेकमनसं दान्तं युक्ता वयमुपास्महे&lt;br&gt;&#xA;कथान्तरेऽथ कस्मिंश्चित्पृष्टोऽस्माभिर्द्विजोत्तमः&lt;br&gt;&#xA;वेदान्स भारतार्थांश्च जन्म नारायणात्तथा&lt;br&gt;&#xA;स पूर्वमुक्त्वा वेदार्थान्भारतार्थांश्च तत्त्ववित्&lt;br&gt;&#xA;नारायणादिदं जन्म व्याहर्तुमुपचक्रमे&lt;br&gt;&#xA;व्यासः-&lt;br&gt;&#xA;शृणुध्वमाख्यानवरमेतदाख्यानमुत्तमम्&lt;br&gt;&#xA;आदिकालोद्भवं विप्रास्तपसाऽधिगतं मया&lt;br&gt;&#xA;प्राप्ते प्रजाविसर्गे वै सप्तमे पद्मसम्भवे&lt;br&gt;&#xA;नारायणो महायोगी शभाशुभविवर्जितः&lt;br&gt;&#xA;ससृजे नाभिजं पुत्रं ब्रह्माणममितप्रभम्&lt;br&gt;&#xA;ततस्स प्रादुरभवदथैनं वाक्यमब्रवीत्&lt;br&gt;&#xA;श्रीभगवान्-&lt;br&gt;&#xA;मम त्वं नाभितो जातः प्रजासर्गकरः प्रभुः&lt;br&gt;&#xA;सृज प्रजास्त्वं विविधा ब्रह्मन्सजडपण्डिताः&lt;br&gt;&#xA;व्यासः-&lt;br&gt;&#xA;स एवमुक्तो विमुखश्चिन्ताव्याकुलमानसः&lt;br&gt;&#xA;प्रणम्य वरदं देवमुवाच हरिमीश्वरम्&lt;br&gt;&#xA;बद्धाञ्जलिपुटो बुद्धिरुपतस्थे हरिं प्रभुम्&lt;br&gt;&#xA;योगेन चैनां संयोज्य स्वयं नियुयुजे तदा&lt;br&gt;&#xA;स तामैश्वर्ययोगस्थां बुद्धिं शक्तिमतीं गतिम्&lt;br&gt;&#xA;उवाच वचनं देवो बुद्धिं वै प्रभुरव्ययः&lt;br&gt;&#xA;ब्रह्माणं प्रविशस्वेति लोकसृष्ट्यर्थसिद्धये&lt;br&gt;&#xA;ततस्तमीश्वरादिष्टा बुद्धिः क्षिप्रं विवेश ह&lt;br&gt;&#xA;अथैनं बुद्धिसंयुक्तं पुनस्स ददृशे हरिः&lt;br&gt;&#xA;भूयश्चैनं वचः प्राह सृजेमा विविधाः प्रजाः&lt;br&gt;&#xA;बाढमित्येव कृत्वाऽसौ यथाऽऽज्ञां शिरसा हरेः&lt;br&gt;&#xA;तथाऽकरोच्च धर्मात्मा ब्रह्मा लोकपितामहः&lt;br&gt;&#xA;एवमुक्त्वा स भगवांस्तत्रैवान्तरधायत&lt;br&gt;&#xA;प्राप चैव मुहूर्तेन स्वं स्थानं देवसञ्ज्ञितम्&lt;br&gt;&#xA;तां चैव प्रकृतिं प्राप्य एकीभावगतोऽभवत्&lt;br&gt;&#xA;अथास्य बुद्धिरभवत्पुनरन्या तदा किल&lt;br&gt;&#xA;श्रीभगवान्-&lt;br&gt;&#xA;सृष्टाः इमाः प्रजास्सर्वा ब्रह्मणा परमेष्ठिना&lt;br&gt;&#xA;दैत्यदानवगन्धर्वयक्षोरगसमाकुला&lt;br&gt;&#xA;जाता चैवं वसुमती भाराक्रान्ता तपस्विनी&lt;br&gt;&#xA;बहवो बलिनः पृथ्व्यां दैत्यराक्षसदानवाः&lt;br&gt;&#xA;भविष्यन्ति तपोयुक्ता वरान्प्राप्स्यन्ति चोत्तमान्&lt;br&gt;&#xA;अवश्यमेव तैस्सर्वैर्वरदानेन दर्पितैः&lt;br&gt;&#xA;बाधितव्यास्सुरगणा ऋषयश्च तपोधनाः&lt;br&gt;&#xA;तत्र न्याय्यमिदं कर्तुं भारावतरणं मया&lt;br&gt;&#xA;अथ नानासमुद्भूतैर्वसुधायां यथाक्रमम्&lt;br&gt;&#xA;निग्रहेण च पापानां साधूनां प्रग्रहेण च&lt;br&gt;&#xA;इयं तपस्विनी धारा धारयिष्यति मेदिनीम्&lt;br&gt;&#xA;मया ह्येषा हि ध्रियते पातालस्थेन भोगिना&lt;br&gt;&#xA;मया धृता धारयति जगद्धि सचराचरम्&lt;br&gt;&#xA;तस्मात्पृथ्व्याः परित्राणं करिष्ये सम्भवं गतः&lt;br&gt;&#xA;एते मया निहन्तव्या दुर्विनीतास्सुरारयः&lt;br&gt;&#xA;व्यासः-&lt;br&gt;&#xA;एवं सञ्चिन्तयित्वा तु भगवान्मधुसूदनः&lt;br&gt;&#xA;रुपाण्यनेकान्यसृजत्प्रादुर्भावानि भारत&lt;br&gt;&#xA;वाराहं नारसिंहं च वामनं मानुषं तथा&lt;br&gt;&#xA;अथ भूयो जगत्स्रष्टा गोशब्देनानुनादयन्&lt;br&gt;&#xA;सरस्वतीमुच्चचार तत्र सारस्वतोऽभवत्&lt;br&gt;&#xA;अवान्तरतपा नाम सुतो वाक्सम्भवो विभोः&lt;br&gt;&#xA;भूतभव्यभविष्यज्ञस्सत्यवादी दृढव्रतः&lt;br&gt;&#xA;तमुवाच नतं मूर्ध्ना देवानामादिरव्ययः&lt;br&gt;&#xA;श्रीभगवान्-&lt;br&gt;&#xA;वेदाख्याने श्रुतिः कार्या त्वया मतिमतां वर&lt;br&gt;&#xA;व्यासः-&lt;br&gt;&#xA;तस्मात्कुरु यथाज्ञप्तं ममैतद्वचनं मुने&lt;br&gt;&#xA;स्वेन भिन्नास्तदा वेदा मनोस्स्वायम्भुवेऽन्तरे&lt;br&gt;&#xA;ततस्तुतोष भगवान्हरिस्तेनास्य कर्मणा&lt;br&gt;&#xA;श्रीभगवान्-&lt;br&gt;&#xA;मन्वन्तरेषु पुत्र त्वमेवं लोकप्रवर्तकः&lt;br&gt;&#xA;भविष्यस्यचलो ब्रह्मन्नप्रधृष्यश्च नित्यशः&lt;br&gt;&#xA;पुनस्तिष्ये च सम्प्राप्ते कुरवो नाम नामतः&lt;br&gt;&#xA;भविष्यन्ति महात्मानो राजानः प्रथिता भुवि&lt;br&gt;&#xA;तेषां तव प्रसूतानां कुलभेदो भविष्यति&lt;br&gt;&#xA;परस्परविनाशार्थं त्वामृते द्विजसत्तम&lt;br&gt;&#xA;तत्राप्यनेकधा भेदात्वेदव्यासेति सञ्ज्ञितः&lt;br&gt;&#xA;कृष्णे युगे च सम्प्राप्ते कृष्णवर्णो भविष्यसि&lt;br&gt;&#xA;धर्माणां विविधानां च कर्ता ज्ञानकरस्तथा&lt;br&gt;&#xA;भविष्यसि तपोयुक्तो न च रागाद्विमोक्ष्यसे&lt;br&gt;&#xA;वीतरागश्च पुत्रस्ते परमात्मा भविष्यति&lt;br&gt;&#xA;महेश्वरप्रसादेन नैतद्वचनमन्यथा&lt;br&gt;&#xA;यं मानसं वै प्रवदन्ति पुत्रं पितामहस्योत्तमबुद्धियुक्तम्&lt;br&gt;&#xA;वसिष्ठमुग्रं  तपसो निधानं यश्चापि सूर्यं ह्यतिरिच्य भाति&lt;br&gt;&#xA;जातो हि तस्यान्वय एष विप्रः पराशरो नाम महाप्रभावः&lt;br&gt;&#xA;पिता स ते वेदनिधिर्वरिष्ठो महामना वै तपसां निवासः&lt;br&gt;&#xA;कानीनगर्भः पितृकन्यकायास्तस्मादृषेस्त्वं भविता च विप्रः&lt;br&gt;&#xA;भूतभव्यभविष्याणां ज्ञानानां वेत्स्यसे गतिम्&lt;br&gt;&#xA;ये ह्यतिक्रान्तगाः पूर्वं सहस्रयुगपर्ययाः&lt;br&gt;&#xA;तांश्च सर्वान्मयोद्दिष्टो द्रक्ष्यसे नात्र संशयः&lt;br&gt;&#xA;पुनर्द्रक्ष्यसि चानेकान्सहस्रयुगपर्ययान्&lt;br&gt;&#xA;अनादिनिधनान्लोके चक्रवत्वं महामुने&lt;br&gt;&#xA;महेश्वरप्रसादेन नैतद्वचनमन्यथा&lt;br&gt;&#xA;शनैश्चरस्सूर्यपुत्रो भविष्यति मनुर्महान्&lt;br&gt;&#xA;तस्मिन्मन्वन्तरे चैव मन्वादिगणपूर्वकः&lt;br&gt;&#xA;त्वमेव भविता वत्स मत्प्रसादान्न संशयः&lt;br&gt;&#xA;व्यासः-&lt;br&gt;&#xA;एवं सारस्वतमृषिमवान्तरतपां तथा&lt;br&gt;&#xA;उक्त्वा वचनमीशानस्साधयस्वेत्यथाब्रवीत्&lt;br&gt;&#xA;सोऽहं तस्य प्रसादेन देवस्य हरिमेधसः&lt;br&gt;&#xA;अवान्तरतपात्मानमहं जातोऽऽज्ञया हरेः&lt;br&gt;&#xA;पुनश्च जातो विख्यातो वसिष्ठकुलनन्दनः&lt;br&gt;&#xA;तदेतत्कथितं जन्म मया पूर्वकमात्मनः&lt;br&gt;&#xA;नारायणप्रसादेन तदा नारायणांशजम्&lt;br&gt;&#xA;मया हि सुमहत्तप्तं तपः परमदारुणम्&lt;br&gt;&#xA;पुरा मतिमतां श्रेष्ठाः परमेण समाधिना&lt;br&gt;&#xA;एतद्वः कथितं सर्वं यन्मां पृच्छत पुत्रकाः&lt;br&gt;&#xA;पूर्वजन्म भविष्यच्च भक्तानां स्नेहतो मया&lt;br&gt;&#xA;वैशम्पायनः-&lt;br&gt;&#xA;एष ते कथितः पूर्वस्सम्भवोऽस्मद्गुरोर्नृप&lt;br&gt;&#xA;व्यासस्याक्लिष्टमनसो यथा पृष्टं पुनश्शृणु&lt;br&gt;&#xA;साङ्ख्यं योगः पाञ्चरात्रं वेदाः पाशुपतं तथा&lt;br&gt;&#xA;ज्ञानान्येतानि राजर्षे विद्धि नानामतानि वै&lt;br&gt;&#xA;साङ्ख्यस्य वक्ता कपिलः परमर्षिस्स उच्यते&lt;br&gt;&#xA;हिरण्यगर्भो योगस्य वेत्ता नान्यः पुरातनः&lt;br&gt;&#xA;अवान्तरतपा नाम वेदाचार्यस्स उच्यते&lt;br&gt;&#xA;प्राचीनगर्भं तमृषिं प्रवदन्तीह केचन&lt;br&gt;&#xA;उमापतिः पशुपतिश्श्रीकण्ठो ब्रह्मणस्सुतः&lt;br&gt;&#xA;उक्तवानिदमव्यग्रो ज्ञानं पाशुपतं शिवः&lt;br&gt;&#xA;पाञ्चरात्रस्य कृत्स्नस्य वक्ता तु भगवान्स्वयम्&lt;br&gt;&#xA;सर्वेषु च नृपश्रेष्ठ ज्ञानेष्वेतेषु दृश्यते&lt;br&gt;&#xA;यथागमं यथाज्ञानं निष्ठा नारायणः प्रभुः&lt;br&gt;&#xA;न चैनमभिजानन्ति तमोभूता विशां पते&lt;br&gt;&#xA;तमेव शास्त्रकर्तारं प्रवदन्ति मनीषिणः&lt;br&gt;&#xA;निष्ठां नारायणमृषिं नान्योऽस्तीति च वादिनः&lt;br&gt;&#xA;निस्संशयेषु सर्वेषु नित्यं वसति वै हरिः&lt;br&gt;&#xA;ससंशयान्हेतुबलानध्यावसति माधवः&lt;br&gt;&#xA;पाञ्चरात्रविदो ये तु यथाक्रमपरा नृप&lt;br&gt;&#xA;एकान्तभावोपगतास्ते हरिं प्रविशन्ति वै&lt;br&gt;&#xA;साङ्ख्यं च योगं च सनातने द्वे वेदाश्च सर्वे निखिलेन राजन्&lt;br&gt;&#xA;जनमेजयः-&lt;br&gt;&#xA;बहवः पुरुषा ब्रह्मन्नुताहो एक एव तु&lt;br&gt;&#xA;को ह्यत्र पुरुषश्श्रेष्ठः को वा योनिरिहोच्यते&lt;br&gt;&#xA;वैशम्पायनः-&lt;br&gt;&#xA;नमस्कृत्वा तु गुरवे व्यासायामिततेजसे&lt;br&gt;&#xA;तपोनित्याय वन्द्याय पराय परमर्षये&lt;br&gt;&#xA;बहूनां पुरुषाणां च यथैका योनिरुच्यते&lt;br&gt;&#xA;तथा तं पुरुषं विश्वमाख्यास्यामि गुणातिगम्&lt;br&gt;&#xA;बहवः पुरुषा लोके साङ्ख्ययोगविचारिणः&lt;br&gt;&#xA;नैकमिच्छन्ति पुरुषमेकं कुरुकुलोद्वह&lt;br&gt;&#xA;इदं पुरुषसूक्तं हि सर्ववेदेषु पठ्यते&lt;br&gt;&#xA;ऋतं सत्यं च प्रख्यातमृषिसिंहेन चिन्तितम्&lt;br&gt;&#xA;उत्सर्गेणापवादेन ऋषिभिः कपिलादिभिः&lt;br&gt;&#xA;अध्यात्मचिन्तामाश्रित्य शास्त्राण्युक्तानि भारत&lt;br&gt;&#xA;समासतस्तु तद्व्यासः पुरुषैकाग्र्यमुक्तवान्&lt;br&gt;&#xA;तत्तेऽहं सम्प्रवक्ष्यामि प्रसादादमितौजसः&lt;br&gt;&#xA;अत्राप्युदाहरन्तीममितिहासं पुरातनम्&lt;br&gt;&#xA;ब्रह्मणा सह संवादं त्र्यम्बकस्य विशां पते&lt;br&gt;&#xA;क्षीरोदस्य समुद्रस्य मध्ये हाटकसप्रभे&lt;br&gt;&#xA;वैजयन्त इति ख्यातः पर्वतः परमो नृप&lt;br&gt;&#xA;तत्राध्यात्मगतिं देव एकान्ते प्रविचिन्तयन्&lt;br&gt;&#xA;वैराजसदनान्नित्यं वैजयन्तं निषेवते&lt;br&gt;&#xA;अथ तत्राऽऽसतस्तस्य चतुर्वक्त्रस्य धीमतः&lt;br&gt;&#xA;ललाटप्रभवः पुत्रश्शिव आगाद्यदृच्छया&lt;br&gt;&#xA;अंशांशेनैव योगीशः पुरा त्रिनयनः प्रभुः&lt;br&gt;&#xA;ततः खान्निपपाताशु धरणीधरमूर्धनि&lt;br&gt;&#xA;अग्रतश्चाभवद्भीतो ववन्दे चापि पादयोः&lt;br&gt;&#xA;तं पादयोर्निपतितं स्पृष्ट्वा सव्येन पाणिना&lt;br&gt;&#xA;अत्थापयामास तदा प्रभुरेकः प्रजापतिः&lt;br&gt;&#xA;उवाच चैनं भगवांश्चिरस्यागतमात्मजम्&lt;br&gt;&#xA;पितामहः-&lt;br&gt;&#xA;स्वागतं ते महाबाहो दिष्ट्या प्राप्तोऽसि मेऽन्तिकम्&lt;br&gt;&#xA;कच्चित्ते कुशलं पुत्र स्वाध्यायतपसोस्सदा&lt;br&gt;&#xA;नित्यमुग्रतपा हि त्वं ततः पृच्छामि ते तपः&lt;br&gt;&#xA;रुद्रः-&lt;br&gt;&#xA;त्वत्प्रसादेन भगवन्स्वाध्यायतपसोर्मम&lt;br&gt;&#xA;कुशलं चाव्ययं चैव सर्वस्य जगतस्तथा&lt;br&gt;&#xA;चिराद्दृष्टोऽसि भगवन्वैराजभवने मया&lt;br&gt;&#xA;ततोऽहं पर्वतं प्राप्तस्त्विमं त्वत्पादसेवितम्&lt;br&gt;&#xA;कौतूहलं चापि हि मे एकान्तगमनेन वै&lt;br&gt;&#xA;नैतत्कारणमल्पं हि भविष्यति पितामह&lt;br&gt;&#xA;किं नु तत्सदनं श्रेष्ठं क्षुत्पिपासाविवर्जितम्&lt;br&gt;&#xA;सुरासुरैरध्युषितमृषिभिश्चामितप्रभैः&lt;br&gt;&#xA;गन्धर्वैरप्सरोभिश्च सततं सन्निषेवितम्&lt;br&gt;&#xA;उत्सृज्यैनं गिरिवरमेकान्तं प्राप्तवानसि&lt;br&gt;&#xA;ब्रह्मा-&lt;br&gt;&#xA;वैजयन्तो गिरिवरः सततं सेव्यते मया&lt;br&gt;&#xA;अत्रैकाग्रेण मनसा पुरुषश्चिन्त्यते विराट्&lt;br&gt;&#xA;रुद्रः-&lt;br&gt;&#xA;बहवः पुरुषा ब्रह्मंस्त्वया सृष्टास्स्वयम्भुवा&lt;br&gt;&#xA;सृज्यन्ते चापरे ब्रह्मन्स परः पुरुषो विराट्&lt;br&gt;&#xA;यो ह्यसौ चिन्त्यते ब्रह्मंस्त्वयैकः पुरुषोत्तमः&lt;br&gt;&#xA;एतन्मे संशयं छिन्धि महत्कौतूहलं हि मे&lt;br&gt;&#xA;ब्रह्मा-&lt;br&gt;&#xA;बहवः पुरुषाः पुत्र ये त्वया समुदाहृताः&lt;br&gt;&#xA;एवमेतदतिक्रान्तं द्रष्टव्यं नैवमित्यपि&lt;br&gt;&#xA;आधारत्वं प्रवक्ष्यामि एकस्य पुरुषस्य वै&lt;br&gt;&#xA;बहूनां पुरुषाणां स यथैका योनिरुच्यते&lt;br&gt;&#xA;तथा तं पुरुषं विश्वं आख्यास्यामि गुणातिगम्&lt;br&gt;&#xA;निर्गुणं निर्गुणा भूत्वा प्रविशन्ति सनातनम्&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/12/339/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/12/339/</guid>
      <description>&lt;p&gt;ब्रह्मा-&lt;br&gt;&#xA;शृणु पुत्र यथा ह्येकः पुरुषश्शाश्वतोऽव्ययः&lt;br&gt;&#xA;अक्षयश्चाप्रमेयश्च सर्वगश्च निरुच्यते&lt;br&gt;&#xA;न स शक्यस्त्वया द्रष्टुं मयाऽन्यैर्वाऽपि सत्तम&lt;br&gt;&#xA;सगुणो निर्गुणो विश्वो ज्ञानदृश्यो ह्यसौ स्मृतः&lt;br&gt;&#xA;अशरीरश्शरीरेषु सर्वेषु निवसत्यसौ&lt;br&gt;&#xA;वसन्नपि शरीरेषु न स लिप्यति कर्मभिः&lt;br&gt;&#xA;ममान्तरात्मा तव च ये चान्ये देहसञ्ज्ञिताः&lt;br&gt;&#xA;सर्वेषां साक्षिभूतो हि न ग्राह्यः केनचित्क्वचित्&lt;br&gt;&#xA;विश्वमूर्धा विश्वभुजो विश्वपादाक्षिनासिकः&lt;br&gt;&#xA;एकश्चरति क्षेत्रेषु स्वैरचारी यथासुखम्&lt;br&gt;&#xA;क्षेत्राणि स शरीराणि बीजवन्ति शुभाशुभे&lt;br&gt;&#xA;तानि वेत्ति स योगात्मा ततः क्षेत्रज्ञ उच्यते&lt;br&gt;&#xA;नागतिर्न गतिस्तस्य ज्ञेया भूतेन केनचित्&lt;br&gt;&#xA;साङ्ख्येन विधिना चैव योगेन च यथाक्रमम्&lt;br&gt;&#xA;चिन्तयामि गतिं तस्य न गतिं वेद्मि चोत्तमाम्&lt;br&gt;&#xA;यथाज्ञानं तु वक्ष्यामि पुरुषं हि सनातनम्&lt;br&gt;&#xA;तस्यैकत्वं महत्त्वं हि स चैकः पुरुषस्स्मृतः&lt;br&gt;&#xA;महापुरुषशब्दं स बिभर्त्येकस्सनातनः&lt;br&gt;&#xA;एको हुताशो बहुधा समिद्धः एकस्सूर्यस्तपतां योनिरेकः&lt;br&gt;&#xA;एको वायुर्बहुधा वाति लोके महोदधिश्चाम्भसां योनिरेकः&lt;br&gt;&#xA;पुरुषश्चैको निर्गुणो विश्वरूपस्तं निर्गुणं पुरुषं चाविशन्ति&lt;br&gt;&#xA;एतैस्समस्तैर्ऋषिभिर्निरुक्तो नारायणो विश्वमिदं पुराणः&lt;br&gt;&#xA;शुभाशुभं कर्म समीरितं यत्प्रवर्तितस्सरव्लोकेषु कश्चित्&lt;br&gt;&#xA;तस्मादृषेस्तद्भवतीति विद्याद्दिव्यन्तरिक्षे भुवि चाप्सु चापि&lt;br&gt;&#xA;हित्वा गुणमयं सर्वं कर्म हित्वा शुभाशुभम्&lt;br&gt;&#xA;उभे सत्यानृते त्यक्त्वा एवं भवति निर्गुणः&lt;br&gt;&#xA;अचिन्त्यं चामितं ज्ञात्वा भावसूक्ष्मं चतुष्टयम्&lt;br&gt;&#xA;विचिन्वन्योऽनया युक्तस्स गच्छेत्पुरुषं प्रभुम्&lt;br&gt;&#xA;एकं हि परमात्मानं केचिदिच्छन्ति पण्डिताः&lt;br&gt;&#xA;एकाध्यात्मं तथाऽऽत्मानं परमध्यात्मचिन्तकाः&lt;br&gt;&#xA;तत्र यः परमात्मा हि स नित्यो निर्गुणस्स्मृतः&lt;br&gt;&#xA;स हि नारायणो ज्ञेयस्सर्वात्मा पुरुषो हि सः&lt;br&gt;&#xA;न लिप्यते कुतश्चापि पद्मपत्रमिवाम्भसा&lt;br&gt;&#xA;कर्मात्मा त्वपरो योऽसौ मोक्षबन्धैस्स युज्यते&lt;br&gt;&#xA;ससप्तदशकेनापि राशिना युज्यते च सः&lt;br&gt;&#xA;एवं बहुविधः प्रोक्तः पुरुषस्ते यथाक्रमम्&lt;br&gt;&#xA;यत्तत्कृत्स्नं लोकतन्त्रस्य धाम वेद्यं परं बोधनीयं च बोध्यम्&lt;br&gt;&#xA;मन्त्रा मन्यं प्राशिता प्राशनीयं घ्राता घ्रेयं स्पर्शिता स्पर्शनीयम्&lt;br&gt;&#xA;द्रष्टा दृश्यं श्राविता श्रावणीयं ज्ञाता ज्ञेयं सगुणं निर्गुणं च&lt;br&gt;&#xA;यद्वै प्रोक्तं गुणसाम्यं प्रधानं नित्यं चैतच्छाश्वतं चाव्ययं च&lt;br&gt;&#xA;धत्ते सूतं धातुराद्यं प्रधानं तं वै विप्राः प्रवदन्तेऽनिरुद्धम्&lt;br&gt;&#xA;यद्वै लोके वैदिकं कर्म साधु आशीर्युक्तं तद्धि तस्योपभोग्यम्&lt;br&gt;&#xA;देवास्सर्वे मनुयस्साधु शान्तास्तं प्राहुश्श्रेयो यज्ञभागैर्यजन्ते&lt;br&gt;&#xA;अहं ब्रह्मजानां प्रजानामिहाद्यस्तस्माज्जातस्त्वं च मत्तः प्रसूतः&lt;br&gt;&#xA;मत्तो जगज्जङ्गमं स्थावरं च सर्वे वेदास्सरहस्याश्च पुत्र&lt;br&gt;&#xA;सर्वेऽपि भक्ताः पुरुषास्स क्रीडति यथेच्छति&lt;br&gt;&#xA;एवं स एव भगवान्स्वेन ज्ञानेन बोधयत्&lt;br&gt;&#xA;तदेतत्कथितं पुत्र यथावदनुपृच्छतः&lt;br&gt;&#xA;साङ्ख्यज्ञाने तथा योगे यथावदनुवर्णितम्&lt;/p&gt;</description>
    </item>
  </channel>
</rss>
