<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;०१ on महाभारते विश्वासटिप्पन्यः</title>
    <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/</link>
    <description>Recent content in &#43;०१ on महाभारते विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/mahAbhAratam/vyAsaH/shAstri-vAvilla/maNipAl/01/index.xml" rel="self" type="application/rss+xml" />
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/001/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/001/</guid>
      <description>&lt;p&gt;नारायणं नमस्कृत्य नरं चैव नरोत्तमम् ।&lt;br&gt;&#xA;देवीं सरस्वतीं चैव ततो जयमुदीरयेत् ॥&lt;br&gt;&#xA;श्री रोमहर्षणपुत्र उग्रश्रवाः सूतः पौराणिको नैमिशारण्ये शौनकस्य कुलपतेर्द्वादशवार्षिके सत्रे वर्तमाने ।&lt;br&gt;&#xA;समासीनानभ्यगच्छद् ब्रह्मर्षीन् संशितव्रतान् ।&lt;br&gt;&#xA;विनयावनतो भूत्वा कदाचित् सूतनन्दनः ॥&lt;br&gt;&#xA;शौनकप्रमुखाः सर्वे नैमिशारण्यवासिनः ।&lt;br&gt;&#xA;चित्राः श्रोतुं कथास्तत्र परिवव्रुः समन्ततः॥&lt;br&gt;&#xA;अभिवाद्य मुनींस्तांस्तु सर्वानेव कृताञ्जलिः ।&lt;br&gt;&#xA;अपृच्छत् स तपोवृद्धिं सद्भिश्चैवाभिनन्दितः ॥&lt;br&gt;&#xA;अथ तेषूपविष्टेषु सर्वेष्वेव तपस्विषु ।&lt;br&gt;&#xA;निर्दिष्टमासनं भेजे विनयाद्रौमहर्षणिः ॥&lt;br&gt;&#xA;सुखासीनं ततस्तं तु विश्रान्तमुपलक्ष्य च ।&lt;br&gt;&#xA;अथापृच्छदृषिश्रेष्ठः सम्यक् प्रस्तावयन् कथाः ॥&lt;br&gt;&#xA;कुत आगम्यते सौते क्व वायं विहृतस्त्वया ।&lt;br&gt;&#xA;कालः कमलपत्राक्ष शंसैतत् पृच्छतो मम ॥&lt;br&gt;&#xA;सूतः-&lt;br&gt;&#xA;जनमेजयस्य राजर्षेः सर्पसत्रे महात्मनः ।&lt;br&gt;&#xA;समीपे पार्थिवेन्द्रस्य सम्यक् पारिक्षितस्य च ॥&lt;br&gt;&#xA;कृष्णद्वैपायनप्रोक्ताः सुपुण्या विविधाः कथाः ।&lt;br&gt;&#xA;कथिताश्चापि विधिवद् या वैशम्पायनेन च ॥&lt;br&gt;&#xA;श्रुत्वाहं ता विचित्रार्था महाभारतसंश्रिताः ।&lt;br&gt;&#xA;बहूनि सम्परिक्रम्य तीर्थान्यायतनानि च ॥&lt;br&gt;&#xA;समन्तपञ्चकं नाम पुण्यं द्विजनिषेवितम् ।&lt;br&gt;&#xA;गतवानस्मि तं देशं युद्धं यत्राभवत्पुरा ॥&lt;br&gt;&#xA;पाण्डवानां कुरूणां च सर्वेषां महीक्षिताम् ।&lt;br&gt;&#xA;दिदृक्षुरागतस्तस्मात् समीपं भवतामिह ॥&lt;br&gt;&#xA;आयुष्मन्तः सर्व एव ब्रह्मभूता हि मे मताः ।&lt;br&gt;&#xA;अस्मिन्यज्ञे महाभागाः सूर्यपावकवर्चसः ॥&lt;br&gt;&#xA;कृतकृत्याश्च शुचयः कृतजप्या हुताग्नयः ।&lt;br&gt;&#xA;भवन्त आगताः स्वस्था ब्रवीमि किमहं द्विजाः ॥&lt;br&gt;&#xA;पुराणसंहिताः पुण्याः कथा वा सम्मतिं श्रिताः ।&lt;br&gt;&#xA;इतिवृत्तं नरेन्द्राणामृषीणां च महात्मनाम् ॥&lt;br&gt;&#xA;ऋषयः-&lt;br&gt;&#xA;द्वैपायनेन यत्प्रोक्तं पुराणं परमर्षिणा ।&lt;br&gt;&#xA;सुरैर्ब्रह्मर्षिभिश्चैव श्रुत्वा यदभिपूजितम् ॥&lt;br&gt;&#xA;तस्याख्यानवरिष्ठस्य विचित्रपदपर्वणः ।&lt;br&gt;&#xA;सूक्ष्मार्थन्याययुक्तस्य वेदार्थैर्भूषितस्य च ॥&lt;br&gt;&#xA;भारतस्येतिहासस्य पुण्यग्रन्थार्थसंयुताम् ।&lt;br&gt;&#xA;संस्कारोपगतां ब्राह्मीं नानाशास्त्रोपबृंहिताम् ॥&lt;br&gt;&#xA;जनमेजयस्य यां राज्ञो वैशम्पायन उक्तवान् ।&lt;br&gt;&#xA;यथावत् स मुनिः पृष्टः सत्रे द्वैपायनाज्ञया ॥&lt;br&gt;&#xA;वेदैश्चतुर्भिः सहितां व्यासस्याद्भुतकर्मणः ।&lt;br&gt;&#xA;संहितां श्रोतुमिच्छामो धर्म्यां पापभयापहाम् ॥&lt;br&gt;&#xA;सूृतः-&lt;br&gt;&#xA;आद्यं पुरुषमीशानं पुरुहूतं पुरुष्टुतम् ।&lt;br&gt;&#xA;ऋतमेकाक्षरं ब्रह्म व्यक्ताव्यक्तं सनातनम् ॥&lt;br&gt;&#xA;नमस्कृत्य हृषीकेशं चराचरगुरुं हरिम् ।&lt;br&gt;&#xA;महर्षेः सर्वलोकेषु पूजितस्य महात्मनः ॥&lt;br&gt;&#xA;प्रवक्ष्यामि मतं कृत्स्नं व्यासस्यामिततेजसः।&lt;br&gt;&#xA;आचख्युः कवयः केचित् सम्प्रत्याचक्षते परे ॥&lt;br&gt;&#xA;आख्यास्यन्ति तथैवान्य इतिहासमिमं भुवि ।&lt;br&gt;&#xA;एताद्वि त्रिषु लोकेषु महज्ज्ञानं प्रतिष्ठितम् ॥&lt;br&gt;&#xA;विस्तरैश्च समासैश्च साध्यते यद्द्विजातिभिः ।&lt;br&gt;&#xA;अलङ्कृतैः शुभैः शब्दैः समयैर्दिव्यमानुषैः ॥&lt;br&gt;&#xA;छन्दोवृत्तैश्च विविधैरन्वितं विदुषां प्रियम् ।&lt;br&gt;&#xA;तपसा ब्रह्मचर्येण व्यस्य वेदं सनातनम् ॥&lt;br&gt;&#xA;इतिहासमिमं चक्रे पुण्यं सत्यवतीसुतः ।&lt;br&gt;&#xA;पुण्ये हिमवतः पादे मेध्ये गिरिगुहालये ॥&lt;br&gt;&#xA;विशोध्य देहं धर्मात्मा दर्भसंस्तरमाश्रितः ।&lt;br&gt;&#xA;शुचिः सनियमो व्यासः शान्तात्मा तपसि स्थितः ॥&lt;br&gt;&#xA;भारतस्येतिहासस्य धर्मेणान्वीक्ष्य तां गतिम् ।&lt;br&gt;&#xA;प्रविश्य योगं ज्ञानेन सोऽपश्यत् सर्वमन्ततः ॥&lt;br&gt;&#xA;निष्प्रभेऽस्मिन्निरालोके सर्वतस्तमसावृते ।&lt;br&gt;&#xA;ब्राह्ममण्डमभूदेकं प्रजानां बीज मक्षयम् ॥&lt;br&gt;&#xA;युगस्यादिनिमित्तं तन् महद्दिव्यं प्रचक्षते ।&lt;br&gt;&#xA;यस्मिंस्तच्छ्रूयते नित्यं ज्योतिर्ब्रह्म सनातनम् ॥&lt;br&gt;&#xA;अद्भुतं चाप्यजातं च सर्वतः समतां गतम् ।&lt;br&gt;&#xA;अव्यक्तं कारणं सूक्ष्मं यत्तत्सदसदात्मकम् ॥&lt;br&gt;&#xA;यस्मिन् पितामहो जज्ञे प्रभुरेकः प्रजापतिः ।&lt;br&gt;&#xA;ब्रह्मा सुरगुरुः स्थाणुर्मनुश्च परमेष्ठिजः ॥&lt;br&gt;&#xA;प्राचेतसस्तथा दक्षो दक्षपुत्राश्च सप्त ये ।&lt;br&gt;&#xA;ततः प्रजानां पतयः प्राभवन्नेकविंशतिः ॥&lt;br&gt;&#xA;पुरुषश्चाप्रमेयात्मा यं सर्वऋषयो विदुः ।&lt;br&gt;&#xA;विश्वेदेवास्तथादित्या वसवोऽथाश्विनावपि ॥&lt;br&gt;&#xA;यक्षाः साध्याः पिशाचाश्च गुह्यकाः पितरस्तथा ।&lt;br&gt;&#xA;सप्तर्षयश्च विद्वांसः शिष्टा ब्रह्मर्षयस्तथा॥&lt;br&gt;&#xA;राजर्षयश्च बहवः सम्भूता भूरितेजसः ।&lt;br&gt;&#xA;तथा द्यौः पृथिवी वायुरन्तरिक्षं दिशस्तथा ॥&lt;br&gt;&#xA;संवत्सरस्ततो मासाः पक्षाहोरात्रयः क्रमात् ।&lt;br&gt;&#xA;यच्चान्यदपि तत्सर्वं सम्भूतं लोकसाक्षिकम् ॥&lt;br&gt;&#xA;यदिदं दृश्यते किञ्चिद् भूतं स्थावरजङ्गमम् ।&lt;br&gt;&#xA;पुनः संक्षिप्यते सर्वं जगत् प्राप्ते युगक्षये ॥&lt;br&gt;&#xA;यथर्तुष्वृतुलिङ्गानि नानारूपाणि पर्यये ।&lt;br&gt;&#xA;दृश्यन्ते तानि तान्येव तथा भावा युगादिषु ॥&lt;br&gt;&#xA;एवमेतदनाद्यन्तं भूत सङ्घातकारकम् ।&lt;br&gt;&#xA;अनादिनिधनं लोके चक्रं सम्परिवर्तते ॥&lt;br&gt;&#xA;त्रयस्त्रिंशत्सहस्राणि त्रयस्त्रिंशच्छतानि च ।&lt;br&gt;&#xA;त्रयस्त्रिंशच्च देवानां सृष्टिः संक्षेपलक्षणा ॥&lt;br&gt;&#xA;दिवस्पुत्रो बृहद्भानुश् चक्षुरात्मा विभावसुः ।&lt;br&gt;&#xA;सविता च ऋचीकोऽर्को भानुरावाहको रविः ॥&lt;br&gt;&#xA;सुता विवस्वतः सर्वे मह्यस्तेषामथावरः ।&lt;br&gt;&#xA;देवरस्तस्य तनयस् तस्मात्सुभ्राडिति स्मृतः ॥&lt;br&gt;&#xA;सुभ्राजस्तु त्रयः पुत्राः प्रजावन्तो बहुश्रुताः ।&lt;br&gt;&#xA;दशज्योतिः शतज्योतिः सहस्रज्योतिरात्मवान् ॥&lt;br&gt;&#xA;दशपुत्रसहस्राणि दशज्योतेर्महात्मनः ।&lt;br&gt;&#xA;ततो दशगुणाश्चान्ये शतज्योतेरिहात्मजाः ॥&lt;br&gt;&#xA;भूयस्ततो दशगुणाः सहस्रज्योतिजाः सुताः ।&lt;br&gt;&#xA;तेभ्योऽयं कुरुवंशश्च यदूनां भरतस्य च ॥&lt;br&gt;&#xA;ययातीक्ष्वाकुवंशश्च राजर्षीणां च सर्वशः ।&lt;br&gt;&#xA;सम्भूता बहवो वंशा भूतसङ्घाः सुविस्तराः ॥&lt;br&gt;&#xA;भूतस्थानानि सर्वाणि रहस्यं त्रिविधं च यत् ।&lt;br&gt;&#xA;वेदयोगं सविज्ञानं धर्मार्थौ काममेव च ॥&lt;br&gt;&#xA;धर्मार्थकामशास्त्राणि शास्त्राणि विविधानि च ।&lt;br&gt;&#xA;लोकयात्राविधानं च सम्भूतं द्दृष्टवानृषिः ॥&lt;br&gt;&#xA;नीतिर्भरतवंशस्य विस्तारश्चैव सर्वशः ।&lt;br&gt;&#xA;इतिहासाः सहव्याख्या विविधाः श्रुतयोऽपि च ॥&lt;br&gt;&#xA;इह सर्वमनुक्रान्तं उक्तं ग्रन्थस्य लक्षणम् ।&lt;br&gt;&#xA;संक्षेपेणेतिहासस्य ततो वक्ष्यति विस्तरम् ॥&lt;br&gt;&#xA;विस्तीर्यैतन्महात्मायं ऋषिः संक्षिप्य चाब्रवीत् ।&lt;br&gt;&#xA;इष्टं हि विदुषां लोके समासव्यासधारणम् ॥&lt;br&gt;&#xA;मन्वादि भारतं केचिद् आस्तीकादि तथापरे ।&lt;br&gt;&#xA;तथोपरिचराद्यन्ये विप्राः सम्यगधीयते॥&lt;br&gt;&#xA;विविधं संहिताज्ञानं दीपयन्ति मनीषिणः ।&lt;br&gt;&#xA;व्याख्यानकुशलाः कोचित् कोचिद्ग्रन्थस्य धारणे ॥&lt;br&gt;&#xA;तपसा ब्रह्मचर्येण व्यस्य वेदं सनातनम् ।&lt;br&gt;&#xA;इतिहासमिमं चक्रे पुण्यं सत्यवतीसुतः ॥&lt;br&gt;&#xA;पराशरात्मजः श्रीमान् ब्रह्मर्षिः संशितव्रतः ।&lt;br&gt;&#xA;मातुर्नियोगाद्धर्मात्मा गाङ्गेयस्य च धीमतः ॥&lt;br&gt;&#xA;क्षेत्रे विचित्रवीर्यस्य कृष्णद्वैपायनः पुरा ।&lt;br&gt;&#xA;त्रीनग्नीनिव कौरव्याञ् जनयामास वीर्यवान् ॥&lt;br&gt;&#xA;उत्पाद्य धृतराष्ट्रं च पाण्डुं विदुरमेव च ।&lt;br&gt;&#xA;जगाम तपसे श्रीमान् पुनरेवाश्रमं प्रति ॥&lt;br&gt;&#xA;तेष्वात्मजेषु वृद्धेषु गतेषु च परां गतिम् ।&lt;br&gt;&#xA;अब्रवीद्भारतं लोके मानुषेऽस्मिन्महानृषिः ॥&lt;br&gt;&#xA;जनमेजयेन पृष्टः सन् ब्राह्मणैश्च सहस्रशः ।&lt;br&gt;&#xA;शशास शिष्यमासीनं वैशम्पायनमन्तिके ॥&lt;br&gt;&#xA;स सदस्यैः सहासीनं श्रावयामास भारतम् ।&lt;br&gt;&#xA;कर्मान्तरेषु यज्ञस्य चोद्यमानः पुनः पुनः ॥&lt;br&gt;&#xA;विस्तरं कुरुवंशस्य गान्धार्याः सर्पशीलताम् ।&lt;br&gt;&#xA;क्षत्तुः प्रज्ञां धृतिं कुन्त्याः सम्यग्द्वैपायनोऽब्रवीत् ॥&lt;br&gt;&#xA;वासुदेवस्य माहात्म्यं पाण्डवानां च सत्यताम् ।&lt;br&gt;&#xA;दुर्वृत्तं धार्तराष्ट्राणां उक्तवान्भगवानृषिः ॥&lt;br&gt;&#xA;इदं शतसहस्राग्रं श्लोकानां पुण्यकर्मणः ।&lt;br&gt;&#xA;उपाख्यानैः सह ज्ञेयं श्राव्यं भारतमुत्तमम् ॥&lt;br&gt;&#xA;चतुर्विंशतिसाहस्रं चक्रे भारतसंहितम् ।&lt;br&gt;&#xA;उपाख्यानै र्विना तावद् भारतं प्रोच्यते बुधैः ।&lt;br&gt;&#xA;ततोऽप्यर्धशतं भूयः संक्षेपं कृतवानृषिः॥&lt;br&gt;&#xA;तस्याख्यानवरिष्ठस्य कृष्णद्वैपायनः प्रभुः ।&lt;br&gt;&#xA;कथमध्यापयामीह शिष्यानित्यभ्यचिन्तयत् ॥&lt;br&gt;&#xA;तस्य चिन्तियमानस्य ऋषेर्द्वैपायनस्य च ॥&lt;br&gt;&#xA;स्मृत्याजगाम भगवान् ब्रह्मा लोकगुरुः स्वयम् ।&lt;br&gt;&#xA;प्रीत्यर्थं महर्षेश्चापि लोकानां हितकाम्यया ॥&lt;br&gt;&#xA;तं दृष्ट्वा विस्मितो भूत्वा प्राञ्जलिः प्रणतः स्थितः ।&lt;br&gt;&#xA;आसनं कल्पयामास सर्वदेवणै र्वृतम् ॥&lt;br&gt;&#xA;हिरण्यगर्भमासीनं तस्मिंस्तु परमासने ।&lt;br&gt;&#xA;परिवृत्यासनाभ्याशे वासवेयः स्थितोऽनघः ॥&lt;br&gt;&#xA;अनुज्ञातोऽथ कृतिना ब्रह्मणा परमेष्ठिना ।&lt;br&gt;&#xA;निषसादासनाभ्याशे प्रीयमाणः सुविस्मितः ॥&lt;br&gt;&#xA;उवाच च महातेजा ब्रह्माणं परमेष्ठिनम् ।&lt;br&gt;&#xA;कृतं मयैतद्भगवन् काव्यं परमपूजितम् ॥&lt;br&gt;&#xA;ब्रह्मन्वेदरहस्यं च यच्चाप्यभिहितं मया ।&lt;br&gt;&#xA;साङ्गोपनिषदानां च वेदानां विस्तरक्रिया ॥&lt;br&gt;&#xA;इतिहासपुराणानां उन्मेषं निमिषं च यत् ।&lt;br&gt;&#xA;भूतं भव्यं भविष्यच्च त्रिविधं कालसंज्ञितम् ॥&lt;br&gt;&#xA;जरामृत्युभयव्याधि भाव्यभावार्थनिश्चयः ।&lt;br&gt;&#xA;विविधस्य च धर्मस्य ह्याश्रमाणां च लक्षणम् ॥&lt;br&gt;&#xA;चातुर्वर्ण्यविधानं च पुराषाणां च कृत्स्नशः ।&lt;br&gt;&#xA;तपसो ब्रह्मचर्यस्य पृथिव्याश्चन्द्रसूर्ययोः ॥&lt;br&gt;&#xA;ग्रहनक्षत्रताराणां प्रमाणं च युगैः सह ।&lt;br&gt;&#xA;ऋचो यजूंषि सामानि शब्दोऽध्यात्मं तथैव च ॥&lt;br&gt;&#xA;न्यायः शिक्षा चिकित्सा च ज्ञानं पाशुपतं तथा ।&lt;br&gt;&#xA;इत्यनेकाश्रयं जन्म दिव्यमानुषसञ्ज्ञितम् ॥&lt;br&gt;&#xA;तीर्थानां चैव पुण्यानां देशानां चैव कीर्तनम् ।&lt;br&gt;&#xA;नदीनां पर्वतानां च वनानां सागरस्य च ॥&lt;br&gt;&#xA;पुराणां चैव दिव्यानां कल्पानां युद्धकौशलम् ।&lt;br&gt;&#xA;वाक्यजातिविशेषश्च लोकयात्राक्रमश्च यः ।&lt;br&gt;&#xA;यच्च सर्वगतं वस्तु तत्प्रभो क्षन्तुमर्हसि ॥&lt;br&gt;&#xA;ब्रह्मा-&lt;br&gt;&#xA;तपोविशिष्टादपि च वसिष्ठान्मुनिपुङ्गवात् ।&lt;br&gt;&#xA;मन्ये श्रेष्ठतमं त्वाऽद्य रहस्यज्ञानवेदनात् ॥&lt;br&gt;&#xA;जन्मप्रभृति सत्यां ते वेद्मि गां ब्रह्म वादिनीम् ।&lt;br&gt;&#xA;त्वया च काव्यमित्युक्तं तस्मात्काव्यं भविष्यति ॥&lt;br&gt;&#xA;अस्य काव्यस्य कवयो न समर्था विशेषणे ।&lt;br&gt;&#xA;विशेषणे गृहस्थस्य शेषास्त्रय इवाश्रमाः ॥&lt;br&gt;&#xA;जडान्धबधिरोन्मत्तं तमोभूतं जगद्भवेत् ।&lt;br&gt;&#xA;यदि ज्ञानहुताशेन त्वया नोज्ज्वलितं भवेत् ॥&lt;br&gt;&#xA;तमसान्धस्य लोकस्य चेष्टितस्य स्वकर्मभिः ।&lt;br&gt;&#xA;ज्ञानाञ्जनशलाकाभिर् बुद्धिनेत्रोत्सवः कृतः ॥&lt;br&gt;&#xA;धर्मार्थकाममोक्षाणां समासव्यासकीर्तनैः ।&lt;br&gt;&#xA;त्वया भारतसूर्येण तूर्णं विनिहतं तमः ॥&lt;br&gt;&#xA;पुराणपूर्णचन्द्रेण श्रुतिज्योत्स्नाप्रकाशिना ।&lt;br&gt;&#xA;नृणां कुमुदसौम्यानां कृतं बुद्धिप्रबोधनम् ॥&lt;br&gt;&#xA;इतिहासप्रदीपेन मोहावरणघातिना ।&lt;br&gt;&#xA;लोकगर्भगृहं कृत्स्नं यथावत्सम्प्रकाशितम् ॥&lt;br&gt;&#xA;सङ्ग्रहाध्यायबीजो वै पौलोमास्तीकमूलवान् ।&lt;br&gt;&#xA;सम्भवस्कन्धविस्तारः सभारण्यविटङ्कवान् ॥&lt;br&gt;&#xA;आरण्यपर्वरूपाढ्यो विराटोद्योगसारवान् ।&lt;br&gt;&#xA;भीष्मपर्वमहाशाखो द्रोणपर्वपलाशवान् ॥&lt;br&gt;&#xA;कर्णपर्वचितैः पुष्पैः शल्यपर्वसुगन्धिभिः ।&lt;br&gt;&#xA;स्त्रीपर्वैकान्तविश्रामः शान्तिपर्वमहाफलः ॥&lt;br&gt;&#xA;अश्वमेधामृतरसस् त्वाश्रमस्थानसंश्रयः ।&lt;br&gt;&#xA;मौसलद्विजसङ्क्षेप शिष्टद्विजनिषेवितः ॥&lt;br&gt;&#xA;सर्वेषां कविमुख्यानां उपजीव्यो भविष्यति ।&lt;br&gt;&#xA;पर्जन्य इव भूतानां अक्षयो भारतद्रुमः ॥&lt;br&gt;&#xA;सूतः-&lt;br&gt;&#xA;एवमाभाष्य तं ब्रह्मा जगाम स्वं निवेशनम् ।&lt;br&gt;&#xA;भगवान् स जगत्स्रष्टा ऋषिर्देवगणैः सह ॥&lt;br&gt;&#xA;तस्य वृक्षस्य वक्ष्यामि शाखापुष्पफलोदयम् ।&lt;br&gt;&#xA;साधुमेध्यरसोपेतं अच्छेद्यममरैरपि ॥&lt;br&gt;&#xA;अनुक्रामिणमध्यायं वृत्तान्तं सर्वपर्वणाम् ।&lt;br&gt;&#xA;इदं द्वैपायनः पूर्वं पुत्रमध्यापयच्छुकम् ॥&lt;br&gt;&#xA;ततोऽन्येभ्योऽभिरूपेभ्यः शिष्येभ्यः प्रददौ प्रभुः ।&lt;br&gt;&#xA;नारदोऽश्रावयद्देवान् असितो देवलः पितॄन्॥&lt;br&gt;&#xA;गन्धर्वयक्षरक्षांसि श्रावयामास वै शुकः ॥&lt;br&gt;&#xA;वैशम्पायनविप्रार्षिः श्रावयामास पार्थिवम् ।&lt;br&gt;&#xA;पारिक्षितं महाबाहुं नाम्ना तु जनमेजयम् ॥&lt;br&gt;&#xA;दुर्योधनो मन्युमयो महाद्रुमः स्कन्धः कर्णः शकुनिस्तस्य शाखाः ।&lt;br&gt;&#xA;दुश्शासनः पुष्पफले समृद्धे मूलं राजा धृतराष्ट्रोऽम्बिकेयः ॥&lt;br&gt;&#xA;युधिष्ठिरो धर्ममयो महाद्रुमः स्कन्धोऽर्जुनो भीमसेनोऽस्य शाखाः ।&lt;br&gt;&#xA;माद्रीसुतौ पुष्पफले समृद्धे मूलं कृष्णो ब्रह्म च ब्राह्मणाश्च ॥&lt;br&gt;&#xA;पाण्डुर्जित्वा बहून्देशान् युध्वा विक्रमणेन च ।&lt;br&gt;&#xA;अरण्ये मृगयाशीलो न्यवसत्सजनस्तदा॥&lt;br&gt;&#xA;मृगव्यवायनिधने कृच्छ्रां प्राप स आपदम् ।&lt;br&gt;&#xA;जन्मप्रभृति पार्थानां तत्राचारविधिक्रमः ॥&lt;br&gt;&#xA;मातुरभ्युपपत्तिश्च धर्मोपनिषदं प्रति ।&lt;br&gt;&#xA;धर्मस्य वायोः शक्रस्य देवयोश्च तथाश्विनोः ॥&lt;br&gt;&#xA;ततो धर्मोपनिषदः श्रुत्वा भर्तुः प्रिया पृथा ।&lt;br&gt;&#xA;धर्मानिलेन्द्रान्स्तुतिभिर् जुहाव सुतवाञ्छया ॥&lt;br&gt;&#xA;तद्दत्तोपनिषन्माद्री चाश्विनावाजुहाव च ।&lt;br&gt;&#xA;जाताः पार्थास्ततः कामी पाण्डुर्माद्र्या दिवं गतः॥&lt;br&gt;&#xA;तापसैः सह संवृद्धा मातृभ्यां परिरक्षिताः।&lt;br&gt;&#xA;मध्येऽरण्येषु पुण्येषु महतामाश्रमेषु च ॥&lt;br&gt;&#xA;मुनिभिश्च समानीता धार्तराष्ट्रान् प्रति स्वयम् ।&lt;br&gt;&#xA;शिशवश्चाभिरूपाश्च जटिला ब्रह्मचारिणः ॥&lt;br&gt;&#xA;पुत्राश्च भ्रातरश्चेमे शिष्याश्च सुहृदश्च वः ।&lt;br&gt;&#xA;पाण्डवाश्चैत इत्युक्त्वा मुनयोऽन्तर्हितास्ततः ॥&lt;br&gt;&#xA;तैस्तान्निवेदिताञ्छ्रुत्वा पाण्डवान् कौरवांस्तदा ।&lt;br&gt;&#xA;शिष्टाश्च वर्णाः पौरा ये ते हर्षाच्चुक्रुशुर्भृशम् ॥&lt;br&gt;&#xA;आहुः केचिन्न तस्यैते तस्यैत इति चापरे ।&lt;br&gt;&#xA;यदा चिरमृतः पाण्डुः कथं तस्येति चापरे ॥&lt;br&gt;&#xA;स्वागतं सर्वथा दिष्ट्या पाण्डोः पश्याम सन्ततिम् ।&lt;br&gt;&#xA;उच्यतां स्वागतमिति वाचोऽश्रूयन्त सर्वशः ॥&lt;br&gt;&#xA;तस्मिन्नुपरते शब्दे दिशः सर्वा विनादयन् ।&lt;br&gt;&#xA;अन्तर्हितानां भूतानां निस्स्वनस्तुमुलोऽभवत् ॥&lt;br&gt;&#xA;पुष्पवृष्टिः शुभा गन्धाः शङ्खदुन्दुभिनिस्वनाः ।&lt;br&gt;&#xA;आसन् प्रवेशे पार्थानां तदद्भुतमिवाभवत् ॥&lt;br&gt;&#xA;तत्प्रीत्या चैव सर्वेषां पौराणां हर्षसम्भवः ।&lt;br&gt;&#xA;शब्द आसीन्महांस्तत्र दिवस्पृक् कीर्तिवर्धनः ॥&lt;br&gt;&#xA;तेऽधीत्य सकलान्वेदाञ् शास्त्राणि विविधानि च ।&lt;br&gt;&#xA;न्यवसन् पाण्डवास्तत्र पूजिता अकुतोभयाः ॥&lt;br&gt;&#xA;युधिष्ठिरस्य शौचेन प्रीताः प्रकृतयोऽभवन् ।&lt;br&gt;&#xA;धृत्या च भीमसेनस्य विक्रमेणार्जुनस्य च ॥&lt;br&gt;&#xA;गुरुशुश्रूषया कुन्त्या यमयोर्विनयेन च ।&lt;br&gt;&#xA;तुतोष लोकः सकलस् तेषां वीर्यगुणेन च ॥&lt;br&gt;&#xA;समवाये तदा राज्ञां कन्यां तत्र स्वयंवरात् ।&lt;br&gt;&#xA;प्राप्तवानर्जुनः कृष्णां कृत्वा कर्म सुदुष्करम् ॥&lt;br&gt;&#xA;तदा प्रभृति लोकेऽस्मिन् पूज्यः सर्वधनुष्मताम् ।&lt;br&gt;&#xA;आदित्य इव दुष्प्रेक्ष्यः समरेष्वपि चाभवत् ॥&lt;br&gt;&#xA;स सर्वान् पार्थिवाञ्जित्वा सर्वांश्च महतो गणान् ।&lt;br&gt;&#xA;आजहारार्जुनो राज्ञो राजसूनुर्महाक्रतुम् ॥&lt;br&gt;&#xA;अन्नवान्दक्षिणावांश्च सर्वैः समुदितो गुणैः ।&lt;br&gt;&#xA;युधिष्ठिरेण सम्प्राप्तो राजसूयो महाक्रतुः ॥&lt;br&gt;&#xA;सुनयाद्वासुदेवस्य भीमार्जुनबलेन च ।&lt;br&gt;&#xA;घातयित्वा जरासन्धं चैद्यं च बलदर्पितम् ॥&lt;br&gt;&#xA;दुर्योधनमुपागच्छन्नर्हणानि ततस्ततः ।&lt;br&gt;&#xA;मणिकाञ्चनरत्नानि गोहस्त्यश्वधनानि च ॥&lt;br&gt;&#xA;समृद्धां तां ततो दृष्ट्वा पाण्डवानां तदा श्रियम् ।&lt;br&gt;&#xA;ईर्ष्यासमुत्थः सुमहांस्तस्य मन्युरजायत ॥&lt;br&gt;&#xA;विमानप्रतिमां चापि मयेन सुकृतां सभाम् ।&lt;br&gt;&#xA;पाण्डवानामुपसृतां स दृष्ट्वा पर्यतप्यत ॥&lt;br&gt;&#xA;यत्रावहसितश्चासीत् प्रस्कन्दन्निव सम्भ्रमात् ।&lt;br&gt;&#xA;प्रत्यक्षं वासुदेवस्य भीमेनानभिजातवत् ॥&lt;br&gt;&#xA;स भोगान्विविधान्भुञ्जन् रत्नानि विविधानि च ।&lt;br&gt;&#xA;व्यथितो धृतराष्ट्रस्य विवर्णोऽथ शशंस च ॥&lt;br&gt;&#xA;अन्वजानात्ततो द्यूतं धृतराष्ट्रः सुतप्रियः ।&lt;br&gt;&#xA;तच्छ्रुत्वा वासुदेवस्य कोपस्समभवन्महान् ॥&lt;br&gt;&#xA;नातिप्रीतमनाश्चासीद्ं विषादं चाप्युपेक्षते ।&lt;br&gt;&#xA;द्यूतादीननयान्घोरान् प्रवृद्धां श्चाप्युपेक्षते ॥&lt;br&gt;&#xA;निरस्य विदुरं द्रोणं भीष्म शारद्वतं कृपम् ।&lt;br&gt;&#xA;विग्रहे तुमुले तस्मिन्नहन्क्षत्रं परस्परम् ॥&lt;br&gt;&#xA;जयत्सु पाण्डुपुत्रेषु श्रुत्वा सुमहदप्रियम् ।&lt;br&gt;&#xA;दुर्योधनवधं श्रुत्वा कर्णस्य शकुनेस्तथा ।&lt;br&gt;&#xA;धृतराष्ट्रश्चिरं ध्यात्वा सञ्जयं वाक्यमब्रवीत् ॥&lt;br&gt;&#xA;शृणु सञ्जय मे सर्वामाद्यासूयितुमर्हसि ।&lt;br&gt;&#xA;श्रुतवानसि मेधावी बुद्धिमान्प्राज्ञसत्तम ॥&lt;br&gt;&#xA;विग्रहे मम पुत्राणां पाण्डूनां च तथा सति ।&lt;br&gt;&#xA;न मे विशेषः पुत्रेषु स्वेषु पाण्डुसुतेषु वा ॥&lt;br&gt;&#xA;वृद्धं मामभ्यसूयन्ते पुत्रा मन्युपरायणाः ।&lt;br&gt;&#xA;अहं त्वचक्षुः कार्पण्यात्पुत्रप्रीत्या सहामि तत् ॥&lt;br&gt;&#xA;मुह्यन्तं चानुमुह्यामि दुर्योधनमचेतसम् ।&lt;br&gt;&#xA;राजसूये श्रियं दृष्ट्वा पाण्डवस्य महौजसः ॥&lt;br&gt;&#xA;तच्चावहसनं प्राप्य सभारोहणदर्शने ।&lt;br&gt;&#xA;अमर्षितः स्वयं जेतुमशक्तः पाण्डवान् रणे ॥&lt;br&gt;&#xA;निरुत्साहः श्रियं प्राप्तुं श्रियं चाक्षत्रियो यथा ।&lt;br&gt;&#xA;गान्धारराजसहितश् छद्मद्यूतममन्त्रयत् ॥&lt;br&gt;&#xA;तत्र यद्यद्यथा ज्ञातं मया सञ्जय तच्छृणु ॥&lt;br&gt;&#xA;श्रुत्वा तु मम वाक्यानि बुद्ध्या युक्तानि तत्त्वतः ।&lt;br&gt;&#xA;ततो ज्ञास्यसि मां सौते प्रज्ञाचक्षुषमित्युत ॥&lt;br&gt;&#xA;यदाश्रौषं धनुरायम्य चित्रं विद्धं लक्ष्यं पातितं वै पृथिव्याम् ।&lt;br&gt;&#xA;कृष्णां हृतां प्रेश्यतां सर्वराज्ञां तदा नाशंसे विजयाय सञ्जय ॥&lt;br&gt;&#xA;यदाऽश्रौषं द्वारकायां सुभद्रां प्रसह्योढां माधवीमर्जुनेन ।&lt;br&gt;&#xA;इन्द्रप्रस्थं वृष्णिवीरौ च यातौ तदा नाशंसे विजयाय सञ्जय ॥&lt;br&gt;&#xA;यदाश्रौषं देवराजप्रवृष्टं शरैर्दिव्यैर्वारितमर्जुनेन ।&lt;br&gt;&#xA;अग्निं तदा तर्पितं खाण्डवे तु तदा नाशंसे विजयाय सञ्जय ॥&lt;br&gt;&#xA;यदाश्रौषं पुनरामन्त्र्य द्यूते महात्मानां प्रस्थितानां वनाय।&lt;br&gt;&#xA;ज्येष्ठप्रीत्या क्लिश्यतां पाण्डवानां तदा नाशंसे विजयाय सञ्जय ॥&lt;br&gt;&#xA;यदाश्रौषं हृतराज्यं युधिष्ठिरं पराजितं सौबलेनाक्षवत्याम् ।&lt;br&gt;&#xA;अन्वागतं भ्रातृभिरप्रमेयैस्तदा नाशंसे विजयाय सञ्जय ॥&lt;br&gt;&#xA;यदाश्रौषं द्रौपदीमश्रुकण्ठीं सभां नीतां दुःखिता मेकवस्त्राम् ।&lt;br&gt;&#xA;रजस्वलां नाथवतीमनाथवत् तदा नाशंसे विजयाय सञ्जय ॥&lt;br&gt;&#xA;यदाश्रौषं स्नातकानां सहस्रैरन्वागतं धर्मराजं वनस्थम् ।&lt;br&gt;&#xA;भिक्षाभुजां ब्राह्मणानां महात्मनां तदा नाशंसे विजयाय सञ्जय ॥&lt;br&gt;&#xA;यदाश्रौषं चार्जुनो देवदेवं किरातवेषं त्र्यम्बकं तोष्य युद्धे ।&lt;br&gt;&#xA;अवाप तत्पाशुपतं महास्त्रं तदा नाशंसे विजयाय सञ्जय ॥&lt;br&gt;&#xA;यदाश्रौषं वनवासे तु पार्थान् समागतान्महर्षिभिः पुराणैः ।&lt;br&gt;&#xA;उपास्यमानान् सगणैर्जातसख्यान् तदा नाशंसे विजयाय सञ्जय ॥&lt;br&gt;&#xA;यदाश्रौषं त्रिदिवस्थं धनञ्जयं शक्रात्साक्षात् दिव्यमस्त्रं यथावत् ।&lt;br&gt;&#xA;अधीयानं संशितं सत्यसन्धं तदा नाशंसे विजयाय सञ्जय ॥&lt;br&gt;&#xA;यदाश्रौषं तीर्थयात्रानिवृत्तं पाण्डोस्सुतं सहितं रोमशेन ।&lt;br&gt;&#xA;तस्मादश्रौषीदर्जुनस्यार्थलाभं तदा नाशंसे विजयाय सञ्जय ॥&amp;rsquo;&lt;br&gt;&#xA;यदाश्रौषं वैश्रवणेन सार्धं समागतं भीममन्यांश्च पार्थान् ।&lt;br&gt;&#xA;तस्मिन्देशे मानुषाणामगम्ये तदा नाशंसे विजयाय सञ्जय ॥&lt;br&gt;&#xA;यदाश्रौषं घोषयात्रागतानां बन्धं गन्धर्वैर्मोक्षणं चार्जुनेन ।&lt;br&gt;&#xA;स्वेषां सुतानां कर्णबुद्धौ रतानां तदा नाशंसे विजयाय सञ्जय ॥&lt;br&gt;&#xA;यदाश्रौषं यक्षरूपेण धर्मं समागतं धर्मराजेन सूत ।&lt;br&gt;&#xA;प्रश्नानुक्ताम् विब्रुवन्तं च सम्यक् तदा नाशंसे विजयाय सञ्जय ॥&lt;br&gt;&#xA;यदाश्रौषं तान्यथाज्ञातवासेऽज्ञायमानान्मामकानां सकाशे ।&lt;br&gt;&#xA;दक्षान्पार्थान् चरतश्चाग्निकल्पांस्तदा नाशंसे विजयाय सञ्जय ॥&lt;br&gt;&#xA;यदाश्रौषं कीचकानां वरिष्ठं निषूदितं भ्रातृशतेन सार्धम् ।&lt;br&gt;&#xA;द्रौपद्यर्थं भीमसेनेन सङ्ख्ये तदा नाशंसे विजयाय सञ्जय ॥&lt;br&gt;&#xA;यदाश्रौषं मामकानां वरिष्ठान् धनञ्जयेनैकरथेन भग्नान् ।&lt;br&gt;&#xA;विराटराष्ट्रे वसता महात्मना तदा नाशंसे विजयाय सञ्जय ॥&lt;br&gt;&#xA;यदाश्रौषं सत्कृतां मत्स्यराज्ञा सुतां दत्तामुत्तरामर्जुनाय ।&lt;br&gt;&#xA;तां त्वर्जुनः प्रत्यगृह्णात्सुतार्थे तदा नाशंसे विजयाय सञ्जय ॥&lt;br&gt;&#xA;यदाश्रौषं निर्जितस्याधनस्य प्रव्राजितस्य स्वजनात्प्रच्युतस्य ।&lt;br&gt;&#xA;अक्षौहिणीस्सप्त युधिष्ठिरस्य तदा नाशंसे विजयाय सञ्जय ॥&lt;br&gt;&#xA;यदाश्रौषं नरनारायणौ तौ कृष्णार्जुनौ वदतो नारदस्य ।&lt;br&gt;&#xA;अहं द्रष्टा ब्रह्मलोके सदेति तदा नाशंसे विजयाय सञ्जय ॥&lt;br&gt;&#xA;यदाश्रौषं माधवं वासुदेवं सर्वात्मना पाण्डवार्थे निविष्टम् ।&lt;br&gt;&#xA;यस्येमां गां विक्रममेकमाहुस्तदा नाशंसे विजयाय सञ्जय ॥&lt;br&gt;&#xA;यदाश्रौषं कर्णदुर्योधनाभ्यां बुद्धिं कृतां निग्रहे केशवस्य ।&lt;br&gt;&#xA;तं चात्मानं बहुधा दर्शयानं तदा नाशंसे विजयाय सञ्जय ॥&lt;br&gt;&#xA;यदाश्रौषं वासुदेवे प्रयाते रथस्यैकामग्रतस्तिष्ठमानाम् ।&lt;br&gt;&#xA;तप्तां पृथां सान्त्वितां केशवेन तदा नाशंसे विजयाय सञ्जय ॥&lt;br&gt;&#xA;यदाश्रौषं मन्त्रिणं वासुदेवं तथा भीष्मं शान्तनवं च तेषाम् ।&lt;br&gt;&#xA;भारद्वाजं चाशिषोऽनुब्रुवाणं तदा नाशंसे विजयाय सञ्जय ॥&lt;br&gt;&#xA;यदाश्रौषं वासुदेवार्जुनौ तौ तथा धनुर्गाण्डिवमप्रमेयम् ।&lt;br&gt;&#xA;त्रीण्युग्रवीर्याणि समागतानि तदा नाशंसे विजयाय सञ्जय ॥&lt;br&gt;&#xA;यदाश्रौषं कश्मलेनाभिपन्ने रथोपस्थे सीदमानेऽर्जुने वै ।&lt;br&gt;&#xA;कृष्णं लोकान्दर्शयानं शरीरे तदा नाशंसे विजयाय सञ्जय ॥&lt;br&gt;&#xA;यदाश्रौषं भीष्ममित्रकर्शनं निघ्नन्तमाजावयुतं रथानाम् ।&lt;br&gt;&#xA;न चैषां कश्चिदृश्यते वध्यरूपस्तदा नाशंसे विजयाय सञ्जय ॥&lt;br&gt;&#xA;यदाश्रौषं भीष्ममत्यन्तशूरं हतं पार्थेनाहवेष्वप्रधृष्यम् ।&lt;br&gt;&#xA;शिखण्डिनं पुरतस्स्थापयित्वा तदा नाशंसे विजयाय सञ्जय ॥&lt;br&gt;&#xA;यदाश्रौषं शरतल्पे शयानं वृद्धं शूरं सूदितं चित्रपुङ्खैः ।&lt;br&gt;&#xA;भीष्मं कृत्वा सोमकानल्पशेषांस्तदा नाशंसे विजयाय सञ्जय ॥&lt;br&gt;&#xA;यदाश्रौषं शान्तनवे शयाने पानीयार्थं चोदिते शक्रसूनौ ।&lt;br&gt;&#xA;गां भित्त्वाम्भो वारुणेनाददाने तदा नाशंसे विजयाय सञ्जय ॥&lt;br&gt;&#xA;यदाश्रौषं शुक्रसूर्यौ च युक्तौ कौन्तेयानामनुलोमौ जयाय ।&lt;br&gt;&#xA;नित्यं चास्मास्वापदमावहन्तौ तदा नाशंसे विजयाय सञ्जय ॥&lt;br&gt;&#xA;यदा द्रोणो विविधानस्त्रमार्गान्निदर्शयन्समरे चित्रयोधी ।&lt;br&gt;&#xA;तान्पाण्डवान् श्रेष्ठतरान्निहन्ति तदा नाशंसे विजयाय सञ्जय ॥&lt;br&gt;&#xA;यदाश्रौषं त्रैगर्तान्महारथान् व्यवस्थितानर्जुनस्यान्तकाय ।&lt;br&gt;&#xA;संशप्तकान्निहतानर्जुनेन तदा नाशंसे विजयाय सञ्जय ॥&lt;br&gt;&#xA;यदाश्रौषं व्यूहमभेद्यमन्यैर्भारद्वाजे नात्तशस्त्रेण गुप्तम् ।&lt;br&gt;&#xA;भित्त्वा सौभद्रं वीरमेकं प्रविष्टं तदा नाशंसे विजयाय सञ्जय ॥&lt;br&gt;&#xA;यदाभिमन्युं परिवार्य बालं सर्वे हत्त्वा हृष्टरूपा बभूवुः ।&lt;br&gt;&#xA;महारथाः पार्थमशक्नुवन्तस्तदा नाशंसे विजयाय सञ्जय ॥&lt;br&gt;&#xA;यदाश्रौषं चाभिमन्युं निहत्य हर्षान्मोहात्क्रोशतो धार्तराष्ट्रान् ।&lt;br&gt;&#xA;क्रोधं मुक्तं सैन्धवे चार्जुनेन तदा नाशंसे विजयाय सञ्जय ॥&lt;br&gt;&#xA;यदाश्रौषं सैन्धवार्थे प्रतिज्ञां कृतां तदा मन्युना चार्जुनेन ।&lt;br&gt;&#xA;सत्यान्निस्तीर्णां शत्रुमध्ये च तेन तदा नाशंसे विजयाय सञ्जय ॥&lt;br&gt;&#xA;यदाश्रौषं श्रान्तहये धनञ्जये मुक्त्वा हयान्पाययित्वोपवृत्तान् ।&lt;br&gt;&#xA;पुनर्युक्त्वा वासुदेवं प्रयान्तं तदा नाशंसे विजयाय सञ्जय ॥&lt;br&gt;&#xA;यदाश्रौषं वाहनेष्वाश्वसत्सु रथोपस्थे तिष्ठता चार्जुनेन ।&lt;br&gt;&#xA;सर्वान्योधान्वारितान्पाण्डवेन तदा नाशंसे विजयाय सञ्जय ॥&lt;br&gt;&#xA;यदाश्रौषं नागबलं दुरुत्सहं द्रोणानीकं युयुधानं प्रमथ्य ।&lt;br&gt;&#xA;यान्तं वार्ष्णेयं यत्र तौ कृष्णपार्थौ तदा नाशंसे विजयाय सञ्जय ॥&lt;br&gt;&#xA;यदाश्रौषं कर्णमासाद्य मुक्तं वधाद्भीमं कुत्सयित्वा वचोभिः ।&lt;br&gt;&#xA;धनुष्कोट्या तुद्य कर्णेन वीरं तदा नाशंसे विजयाय सञ्जय ॥&lt;br&gt;&#xA;यदाश्रौषं कृतवर्मा कृपश्च कर्णो द्रौणिर्मद्रराजश्च सङ्ख्ये ।&lt;br&gt;&#xA;नारक्षन्यत्सैन्धवं वध्यमानं तदा नाशंसे विजयाय सञ्जय ॥&lt;br&gt;&#xA;यदाश्रौषं देवराजेन दत्तां शक्तिं मुक्तां शङ्कितां माधवेन ।&lt;br&gt;&#xA;घटोत्कचे राक्षसे घोररूपे तदा नाशंसे विजयाय सञ्जय ॥&lt;br&gt;&#xA;यदाश्रौषं कर्णघटोत्कचाभ्यां युद्धे मुक्तां सूतपुत्रेण शक्तिम् ।&lt;br&gt;&#xA;यया वध्यः समरे सव्यसाची तदा नाशंसे विजयाय सञ्जय ॥&lt;br&gt;&#xA;यदाश्रौषं द्रोणमाचार्यमेकं धृष्टद्युम्नेन ह्यतिक्रम्य धर्मम् ।&lt;br&gt;&#xA;रथोपस्थे प्रायगतं विशस्तं तदा नाशंसे विजयाय सञ्जय ॥&lt;br&gt;&#xA;यदाश्रौषं द्रौणिना द्वैरथस्थं माद्रीसुतं नकुलं योधमध्ये ।&lt;br&gt;&#xA;सम्यग्युद्धे पाण्डवं युद्धमानं तदा नाशंसे विजयाय सञ्जय ॥&lt;br&gt;&#xA;यदा द्रोणे निहते द्रोणपुत्रो नारायणं दिव्यमस्त्रं विकुर्वन् ।&lt;br&gt;&#xA;नैषामन्तं गतवान्पाण्डवानां तदा नाशंसे विजयाय सञ्जय ॥&lt;br&gt;&#xA;यदाश्रौषं कर्णमत्यन्तशूरं हतं पार्थेनाहवेष्वप्रधृष्यम् ।&lt;br&gt;&#xA;तस्मिन् भ्रातॄणां विग्रहे देवगुह्ये तदा नाशंसे विजयाय सञ्जय ॥&lt;br&gt;&#xA;यदाश्रौषं द्रोणपुत्रं कृपं च दुःशासनं कृतवर्माणमुग्रम् ।&lt;br&gt;&#xA;युधिष्ठिरं शूरममर्षयन्तं तदा नाशंसे विजयाय सञ्जय ॥&lt;br&gt;&#xA;यदाश्रौषं निहतं मद्रराजं रणे शूरं धर्मराजेन सूत ।&lt;br&gt;&#xA;सदा सङ्ग्रामे स्पर्धते यस्तु कृष्णं तदा नाशंसे विजयाय सञ्जय ॥&lt;br&gt;&#xA;यदाश्रौषं कलहद्यूतमूलं मायाबलं सौबलं पाण्डवेन ।&lt;br&gt;&#xA;हतं सङ्ग्रामे सहदेवेन पापं तदा नाशंसे विजयाय सञ्जय ॥&lt;br&gt;&#xA;यदाश्रौषं श्रान्तमेकं शयानं ह्रदं गत्वा स्तम्भयित्वा तदम्भः ।&lt;br&gt;&#xA;दुर्योधनं विरथं भग्नदर्पं तदा नाशंसे विजयाय सञ्जय ॥&lt;br&gt;&#xA;यदाश्रौषं पाण्डवांस्तिष्ठमानान् गङ्गाह्रदे वासुदेवेन सार्धम् ।&lt;br&gt;&#xA;अमर्षणं धर्षयतस्सुतं मे तदा नाशंसे विजयाय सञ्जय ॥&lt;br&gt;&#xA;यदाश्रौषं विविधांस्तात मार्गान् गदायुद्धे मण्डलं संचरन्तम् ।&lt;br&gt;&#xA;मिथ्याहतं वासुदेवस्य बुद्ध्या तदा नाशंसे विजयाय सञ्जय ॥&lt;br&gt;&#xA;यदाश्रौषं द्रोणपुत्रादिभिस्तैर्हतान्पञ्चालान्द्रौपदेयांश्च सुप्तान् ।&lt;br&gt;&#xA;कृतं बीभत्समयशस्यं च कर्म तदा नाशंसे विजयाय सञ्जय ॥&lt;br&gt;&#xA;यदाश्रौषं भीमसेनानुयातेनाश्वत्थाम्ना परमास्त्रं प्रयुक्तम् ।&lt;br&gt;&#xA;क्रुद्धेनैषीकमवधीद्येन गर्भं तदा नाशंसे विजयाय सञ्जय ॥&lt;br&gt;&#xA;यदाश्रौषं ब्रह्मशिरोऽर्जुनेन मुक्तं स्वस्तीत्यस्त्रमस्त्रेण शान्तम् ।&lt;br&gt;&#xA;अश्वत्थाम्ना मणिरत्नं च मुक्तं तदा नाशंसे विजयाय सञ्जय ॥&lt;br&gt;&#xA;यदाश्रौषं द्रोणपुत्रेण गर्भे वैराट्या वै पात्यमाने महास्त्रे ।&lt;br&gt;&#xA;सञ्जीवयामीति हरेः प्रतिज्ञां तदा नाशंसे विजयाय सञ्जय ॥&lt;br&gt;&#xA;शोच्या गान्धारी पुत्रपौत्रैर्विहीना तथा वध्वः पतिभिर्भ्रातृभिश्च ।&lt;br&gt;&#xA;कृतं कार्यं दुष्करं पाण्डवेयैः प्राप्तं राज्यं निस्सपत्नं पुनस्तैः ॥&lt;br&gt;&#xA;कष्टं युद्धे दश शेषाः श्रुता मे त्रयोऽस्माकं पाण्डवानां च सप्त ।&lt;br&gt;&#xA;द्व्यूना विंशत्सूदिताक्षौहिणीनां तस्मिन्सङ्ग्रामे निन्धतां क्षत्रियाणाम् ॥&lt;br&gt;&#xA;तमसा सम्भृतं तूर्णं मोह आविशतीव माम् ।&lt;br&gt;&#xA;संज्ञां नैव लभे सूत मनो विह्वलतीव मे ॥&lt;br&gt;&#xA;इत्युक्त्वा धृतराष्ट्रोऽथ विलप्य च सुदुःखितः ।&lt;br&gt;&#xA;मूर्च्छितः पुनराश्वस्तस् सञ्जयं वाक्यमब्रवीत् ॥&lt;br&gt;&#xA;सञ्जयैवं गते प्राणान् त्यक्तुमिच्छामि मा चिरम् ।&lt;br&gt;&#xA;स्तोकं ह्यपि न पश्यामि फलं जीवितधारणे ॥&lt;br&gt;&#xA;सूतः-&lt;br&gt;&#xA;तमेवंवादिनं दीनं विलपन्तं महीपतिम् ।&lt;br&gt;&#xA;गावल्गणिरिदं धीमान् महार्थं वाक्यमब्रवीत्  ॥&lt;br&gt;&#xA;सञ्जयः-&lt;br&gt;&#xA;श्रुतवानसि वै राजन् महोत्साहान्महाबलान् ।&lt;br&gt;&#xA;द्वैपायनस्य वचनान्नारदस्य च धीमतः ॥&lt;br&gt;&#xA;महत्सु राजवंशेषु गुणैस्समुदितेषु च ।&lt;br&gt;&#xA;जातान् दिव्यास्त्रविदुषश् शक्रप्रतिमतेजसः ॥&lt;br&gt;&#xA;धर्मेण पृथिवीं जित्वा यज्ञैरिष्ट्वाप्तदक्षिणैः ॥&lt;br&gt;&#xA;अस्मिल्ँलोके यशः प्राप्य ततः कालवशं गतान् ।&lt;br&gt;&#xA;वैन्यं महारथं वीरं सृञ्जयं जयतां वरम् ।&lt;br&gt;&#xA;सुहोत्रं रन्तिदेवं च काक्षीवन्तमथौशिजम् ॥&lt;br&gt;&#xA;बाह्लीकं दमनं चैद्यं शर्यातिं च शिबिं नलम् ।&lt;br&gt;&#xA;विश्वामित्रममित्रघ्नं अम्बरीषं महाबलम् ॥&lt;br&gt;&#xA;रामं दाशरथिं चैव शशबिन्दुं भगीरथम् ॥&lt;br&gt;&#xA;मरुत्तं मनुमिक्ष्वाकुं गयं भरतमेव च ।&lt;br&gt;&#xA;ययातिं शुभकर्माणं देवैर्यो याजितः स्वयम् ।&lt;br&gt;&#xA;चैत्ययूपाङ्किता भूमिर् यस्येयं सवनाकरा ॥&lt;br&gt;&#xA;इति राज्ञां चतुर्विंशन् नारदेन महात्मना ।&lt;br&gt;&#xA;पुत्रशोकाभितप्ताय पुरा चैत्याय कीर्तिताः ॥&lt;br&gt;&#xA;तेभ्यश्चान्ये गताः पूर्वं राजानो बलवत्तराः ।&lt;br&gt;&#xA;महारथा महात्मानस् सर्वैस्समुदिता गुणैः ॥&lt;br&gt;&#xA;पूरुः कुरुर्यदुश्शूरो विष्वगश्वो महाद्युतिः ।&lt;br&gt;&#xA;अणुहो युवनाश्वश्च ककुत्स्थो विक्रमो रघुः ॥&lt;br&gt;&#xA;विजितिर्वीतिहोत्रोऽङ्गो हयश्वेतो बृहद्गुरुः ।&lt;br&gt;&#xA;उशीनरः शतरथः कहोलो हुहुलो ध्रुवः ॥&lt;br&gt;&#xA;सहोद्भवः परो वेनः सगरस्सङ्कृतिर्निमिः ।&lt;br&gt;&#xA;अजेयः परशुः पुण्ड्रः शम्भुर्देवव्रतोऽनघः ॥&lt;br&gt;&#xA;देवाह्वयः सुप्रतिमः सुप्रतीको बृहद्रथः ।&lt;br&gt;&#xA;महोत्साहो विनीतात्मा सुक्रतुर्नैषधो नलः ॥&lt;br&gt;&#xA;सत्यव्रतः शान्तभयः सुमित्रः सुबलः प्रभुः ।&lt;br&gt;&#xA;जानुजङ्घोऽनरण्यश्च प्रियभृत्यश्शुचिव्रतः ॥&lt;br&gt;&#xA;बलबन्धुर्निरामर्दः केतुशृङ्गो बृहद्बलः ।&lt;br&gt;&#xA;धृष्टकेतुर्बृहत्केतुर् दीप्तकेतुर्निरामयः ॥&lt;br&gt;&#xA;अधिक्षुर्वललो धूर्तो दृढबन्धुर्दृढायुधः ।&lt;br&gt;&#xA;महापुराणसम्भाव्यः प्रत्यङ्गः परहा श्रुतिः ॥&lt;br&gt;&#xA;एते चान्ये च बहवः शतशोऽथ सहस्रशः ।&lt;br&gt;&#xA;श्रूयन्ते शतशश्चान्ये सङ्ख्याताश्चापि सर्वशः ॥&lt;br&gt;&#xA;हित्वा तु विपुलान्भोगान् ऋद्धिमन्तो महाबलाः ।&lt;br&gt;&#xA;राजानो निधनं प्राप्तास् तव पुत्रैर्महत्तमाः ॥&lt;br&gt;&#xA;येषां दिव्यानि कर्माणि विक्रमस्त्याग एव च ।&lt;br&gt;&#xA;माहात्म्यमपि चास्तिक्यं सत्यं शौचं दमार्जवम् ॥&lt;br&gt;&#xA;विद्वद्भिः कथ्यते लोके पुराणैः कविसत्तमैः ।&lt;br&gt;&#xA;सुबुद्धिगुणसम्पन्नास् ते चापि निधनं गताः ॥&lt;br&gt;&#xA;तव पुत्रा दुरात्मानः प्रतप्ताश्चैव मन्युना ।&lt;br&gt;&#xA;लुब्धा दुर्वृत्तभूयिष्ठा न ताञ्छोचितुमर्हसि ॥&lt;br&gt;&#xA;श्रुतवानसि मेधावी बुद्धिमान्प्राज्ञसत्तमः ।&lt;br&gt;&#xA;येषां शास्त्रगता बुद्धिर् न ते मुह्यन्ति भारत ॥&lt;br&gt;&#xA;निग्रहानुग्रहौ चापि विदितौ ते नराधिप ।&lt;br&gt;&#xA;नात्यन्तमेवानुवृत्तिः श्रूयते पुत्ररक्षणे ॥&lt;br&gt;&#xA;भवितव्यं तथा तच्च नातश्शोचितुमर्हसि ।&lt;br&gt;&#xA;दैवं पुरुषकारेण को निवर्तितुमर्हति ॥&lt;br&gt;&#xA;विधातृविहितं मार्गं न कश्चिदतिवर्तते ।&lt;br&gt;&#xA;कालमूलमिदं सर्वं भावाभावौ सुखावहौ॥&lt;br&gt;&#xA;कालः पचति भूतानि कालः संहरति प्रजाः ।&lt;br&gt;&#xA;निर्दहन्तं प्रजाः कालं कालः शमयते पुनः ॥&lt;br&gt;&#xA;कालोऽपि कुरुते भावान् सर्वलोकशुभाशुभान् ।&lt;br&gt;&#xA;कालः सङ्क्षिप्य सर्वास्तु प्रजा विसृजते पुनः ॥&lt;br&gt;&#xA;कालः सर्वेषु भूतेषु चरत्यविरतः समः ।&lt;br&gt;&#xA;अतीतानागता भावा ये वर्तन्ते च साम्प्रतम् ।&lt;br&gt;&#xA;तान्कालनिर्मितान्बुद्ध्वा न सञ्ज्ञां हातुमर्हसि ॥&lt;br&gt;&#xA;सूतः-&lt;br&gt;&#xA;इत्येवं पुत्रशोकार्तं धृतराष्ट्रं जनेश्वरम् ॥&lt;br&gt;&#xA;आश्वास्य स्वस्थमकरोत् सूतो गावल्गणिस्तदा ।&lt;br&gt;&#xA;अत्रोपनिषदं पुण्यां कृष्णद्वैपायनोऽब्रवीत् ॥&lt;br&gt;&#xA;भारताध्ययनात्पुण्याद् अपि पादमधीयतः ।&lt;br&gt;&#xA;श्रद्दधानस्य पूयन्ते सर्वपापान्यशेषतः ॥&lt;br&gt;&#xA;देवर्षयो ह्यत्र पुण्या ब्रह्मराजर्षयस्तदा ।&lt;br&gt;&#xA;कीर्त्यन्ते शुमकर्माणस् तदा यक्षमहोरगाः ॥&lt;br&gt;&#xA;भगवान्वासुदेवश्च कीर्त्यतेऽत्र सनातनः ।&lt;br&gt;&#xA;सहि सत्यमृतञ्चैव पवित्रं पुण्यमेवच ॥&lt;br&gt;&#xA;शाश्वतं परमं ब्रह्म परं ज्योतिः सनातनम् ।&lt;br&gt;&#xA;यस्य दिव्यानि कर्माणि कथयन्ति मनीषिणः ॥&lt;br&gt;&#xA;असत्सत्सदसच्चैव यस्मादेव प्रवर्तते ।&lt;br&gt;&#xA;सन्ततिश्च प्रवृत्तिश्च जन्म मृत्युः पुनर्भवाः ॥&lt;br&gt;&#xA;अध्यात्मं श्रूयते यत्र पञ्चभूतगुणात्मकम् ।&lt;br&gt;&#xA;अव्यक्तादि परं तच्च स एव परिगीयते ॥&lt;br&gt;&#xA;यं तं यतिवरा मुक्ता ध्यानयोगबलान्विताः ।&lt;br&gt;&#xA;प्रतिबिम्बमिवादर्शे पश्यन्त्यात्मन्यवस्थितम् ॥&lt;br&gt;&#xA;श्रद्दधानस्सदोद्युक्तः सत्यधर्मपरायणः ।&lt;br&gt;&#xA;कथयान्निममध्यायं नरः पापात्प्रमुच्यते ॥&lt;br&gt;&#xA;अनुक्रामिणमध्यायं भारतस्यैवमादितः ।&lt;br&gt;&#xA;आस्तिकः सततं शृण्वन् न कृच्छ्रेष्ववसीदति ॥&lt;br&gt;&#xA;सभामध्ये जपन्कश्चित् सद्यो मुच्येत किल्बिषात् ।&lt;br&gt;&#xA;अनुक्रमिण्यां तन्न स्याद् दिवा रात्र्यां च सञ्चितम् ॥&lt;br&gt;&#xA;भारतस्य वपुर्ह्येतत् सत्यं चानृतमेव च ।&lt;br&gt;&#xA;नवनीतं यथा दध्नो द्विपदां ब्राह्मणो यथा ॥&lt;br&gt;&#xA;आरण्यकं च वेदेभ्य ओषधिभ्यो यथामृतम्  ।&lt;br&gt;&#xA;ह्रदानामुदधिः श्रेष्ठो गौर्वरिष्ठा चतुष्पदाम् ।&lt;br&gt;&#xA;यथैतानि विशिष्टानि तथा भारतमुच्यते ॥&lt;br&gt;&#xA;यश्चेदं श्रावयेच्छ्राद्धे ब्राह्मणान्पादमन्ततः ।&lt;br&gt;&#xA;अक्षय्यमन्नदानं तत् पितॄंस्तस्योपतिष्ठति ॥&lt;br&gt;&#xA;बिभेत्यल्पश्रुताद्वेदो मामयं प्रतरिष्यति ॥&lt;br&gt;&#xA;इतिहासपुराणाभ्यां वेदं समुपबृंहयेत् ।&lt;br&gt;&#xA;कार्ष्णं वेदमिमं विद्वाञ् श्रावयित्वार्थमश्नुते ।&lt;br&gt;&#xA;भ्रूणहत्याकृतं चापि पापं दह्यान्न संशयः ॥&lt;br&gt;&#xA;य इमं शुचिरध्यायं पठेन्पर्वणि पर्वणि ।&lt;br&gt;&#xA;अधीतं भारतं तेन कृत्स्नं स्यादिति मे मतिः ॥&lt;br&gt;&#xA;यश्चेदं शृणुयान्नित्यं आर्षं श्रद्धासमन्वितः ।&lt;br&gt;&#xA;स दीर्घमायुर्दीर्घां च स्वर्गतिं चाप्नुयान्नरः ॥&lt;br&gt;&#xA;चत्वार एकतो वेदा भारतं चैकमेकतः ।&lt;br&gt;&#xA;समागतैः सुरार्षिभिस्तुलामरोपितं पुरा ॥&lt;br&gt;&#xA;महत्त्वे च गुरुत्वे च ध्रियमाणं यतोऽधिकम् ।&lt;br&gt;&#xA;महत्त्वाद्भारवत्वाच्च महाभारतमुच्यते ॥&lt;br&gt;&#xA;निरुक्तमस्य यो वेद सर्वपापैः प्रमुच्यते ॥&lt;br&gt;&#xA;तपो न कल्कोऽध्ययनं न कल्कः स्वाभाविको वेदविधिर्न कल्कः ।&lt;br&gt;&#xA;प्रसह्य वित्ताहरणं न कल्कस् तान्येव भावोपहतानि कल्कः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/002/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/002/</guid>
      <description>&lt;p&gt;ऋषय ऊचुः ।&lt;br&gt;&#xA;समन्तपञ्चकमिति यदुक्तं सूतनन्दन ।&lt;br&gt;&#xA;एतत्सर्वं यथातयं श्रोतुमिच्छामहे वयम् ॥&lt;br&gt;&#xA;सूतः-&lt;br&gt;&#xA;शुश्रूषा यदि वो विप्रा ब्रुवतश्च शुभाः कथाः ।&lt;br&gt;&#xA;समन्तपञ्चकाख्यानं श्रोतुमर्हथ सत्तमाः ॥&lt;br&gt;&#xA;त्रेताद्वापरयोस्सन्धौ रामः प्रहरतां वरः ।&lt;br&gt;&#xA;असकृत्पार्थिवं क्षत्रं जघानामर्षचोदितः ॥&lt;br&gt;&#xA;स सर्वं क्षत्रमुत्साद्य स्ववीर्येणानलद्युतिः ।&lt;br&gt;&#xA;समन्तपञ्चके पञ्च चकार रुधिरह्रदान् ॥&lt;br&gt;&#xA;स तेषु रुधिराम्भस्सु ह्रदेषु क्रोधमूर्च्छितः ।&lt;br&gt;&#xA;पितॄन् सन्तर्पयामास रुधिरेणेति नः श्रुतम् ॥&lt;br&gt;&#xA;अथर्चीकादयोऽभ्येत्य पितरो ब्राह्मणर्षभम् ।&lt;br&gt;&#xA;तं क्षमस्वेति जगदुस् ततः स विरराम ह ॥&lt;br&gt;&#xA;तेषां समीपे यो देशो ह्रदानां रुधिराम्भसाम् ।&lt;br&gt;&#xA;समन्तपञ्चकमिति तत्पुण्यं परिकीर्त्यते ॥&lt;br&gt;&#xA;येन लिङ्गेन यो देशो युक्तस्समुपलक्ष्यते ।&lt;br&gt;&#xA;तेनैव नाम्ना तं देशं वाच्यमाहुर्मनीषिणः ॥&lt;br&gt;&#xA;अन्तरे चैव सम्प्राप्ते कलिद्वापरयोरभूत् ।&lt;br&gt;&#xA;समन्तपञ्चके युद्धं कुरुपाण्डवसैन्ययोः ॥&lt;br&gt;&#xA;तस्मिन्परमधर्मिष्ठे देशे भूदोषवर्जिते ।&lt;br&gt;&#xA;अष्टादश समाजग्मुर् अक्षौहिण्यो युयुत्सया ॥&lt;br&gt;&#xA;एवं नामाभिनिर्वृत्तं तस्य देशस्य वै द्विजाः ।&lt;br&gt;&#xA;पुण्यश्च रमणीयश्च स देशः सम्प्रकीर्तितः ॥&lt;br&gt;&#xA;तदेतत्कथितं सर्वं मया वो मुनिसत्तमाः ।&lt;br&gt;&#xA;यथा देशः सविख्यातस् त्रिषु लोकेषु विश्रुतः ॥&lt;br&gt;&#xA;ऋषय-&lt;br&gt;&#xA;अक्षौहिण्य इति प्रोक्तं यत्त्वया सूतनन्दन ।&lt;br&gt;&#xA;एतदिच्छामहे श्रोतुं सर्व एव यथातथम् ॥&lt;br&gt;&#xA;अक्षौहिण्याः परीमाणं रथाश्वनरहस्तिनाम् ।&lt;br&gt;&#xA;यथावच्चैव नो ब्रूहि तत्सर्वं विदितं त्वया ॥&lt;br&gt;&#xA;सूतः-&lt;br&gt;&#xA;एको रथो गजश्चैको नराः पञ्च पदातयः ।&lt;br&gt;&#xA;त्रयश्च तुरगास्तज्ज्ञैः पत्तिरित्यभिधीयते ॥&lt;br&gt;&#xA;पत्तिं त्रिगुणितामेनां विदुः सेनामुखं बुधाः ।&lt;br&gt;&#xA;त्रीणि सेनामुखान्येको गुल्म इत्यभिधीयते ॥&lt;br&gt;&#xA;त्रयो गुल्मा गणो नाम वाहिनी तु गणात्रयम् ।&lt;br&gt;&#xA;स्मृतास्तिस्रोऽथ वाहिन्यः पृतनेति विचक्षणैः ॥&lt;br&gt;&#xA;चमूस्तु पृतनास्तिस्रस् ताश्च तिस्रस्त्त्वनीकिनी ।&lt;br&gt;&#xA;अनीकिनीं दशगुणां आहुरक्षौहिणीं बुधाः ॥&lt;br&gt;&#xA;अक्षौहिण्यां प्रसङ्ख्याता रथानां द्विजसत्तमाः ।&lt;br&gt;&#xA;सङ्ख्या गणिततत्त्वज्ञैः सहस्राण्येकविंशतिः ॥&lt;br&gt;&#xA;शतान्युपरि चाप्यष्टौ भूयश्च सह सप्ततिः ।&lt;br&gt;&#xA;गजानां तु परीमाणं तावदेवात्र निर्दिशेत् ॥&lt;br&gt;&#xA;ज्ञेयं शतसहस्रं तु सहस्राणि तथा नव ।&lt;br&gt;&#xA;नराणामपि पञ्चाशच् छतानि त्रीणि चानघाः ॥&lt;br&gt;&#xA;पञ्चषष्टिसहस्राणि तथाश्वानां शतानि च ।&lt;br&gt;&#xA;दशोत्तराणि षट् प्राहुर् यथावदभिसङ्ख्यया ॥&lt;br&gt;&#xA;एतामक्षौहिणीं प्राहुः सङ्ख्यातत्त्वविदो जनाः ।&lt;br&gt;&#xA;यां वः कथितवानस्मि विस्तरेण द्विजोत्तमाः ॥&lt;br&gt;&#xA;एतया सङ्ख्यया ह्यासन् कुरुपाण्डवसैन्ययोः ।&lt;br&gt;&#xA;अक्षौहिण्यो द्विजश्रेष्ठाः पिण्डेनाष्टादशैव ताः ॥&lt;br&gt;&#xA;समेता यत्र वै देशे तत्रैव निधनं गताः ।&lt;br&gt;&#xA;कौरवान्कारणं कृत्वा कालेनाद्भुतकर्मणा ॥&lt;br&gt;&#xA;अहानि युयुधे भीष्मो दशैव परमास्त्रवित् ।&lt;br&gt;&#xA;अहानि पञ्च द्रोणश्च ररक्ष कुरुवाहिनीम् ॥&lt;br&gt;&#xA;अहनी युयुधे द्वे तु कर्णः परबलार्दनः ।&lt;br&gt;&#xA;शल्योऽर्धदिवसं चासीद् गदायुद्धं ततः परम् ॥&lt;br&gt;&#xA;तस्यैव तु दिनस्यान्ते हार्दिक्यद्रौणिगौतमाः ।&lt;br&gt;&#xA;प्रसुप्तं निशि विश्वस्तं जघ्नुर्यौधिष्ठिरं बलम् ॥&lt;br&gt;&#xA;तत्तु शौनक सत्रे ते भारताख्यानमुत्तमम् ।&lt;br&gt;&#xA;आख्यास्ये पौष्य पौलोमं आस्तीकं च ततः परम् ॥&lt;br&gt;&#xA;चित्रार्थपदाख्यानं अनेकसमयान्वितम् ।&lt;br&gt;&#xA;प्रतिपन्नं नरैः प्राज्ञैर् वैराग्यमिव मोक्षिभिः ॥&lt;br&gt;&#xA;आत्मेव वेदितव्येषु प्रियेष्विव हि जीवितम् ।&lt;br&gt;&#xA;इतिहासः प्रधानार्थः श्रेष्ठः सर्वागमेष्वयम् ॥&lt;br&gt;&#xA;इतिहासोत्तमे ह्यस्मिन् अर्पिता बुद्धिरुत्तमा ।&lt;br&gt;&#xA;स्वरव्यञ्जनयोः कृत्स्ना लोकवेदाश्रयेव वाक् ॥&lt;br&gt;&#xA;अस्य प्रज्ञाभिपन्नस्य विचित्रपदपर्वणः ।&lt;br&gt;&#xA;भारतस्येतिहासस्य श्रूयतां पर्वसङ्ग्रहः ॥&lt;br&gt;&#xA;सर्वानुक्रमणं पूर्वं द्वितीयः पर्वसङ्ग्रहः ।&lt;br&gt;&#xA;पौष्यं पौलोममास्तीकं आदिरंशावतारणम् ॥&lt;br&gt;&#xA;ततः सम्भवपर्वोक्तं अद्भुतं देवनिर्मितम् ।&lt;br&gt;&#xA;दाहो जतुगृहस्यात्र हैडिम्बं पर्व चोच्यते ॥&lt;br&gt;&#xA;ततो बकवधः पर्व पर्व चैत्ररथं ततः ।&lt;br&gt;&#xA;ततः स्वयंवरो देव्याः पाञ्चाल्याः पर्व चोच्यते ॥&lt;br&gt;&#xA;क्षात्रधर्मेण निर्जित्य ततो वैवाहिकं स्मृतम् ।&lt;br&gt;&#xA;विदुरागमनं पर्व राज्यलाभस्तथैव च ॥&lt;br&gt;&#xA;अर्जुनस्य वने वासः सुभद्राहरणं ततः ।&lt;br&gt;&#xA;सुभद्राहरणादूर्ध्वं ज्ञेयं हरणहारिकम् ॥&lt;br&gt;&#xA;ततः खाण्डवदाहाख्यं तत्रैव मयदर्शनम् ।&lt;br&gt;&#xA;सभापर्व ततः प्रोक्तं मन्त्रपर्व ततः परम् ॥&lt;br&gt;&#xA;जरासन्धवधः पर्व पर्व दिग्विजयस्तथा ।&lt;br&gt;&#xA;पर्वदिग्विजयादूर्ध्वं राजसूयकमुच्यते ॥&lt;br&gt;&#xA;ततश्चार्घाभिहरणं शिशुपालवधस्ततः ।&lt;br&gt;&#xA;द्यूतपर्व ततः प्रोक्तं अनुद्यूतमतः परम् ॥&lt;br&gt;&#xA;तत आरण्यकं पर्व किम्मीरवध एव च ।&lt;br&gt;&#xA;ईश्वरार्जुनयोर्युद्धं पर्व कैरातमुच्यते ॥&lt;br&gt;&#xA;इन्द्रलोकाभिगमनं पर्व ज्ञेयमतः परम् ।&lt;br&gt;&#xA;तीर्थयात्रा ततः पर्व कुरुराजस्य धीमतः ॥&lt;br&gt;&#xA;जटासुरवधः पर्व यक्षयुद्धमतः परम् ।&lt;br&gt;&#xA;तथैवाजगरं पर्व विज्ञेयं तदनन्तरम् ॥&lt;br&gt;&#xA;मार्कण्डेयसमास्या च पर्वोक्तं तदनन्तरम् ।&lt;br&gt;&#xA;संवादश्च ततः पर्व द्रौपदीसत्यभामयोः ॥&lt;br&gt;&#xA;घोषयात्रा ततः पर्व पर्व प्रायोपवेशनम् ।&lt;br&gt;&#xA;मन्त्रस्य निश्चयं कृत्वा कार्यस्यापि विचिन्तनम् ॥&lt;br&gt;&#xA;व्रीहिद्रोणकमाख्यानं ततोऽनन्तरमुच्यते ।&lt;br&gt;&#xA;द्रौपदीहरणं पर्व सैन्धवेन वनात्ततः ॥&lt;br&gt;&#xA;कुण्डलाहरणं पर्व ततः परमिहोच्यते ।&lt;br&gt;&#xA;आरणेयं ततः पर्व वैराटं तदनन्तरम् ॥&lt;br&gt;&#xA;कीचकानां वधः पर्व पर्व ग्रोग्रहणं तथा ।&lt;br&gt;&#xA;अभिमन्योश्च वैराट्याः पर्व वैवाहिकं स्मृतम् ॥&lt;br&gt;&#xA;उद्योगं पर्व विज्ञेयं अत ऊर्ध्वं महाद्भुतम् ।&lt;br&gt;&#xA;ततः सञ्जययानाख्यं पर्व ज्ञेयमतः परम् ॥&lt;br&gt;&#xA;प्रजागरं ततः पर्व धृतराष्ट्रस्य चिन्तया ।&lt;br&gt;&#xA;पर्व सानत्सुजातं च गुह्यमध्यात्मदर्शनम् ॥&lt;br&gt;&#xA;व्यासाभिगमनं पर्व भगवद्यानमेव च ।&lt;br&gt;&#xA;ज्ञेयं विवादपर्वात्र कर्णस्य च महात्मनः ॥&lt;br&gt;&#xA;मन्त्रस्य निश्चयं कृत्वा कार्यं समभिचिन्तयन् ।&lt;br&gt;&#xA;कीर्त्यते चाप्युपाख्यानं सैनापत्येऽभिषेचनम् ॥&lt;br&gt;&#xA;श्वेतस्य वासुदेवेन चित्रं बहुकथाश्रयम् ।&lt;br&gt;&#xA;भीष्माभिषेचनं पर्व ततश्चाद्भुतमुच्यते ॥&lt;br&gt;&#xA;निर्याणं च ततः पर्व कुरुपाण्डवसेनयोः ।&lt;br&gt;&#xA;रथातिरथसङ्ख्या च पर्वोक्तं तदनन्तरम् ॥&lt;br&gt;&#xA;उलूकदूतागमनं पर्व रोषविवर्धनम् ।&lt;br&gt;&#xA;अम्बोपाख्यानमथ च पर्व ज्ञेयमतः परम् ॥&lt;br&gt;&#xA;जम्बूखण्डविनिर्माणं पर्वोक्तं तदनन्तरम् ।&lt;br&gt;&#xA;भूमिपर्व ततो ज्ञेयं द्वीपविस्तारकीर्तनम् ॥&lt;br&gt;&#xA;दिव्यं चक्षुर्ददौ यत्र सञ्जयाय महानृषिः ।&lt;br&gt;&#xA;पर्वोक्तं भगवद्गीता पर्व भीष्मवधस्ततः ॥&lt;br&gt;&#xA;द्रोणाभिषेकः पर्वोक्तं संशप्तकवधस्तथा ।&lt;br&gt;&#xA;अभिमन्युवधः पर्व प्रतिज्ञापर्व चोच्यते ॥&lt;br&gt;&#xA;जयद्रथवधः पर्व घटोत्कचवधस्ततः ।&lt;br&gt;&#xA;ततो द्रोणवधःपर्व विज्ञेयं तदनन्तरम् ॥&lt;br&gt;&#xA;मोक्षो नारायणास्त्रस्य पर्वानन्तरमुच्यते ।&lt;br&gt;&#xA;कर्णपर्व ततो ज्ञेयं शल्यपर्व ततः परम् ॥&lt;br&gt;&#xA;ह्रदप्रवेशनं पर्व गदायुद्धमतः परम् ।&lt;br&gt;&#xA;सारस्वतं ततःपर्व तीर्थवंशगुणान्वितम् ॥&lt;br&gt;&#xA;अत ऊर्ध्वं तु बीभत्सं पर्व सौप्तिकमुच्यते ।&lt;br&gt;&#xA;ऐषीकं पर्व निर्दिष्टं अत ऊर्ध्वं सुदारुणम् ॥&lt;br&gt;&#xA;जलप्रदानिकं पर्व स्त्रीपर्व च ततः परम् ।&lt;br&gt;&#xA;श्राद्धपर्व ततो ज्ञेयं कुरूणामौर्ध्वदैहिकम् ॥&lt;br&gt;&#xA;आभिषेचनिकं पर्व धर्मराजस्य धीमतः ।&lt;br&gt;&#xA;चार्वाकनिग्रहः पर्व रक्षसो ब्रह्मरूपिणः ॥&lt;br&gt;&#xA;प्रविभागो गृहाणां च पर्वोक्तं तदनन्तरम् ।&lt;br&gt;&#xA;शान्तिपर्व ततो यत्र राजधर्मानुकीर्तनम् ॥&lt;br&gt;&#xA;आपद्धर्मश्च पर्वोक्तं मोक्षधर्मस्ततःपरम् ।&lt;br&gt;&#xA;ततः पर्व परिज्ञेयं आनुशासनिकं परम् ॥&lt;br&gt;&#xA;स्वर्गारोहणकं पर्व ततो भीष्मस्य धीमतः ।&lt;br&gt;&#xA;ततोऽश्वमेधिकं पर्व सर्वपापप्रणाशनम् ॥&lt;br&gt;&#xA;अनुगीतापर्व ततो ज्ञेयमध्यात्मवाचकम् ।&lt;br&gt;&#xA;पर्व चाश्रमवासाख्यं पुत्रदर्शनमेव च ॥&lt;br&gt;&#xA;नारदागमनं पर्व ततःपरमिहोच्यते ।&lt;br&gt;&#xA;मौसलं पर्व च ततो घोरं समनुवर्ण्यते ॥&lt;br&gt;&#xA;महाप्रस्थानिकं पर्व स्वर्गारोहणकं ततः ।&lt;br&gt;&#xA;हरिवंशस्ततःपर्व पुराणं खिलसञ्ज्ञितम् ॥&lt;br&gt;&#xA;भविष्यत्पर्व चाप्युक्तं खिलेष्वेवाद्भुतं महत् ।&lt;br&gt;&#xA;एतत्पर्वशतं पुण्यं व्यासेनोक्तं महात्मना  ॥&lt;br&gt;&#xA;यथा तु सूतपुत्रेण रौमहर्षणिना पुनः ।&lt;br&gt;&#xA;कथितं नैमिशारण्ये पर्वाण्यष्टादशैव तु ॥&lt;br&gt;&#xA;समासो भारतस्यायं तत्रोक्तः पर्वसङ्ग्रहः ।&lt;br&gt;&#xA;पौष्ये पर्वाणि महात्म्यं उदङ्कस्योपवर्णितम् ॥&lt;br&gt;&#xA;पौलोमे भृगुवंशस्य विस्तारः परिकीर्तितः ।&lt;br&gt;&#xA;श्लोकाग्रं च सहस्रं च पञ्चाशच्छतमेव च ॥&lt;br&gt;&#xA;अध्यायानां तथाष्टौ वा आदितोस्मिन् प्रकीर्तिताः ।&lt;br&gt;&#xA;आस्तीके सर्वनागानां गरुडस्य च सम्भवः ॥&lt;br&gt;&#xA;क्षीरोदमथनं चैव जन्मोच्चैःश्रवसस्तथा ।&lt;br&gt;&#xA;यजतस्सर्पसत्रेण राज्ञः पारिक्षितस्य ह ॥&lt;br&gt;&#xA;कथेयमभिनिर्वृत्ता भारतानां महात्मनाम् ।&lt;br&gt;&#xA;श्लोकाग्रं च सहस्रं च त्रिशतं चोत्तरं तथा ॥&lt;br&gt;&#xA;श्लोकाश्च चतुराशीतिः पर्वण्यस्मिंस्तथैव च ।&lt;br&gt;&#xA;अध्यायानां ततः प्रोक्तं चत्वारिंशन्महर्षिणा ॥&lt;br&gt;&#xA;विविधास्सम्भवा राज्ञां उक्ताः सम्भवपर्वणि ।&lt;br&gt;&#xA;अन्येषां चैव विप्राणामृषेर्द्वैपायनस्य च ॥&lt;br&gt;&#xA;अंशावतरणं चात्र देवानां परिकीर्तितम् ।&lt;br&gt;&#xA;दैत्यानां दानवानां च यक्षाणां च महौजसाम् ॥&lt;br&gt;&#xA;नागानामथ सर्पाणां गन्धर्वाणां पतत्त्रिणाम् ।&lt;br&gt;&#xA;अन्येषां चैव भूतानां विविधानां समुद्भवः ॥&lt;br&gt;&#xA;वसूनां पुनरुत्पत्तिर् भागीरथ्यां महात्मनाम् ।&lt;br&gt;&#xA;शन्तनोर्वेश्मनि पुनस् तेषां चारोहणं दिवि ॥&lt;br&gt;&#xA;तेजोंशानां च संयोगाद् भीष्मस्याप्यत्र सम्भवः ।&lt;br&gt;&#xA;राज्यान्निवर्तनं चैव ब्रह्मचर्यव्रतास्थितिः ॥&lt;br&gt;&#xA;प्रतिज्ञापालनं चैव रक्षा चित्राङ्गदस्य च ।&lt;br&gt;&#xA;हते चित्राङ्गदे चैव रक्षा भ्रातुर्यवीयसः ॥&lt;br&gt;&#xA;विचित्रवीर्यस्य तथा राज्ये सम्प्रतिपादनम् ।&lt;br&gt;&#xA;धर्मस्य नृषु सम्भूतिराणिमाण्डव्यशापजा ॥&lt;br&gt;&#xA;कृष्णद्वैपायनाच्चैव प्रसूतिर्विदुरस्य च ।&lt;br&gt;&#xA;धृतराष्ट्रस्य पाण्डोश्च पाण्डवानां च सम्भवः ॥&lt;br&gt;&#xA;वारणावतयात्रा च मन्त्रो दुर्योधनस्य च ।&lt;br&gt;&#xA;विदुरस्य च वाक्येन सुरङ्गापगमक्रिया  ॥&lt;br&gt;&#xA;पाण्डवानां वने घोरे हिडिम्बायाश्च दर्शनम् ।&lt;br&gt;&#xA;घटोत्कचस्य चोत्पत्तिर् अत्रैव परिकीर्तिता ॥&lt;br&gt;&#xA;अज्ञातचर्या पार्थानां वासो ब्राह्मणवेश्मनि ।&lt;br&gt;&#xA;बकस्य निधनं चैव नागराणां च विस्मयः ॥&lt;br&gt;&#xA;अङ्गारपर्णीं निर्जित्य गङ्गाकूलेऽर्जुनस्तदा ।&lt;br&gt;&#xA;भ्रातृभिः सहितः सर्वैः पाञ्चालानभितो ययौ ॥&lt;br&gt;&#xA;तापत्यमथ वासिष्ठं अौर्वोपाख्यानमेव च ।&lt;br&gt;&#xA;पञ्चेन्द्राणामुपाख्यानं अत्रैवाद्भुतमुच्यते ॥&lt;br&gt;&#xA;पञ्चानां चैव पत्रीत्वे विमर्शो द्रुपदस्य च ।&lt;br&gt;&#xA;द्रौपद्या देवविहितो विवाहश्चाप्यमानुषः ॥&lt;br&gt;&#xA;विदुरस्य च सम्प्राप्तिर् दर्शनं केशवस्य च ।&lt;br&gt;&#xA;खाण्डवप्रस्थवासश्च ततो राज्यार्धशासनम् ॥&lt;br&gt;&#xA;नारदस्य च वाक्येन द्रौपद्यास्समयक्रिया ।&lt;br&gt;&#xA;सुन्दोपसुन्दयोस्तत्र द्वदाख्यानं प्रकीर्तितम् ॥&lt;br&gt;&#xA;पार्थस्य वनवासश्च उलूप्या सह सङ्गमः ।&lt;br&gt;&#xA;पुण्यतीर्थानुसंयानं बभ्रुवाहनजन्म च ॥&lt;br&gt;&#xA;द्वारकायां सुभद्रा च कामयानेन कामिनी ।&lt;br&gt;&#xA;वासुदेवस्यानुमते प्राप्तात्रैव किरीटिना ॥&lt;br&gt;&#xA;हरणं गृह्य सम्प्राप्ते कृष्णे देवकिनन्दने ।&lt;br&gt;&#xA;अभिमन्योः सुभद्रायां जन्म चोत्तमतेजसः ॥&lt;br&gt;&#xA;सम्प्राप्तिः शक्रधनुषः खाण्डवस्य च दाहनम् ।&lt;br&gt;&#xA;मयस्य मोक्षो ज्वलनाद् भुजङ्गस्य च मोक्षणम् ॥&lt;br&gt;&#xA;महर्षेर्मन्दपालस्य शार्ङ्ग्यां तनयसम्भवः ।&lt;br&gt;&#xA;इत्येवमादिपर्वोक्तं प्रथमं भुवि विस्तरम् ॥&lt;br&gt;&#xA;अध्यायानां शते द्वे तु सङ्ख्याते परमर्षिणा ।&lt;br&gt;&#xA;अष्टादशैव चाध्याया व्यासेनोत्तमतेजसा ॥&lt;br&gt;&#xA;नवश्लोकसहस्राणि शतान्यष्टौ तथैव च ।&lt;br&gt;&#xA;श्लोकाश्च चतुराशीतिर् दृष्टो ग्रन्थो महात्मना ॥&lt;br&gt;&#xA;द्वितीयं तु सभापर्व बहुवृत्तान्तमुच्यते ।&lt;br&gt;&#xA;सभाक्रिया पाण्डवानां किङ्कराणां च दर्शनम् ।&lt;br&gt;&#xA;लोकपालसभाख्यानं नारदाद्देवदर्शिनात् ।&lt;br&gt;&#xA;राजसूयस्य चारम्भो जरासन्धवधस्तथा ॥&lt;br&gt;&#xA;गिरिव्रजे निरुद्धानां राज्ञां कृष्णेन मोक्षणम् ।&lt;br&gt;&#xA;राजसूयेऽर्घसंवादे शिशुपालवधस्तथा ॥&lt;br&gt;&#xA;यज्ञे विभूतिं दृष्ट्वा तां दुःखामर्षान्वितस्य च ।&lt;br&gt;&#xA;दुर्योधनस्यापहासो भीमेन च सभातले ॥&lt;br&gt;&#xA;यत्रास्य मन्युरभवद् येन द्यूतमकल्पयत् ।&lt;br&gt;&#xA;यत्र धर्मसुतं द्यूते शकुनिः कितवोऽजयत् ॥&lt;br&gt;&#xA;यत्र द्यूतास्रवे मग्ना द्रौपदीं नौरिवार्णवे ।&lt;br&gt;&#xA;गच्छतश्चातिसृष्टांस्ताञ् ज्ञात्वा दुर्योधनो नृपः ॥&lt;br&gt;&#xA;पुनरेव ततो द्यूते समाह्वयत पाण्डवान् ।&lt;br&gt;&#xA;एतत्सर्वं सभापर्व व्याख्यातं परमर्षिणा ॥&lt;br&gt;&#xA;अध्यायाः सप्ततिर्ज्ञेया द्वौ चात्र प्रसङ्ख्यया ।&lt;br&gt;&#xA;चतु श्लोकसहस्राणि पञ्च श्लोकशतानि च ॥&lt;br&gt;&#xA;श्लोकाश्चैकादश ज्ञेयाः पर्वण्यस्मिन्प्रकीर्तिताः ।&lt;br&gt;&#xA;अतः परं तृतीयं तु ज्ञेयमारण्यकं परम् ॥&lt;br&gt;&#xA;वनवासं प्रयातेषु पाण्डवेषु महात्मसु ।&lt;br&gt;&#xA;पौरानुकम्पा व्रजतो धर्मराजस्य धर्मतः ॥&lt;br&gt;&#xA;धौम्योपदेशात्तिग्मांशुप्रसादादन्नसंभवः ।&lt;br&gt;&#xA;मैत्रेयशापोत्सर्गश्च विदुस्य प्रवासनम् ॥&lt;br&gt;&#xA;किम्मीरकवधाख्यानं वृष्णीनामागमस्तथा ।&lt;br&gt;&#xA;पाण्डवानां च सर्वेषां सहाख्यानां तथैव च ॥&lt;br&gt;&#xA;पाञ्चालागमनं चैव द्रौपद्याश्चाश्रुमोक्षणम् ।&lt;br&gt;&#xA;अस्त्रहेतोर्विवासश्च पार्थस्यामिततेजसः ॥&lt;br&gt;&#xA;महादेवेन युद्धं च किरातवपुषा सह ।&lt;br&gt;&#xA;दर्शनं लोकपालानां स्वर्गारोहणमेव च ॥&lt;br&gt;&#xA;दर्शनं बृहदश्वस्य महर्षेर्भावितात्मनः ।&lt;br&gt;&#xA;युधिष्ठिरस्य चार्तस्य व्यसने परिदेवनम् ॥&lt;br&gt;&#xA;नलोपाख्यानमत्रैव धर्मिष्ठं करुणोदयम् ।&lt;br&gt;&#xA;दमयन्त्याः स्थितिर्यत्र नलस्य व्यसनागमे ॥&lt;br&gt;&#xA;वनवासगतानां च पाण्डवानां महात्मनाम् ।&lt;br&gt;&#xA;स्वर्गे प्रवृत्तिराख्याता रोमशेनार्जुनस्य च ॥&lt;br&gt;&#xA;तीर्थयात्रा तथैवात्र पाण्डवानां महात्मनाम् ।&lt;br&gt;&#xA;आगस्त्यमपि चाख्यानं यत्र वातापिभक्षणम् ॥&lt;br&gt;&#xA;लोपामुद्राभिगमनं अपत्यार्थमृषेरपि ।&lt;br&gt;&#xA;ततः श्येनकपोतीयं उपाख्यानमनन्तरम् ॥&lt;br&gt;&#xA;इन्द्रोऽग्निर्यत्र धर्मश्च अजिज्ञासञ्शिबिं नृपम् ।&lt;br&gt;&#xA;ऋश्यशृङ्गस्य चरितं कौमारब्रह्मचारिणः ॥&lt;br&gt;&#xA;जामदग्न्यस्य रामस्य चरितं भूरितेजसः ।&lt;br&gt;&#xA;कार्तवीर्यवधो यत्र हेहयानां च वर्ण्यते ॥&lt;br&gt;&#xA;तीर्थयात्रा तथैवात्र पाण्डवानां महात्मनाम् ।&lt;br&gt;&#xA;कर्णस्य परिमोक्षोऽत्र कुण्डलाभ्यां पुरन्दरात् ॥&lt;br&gt;&#xA;नियुक्तो भीमसेनश्च द्रौपद्या गन्धमादने ।&lt;br&gt;&#xA;यत्र मन्दारपुष्पार्थं नलिनीं तामधर्षयत् ॥&lt;br&gt;&#xA;यत्रास्य सुमहद्युद्धं अभवद्राक्षसैः सह ।&lt;br&gt;&#xA;यक्षैश्चापि महावीर्यैर् मणिमत्प्रमुखैस्तथा ॥&lt;br&gt;&#xA;सौकन्यमपि चाख्यानं च्यवनो यत्र भार्गवः ।&lt;br&gt;&#xA;शर्यातियज्ञे नासत्यौ कृतवान्सोमपीथिनौ ॥&lt;br&gt;&#xA;ताभ्यां च यत्र स मुनिर्यौवनं प्रतिपादितः ।&lt;br&gt;&#xA;जन्तूपाख्यानमत्रैव यत्र पुत्रेण सोमकः ॥&lt;br&gt;&#xA;पुत्रार्थमयजद्राजा लेभे पुत्रशतं च सः ।&lt;br&gt;&#xA;अष्टावक्रीयमत्रैव विवादे यत्र वन्दिनम् ॥&lt;br&gt;&#xA;विजित्य सागरं प्राप्तं पितरं लब्धवानृषिः ।&lt;br&gt;&#xA;अजासुरस्य चात्रैव वयः समपवर्ण्यते ॥&lt;br&gt;&#xA;अवाप्य दिव्यान्यस्त्राणि गुर्वर्थे सव्यसाचिना ।&lt;br&gt;&#xA;निवातकवचैर्युद्धं हिरण्यपुरवासिभिः ॥&lt;br&gt;&#xA;समागमश्च पार्थस्य भ्रातृम्भिर्गन्धमादने ।&lt;br&gt;&#xA;घोषयात्रा च गन्धर्वैर् यत्र युद्धं किरीटिनः ॥&lt;br&gt;&#xA;जयद्रथेनापहारो द्रौपद्याश्चाश्रमान्तरात्  ।&lt;br&gt;&#xA;यत्रैनमन्वगाद्भीमो वातवेगसमो जवे ॥&lt;br&gt;&#xA;मार्कण्डेयसमास्यायां उपाख्यानानि सर्वशः ।&lt;br&gt;&#xA;सन्दर्शनं च कृष्णस्य संवादश्चापि सत्यया ॥&lt;br&gt;&#xA;व्रीहिद्रोणकमाख्यानं ऐन्द्रद्युुम्नं तथैव च ।&lt;br&gt;&#xA;सावित्र्यौद्दालकीये च वैन्योपाख्यानमेव च ॥&lt;br&gt;&#xA;रामायणमुपाख्यानं अत्रैव बहुविस्तरम् ।&lt;br&gt;&#xA;पुनरागमनं चैव तेषां द्वैतवने सरः ॥&lt;br&gt;&#xA;आरणेयकमाख्यानं यत्र धर्मोऽवदत्सुतम्  ।&lt;br&gt;&#xA;जग्मुर्लब्धवरा यत्र पाण्डवाः पश्चिमां दिशम्  ॥&lt;br&gt;&#xA;एतदारण्यकं पर्व तृतीयं परिकीर्तितम् ।&lt;br&gt;&#xA;अत्राध्यायशते द्वे तु सङ्ख्याते परमर्षिणा ॥&lt;br&gt;&#xA;एकोनसप्ततिश्चैव तथाध्यायाः प्रकीर्तिताः ।&lt;br&gt;&#xA;एकादशसहस्राणि श्लोकानां षट्छतानि च ॥&lt;br&gt;&#xA;चतुष्षष्टिस्तथा श्लोकाः पर्वण्यस्मिन् प्रकीर्तिताः ।&lt;br&gt;&#xA;अतः परं निबोधेदं वैराटं पर्व विस्तरम्  ॥&lt;br&gt;&#xA;विराटनगरं गत्वा श्मशाने विपुलां शमीम् ।&lt;br&gt;&#xA;दृष्ट्वा सन्न्यदधुर्यत्र पाण्डवा आयुधान्युत ॥&lt;br&gt;&#xA;यत्र प्रविश्य नगरं छद्मभिर्न्यवसंस्तदा ।&lt;br&gt;&#xA;दुरात्मनो वधो यत्र कीचकस्य वृकोदरात् ॥&lt;br&gt;&#xA;गोग्रहे यत्र पार्थेन निर्जिताः कुरवो युधि ।&lt;br&gt;&#xA;गोधनं च विराटस्य मोक्षितं यत्र पाण्डवैः ॥&lt;br&gt;&#xA;विराटेनोत्तरा दत्ता स्नुषा यत्र किरीटिनः ।&lt;br&gt;&#xA;अभिमन्युं समुद्दिश्य सौभद्रमरिघातिनम् ॥&lt;br&gt;&#xA;चतुर्थमेतद्विपुलं वैराटं पर्व वर्णितम् ।&lt;br&gt;&#xA;अत्रचोपरि सङ्ख्यानं अध्यायानां महात्मना ॥&lt;br&gt;&#xA;सप्तषष्टिरथो पूर्णा श्लोकाग्रमपि मे शृणु ।&lt;br&gt;&#xA;त्रीणि श्लोकसहस्राणि पञ्चश्लोकशतानि च ॥&lt;br&gt;&#xA;पर्वण्यस्मिन् समाख्यातं सङ्ख्यया परमर्षिणा ।&lt;br&gt;&#xA;उद्योगपर्व विज्ञेयं पञ्चमं शृण्वतःपरम् ॥&lt;br&gt;&#xA;उपप्लाव्ये निविष्टेषु पाण्डवेषु जिगीषया ।&lt;br&gt;&#xA;दुर्योधनोऽर्जुनश्चैव वासुदेवमुपस्थितौ ॥&lt;br&gt;&#xA;साहाय्यमस्मिन् समरे भवान्नौ दातुमर्हति ।&lt;br&gt;&#xA;इत्युक्ते वचने कृष्णो यत्रोवाच महामतिः ॥&lt;br&gt;&#xA;अयुध्यमानमात्मानं मन्त्रिणं पुरुषर्षभौ ।&lt;br&gt;&#xA;अक्षौहिणीं च सैन्यस्य कस्य किं वा ददाम्यहम् ॥&lt;br&gt;&#xA;वव्रे दुर्योधनः सैन्यं मन्दात्मा यत्र दुर्मतिः ।&lt;br&gt;&#xA;अयुध्यमानं सचिवं वव्रे कृष्णं धनञ्जयः ॥&lt;br&gt;&#xA;सञ्जयं प्रेषयामास शमार्थं पाण्डवान् प्रति ।&lt;br&gt;&#xA;यत्र दूतं महाराजो धृतराष्ट्रः प्रतापवान् ॥&lt;br&gt;&#xA;श्रुत्वा च पाण्डवान्यतान् वासुदेवपुरोगमान् ।&lt;br&gt;&#xA;प्रजागरः सम्प्रजज्ञे धृतराष्ट्रस्य चिन्तया ॥&lt;br&gt;&#xA;विदुरो यत्र वाक्यानि चित्राणि विविधानि च ।&lt;br&gt;&#xA;श्रावयामास राजानं धृतराष्ट्रं मनीषिणम् ॥&lt;br&gt;&#xA;तथा सनत्सुजातेन यत्राध्यात्ममनुत्तमम् ।&lt;br&gt;&#xA;मनस्तापान्वितो राजा श्रावितः शोकलालसः ॥&lt;br&gt;&#xA;प्रभाते राजसमितौ सञ्जयो यत्र च प्रभुम् ।&lt;br&gt;&#xA;ऐकात्म्यं वासुदेवस्य प्रोक्तवानर्जुनस्य च ॥&lt;br&gt;&#xA;यत्र कृष्णो दयापन्नः सन्धिमिच्छन्महायशाः ।&lt;br&gt;&#xA;स्वयमागाच्छमं कर्तुं नगरं नागसाह्वयम् ॥&lt;br&gt;&#xA;प्रत्याख्यानं च कृष्णस्य राज्ञा दुर्योधनेन वै ।&lt;br&gt;&#xA;शमार्थं याचमानस्य पक्षयोरुभयोर्हितम् ॥&lt;br&gt;&#xA;कर्णदुर्योधनादीनां दुष्टं विज्ञाय मन्त्रितम् ।&lt;br&gt;&#xA;योगेश्वरत्वं कृष्णेन यत्र राजसु दर्शितम् ॥&lt;br&gt;&#xA;रथमारोप्य कृष्णेन यत्र कर्णोऽनुमन्त्रितः ।&lt;br&gt;&#xA;उपायपूर्वं शौण्डीर्यात् प्रत्याख्यातश्च तेन सः ॥&lt;br&gt;&#xA;श्वेताभिषेकः कृष्णोक्तो विचित्रो बहुविस्तरः ।&lt;br&gt;&#xA;ततश्चात्राभिनिर्याणं रथाश्वनरदन्तिनाम् ॥&lt;br&gt;&#xA;नगराद्धस्तिनपुराद् बलसङ्ख्यानमेव च ।&lt;br&gt;&#xA;यत्र राज्ञा उलूकस्य प्रेषणं पाण्डवान् प्रति ॥&lt;br&gt;&#xA;श्वोभाविनि महायुद्धे दूतेन कूरवादिना ।&lt;br&gt;&#xA;रथातिरथसङ्ख्यानं अम्बोपाख्यानमेवच ॥&lt;br&gt;&#xA;एतत्सुबहुवृत्तान्तं पञ्चमं पर्व भारते ।&lt;br&gt;&#xA;उद्योगपर्व निर्दिष्टं सन्धिविग्रहसञ्ज्ञितम् ॥&lt;br&gt;&#xA;अध्यायाः सङ्ख्यया तत्र षडशीतिशतं स्मृतम् ।&lt;br&gt;&#xA;श्लोकाः सप्तसहस्राणि नवश्लोकशतानि च ॥&lt;br&gt;&#xA;श्लोकाश्च नवतिः प्रोक्तास् तथैवाष्टौ महात्मना ।&lt;br&gt;&#xA;व्यासेनोदारमतिना पर्वण्यस्मिंस्तपोधनाः ॥&lt;br&gt;&#xA;अतऊर्ध्वं विचित्रार्थं भीष्मपर्व प्रचक्षते ।&lt;br&gt;&#xA;जम्बूखण्डविनिर्माणं यत्रोक्तं सञ्जयेन ह ॥&lt;br&gt;&#xA;यत्र युद्धमभूद्घोरं दशाहान्यतिदारुणम्&lt;br&gt;&#xA;यत्र यौधिष्ठिरं सैन्यं विषादमगमत्परम्  ॥&lt;br&gt;&#xA;कश्मलं यत्र पार्थस्य वासुदेवो महाद्युतिः ।&lt;br&gt;&#xA;मोहजं नाशयामास हेतुभिर्मोक्षदर्शनैः ॥&lt;br&gt;&#xA;शिखण्डिनं पुरस्कृत्य यत्र पार्थो महारथः ।&lt;br&gt;&#xA;विनिघ्नन्निशितैर्बाणै रथाद्भीष्ममपातयत् ॥&lt;br&gt;&#xA;षष्ठमेतन्महापर्व भारते परिकीर्तितम् ।&lt;br&gt;&#xA;अध्यायानां शतं प्रोक्तं अष्टादश तथापरे  ॥&lt;br&gt;&#xA;पञ्चश्लोकसहस्राणि सङ्ख्ययाष्टौ शतानि च ।&lt;br&gt;&#xA;श्लोकानां चतुराशीतिर् अस्मिन् पर्वणि कीर्तिताः ॥&lt;br&gt;&#xA;व्यासेन वेदविदुषा सङ्ख्याया भीष्मपर्वणि।&lt;br&gt;&#xA;द्रोणपर्व ततश्चित्रं बहुवृत्तान्तमुच्यते ॥&lt;br&gt;&#xA;यत्र संशप्तकाः पार्थं अभिपेत् रणाजिरे ।&lt;br&gt;&#xA;भगदत्तो महाराजो यत्र शक्रसमो युधि ॥&lt;br&gt;&#xA;सुप्रतीकेन नागेन सह शस्तः किरीटिना ।&lt;br&gt;&#xA;यत्राभिमन्युं बहवो जघ्नुर्लोकमहारथाः ॥&lt;br&gt;&#xA;जयद्रथमुखा बालं शूरमप्राप्तयौवनम् ।&lt;br&gt;&#xA;हतेऽभिमन्यौ क्रुद्धेन यत्र पार्थेन संयुगे ॥&lt;br&gt;&#xA;अक्षौहिणीः सप्त हत्वा हतो राजा जयद्रथः ।&lt;br&gt;&#xA;संशप्तकावशेषं च कृतं निश्शेषमाहवे  ॥&lt;br&gt;&#xA;अलम्बुषः श्रुतायुश्च जलसन्धिश्च वीर्यवान् ।&lt;br&gt;&#xA;सौमदत्तिर्विराटश्च द्रुपदश्च महारथः ॥&lt;br&gt;&#xA;घटोत्कचादयश्चान्ये निहता द्रोणपर्वणि ।&lt;br&gt;&#xA;अत्र ते पृथिवीपालाः प्रायशो निधनं॥&lt;br&gt;&#xA;द्रोणपर्वणि ये शूरा निर्दिष्टाः पुरुषर्षभाः ।&lt;br&gt;&#xA;अश्वत्थामा पितरि वै द्रोणे युधि निपातिते ॥&lt;br&gt;&#xA;सप्तमं भारते पर्व महदेतदुदाहृतम् ॥&lt;br&gt;&#xA;अस्त्रं प्रादुश्चकारोग्रं नारायणममर्षितः ।&lt;br&gt;&#xA;अध्यायानां शतं प्रोक्तमध्यायाः सप्ततिः स्मृताः ।&lt;br&gt;&#xA;अष्टौ श्लोकसहस्राणि नव श्लोकशतानि च  ॥&lt;br&gt;&#xA;श्लोका नव तथैवात्र सङ्ख्यातास्तत्वदर्शिना ।&lt;br&gt;&#xA;पाराशर्येण मुनिना सञ्चिन्त्य द्रोणपर्वणि ॥&lt;br&gt;&#xA;अतः परं कर्णपर्व प्रोच्यते परमाद्भुतम् ।&lt;br&gt;&#xA;सारथ्ये विनियोगश्च मद्रराजस्य धीमतः ॥&lt;br&gt;&#xA;आख्यानं यत्र पौराणं त्रिपुरस्य निपातनम् ।&lt;br&gt;&#xA;प्रायेण परुषश्चात्र संवादः कर्णशल्ययोः ॥&lt;br&gt;&#xA;हंसकाकीयमाख्यानं अत्रैवाक्षेपसंहितम्  ।&lt;br&gt;&#xA;अन्योन्यं प्रति च क्रोधो युधिष्ठिरकिरीटिनोः ॥&lt;br&gt;&#xA;द्वैरथे यत्र पार्थन हतः कर्णो महारथः ।&lt;br&gt;&#xA;अष्टमं पर्व निर्दिष्टं एतद्भारतचिन्तकैः ॥&lt;br&gt;&#xA;एकोनसप्ततिः प्रोक्ता अध्यायाः कर्णपर्वणि ।&lt;br&gt;&#xA;चत्वार्येव सहस्राणि नव श्लोकशतानि च ॥&lt;br&gt;&#xA;अतः परं विचित्रार्थं शल्यपर्व प्रकीर्तितम् ।&lt;br&gt;&#xA;हतप्रवीरे सैन्ये तु नेता मद्रेश्वरोऽभवत् ॥&lt;br&gt;&#xA;वृत्तानि रथयुद्धानि कीर्त्यन्ते यत्र भागशः ।&lt;br&gt;&#xA;विनाशः कुरुमुख्यानां शल्यपर्वणि कीर्त्यते ॥&lt;br&gt;&#xA;शल्यस्य निधनं चात्र धर्मराजान्महारथात् ।&lt;br&gt;&#xA;गदायुद्धं च तुमुलं अत्रैव परिकीर्तितम् ॥&lt;br&gt;&#xA;सरस्वत्याश्च तीर्थानां पुण्यता परिकीर्तिता  ।&lt;br&gt;&#xA;नवमं पर्व निर्दिष्टं एतदद्भुतमर्थवत् ॥&lt;br&gt;&#xA;एकोनषष्टिरध्यायास् तत्र सङ्ख्याविशारदैः ।&lt;br&gt;&#xA;सङ्ख्याता बहुवृत्तान्ताः श्लोकाग्रं चात्र शब्द्यते ॥&lt;br&gt;&#xA;त्रीणि श्लोकसहस्राणि द्वे शते विंशतिस्तथा ।&lt;br&gt;&#xA;मुनिना सम्प्रणीतानि कौरवाणां यशोभृताम् ॥&lt;br&gt;&#xA;अतः परं प्रवक्ष्यामि सौप्तिकं पर्व दारुणम् ।&lt;br&gt;&#xA;भग्नोरुं यत्र राजानं दुर्योधनममर्षणम् ॥&lt;br&gt;&#xA;व्यपयातेषु पार्थेषु त्रयस्तेह्याययूरथाः ।&lt;br&gt;&#xA;कृतवर्मा कृपो द्रौणिः सायाह्ने रुधिरोक्षिताः ॥&lt;br&gt;&#xA;प्रतिजज्ञे दृढक्रोधो द्रौणिर्यत्र महारथः  ।&lt;br&gt;&#xA;अहत्वा सर्वपाञ्चालान् धृष्टद्युम्नपुरोगमान् ॥&lt;br&gt;&#xA;पाण्डवांश्च तथामात्यान् न विमोक्षामि दंसनम्  ।&lt;br&gt;&#xA;प्रसुप्तान्निशि विश्वस्तान् यत्र ते पुरुषर्षभाः ॥&lt;br&gt;&#xA;पाञ्चालान् सपरीवाराञ् जघ्नुर्द्रौणिपुरोगमाः ।&lt;br&gt;&#xA;यत्रामुच्यन्त पार्थस्ते पञ्च कृष्णबलाश्रयात् ॥&lt;br&gt;&#xA;सात्यकिश्च महेष्वासः शेषाश्च निधनं गताः ।&lt;br&gt;&#xA;द्रौपदी पुत्रशोकार्ता पितृभ्रातृवधार्दिता ॥&lt;br&gt;&#xA;कृतानशनसंकल्पा यत्र भर्तॄनुपाविशत् ।&lt;br&gt;&#xA;द्रौपदीवचनाद्यत्र भीमो भीमपराक्रमः&lt;br&gt;&#xA;अन्वधावत सङ्क्रुद्धो भारद्वाजं गुरोः सुतम्  ।&lt;br&gt;&#xA;भीमसेनभयाद्यत्र दैवेन प्रतिचोदितः ॥&lt;br&gt;&#xA;अपाण्डवायेति रुषा द्रौणिरस्त्रमवासृजत् ।&lt;br&gt;&#xA;मैवमित्यब्रवीत्कृष्णः शमयंस्तस्य तद्वचः ॥&lt;br&gt;&#xA;यत्रास्त्रमस्त्रेण च तच् छमयामास फाल्गुनः ।&lt;br&gt;&#xA;द्रौणिद्वैपायनादीनां शापाश्चान्योन्यकारिताः ॥&lt;br&gt;&#xA;चिताकर्मणि सर्वेषां राज्ञामुदकदानिके ।&lt;br&gt;&#xA;गूढोत्पन्नस्य चाख्यानं कर्णस्य पृथयात्मनः ॥&lt;br&gt;&#xA;सुतस्यैतदिह प्रोक्तं दशमं पर्व सौप्तिकम् ।&lt;br&gt;&#xA;अष्टादशास्मिन्नध्यायाः पर्वण्युक्ता महात्मना ॥&lt;br&gt;&#xA;श्लोकाग्रमत्र कथितं शतान्यष्टौ तथैव च ।&lt;br&gt;&#xA;श्लोकाश्च सप्ततिः प्रोक्ता यथावदभिसङ्ख्यया ॥&lt;br&gt;&#xA;सौप्तिकैषीकसम्बन्धे पर्वण्यमितबुद्धिना।&lt;br&gt;&#xA;अत ऊर्ध्वमिदं प्राहुः स्त्रीपर्व करुणोदयम् ॥&lt;br&gt;&#xA;विलापो वीरपत्नीनां यत्रातिकरुणं स्मृतम् ।&lt;br&gt;&#xA;क्रोधावेगः प्रसादश्च गान्धारीधृतराष्ट्रयोः ॥&lt;br&gt;&#xA;यत्र च क्षत्रियान् शूरान् इष्टांस्ताननिवर्तिनः ।&lt;br&gt;&#xA;पुत्रान् भ्रातृन् पितॄंश्चैव निहतान्ददृशू रणे ॥&lt;br&gt;&#xA;यत्र राजा महाप्राज्ञः सर्वधर्मविदां वरः ।&lt;br&gt;&#xA;राज्ञां तानि शरीराणि दाहयामास शास्त्रतः ॥&lt;br&gt;&#xA;सत्पविंशतिरध्यायाः पर्वण्यस्मिन्नुदाहृताः ॥&lt;br&gt;&#xA;एतदेकादशं प्रोक्तं पार्वतिकरुणं महत् ।&lt;br&gt;&#xA;श्लोकाः सप्तशतं चापि पञ्चसप्ततिरुच्यते ।&lt;br&gt;&#xA;सङ्ख्यया भारताख्यानकर्त्रा ह्यात्र महात्मना ॥&lt;br&gt;&#xA;प्रणीतं सज्जनमनोवैक्लब्याश्रुप्रवर्तनम् ।&lt;br&gt;&#xA;अतः परं शान्तिपर्व द्वादशं बुद्धिवर्धनम् ॥&lt;br&gt;&#xA;यत्र निर्वेदमापेदे धर्मराजो युधिष्ठिरः ।&lt;br&gt;&#xA;घातयित्वा पितॄन् भ्रातॄन् पुत्रान् सम्बन्धिबान्धवान् ॥&lt;br&gt;&#xA;शान्तिपर्वणि धर्माश्च व्याहृताःशारतल्पिकाः ।&lt;br&gt;&#xA;राजभिर्वेदितव्या ये सम्यगर्थं बुभुत्सुभिः ॥&lt;br&gt;&#xA;यान् बुद्ध्वा पुरुषः सम्यक् सर्वज्ञत्वमवाप्नुयात् ॥&lt;br&gt;&#xA;आपद्धर्माश्च तत्रैव कालहेतुप्रदर्शकाः ।&lt;br&gt;&#xA;द्वादशं पर्व निर्दिष्टम् एतत् प्राज्ञजनप्रियम् ॥&lt;br&gt;&#xA;मोक्षधर्माश्च विविधा विचित्रा बहुविस्तराः ।&lt;br&gt;&#xA;त्रिंशच्चैव तथाध्याया नव चैव तपोधानाः ॥&lt;br&gt;&#xA;पर्वण्यत्र परिज्ञेयं अध्यायानां शतत्रयम् ।&lt;br&gt;&#xA;श्लोकानां तु सहस्राणि किर्तितानि चतुर्दश ।&lt;br&gt;&#xA;पञ्च चैव शतान्याहुः पञ्चविंशतिसङ्ख्यया ॥&lt;br&gt;&#xA;अत ऊर्ध्वं च विज्ञेयं आनुशासनमुत्तमम् ।&lt;br&gt;&#xA;यत्र प्रकृतिमापन्नः श्रुत्वा धर्मविनिश्चयान्  ॥&lt;br&gt;&#xA;भीष्माद्भागीरथीपुत्रात् कुरुराजो युधिष्ठिरः ।&lt;br&gt;&#xA;व्यवहारोऽत्र कार्त्स्न्येन धर्मार्थो येन दर्शितः ॥&lt;br&gt;&#xA;विविधानां च दानानां फलयोगाः पृथग्विधाः।&lt;br&gt;&#xA;तथा पात्रविशेषाश्च दानानां च परो विधिः ॥&lt;br&gt;&#xA;आचारविधियोगश्च सत्यस्य च परा गतिः ।&lt;br&gt;&#xA;एतत्सुबहुवृत्तान्तं उत्तमं चानुशासनम्  ॥&lt;br&gt;&#xA;भीष्मस्यैवात्र सम्प्राप्तिः स्वर्गस्य परिकीर्तिता ।&lt;br&gt;&#xA;एतत्त्रयोदशं पर्व धर्मनिश्चयकारणम् ॥&lt;br&gt;&#xA;अध्यायानां शतं तत्र षट्पञ्चाशच्छतोत्तरम्  ।&lt;br&gt;&#xA;श्लोकानां च सहस्राणि द्वादशैवेति कीर्त्यते ॥&lt;br&gt;&#xA;अथाश्वमेधिकं नाम पर्व चोक्तं चतुर्दशम् ।&lt;br&gt;&#xA;तत्संवर्तमरुत्तीयं अत्राख्यानमनुत्तमम् ॥&lt;br&gt;&#xA;सुवर्णकोशसम्प्राप्तिर् जन्म चोक्तं परीक्षितः ।&lt;br&gt;&#xA;दग्धस्यास्त्राग्निना पूर्वं कृष्णात्सञ्जीवनं पुनः ॥&lt;br&gt;&#xA;चर्याया हयमुत्सृष्टं पाण्डवस्यानुगच्छतः ।&lt;br&gt;&#xA;तत्र तत्र च युद्धानि राजपुत्रैरमर्षणैः ॥&lt;br&gt;&#xA;चित्राङ्गदायाः पुत्रेण स्वपुत्रेण किरीटिनः ।&lt;br&gt;&#xA;सङ्ग्रामे बभ्रुवाहेन संशयश्चात्र दर्शितः ॥&lt;br&gt;&#xA;अश्वमेधे महायज्ञे नकुलाख्यानमेव च  ।&lt;br&gt;&#xA;इत्याश्वमेधिकं पर्व प्रोक्तमेतन्महाद्भुतम् ॥&lt;br&gt;&#xA;अत्राध्यायशतं त्रिंशत् त्रयोऽध्यायाश्च शब्दिताः ।&lt;br&gt;&#xA;चत्वार्येव सहस्राणि तावन्त्येव शतानि च  ॥&lt;br&gt;&#xA;विंशतिश्च तथा श्लोकाः सङ्ख्यातास्तत्त्वदर्शिना ।&lt;br&gt;&#xA;ततश्चाश्रमवासाख्यं पर्व पञ्चदशं स्मृतम् ॥&lt;br&gt;&#xA;यत्र राज्यं परित्यज्य गान्धारीसहितो नृपः ।&lt;br&gt;&#xA;धृतराष्ट्राश्रमपदं विदुरश्च जगाम ह ॥&lt;br&gt;&#xA;यं दृष्ट्वा प्रस्थितं साध्वी पृथाप्यनुययौ तदा ।&lt;br&gt;&#xA;पुत्रराज्यं परित्यज्य गुरुशुश्रूषणे रता ॥&lt;br&gt;&#xA;यत्र राजा हतान् पुत्रान् पौत्रानन्यांश्च पार्थिवान् ।&lt;br&gt;&#xA;लाकान्तरगतान्वीरान् अपश्यत्पुनरागतान् ॥&lt;br&gt;&#xA;ऋषेः प्रसादात्कृष्णस्य दृष्ट्वाश्चर्यमनुत्तमम् ।&lt;br&gt;&#xA;त्यक्त्वा शोकं सदारश्च सिद्धिं परमिकां गतः ॥&lt;br&gt;&#xA;यत्र धर्मं समाश्रित्य विदुरः सुगतिं गतः ।&lt;br&gt;&#xA;सञ्जयश्च महामात्रो विद्वान्गावल्गणिर्वशी ॥&lt;br&gt;&#xA;ददर्श नारदं यत्र धर्मराजो युधिष्ठिरः।&lt;br&gt;&#xA;नारदाच्चैव शुश्राव वृष्णीनां कदनं महत् ॥&lt;br&gt;&#xA;एतदाश्रमवासाख्यं पर्वोक्तं सुमहाद्भुतम् ।&lt;br&gt;&#xA;द्विचत्वारिंशदध्यायाः पर्वैतदभिसङ्ख्यया ॥&lt;br&gt;&#xA;सहस्रमेकं श्लोकानां नवश्लोकशतानि च ।&lt;br&gt;&#xA;षडेव च तथा श्लोकाः सङ्ख्यातास्तत्त्वदर्शिना ॥&lt;br&gt;&#xA;अतः परं निबोधेदं मौसलं भृशदारुणम् ।&lt;br&gt;&#xA;यत्र ते पुरुषव्याघ्राः शस्त्रस्पर्शहता युधि ॥&lt;br&gt;&#xA;ब्रह्मदण्डविनिष्पिष्टाः समीपे लवणाम्भसः।&lt;br&gt;&#xA;आपाने पानगलिता दैवेनाभिप्रचोदिताः॥&lt;br&gt;&#xA;एरकारूपिभिर्वज्रैर् निजघ्नुरितरेतरे ।&lt;br&gt;&#xA;यत्र सर्वक्षयं कृत्वा तावुभौ रामकेशवौ ॥&lt;br&gt;&#xA;नातिचक्रामतुः कालं प्राप्तं सर्वहरं परम् ।&lt;br&gt;&#xA;यत्रार्जुनो द्वारवतीं एत्य कृष्णाद्विनाकृताम् ॥&lt;br&gt;&#xA;दृष्ट्वा विषादमगमत् परां चार्तिं नरर्षभः ।&lt;br&gt;&#xA;सन्त्यज्य च यदुश्रेष्ठं मातुलं शौरिमात्मनः ॥&lt;br&gt;&#xA;ददर्श यदुवीराणां आपाने वैशसं महत् ।&lt;br&gt;&#xA;शरीरं वासुदेवस्य रामस्य च महात्मनः ॥&lt;br&gt;&#xA;संस्कारं लम्भयामास वृष्णीनां च प्रधानतः ।&lt;br&gt;&#xA;सवृद्धबालमादाय द्वारवत्यास्ततो जनम् ॥&lt;br&gt;&#xA;ददर्शापदि कष्टायां गाण्डीवस्य पराभवम् ।&lt;br&gt;&#xA;सर्वेषां चैव दिव्यानां अस्त्राणामप्रसन्नताम् ॥&lt;br&gt;&#xA;नाशं वृष्णिकलत्राणां प्रभावानामनित्यताम् ।&lt;br&gt;&#xA;दृष्ट्वा निर्वेदमापन्नो व्यासवाक्यप्रचोदितः ॥&lt;br&gt;&#xA;धर्मराजं समासाद्य संन्यासं समरोचयत्  ।&lt;br&gt;&#xA;इतीदं मौसलं पर्व षोडशं परिकीर्तितम् ॥&lt;br&gt;&#xA;अष्टाध्यायाः प्रसङ्ख्याताः श्लोकाग्रं च शतत्रयम् ।&lt;br&gt;&#xA;महाप्रस्थानिकं तस्माद् ऊर्ध्वं सप्तदशं स्मृतम् ॥&lt;br&gt;&#xA;यत्र राष्यं परित्यज्य पाण्डवाः पुरुषर्षभाः ।&lt;br&gt;&#xA;द्रौपद्या सहिता देव्या सिद्धिं परमिकां गताः ॥&lt;br&gt;&#xA;अध्यायाश्च त्रयः प्रोक्ताः श्लोकानां च तथा शतम् ।&lt;br&gt;&#xA;विंशतिश्च तथा श्लोकाः सङ्ख्यातास्तत्त्वदर्शिना ॥&lt;br&gt;&#xA;स्वर्गपर्व ततो ज्ञेयं दिव्यं यत्तदमानुषम् ।&lt;br&gt;&#xA;अध्यायाः पञ्च सङ्ख्याताः पर्वैतदभिसङ्ख्यया ॥&lt;br&gt;&#xA;श्लोकानां द्वे शते चैव प्रसङ्ख्याते तपोधनाः।&lt;br&gt;&#xA;अष्टादशैवमेतानि पर्वाण्युक्तान्यशेषतः ॥&lt;br&gt;&#xA;खिलेषु हरिवंशश्च भविष्यच्च प्रकीर्तितम् ।&lt;br&gt;&#xA;एतत्सखिलमाख्यातं भारतं पर्व सङ्ग्रहात् ॥&lt;br&gt;&#xA;अष्टादशसमाजग्मुर् अक्षौहिण्यो ययुत्सया ।&lt;br&gt;&#xA;तन्महादारुणं युद्धं अहान्यष्टादशाभवत् ॥&lt;br&gt;&#xA;यो विद्याच्चतुरो वेदान् साङ्गोपनिषदो द्विजः ।&lt;br&gt;&#xA;न चाख्यानमिदं विद्यान्नैव स स्याद्विचक्षणः ॥&lt;br&gt;&#xA;श्रुत्वा त्विदमुपाख्यानं श्राव्यमन्यन्न रोचते ।&lt;br&gt;&#xA;पुंस्कोकिलरुतं श्रुत्वा रूक्षा ध्वाङ्क्षस्य वागिव ॥&lt;br&gt;&#xA;इतिहासोत्तमादस्माज् जायन्ते कविबुद्धयः ।&lt;br&gt;&#xA;पञ्चभ्य इव भूतेभ्यो लोकसंविधयस्त्रयः ॥&lt;br&gt;&#xA;अस्याख्यानस्य विषये पुराणं वर्तते द्विजाः ।&lt;br&gt;&#xA;अन्तरिक्षस्य विषये प्रजा इव चतुर्विधाः ॥&lt;br&gt;&#xA;क्रियागुणानां सर्वेषां इदमाख्यानमाश्रयः ।&lt;br&gt;&#xA;इन्द्रियाणां समस्तानां चित्रा इव मनः क्रियाः ॥&lt;br&gt;&#xA;अनाश्रित्यैतदाख्यानं कथा भुवि न विद्यते ।&lt;br&gt;&#xA;आहारमनपाश्रित्य शरीरस्येव धारणम् ॥&lt;br&gt;&#xA;इदं  सर्वेः कविवरैर् आख्यानमुपजीव्यते ।&lt;br&gt;&#xA;उदयप्रेप्सुभिर्भृत्यैर् अभिजात इवेश्वरः ॥&lt;br&gt;&#xA;आख्यानं तदिदमनुत्तमं महार्थं विन्यस्तं महदिह पर्वसंग्रहेण ।&lt;br&gt;&#xA;श्रुत्वादौ महति नृणां सुखावगाहो विस्तीर्णं लवणजले यथा प्लवेन ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/003/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/003/</guid>
      <description>&lt;p&gt;सूतः-&lt;br&gt;&#xA;जनमेजयः पारीक्षितः सह भ्रातृभिः कुरुक्षेत्रे दीर्घसत्रमास्ते स्म ।&lt;br&gt;&#xA;तस्य भ्रातरस्त्रयः श्रुतसेन उग्रसेनो भीमसेन इति ।&lt;br&gt;&#xA;तेषु तत्सत्रमुपासीनेषु तत्र चाभ्यागच्छत्सारमेयः ॥&lt;br&gt;&#xA;स जनमेजयस्य भ्रातृभिर्हतो रोरूयमाणो मातुः समीपमभ्यागच्छत् ॥&lt;br&gt;&#xA;तं माता रोरूयमाणमुवाच ।&lt;br&gt;&#xA;किं रोदिषि, केनास्यभिहत इति ॥&lt;br&gt;&#xA;स एवमुक्तो मातरं प्रत्युवाच । &lt;br&gt;&#xA;जनमेजयस्य भ्रातृभिर्हतोऽस्मीति ॥&lt;br&gt;&#xA;तं माता प्रत्युवाच । &lt;br&gt;&#xA;व्यक्तं त्वया तत्रापराद्धं येनास्यभिहत इति ॥&lt;br&gt;&#xA;स तां पुनरुवाच ।&lt;br&gt;&#xA;नापराध्यामि किञ्चित्, नावेक्षे हवींषि, नावलीढेऽ हमिति ॥&lt;br&gt;&#xA;तस्य माता सरमा पुत्रदुःखार्ता तत्सत्रमगच्छत् ।&lt;br&gt;&#xA;यत्र जनमेजयः सह भ्रातृभिर्दीर्घसत्रमुपास्ते स्म ॥&lt;br&gt;&#xA;स तया क्रुद्धया तत्रोक्तः, अयं मे पुत्रो न किञ्चिदपराध्यति किमर्थमभिहत इति ॥&lt;br&gt;&#xA;न किञ्चिदुक्तवतस्तानाह सरमा, यस्मादयमभिहतो नापराधी, तस्मादृुष्टं त्वां भयमागमिष्यतीति॥&lt;br&gt;&#xA;स जनमेजय एवमुक्तो देवशुन्या सरमया भृशं सम्भ्रान्तो विषण्णश्चासीत् ॥&lt;br&gt;&#xA;स तस्मिन्सत्रे समाप्ते हास्तिनपुरमभ्येत्य पुरोहितमनुरूपमन्विच्छमानः परं यत्नमकरोत्, यो मे पापकृत्यां नाशयेदिति ॥&lt;br&gt;&#xA;स कदाचिन्मृगयां गतः पारीक्षितो जनमेजयः कस्मिंश्च स्वविषयोद्देशे आश्रममपश्यत् ॥&lt;br&gt;&#xA;तत्र कश्चिदृषिरासाञ्चक्रे श्रुतश्रवा नाम ।&lt;br&gt;&#xA;तस्यभिमतः पुत्र आस्ते सोमश्रवा नाम ॥&lt;br&gt;&#xA;तपोभिः सम्भृतं तस्य तं पुत्रमभिगम्य जनमेजयः पारीक्षितः पौरोहित्याय वव्रे ॥&lt;br&gt;&#xA;स नमस्कृत्य तमृषिमुवाच ।&lt;br&gt;&#xA;भगवन्नयं तव पुत्रो मम पुरोहितोऽस्त्विति ॥&lt;br&gt;&#xA;स एवमुक्तः प्रत्युवाच-भो जनमेजय! पुत्रो मम सर्प्यां जातो महातपाः स्वाध्यायसम्पन्नो मत्तपोवीर्यसम्भृतो मच्छुक्लं पिबन्त्याः सर्प्याः कुक्षौ संवृद्धः; समर्थोऽयं भवतः सर्वाः पापकृत्याः शमयितुं, अन्तरेण महादेवकृत्याम् ।&lt;br&gt;&#xA;अस्य वै विद्यते त्वेकुमुपांशुव्रतम् ।&lt;br&gt;&#xA;यद्येनं कश्चित्कञ्चिदर्थमभियाचेत्तस्मै तद्दद्यादयम् ।&lt;br&gt;&#xA;यद्येतत्सहसि ततो नयस्वैनमिति ॥&lt;br&gt;&#xA;तेनैवमुक्तो जनमेजयस्तं प्रत्युवाच भगवंस्तथा भविष्यतीति ॥&lt;br&gt;&#xA;स तं पुरोहितमुपादायोपावृत्तो भ्रातॄनुवाच-मयायं वृत उपाध्यायः, यदयं ब्रूयात्तत्कार्यमविचारयद्भिरिति ॥&lt;br&gt;&#xA;तेनैवमुक्ता भ्रातरस्त्रयस्तस्य तथा चक्रुः ॥&lt;br&gt;&#xA;स तथा तान्भ्रातॄन्सन्दिश्य तक्षशिलां प्रत्यभितस्थौ ।&lt;br&gt;&#xA;तं च देशं स्वांशे स्थापयामास ॥&lt;br&gt;&#xA;एतस्मिन्नन्तरे कश्चिदृषिर्धौम्यो नामायोनिजः ।&lt;br&gt;&#xA;तस्य शिष्यास्त्रयो बभूवुः-उपमन्युरारुणिपाञ्चालो बैद इति ॥&lt;br&gt;&#xA;एकं शिष्यंमारुणिपाञ्चालं प्रेषयामास ।&lt;br&gt;&#xA;भो! गच्छ, केदारखण्डं बधानेति ॥&lt;br&gt;&#xA;स उपाध्यायेन सन्दिष्ट आरुणिपाञ्चालस्तत्र गत्वा केदारखण्डं बद्धुं नाशक्नोत् ।&lt;br&gt;&#xA;स क्लिश्यमानो गतिं नापश्यत् कोञ्चित् ।&lt;br&gt;&#xA;भवत्वेवं तवात्करिष्यामीति ।&lt;br&gt;&#xA;स तत्र संविवेश ।&lt;br&gt;&#xA;केदारखण्डे शयाने तस्मिंस्तदुदकं तस्थौ ॥&lt;br&gt;&#xA;ततः कदाचिदुपाध्यायस्तस्मिन्ननागते आयोद धौम्यः शिष्यावपृच्छत् ।&lt;br&gt;&#xA;तौ प्रत्यूचतुः ।&lt;br&gt;&#xA;भगवतैव प्रेषितः केदारखण्डं बधानेति ॥&lt;br&gt;&#xA;एवमुक्तस्तौ शिष्यौ प्रत्युवाच ।&lt;br&gt;&#xA;तस्मात्सर्वे तत्र गच्छामो यत्र स इति ॥&lt;br&gt;&#xA;स गत्वा तत्र ह्याह्वानशब्दं चकार ।&lt;br&gt;&#xA;भो आरुणिपाञ्चाल! क्वासि वत्सैहीति ॥&lt;br&gt;&#xA;तच्छ्रुत्वाथारुणिपाञ्चाल उपाध्यायवाक्यं तस्मात्केदारखण्डात् सहसोत्थाय तमुपतस्थे ।&lt;br&gt;&#xA;प्रोवाच चैनम् ।&lt;br&gt;&#xA;अहमस्मात्केदारणखण्डान्निस्सरमाणमुदकमवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भगवन्तमुपस्थितः।&lt;br&gt;&#xA;तदभिवादये भगवन्तं, आज्ञापयतु भवान् किङ्करवाणीति ॥&lt;br&gt;&#xA;तमुपाध्यायोऽब्रवीत् ।&lt;br&gt;&#xA;स उपाध्यायेनानुगृहीतः-यस्मात्त्वया मद्वचोऽनुष्टितं तस्माच्छ्रेयोऽवाप्स्यसि, सर्वे ते वेदाः प्रतिभास्यन्ति, सर्वाणि च धर्मशास्त्राणीति ॥&lt;br&gt;&#xA;स एवमुक्त उपाध्यायेनेष्टान्देशाञ्जगम ॥&lt;br&gt;&#xA;अथापरस्तस्यायोदधौम्यस्य शिष्य उपमन्युर्नाम ।&lt;br&gt;&#xA;तमुपाध्यायः प्रेषयामास, वत्सोपमन्यो! गा रक्षेति ॥&lt;br&gt;&#xA;स उपाध्यायवचनादरक्षद्गाः ।&lt;br&gt;&#xA;स चाह्नि रक्षित्वा दिवसक्षये त्वागम्योपाध्यायस्याग्रतः स्थित्वा नमश्चक्रे ॥&lt;br&gt;&#xA;तमुपाध्यायः पीवानमेव दृष्ट्वोवाच ।&lt;br&gt;&#xA;वत्सोपमन्यो! केन वृत्तिं कल्पयसि दृढमिति ॥&lt;br&gt;&#xA;स उपाध्यायं प्रत्युवाच भैक्षण वृत्तिं कल्पयामीति ॥&lt;br&gt;&#xA;तमुपाध्यायः प्रत्युवाच ।&lt;br&gt;&#xA;ममानिवेद्य भैक्षं नोपयोक्तव्यमिति स्थूलमिति ॥&lt;br&gt;&#xA;तथेत्युक्त्वा पुनररक्षद्गाः ।&lt;br&gt;&#xA;रक्षित्वा च पुनरागम्य तथैवोपाध्यायस्याग्रतः स्थित्वा नमश्चक्रे ॥&lt;br&gt;&#xA;तमुपाध्यायस्तथा पीवानमेव दृष्ट्वावोचत् ।&lt;br&gt;&#xA;वत्सोपमन्यो! सर्वमशेषतस्ते भैक्षं गृह्णामि ।&lt;br&gt;&#xA;केनेदानीं वृत्तिं कल्पयसीति ॥&lt;br&gt;&#xA;स एवमुक्त उपाध्यायेन प्रत्युवाच ।&lt;br&gt;&#xA;भैक्षं पूर्वं निवेद्य तुभ्यं अपरं चरामि ।&lt;br&gt;&#xA;तेन वृत्तिं कल्पयामीति ॥&lt;br&gt;&#xA;तमुपाध्यायः प्रत्युवाच ।&lt;br&gt;&#xA;नैषा न्याय्या गुरुवृत्तिः । &lt;br&gt;&#xA;अन्येषामपि वृत्त्युपरोधं करोषि, एवं वर्तमानो लुब्धोऽसीति ॥&lt;br&gt;&#xA;तथेत्युक्त्वाऽन्येद्युरपि गा अरक्षत्।&lt;br&gt;&#xA;रक्षित्वा पुनरागम्योपाध्यायस्याग्रतस्स्थित्वा नमश्चक्रे ॥&lt;br&gt;&#xA;तमुपाध्यायस्तथा पीवानमेव दृष्ट्वा पुनरुवाच ।&lt;br&gt;&#xA;अहं ते भैक्षं गृह्णामि, न चान्यच्चरसि, पीवासि, केन वृत्तिं कल्पयसीति ॥&lt;br&gt;&#xA;स उपाध्यायं प्रत्युवाच ।&lt;br&gt;&#xA;तवासां गवां पयसा वृत्तिं कल्पयामीति ।&lt;br&gt;&#xA;तमुपाध्यायः प्रत्युवाच- नैतन्न्याय्यं पय उपयोक्तुं भवतो मया नाभ्यनुज्ञातमिति ॥&lt;br&gt;&#xA;स तथेति प्रतिज्ञाय गा रक्षित्वा पुनरुपाध्यायगृहमासाद्य गुरोरग्रतस्स्थित्वा नमश्चक्रे ॥&lt;br&gt;&#xA;तमुपाध्यायस्तथा पीवानमेव दृष्ट्वोवाच ।&lt;br&gt;&#xA;भैक्ष्यं नाश्नासि, न चान्यच्चरसि, न पयः पिबसि, पीवासि, केन वृत्तिं कल्पयसीति ॥&lt;br&gt;&#xA;स एवमुक्त उपाध्यायं प्रत्युवाच ।&lt;br&gt;&#xA;वत्सानां वदनाच्च्युतं फेनं पिबामीति ।&lt;br&gt;&#xA;यदि मे वत्सा मातॄणां स्तनं पिबन्त उद्गिरन्ते ॥&lt;br&gt;&#xA;तमुपाध्यायः प्रत्युवाच ।&lt;br&gt;&#xA;एते वत्सास्त्वदनुकम्पया गुणवन्तः प्रभूततरं फेनमुद्गिरन्ति ।&lt;br&gt;&#xA;तदेवमपि वत्सानां प्रत्त्युपरोधं करोषि एवं वर्तमानः फेनं नैवं पातुमर्हसीति ॥&lt;br&gt;&#xA;स तथेति प्रतिज्ञाय निराहारो गा ररक्ष ॥&lt;br&gt;&#xA;तथा प्रतिषिद्धो भैक्षं नाश्नाति ।&lt;br&gt;&#xA;न चान्यच्चरति ।&lt;br&gt;&#xA;नपयः पिबन्ति ।&lt;br&gt;&#xA;फेनं नोपयुङ्क्ते ॥&lt;br&gt;&#xA;स कदाचिदरण्येषु क्षुधार्तोऽर्कपर्णान्यभक्षयत् ॥&lt;br&gt;&#xA;स तैरर्कपर्णैर्भक्षितैः क्षारकटुतीक्ष्णोष्णविपाकाच्चक्षुष्युपहतेऽन्धोऽभवत् ॥&lt;br&gt;&#xA;सोऽन्धोऽपि चङ्क्रम्यमाणः कूपेऽपतत् ॥&lt;br&gt;&#xA;अथ तस्मिन्ननागच्छत्युपाध्यायश्शिष्यानवोचत् ।&lt;br&gt;&#xA;मयोपमन्युः सर्वतः प्रतिषिद्धः कुपितो नागच्छति चिरङ्गतस्त्विति ॥&lt;br&gt;&#xA;स एवमुक्त्वा गत्वारण्यमुपाध्याय आह्वानं चक्रे ।&lt;br&gt;&#xA;भो उपमन्यो! क्वासि वत्सैहीति ॥&lt;br&gt;&#xA;स तदाह्वानमुपाध्यायाच्छ्रुत्वा प्रत्युवाचोच्चैः, भो उपाध्याय! कूपे पतित इति ॥&lt;br&gt;&#xA;स उपाध्यायः प्रत्युवाच ।&lt;br&gt;&#xA;कथमसि कूपे पतित इति ॥&lt;br&gt;&#xA;स च तं प्रत्युवाच-अर्कपत्राणि भक्षयित्वान्धीभूतोऽस्मि, अस्मिन्कूपे पतित इति ॥&lt;br&gt;&#xA;तम् उपाध्यायः प्रत्युवाच ।&lt;br&gt;&#xA;अश्विनौ स्तुहि, तौ त्वा देवभिषजौ चक्षुष्मन्तं करिष्यत इति ॥&lt;br&gt;&#xA;स एवम् उक्त उपाध्यायवचनेन  स्तोतुम् उपचक्रमे देवावश्विनौ वाग्भिर्ऋग्भिः ॥&lt;br&gt;&#xA;ओम्-प्रपूर्वगौ पूर्वजौ चित्रभानू गिरा शंसामि तपनावनन्तौ ।&lt;br&gt;&#xA;दिव्यौ सुपर्णवरजौ विमानावधिक्षिपन्तौ भुवनानि विश्वा ॥&lt;br&gt;&#xA;हिरण्मयौ शकुनी साम्परायौ नासत्यदस्रौ सुमनसौ वैजयन्तौ ।&lt;br&gt;&#xA;शुक्लं वयन्तौ तरसा सुवेषावभिव्ययन्तावसितं विवस्वत् ॥&lt;br&gt;&#xA;ग्रस्तां सुपर्णस्य बलेन वर्तिकाममुञ्चतावश्विनौ सौभगाय ।&lt;br&gt;&#xA;तावत्सुवृत्तावनमत्तमाययौ तौ सत्तमौ गा अरुणावुदावहन् ॥&lt;br&gt;&#xA;षष्टिश्च गावस्त्रिशताश्च धेनव एकं वत्सं सुवहते दुहन्तीः ।&lt;br&gt;&#xA;नानागोष्ठा विहिता एकदोहनाः तावश्विभ्यां दुहते घर्ममुक्थ्यम् ॥&lt;br&gt;&#xA;एकां नाभिं सप्तशता अराः श्रिताः प्रधिष्वस्यां विंशतिरर्पिता अराः ।&lt;br&gt;&#xA;सुनेमिचक्रं परिवर्तते जरा यथाश्विना संसक्त चर्षणम् ॥&lt;br&gt;&#xA;एकं चक्रं वर्तते द्वादशप्रधिं षण्णाभिमेकाक्षमृतस्य धारम् ।&lt;br&gt;&#xA;यस्मिन्देवा अधिविश्वे विषक्तास्तदश्विनौ मुञ्चथो मा विषीदथः ॥&lt;br&gt;&#xA;अश्विनौ धनुममृतं प्रवृत्तं भूयस्तिरोधामश्विनौ दासपत्नी ।&lt;br&gt;&#xA;भित्वा गिरीनश्विनौ गास्सदा चरन्नरगा अदृष्टंं प्रथिता बलस्य ॥&lt;br&gt;&#xA;युवां दिशो जनयथो दशाग्रे समानमूर्ध्नि रथया वियन्ति ।&lt;br&gt;&#xA;तासां यानं चर्षणयोऽनुप्रयान्ति देवा मनुष्याः क्षितिमाचरन्ति ॥&lt;br&gt;&#xA;युवां वर्णान्वीरुधो विश्वरूपां स्तेऽधिक्षिपन्ति भुवनानि विश्वा ।&lt;br&gt;&#xA;ते भानवोऽप्यनुसृताश्चरन्ति देवामनुष्याः क्षितिमाचरन्ति ॥&lt;br&gt;&#xA;सन्तौ नासत्यावश्विना वह्वये वां स्रजं च यौ बिभ्रतः पुष्करस्य ।&lt;br&gt;&#xA;ततो नासत्यावमृतावृतावृथा वृते देवांस्तत्प्रपदेन सूते ॥&lt;br&gt;&#xA;मुखेन गर्भं लभतां युवानौ गतासुरिक्तं प्रपदेन सूते ।&lt;br&gt;&#xA;सद्यो जातो मातरं मुक्तिगर्भस्तावश्विनौ मुञ्चथौ जीवसे गाम् ॥&lt;br&gt;&#xA;स्तोतुं न शक्नोमि गुणैर्भवन्तौ चक्षुर्विहीनः पथि सम्प्रमूढः ।&lt;br&gt;&#xA;दुर्गेऽहमस्मिन्पतितोऽस्मि कूपे युवां शरण्यौ शरणं प्रपद्ये ॥&lt;br&gt;&#xA;सूतः-&lt;br&gt;&#xA;एवमृग्भिश्चान्यैरस्तुवत् ॥&lt;br&gt;&#xA;एवं तेनाभिष्टुतावश्विनावाजग्मतुः ॥&lt;br&gt;&#xA;आहतुश्चैनं, प्रीतौ स्वः, एष तेऽपूपोशानैनमिति॥&lt;br&gt;&#xA;स एवमुक्तः प्रत्युवाच ।&lt;br&gt;&#xA;नानृतमूचतुर्भवन्तौ ।&lt;br&gt;&#xA;नत्वहं चैनमपूपमुपयोक्तुमुत्सहे अनिवेद्य गुरव इति ॥&lt;br&gt;&#xA;ततस्तवश्विनावूचतुः ।&lt;br&gt;&#xA;आवाभ्यां भवत उपाध्यायेनैवमभिष्टुताभ्यां प्रीताभ्यापूपो दत्तः, उपयुक्तश्च तेनानिवेद्य गुरवे ।&lt;br&gt;&#xA;अद्य त्वमपि तथैव कुरुष्व, यथा ते कृतमुपाध्यायेनेति ॥&lt;br&gt;&#xA;स एवमुक्तः प्रत्युवाच ।&lt;br&gt;&#xA;एतौ प्रत्यनुनये भवन्तावश्विनौ, नोत्सहेऽहमनिवेद्योपाध्यायायोपयोक्तुमिति ॥&lt;br&gt;&#xA;तमश्विनावाहतुः ।&lt;br&gt;&#xA;प्रीतौ स्वस्तवानया गुरुवृत्त्याऽपूपं भक्षय ।&lt;br&gt;&#xA;उपाध्यायस्य ते देहः कार्ष्णायसो दन्तः ।&lt;br&gt;&#xA;भवतो हिरण्मयो भविष्यति ।&lt;br&gt;&#xA;एतौ गृहाण, चक्षुष्मांश्च भवसि, श्रेयश्चावाप्स्यसीति ॥&lt;br&gt;&#xA;एवमुक्तोऽश्विभ्यां तथा मक्षयित्वा लब्धचक्षुरुपाध्यायसकाशमागम्याभ्यवादयत्, आचचक्षे च ॥&lt;br&gt;&#xA;अस्य स दृष्ट्वा प्रीतिमानभूत् ।&lt;br&gt;&#xA;आह चैनं, यथाश्विनावाहतुस्तथा त्वं श्रेयोऽवाप्स्यसीति ।&lt;br&gt;&#xA;सर्वे च वेदाः प्रतिभास्यन्तीति ॥&lt;br&gt;&#xA;एषा तस्यापि परीक्षोपमन्योः ॥&lt;br&gt;&#xA;अथापरश्शिष्यस्तस्यैवायोदस्य धौम्यस्य बैदो नाम ।&lt;br&gt;&#xA;तमुपाध्यायः सन्दिदेश ।&lt;br&gt;&#xA;वत्स बैद! इहास्यतां, भवता मद्गृहे कञ्चित्कालं शुश्रूषणपरेण भवितव्यं, श्रेयस्त भविष्यतीति ॥&lt;br&gt;&#xA;स तथेत्युक्त्वा दीर्घकालं गुरुकुले गुरुशुश्रूषापरोऽभवत् ॥&lt;br&gt;&#xA;गौरिव नित्यं गुरुषु धूर्षु नियुज्यमानः शीतोष्णक्षुत्तृष्णादुःखसहः सर्वत्राप्रतिकूलः, तस्य महता कालेन गुरुः परितोषं जगाम ॥&lt;br&gt;&#xA;तत्परितोषाच्च श्रेयः सर्वज्ञतां चाप ।&lt;br&gt;&#xA;एषा तस्यापि परीक्षा बैदस्य ॥&lt;br&gt;&#xA;स उपाध्यायेनानुज्ञातस्समावृत्तस्तस्माद्गुरुकुलनिवासाद्गृहाश्रमं प्रत्यपद्यत ॥&lt;br&gt;&#xA;तस्यापि गृहे वसतस्त्रयश्शिष्या बभूवुः ।&lt;br&gt;&#xA;स शिष्यान् न किञ्चिदुवाच ।&lt;br&gt;&#xA;कर्म वा क्रियतां शुश्रूषा वेति ।&lt;br&gt;&#xA;दुःखाभिज्ञो गुरुकुलवासस्य शिष्यान्परिक्लेशेन योजयितुं नेयेष ॥&lt;br&gt;&#xA;अथ कस्यचित्कालस्य बैदं ब्राह्मणं जनमेजयः पौष्यश्च क्षत्रियावुपेत्योपाध्यायं वरयाञ्चक्रतुः ॥&lt;br&gt;&#xA;स कदाचिद्राजकार्येणाभिप्रस्थितो ह्युदङ्कं नामा शिष्यं योजयामास ।&lt;br&gt;&#xA;भो उदङ्क! यत्किञ्चिद्गृहे मां विना परिहीयते तदिच्छाम्यहं भवताऽपरिहीयमाणं क्रियमाणमिति ॥&lt;br&gt;&#xA;स एवं प्रतिसमादिश्यादेङ्कं बैदः प्रवासं जगाम ॥&lt;br&gt;&#xA;अथोदङ्कश्शुश्रूषुर्गुरुनियोगमनुतिष्ठमानस्तत्र गुरुकुले वसति स्म ॥&lt;br&gt;&#xA;वसंस्तत्रोपाध्यायस्त्रीभिस्सहिताभिराहूयोक्तः ।&lt;br&gt;&#xA;उपाध्यायानी ते ऋतुमती ।&lt;br&gt;&#xA;उपाध्यायश्च प्रोषितः ।&lt;br&gt;&#xA;अस्या यथायमृतुर्वन्ध्यो न भवति तथा क्रियतामेतस्यमेतद्धि  सीदतीति ॥&lt;br&gt;&#xA;स एवमुक्तस्त्रीं प्रत्युवाच ।&lt;br&gt;&#xA;न मया स्त्रीणां वचनादिकार्यं कार्यं ।&lt;br&gt;&#xA;नह्यहमुपाध्यायेन सन्दिष्टोऽकार्यमपि त्वया कार्यमिति ॥&lt;br&gt;&#xA;तस्य पुनरुपाध्यायः कालान्तरे गृहनुपाजगाम तस्मात्प्रवासात् ॥&lt;br&gt;&#xA;स तद्वृत्तान्तं तस्याशेषत उपलभ्य प्रीतिमानभूत् ॥&lt;br&gt;&#xA;उवाच चैनं, वत्सोदङ्क! किं ते प्रियं करवाणीति, धर्मतश्शुश्रूषितोऽस्मि भवता ।&lt;br&gt;&#xA;तेन प्रीतिः परस्परेण नौ संवृत्ता ।&lt;br&gt;&#xA;तदनुजाने सर्वामेव सिद्धिं प्राप्स्यसि गम्यतामिति ॥&lt;br&gt;&#xA;स एवमुक्तः प्रत्युवाच ।&lt;br&gt;&#xA;किं ते प्रियं करवाणीति ॥&lt;br&gt;&#xA;एवं ह्याहु-&lt;br&gt;&#xA;यश्चाधर्मेण वै विब्रूयाद् यश्चाधर्मेण पृच्छति ।&lt;br&gt;&#xA;तयोरन्यतरः प्रैति विद्वेषं वाऽधिगच्छति ॥&lt;br&gt;&#xA;अहमनुज्ञातो भवता ।&lt;br&gt;&#xA;इच्छामि त इष्टं गुर्वर्थमुपहर्तुमिति ॥&lt;br&gt;&#xA;तेनैवमुक्त उपाध्यायः प्रत्युवाच ।&lt;br&gt;&#xA;वत्सोत्तङ्क! उष्यतां ता वदिति ॥&lt;br&gt;&#xA;स कदाचित्तमुपाध्यायमाहोत्तङ्कः, आज्ञापयतु भवान्, किं ते प्रियमुपाहरामि गुर्वर्थमिति ॥&lt;br&gt;&#xA;तमुपाध्यायः प्रत्युवाच ।&lt;br&gt;&#xA;वत्सोत्तङ्क! बहुशो मां चोदयसि ।&lt;br&gt;&#xA;गुर्वर्थमुपाहरेयमीति ।&lt;br&gt;&#xA;तच्चैनामुपाध्यायानीं गच्छ, पृच्छ, किमुपहरामि गुर्वर्थमिति, एषा यद्ब्रवीति तदुपाहरस्वेति ॥&lt;br&gt;&#xA;एवमुक्त उपाध्यायेनोपाध्यायानमिपृच्छत् ।&lt;br&gt;&#xA;भवति! उपाध्यायेनास्म्यनुज्ञातो गन्तुं ।&lt;br&gt;&#xA;तदिच्छामीष्टं ते गुर्वर्थमुपहृत्यानृणो गन्तुं ।&lt;br&gt;&#xA;तदाज्ञापयतु भवती किमुपहरामि गुर्वर्थमिति ॥&lt;br&gt;&#xA;सैवमुक्तोपाध्यायान्युदङ्कं प्रत्युवाच ।&lt;br&gt;&#xA;गच्छ, पौष्यं कुण्डले भिक्षस्वेति ।&lt;br&gt;&#xA;क्षत्रियया पिनद्धे ते आनयस्व, हतश्चतुर्थेऽहनि पुण्यकर्म भविता, एताभ्यां कुण्डलाभ्यां शोभमाना ब्राह्मणान् परिवेष्टुमिच्छामि ।&lt;br&gt;&#xA;तथा त्वं सम्पादयस्व, श्रेयस्ते कुण्डलभिक्षणं कुर्वत इति ॥&lt;br&gt;&#xA;स एवमुक्त उपाध्यायान्या प्रातिष्ठदुदङ्कः ॥&lt;br&gt;&#xA;स पथि गच्छन्नपश्यदृषभमतिप्रमाणं तदधिरूढं च पुरुषमतिप्रमाणमेव ॥&lt;br&gt;&#xA;पुरुष उत्तङ्कमभ्यभाषत ।&lt;br&gt;&#xA;उदङ्क! एतस्य पुरीषमृषभस्य भक्षयस्वेति ॥&lt;br&gt;&#xA;स एवमुक्तो नैच्छत् ॥&lt;br&gt;&#xA;तमाह पुरुषो भूयः, भक्षयस्वोदङ्क मा विचारयोपाध्यायेनापि ते भक्षितमिति॥&lt;br&gt;&#xA;स एवमुक्तो बाढमित्युक्त्वा ततस्तस्य वृषभस्य पुरीषं मूत्रं  च भक्षयित्वोदङ्कः  प्रतस्थे ॥&lt;br&gt;&#xA;यत्र स क्षत्रियः पौष्यस्तमुपेत्यापश्यदुदङ्क आसीनं, स तमुपेत्याशीर्भिरभिनन्द्योवाच ।&lt;br&gt;&#xA;अर्थी भवन्तममिगतोऽस्मीति ॥&lt;br&gt;&#xA;स तमभिवाद्योवाच ।&lt;br&gt;&#xA;भगवन्पौष्यः खल्वहं किं करवाणीति ॥&lt;br&gt;&#xA;तमुवाचोदङ्को गुर्वर्थे कुण्डलाभ्यामर्थ्यागतोऽस्मिति ।&lt;br&gt;&#xA;ये ते क्षत्रियया पिनद्धे ते कुण्डले भवान्दातुमर्हतीति ॥&lt;br&gt;&#xA;तं पौष्यः प्रत्युवाच ।&lt;br&gt;&#xA;प्रविश्यान्तःपुरं क्षत्रिया याच्यतामिति ॥&lt;br&gt;&#xA;स तेनैवमुक्तः प्रविश्यान्तःपुरं क्षत्रियां तां नापश्यत् ॥&lt;br&gt;&#xA;स पौष्यं पुनरुवाच ।&lt;br&gt;&#xA;अयुक्तं भवता वयमनृतेनाचरितुम् ।&lt;br&gt;&#xA;न हि सा क्षत्रियाऽन्तःपुरे संन्निहिता ।&lt;br&gt;&#xA;नैनां पश्यामीति ॥&lt;br&gt;&#xA;एवमुक्तः पौष्यस्तं प्रत्युवाच ।&lt;br&gt;&#xA;तत्र सन्निहितैव सा,सम्प्रति भवानुच्छिष्टः, स्मर तावत्, न सा क्षत्रियोच्छिष्टेनाशुचिना वा शक्या द्रष्टुं पतिव्रतात्वात्, एषा नाशुचिना त्वया द्रष्टव्या भविष्यतीति ॥&lt;br&gt;&#xA;अथैवमुक्तस्तत्राहोदङ्कः ।&lt;br&gt;&#xA;अस्ति खलु मया तु भक्षितं, नोपस्पृष्टमागच्छतेति ॥&lt;br&gt;&#xA;पौष्यः प्रत्युवाच ।&lt;br&gt;&#xA;एवं चेच्छुद्धो भुत्वा गन्तव्यमिति ॥&lt;br&gt;&#xA;अथोदङ्कस्तथेत्युक्त्वा प्राङ्मुख उपाविश्य प्रक्षालितपाणिपादवदनश्शुद्धाभिः र्हृदयङ्गमाभिरद्भिर्द्विरुपस्पृश्य द्विः परिमृज्य मुखान्यद्भिरूपस्पृश्यन्तःपुरं प्रविश्य क्षत्रियामपश्यत् ॥&lt;br&gt;&#xA;स च दृष्ट्वैवोदङ्कंमभ्युत्थायाभिवाद्योवाच ।&lt;br&gt;&#xA;स्वागतं ते भगवन्नाज्ञापय ।&lt;br&gt;&#xA;भो! तेऽहं किं करवाणीति ॥&lt;br&gt;&#xA;स तामुवाच ।&lt;br&gt;&#xA;एते कुण्डले गुर्वर्थं मे भिक्षिते दातुमर्हसीति ॥&lt;br&gt;&#xA;सा प्रीता तस्य तेन सद्भावेन पात्रमयं मयाऽनतिक्रमणीयं चेति मत्वा कुण्डले अवमुच्यास्मै प्रायच्छत् ॥&lt;br&gt;&#xA;आह चैनम् ।&lt;br&gt;&#xA;एते कुण्डले तक्षको नागराजः प्रार्थयति ।&lt;br&gt;&#xA;अप्रमत्तो नेतुमर्हसीति ॥&lt;br&gt;&#xA;एवमुक्तस्तां क्षत्रियां प्रत्युवाच ।&lt;br&gt;&#xA;भवती सुनिर्वृता भवतु ।&lt;br&gt;&#xA;स ममशक्तस्तक्षको नागराजो धर्षयितुमिति ॥&lt;br&gt;&#xA;स एवमुक्त्वा क्षत्रियामामन्त्र्य पौष्यसकाशमागच्छत् ॥&lt;br&gt;&#xA;स तं दृष्ट्वोवाच ।&lt;br&gt;&#xA;भोः पौष्य! प्रीतोऽस्मीति ॥&lt;br&gt;&#xA;तं पौष्यः प्रत्युवाच ।&lt;br&gt;&#xA;भगवंश्चिरस्य पात्रमासाद्यते ।&lt;br&gt;&#xA;भगवांश्च गुणवानतिथिः, प्रकरिष्येऽहं श्राद्धं, क्षणः क्रियतामिति ॥&lt;br&gt;&#xA;तमुदङ्कः प्रत्युवाच ।&lt;br&gt;&#xA;कृतक्षणभावोऽस्मि, शीघ्रमागच्छामीति ।&lt;br&gt;&#xA;यथोपपन्नमन्नमुपाहृतं भवत्विति ॥&lt;br&gt;&#xA;स तथेत्युक्त्वा यथोपपन्नेनैवान्नेन भोजयामास ॥&lt;br&gt;&#xA;अथोदङ्कः शीतमन्नं दृष्ट्वा अशुच्येतदन्नमिति मत्वा पौष्यमुवाच ।&lt;br&gt;&#xA;सकेशमन्नमुपहृतं शीतमन्नमशुचि यस्मान्मे ददासि, तस्मात्त्वमन्धो भविष्यसीति ॥&lt;br&gt;&#xA;तं पौष्यः प्रत्युवाच ।&lt;br&gt;&#xA;यस्मात्त्वमदुष्टमन्नं दूषयसि ।&lt;br&gt;&#xA;तस्मादनपत्यो भविष्यसीति ॥&lt;br&gt;&#xA;सोऽथ तस्यान्नस्यापि अशुचिभावं दर्शयामास ॥&lt;br&gt;&#xA;अथ तदन्नं मुक्तकेश्या स्त्रियोपहृतं सकेशमालोक्योदङ्कं प्रसादयामास ।&lt;br&gt;&#xA;भगवन्नज्ञानादेतदन्नं सकेशमुपाहृतं शीतं च ।&lt;br&gt;&#xA;एतत्क्षामये भवन्तं न भवेयमन्ध इति ॥&lt;br&gt;&#xA;तमुत्तङ्कः प्रत्युवाच ।&lt;br&gt;&#xA;न मृषा ब्रवीमि भूत्वा त्वमन्धो न चिरादनन्धो भविष्यसीति ।&lt;br&gt;&#xA;ममापि शापो न भवेद्भवद्दत्त इति ॥&lt;br&gt;&#xA;तं पौष्यः प्रत्युवाच ।&lt;br&gt;&#xA;नहं शक्तः शापं प्रत्यादातुं, नहि मे मन्युरद्याप्युपशमं गच्छतीति ॥&lt;br&gt;&#xA;किमेतद्भवता न ज्ञायते ॥ यथा-&lt;br&gt;&#xA;नवनीतं हृदयं ब्राह्मणस्य वाचि क्षुरो निहितस्तीक्ष्णधारः ।&lt;br&gt;&#xA;विपरीतमेतदुभयं क्षत्रियस्य वाङ्नवनीतं हृदयं तीक्ष्णधारम् ॥ इति ॥&lt;br&gt;&#xA;तदेवं गते न शक्तोऽहं तीक्ष्णहृदयत्वात्तं शापमन्यथाकर्तुं गम्यतामिति ॥&lt;br&gt;&#xA;तमुदङ्कः प्रत्युवाच ।&lt;br&gt;&#xA;भवताहमन्नस्याशुचिभावं गमयित्वा प्रत्यनुनीतः ।&lt;br&gt;&#xA;प्राक् त्वेतदभिहितम् ।&lt;br&gt;&#xA;यस्माददुष्टमन्नं दूषयसि, तस्मादनपत्यो भविष्यसीति ।&lt;br&gt;&#xA;दुष्टे चान्ने नैष मम शापो भविष्यति ।&lt;br&gt;&#xA;साधयामस्तावदित्युक्त्वा प्रातिष्ठदुदङ्कः ते कुण्डले गृहीत्वा ॥&lt;br&gt;&#xA;सोऽपश्यत्पथि नग्नं क्षमणमागच्छन्तं मुहुर्मुहुर्दृश्यमानं मुहुर्मुहुरद्दश्यमानम्॥&lt;br&gt;&#xA;अथोदङ्कस्ते कुण्डले भूमौ निक्षिप्योदकार्थं प्रचक्रमे ॥&lt;br&gt;&#xA;तस्मिन्नन्तरे क्षमण उपसृत्य कुण्डले गृहीत्वा प्राद्रवत् ॥&lt;br&gt;&#xA;तमुदङ्कोऽभिसृत्य जाग्रह ।&lt;br&gt;&#xA;स तद्रूपं विहाय तक्षकरूपं गृहीत्वा सहसा धरण्यां विवृतं महाबिलं प्रविवेश ।&lt;br&gt;&#xA;प्रविश्य नागलोकं स्वभवनमगच्छत् ॥&lt;br&gt;&#xA;तमुदङ्को ज्ञात्वा तेनैव बिलेनान्वाविश्य नागनस्तुवदेभिः श्लोकैः ॥&lt;br&gt;&#xA;यावन्तो नागराजानः सर्पास्त्वमितविक्रमाः ।&lt;br&gt;&#xA;वर्षन्त इव जीमूताः सविद्युत्पवनेरिताः ॥&lt;br&gt;&#xA;सुस्वरूपा विरूपाश्च विविधोपमकुण्डलाः ।&lt;br&gt;&#xA;आदित्यवन्नाकपृष्ठे रेजुरैरावतोद्भवाः ॥&lt;br&gt;&#xA;बहूनि नागवेश्मानि गङ्गायास्तीर उत्तरे ।&lt;br&gt;&#xA;इच्छेन्तोऽर्कांशुसेवायै वस्तुमैरावतं विना ॥&lt;br&gt;&#xA;शतान्यशीतिरष्टौ च सहस्राणि च विंशतिः  ।&lt;br&gt;&#xA;सर्पाणां प्रग्रहा यान्ति धृतराष्ट्रो जयोदिति ॥&lt;br&gt;&#xA;ये चैवमुपश्रृन्वन्ति ये च दूरं परागताः ।&lt;br&gt;&#xA;अहमैरावतज्येष्ठभ्रातृभ्योऽकरवं नमः ॥&lt;br&gt;&#xA;यस्य वासः कुरुक्षेत्रे खाण्डवे चाभवत्सदा ।&lt;br&gt;&#xA;तं काद्रवेयमस्तौषं कुण्डलार्थाय तक्षकम् ॥&lt;br&gt;&#xA;तक्षकश्चाश्वसेनश्च नित्यं सहचरावुभौ ।&lt;br&gt;&#xA;कुरुक्षेत्रे निवसतां नदीमिक्षुमतीमनु ॥&lt;br&gt;&#xA;नदीं मन्दाकिनीं रम्यां प्रसन्नसलिलामनु ।&lt;br&gt;&#xA;जघन्यकस्तक्षकस्य श्रुतसेन इति श्रुतः ॥&lt;br&gt;&#xA;अवसद्यो महानिग्रे प्रार्थयन्नागमुख्यताम् ।&lt;br&gt;&#xA;करवाणि सदा चाहं नमस्तस्मै महात्मने ।&lt;br&gt;&#xA;एवं स्तुत्वन्नपि नागान्नालभत्कुण्डले तदा ॥&lt;br&gt;&#xA;अथपश्यत्स्त्रियौ तन्त्रे अधिरोप्य पटं वयन्त्यौ ॥&lt;br&gt;&#xA;तस्मिंस्तन्त्रे कृष्णांश्च सितांश्च तन्त्रं चक्रं चापश्यत् ।&lt;br&gt;&#xA;द्वादशारं षड्भिः कुमारैः परिवर्तमानमश्वारूढं पुरुषं चापश्यत् ॥&lt;br&gt;&#xA;दर्शनीयान्स तान्सर्वांस्तुष्टाव तदेभिर्मन्त्रवादश्लोकैः ॥&lt;br&gt;&#xA;त्रीण्यर्पितान्यत्र शतानि मध्ये षष्टिश्च नित्यं चरति ध्रुवेऽस्मिन् ।&lt;br&gt;&#xA;चक्रे चतुर्विंशति पर्वयोगे षड्वै कुमाराः परिवर्तयन्ति ॥&lt;br&gt;&#xA;तन्त्रं चेदं विश्वरूपं युवत्यौ वयतस्तन्तून्सततं वर्तयन्त्यौ ।&lt;br&gt;&#xA;कृष्णान्सितांश्चैव निवर्तयन्त्यौ भूतान्यजस्रं भुवनानि चैव ॥&lt;br&gt;&#xA;वज्रस्य भर्ता भुवनस्य गोप्ता वृत्रस्य हन्ता नमुचेर्वलस्य ।&lt;br&gt;&#xA;कृष्णे वसानो वसने महात्मा सत्यानृते यो विविनक्ति लोके ॥&lt;br&gt;&#xA;यो वाहनं गर्भमपां पुराणं वैश्वानरं वानरमप्युपेतः ।&lt;br&gt;&#xA;नमः सदास्मै जगदीश्वराय लोकत्रयेशाय पुरन्दराय ॥ इति ॥&lt;br&gt;&#xA;तत एनं पुरुषः प्राह ।&lt;br&gt;&#xA;प्रीतोऽहमनेन स्तोत्रेण प्रियं ते किं करवाणीति ॥&lt;br&gt;&#xA;स तमुवाचोदङ्क ।&lt;br&gt;&#xA;नागा मे वशमेयुरिति ॥&lt;br&gt;&#xA;स एनं पुरुषः प्रोवाच एतमश्वमपाने धमेति ॥&lt;br&gt;&#xA;स तमश्वमपानेऽमधमत् ।&lt;br&gt;&#xA;अथ धम्यमानस्य सर्वतः स्रोतोभ्यः सधूमार्चिषो निष्पेतुः ।&lt;br&gt;&#xA;याभिर्नागलोक उपधूपितः ॥&lt;br&gt;&#xA;अथ सम्भ्रान्तस्तक्षकोऽग्नितेजोभयाविषण्णस्ते कुण्डले गृहीत्वा सहसा स्वभवनान्निष्क्रम्योदङ्कमुवाच ।&lt;br&gt;&#xA;एते मणिकुण्डले प्रतिगृह्णातु भवानिति ॥&lt;br&gt;&#xA;स ते प्रतिजग्राहोदङ्कः ।&lt;br&gt;&#xA;कुण्डले प्रतिगृह्याचिन्तयत् ।&lt;br&gt;&#xA;अद्य तत्पुण्यमहरूपाध्यायान्या दूरं चाहमभ्यागतः ।&lt;br&gt;&#xA;कथं  नु खलुसम्भावयेयमिति ॥&lt;br&gt;&#xA;तत एनं चिन्तयानमेवं पुरुष उवाच ।&lt;br&gt;&#xA;उदङ्कैनमश्वमधिरोह, एष त्वामेतत्क्षणेनोपाध्यायकुलं प्रापयिष्यतीति ॥&lt;br&gt;&#xA;स तथेत्युक्त्वाश्वमधिरुह्य प्रत्याजगामोपाध्यायकुलम् ॥&lt;br&gt;&#xA;उपाध्यायानी स्नाता केशानावपयन्त्युपविष्टा ।&lt;br&gt;&#xA;अध्याप्युदङ्को नागच्छतीति शापायास्य मतिं दध्रे ॥&lt;br&gt;&#xA;अथोदङ्क उपविश्योपाध्यायानीमभ्यवादयत् ।&lt;br&gt;&#xA;तेचास्यै कुण्डले प्रायच्छत् ॥&lt;br&gt;&#xA;सा चैनं प्रत्युवाचोदङ्कम् ॥&lt;br&gt;&#xA;वत्सोदङ्ङ्क! देशकालेऽभ्यागतः स्वागतं ते वत्स! मुहूर्तं नागच्छसि चेन्मया शत्पः ।&lt;br&gt;&#xA;श्रेयस्ते न भविष्यति ।&lt;br&gt;&#xA;अथोपस्थितां सिद्धिमवाप्स्यसीति ॥&lt;br&gt;&#xA;अथोदङ्क उपाध्यायमभ्यवादयत् तमुपाध्यायः प्रत्युवाच  ।&lt;br&gt;&#xA;वत्सोत्तङ्क! स्वागतं ते किं चिरं कृतमिति ॥&lt;br&gt;&#xA;तमुदङ्क उपाध्यायं प्रत्युवाच ।&lt;br&gt;&#xA;भो तक्षकेण नागराजेन विघ्नः कृतः अस्मिन्कर्मणि, तेनास्मि नागलोकगतस्तत्रैव च मया दृष्टे स्त्रियौ तन्त्रेऽधिरोप्य पटं वयन्त्यौ, तस्मिंश्च तन्त्रे कृष्णास्सिताश्च तन्तवः, किं, तत्र चक्रमपि दृष्टंः, द्वादशारं चैनं कुमाराः परिवर्तयन्ति, तदपि किं, पुरुषश्च मया दृष्टः, पुनरश्वश्चातिप्रमाणयुक्तः, स चापि कः, पथि गच्छता मया वृषभो दृष्टः, तं च पुरुषोऽधिरूढः, तेनास्मि सोपचारमुक्तः ।&lt;br&gt;&#xA;अस्य पुरीषमृषभस्य भक्षयेति ।&lt;br&gt;&#xA;उपाध्यायेनापि ते भक्षितमिति ।&lt;br&gt;&#xA;ततस्तस्य वचनान्मयापि तदृषभस्य पुरीषमुपयुक्तम् ।&lt;br&gt;&#xA;तदिच्छामि भवतोपदिष्टं, किं तदिति ॥&lt;br&gt;&#xA;तेनैवमुक्त उपाध्यायः प्रत्युवाच, ये ते स्त्रियौ धाता विधाता च ।&lt;br&gt;&#xA;ये ते  कृष्णास्सिताश्च तन्तवः, ते रात्र्यहनी ।&lt;br&gt;&#xA;तदपि चक्रं द्वादशारं षट् कुमाराः परिवर्तयन्ति, ते षडृतवः, द्वादशारं द्वादशमासाः, संवत्सरश्चक्रम् ।&lt;br&gt;&#xA;यः पुरुषस्स पर्जन्यः ।&lt;br&gt;&#xA;योऽश्वस्सोऽग्निः ।&lt;br&gt;&#xA;य ऋषभस्त्वया दृष्टस्स ऐरावतो नाम नागराजः ।&lt;br&gt;&#xA;यश्चैनमधिरूढस्स इन्द्रः ।&lt;br&gt;&#xA;यदपि ते पुरीषं भक्षितं तदमृतम् ।&lt;br&gt;&#xA;तेन खल्वसि न व्यापन्नः ।&lt;br&gt;&#xA;तस्मिन् नगभवने स चापि मम सखेन्द्रः ।&lt;br&gt;&#xA;तदनुग्रहात्कुण्डले गृह्य पुनरभ्यागतोऽसि ।&lt;br&gt;&#xA;तत्सौम्य गम्यताम् ।&lt;br&gt;&#xA;अनुजाने भवन्तं श्रेयोऽवाप्स्यसीति ॥&lt;br&gt;&#xA;स उपाध्यायेनानुज्ञात उदङ्कस्तस्य तक्षकस्य प्रतिचिकीर्षमाणो हास्तिनपुरं प्रतस्थे ॥&lt;br&gt;&#xA;स हास्तिनपुरं प्राप्य न चिराद्विजसत्तमः ।&lt;br&gt;&#xA;समागच्छत राजानं उदङ्को जनमेजयम् ॥&lt;br&gt;&#xA;पुरा तक्षशिलायास्तु निवृत्तमपराजितम् ।&lt;br&gt;&#xA;सम्यग्विजयिनं दृष्ट्वा समन्तान्मन्त्रिभिर्वृतम् ॥&lt;br&gt;&#xA;तस्मै जयाशिषः पूर्वं यथान्यायं प्रयुज्य सः ।&lt;br&gt;&#xA;उवाचैनं वचः काले शब्दसम्पन्नया गिरा ॥&lt;br&gt;&#xA;उदङ्कः-&lt;br&gt;&#xA;अन्यस्मिन्करणीये त्वं कार्ये पार्थिवसत्तम ।&lt;br&gt;&#xA;बाल्यादिवान्यदेव त्वं कुरुषे नृपसत्तम ॥&lt;br&gt;&#xA;सूतः-&lt;br&gt;&#xA;एवमुक्तस्तु विप्रेण स राजा प्रत्युवाच ह ।&lt;br&gt;&#xA;जनमेजयः प्रसन्नात्मा सम्यक्सम्पूज्य तं मुनिम् ॥&lt;br&gt;&#xA;जनमेजयः-&lt;br&gt;&#xA;अहं प्रजानां परिपालनेन स्वं क्षत्रधर्मं परिपालयामि ।&lt;br&gt;&#xA;प्रब्रूहि किं वा क्रियतां द्विजेन्द्र शुश्रूपुरस्म्यद्य वचस्त्वदीयम् ॥&lt;br&gt;&#xA;सूतः-&lt;br&gt;&#xA;स एवमुक्तस्तु नृपोत्तमेन द्विजोत्तमः पुण्यकृतां वरिष्ठः ।&lt;br&gt;&#xA;उवाच राजानमदीनसत्वं स्वमेव कार्यं नृपतेश्च यत्तत्॥&lt;br&gt;&#xA;उदङ्कः-&lt;br&gt;&#xA;तक्षकेण हि राजेन्द्र येन ते हिंसितः पिता ।&lt;br&gt;&#xA;तस्मै प्रतिकुरुष्व त्वं पन्नगाय दुरात्मने ॥&lt;br&gt;&#xA;कार्यकालं च मन्येऽहं विधिदृष्टस्य कर्मणः ।&lt;br&gt;&#xA;तद्गच्छापचितिं राजन् पितुस्तस्य महात्मनः ॥&lt;br&gt;&#xA;तेन ह्यनपराधी स दष्टो दुष्टान्तरात्मना ।&lt;br&gt;&#xA;पञ्चत्वमगमद्राजा वज्राहत इव द्रुमः ॥&lt;br&gt;&#xA;बलदर्पसमुत्सिक्तस् तक्षकः पन्नगाधमः ।&lt;br&gt;&#xA;अकार्यं कृतवान्पापो योऽदशत्पितरं तव ॥&lt;br&gt;&#xA;राजर्षिवंशगोप्तारं अमरप्रतिमं नृपम् ।&lt;br&gt;&#xA;जघान काश्यपं चैव न्यवर्तयत पापकृत् ॥&lt;br&gt;&#xA;दग्धुमर्हसि राजंस्त्वं ज्वलिते हव्यवाहने ।&lt;br&gt;&#xA;सर्पसत्रे महाराज त्वयि तद्वि विधीयते ॥&lt;br&gt;&#xA;एवं पितुश्चापचितिं गतवांस्त्वं भविष्यसि ।&lt;br&gt;&#xA;मम प्रियं च सुमहत् कृतं राजन् भविष्यति ॥&lt;br&gt;&#xA;कर्मणां पृथिवीपाल मम येन दुरात्मना ।&lt;br&gt;&#xA;विघ्नः कृतो महाराज गुर्वर्थं चरतोऽनघ ॥&lt;br&gt;&#xA;सूतः-&lt;br&gt;&#xA;एतच्छ्रुत्वा तु नृपतिस् तक्षकस्य चुकोप ह ।&lt;br&gt;&#xA;उदङ्कवाक्यहविषा दीप्तोऽग्निर्हविषा यथा ॥&lt;br&gt;&#xA;अपृच्छच्च महाराजो मन्त्रिणस्तान्सुदुःखितः ।&lt;br&gt;&#xA;उदङ्कस्यैव सान्निध्ये पितुस्स्वर्गगतं प्रति ॥&lt;br&gt;&#xA;तदैव हि स राजेन्द्रो दुःखशोकाप्लुतोऽभवत् ।&lt;br&gt;&#xA;यदैवासौ पितुवृत्तं उदङ्कादशृणोद्विजात् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/004/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/004/</guid>
      <description>&lt;p&gt;सूतः-&lt;br&gt;&#xA;शौनक उवाच ।&lt;br&gt;&#xA;रोमहर्षणपुत्र उग्रश्रवाः सूतः पौराणिको नैमिशारण्ये शौनकस्य कुलपतेः सत्रे ऋषीनभ्यागतानुपतस्थे ॥&lt;br&gt;&#xA;पुराणे कृतश्रमः स तान् कृताञ्जलिरुवाच ॥&lt;br&gt;&#xA;किं भगवन्तः श्रोतुमिच्छथ, किमहं ब्रवीमीति ॥&lt;br&gt;&#xA;तमृषय ऊचुः ।&lt;br&gt;&#xA;भगवांश्च तत्वाच्छौनकोऽग्निशरण एवास्ते ॥&lt;br&gt;&#xA;रौमहर्षणे प्रवक्ष्यामः, त्वं वक्ष्यसि च शुश्रूषतां कथायोगं ।&lt;br&gt;&#xA;यौऽसौ दिव्याः कथा वेद देवदानवसङ्कथाः ।&lt;br&gt;&#xA;मानुष्यदेवगन्धर्वकथा वेद च सर्वशः ॥&lt;br&gt;&#xA;स चाप्यस्मिन्मखे सौते विद्वान्गृहपतिर्द्विजः ।&lt;br&gt;&#xA;सर्वेषां चैव नो नाथः स तावत्परिपाल्यताम् ॥&lt;br&gt;&#xA;सूतः&lt;br&gt;&#xA;एवमस्तु गुरौ तस्मिन् उपविष्टे महात्मनि ।&lt;br&gt;&#xA;तेन पृष्टः कथाः पुण्या वक्ष्यामि विविधाश्रयाः ॥&lt;br&gt;&#xA;सोऽथ विप्रर्षभः कृत्वा कार्यं सर्वं  यथाक्रमम् ।&lt;br&gt;&#xA;देवान्वाग्भिः पितॄनद्भिस् तर्पयित्वाऽऽजगाम ह ॥&lt;br&gt;&#xA;यत्र ब्रह्मर्षयः सिद्धास् त आसीना यतव्रताः ।&lt;br&gt;&#xA;यज्ञायतनमाश्रित्य सूतपुत्रपुरस्सराः ॥&lt;br&gt;&#xA;ऋत्विक्ष्वथ सदस्येषु स वै गृहपतिस्ततः ।&lt;br&gt;&#xA;उपविष्टेषूपविष्टः शौनकोऽथाब्रवीदिदम् ॥&lt;br&gt;&#xA;पुराणमखिलं तात पिता तेऽधीतवान्पुरा ।&lt;br&gt;&#xA;कच्चित्त्वमपि तत्सर्वं अधीतो रौमहर्षणे ॥&lt;br&gt;&#xA;पुराणे हि कथा दिव्या आदिवंशाश्च धीमताम् ।&lt;br&gt;&#xA;कथ्यन्ते ताः पुराऽस्माभिः श्रुताः पूर्वं पितुस्तव ॥&lt;br&gt;&#xA;तत्र वंशमहं पूर्वं श्रोतुमिच्छामि भार्गवम् ।&lt;br&gt;&#xA;कथयस्व कथामेतां कल्यस्तच्छ्रवणेन च ॥&lt;br&gt;&#xA;सूतः-&lt;br&gt;&#xA;यदधीतं सदा सम्यग् द्विजश्रेष्ठैर्महात्मभिः ।&lt;br&gt;&#xA;वैशम्पायनविप्राद्यैस् तैश्चापि कथितं पुरा ॥&lt;br&gt;&#xA;यदधीतं च पित्रा मे सम्यक्चैव ततो मया ।&lt;br&gt;&#xA;तं तावच्छृणु यो देवैः सेर्वैः साग्निमरुद्गणैः ॥&lt;br&gt;&#xA;पूजितः प्रवरो वंशो भार्गवः पृथुनन्दन ।&lt;br&gt;&#xA;इमं वंशं महद्दिव्यं भार्गवं ते महामुने ॥&lt;br&gt;&#xA;निगदामि कथायुक्तं पुराणाश्रयमद्भुतम् ।&lt;br&gt;&#xA;भृगोश्च दयितः पुत्रश् च्यवनो नाम भार्गवः ॥&lt;br&gt;&#xA;च्यवनस्यापि दायादः प्रमतिर्नाम धार्मिकः ।&lt;br&gt;&#xA;प्रमतेरप्यभूत्पुत्रो घृताच्यां रुरुरित्युत ॥&lt;br&gt;&#xA;रुरोरपि सुतो जज्ञे शुनको वेदपारगः ।&lt;br&gt;&#xA;प्रमद्वरायां धर्मात्मा तव पूर्वपितामहः ॥&lt;br&gt;&#xA;तपस्वी च यशस्वी च श्रुतवान्धर्मवित्तमः ।&lt;br&gt;&#xA;धार्मिष्ठः सत्यवादी च नियतो नियतेन्द्रियः ॥&lt;br&gt;&#xA;शौनक-&lt;br&gt;&#xA;सूतपुत्र यथा तस्य भार्गवस्य महात्मनः ।&lt;br&gt;&#xA;च्यवनत्वं परिख्यातं तन्ममाचक्ष्व सुव्रत ॥&lt;br&gt;&#xA;सूतः-&lt;br&gt;&#xA;भृगोस्तु दयिता भार्या पुलोमेत्यभिविश्रुता ।&lt;br&gt;&#xA;तस्यां गर्भः समभवद् भृगोर्वीर्यसमुद्भवः ॥&lt;br&gt;&#xA;तस्मिन्गर्भे समुद्भूते पुलोमायां भृगूद्भव ।&lt;br&gt;&#xA;समये समशीलिन्यां धर्मपत्न्यां यशस्विनः ॥&lt;br&gt;&#xA;अभिषेकाय निष्क्रान्ते भृगौ धर्मभृतां वरे ।&lt;br&gt;&#xA;आश्रमं तस्य रक्षोऽथ पुलोमां हि जगाम ह ॥&lt;br&gt;&#xA;तं प्रविश्याश्रमं दृष्ट्वा भृगोर्भार्यामनिन्दिताम् ।&lt;br&gt;&#xA;हृच्छयेन समाविष्टो विचेताः समपद्यत ॥&lt;br&gt;&#xA;अभ्यागतं तु तद्दृष्ट्वा पुलोमा चारुहासिनी ।&lt;br&gt;&#xA;न्यमन्त्रयत पाद्येन फलमूलादिना तदा ॥&lt;br&gt;&#xA;तां तु रक्षस्तदा ब्रह्मन् हृच्छयेन निपीडितः ।&lt;br&gt;&#xA;दृष्ट्वा हृष्टमना भूत्वा जहीर्षुस्तामनिन्दिताम् ॥&lt;br&gt;&#xA;अथाग्निशरणेऽपश्यज् ज्वलन्तं जातवेदसम् ।&lt;br&gt;&#xA;तमपृच्छत्ततो रक्षः पावकं ज्वलितं तदा ॥&lt;br&gt;&#xA;शंस मे कस्य भार्येयं अग्ने पृष्टो वदस्व मे ।&lt;br&gt;&#xA;सत्यस्त्वमसि सत्यं वै वद पावक पृच्छतः ॥&lt;br&gt;&#xA;मया हीयं पूर्ववृता भार्यार्थे वरवर्णिनी ।&lt;br&gt;&#xA;पश्चात्त्विमां पिता प्रादाद् भृगवेऽनृतकारिणे ॥&lt;br&gt;&#xA;सेयं यदि वरारोहा भृगोर्भार्या रहोगता ।&lt;br&gt;&#xA;तथा सत्यम्ममाख्याहि जिहीर्षाम्याश्रमादिमाम् ॥&lt;br&gt;&#xA;मन्युर्हि हृदयं मेऽद्य निदर्हन्निव तिष्ठति ।&lt;br&gt;&#xA;मत्पूर्वभार्यां यदिमां भृगुः प्राप सुमध्यमाम् ॥&lt;br&gt;&#xA;तद्रक्ष एवमामन्त्र्य ज्वलितं जातवेदसम् ।&lt;br&gt;&#xA;शङ्कमानो भृगोर्भार्यां पुनःपुनरपृच्छत ॥&lt;br&gt;&#xA;त्वमग्ने सर्वभूतानामं अन्तर्वससि नित्यदा ।&lt;br&gt;&#xA;साक्षिवत्पुण्यपापेषु सत्यं ब्रूहि कवे वचः ॥&lt;br&gt;&#xA;मत्पूर्वभार्याऽपहृता भृगुणाऽनृतकारिणा  ।&lt;br&gt;&#xA;सेयं यदि तथा मे त्वं सत्यमाख्यातुमर्हसि ॥&lt;br&gt;&#xA;श्रुत्वा त्वत्तो भृगोर्भार्यां हरिष्याम्यहमाश्रमात् ।&lt;br&gt;&#xA;जातवेदः पश्यतस्ते वद सत्यां गिरं मम ॥&lt;br&gt;&#xA;तस्य तद्वचनं श्रुत्वा सप्तार्चिर्दुःखितो भृशम् ।&lt;br&gt;&#xA;भीतोऽनृताच्च शापाच्च भृगोरित्यब्रवीच्छनैः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/005/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/005/</guid>
      <description>&lt;p&gt;सूतः-&lt;br&gt;&#xA;अग्नेरथ वचः श्रुत्वा तद्रक्षः प्रजहार ताम् ।&lt;br&gt;&#xA;ब्रह्मन्वराहरूपेण मनोमारुतरंहसा ॥&lt;br&gt;&#xA;ततः स कुक्षौ निवसन् गर्भो भृगुकुलोद्वहः ।&lt;br&gt;&#xA;रोषान्मातुश्च्युतः कुक्षेश् च्यवनस्तेन सोऽभवत् ॥&lt;br&gt;&#xA;तं दृष्ट्वा मातुरुदराच् च्युतमादित्यवर्चसम् ।&lt;br&gt;&#xA;तद्रक्षो भस्मसाद्भूतं पपात परिमुच्य ताम् ॥&lt;br&gt;&#xA;सा तमादाय सुश्रोणी ससार भृगुनन्दनम् ।&lt;br&gt;&#xA;च्यवनं भार्गवं ब्रह्मन् पुलोमा दुःखमूर्च्छिता ॥&lt;br&gt;&#xA;तां ददर्श स्वयं ब्रह्मा सर्वलोकपितामहः ।&lt;br&gt;&#xA;अश्रुबिन्दूद्भवा तस्याः प्रावर्तत महानदी  ॥&lt;br&gt;&#xA;अनुवर्त्म सृता तस्या भृगोः पत्न्या यशस्विनः ।&lt;br&gt;&#xA;तस्या मार्गं गतवतीं दृष्ट्वा तु सरितं तदा ॥&lt;br&gt;&#xA;नाम तस्यास्तदा नद्याश् चक्रे लोकपितामहः ।&lt;br&gt;&#xA;वधूसरेति भगवान् च्यवनस्याश्रमं प्रति ॥&lt;br&gt;&#xA;स एव च्यवनो जज्ञे भृगोः पुत्रः प्रतापवान् ।&lt;br&gt;&#xA;तं ददर्श पिता तत्र च्यवनं तां च भामिनीम् ।&lt;br&gt;&#xA;स पुलोमां ततो भार्यां पप्रच्छ कुपितो भृगुः ॥&lt;br&gt;&#xA;केनासि रक्षसे तस्मै कथिता त्वं जिहीर्षवे ।&lt;br&gt;&#xA;न हि त्वां वेद तद्रक्षो मद्भार्यां चारुहासिनीम् ॥&lt;br&gt;&#xA;तत्त्वमाख्याहि तं ह्यद्य शप्तुमिच्छाम्यहं रुषा ।&lt;br&gt;&#xA;बिभेति को न शापान्मे कस्य चायं व्यतिक्रमः ॥&lt;br&gt;&#xA;पुलोमा-&lt;br&gt;&#xA;अग्निना भगवंस्तस्मै रक्षसेऽहं निवेदिता ।&lt;br&gt;&#xA;ततो मामनयद्रक्षः क्रोशन्तीं कुररीमिव ॥&lt;br&gt;&#xA;साऽहं तव सुतस्यास्य तेजसा परिमोक्षिता ।&lt;br&gt;&#xA;भस्मीभूतं तु तद्रक्षो मामुत्सृज्य पपात वै ॥&lt;br&gt;&#xA;सूतः-&lt;br&gt;&#xA;इति श्रुत्वा पुलोमाया भृगुः परममन्युमान् ।&lt;br&gt;&#xA;शशापाग्निमतिक्रुद्धः सर्वभक्षो भवेदिति ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/006/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/006/</guid>
      <description>&lt;p&gt;शप्तस्तु भृगुणा वह्निः क्रुद्धो वाक्यमथाब्रवीत् ।&lt;br&gt;&#xA;किमिदं साहसं ब्रह्मन् कृतवानसि साम्प्रतम् ॥&lt;br&gt;&#xA;धर्मे प्रयतमानस्य सत्यं च वदतः समम् ।&lt;br&gt;&#xA;पृष्टो यदब्रवं सत्यं व्यभिचारोऽत्र को मम ॥&lt;br&gt;&#xA;पृष्टो हि साक्षी यः साक्ष्यं जानमानोऽन्यथा वदेत् ।&lt;br&gt;&#xA;स पूर्वानात्मनः सप्त कुले हन्यात्तथाऽपरान् ॥&lt;br&gt;&#xA;यश्च कार्यार्थतत्त्वज्ञो जानमानो न भाषते ।&lt;br&gt;&#xA;सोऽपि तेनैव पापेन लिप्यते नात्र संशयः ॥&lt;br&gt;&#xA;शक्तोऽहमाभिशप्तुं त्वां मान्यास्तु ब्राह्मणा मम ।&lt;br&gt;&#xA;जानतोऽपि च ते व्यक्तं कथयिष्ये निबोध तत् ॥&lt;br&gt;&#xA;एकोऽहं बहुधाऽऽत्मानं कृत्वा तिष्ठामि मूर्तिषु ।&lt;br&gt;&#xA;अग्निहोत्रेषु सत्रेषु क्रियासु च मखेषु च ॥&lt;br&gt;&#xA;वेदोक्तेन विधानेन मयि यद्धूयते हविः ।&lt;br&gt;&#xA;देवताः पितरश्चैव तृप्तास्तेन भवन्ति वै ॥&lt;br&gt;&#xA;आपो देवगणाः सर्वे आपः पितृगणास्तथा ।&lt;br&gt;&#xA;दर्शश्च पौर्णमासश्च देवानां पितृभिः सह ॥&lt;br&gt;&#xA;देवताः पितृभिस्तस्मात् पितरश्चापि देवताः ।&lt;br&gt;&#xA;एकीभूताश्च पूज्यन्ते पृथक्त्वेन च पर्वसु ॥&lt;br&gt;&#xA;देवाश्च पितरश्चैव जुह्वते मयि यत्सदा।&lt;br&gt;&#xA;त्रिदशानां पितॄणां च मुखमेवमहं स्मृतम् ॥&lt;br&gt;&#xA;अमावास्यां च पितरः पौर्णमास्यां च देवताः ।&lt;br&gt;&#xA;मन्मुखेनैव हूयन्ते भुञ्जते यद्धुतं हविः ॥&lt;br&gt;&#xA;सर्वभक्षः कथं त्वेषां भविष्यामि मुखं त्वहम् ।&lt;br&gt;&#xA;चिन्तयित्वा ततो वह्निश् चक्रे संहारमात्मनः ॥&lt;br&gt;&#xA;द्विजानामग्निहोत्रेषु यज्ञसत्रक्रियासु च ।&lt;br&gt;&#xA;निरोंकारवषट्काराः स्वधास्वाहाविवर्जिताः ॥&lt;br&gt;&#xA;विनाऽग्निना प्रजाः सर्वास् तदा ह्यासन्सुदुःखिताः ।&lt;br&gt;&#xA;अथर्षयः समुद्विग्ना देवान् गत्वाऽब्रुवन्वचः ॥&lt;br&gt;&#xA;अग्निनाशात्क्रियाभ्रांशाद् भ्रान्ता लोकास्त्रयोऽनघाः ।&lt;br&gt;&#xA;विधध्वमत्र यत्कार्यं न स्यात्कालात्ययो महान् ॥&lt;br&gt;&#xA;अथर्षयश्च देवाश्च ब्रह्माणमुपगम्य च ।&lt;br&gt;&#xA;अग्नेरावेदयञ्शापं क्रियासंहारमेव च ॥&lt;br&gt;&#xA;भृगुणा वै महाभाग शप्तोऽग्निः कारणान्तरे ।&lt;br&gt;&#xA;कथं देवमुखं भूत्वा यज्ञभागाग्रभुक् तथा ॥&lt;br&gt;&#xA;हुतभुक्सर्वलोकेषु सर्वभक्षत्वमेष्यति ।&lt;br&gt;&#xA;श्रुत्वा तु तद्वचस्तेषामग्निमाहूय लोककृत् ।&lt;br&gt;&#xA;उवाच वचनं श्लक्ष्णं भूतभावनमव्ययम् ॥&lt;br&gt;&#xA;ब्रह्मा-&lt;br&gt;&#xA;लोकानामिह सर्वेषां त्वं कर्ता चान्त एव च ॥&lt;br&gt;&#xA;त्वं धारयसि लोकांस्त्रीन् गुणानां च प्रवर्तकः ।&lt;br&gt;&#xA;स तथा कुरु देवेश नोच्छिद्येरन् क्रियादयः ॥&lt;br&gt;&#xA;कस्मादेवं स मूढस्त्वं ईशस्त्वं हि हुताशन ।&lt;br&gt;&#xA;त्वं पवित्रं सदा लोके सर्वभूतगतश्च ह ॥&lt;br&gt;&#xA;न त्वं सर्वशरीरेण सर्वभक्षत्वमेष्यसि ।&lt;br&gt;&#xA;उपादनेऽर्चिषो यास्ते सर्वं धक्ष्यन्ति ताः शिखाः ॥&lt;br&gt;&#xA;यथा सूर्यांशुभिः स्पृष्टं सर्वं शुचि विभाव्यते  ।&lt;br&gt;&#xA;तथा त्वदर्चिर्निर्दग्धं सर्वं शुद्धं भविष्यति ॥&lt;br&gt;&#xA;तदग्ने त्वं महत्तेजः स्वप्रभावाद्विनिर्गतम् ।&lt;br&gt;&#xA;स्वतेजसैव तं शापं कुरु सत्यमृषेर्विभो ।&lt;br&gt;&#xA;देवानां चात्मनो भागं गृहाण त्वन्मुखे हुतम् ॥&lt;br&gt;&#xA;सूतः-&lt;br&gt;&#xA;एवमस्त्विति तं वह्निः प्रत्युक्त्वाथ पितामहम् ।&lt;br&gt;&#xA;जगाम शासनं कर्तुं देवस्य परमेष्ठिनः ॥&lt;br&gt;&#xA;देवर्षयश्च मुदिताः प्रतिजग्मुर्यथागतम् ।&lt;br&gt;&#xA;ऋषयश्च यथापूर्वं क्रियाः सर्वाः प्रचक्रिरे ॥&lt;br&gt;&#xA;दिवि देवा मुमुदिरे भूतसङ्घाश्च लौकिकाः ।&lt;br&gt;&#xA;अग्निश्च परमां प्रीति अवाप हृतकल्मषः ॥&lt;br&gt;&#xA;एवमेष पुरावृत्त इतिहासोऽग्निशापजः ।&lt;br&gt;&#xA;पुलोमस्य विनाशश्च च्यवनस्य च संभवः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/007/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/007/</guid>
      <description>&lt;p&gt;सूतः-&lt;br&gt;&#xA;स चापि च्यवनो ब्रह्मन् भार्गवोऽजनयत्सुतम् ।&lt;br&gt;&#xA;सुकन्यायां महाभागं प्रमतिं दीप्ततेजसम् ॥&lt;br&gt;&#xA;प्रमतिस्तु रुरुं नाम घृताच्यां समजीजनत् ।&lt;br&gt;&#xA;रुरुः प्रमद्वरायां तु शुनकः समपद्यत ॥&lt;br&gt;&#xA;शौनकस्त्वं महाभागश् शुनकस्य सुतोऽभवत् ।&lt;br&gt;&#xA;शौनकस्त्वं महासत्वः सर्वभार्गवनन्दनः ।&lt;br&gt;&#xA;इज्यातपस्वी तीव्रे वै स्थिरः स्थितिवशः श्रुतः ॥&lt;br&gt;&#xA;तस्य ब्रह्मन्रुरोः सर्वं चरितं भूरितेजसः ।&lt;br&gt;&#xA;विस्तरेण प्रवक्ष्यामि तच्छृणु त्वमशेषतः ॥&lt;br&gt;&#xA;ऋषिरासीन्महान्पूर्वं तपोविद्याविशारदः ।&lt;br&gt;&#xA;स्थूलकेश इति ख्यातः सर्वभूतहिते रतः ॥&lt;br&gt;&#xA;एतस्मिन्नेव काले तु मेनकायां प्रजज्ञिवान् ।&lt;br&gt;&#xA;गन्धर्वराजो विप्रर्षेर् विश्वावसुरिति श्रुतः ॥&lt;br&gt;&#xA;अथाप्सरा मेनका सा तं गर्भं भृगुनन्दन ।&lt;br&gt;&#xA;उत्ससर्ज यथाकालं स्थूलकेशाश्रमं प्रति ॥&lt;br&gt;&#xA;उत्सृज्य चैव तं गर्भं नद्यास्तीरे जगाम सा ।&lt;br&gt;&#xA;कन्याममरगर्भाभां ज्वलन्तीमिव च श्रिया ।&lt;br&gt;&#xA;तां ददर्श समुत्सृष्टां नदीतीरे महानृषिः ॥&lt;br&gt;&#xA;स्थूलकेशः सुतेजस्वी विजने बन्धुवर्जिताम् ।&lt;br&gt;&#xA;स तां दृष्ट्वा तदा कन्यां स्थूलकेशो द्विजोत्तमः ॥&lt;br&gt;&#xA;जग्राहाथ मुनिश्रेष्ठः कृपाविष्टः पुपोष च ।&lt;br&gt;&#xA;ववृधे सा वरारोहा तस्याश्रमपदे शुभा ॥&lt;br&gt;&#xA;प्रमदाभ्यो वरा सा तु सर्वरूपगुणैर्युता ।&lt;br&gt;&#xA;ततः प्रमद्वरेत्यस्या नाम चक्रे महानृषिः ॥&lt;br&gt;&#xA;तामाश्रमपदे तस्य रुरुर्दृष्ट्वा प्रमद्वराम् ।&lt;br&gt;&#xA;बभूव किल धर्मात्मा मदनानुगतात्मवान् ॥&lt;br&gt;&#xA;पितरं सखिभिः सोऽथ याचयामास भार्गवः ।&lt;br&gt;&#xA;प्रमतिश्चाभ्ययाच्छ्रुत्वा स्थूलकेशं यशस्विनम् ॥&lt;br&gt;&#xA;ततः प्रादात्तदा कन्यां रुरवे तां प्रमद्वराम् ।&lt;br&gt;&#xA;विवाहं कल्पयामास नक्षत्रे भगदैवते ॥&lt;br&gt;&#xA;ततः कतिपयाहस्सु विवाहे समुपस्थिते ।&lt;br&gt;&#xA;सर्वाभिः सखिभिस्तत्र क्रीडन्ती वरवर्णिनी ॥&lt;br&gt;&#xA;नापश्यत्तं प्रसुप्तं वै भुजङ्गं तिर्यगायतम् ।&lt;br&gt;&#xA;पदा शीर्षे समाक्रामन् मुमूर्षुः कालचोदिता ॥&lt;br&gt;&#xA;स तस्याः सम्प्रमत्तायाश् चोदितः कालधर्मणा ।&lt;br&gt;&#xA;विषोपलिप्तैर्दशनैर् न्यदंशच्च न्यपातयत् ॥&lt;br&gt;&#xA;सा दष्टा सहसा भूमौ पपात गतचेतना  ।&lt;br&gt;&#xA;व्यसुरप्रेक्षणीया च प्रेक्षणीयतमाकृतिः ॥&lt;br&gt;&#xA;प्रसुप्तेवाभवच्चापि भुवि सर्पविषार्दिता ।&lt;br&gt;&#xA;भूयो मनोहरतरा बभूव तनुमध्यमा ॥&lt;br&gt;&#xA;तां ददर्श पिता चैव ये चैवान्ये तपस्विनः ।&lt;br&gt;&#xA;विवेष्टमानां पतितां भूतले पद्मवर्चसम् ॥&lt;br&gt;&#xA;ततः सर्वे द्विजवराः समाजग्मुः कृपान्विताः ।&lt;br&gt;&#xA;स्वस्त्यात्रेयो महाजानुः कुशिकः शङ्खमेखलः ॥&lt;br&gt;&#xA;उद्दालकः कठश्चैव श्वेतकेतुस्तथैव च ।&lt;br&gt;&#xA;भरद्वाजः कौणकुत्स्य आर्ष्टिषेणोऽथ गौतमः ॥&lt;br&gt;&#xA;प्रमतिः सह पुत्रेण तथान्ये वनवासिनः ।&lt;br&gt;&#xA;तां ते कन्यां व्यसुं दृष्ट्वा भुजङ्गस्य विषार्दिताम् ॥&lt;br&gt;&#xA;रुरुदुः कृपयाऽऽविष्टा रुरुस्त्वार्तो बहिर्गतः ।&lt;br&gt;&#xA;ते च सर्वे द्विजश्रेष्ठास् तत्रैवोपाविशंस्तदा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/008/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/008/</guid>
      <description>&lt;p&gt;सूतः-&lt;br&gt;&#xA;तेषु तत्रोपविष्टेषु ब्राह्मणेषु समन्ततः ।&lt;br&gt;&#xA;रुरुः शोकसमापन्नः प्ररुरोद सुदुःखितः ॥&lt;br&gt;&#xA;शोकेनाभिहतः सोऽथ विलपन्करुणं बहु ।&lt;br&gt;&#xA;अब्रवीद्वचनं शोचन् प्रियां चिन्त्य प्रमद्वराम् ॥&lt;br&gt;&#xA;शेते सा भुवि तन्वङ्गी मम शोकविवर्धिनी ।&lt;br&gt;&#xA;बान्धवानां च सर्वेषां किं नु दुःखमतःपरम् ॥&lt;br&gt;&#xA;यदि दत्तं तपस्तप्तं गुरवो वा मया यदि ।&lt;br&gt;&#xA;सम्यगाराधितास्तेन सा जीवतु मम प्रिया ॥&lt;br&gt;&#xA;तथा च जन्मप्रभृति यतात्माऽहं धृतव्रतः ।&lt;br&gt;&#xA;प्रमद्वरा तथाद्यासौ उत्तिष्ठतु मम प्रिया ॥&lt;br&gt;&#xA;प्रलपन्तमतीवार्तं रुरुं दीनतरं तदा ।&lt;br&gt;&#xA;देवदूतः समागम्य वचनं चेमब्रवीत् ॥&lt;br&gt;&#xA;देवदूतः-&lt;br&gt;&#xA;अभिधत्सेभवान्वाचा रुरो दुःखेन तन्मृषा ।&lt;br&gt;&#xA;न तु मर्त्यस्य धर्मात्मन् आयुरस्तु गतायुषः ॥&lt;br&gt;&#xA;गतायुरेषा कृपणा गन्धर्वाप्सरसोः सुता ।&lt;br&gt;&#xA;तस्माच्छोके मनस्तात मा कृथास्त्वं कथञ्चन ॥&lt;br&gt;&#xA;उपायश्चात्र विहितः पूर्वं देवैर्महात्मभिः ।&lt;br&gt;&#xA;तं यदीच्छसि कर्तुं त्वं लप्स्यसीमां प्रमद्वराम् ॥&lt;br&gt;&#xA;रुरुः-&lt;br&gt;&#xA;क उपायः कृतो देवैर् बूहि तत्त्वेन खेचर ।&lt;br&gt;&#xA;करिष्येऽहं तथा श्रुत्वा त्रातुमर्हति मां भवान् ॥&lt;br&gt;&#xA;देवेदूतः-&lt;br&gt;&#xA;आयुषोऽर्धं प्रयच्छस कन्यायै भृगुनन्दन ।&lt;br&gt;&#xA;एवमुत्थास्यति रुरो तव भार्या प्रमद्वरा ॥&lt;br&gt;&#xA;रुरुः-&lt;br&gt;&#xA;आयुषोऽर्धं प्रयच्छामि कन्यायै खेचरोत्तम ।&lt;br&gt;&#xA;शृङ्गाररूपाभरणा सोत्तिष्ठतु मम प्रिया ॥&lt;br&gt;&#xA;सूतः-&lt;br&gt;&#xA;ततो गन्धर्वराजश्च देवदूतश्च सत्तम ।&lt;br&gt;&#xA;धर्मराजमुपेत्येदं वचनं प्रत्यभाषताम् ॥&lt;br&gt;&#xA;देवदूतः-&lt;br&gt;&#xA;धर्मराजायुषोऽर्धेन रुरोर्भार्या प्रमद्वरा ।&lt;br&gt;&#xA;समुत्तिष्ठतु कल्याणी मृतैव यदि मन्यसे ॥&lt;br&gt;&#xA;धर्मराजः-&lt;br&gt;&#xA;प्रमद्वरा रुरोर्भार्या देवदूत यदीच्छसि ।&lt;br&gt;&#xA;उत्तिष्ठत्वायुषोऽर्धेन रुरोरेव समन्विता ॥&lt;br&gt;&#xA;सूतः-&lt;br&gt;&#xA;एवमुक्ते ततः कन्या सोदतिष्ठत् प्रमद्वरा ।&lt;br&gt;&#xA;रुरोस्तस्यायुषोऽर्धेन सुप्तेव वरवर्णिनी ॥&lt;br&gt;&#xA;एतद्दृष्टं महात्कर्म रुरोरुत्तमतेजसः ।&lt;br&gt;&#xA;तपसातिप्रवृद्धस्य भार्यार्थेऽर्धं प्रयच्छतः ॥&lt;br&gt;&#xA;तत इष्टेऽहनि तयोः पितरौ चक्रतुर्मुदा ।&lt;br&gt;&#xA;विवाहं तौ च रेजाते परस्परहितैषिणौ ॥&lt;br&gt;&#xA;स लब्ध्वा दुर्लभां भार्यां पद्मकिञ्जल्कसप्रभाम् ।&lt;br&gt;&#xA;मतिं चक्रे विनाशाय जिह्मगानां धृतव्रतः ॥&lt;br&gt;&#xA;स दृष्ट्वा जिह्मगान् सर्वांस् तीक्ष्णकोपसमन्वितः ।&lt;br&gt;&#xA;अभिहन्ति यथासन्नं गृह्य प्रहरणं तदा ॥&lt;br&gt;&#xA;स कदाचिद्वनं विप्रो रुरुरभ्यागमन्महत् ।&lt;br&gt;&#xA;शयानं तत्र चापश्यड् डुण्डुभं वयसान्वितम् ॥&lt;br&gt;&#xA;तत उद्यम्य दण्डं स कालदण्डोपमं तदा ।&lt;br&gt;&#xA;अहनत् कुपितो विप्रस् तमुवाचाथ डुण्डुभः ॥&lt;br&gt;&#xA;नापराध्यामि ते किञ्चिद् अहमद्य तपोधन ।&lt;br&gt;&#xA;संरम्भाोऽत्र किमर्थं वै मा मा हंसि रुषान्वितः ॥&lt;br&gt;&#xA;रुरुः-&lt;br&gt;&#xA;मम प्राणसमा भार्या दष्टासीद्भुजगेन वै ।&lt;br&gt;&#xA;तत्र मे समयो घोर आत्मनोरग वै कृतः ॥&lt;br&gt;&#xA;भुजङ्गमान् समाहन्यां यान् यान् पश्येयमित्युत ।&lt;br&gt;&#xA;ततोऽहं त्वां जिघांसामि जीवितेन विमोक्ष्यसे ॥&lt;br&gt;&#xA;डुण्डुभ-&lt;br&gt;&#xA;अन्ये ते भुजगा प्रिय ये दशन्तीह मानवान् ।&lt;br&gt;&#xA;डुण्डुभानहिशब्देन न त्वं हिंसितुमर्हसि ॥&lt;br&gt;&#xA;एकानर्थान्पृथग्धर्मान् एकदुःखान्पृथक्सुखान् ।&lt;br&gt;&#xA;डुण्डुभानाहिशब्देन न त्वं हिंसितुमर्हसि ॥&lt;br&gt;&#xA;सूतः-&lt;br&gt;&#xA;इति श्रुत्वा वचस्तस्य भुजगस्य रुरुस्तदा ।&lt;br&gt;&#xA;नावधीद्भयसंविग्न ऋषिं मत्त्वा च डुण्डुभम् ॥&lt;br&gt;&#xA;उवाच चैनं भगवान् रुरुस्तं भुजगं तदा ।&lt;br&gt;&#xA;केन त्वं भुजग ब्रूहि कोऽसीमां विक्रियां गतः ॥&lt;br&gt;&#xA;डुण्डुभः-&lt;br&gt;&#xA;अहं पुरा रुरो नाम्ना ऋषिरासं सहस्रपात् ।&lt;br&gt;&#xA;सोऽहं शापेन विप्रस्य भुजगत्वमुपागतः ॥&lt;br&gt;&#xA;रुरुः-&lt;br&gt;&#xA;किमर्थं शप्तवान्कुद्धो द्विजस्त्वां भुजगोत्तम ।&lt;br&gt;&#xA;कियन्तं चैव कालं ते वपुरेतद्भविष्यसि ॥&lt;br&gt;&#xA;डुण्डुभः-&lt;br&gt;&#xA;सखा बभूव मे पूर्वं खगमो नाम वै द्विजः।&lt;br&gt;&#xA;भृशं संशितवाक्तात तपोबलसमन्वितः॥&lt;br&gt;&#xA;स मया क्रीडता सर्पं कृत्वा तृणमयं तदा ।&lt;br&gt;&#xA;अग्निहोत्रे प्रमत्त सन् भीषितः प्रमुमोह वै॥&lt;br&gt;&#xA;लब्ध्वा च स पुनः सञ्ज्ञां मामुवाच तपोधनः।&lt;br&gt;&#xA;निर्दहन्निव कोपेन सत्यवाक्संशितव्रतः॥&lt;br&gt;&#xA;यथावीर्यः कृतः सर्पस् त्वयायं मद्बिभीषया।&lt;br&gt;&#xA;तथा वीर्यो भुजङ्गस्त्वं मम आत्मकोपाद्भविष्यसि॥&lt;br&gt;&#xA;तस्याहं तपसो वीर्यं जानमानस्तपोधन।&lt;br&gt;&#xA;भृशमुद्विग्नहृदयस् तमवोचं तपोधनम् ॥&lt;br&gt;&#xA;प्रणतः सन् प्रमादाच्च प्राञ्जलिः प्रणतः स्थितः।&lt;br&gt;&#xA;सखेति साहसं तात हास्यार्थं वै कृतं मया॥&lt;br&gt;&#xA;क्षन्तुमर्हसि मे ब्रह्मञ् शापोऽयं विनिवर्त्यताम्।&lt;br&gt;&#xA;स तु मामब्रवीद्दृष्ट्वा भृशमुद्विग्नचेतसम्॥&lt;br&gt;&#xA;मुहुरुष्णं विनिश्चस्य सुसम्भ्रान्तस्तपोधनः।&lt;br&gt;&#xA;नानृतं वै मया प्रोक्तं भवितेदं कथञ्चन॥&lt;br&gt;&#xA;यत्तु वक्ष्यामि ते सर्वं शृणु तत् संशितव्रत।&lt;br&gt;&#xA;श्रुत्वा च हृदि मे वाक्यं इदमस्तु तवानघ॥&lt;br&gt;&#xA;उत्पत्स्यति रुरुर्नाम प्रमतेरात्मजः शुचिः।&lt;br&gt;&#xA;तं दृष्ट्वा शापमोक्षस्ते भविता न चिरादिव ॥&lt;br&gt;&#xA;स त्वं रुरुरिति ख्यातः प्रमतेरात्मजः शुचिः।&lt;br&gt;&#xA;स्वरूपं प्रतिलभ्याहं अद्य वक्ष्यामि ते हितम्॥&lt;br&gt;&#xA;अहिंसा परमो धर्मः सर्वप्राणभृतां वर।&lt;br&gt;&#xA;तस्मात्प्राणभृतः सर्वान् न हिंसेद्ब्राह्मणः क्कचित्॥&lt;br&gt;&#xA;ब्राह्मणः सौम्यभावेन जायतेति पुरा श्रुतिः।&lt;br&gt;&#xA;वेदवेदाङ्गवित्तात सर्वभूताभयप्रदः॥&lt;br&gt;&#xA;अहिंसा सत्यवचनं क्षमा चेति विनिश्चितम्।&lt;br&gt;&#xA;ब्राह्मणस्य परो धर्मो वेदानां धारणादपि॥&lt;br&gt;&#xA;क्षत्रियस्य च यो धर्मः स नेहेष्यति वै तव।&lt;br&gt;&#xA;दण्डधारणमुग्रत्वं प्रजानां परिपालनम्॥&lt;br&gt;&#xA;तदिदं क्षत्रियस्यासीत् कर्मणा शृणु मे रुरो।&lt;br&gt;&#xA;जनमेजयस्य धर्मात्मन् सर्पाणां हिंसने पुरा॥&lt;br&gt;&#xA;परित्राणं च भीतानां सर्पाणां ब्राह्मणादपि।&lt;br&gt;&#xA;तपोवीर्यबलोपेताद् वेदवेदाङ्गपारगात्।&lt;br&gt;&#xA;आस्तीकाद्द्विजमुख्याद्वै सर्पसत्रे द्विजोत्तम॥&lt;br&gt;&#xA;रुरुः-&lt;br&gt;&#xA;कथं हिंसितवान्सर्पान् क्षत्रियो जनमेजयः।&lt;br&gt;&#xA;सर्पा वा हिंसितास्तेन किमर्थमृषिसत्तम॥&lt;br&gt;&#xA;किमर्थं मोक्षितास्तेेन पन्नगाश्चैव शसं मे।&lt;br&gt;&#xA;आस्तीकेन तदाचक्ष्व श्रोतुमिच्छाम्यशेषतः॥&lt;br&gt;&#xA;ऋषि-&lt;br&gt;&#xA;श्रोष्यसि त्वं रुरो वत्स अस्तीकचरितं महत्।&lt;br&gt;&#xA;ब्राह्मणानां कथयतां इत्युक्त्वान्तरधीयत॥&lt;br&gt;&#xA;सूत-&lt;br&gt;&#xA;रुरुस्त्वथ वनं सर्वं पर्यधावत्समन्ततः।&lt;br&gt;&#xA;तमृषिं द्रष्टुमन्विच्छन् संश्रान्तो न्यपतद्भुवि॥&lt;br&gt;&#xA;लब्धसञ्ज्ञो रुरुः सोऽथ तच्चाचख्यौ पितुस्तदा।&lt;br&gt;&#xA;पित्रे तु सर्वमाख्याय डुण्डुभस्य वचोऽर्थवत्॥&lt;br&gt;&#xA;अपृच्छत्पितरं भूयः सोऽस्तिकस्य वचस्तदा।&lt;br&gt;&#xA;आख्यातवांस्तदाऽऽख्यानं डुण्डुभेनाथ कीर्तितम्॥&lt;br&gt;&#xA;तत्कीर्त्यमानं भगवञ् श्रोतुमर्हसि तत्त्वतः।&lt;br&gt;&#xA;पिता चास्य तदाख्यानं पृष्टः सर्वं न्यवेदयत्॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/009/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/009/</guid>
      <description>&lt;p&gt;किमर्थं राजशार्दूलः स राजा जनमेजयः।&lt;br&gt;&#xA;सर्पसत्रेण सर्पाणां गतोऽन्तं तद्वदस्व मे॥&lt;br&gt;&#xA;अस्तीकस्तु द्विजश्रेष्ठः किमर्थं जपतां वरः।&lt;br&gt;&#xA;मोक्षयामास भुजगान् दीप्तात्तस्माद्धुताशनात् ॥&lt;br&gt;&#xA;कस्य पुत्रः स राजासीत् सर्पसत्रं य आहरत्।&lt;br&gt;&#xA;स च द्विजातिप्रवरः कस्य पुत्रो वदस्व तत्॥&lt;br&gt;&#xA;श्रोतुमिच्छाम्यशेषेण कथामेतां मनोहराम्।&lt;br&gt;&#xA;अस्तीकस्य पुराणस्य ब्राह्मणस्य तपस्विनः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/010/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/010/</guid>
      <description>&lt;p&gt;सूतः&lt;br&gt;&#xA;महदाक्यानमास्तीकं यथैतत्प्रोच्यते बुधैः।&lt;br&gt;&#xA;सर्वमेतदशेषेण शृणु मे वदतां वर॥&lt;br&gt;&#xA;इतिहासमिमं वृद्धाः पुराणं परिचक्षते।&lt;br&gt;&#xA;कृष्णद्वैपायनप्रोक्तं नैमिषारण्यवासिभिः॥&lt;br&gt;&#xA;पूर्वं प्रचोदितः सूतः पिता मे रोमहर्षणः।&lt;br&gt;&#xA;शिष्यो व्यासस्य मेधावी ब्राह्मणैरिदमुक्तवान्॥&lt;br&gt;&#xA;तस्मादहमुपश्रुत्य प्रवक्ष्यामि यथातथम्।&lt;br&gt;&#xA;इदमास्तीकमाख्यानं तुभ्यं शौनक पृच्छते॥&lt;br&gt;&#xA;आस्तीकस्य पिता ह्यासीत् पितिमहसमो भुवि।&lt;br&gt;&#xA;ब्रह्मचारी यताहारस्तपस्युग्रे रतस्तदा॥&lt;br&gt;&#xA;जरत्कारुरिति ख्यात ऊर्ध्वरेता महानृषि।&lt;br&gt;&#xA;यायावराणां धर्मज्ञः सततं संशितव्रतः॥&lt;br&gt;&#xA;अटमानः कदाचित्स स्वान् ददर्श पितामहान्।&lt;br&gt;&#xA;लम्बमानान्महागर्ते पादैरूर्ध्वैरवाङ्मुखान्॥&lt;br&gt;&#xA;जरत्कारु-&lt;br&gt;&#xA;तानब्रवीत्स दृष्ट्वै जरत्कारुः प्रतापवान्।&lt;br&gt;&#xA;के वै भवन्तो लम्बन्ते गर्तेऽस्मिन्वै ह्यधोमुखाः॥&lt;br&gt;&#xA;वीरणस्तम्बके लग्नाः सर्वतः परिभक्षिते।&lt;br&gt;&#xA;मूषकेन निगूढेन गर्तेऽस्मिन्नित्यवासिना॥&lt;br&gt;&#xA;पितरः-&lt;br&gt;&#xA;यायावरा नाम वयं ऋषयः संशितव्रताः।&lt;br&gt;&#xA;संतानप्रक्षयाद्ब्रह्मन् अधो गच्छाम मेदिनीम्॥&lt;br&gt;&#xA;अस्माकं सन्ततिस्त्वेको जरत्कारुरिति श्रुतः।&lt;br&gt;&#xA;मन्दभाग्योऽल्पभाग्यानां तप एव समाश्रितः॥&lt;br&gt;&#xA;न स पुत्राञ्जनयितुं दारान्मूढश्चिकीर्षति।&lt;br&gt;&#xA;तेन लम्बामहे गर्ते सन्तानप्रक्षयादिह॥&lt;br&gt;&#xA;अनाथास्तेन नाथेन यथा दुष्कृतिनस्तथा।&lt;br&gt;&#xA;कस्त्वं बन्धुरिहास्माकमनुशोचसि सत्तम ॥&lt;br&gt;&#xA;ज्ञातुमिच्छामहे ब्रह्मन् को भवानिह तिष्टति।&lt;br&gt;&#xA;किमर्थं चैव नः शोच्यान् अनुकम्पितुमुच्छति॥&lt;br&gt;&#xA;जरत्कारु-&lt;br&gt;&#xA;मम पूर्वे भवन्तो वै पितरः सपितामहाः।&lt;br&gt;&#xA;ब्रूत किं करवाण्यद्य जरत्कारुरहं स्वयम्॥&lt;br&gt;&#xA;पितरः-&lt;br&gt;&#xA;यतस्व यत्नवांस्तात सन्तानाय कुलस्य नः।&lt;br&gt;&#xA;आत्मनोऽर्थेऽस्मदर्थे वा गृहमेधी भवाद्य भो॥&lt;br&gt;&#xA;न हि धर्मफलैस्तात न तपोभिः स्वसञ्चितैः।&lt;br&gt;&#xA;तां गतिं प्राप्नुवन्तीह पुत्रिणो यां व्रजन्ति च ॥&lt;br&gt;&#xA;तद्दारग्रहणे यत्नं सन्तत्यर्थे मनः कुरु।&lt;br&gt;&#xA;पुत्रक त्वां नियोक्ष्याम एतन्नः परमं हितम्॥&lt;br&gt;&#xA;जरत्कारुः-&lt;br&gt;&#xA;न दारान्वै करिष्येऽहं इति मे भाषितं मनः।&lt;br&gt;&#xA;भवतां तु हितार्थाय करिष्ये दारसङ्ग्रहम्॥&lt;br&gt;&#xA;समयेन च कर्ताऽहं अनेन विधिपूर्वकम्।&lt;br&gt;&#xA;तथा यद्युपलप्स्यामि करिष्ये नान्यथा त्वहम्॥&lt;br&gt;&#xA;सनाम्नी या भवित्री मे दित्सिता चैव बन्धुभिः।&lt;br&gt;&#xA;भैक्ष्यवत्तामहं कन्यां उपयंस्ये विधानतः॥&lt;br&gt;&#xA;दरिद्राय हि मे कन्यां को दास्यति विशेषतः।&lt;br&gt;&#xA;प्रतिग्रहीष्ये भिक्षां तु यदि कश्चित्प्रदास्यति॥&lt;br&gt;&#xA;एवं दारक्रियायोगे प्रयतिष्ये पितामहाः।&lt;br&gt;&#xA;अनेन विधिना शश्वत् करिष्ये नाहमन्यथा॥&lt;br&gt;&#xA;तत्रोत्पत्स्यति चेज्जन्तुर् भवतां तारणाय वै।&lt;br&gt;&#xA;शाश्वतं स्थानमासाद्य मोदन्तु पितरो मम॥&lt;br&gt;&#xA;सूतः-&lt;br&gt;&#xA;ततो निवेशाय तदा स विप्रः संशितव्रतः।&lt;br&gt;&#xA;महीं चचार दारार्थी न च दारांस्त्वविन्दत॥&lt;br&gt;&#xA;स कदाचिद्वनं गत्वा विप्रः पितृवचः स्मरन्।&lt;br&gt;&#xA;चुक्रोश कन्याभिक्षोति तिस्रो वाचः शनैः शनैः॥&lt;br&gt;&#xA;तं वासुकिः प्रत्यगृह्णाद् उद्यम्य भगिनीं तदा।&lt;br&gt;&#xA;न स तां प्रतिजग्राह न सनाम्नीति चिन्तयन्॥&lt;br&gt;&#xA;सनाम्नीमुत्तमां भार्यां गृह्णीयामिति तस्य हि।&lt;br&gt;&#xA;मनो निविष्टमभवज् जरत्कारोर्महात्मनः॥&lt;br&gt;&#xA;तमुवाच महाप्राज्ञो जरत्कारुर्महातनाः।&lt;br&gt;&#xA;किन्नाम्नी भगिनीयं ते ब्रूहि स त्वं भुजङ्गम॥&lt;br&gt;&#xA;वासुकिः-&lt;br&gt;&#xA;जरत्कारो जरत्कारुः स्वसेयमनुजा मम।&lt;br&gt;&#xA;त्वदर्थं रक्षिता पूर्वं प्रतीच्छेमां द्विजोत्तम॥&lt;br&gt;&#xA;सूतः&lt;br&gt;&#xA;मात्रा हि भुजगाः शप्ताः पूर्वं ब्रह्मविदां वर।&lt;br&gt;&#xA;जनमेजयस्य वो यज्ञे धक्ष्यत्यनिलसारथिः॥&lt;br&gt;&#xA;तस्य शापस्य शान्त्यर्थं प्रददौ पन्नगोत्तमः।&lt;br&gt;&#xA;स्वसारमृषये तस्मै सुवृत्ताय महात्मने॥&lt;br&gt;&#xA;स च तां प्रतिजग्राह विधिदृष्टेनं कर्मणा।&lt;br&gt;&#xA;आस्तीको नाम पुत्रश्च तस्यां जज्ञे महामनाः॥&lt;br&gt;&#xA;तपस्वी च महात्मा च वेदवेदाङ्गपारगः।&lt;br&gt;&#xA;समः सर्वस्य लोकस्य पितृमातृभयापहः॥&lt;br&gt;&#xA;अथ कालस्य महतः पाण्डवेयो नराधिपः।&lt;br&gt;&#xA;आजहार महायज्ञं सर्पसत्रमिति श्रुतिम्॥&lt;br&gt;&#xA;तस्मिन्प्रवृत्ते सत्रे तु सर्पाणामन्तकाय वै।&lt;br&gt;&#xA;मोचयामास ताञ्शापाद् आस्तीकः स महातपाः॥&lt;br&gt;&#xA;नागांश्च मातुलांश्चैव तथा सम्बन्धिबान्धवान्।&lt;br&gt;&#xA;पितॄंश्च तारयामास सन्तत्या तपसा तथा॥&lt;br&gt;&#xA;व्रतैश्च विविधैर्ब्रह्मन् स्वाध्यायैश्चानृणोऽभवत्।&lt;br&gt;&#xA;देवांश्च तर्पयामास यज्ञैर्विविधदक्षिणैः॥&lt;br&gt;&#xA;ऋषींश्च ब्रह्मचर्येण सन्तत्या च पितामहान्।&lt;br&gt;&#xA;अपहृत्य गुरं भारं पितॄणां संशितव्रतः॥&lt;br&gt;&#xA;जरत्कारुर्गतः स्वर्गं सहितः स्वैः पितामहैः।&lt;br&gt;&#xA;आस्तीकं च सुतं प्राप्य धर्मं चानुत्तमं मुनिः।&lt;br&gt;&#xA;जरत्कारुः सुमहता कालेन स्वर्गमेयिवान्॥&lt;br&gt;&#xA;एतदाख्यानमास्तीकं यथावत्कथितं मया।&lt;br&gt;&#xA;प्रब्रूहि भृगुशार्दूल किं भूयः कथ्यामिति॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/011/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/011/</guid>
      <description>&lt;p&gt;शौनकः-&lt;br&gt;&#xA;सौते कथय तत्वेन विस्तरेण कथामिमाम्।&lt;br&gt;&#xA;अस्तीकस्य कवेःसाधोः शुश्रूषा परमा हि नः॥&lt;br&gt;&#xA;मधुरं कथ्यते सौम्य श्लक्ष्णाक्षरपदं त्वया।&lt;br&gt;&#xA;प्रीयामहे भृशं तात पितेवेदं प्रभाषसे॥&lt;br&gt;&#xA;अस्मच्छुश्रूषणे नित्यं पिता हि निरतस्तव।&lt;br&gt;&#xA;आचष्टे तद्यथाऽऽख्यानं पिता ते त्वं तथा वद॥&lt;br&gt;&#xA;सूत-&lt;br&gt;&#xA;आयुष्मन्निदमाख्यानं आस्तीकं कथयामि ते।&lt;br&gt;&#xA;यथाश्रुतं कथयतः सकाशाच्च पितुर्मया॥&lt;br&gt;&#xA;पुरा देवयुगे ब्रह्मन् पितामहसुते शुभे।&lt;br&gt;&#xA;आस्तां भगिन्यौ रूपेण समुपेतेऽद्भुते तदा ॥&lt;br&gt;&#xA;ते भार्ये कश्यपस्यास्तां कद्रूश्च विनता तथा।&lt;br&gt;&#xA;प्रादात्ताभ्यां वरौ प्रीतः प्रजामहसमः पतिः॥&lt;br&gt;&#xA;काश्यपो धर्मपत्नीभ्यां परया च मुदान्वितः।&lt;br&gt;&#xA;वरातिसर्गं श्रुत्वैव काश्यपादुत्तमं च ते॥&lt;br&gt;&#xA;हर्षादप्रतिमां प्रीतिं प्रापतुः स्म वरस्त्रियौ।&lt;br&gt;&#xA;वव्रे कद्रूः सुतान्नागान् सहस्रं तुल्यतेजसः॥&lt;br&gt;&#xA;द्वौ पुत्रौ विनता वव्रे कद्रूपुत्राधिकौ बले।&lt;br&gt;&#xA;ओजसा तेजसा चैव विक्रमेणाधिकौ सुतौ॥&lt;br&gt;&#xA;तस्यै भर्ता वरं प्रादाद् ईदृशौ तौ भविष्यतः।&lt;br&gt;&#xA;एवमस्त्विति तं चाह काश्यपं विनता तदा॥&lt;br&gt;&#xA;कृतकृत्या तु विनता लब्ध्वा वीर्याधिकौ सुतौ।&lt;br&gt;&#xA;कद्रूश्च लब्ध्वा पुत्राणां सहस्रं तुल्यतेजसाम्॥&lt;br&gt;&#xA;धार्यौ प्रयत्नतो गर्भाौ इत्युक्त्वा स महातपाः।&lt;br&gt;&#xA;ते भार्ये वरसंहृष्टे कश्यपो वनमाविशत्॥&lt;br&gt;&#xA;कालेन महता कद्रूरण्डानां दशतीर्दश&lt;br&gt;&#xA;जनयामास विप्रेन्द्र द्वे त्वण्डे विनता तदा ॥&lt;br&gt;&#xA;ततोऽप्यण्डानि निदधुः प्रहृष्टाः परिचारिकाः।&lt;br&gt;&#xA;सोपवस्तुषु कुण्डेषु पञ्चवर्षशतानि च॥&lt;br&gt;&#xA;ततः पञ्चशते वर्षे कद्रूपुत्रा विनिस्सृताः।&lt;br&gt;&#xA;अण्डाभ्यां विनतायास्तु मिथुनं न नाप्यदृश्यत ॥&lt;br&gt;&#xA;ततः पुत्रार्थिनी देवी व्रीडिता सा तपस्विनी।&lt;br&gt;&#xA;अण्डं बिभेद विनता तत्र पुत्रमदृश्यत॥&lt;br&gt;&#xA;पूर्वार्धकायसम्पन्नं इतरेणाप्रकाशितम्।&lt;br&gt;&#xA;स पुत्रो रोषसम्पन्नः शशापैनामिति श्रुतम्॥&lt;br&gt;&#xA;सोऽहमेवं कृतो मातस्त्वया लोभपरीतया।&lt;br&gt;&#xA;शरीरेणासमग्रोऽद्य तस्माद्दासी भविष्यसि ॥&lt;br&gt;&#xA;पञ्च वर्षशतान्यस्या यया विस्पर्धसे सह।&lt;br&gt;&#xA;एष च त्वां सुतो मातर्दास्यकान्मोक्षयिष्यति॥&lt;br&gt;&#xA;यद्येनमपि मातस्त्वं मामिवाण्डविभेदनात्।&lt;br&gt;&#xA;न करिष्यस्यदेहं वा व्यङ्गं वापि तपस्विनम्॥&lt;br&gt;&#xA;प्रतिपालयितव्यस्ते जन्मकालोऽस्य धीरया।&lt;br&gt;&#xA;विशिष्टं फलमीप्सन्त्या पञ्चवर्षशतात्परम्॥&lt;br&gt;&#xA;सूतः-&lt;br&gt;&#xA;एवं शप्त्वा ततः पुत्रो विनतामन्तरिक्षगः।&lt;br&gt;&#xA;अरुणो दृश्यत ब्रह्मन् प्रभातसमये तदा॥&lt;br&gt;&#xA;गरुडोऽपि यथाकालं जज्ञे पन्नगसूदनः।&lt;br&gt;&#xA;स जातमात्रो विनतां परित्यज्य खमाविशत्॥&lt;br&gt;&#xA;आदास्यन्नात्मनो भोज्यं अन्नं विहितमस्य यत्।&lt;br&gt;&#xA;विधात्रा भृगुशार्दूल क्षुधितस्य बुभुक्षतः॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/012/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/012/</guid>
      <description>&lt;p&gt;सूतः-&lt;br&gt;&#xA;एतस्मिन्नेव काले तु भगिन्यौ ते तपोधन।&lt;br&gt;&#xA;अपश्यतां समायान्तं उच्चैःश्रवसमन्तिकात्॥&lt;br&gt;&#xA;यं ते देवगणाः सर्वे हृष्टरूपाह्यपूजयन्।&lt;br&gt;&#xA;मथ्यमानेऽमृते जातं अश्वरत्नमनुत्तमम्॥&lt;br&gt;&#xA;महौघबलमश्वानां दिव्यं जववतां वरम्।&lt;br&gt;&#xA;श्रीमन्तमजरं दिव्यं सर्वलक्षणलक्षितम्॥&lt;br&gt;&#xA;शौनकः&lt;br&gt;&#xA;कथं तदमृतं देवैर् मथितं क्क च शंस मे।&lt;br&gt;&#xA;यत्र जज्ञे महावीर्यः सोऽश्वराजो महाद्युतिः॥&lt;br&gt;&#xA;सूतः-&lt;br&gt;&#xA;ज्वलन्तमचलं मेरुं तेजोराशिमनुत्तमम्।&lt;br&gt;&#xA;आक्षिपन्तं प्रभां भानोः स्वशृङ्गैः काञ्चनोज्ज्वलैः॥&lt;br&gt;&#xA;कञ्चनाभरणं चित्रं देवगन्धर्वसेवितम्।&lt;br&gt;&#xA;अप्रमेयमनाधृष्यं अधर्मबहुलैर्जनैः॥&lt;br&gt;&#xA;व्यालैराचरितं घोरैर् दिव्यौषधिविदीपितम्।&lt;br&gt;&#xA;नाकमावृत्य तिष्ठन्तम् उच्छ्रयेण महागिरिम्॥&lt;br&gt;&#xA;अगम्यं मनसाप्यन्यैर् नदीवृक्षगणान्वितम्।&lt;br&gt;&#xA;नानापतगसङ्घैश्च नादितं सुमनोहरैः॥&lt;br&gt;&#xA;तस्य पृष्ठं समारुह्य बहुरत्नाचितं शुभम्।&lt;br&gt;&#xA;अनन्तकल्पमद्वन्द्वं सुराः सर्वे महौजसः॥&lt;br&gt;&#xA;ते मन्त्रयितुमारब्धास् तत्रासीना दिवौकसः।&lt;br&gt;&#xA;अमृतार्थे समागम्य सर्वे चन्द्रपुरोगमाः॥&lt;br&gt;&#xA;तत्र नारायणो देवो ब्रह्माणमिदमब्रवीत्।&lt;br&gt;&#xA;चिन्तयत्सु सुरेष्वेवं मन्त्रयत्सु च सर्वशः॥&lt;br&gt;&#xA;देवैरसुरसङ्घैश्च मथ्यतां कलशोदधिः।&lt;br&gt;&#xA;भविष्यत्यमृतं तत्र मथ्यमाने महोदधौ॥&lt;br&gt;&#xA;सर्वोषधीः समावाप्य सर्वरत्नानि चैव ह।&lt;br&gt;&#xA;मन्थध्वमुदधिं देवा वेत्स्यध्वममृतं ततः॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/013/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/013/</guid>
      <description>&lt;p&gt;सूतः-&lt;br&gt;&#xA;ततोऽभ्रशिखराकारैर् गिरिशृङ्गैरलंकृतम्।&lt;br&gt;&#xA;मन्दरं पर्वतवरं लताजालसमावृतम्॥&lt;br&gt;&#xA;नानाविहङ्गसङ्घुष्टं नानाव्यालसमाकुलम्।&lt;br&gt;&#xA;किन्नरैरप्सरोभिश्च देवैरपि च शोभितम्॥&lt;br&gt;&#xA;एकादश सहस्राणि योजनानां समुच्छ्रितम्।&lt;br&gt;&#xA;अधोभूमेः सहस्रेषु तावत्स्वेव प्रतिष्ठितम्॥&lt;br&gt;&#xA;समुद्धर्तुं न शक्ता वै सर्वे देवगणास्तदा।&lt;br&gt;&#xA;विष्णुमासीनमभ्येत्य ब्रह्माणं चेदमब्रुवन्॥&lt;br&gt;&#xA;भवन्तावत्र कुरुतां बुद्धिं नैश्श्रेयसीं पराम्।&lt;br&gt;&#xA;मन्दरोद्धरणे यत्नः क्रियतां तु हिताय नः॥&lt;br&gt;&#xA;तथेति चाब्रवीद्विष्णुर् ब्रह्मणा सह भार्गव।&lt;br&gt;&#xA;अचोदयदमेयात्मा फणीन्द्रं पद्मलोचनः॥&lt;br&gt;&#xA;ततोऽनन्तः समुत्थाय ब्रह्मणा परिचोदितः।&lt;br&gt;&#xA;नारायणेन चाप्युक्तस् तस्मिन्कर्मणि वीर्यवान्॥&lt;br&gt;&#xA;अथ पर्वतराजानं तमनन्तो महाबलः।&lt;br&gt;&#xA;उज्जहार बलाद्ब्रह्मन् सवनं सवनौकसम्॥&lt;br&gt;&#xA;ततस्तेन सुराः सार्धं समुद्रमुपतस्थिरे।&lt;br&gt;&#xA;तमूचुरमृतार्थे वै निर्मथिष्यामते जलम्॥&lt;br&gt;&#xA;अपाम्पतिरथोवाच ममाप्यंशो भवेत्ततः।&lt;br&gt;&#xA;सोढाऽस्मि विपुलं मर्दं मन्दरभ्रमणादिह॥&lt;br&gt;&#xA;ऊचुश्च कूर्मराजानं अकूपारे सुरासुराः।&lt;br&gt;&#xA;गिरेरधिष्ठानमस्य भवान्भवितुमर्हति॥&lt;br&gt;&#xA;कूर्मेण तु तथेत्युक्ते पृष्ठे तस्य समर्पितः।&lt;br&gt;&#xA;स शैलंस्तस्य चाग्रं वै वज्रेणेन्द्रोऽप्यपीडयत्॥&lt;br&gt;&#xA;मन्थानं मन्दरं कृत्वा ततो योक्रं च वासुकिम्।&lt;br&gt;&#xA;देवा मथितुमारब्धाः समुद्रं निधिमम्भसाम्।&lt;br&gt;&#xA;अमृतार्थं पुरा ब्रह्मन् सहिता दैत्यदानवै॥&lt;br&gt;&#xA;एकमञ्चमुपाश्लिष्टा नागराज्ञो महाबलाः॥&lt;br&gt;&#xA;विबुधाः सहिताः सर्वे यतः पुच्छं ततः स्थिताः।&lt;br&gt;&#xA;वासुकेरग्रमाश्लिष्टा नागराज्ञो महासुराः॥&lt;br&gt;&#xA;शिर उद्यम्य नागस्य पुनः पुनरवाक्षिपन्।&lt;br&gt;&#xA;अनन्तो भगवान्देवो यतो नारायणः स्थितः ॥&lt;br&gt;&#xA;वासुकेरथ नागस्य सहसा क्षिप्यतोऽसुरैः।&lt;br&gt;&#xA;सधूमाश्चार्चिषो बह्नेर् निष्पेतुरसकृन्मुखात्॥&lt;br&gt;&#xA;वासुकेर्मथ्यमानस्य निस्सृतेन विषेण च।&lt;br&gt;&#xA;अभवन्मिश्रितं तोयं तदा भार्गवनन्दन॥&lt;br&gt;&#xA;मथनान्मन्दरेणाथ देवदानवबाहुभिः।&lt;br&gt;&#xA;विषं तीक्ष्णं समुद्भूतं हालाहलमिति श्रुतम्॥&lt;br&gt;&#xA;देवाश्च दानवाश्चैव दग्धास्तेन विषेण ह।&lt;br&gt;&#xA;अपाक्रामंस्ततो भीत्या विषादमगमंस्तदा॥&lt;br&gt;&#xA;ब्रह्माणमब्रुवन्देवाः समेत्य मुनिपुङ्गवैः।&lt;br&gt;&#xA;मथ्यमानेऽमृते जातं विषं कालानलप्रभम्॥&lt;br&gt;&#xA;तेनैव तापिता लोकास् तत्र प्रतिकुरुष्व ह।&lt;br&gt;&#xA;एवमुक्तस्तदा ब्रह्मा दध्यौ लोकेश्वरं हरम्॥&lt;br&gt;&#xA;त्र्यक्षं त्रिशूलिनं रुद्रं देवदेवमुमापतिम्।&lt;br&gt;&#xA;तदाऽथ चिन्तितो देवस् तज्ज्ञात्वा द्रुतमाययौ॥&lt;br&gt;&#xA;तस्याथ देवस्तत्सर्वं  आचचक्षे प्रजापतिः।&lt;br&gt;&#xA;तच्छ्रुत्वा दवेदेवेशो लोकस्यास्य हितेप्सया॥&lt;br&gt;&#xA;अपिबत्तद्विषं रुद्रः कालानलसमप्रभम्।&lt;br&gt;&#xA;कण्ठे निहितवान्देवो देवानां हितकाम्यया॥&lt;br&gt;&#xA;यस्मात्तु नीलता कण्ठे नीलकण्ठस्ततः स्मृतः।&lt;br&gt;&#xA;पीतमात्रे विषे तत्र रुद्रेणामिततेजसा॥&lt;br&gt;&#xA;देवाः प्रीताः पुनर्जग्मुश् चक्रुर्वै कर्म तत्तथा।&lt;br&gt;&#xA;मथ्यमानेऽमृतस्यार्थे भूयो वै देवदानवैः॥&lt;br&gt;&#xA;वासुकेरथ नागस्य सहसा क्षिप्यतस्तु तै।&lt;br&gt;&#xA;सधूमाः सार्चिषो वाता निष्पेतुरसकृन्मुखात्॥&lt;br&gt;&#xA;ते धूमसङ्घास्सम्भूताः महामेघाः सविद्युतः।&lt;br&gt;&#xA;अभ्यवर्षन्सुरगणाञ् श्रमसन्तापकर्शितान्॥&lt;br&gt;&#xA;तस्माच्च गिरिकूटाग्रात् प्रच्युताः पुष्पवृष्टयः।&lt;br&gt;&#xA;ततः सुरगणान्माल्यैः सर्वतः समवाकिरन्॥&lt;br&gt;&#xA;धूमो बभूवात्र महान् घोषो मेघरवोपमः।&lt;br&gt;&#xA;उदधेर्मथ्यमानस्य मन्दरेण सुरासुरैः॥&lt;br&gt;&#xA;तत्र नानाजलचरा विनिर्धूता महाद्रिणा।&lt;br&gt;&#xA;विलयं समुपाजग्मुः शतशो लवणाम्भसि॥&lt;br&gt;&#xA;वारुणानि च भूतानि विविधानि महीधरः।&lt;br&gt;&#xA;पातालतलवासीनि विलयं समुपानयत्॥&lt;br&gt;&#xA;तस्मिंश्च भ्राम्यमाणेऽद्रौ संघृष्यन्तः परस्परम्।&lt;br&gt;&#xA;न्यपतन्पतगोपेताः पर्वताग्रान्महाद्रुमाः॥&lt;br&gt;&#xA;तेषां सङ्घर्षजश्चाग्निर् अर्चिर्भिः प्रज्वलन्बहुः।&lt;br&gt;&#xA;विद्युद्भिरिव नीलाभ्रं आवृणोन्मन्दरं गिरिम्॥&lt;br&gt;&#xA;ददाह कुञ्जरांश्चैव सिंहांश्चान्यान् सहस्रशः।&lt;br&gt;&#xA;विगतासूनि सत्वानि सर्वाणि विविधानि च॥&lt;br&gt;&#xA;तमग्निममरश्रेष्ठः प्रदहन्तमितस्ततः।&lt;br&gt;&#xA;वारिणा मेघजेनेन्द्रः शमयामास सर्वतः॥&lt;br&gt;&#xA;ततो नानारसास्तत्र सुस्रुवुः सागराम्भसि।&lt;br&gt;&#xA;ततो द्रुमाणां निर्यासा बहवश्चौषधीरसाः॥&lt;br&gt;&#xA;तेषाममृतवीर्याणां रसानां तेजसैव च।&lt;br&gt;&#xA;अमरत्वं सुरा जग्मुः काञ्चनस्य च निस्स्रवात्॥&lt;br&gt;&#xA;अथ तस्य समुद्रस्य सञ्जातमुदकं पयः।&lt;br&gt;&#xA;रसोत्तरैर्विमिश्रं च ततः क्षीरादभूद्धृतम्॥&lt;br&gt;&#xA;ततो ब्रह्माणमासीनं देवा वरदमब्रुवन्।&lt;br&gt;&#xA;श्रान्ताः स्म सुभृशं ब्रह्मन् नोद्भवत्यमृतं च तत्॥&lt;br&gt;&#xA;ऋते नारायणं देवं दैत्या नागोत्तमास्तथा।&lt;br&gt;&#xA;चिरारब्धमिदं चापि सागरस्यापि मन्थनम्॥&lt;br&gt;&#xA;ततो नारायणं देवं ब्रह्मा वचनमब्रवीत्।&lt;br&gt;&#xA;विधत्स्वैषां बलं विष्णो भवानत्र परायणम्॥&lt;br&gt;&#xA;श्रीभगवान् ।&lt;br&gt;&#xA;बलं ददामि सर्वेषां कर्मैतद्ये समास्थिताः।&lt;br&gt;&#xA;क्षोभ्यतां कलशः सर्वैर् मन्दरः परिवर्त्यताम्॥&lt;br&gt;&#xA;सूत-&lt;br&gt;&#xA;नारायणवचः श्रुत्वा बलिनस्ते महोदधेः।&lt;br&gt;&#xA;तत्पयः सहिता भूयश् चक्रिरे भृशमाकुलम्।&lt;br&gt;&#xA;तत्र पूर्वं विषं जातं तद्ब्रह्मवचनाच्छिवः॥&lt;br&gt;&#xA;प्राग्रसल्लोकरक्षार्थं ततो ज्येष्ठा समुत्थिता।&lt;br&gt;&#xA;कृष्णम्बरधरा देवी सर्वाभरणभूषिता॥&lt;br&gt;&#xA;ततः शतसहस्रांशुसमानइव सागरात्।&lt;br&gt;&#xA;प्रसन्नात्मा समुत्पन्नः सोमः शीतांशुरुज्ज्वलः॥&lt;br&gt;&#xA;श्रीरनन्तरमुत्पन्ना घृतात्पाण्डुरवासिनी।&lt;br&gt;&#xA;सुरा देवी समुत्पन्ना तुरगः पाण्डुरस्तथा॥&lt;br&gt;&#xA;कौस्तुभश्च मणिर्दिव्य उत्पन्नोऽमृतसम्भवः।&lt;br&gt;&#xA;मरीचिविकचः श्रीमान् स च नारायणं गतः॥&lt;br&gt;&#xA;पारिजातश्च तत्रैव सुरभिश्च महामुने।&lt;br&gt;&#xA;जातौ तौ च महाब्रह्मन् सर्वकामफलप्रदौ॥&lt;br&gt;&#xA;ततो जज्ञे महाकायश्चतुर्दन्तो महागजः।&lt;br&gt;&#xA;विषं ज्येष्ठा च सोमश्च श्रीः सुरा तुरगस्था ॥&lt;br&gt;&#xA;कपिला कामवृक्षश्च कौस्तुभश्च महागजः।&lt;br&gt;&#xA;यतो देवास्ततो जग्मुर् आदित्यपथमाश्रिताः॥&lt;br&gt;&#xA;धन्वन्तरिस्तदाव देवो वपुष्मानुदतिष्ठत।&lt;br&gt;&#xA;श्वेतं कमण्डलुं बिभ्रद अमृतं यत्र तिष्ठति॥&lt;br&gt;&#xA;एतदत्यद्भुतं दृष्ट्वा दानवानां समुत्थितः।&lt;br&gt;&#xA;अमृतार्थे महान्नादो ममेदमिति जल्पताम्॥&lt;br&gt;&#xA;ततो नारायणो मायां आस्थितो मोहिनीं  प्रभुः।&lt;br&gt;&#xA;स्त्रीरूपमद्भुतं कृत्वा दानवानभिसंश्रितः॥&lt;br&gt;&#xA;ततस्तदमृतं तस्यै ददुस्ते मूढचेतसः।&lt;br&gt;&#xA;स्त्रियै दानवदैतेयाः सर्वे तद्गतमानसाः॥&lt;br&gt;&#xA;सा तु नारायणी माया धारयन्ती कमण्डलुम्।&lt;br&gt;&#xA;आस्यमानेषु देवेषु पङ्क्त्या च सह दानवैः॥&lt;br&gt;&#xA;देवानपाययद्देवी न दैत्यांस्ते च चुक्रुशुः॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/014/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/014/</guid>
      <description>&lt;p&gt;सूत-&lt;br&gt;&#xA;अथावरणमुख्यानि नानाप्रहरणानि च।&lt;br&gt;&#xA;प्रगृह्याभ्यद्रवन्देवान् सहिता दैत्यदानवाः॥&lt;br&gt;&#xA;ततस्तदमृतं देवो विष्णुरादाय वीर्यवान्।&lt;br&gt;&#xA;जगाम दानवेन्द्रेभ्यो नरेण सहितः प्रभुः॥&lt;br&gt;&#xA;ततो देवगणाः सर्वे पपुस्तदमृतं तदा।&lt;br&gt;&#xA;विष्णोः सकाशात्सम्प्राप्य सम्भ्रमे तुमुले सति॥&lt;br&gt;&#xA;पाययत्यमृतं देवान् हरौ बाहुबलेन च।&lt;br&gt;&#xA;निरोधयति चापेन दूरीकृत्य धनुर्धरान्।&lt;br&gt;&#xA;ततः पिबत्सु तत्काले देवेष्वमृतमुत्तमम्।&lt;br&gt;&#xA;राहुर्विबुधरूपेण दानवः प्रापिबत्तदा॥&lt;br&gt;&#xA;तस्य कण्ठमनुप्राप्ते दानवस्यामृते तदा।&lt;br&gt;&#xA;आख्यातं चन्द्रसूर्याभ्यां सुराणां हितकाम्यया॥&lt;br&gt;&#xA;ततो भगवता तस्य शिरश्छिन्नमलङ्कृतम्।&lt;br&gt;&#xA;चक्रायुधेन चक्रेण पिबतोऽमृतमोजसा॥&lt;br&gt;&#xA;तच्छैलशृङ्गप्रतिमं  दानवस्य शिरो महत्।&lt;br&gt;&#xA;चक्रेणोत्कृत्तमपतच् चालयद्वसुधातलम्॥&lt;br&gt;&#xA;ततो वैरविनिर्बद्धः कृतो राहुर्मुखेन वै।&lt;br&gt;&#xA;शाश्वतश्चन्द्रसूर्याभ्यां ग्रसतेऽद्यापि चैव तौ॥&lt;br&gt;&#xA;विहाय भगवांश्चापि स्त्रीरूपमतुलं हरिः।&lt;br&gt;&#xA;नानाप्रहरणै दीप्तैर् दानवान्समकम्पयत्॥&lt;br&gt;&#xA;ततः प्रवृत्तः सङ्ग्रामः समीपे लवणाम्भसः।&lt;br&gt;&#xA;सुराणामसुराणां च स सुघोरतरो महान्॥&lt;br&gt;&#xA;प्रासास्सुविपुलास्तीक्ष्णा न्यपतन्त सहस्रशः।&lt;br&gt;&#xA;तोमराश्च सुतीक्ष्णाग्राः शस्त्राणि विविधानि च॥&lt;br&gt;&#xA;ततोऽसुराश्चक्रभिन्ना वमन्तो रुधिरं बहु।&lt;br&gt;&#xA;असिशक्तिगदारुग्णा निपेतुर्धरणीतले॥&lt;br&gt;&#xA;छिन्नानि पट्टिशैश्चापि शिरांसि युधि दारुणैः।&lt;br&gt;&#xA;तप्तकाञ्चनमाल्यानि निपेतुरनिशं तदा॥&lt;br&gt;&#xA;रुधिरेणानुलिप्ताङ्गा निहताश्च महासुराः।&lt;br&gt;&#xA;अद्रीणामिव कूटानि धातुरक्तानि शेरते॥&lt;br&gt;&#xA;ततो हलहलाशब्दः सम्बभूव समन्ततः ।&lt;br&gt;&#xA;हाहाकारः सम्बभूव तत्र तत्र समन्ततः॥&lt;br&gt;&#xA;अन्योन्यं छिन्दतां शस्त्रैर् आदित्ये लोहितायति।&lt;br&gt;&#xA;परिघैश्चायसैः पीनैस् सन्निकृष्टे च मुष्टिभिः॥&lt;br&gt;&#xA;निघ्नतां समरेऽन्योन्यं शब्दो दिवमिवास्पृशत्।&lt;br&gt;&#xA;छिन्धि भिन्धि प्रधाव त्वं पातयाभिसरेति च॥&lt;br&gt;&#xA;व्यश्रूयन्त महाघोराः शब्दास्तत्र समन्ततः।&lt;br&gt;&#xA;एवं सुतुमुले युद्धे वर्तमाने भयावहे॥&lt;br&gt;&#xA;नरनारायणौ देवौ समाजग्मतुराहवम्।&lt;br&gt;&#xA;तत्र दिव्यं धनुर्दृष्ट्वा नरस्य भगवानपि।&lt;br&gt;&#xA;चिन्तयामास तच्चक्रं विष्णुर्दानवसूदनम्॥&lt;br&gt;&#xA;ततोऽम्बराच्चिन्तितमात्रमागतं महाप्रभं चक्रममित्रतापनम्।&lt;br&gt;&#xA;विभावसोस्तुल्यमकुण्ठमण्डलं सुदर्शनं भीममजेयमुत्तमम्॥&lt;br&gt;&#xA;तदागतं ज्वलितहुताशनप्रभं भयङ्करं करिकरबाहुरच्युतः।&lt;br&gt;&#xA;मुमोच वै विपुलमुदग्रतेजवन् महाप्रभं परनगरावदारणम्॥&lt;br&gt;&#xA;तदन्तकं ज्वलितहुताशनप्रभं पुनःपुनर्न्यपतत वेगवत्तदा।&lt;br&gt;&#xA;व्यदारयद्दितिदनुजान्सहस्रशः करेरितं पुरुषवरेण संयुगे॥&lt;br&gt;&#xA;दहत्क्कचिज्ज्वलन इवावलेलिहत् प्रसह्य तानसुरगणान्न्यकृन्तत।&lt;br&gt;&#xA;प्रचोदितं वियति मुहुः क्षितौ तदा पपौ रणे रुधिरमथो पिशाचवत्॥&lt;br&gt;&#xA;अथासुरा गिरिभिरदीनमानसा मुहुर्मुहुः सुरगणमर्दयंस्तदा।&lt;br&gt;&#xA;महाबला विगलितमेघवर्चसः सहस्रशो गगनमभिप्रविश्य ते॥&lt;br&gt;&#xA;अथाम्बराद्भयजननाः प्रपेदिरे सपादपा बहुविधा मेघरूपिणः।&lt;br&gt;&#xA;महाद्रयः पविगलिताग्रसानवः परस्परं द्रुतमभिहत्य सस्वनाः॥&lt;br&gt;&#xA;ततो धरा प्रविचलिता सकानना महाद्रिपाताभिहता समन्ततः।&lt;br&gt;&#xA;परस्परं भृशमभिगर्जतां मुहू रणाजिरे ध्वनिरनिशं प्रवर्तते॥&lt;br&gt;&#xA;नरस्ततो वरकनकाग्रभूषणैर् महेषुभिः पवनपथं समावृणोत्।&lt;br&gt;&#xA;विदारयन्गिरिशिखराणि पत्रिभिर् महाभयेऽसुरगणविग्रहे तदा॥&lt;br&gt;&#xA;ततो महीं लवणजलं च सागरं महासुराः प्रविविशुरर्दिताः शरैः।&lt;br&gt;&#xA;वियद्गतं ज्वलितहुताशनप्रभं सुदर्शनं परिकुपितं निशाम्य च॥&lt;br&gt;&#xA;ततः सुरैर्विजयमवाप्य मन्दरः स्वमेव देशं गमितः सुपूजितः।&lt;br&gt;&#xA;विनाद्य खं दिवमपि चैव सर्वशस्ततो गताः सलिलधरा यथागतम्॥&lt;br&gt;&#xA;ततोऽमृतं सुनिहितमेव चक्रिरे सुराः पुरां मुदमधिगम्य पुष्कलाम्।&lt;br&gt;&#xA;ददुश्च तं निधिममृतस्य रक्षितुं किरीटिने बलिभिरथामरैः सह॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/015/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/015/</guid>
      <description>&lt;p&gt;सूतः-&lt;br&gt;&#xA;एतत्ते सर्वमाख्यातममृतं मथितं यथा।&lt;br&gt;&#xA;यत्र सोऽश्वः समुत्पन्नः श्रीमानतुलविक्रमः॥&lt;br&gt;&#xA;तं निशम्य तदा कद्रूर् विनतामिदमब्रवीत्।&lt;br&gt;&#xA;उच्चैःश्रवास्तु किंवर्णो जानीहि ब्रूहि मा चिरम्॥&lt;br&gt;&#xA;विनता-&lt;br&gt;&#xA;श्वेत एवाश्वराजोऽयं किं वा त्वं मन्यसे शुभे।&lt;br&gt;&#xA;ब्रूहि वर्णं त्वमप्यस्य ततोऽत्र विपणावहे॥&lt;br&gt;&#xA;कद्रूः-&lt;br&gt;&#xA;कृष्णवालमहं मन्ये हयमेतं सुमध्यते।&lt;br&gt;&#xA;एहि सार्धं मया पश्य दासभावाय भामिनि॥&lt;br&gt;&#xA;सूतः-&lt;br&gt;&#xA;एवं तु समयं कृत्वा दासभावाय ते मिथः।&lt;br&gt;&#xA;जग्मतुः स्वगृहानेव श्वो द्रक्ष्याव इति स्म ह॥&lt;br&gt;&#xA;तत्र पुत्रसहस्रं तत् कद्रूर्जिह्मं चिकीर्षती।&lt;br&gt;&#xA;आज्ञापयामास तदा वाला भूत्वाऽञ्जनप्रभाः॥&lt;br&gt;&#xA;प्रविशध्वं हयं क्षिप्रं दासी न स्यामहं यथा।&lt;br&gt;&#xA;तद्वाक्यं नान्वमन्यन्त ताञ्शशाप भुजङ्गमान्॥&lt;br&gt;&#xA;सर्पसत्रे वर्तमाने पावको वः प्रधक्ष्यति।&lt;br&gt;&#xA;जनमेजयस्य राजर्षेः पाण्डवेयस्य धीमतः॥&lt;br&gt;&#xA;शापमेनं तु शुश्राव स्वयमेव पितामहः।&lt;br&gt;&#xA;अतिक्रूरं समुद्विष्टं कद्र्वा दैवादतीव हि॥&lt;br&gt;&#xA;सार्धं देवगणैः सर्वैर् वचनं चान्वमोदत।&lt;br&gt;&#xA;बहुत्वं प्रेक्ष्य सर्पाणां प्रजानां हितकाम्यया॥&lt;br&gt;&#xA;उग्रवीर्यविषा ह्येते दन्दशूका महाबलाः।&lt;br&gt;&#xA;तेषां तीक्ष्णविषत्वाद्धि प्रजानां च हिताय वै ।&lt;br&gt;&#xA;प्रादाद्विषहणीं विद्यां कश्यपाय महात्मने॥&lt;br&gt;&#xA;एवं शप्तेषु नागेषु कद्र्वा च द्विजसत्तम।&lt;br&gt;&#xA;उद्विग्नः शापतस्तस्याः कद्रूं कर्कोटकोऽब्रवीत्॥&lt;br&gt;&#xA;मातरं परमप्रीतस् तथा भुजगसत्तमः।&lt;br&gt;&#xA;आविश्य वाजिनं मुख्यं वालो भूत्वाऽञ्जनप्रभः॥&lt;br&gt;&#xA;दर्शयिष्यामि तत्राहमात्मानं काममाश्वस।&lt;br&gt;&#xA;एवमस्त्विति सा पुत्रं प्रत्युवाच यशस्विनी॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/016/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/016/</guid>
      <description>&lt;p&gt;सूतः-&lt;br&gt;&#xA;ततो रजन्यां व्युष्टायां प्रभात उदिते रवौ।&lt;br&gt;&#xA;कद्रूश्च विनता चैव भगिन्यौ ते तपोधन॥&lt;br&gt;&#xA;अमर्षिते सुसंरब्धे दास्ये कृतपणे तदा।&lt;br&gt;&#xA;जग्मतुस्तुरगं द्रष्टुं उच्चैश्श्रवसमन्तिकात्।&lt;br&gt;&#xA;ददृशाते उभे तत्र समुद्रं निधिमम्भसाम्॥&lt;br&gt;&#xA;तिमिङ्गिलझषाकीर्णं मकरैरावृतं तथा।&lt;br&gt;&#xA;सत्वैश्च बहुसाहस्रैर् नानारूपैः समावृतम्॥&lt;br&gt;&#xA;उग्रैर्नित्यमनाधृष्यं कूर्मग्राहसमाकुलम्।&lt;br&gt;&#xA;आकरं सर्वरत्नानामालयं वरुणस्य च ॥&lt;br&gt;&#xA;नागानामालयं रम्यमुत्तमं सरितां पतिम्।&lt;br&gt;&#xA;पातालज्वलनावासमसुराणां च बान्धवम्॥&lt;br&gt;&#xA;भयङ्कराणां सत्त्वानां पयसां निधिमद्भुतम्॥&lt;br&gt;&#xA;शुभ्रं दिव्यममर्त्यानाममृतस्याकरं परम्।&lt;br&gt;&#xA;अप्रमेयमचिन्त्यं च सुपुण्यजलमद्भुतम्॥&lt;br&gt;&#xA;घोरं जलचराकीर्णं रौद्रं भैरवनिस्वनम्।&lt;br&gt;&#xA;गम्भीरावर्तसलिलं सर्वभूतभयङ्करम्॥&lt;br&gt;&#xA;वेलालोलानिलबलक्षोभवेगसमुत्थितैः।&lt;br&gt;&#xA;वीचीहस्तैः प्रचलितैर् नृत्यन्तमिव सर्वतः॥&lt;br&gt;&#xA;चन्द्रवृद्धिक्षयवशाद् उत्थितोर्मि दुरासदम्।&lt;br&gt;&#xA;पाञ्चजन्यस्य जननं रत्नाकरमनुत्तमम्॥&lt;br&gt;&#xA;गां विन्दता भगवता गोविन्देनामितौजसा।&lt;br&gt;&#xA;वराहरूपिणा चान्तर् विक्षोभितजलाविलम्॥&lt;br&gt;&#xA;ब्रह्मर्षिणा च तपता वर्षाणां शतमत्रिणा।&lt;br&gt;&#xA;अनासादितगाधं च पातालतलमव्ययम्॥&lt;br&gt;&#xA;अध्यात्मयोगनिद्रां च पद्मनाभस्य सेवतः।&lt;br&gt;&#xA;युगान्तकालशयनं विष्णोरमिततेजसः॥&lt;br&gt;&#xA;बडवामुखदीप्ताग्नेस् तोयहव्यप्रदं शुभम्।&lt;br&gt;&#xA;अगाधतलविस्तीर्णमप्रमेयं सरित्पतिम्॥&lt;br&gt;&#xA;महानदीभिर्बह्वीभिः स्पर्धयेव सहस्रशः।&lt;br&gt;&#xA;अभिसार्यमाणमनिशं तत्र तत्र समन्ततः॥&lt;br&gt;&#xA;गम्भीरं तिमिमकरोग्रसङ्कुलं तं गर्जन्तं जलचररावनादितैस्तैः।&lt;br&gt;&#xA;विस्तीर्णं ददृशतुरम्बरप्रकाशं तेऽगाधं निधिमुरुमम्भसामपारम्॥&lt;br&gt;&#xA;इत्येवं झषमकरोर्मिसङ्कुलं तं गम्भीरं विकसितमम्बरप्रकाशम् ।&lt;br&gt;&#xA;पातालज्वलनशिखाविदीपितान्तं पश्यन्तौ द्रुतममिपेततुस्तदानीम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/017/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/017/</guid>
      <description>&lt;p&gt;सूतः&lt;br&gt;&#xA;तं समुद्रमतिक्रम्य कद्रूर्विनतया सह।&lt;br&gt;&#xA;न्यपतत्तुरगाभ्याशे नचिरादिव शीघ्रगा॥&lt;br&gt;&#xA;निशाम्य च बहून्वालान् कृष्णान्पुच्छमुपाश्रितान्।&lt;br&gt;&#xA;विषण्णवदनां कद्रूर् नतां दास्ये न्ययोजयत्॥&lt;br&gt;&#xA;ततः सा विनता तस्मिन् पणिते वै पराजिता।&lt;br&gt;&#xA;अभवद्दुःखसन्तप्ता दासीभावे नियोजिता॥&lt;br&gt;&#xA;एतस्मिन्नन्तरे चैव गरुडः काल आगते।&lt;br&gt;&#xA;विना मात्रा महातेजा विदार्याण्डमजायत॥&lt;br&gt;&#xA;अग्निराशिरिवोद्भासन् समिद्धोऽतिभयङ्करः।&lt;br&gt;&#xA;प्रवृद्धः स महापक्षी महाकायो नभोगतः ॥&lt;br&gt;&#xA;तं दृष्ट्वा शरणं जग्मुः प्रजाः सर्वा विभावसुम्।&lt;br&gt;&#xA;प्रणिपत्याव्रुबंश्चैनं आसीनं विश्वरूपिणम्॥&lt;br&gt;&#xA;मा त्वमग्ने प्रवर्धिष्ठाः कच्चिन्नो न दिधक्षसि।&lt;br&gt;&#xA;असौ हि राशिः सुमहान् समिद्धस्तव सर्पति॥&lt;br&gt;&#xA;अग्नि-&lt;br&gt;&#xA;नैतदेवं यथा यूयं मन्यध्वमसुरार्दनाः।&lt;br&gt;&#xA;गरुडो बलवानेष मम तुल्यः स्वतेजसा॥&lt;br&gt;&#xA;सूत-&lt;br&gt;&#xA;एवमुक्तास्तदा देवा गरुडं वाग्भिरस्तुवन्।&lt;br&gt;&#xA;अदूरादभ्युपेत्यैनं देवाः सर्षिगणास्तदा॥&lt;br&gt;&#xA;देवाः-&lt;br&gt;&#xA;त्वमृषिस्त्वं महाभागस् त्वं देवः पतगेश्वरः।&lt;br&gt;&#xA;त्वं प्रभुस्तपनप्रख्यः परमेष्ठी प्रजापतिः॥&lt;br&gt;&#xA;त्वमिन्द्रस्त्वं हयमुखस् त्वं शर्वस्त्वं जगत्पतिः।&lt;br&gt;&#xA;त्वं मुखं पद्मजो विप्रस् त्वमग्निः पवनस्तथा॥&lt;br&gt;&#xA;त्वं विधाता च धाता च त्वं विष्णुः सुरसत्तमः।&lt;br&gt;&#xA;त्वं महानभिभूः शश्वद् अमृतं त्वं महद्यशः॥&lt;br&gt;&#xA;त्वं प्रभास्त्वमभिप्रेतस् त्वं नस्त्राणमनुत्तमम्।&lt;br&gt;&#xA;त्वं गतिः सततं भक्तान् कथं नः प्राप्नुयाद्भयम्॥&lt;br&gt;&#xA;बलोत्तमः साधुरदीनसत्त्वः समृद्धिमान्दुष्प्रसहस्त्वमेव।&lt;br&gt;&#xA;तव श्रुतं सर्वमहीनकीर्तेर् अनागतं चोपगतं च सर्वम्॥&lt;br&gt;&#xA;त्वमुत्तमः सर्वमिदं चराचरं गभस्तिभिर्भासि दिवाकरो यथा।&lt;br&gt;&#xA;समाक्षिपन्भानुमतः प्रभां मुहुस् त्वमन्तकः सर्वमिदं ध्रुवाध्रुवम्॥&lt;br&gt;&#xA;दिवाकरः परिकुपितो यथा दहेत् प्रजास्तथा दहसि हुताशनप्रभ।&lt;br&gt;&#xA;भयङ्करः प्रलय इवाग्निरुत्थितो विनाशयन् युगपरिवर्तनान्तकृत्॥&lt;br&gt;&#xA;खगेश्वरं शरणमुपस्थिता वयं महौजसं वितिमिरमभ्रगोचरम्।&lt;br&gt;&#xA;महाबलं गरुडमुपेत्य खेचरं परावरं वरदमजेयविक्रमम्॥&lt;br&gt;&#xA;सूतः-&lt;br&gt;&#xA;एवं स्तुतः सुपर्णस्तु देवैः सर्षिगणैस्तदा।&lt;br&gt;&#xA;तेजसः प्रतिसंहारमात्मनस्तु चकार ह॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/018/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/018/</guid>
      <description>&lt;p&gt;सूतः&lt;br&gt;&#xA;ततः कामगमः पक्षी महावीर्यो महाबलः।&lt;br&gt;&#xA;अरुणं चात्मनः पृष्ठमुपारोप्य पितुर्गृहात् ॥&lt;br&gt;&#xA;मातुरन्तिकमागच्छत् परं तीरं महोदधेः ।&lt;br&gt;&#xA;यत्र सा विनता तस्मिन् पणिते वै पराजिता।&lt;br&gt;&#xA;अतीव दुःखसन्तप्ता दासभावमुपागता॥&lt;br&gt;&#xA;ततः कदाचिद्विनतां प्रवणां पुत्रसन्निधौ।&lt;br&gt;&#xA;काल आहूय वचनं कद्रूरिदमभाषत॥&lt;br&gt;&#xA;नागानामालयं भद्रे सुरम्यं रमणीयकम्।&lt;br&gt;&#xA;समुद्रकुक्षावेकान्ते तत्र मां विनते वह॥&lt;br&gt;&#xA;ततः सुपर्णमाता तां आवहत्सर्पमातरम्।&lt;br&gt;&#xA;पन्नगान्गरुडश्चापि मातुर्वचनचोदितः॥&lt;br&gt;&#xA;स सूर्यमभितोऽगच्छद् वैनतेयो विहङ्गमः।&lt;br&gt;&#xA;सूर्यरश्मिपरीताश्च मूर्च्छिताः पन्नगाऽभवन्॥&lt;br&gt;&#xA;तदवस्थान्सुतान्दृष्ट्वा कद्गूः शक्रमथास्तुवत्॥&lt;br&gt;&#xA;कद्रूः-&lt;br&gt;&#xA;नमस्ते देवदेवेश नमस्ते बलसूदन।&lt;br&gt;&#xA;नमुचिन्न नमस्तेऽस्तु सहस्राक्ष शचीपते॥&lt;br&gt;&#xA;सर्पाणां सूर्यतप्तानां वारिणा त्वं प्लवो भव।&lt;br&gt;&#xA;त्वमेव परमं त्राणमस्माकममरोत्तम॥&lt;br&gt;&#xA;ईशो ह्यसि पयः स्रष्टुं त्वं ह्यनल्पं पुरन्दर।&lt;br&gt;&#xA;त्वमेव मेघस्त्वं वायुस् त्वमग्निर्विद्युतोऽम्बरे॥&lt;br&gt;&#xA;त्वमभ्रघनिविक्षेप्ता त्वामेवाहुर्धनं पुनः॥&lt;br&gt;&#xA;त्वं वज्रमतुलं घोरं घोषवांस्त्वं वलाहकः।&lt;br&gt;&#xA;स्रष्टा त्वमेव लोकानां संहर्ता चापराजितः॥&lt;br&gt;&#xA;त्वं ज्योतिः सर्वभूतानां त्वमादित्यो विभावसुः।&lt;br&gt;&#xA;त्वं महाभूतमाश्चर्यं त्वं राजा त्वं सुरोत्तमः॥&lt;br&gt;&#xA;त्वं विष्णुस्त्वं सहस्राक्षस् त्वं देवस्त्वं परायणम्।&lt;br&gt;&#xA;त्वं सर्वममृतं देव त्वं सोमः परमार्चितः॥&lt;br&gt;&#xA;त्वं मुहूर्तस्तिथिस्त्वं च त्वं लवस्त्वं परः क्षणः।&lt;br&gt;&#xA;शुक्लस्त्वं बहुलश्चैव कलाः काष्ठा  तथा त्रुटिः॥&lt;br&gt;&#xA;त्वमुत्तमस्सगिरिवना वसुन्धरा सभास्करं वितिमिरमम्बरं तथा।&lt;br&gt;&#xA;मदोदधिः सतिमितिमिङ्गिलस्तथा महोर्मिमान्बहुमकरो झषाकुलः॥&lt;br&gt;&#xA;महाद्यशस्त्वमिति सदाऽभिपूज्यसे मनीषिभिर्मुदितहतदम्बुजे विभो।&lt;br&gt;&#xA;अभिष्टुतः पिबसि च सोममध्वरे वषट्कृतान्यपि च हवींषि हूयते॥&lt;br&gt;&#xA;त्वं विप्रैः सततमिहेज्यसे फलार्थं वेदान्तेष्वतुलबलौघ गीयसे त्वम्।&lt;br&gt;&#xA;त्वद्धेतोर्यजनपरायणां द्विजेन्द्रा वेदान्तन्यभिगमयन्ति सर्ववेदैः॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/019/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/019/</guid>
      <description>&lt;p&gt;सूत-&lt;br&gt;&#xA;एवं स्तुतस्तदा कद्र्वा भगवान्हरिवाहनः ।&lt;br&gt;&#xA;नीलजीमूतसङ्घातैः व्योम सर्वं समावृणोत् ॥&lt;br&gt;&#xA;मेघानाज्ञापयामास वर्षध्वमुदकं शुभम् ।&lt;br&gt;&#xA;ते मेघा मुमुचुस्तोयं प्रभूतं विद्युदुज्ज्वलाः ॥&lt;br&gt;&#xA;परस्परमिवात्यन्तं गर्जन्तः सततं दिवि ।&lt;br&gt;&#xA;अद्रिसङ्घमिवाकाशं जलदैस्तु महाद्भुतैः ॥&lt;br&gt;&#xA;सृजद्भिरतुलं तोयमसक्तं सुमहारवैः ।&lt;br&gt;&#xA;सम्प्रवृत्तमिवाकाशं धारोर्मिभिरनेकशः ॥&lt;br&gt;&#xA;मेघस्तनितनिर्घोषमम्बरं समपद्यत ।&lt;br&gt;&#xA;नागानामुत्तमो हर्षस् तथा वर्षति वासवे ।&lt;br&gt;&#xA;आपूर्यत मही चापि सलिलेन समन्ततः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/020/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/020/</guid>
      <description>&lt;p&gt;सूतः-&lt;br&gt;&#xA;सुपर्णेनोह्यमानास्ते जग्मुस्तं देशमाशु वै ।&lt;br&gt;&#xA;सागराम्बुपरिक्षिप्तं पक्षिसङ्घविनादितम् ॥&lt;br&gt;&#xA;विचित्रफलपुष्पाभिर् वनराजिभिरावृतम् ।&lt;br&gt;&#xA;भवनैश्चावृतं दिव्यैस् तथा पद्माकरैरपि ॥&lt;br&gt;&#xA;प्रसन्नसलिलैश्चापि ह्वदैश्चित्रैर्विभूषितम् ।&lt;br&gt;&#xA;दिव्यगन्धवहैः पुण्यैर् मारुतैरुपवीजितम् ॥&lt;br&gt;&#xA;अजिघ्रद्भिरिवाकाशं वृक्षैर्मलयजैरपि ।&lt;br&gt;&#xA;शोभितं पुष्पवर्षैश्च मुञ्चद्भिर्मारुतेरितैः ॥&lt;br&gt;&#xA;किरद्भिरिव नागेन्द्रांस्तत्र तान् पुष्पवृष्टिभिः ।&lt;br&gt;&#xA;मनःसंहर्षजं दिव्यं गन्धर्वाप्सरसां प्रियम् ॥&lt;br&gt;&#xA;नानापक्षिरुतं रम्यं कद्रूपुत्रप्रहर्षणम् ।&lt;br&gt;&#xA;तत्ते वनं समासाद्य विजह्रुः पन्नगा मुदा ।&lt;br&gt;&#xA;अब्रुवंश्च महावीर्यं सुपर्णं पन्नगोत्तमाः ॥&lt;br&gt;&#xA;वहास्मानपरं दिव्यं सुरम्यं विपुलोदकम् ।&lt;br&gt;&#xA;त्वं हि देशान्बहून्रम्यान् पतन्पश्यसि खेचर ॥&lt;br&gt;&#xA;स विचिन्त्याब्रवीत्पक्षी मातरं विनतां तदा ।&lt;br&gt;&#xA;किं कारणं मया मातः कर्तव्यं सर्पभाषितम् ॥&lt;br&gt;&#xA;विनता-&lt;br&gt;&#xA;दासीभूतास्म्यनार्याया भगिन्याः पतगोत्तम ।&lt;br&gt;&#xA;पणं वितथमास्थाय सर्पैरुपधिना कृतम् ॥&lt;br&gt;&#xA;सूतः-&lt;br&gt;&#xA;तस्मिंस्तु कथिते मात्रा कारणे गगनेचरः ।&lt;br&gt;&#xA;उवाच वचनं सर्पान् तेन दुःखेन दुःखितः ॥&lt;br&gt;&#xA;गरुडः-&lt;br&gt;&#xA;किं वाऽऽहृत्य वितीर्याहं किंवा कृत्वेह पौरुषम् ।&lt;br&gt;&#xA;दास्याद्वा विप्रमुच्येयं तथ्यं शंसत लेलिहाः ॥।&lt;br&gt;&#xA;श्रुत्वा तमब्रुवन्सर्पा आहरामृतमोजसा ।&lt;br&gt;&#xA;तदा दास्याद्विप्रमोक्षो भविता तव खेचर ॥&lt;br&gt;&#xA;सूतः-&lt;br&gt;&#xA;इत्युक्तो गरुडः सर्पैस् ततो मातरमब्रवीत् ।&lt;br&gt;&#xA;गच्छाम्यमृतमाहर्तुं भक्ष्यमिच्छामि वेदितुम् ॥&lt;br&gt;&#xA;विनता-&lt;br&gt;&#xA;समुद्रकुक्षावेकान्ते निषादालयमुत्तमम् ।&lt;br&gt;&#xA;सहस्राणामनेकानां तान्भुक्त्वाऽमृतमानय ॥&lt;br&gt;&#xA;न तु ते ब्राह्मणान् हन्तुं कार्या बुद्धिः कथञ्चन ।&lt;br&gt;&#xA;अवध्यः सर्वभूतानां ब्राह्मणो ह्यनलोपमः ॥&lt;br&gt;&#xA;अग्निरर्को विषं शस्त्रं विप्रो भवति कोपितः ।&lt;br&gt;&#xA;भूतानामग्रभूग्विप्रो वर्णश्रेष्ठस्तथा गुरुः ॥&lt;br&gt;&#xA;वैनतेय-&lt;br&gt;&#xA;यथाहमनुजानीयां ब्राह्मणं लक्षणैः शुभैः ।&lt;br&gt;&#xA;तन्मे कारणतो मातर् वक्तुमर्हसि पृच्छतः ॥&lt;br&gt;&#xA;विनता-&lt;br&gt;&#xA;यस्ते कण्ठबिलं प्राप्तो निगीर्णं बडिशं यथा ॥&lt;br&gt;&#xA;दहेदङ्गारवत्पुत्रं तं विद्याद्ब्राह्मणर्षभम् ।&lt;br&gt;&#xA;सूतः-&lt;br&gt;&#xA;प्रोवाच चैनं विनता पुत्रहार्दादिदं वचः ।&lt;br&gt;&#xA;जानन्त्यप्यतुलं वीर्यमाशीर्वादसमन्वितम् ॥&lt;br&gt;&#xA;पक्षौ ते मारुतः पातु चन्द्रः पृष्ठं तु पुत्रक ।&lt;br&gt;&#xA;शिरस्तु पातु ते वह्निर् भास्करः सर्वमेव तु ॥&lt;br&gt;&#xA;अहं च ते सदा पुत्र शान्तिस्वस्तिपरायणा ।&lt;br&gt;&#xA;अरिष्टं व्रज पन्थानं वत्स कार्यार्थसिद्धये ॥&lt;br&gt;&#xA;सूतः-&lt;br&gt;&#xA;ततः स मातुर्वचनं निशम्य वितत्य पक्षौ नभ उत्पपात ।&lt;br&gt;&#xA;ततो निषादान्बलवानुपागमत् बुभुक्षितः काल इवान्तकोपमः ॥&lt;br&gt;&#xA;ततो निषादानुपसंहरंस्तदा रजः समुद्धूय नभस्स्पृशं महत् ।&lt;br&gt;&#xA;समुद्रकुक्षौ च विशोषयन्पयः समीपगान्भूमिधरान्विचालयन् ॥&lt;br&gt;&#xA;ततः स चक्रे महदाननं तदा निषादमार्गान् प्रतिरुध्य पक्षिराट् ।&lt;br&gt;&#xA;ततो निषादास्त्वरितं प्रजग्मुर् यतो मुखं तस्य भुजङ्गभोजिनः ॥&lt;br&gt;&#xA;तदाननं विवृतमतिप्रमाणवत् समभ्ययुर्गगनमिवार्दिताः खगाः ।&lt;br&gt;&#xA;सहस्रशः पवनरजोऽभ्रमोहिता महानिलप्रचलितपादपे वने ॥&lt;br&gt;&#xA;ततः खगो वदनममित्रतापनः समाहरत्परिचपलो महाबलः ।&lt;br&gt;&#xA;निषूदयन्बहुविधमत्स्यभक्षिणो बभुक्षितो गगनचरेश्वरस्तदा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/021/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/021/</guid>
      <description>&lt;p&gt;सूतः-&lt;br&gt;&#xA;तस्य कण्ठमनुप्राप्तो ब्राह्मणः सह भार्यया ।&lt;br&gt;&#xA;दहन्दीप्त इवाङ्गारस् तमुवाचान्तरिक्षगः ॥&lt;br&gt;&#xA;द्विजोत्तम विनिर्गच्छ तूर्णमास्यादपावृतात् ।&lt;br&gt;&#xA;न हि मे ब्राह्मणो वध्यः पापेष्वपि रतः सदा ॥&lt;br&gt;&#xA;ब्रुवाणमेवं गरुडं ब्राह्मणः प्रत्यभाषत ।&lt;br&gt;&#xA;निषादी मम भार्येयं निर्गच्छतु मया सह ॥&lt;br&gt;&#xA;गरुडः-&lt;br&gt;&#xA;एतामपि निषादीं त्वं परिगृह्याशु निष्पत ।&lt;br&gt;&#xA;तूर्णं सम्भावयात्मानमजीर्णं मम तेजसा ॥&lt;br&gt;&#xA;सूतः-&lt;br&gt;&#xA;निश्चक्राम ततो विप्रो निषादीसहितस्तदा ।&lt;br&gt;&#xA;वर्धयित्वा च गरुडमिष्टं देशं जगाम ह ॥&lt;br&gt;&#xA;सहभार्ये विनिष्क्रान्ते तस्मिन्विप्रे स पक्षिराट् ।&lt;br&gt;&#xA;वितत्य पक्षावाकाशमुत्पपात मनोजवः ।&lt;br&gt;&#xA;ततोऽपश्यत्स पितरं पृष्टश्चाख्यातवान्पितुः ॥&lt;br&gt;&#xA;अहं हि सर्पैः प्रहितः सोममाहर्तुमुत्तमम् ।&lt;br&gt;&#xA;मातुर्दास्यविमोक्षार्थमाहरिष्ये तमद्य वै ॥&lt;br&gt;&#xA;मात्रा चापि समादिष्टो निषादान्भक्षयेति वै ।&lt;br&gt;&#xA;न च मे तृप्तिरभवद् भक्षयित्वा सहस्रशः ॥&lt;br&gt;&#xA;तस्माद्भोक्तव्यमपरं भगवन्प्रदिशस्व मे ।&lt;br&gt;&#xA;यद्भुक्त्वाऽमृतमाहर्तुं समर्थः स्यामहं प्रभो ॥&lt;br&gt;&#xA;काश्यपः-&lt;br&gt;&#xA;आसीद्विभावसुर्नाम महर्षिः कोपनो भृशम्  ॥&lt;br&gt;&#xA;भ्राता तस्यानुजश्चासीत् सुप्रतीको महातपाः ।&lt;br&gt;&#xA;स नेच्छति धनं भ्रात्रा सहैकस्थं महामुनिः ।&lt;br&gt;&#xA;विभागं कीर्तयत्येव सुप्रतीकः स नित्यशः ।&lt;br&gt;&#xA;अथाब्रवीत्स तं भ्राता सुप्रतीकं विभावसुः ।&lt;br&gt;&#xA;विभागे बहवो दोषा भविष्यन्ति महातपः ॥&lt;br&gt;&#xA;विभागं बहवो मोहात् कृतमिच्छन्ति नित्यशः ।&lt;br&gt;&#xA;ततो विभक्ताश्चान्योन्यं नाद्रियन्तेऽर्थमोहिताः ॥&lt;br&gt;&#xA;ततः स्वार्थपरान्मूढान् पृथग्भूतान्स्वकैर्जनैः ।&lt;br&gt;&#xA;विदित्वा भेदयन्त्येनान् अमित्रा मित्ररूपिणः ॥&lt;br&gt;&#xA;विदिर्णाश्चापरे भिन्ना नरकेषु पतन्त्यधः ।&lt;br&gt;&#xA;भिन्नानामतुलो नाशः क्षिप्रमेव प्रवर्तते ॥&lt;br&gt;&#xA;तस्माच्चैव विभागार्थं न प्रशंसन्ति पण्डिताः ।&lt;br&gt;&#xA;एवमुक्तः सुप्रतीको भागं कीर्तयतेऽनिशम् ॥&lt;br&gt;&#xA;एवं निर्बध्यमानस्तु शशापैनं विभावसुः।&lt;br&gt;&#xA;गुरुशास्त्रेण बद्धानामन्योन्यमभिशङ्किनाम् ॥&lt;br&gt;&#xA;तेषां मध्ये त्वमप्येकश् छद्मकृच्च महात्मभिः ॥&lt;br&gt;&#xA;निहन्तुं न हि शक्यस्त्वं भेदतो धनमिच्छसि ।&lt;br&gt;&#xA;यस्मात्तस्मात्सुप्रतीक हस्तित्वं समवाप्स्यसि ॥&lt;br&gt;&#xA;शप्तस्त्वेवं सुप्रतीको विभावसुमथाब्रवीत् ।&lt;br&gt;&#xA;त्वमप्यन्तर्जलचरः कच्छपः सम्भविष्यसि ॥&lt;br&gt;&#xA;एवमन्योन्यशापात्तौ सुप्रतीकविभावसू ।&lt;br&gt;&#xA;गजकच्छपतां प्राप्तौ धनार्थं मूढचेतसौ ॥&lt;br&gt;&#xA;रोषदोषानुषङ्गेण तिर्यग्योनिगतावपि ।&lt;br&gt;&#xA;परस्परं दोषरतौ प्रमाणबलदर्पितौ ॥&lt;br&gt;&#xA;सरस्यस्मिन्महाकायौ पूर्ववैरानुसारिणौ ।&lt;br&gt;&#xA;तयोरेकः सरः श्रीमान् समुपैति महागजः ॥&lt;br&gt;&#xA;यस्य बृंहितशब्देन कूर्मोऽप्यन्तर्जलेचरः ।&lt;br&gt;&#xA;उत्थितोऽसौ महाकायः कृत्स्नं सङ्क्षोभयन्सरः ॥&lt;br&gt;&#xA;यं दृष्ट्वाऽऽवेष्टितकरः पतत्येष गजो बली ।&lt;br&gt;&#xA;दन्तहस्ताग्रलाङ्गूलपादवेगेन वीर्यवान् ॥&lt;br&gt;&#xA;तं विक्षोभयमाणं तु सरो बहुझषाकुलम् ।&lt;br&gt;&#xA;स कूर्मोऽप्युन्नतशिरा युद्धायाभ्येति वीर्यवान् ॥&lt;br&gt;&#xA;षडुच्छ्रितो योजनानि गजस्तद्द्विगुणायतः ।&lt;br&gt;&#xA;कूर्मस्त्रियोजनोत्सेधो दशयोजनमण्डलः ॥&lt;br&gt;&#xA;तावेतौ युद्धसम्मत्तौ परस्परजयौषिणौ ।&lt;br&gt;&#xA;उपभुक्त्वा कर्मगजौ साधयेप्सितमात्मनः ॥&lt;br&gt;&#xA;सूतः-&lt;br&gt;&#xA;स तच्छ्रुत्वा पितुर्वाक्यं भीमवेगोऽन्तरिक्षगः ।&lt;br&gt;&#xA;करेण गजमेकेन कूर्ममेकेन चाक्षिपत् ॥&lt;br&gt;&#xA;समुत्पपात चाकाशं तत उच्चैर्विहङ्गमः ।&lt;br&gt;&#xA;स लम्बतीर्थमासाद्य देववृक्षानुपागमत् ॥&lt;br&gt;&#xA;ते भीताः समकम्पन्त तस्य पक्षानिलाहताः ।&lt;br&gt;&#xA;न नो भञ्जेदिति तदा दिव्याः कनकशाखिनः ॥&lt;br&gt;&#xA;प्रचलाङ्गांस्तदा दृष्ट्वा मनोहरफलाङ्कुरान् ।&lt;br&gt;&#xA;अन्यानतुलरूपाङ्गान् उपचक्राम खेचरः ॥&lt;br&gt;&#xA;सागराम्बुपरिक्षिप्तान् भ्राजमानान्महाद्रुमान् ॥&lt;br&gt;&#xA;राजतैः काञ्चनैश्चैव फलैर्वैदूर्यशाखिनः ।&lt;br&gt;&#xA;तमुवाच खगश्रेष्ठं तत्र रोचनपादपः ।&lt;br&gt;&#xA;अतिप्रवृद्धः समुहान् आपतन्तं मनोजवम् ॥&lt;br&gt;&#xA;रोचनः-&lt;br&gt;&#xA;एषा मम महाशाखा शतयोजनमायता ।&lt;br&gt;&#xA;तां ममास्थाय शाखां त्वं खादेमौ गजकच्छपौ ॥&lt;br&gt;&#xA;ततो द्रुमं पतगसहस्रसेवितं महीधरप्रतिमवपुः प्रकम्पयन् ।&lt;br&gt;&#xA;खगोत्तमो द्रुतमभिगम्य वेगवान् बभञ्ज तामविरलपत्रसंवृताम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/022/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/022/</guid>
      <description>&lt;p&gt;सूतः-&lt;br&gt;&#xA;स्पृष्टमात्रा तु पद्भ्यां सा गरुडेन बलीयसा ।&lt;br&gt;&#xA;अभज्यत तरोः शाखा भग्नां चैनामधारयत् ॥&lt;br&gt;&#xA;तां भग्नां स महाशाखां स्मयन्समवलोकयन् ।&lt;br&gt;&#xA;तत्रावलम्बतोऽपश्यद् वालखिल्यावाङ्मुखान् ॥&lt;br&gt;&#xA;तपस्यतो भयाविष्टो वैनतेयो महाबलः ।&lt;br&gt;&#xA;स तद्विनाशसंत्रासाद् उत्पत्य च महाखगः ॥&lt;br&gt;&#xA;शाखामास्येन जग्राह तेषामेवान्ववेक्षया ।&lt;br&gt;&#xA;शनैः पर्यपतत्पक्षैः पर्वतान्परिचालयन् ॥&lt;br&gt;&#xA;एवं सोऽभ्यपतद्देशान् बहून् सगजकच्छपः ।&lt;br&gt;&#xA;भयात्तु वालखिल्यानां न च स्थानमविन्दत ॥&lt;br&gt;&#xA;स गत्वा पर्वतश्रेष्ठं गन्धमादनमव्ययम् ।&lt;br&gt;&#xA;ददर्श काश्यपं तत्र पितरं तपसि स्थितम् ॥&lt;br&gt;&#xA;ददर्श तं पिता चापि दिव्यरूपं विहङ्गमम् ।&lt;br&gt;&#xA;तेजोवीर्यबलोपेतं मनोमारुतरंहसम् ॥&lt;br&gt;&#xA;शैलशृङ्गप्रतीकाशं ब्रह्मदण्डमिवोद्यतम् ।&lt;br&gt;&#xA;अचिन्त्यमनभिज्ञेयं सर्वभूतभयङ्करम् ॥&lt;br&gt;&#xA;महावीर्यधरं साक्षाद् अग्निमिद्धमिवोद्यतम् ।&lt;br&gt;&#xA;अप्रधृष्यमजय्यं च देवदानवराक्षसैः ॥&lt;br&gt;&#xA;भेत्तारं गिरिशृङ्गाणां नदीजलविशोषणम् ।&lt;br&gt;&#xA;लोकसंलोडनं घोरं कृतान्तसमदर्शनम् ॥&lt;br&gt;&#xA;तमागतमभिप्रेक्ष्य भगवान्काश्यपस्तदा ।&lt;br&gt;&#xA;विदित्वा चास्य सङ्कल्पमिदं वचनमब्रवीत् ॥&lt;br&gt;&#xA;काश्यप-&lt;br&gt;&#xA;पुत्र मा साहसं कार्षीर् मा सद्यो लप्स्यसे व्यथाम् ।&lt;br&gt;&#xA;मा त्वां दहेयुः सङ्क्रुद्धा वालखिल्या मरीचिपाः ॥&lt;br&gt;&#xA;सूतः-&lt;br&gt;&#xA;प्रसादयामास स तान् काश्यपः पुत्रकारणात् ।&lt;br&gt;&#xA;वालखिल्यांस्तपस्सिद्धान् इदमुद्दिश्य कारणम् ॥&lt;br&gt;&#xA;काश्यपः-&lt;br&gt;&#xA;प्रजाहितार्थमारम्भो गरुडस्य तपोधनाः ।&lt;br&gt;&#xA;चिकीर्षति महत्कर्म तदनुज्ञातुमर्हथ ॥&lt;br&gt;&#xA;सूतः-&lt;br&gt;&#xA;एवमुक्ता भगवता मुनयस्ते समभ्ययुः ।&lt;br&gt;&#xA;मुक्त्वा शाखां गिरिं पुण्यं हिमवन्तं तपोधनाः ॥&lt;br&gt;&#xA;ततस्तेष्वपयातेषु पितरं विनतात्मजः ।&lt;br&gt;&#xA;शाखां व्याक्षिप्य वदनात् पर्यपृच्छत काश्यपम् ॥&lt;br&gt;&#xA;गरुड-&lt;br&gt;&#xA;भगवन्क्कनु मुञ्चामि तरुशाखामिमामहम् ।&lt;br&gt;&#xA;वर्जितं ब्राह्मणैर्देशमाख्यातु भगवान्मम ॥&lt;br&gt;&#xA;सूतः-&lt;br&gt;&#xA;ततो निष्पुरुषं देशं हिमसंरुद्धकन्दरम् ।&lt;br&gt;&#xA;अगम्यं मनसाप्यन्यैस् तस्याचख्यौ स काश्यपः ॥&lt;br&gt;&#xA;तं पर्वतं महाकुक्षिमुद्दिश्य मनसा खगः ।&lt;br&gt;&#xA;जवेनाभ्यपतत्तार्क्ष्यः सशाखागजकच्छपः ॥&lt;br&gt;&#xA;न तां वार्ध्रः परिणहेच् छतचर्मा महानणुः ।&lt;br&gt;&#xA;शाखिनो महतीं शाखां प्रगृह्य प्रययौ खगः ॥&lt;br&gt;&#xA;ततः शतसाहस्रं स योजनान्तरमागतः ।&lt;br&gt;&#xA;कालेन चातिमहता गरुडः पततां वरः ॥&lt;br&gt;&#xA;स गत्वा तत्क्षणेनैव पर्वतं वचनात्पितुः ।&lt;br&gt;&#xA;अमुञ्चन्महतीं शाखां सस्वनं तत्र खेचरः ॥&lt;br&gt;&#xA;पक्षानिलहतश्चात्र प्राकम्पत स शैलराट् ।&lt;br&gt;&#xA;मुमोच पुष्पवर्षं च समागलितपादपः ॥&lt;br&gt;&#xA;शृङ्गाणि च व्यशीर्यन्त गिरेस्तस्य समन्ततः ।&lt;br&gt;&#xA;मणिकाञ्चनचित्राणि शोभयन्ति महागिरिम् ॥&lt;br&gt;&#xA;शाखिनो बहवश्चापि शाखयाऽभिहतास्तया ।&lt;br&gt;&#xA;काञ्चनैः कुसुमैर्भान्ति विद्युत्वन्त इवाम्बुदाः ॥&lt;br&gt;&#xA;ते हेमसद्दशैर्भूयो युक्ताः पर्वतधातुभिः ।&lt;br&gt;&#xA;व्यराजञ्छाखिनस्तत्र सूर्यांशुपरिरञ्जिताः ॥&lt;br&gt;&#xA;ततस्तस्य गिरेः शृङ्गमास्थाय स खगोत्तमः ।&lt;br&gt;&#xA;भक्षयामास गरुडस् तावुभौ गजकच्छपौ ॥&lt;br&gt;&#xA;तावुभौ भक्षयित्वा तु स तार्क्ष्यः कूर्मकुञ्जरौ ।&lt;br&gt;&#xA;ततः पर्वतकूटाग्राद् उत्पपात महाजवः ॥&lt;br&gt;&#xA;प्रावर्तन्ताथ देवानामुत्पाता भयवेदिनः ।&lt;br&gt;&#xA;इन्द्रस्य वज्रं दयितं प्रजज्वाल व्यथन्निव ॥&lt;br&gt;&#xA;सधूमा चापतत्सार्चिर् दीप्तोल्का नभसि च्युता ।&lt;br&gt;&#xA;तथा वसूनां रुद्राणामादित्यानां च सर्वशः ॥&lt;br&gt;&#xA;साध्यानां मरुतां चैव ये चान्ये देवतागणाः ।&lt;br&gt;&#xA;स्वं स्वं प्रहरणं तेषां परस्परमुपाद्रवत् ॥&lt;br&gt;&#xA;अभूतपूर्वं सङ्ग्रामे तदा देवासुरेष्वपि ।&lt;br&gt;&#xA;ववुर्वाताः सनिर्घाताः पेतुरुल्काः समन्ततः ॥&lt;br&gt;&#xA;निरभ्रमेव चाकाशं प्रजगर्ज महास्वनम् ।&lt;br&gt;&#xA;देवानामपि यो देवः सोऽप्यवर्षदसृक्तदा ॥&lt;br&gt;&#xA;मम्लुर्माल्यानि देवानां शोमुस्तेजांसि चैव ह ।&lt;br&gt;&#xA;उत्पातमेघा रौद्राश्च ववृषुः शोणितं बहु ॥&lt;br&gt;&#xA;रजांसि मुकुटांश्चैषामुत्थितानि प्रधर्षयन् ।&lt;br&gt;&#xA;ततस्त्राससमुद्विग्नः सह देवैः शतक्रतुः ।&lt;br&gt;&#xA;उत्पातान्दारुणान्पश्यन् इत्युवाच बृहस्पतिम् ॥&lt;br&gt;&#xA;किमिदं भगवन् घोरा महोत्पाताः समुत्थिताः ।&lt;br&gt;&#xA;न च शत्रुं प्रपश्यामि युधि यो नः प्रधर्षयेत् ॥&lt;br&gt;&#xA;बृहस्पतिः-&lt;br&gt;&#xA;तवापराधाद्देवेश प्रमादाच्च शतक्रतो ।&lt;br&gt;&#xA;तपसा वालखिल्यानां भूतमुत्पन्नमद्भुतम् ॥&lt;br&gt;&#xA;काश्यपस्य मुनेः पुत्रो विनतायाश्च खेचरः ।&lt;br&gt;&#xA;हर्तुं सोममनुप्राप्तो बलवान्कामरूपवान् ॥&lt;br&gt;&#xA;समर्थो बलिनां श्रेष्ठो हर्तुं सोमं विहङ्गमः ।&lt;br&gt;&#xA;सर्वं सम्भावयाम्यस्मिन् असाध्यमपि साधयेत् ॥&lt;br&gt;&#xA;सूतः-&lt;br&gt;&#xA;श्रुत्वैतद्वचनं शक्रः प्रोवाचामृतरक्षिणः ।&lt;br&gt;&#xA;महावीर्यबलः पक्षी हर्तुं सोममिहोद्यतः ॥&lt;br&gt;&#xA;युष्मान्सम्बोधयाम्येष यथा न स हरेद्बलात्।&lt;br&gt;&#xA;अतुलं हि बलं तस्य बृहस्पतिरुवाच मे ॥&lt;br&gt;&#xA;सूतः-&lt;br&gt;&#xA;तच्छ्रुत्वा विबुधा वाक्यं विस्मिता यत्नमास्थिताः ।&lt;br&gt;&#xA;परिवार्यामृतं तस्थूर् वज्री चेन्द्रः शतक्रतुः ॥&lt;br&gt;&#xA;धारयन्तो महार्हाणि कावचानि मनस्विनः ।&lt;br&gt;&#xA;काच्चनानि विचित्राणि वैदूर्यविकृतानि च ॥&lt;br&gt;&#xA;विविधानि च शस्त्राणि घोररूपाण्यनेकशः ॥&lt;br&gt;&#xA;शततीक्ष्णाग्रधाराणि समुद्यम्य सहस्रशः ।&lt;br&gt;&#xA;सविष्फुलिङ्गज्वालानि सधूमानि च सर्वशः ॥&lt;br&gt;&#xA;चक्राणि परघांश्चैव त्रिशूलानि परश्वधान् ।&lt;br&gt;&#xA;शक्तीश्च विमलास्तीक्ष्णाः करवालांश्च निर्मलान् ।&lt;br&gt;&#xA;स्वदेहरूपाश्चादाय गदाश्चोग्रप्रदर्शनाः ॥&lt;br&gt;&#xA;तैः शस्त्रैर्भानुमद्भिस्ते दिव्याभरणभूषिताः ।&lt;br&gt;&#xA;भानुमन्तः सुरगणास् तस्थुर्विगतकल्मषाः ॥&lt;br&gt;&#xA;अनुपमबलवीर्यतेजसो धृतमनसः परिरक्षणेऽमृतस्य ।&lt;br&gt;&#xA;असुरपुरविदारणाः सुरास्ते ज्वलनसमिद्धवपुःप्रकाशिनश्च ॥&lt;br&gt;&#xA;इति समरपरैः सुरैर्वृतं तत् परिघसहस्रशतैः समाकुलम् ।&lt;br&gt;&#xA;विगलिखितमिव चाम्बरान्तरं तपनमरीचिविभावितं बभासे ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/023/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/023/</guid>
      <description>&lt;p&gt;शौनकः-&lt;br&gt;&#xA;कः प्रमोदो महेन्द्रस्य कोऽपराधश्च सूतज ।&lt;br&gt;&#xA;तपसा वालखिल्यानां सम्भूतो गरुडः कथम् ॥&lt;br&gt;&#xA;काश्यपस्य द्विजातेश्च कथं वै पक्षिराट् सुतः ।&lt;br&gt;&#xA;अधृष्टः सर्वभूतानामवध्यश्चाभवत्कथम् ॥&lt;br&gt;&#xA;कथं च कामरूपी स कामवीर्यश्च खेचरः ।&lt;br&gt;&#xA;एतदिच्छाम्यहं श्रोतुं पुराणे यदि पठ्यते ॥&lt;br&gt;&#xA;सूतः-&lt;br&gt;&#xA;विषयोऽयं पुराणस्य यन्मां त्वं परिपृच्छसि ।&lt;br&gt;&#xA;शृणु मे वदतः सर्वमेतत्सङ्क्षेपतो द्विज ॥&lt;br&gt;&#xA;यजतः पुत्रकामस्य काश्यपस्य प्रजापतेः ।&lt;br&gt;&#xA;साहाय्यमृषयो देवा गन्धर्वाश्च ददुः किल ॥&lt;br&gt;&#xA;तत्रेध्मानयने शक्रो नियुक्तः काश्यपेन हि ।&lt;br&gt;&#xA;मुनयो वालखिल्याश्च ये चान्ये देवतागणाः ॥&lt;br&gt;&#xA;शक्रः स्ववीर्यसदृशमिध्मभारं गिरिप्रभम् ।&lt;br&gt;&#xA;समुद्यम्यानयामास नातिकृच्छ्रादिव प्रभो ॥&lt;br&gt;&#xA;अथापश्यदृषीन् सर्वान् ह्रस्वानङ्गुष्ठमात्रकान् ।&lt;br&gt;&#xA;पालाशवृत्तिकामेकां वहतः सहितान्पथि ॥&lt;br&gt;&#xA;प्रलीनान्स्वेष्विवाङ्गेषु निराहारांस्तपोधनान् ।&lt;br&gt;&#xA;क्लिश्यमानान्मृदुबलान् गोष्पदे सम्प्लुतोदके ॥&lt;br&gt;&#xA;तान्स्म सर्वान् स्मयाविष्टो वीर्योन्मत्तः पुरन्दरः ।&lt;br&gt;&#xA;अपहास्यात्यगाच्छीघ्रं लङ्घयित्वाऽवमत्य च ॥&lt;br&gt;&#xA;ते तु रोषसमाविष्टाः भृशं सञ्जातमन्यवः ।&lt;br&gt;&#xA;आरेभिरे महत्कर्म तदा शक्रभयङ्करम् ॥&lt;br&gt;&#xA;जुहुवुस्ते सुतपसो विधिवज्जातवेदसम् ।&lt;br&gt;&#xA;मन्त्रैरुच्चावचैर्विप्रा येन कामेन तच्छृणु ॥&lt;br&gt;&#xA;कामवीर्यः कामगमो देवराजभयप्रदः ।&lt;br&gt;&#xA;इन्द्रोऽन्यः सर्वभूतानां भवेदिति यतव्रताः ॥&lt;br&gt;&#xA;इन्द्राच्छतगुणो वीर्ये शौर्ये चैव मनोजवः ।&lt;br&gt;&#xA;तपसो नः फलेनाद्य दारुणः समपद्यताम् ॥&lt;br&gt;&#xA;तच्छ्रुत्वा भृशसन्तप्तो देवराजः शतक्रतुः ।&lt;br&gt;&#xA;जगाम शरणं तत्र काश्यपं संशितव्रतम् ॥&lt;br&gt;&#xA;तच्छ्रुत्वा देवराजस्य काश्यपोऽथ प्रजापतिः ।&lt;br&gt;&#xA;वालखिल्यानुपागम्य कर्मसिद्धिमपृच्छत ॥&lt;br&gt;&#xA;एवमस्त्विति तं चापि प्रत्यूचुः सत्यवादिनः ।&lt;br&gt;&#xA;तान्काश्यप उवाचेदं सान्त्वपूर्वं प्रजापतिः ॥&lt;br&gt;&#xA;अयमिन्द्रस्त्रिभुवने नियोगाद्ब्रह्मणः कृतः ।&lt;br&gt;&#xA;इन्द्रार्थं च भवन्तोऽपि यत्नवन्तस्तपोधनाः ॥&lt;br&gt;&#xA;न मिथ्या ब्रह्मणो वाक्यं कर्तुमर्हथ सत्तमाः ।&lt;br&gt;&#xA;भवतां च न मिथ्याऽयं सङ्कल्पो हि भवेदिति ॥&lt;br&gt;&#xA;भवत्वेष पतत्रीणामिन्द्रोऽतिबलसत्त्ववान् ।&lt;br&gt;&#xA;प्रसादः क्रियतां चैव देवराजस्य याचतः ॥&lt;br&gt;&#xA;एवमुक्ताः काश्यपेन वालखिल्यास्तपोधनाः ।&lt;br&gt;&#xA;प्रत्यूचुरभिसम्पूज्य मुनिश्रेष्ठं प्रजापतिम् ॥&lt;br&gt;&#xA;इन्द्रार्थोऽयं समारम्भः सर्वेषां नः प्रजापते ।&lt;br&gt;&#xA;अपत्यार्थं समारम्भो भवतश्चायमीप्सितः ॥&lt;br&gt;&#xA;तदिदं सफलं कर्म त्वयैव प्रतिगृह्यताम् ।&lt;br&gt;&#xA;तथा चैनं विधत्स्वात्र यथा श्रेयोऽनुपश्यसि ॥&lt;br&gt;&#xA;एतस्मिन्नेव काले तु देवी दाक्षायणी शुभा ।&lt;br&gt;&#xA;विनता नाम कल्याणी पुत्रकामा यशस्विनी ॥&lt;br&gt;&#xA;तपस्तप्त्वा व्रतपरा स्नाता पुंसवने शुचिः ।&lt;br&gt;&#xA;उपचक्राम भर्तारं तामुवाचाथ काश्यपः ॥&lt;br&gt;&#xA;आरम्भः सफलो देवि भविताऽयं तवोप्सितः ।&lt;br&gt;&#xA;जनयिष्यसि पुत्रौ द्वौ वीरौ त्रिभुवनेश्वरौ ॥&lt;br&gt;&#xA;तपसा वालखिल्यानां मम सङ्कल्पजौ तथा ।&lt;br&gt;&#xA;भविष्यतो महाभागौ पुत्रौ त्रैलोक्यविक्षुतौ ॥&lt;br&gt;&#xA;उवाच चैनां भगवान् मरीचः पुनरेव ह ।&lt;br&gt;&#xA;धार्यतां मत्प्रसादेन गर्भोऽयं सुमहोदयः ॥&lt;br&gt;&#xA;एकः सर्वपतत्रीणामिन्द्रत्वं कारयिष्यति ।&lt;br&gt;&#xA;लोकसम्भावितो वीरः कामवीर्यो विहङ्गमः ।&lt;br&gt;&#xA;शतक्रतुमथोवाच प्रीयमाणः प्रजापतिः ॥&lt;br&gt;&#xA;काश्यपः-&lt;br&gt;&#xA;त्वत्सखायौ खगावेतौ भ्रातरौ ते भविष्यतः ॥&lt;br&gt;&#xA;नैताभ्यां भविता दोषः सकाशात्ते पुरन्दर ।&lt;br&gt;&#xA;व्येतु ते शक्र सन्तापस् त्वमेवेन्द्रो भविष्यसि ॥&lt;br&gt;&#xA;न चाप्येवं त्वया भूयः क्षेप्तव्या ब्रह्मवादिनः ।&lt;br&gt;&#xA;न चावमान्या दर्पात्ते वाग्विषा भृशकोपनाः ॥&lt;br&gt;&#xA;सूतः-&lt;br&gt;&#xA;एवमुक्तो जगामेन्द्रो निर्विशङ्कस्त्रिविष्टपम् ।&lt;br&gt;&#xA;विनता चापि सिद्धार्था बभूव मुदिता तदा ॥&lt;br&gt;&#xA;जनयामास पुत्रौ द्वावरुणं गरुडं तथा ।&lt;br&gt;&#xA;अरुणस्तयोस्तु विकल आदित्यस्य पुरस्सरः ॥&lt;br&gt;&#xA;पतात्रिणां तु गरुड इन्द्रत्वेनाभ्यषिञ्च्यत ।&lt;br&gt;&#xA;तस्यैतत्सुमहत्कर्म श्रूयतां भृगुनन्दन ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/024/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/024/</guid>
      <description>&lt;p&gt;सूतः-&lt;br&gt;&#xA;ततस्तस्माद्द्विजश्रेष्ठःसमुदीर्णो महाबलः ।&lt;br&gt;&#xA;गरुत्मानपि सम्प्राप्तो जवेन विबुधान्प्रति ॥&lt;br&gt;&#xA;तं दृष्ट्वातिबलं चैव प्राकम्पन्त सुमन्ततः ।&lt;br&gt;&#xA;परस्परं च प्रत्यघ्नन् सर्वप्रहरणायुधि ॥&lt;br&gt;&#xA;तत्र चासीदमेयात्मा विद्युदग्निसमप्रभः ।&lt;br&gt;&#xA;भौवरः सुमहावीर्यः सोमस्य परिरक्षिता ॥&lt;br&gt;&#xA;स तेन पतगेन्द्रेण पक्षतुण्डनखैः क्षतः ।&lt;br&gt;&#xA;मुहूर्तमतुलं युद्धं कृत्वा विनिहतो युधि ॥&lt;br&gt;&#xA;रजश्चोद्धूय सुमहत् पक्षवातेन खेचरः ।&lt;br&gt;&#xA;कृत्वा लोकान्निरालोकान् तेन देवानवाकिरत् ॥&lt;br&gt;&#xA;तेनावकीर्णो रजसा देवा मोहमुपाविशन् ।&lt;br&gt;&#xA;न चैनं ददृशुश्छन्ना रजसाऽमृतरक्षिणः ॥&lt;br&gt;&#xA;एवं सल्लोडयामास गरुडस्त्रिदिवालयान् ।&lt;br&gt;&#xA;पक्षतुण्डप्रहारैश्च देवांश्च विरराद ह ॥&lt;br&gt;&#xA;ततो देवः सहस्राक्षस् तूर्णं वायुमचोदयत् ।&lt;br&gt;&#xA;विक्षिपेमां रजोवृष्टिं तवेदं कर्म मारुत ॥&lt;br&gt;&#xA;अथ वायुरपोवाह तद्रजस्तरसा बली ।&lt;br&gt;&#xA;ततो वितिमिरे जाते देवाः शकुनिमर्दयन् ॥&lt;br&gt;&#xA;ननाद चोच्चै र्बलवान् महामेघरवः खगः ।&lt;br&gt;&#xA;वध्यमानः सुरगणैस् सर्वभूतानि भीषयन् ॥&lt;br&gt;&#xA;उत्पपात महावीर्यः पक्षिराट् परवीरहा ।&lt;br&gt;&#xA;तमुपेत्यान्तरिक्षस्थं देवानामुपरि स्थितम् ॥&lt;br&gt;&#xA;वर्मिणो विबुधाः सर्वे नानाशस्त्रैरवाकिरन् ।&lt;br&gt;&#xA;पट्टसैः परिधैः शूलैर् गदाभिश्च सवासवाः ॥&lt;br&gt;&#xA;क्षुरप्रैर्ज्वलितैश्चापि चक्रैरादित्यरूपिभिः ।&lt;br&gt;&#xA;नानाशस्त्रविसर्गैस्तु वध्यमानः समन्ततः ।&lt;br&gt;&#xA;कुर्वन्सुतुमुलं युद्धं पक्षिराण्ण ह्यकम्पत ॥&lt;br&gt;&#xA;विनिर्दन्निव चाकाशे वैनतेयः प्रतापवान् ।&lt;br&gt;&#xA;पक्षाभ्यामुरसा चैव समन्ताद्व्यक्षिपत्सुरान् ॥&lt;br&gt;&#xA;ते विक्षिप्ताः सुराः सर्वे प्रजग्मुर्गरुडार्दिताः ।&lt;br&gt;&#xA;नखतुण्डहताश्चापि सुस्रुवुः शोणितं बहु ॥&lt;br&gt;&#xA;साध्याः प्राचीं सगन्धर्वा वसवो दक्षिणां दिशम् ।&lt;br&gt;&#xA;प्रजग्मुः सहिता रुद्रैः पतगेन्द्रप्रधर्षिताः ॥&lt;br&gt;&#xA;दिशं प्रतीचीमादित्या नासत्यौ चोत्तरां दिशम् ।&lt;br&gt;&#xA;मुहुर्मुहुः प्रेक्षमाणा युध्यमानमनेकशः ॥&lt;br&gt;&#xA;अश्वक्रन्देन वीरेण रेणुकेन च पक्षिणा ।&lt;br&gt;&#xA;उलूकश्वसनाभ्यां च निमेषेण च पक्षिणा  ॥&lt;br&gt;&#xA;क्रथनेन च रूरेण पतनेन च खेचरः।&lt;br&gt;&#xA;परजेन च संयुद्धं चकार प्रलिहेन च ॥&lt;br&gt;&#xA;तान्पक्षनखतुण्डाग्रैर् अभिनद्विनतासुतः ।&lt;br&gt;&#xA;युगान्तकाले सङ्क्रुद्धः पिनाकीव महाबलः ॥&lt;br&gt;&#xA;महाबला महावीर्यास् तेन ते बहुधा क्षताः ।&lt;br&gt;&#xA;रेजुरभ्रघनप्रख्या रुधिरौघप्रवर्षिणः ॥&lt;br&gt;&#xA;तान्कृत्वा पतगश्रेष्ठः सर्वानुत्क्रान्तजीवितान् ।&lt;br&gt;&#xA;अतिक्रान्तोऽमृतस्यार्थे सर्वतोऽग्निमपश्यत ॥&lt;br&gt;&#xA;आवृण्वानं महाज्वालमर्चिर्भिः सर्वतोऽम्बरम् ।&lt;br&gt;&#xA;दहन्तमिव तीक्ष्णांशुं घोरवायुसमीरितम् ॥&lt;br&gt;&#xA;ततो नवत्या नवतिं मुखानि कृत्वा तरखी गरुडो महात्मा ।&lt;br&gt;&#xA;नदीः समापीय मुखैस्ततस्तैः स शीघ्रमागत्य पुनर्जवेन ॥&lt;br&gt;&#xA;ज्वलन्तमग्निं तममित्रतापनः समास्तरत्पत्ररथो नदीभिः ।&lt;br&gt;&#xA;ततः प्रचक्रे वपुरन्यदल्पं प्रवेष्टुकामोऽग्निमभिप्रशाम्य ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/025/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/025/</guid>
      <description>&lt;p&gt;सूतः-&lt;br&gt;&#xA;जाम्बूनदमयो भूत्वा मरीचिविकचोज्ज्वलः ।&lt;br&gt;&#xA;प्रविवेश बलात्पक्षी वारिवेग इवार्णवम् ॥&lt;br&gt;&#xA;स चक्रं क्षुरपर्यन्तमपश्यदमृतान्तिके ।&lt;br&gt;&#xA;परिभ्रमन्तमनिशं तीक्ष्णधारमयस्मयम् ॥&lt;br&gt;&#xA;ज्वलनार्कप्रभं घोरं किङ्किणीजालसंवृतम् ।&lt;br&gt;&#xA;घोररूपं तदत्यर्थं यन्त्रं देवैः सुनिर्मितम् ॥&lt;br&gt;&#xA;तस्यान्तरं स दृष्ट्वैव पर्यवर्तत खेचरः ।&lt;br&gt;&#xA;अरान्तरेणाभ्यपतत् सङ्क्षिप्याङ्गं क्षणेन ह ॥&lt;br&gt;&#xA;अथ चक्रस्य चैवास्तां दीप्तानलसमद्युती ।&lt;br&gt;&#xA;विद्युज्जिह्वौ महाकार्यौ दीप्तास्यौ दीप्तलोचनौ ॥&lt;br&gt;&#xA;चक्षुर्विषौ महावीर्यौ नित्यं क्रुद्धौ तरस्विनौ ।&lt;br&gt;&#xA;रक्षार्थमेवामृतस्य ददर्श भुजगोत्तमौ ॥&lt;br&gt;&#xA;सदा संरक्तनयनौ सदा चानिमिषेक्षणौ ।&lt;br&gt;&#xA;तयोरेकोऽपि यं पश्येत् स तूर्णं भस्मसाद्भवेत् ॥&lt;br&gt;&#xA;तयोश्चक्षूंषि रजसा सुपर्णस्तु समावृणोत् ।&lt;br&gt;&#xA;अदृष्टरूपस्तौ चापि सर्वतः पर्यकालयत्॥&lt;br&gt;&#xA;तयोरङ्गे समाक्रम्य वैनतेयोऽन्तरिक्षगः ।&lt;br&gt;&#xA;आच्छिनत्तरसा मध्ये सोममभ्यद्रवत्ततः ॥&lt;br&gt;&#xA;समुत्पाट्यामृतं तत्तु वैनतेयस्तदा बली ।&lt;br&gt;&#xA;उत्पपात जवेनैव यन्त्रमुन्मथ्य वीर्यवान् ॥&lt;br&gt;&#xA;अपीत्वैवामृतं पक्षी परिगृह्याशु वीर्यवान् ।&lt;br&gt;&#xA;आगच्छदपरिश्रान्त आवार्यार्कप्रभां खगः ॥&lt;br&gt;&#xA;विष्णुना च तदाकाशे वैनतेयः समेयिवान् ।&lt;br&gt;&#xA;तस्य नारायणस्तुष्टस् तेनातुल्येन कर्मणा ॥&lt;br&gt;&#xA;तमुवाचाव्ययो देवो वरदोऽस्मीति खेचरम् ।&lt;br&gt;&#xA;स वव्रे तव तिष्ठेयमुपरीत्यन्तरिक्षगः ॥&lt;br&gt;&#xA;उवाच चैनं भूयोऽपि नारायणमिदं वचः ।&lt;br&gt;&#xA;अजरश्चामरश्च स्याममृतेन विनाऽप्यहम् ।&lt;br&gt;&#xA;प्रतिगृह्य वरौ तौ च गरुडो विष्णुमब्रवीत् ॥&lt;br&gt;&#xA;भवतोऽपि वरं दद्मि वृणीतां भगवानपि ।&lt;br&gt;&#xA;तं वव्रे वाहनं कृष्णो गरुत्मन्तं महाबलम् ॥&lt;br&gt;&#xA;ध्वजं च चक्रे भगवान् उपरि स्थास्यसीति तम् ।&lt;br&gt;&#xA;तथेत्येवाब्रवीत्पक्षी भगवन्तं सनातनम् ॥&lt;br&gt;&#xA;अभ्युपेत्य खगं त्विन्द्रो वज्रेणाङ्गे न्यपातयत् ।&lt;br&gt;&#xA;विहङ्गमं सुराञ्जित्वा इरन्तममृतं बलात् ॥&lt;br&gt;&#xA;तमुवाचेन्द्रमाक्रन्तो गरुडः पततां वरः ॥&lt;br&gt;&#xA;प्रहसञ्श्लक्ष्णया वाचा तथा वज्रसमाहतः ।&lt;br&gt;&#xA;ऋषेर्मानं करिष्यामि वज्रं यस्यास्थिसम्भवम् ॥&lt;br&gt;&#xA;वज्रस्य च करिष्यामि तव चैव शतक्रतो ।&lt;br&gt;&#xA;एष पत्रं त्यजाम्येकं यस्यान्तं नोपलप्स्यसे ॥&lt;br&gt;&#xA;न हि वज्रनिपातेन वेदना मेऽस्ति काचन ।&lt;br&gt;&#xA;इत्येवमुक्त्वा गरुडः पत्रं त्वेकं व्यसर्जयत् ॥&lt;br&gt;&#xA;तत्रैव सर्वभूतानि विस्मितान्यब्रुवंस्तदा ।&lt;br&gt;&#xA;सुरूपं पत्रमालक्ष्य सुपर्णोऽयं भवत्विति ॥&lt;br&gt;&#xA;इन्द्रः-&lt;br&gt;&#xA;दृष्ट्वा तदद्भुतं चापि सहस्राक्षः पुरन्दरः ।&lt;br&gt;&#xA;खगो महदिदं भूतमिति मत्वाऽभ्यभाषत ।&lt;br&gt;&#xA;बलं विदितुमिच्छामि यत्ते बलमनुत्तमम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/026/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/026/</guid>
      <description>&lt;p&gt;गरुडः-&lt;br&gt;&#xA;सख्यमस्तु त्वया देव यथेच्छसि पुरन्दर ।&lt;br&gt;&#xA;बलं तु मम जानीहि महच्चासह्यमेव च ॥&lt;br&gt;&#xA;कामं नैव प्रशंसन्ति सन्तः स्वबलसंस्तवम् ।&lt;br&gt;&#xA;गुणसङ्कीर्तनं चापि स्वयमेव शतक्रतो ॥&lt;br&gt;&#xA;सखेति कृत्वा तु सखे! पृष्टो वक्ष्याम्यहं त्वया ।&lt;br&gt;&#xA;न ह्यात्मस्तवसंयुक्तं वक्तव्यमनिमित्ततः ॥&lt;br&gt;&#xA;सपर्वतवनामुर्वीं ससागरनदीमिमाम् ।&lt;br&gt;&#xA;पक्षेणौकेन वै शक्र त्वां चैवात्रावलम्बिनम् ॥&lt;br&gt;&#xA;सर्वान्सम्पिण्डितान्वापि लोकान्स्थावरजङ्गमान् ।&lt;br&gt;&#xA;वहेयमपरिश्रान्तो विद्धीदं मे महद्बलम् ॥&lt;br&gt;&#xA;सूतः-&lt;br&gt;&#xA;इत्युक्त्वा वचनं वीरं किरीटी श्रीमतां वरः ।&lt;br&gt;&#xA;आह शौनक देवेन्द्रः सर्वभूतहिते रत ॥&lt;br&gt;&#xA;प्रगृह्यतामिदानीं मे सख्यमानन्त्यमुत्तमम्  ।&lt;br&gt;&#xA;न कार्यं तव सोमेन मम सोमः प्रदीयताम् ।&lt;br&gt;&#xA;अस्मांस्ते हि च बन्धेयुर् येभ्यो दद्याद्भवानिमम् ॥&lt;br&gt;&#xA;गरुडः-&lt;br&gt;&#xA;किञ्चित्कारणमुद्दिश्य सोमोऽयं नीयते मया ।&lt;br&gt;&#xA;न दास्यामि समापातुं सोमं कस्मैचिदप्यहम् ॥&lt;br&gt;&#xA;यत्रेमं तु सहस्राक्ष निक्षिपेयमहं स्वयम् ।&lt;br&gt;&#xA;समादाय ततस्तूर्णं व्रजेथास्त्रिदिवेश्वर ॥&lt;br&gt;&#xA;शक्रः-&lt;br&gt;&#xA;वाक्येनानेन तुष्टोऽस्मि यत्त्वयोक्तमिहाण्डज ।&lt;br&gt;&#xA;यमिच्छसि वरं मत्तस् तं गृहाण खगोत्तम ॥&lt;br&gt;&#xA;सूतः-&lt;br&gt;&#xA;इत्युक्तः प्रत्युवाचेदं कद्रूपुत्राननुस्मरन् ।&lt;br&gt;&#xA;स्मृत्वा चैवोपधिकृतान् मातुर्दास्यनिमित्ततः ॥&lt;br&gt;&#xA;गरुडः-&lt;br&gt;&#xA;ईशोऽहमपि सर्वस्य करिष्यामि यतेप्सितम् ।&lt;br&gt;&#xA;भवेयुर्भुजगाः शक्र मम भक्ष्या महाबलाः ॥&lt;br&gt;&#xA;सूतः-&lt;br&gt;&#xA;तथेत्युक्त्वाऽन्वगच्छत्तं शक्रो दानवसूदनः ॥&lt;br&gt;&#xA;हरिष्यामि विनिक्षिप्तं सोममित्यनुभाष्य तम् ।&lt;br&gt;&#xA;आजगाम ततस्तूर्णं सुपर्णो मातुरन्तिके ।&lt;br&gt;&#xA;अथ सर्पानुवाचेदं सर्वान्परमहृष्टवत् ॥&lt;br&gt;&#xA;गरुडः-&lt;br&gt;&#xA;इदमानीतममृतं निक्षिपामि कुशेषु वः ।&lt;br&gt;&#xA;स्नाता मङ्गलसंयुक्तास् ततः प्राश्नीत पन्नगाः ॥&lt;br&gt;&#xA;अदासी चैव मातेयम् अद्यप्रभृति चास्तु मे ।&lt;br&gt;&#xA;यथोक्तं भवतामेतद् वचो मे प्रतिपादितम् ॥&lt;br&gt;&#xA;ततः स्नातुं गताः सर्पाः प्रत्युक्त्वा तं तथेत्युत ।&lt;br&gt;&#xA;शक्रोऽप्यमृतमाक्षिप्य जगाम त्रिदिवं पुनः ॥&lt;br&gt;&#xA;अथागतास्तमुद्देशं सर्पाः सोमार्थिनस्तदा ।&lt;br&gt;&#xA;स्नाताश्च कृतजप्याश्च हृष्टाश्च कृतमङ्गलाः ॥&lt;br&gt;&#xA;तद्विज्ञाय हृतं सर्पाः शक्रमायाकृतं च तत्।&lt;br&gt;&#xA;सोमस्थानमिदं चेति दर्भांस्ते लिलिहुस्तदा ॥&lt;br&gt;&#xA;ततो द्वैधीकृता जिह्वाः सर्पाणां तेन कर्मणा ।&lt;br&gt;&#xA;अभवंश्चामृतस्पर्शाद् दर्भास्तेऽथ पवित्रिणः ॥&lt;br&gt;&#xA;ततः सुपर्णः परमप्रहर्षवान् विहृत्य मात्रा सह तत्र कानने ।&lt;br&gt;&#xA;भुजङ्गभक्षः परमार्थतः खगैर् अहीनकीर्तिर्विनतामनन्दयत् ॥&lt;br&gt;&#xA;इमां कथां यः शृणुयान्नरः सदा पठेत वा द्विजजनमुख्यसंसदि ।&lt;br&gt;&#xA;असंशयं त्रिदिवमियात्स पुण्यभाङ्महात्मनः पतगपतेः प्रकीर्तनात् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/027/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/027/</guid>
      <description>&lt;p&gt;शौनकः-&lt;br&gt;&#xA;भुजङ्गमानां शापस्य मात्रा चैव सुतेन च ।&lt;br&gt;&#xA;विनतायास्त्वया प्रोक्तं कारणं सूतनन्दन ॥&lt;br&gt;&#xA;वरप्रदानं भर्त्रा च कद्रूविनतयोस्तथा ।&lt;br&gt;&#xA;नामनी चैव ते प्रोक्ते पक्षिणोर्वैनतेययोः ॥&lt;br&gt;&#xA;पन्नगानां तु नामानि न कीर्तयसि सूतज ।&lt;br&gt;&#xA;प्राधान्येना तु नामानि श्रोतुमिच्छामहे वयम् ॥&lt;br&gt;&#xA;सूतः-&lt;br&gt;&#xA;बहुत्वान्नामधेयानि भुजङ्गानां तपोधन ।&lt;br&gt;&#xA;न कीर्तयिष्ये सर्वेषां प्राधान्येन तु मे शृणु ॥&lt;br&gt;&#xA;शेषस्तु प्रथमो जातो वासुकिस्तदनन्तरम् ।&lt;br&gt;&#xA;ऐरावतस्तक्षकश्च कार्कोटकधनञ्जयौ ॥&lt;br&gt;&#xA;कालियो मणिनागश्च नागश्चापूरणस्तथा ।&lt;br&gt;&#xA;नागस्तथा पञ्जशिरा एलापत्रोऽथ वामनः ॥&lt;br&gt;&#xA;नीलानीलौ तथा नागौ कल्माषशबलौ तथा ।&lt;br&gt;&#xA;आर्यकश्चार्द्रकश्चैव नागश्च हलपोतकः ॥&lt;br&gt;&#xA;सुमखो दुर्मुखश्चैव विमुखोऽसिमुखस्तथा ।&lt;br&gt;&#xA;विमलः पिण्डकश्चैव शङ्खो वालिशिखस्तथा ॥&lt;br&gt;&#xA;आप्तकोटरकश्चैव शङ्कपालशिखिस्तथा ।&lt;br&gt;&#xA;निष्टूरिको हेमगुहो नहुषः पिङ्गलस्तथा ॥&lt;br&gt;&#xA;बाह्यकर्णो हस्तिबकस् तथा मुद्गरपिण्डकः ।&lt;br&gt;&#xA;कम्बलाश्वतरौ चापि नागः कालिकटस्तथा ॥&lt;br&gt;&#xA;वृत्तसंवृत्तकौ नागौ द्वौ च पद्माविति श्रुतौ ।&lt;br&gt;&#xA;नागः शङ्खनकश्चैव तथा गन्धवृकोदनः ॥&lt;br&gt;&#xA;क्षेमकश्च तथा नागो नागः पिण्डीरकस्तथा ।&lt;br&gt;&#xA;करवीरः पुष्पदंष्ट्रो बिल्वको बिल्वपाण्डकः ॥&lt;br&gt;&#xA;मूषिकादः शङ्खशिराः पूर्णदंष्ट्रो हरिद्रकः ।&lt;br&gt;&#xA;अथानमित्रो ज्योतिकः पन्नगः शिवगस्तथा ॥&lt;br&gt;&#xA;कौरव्यो धृतराष्ट्रश्च पुष्करः शल्यकस्तथा ।&lt;br&gt;&#xA;विराजश्च सुबाहुश्च शालिपिण्डश्च वीर्यवान् ॥&lt;br&gt;&#xA;हस्तिभद्रः पिठरकः मुखरः कोणनासिकः ।&lt;br&gt;&#xA;कुञ्जरस्तुरगश्चैव तथा नागः प्रभाकरः ॥&lt;br&gt;&#xA;कुमुदः कुमुदाक्षश्च तिकिरिर्हरिलस्तथा ।&lt;br&gt;&#xA;कर्कराकर्करौ लोहौ तुण्डोदरमहोदरौ ॥&lt;br&gt;&#xA;एते प्राधान्यतो नागाः कीर्तिता द्विजसत्तम ।&lt;br&gt;&#xA;बहुत्वान्नामधेयानाम् इतरे नानुकीर्तिताः ॥&lt;br&gt;&#xA;एतेषां प्रभवो यश्च प्रभवस्य च सन्ततिः ।&lt;br&gt;&#xA;असङ्ख्येयेति मत्त्वा तान् न ब्रवीमि द्विजोत्तम ॥&lt;br&gt;&#xA;वहूनी च सहस्राणि प्रयुतान्यर्बुदानि च ।&lt;br&gt;&#xA;अशक्यान्येव सङ्ख्यातुं भुजङ्गानां तपोधन ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/028/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/028/</guid>
      <description>&lt;p&gt;शौनकः-&lt;br&gt;&#xA;एते वै भुजगास्तात वीर्यवन्तो दुरासदाः ।&lt;br&gt;&#xA;शापतत्त्वमविज्ञाय कृतवन्तो नु किं परम् ॥&lt;br&gt;&#xA;सूतः-&lt;br&gt;&#xA;तेषां तु भगवाञ्छेषः त्यक्त्वा कद्रूसुतानपि ।&lt;br&gt;&#xA;तपो विपुलमास्थाय वायुभक्षो जितेन्द्रियः ॥&lt;br&gt;&#xA;गन्धमादनमासाद्य बदर्यां च तपोधनः ।&lt;br&gt;&#xA;गोकर्णे पुष्करारण्ये तथा हिमवतस्तटे ॥&lt;br&gt;&#xA;तेषु तेषु च पुण्येषु तीर्थेष्वायतनेषु च ।&lt;br&gt;&#xA;एकान्तशीलो नियतः सततं विजितेन्द्रियः ।&lt;br&gt;&#xA;तप्यमानं तपो घोरं तं ददर्श च पितामहः ॥&lt;br&gt;&#xA;ब्रह्मा-&lt;br&gt;&#xA;किमिदं कुरुषे शेष प्रजानां स्वस्ति वै कुरु ॥&lt;br&gt;&#xA;त्वं हि तीव्रेण तपसा प्रजास्तापयसेऽनघ ।&lt;br&gt;&#xA;ब्रूहि कामं च मे शेष यत्ते हृदि चकीर्षितम् ॥&lt;br&gt;&#xA;शेषः-&lt;br&gt;&#xA;सोदर्या मम सर्वे हि भ्रातरो मन्दचेतसः ।&lt;br&gt;&#xA;सह तैर्नोत्सहे वस्तुं तद्भवाननुमन्यताम् ॥&lt;br&gt;&#xA;अभ्यसूयन्ति सततं परस्परममित्रवत् ।&lt;br&gt;&#xA;ततोऽहं तप आतिष्ठे नैतान्पश्येयमित्युत ॥&lt;br&gt;&#xA;न मर्षयन्ति सततं ससुतां विनतां च ते ।&lt;br&gt;&#xA;अस्माकं चापरो भ्राता वैनतेयः पितामह ॥&lt;br&gt;&#xA;तं च द्विषन्ति तेऽत्यर्थं स चापि सुमहाबलः ।&lt;br&gt;&#xA;वरप्रदानात्स्वपितुः कश्यपस्य महात्मनः ॥&lt;br&gt;&#xA;ब्रह्मा-&lt;br&gt;&#xA;सोऽहं तपः समास्थाय मोक्ष्यामीदं कलेबरम् ।&lt;br&gt;&#xA;कथं मे प्रेत्यभावेऽपि तैर्न स्यात्सह सङ्गमः ।&lt;br&gt;&#xA;जानामि शेष सर्वेषां भ्रातॄणां ते विचेष्टितम् ॥&lt;br&gt;&#xA;मातुश्चाप्यपराधाद्वै भ्रातॄणां ते महद्भयम् ।&lt;br&gt;&#xA;कृतोऽत्र परिहारश्च पूर्वमेव भुजङ्गम ॥&lt;br&gt;&#xA;भ्रातॄणां तव सर्वेषां न शोकं कर्तुमर्हसि ॥&lt;br&gt;&#xA;शापादस्मान्महाघौराद् उत्कान्मात्रा महाबल ।&lt;br&gt;&#xA;वृणीष्व च वरं मत्तः शेष यत्तेऽभिकाङ्क्षितम् ॥&lt;br&gt;&#xA;दित्सामीह वरं तेऽद्य प्रीतिर्मे परमा त्वयि ।&lt;br&gt;&#xA;दिष्ट्या बुद्धिर्धर्मे ते निविष्टा पन्नगोत्तम ।&lt;br&gt;&#xA;अतो भूयश्च ते बुद्धिर् धर्मे भवतु सुस्थिरा ॥&lt;br&gt;&#xA;शेषः-&lt;br&gt;&#xA;एष एव वरो मेऽद्य काङ्क्षितः प्रपितामह ।&lt;br&gt;&#xA;धर्मे मे रमतां बुद्धिः शमे तपसि चेश्वर ॥&lt;br&gt;&#xA;ब्रह्मा-&lt;br&gt;&#xA;प्रीतोऽस्म्यनेन ते शेष दमेन प्रशमेन च ।&lt;br&gt;&#xA;त्वया त्विदं वचः कार्यं मन्नियोगात्प्रजाहितम् ॥&lt;br&gt;&#xA;इमां महीं शैलवनोपपन्नां ससागरां सनगरपत्तनां च ।&lt;br&gt;&#xA;त्वं शेष सम्यक् चलितां यथावत् सङ्गृह्य तिष्ठस्व यथाऽचला स्यात् ॥&lt;br&gt;&#xA;शेषः-&lt;br&gt;&#xA;यथाऽऽह देवो वरदः प्रजापतिर् महीपतिर्भूतपतिर्जगत्पतिः ।&lt;br&gt;&#xA;तथा महीं धारयिताऽस्मि निश्चलां प्रयच्छतां मे शिरसि प्रजापते ॥&lt;br&gt;&#xA;ब्रह्मा-&lt;br&gt;&#xA;अथो महीं गच्छ भुजङ्गमोत्तम स्वयं तवैषा विवरं प्रदास्यति ।&lt;br&gt;&#xA;इमां मही धारयता त्वया हि मे महत्प्रियं शेष कृतं भविष्यति ॥&lt;br&gt;&#xA;शेषोऽसि नागोत्तम धर्मदेवो महीमिमां धारयिता त्वमेकः ।&lt;br&gt;&#xA;अनेकभोगान् परिगृह्य सर्वान् यथाहमेवं बलभिद्यथा वा ॥ &lt;br&gt;&#xA;सूतः-&lt;br&gt;&#xA;तथेति कृत्वा विवरं प्रविश्य प्रभुर्भुवो भुजगवराग्रजः स्थितः ।&lt;br&gt;&#xA;बिभर्ति देवीं शिरसा महीमिमां समुद्रनेमिं परिगृह्य सर्वशः ॥&lt;br&gt;&#xA;अधो भूमेर्वसत्येव नागोऽनन्तः प्रतापवान् ।&lt;br&gt;&#xA;धारयन्वसुधामेकः शासनाद्ब्रह्मणः विभोः ॥&lt;br&gt;&#xA;सुपर्णं च सहायं वै भगवानमरोत्तमः ।&lt;br&gt;&#xA;प्रादादेनमनन्ताय वैनतेयं पितामहः ॥&lt;br&gt;&#xA;अनन्ते च प्रयाते तु वासुकिः सुमहाबलः ।&lt;br&gt;&#xA;अभ्यषिच्यत नागैस्तु दैवतैरिव वासवः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/029/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/029/</guid>
      <description>&lt;p&gt;सूतः-&lt;br&gt;&#xA;मातुः सकाशात्तच्छापं श्रुत्वा वै पन्नगसत्तमः ।&lt;br&gt;&#xA;वासुकिश्चिन्तयामास शापोऽयं न भवेत्कथम् ॥&lt;br&gt;&#xA;ततः स मन्त्रयामास भ्रातृभिः सह सर्वशः ।&lt;br&gt;&#xA;ऐरावतप्रभृतिभिर् ये स्वधर्मपरायणाः ॥&lt;br&gt;&#xA;वासुकिः-&lt;br&gt;&#xA;अयं शापो यथोत्सृष्टो विदितो वस्सदानघाः ।&lt;br&gt;&#xA;तस्य शापस्य मोक्षार्थं मन्त्रयित्वा यतामहे ॥&lt;br&gt;&#xA;सर्वेषामपि शापानां प्रतिघातो हि विद्यते ।&lt;br&gt;&#xA;न तु मात्राऽभिशप्तानां मोक्षो विद्यते पन्नगाः ॥&lt;br&gt;&#xA;अव्ययस्याप्रमेयस्य सत्यस्य च यथाग्रतः ।&lt;br&gt;&#xA;शप्ता इत्येव मे श्रुत्वा जायते हृदि वेपथुः ॥&lt;br&gt;&#xA;नूनं सर्वविनाशोऽयमस्माकं समुदाहृतः ।&lt;br&gt;&#xA;न ह्यस्मान् सोऽव्ययो देवः शपन्तीं प्रत्यषेधयत् ॥&lt;br&gt;&#xA;तस्मात्सम्मन्त्रयामोऽद्य भुजङ्गानामनामयम् ।&lt;br&gt;&#xA;यथा भवेन्न सर्वेषां मातुः कामोऽत्यगादयम् ॥&lt;br&gt;&#xA;मन्त्रयाम इहैवाथ हेतुं पश्याम मोक्षणे ।&lt;br&gt;&#xA;यथा नष्टं पुरा देवा गूढमग्निं गुहागतम् ॥&lt;br&gt;&#xA;यथा स यज्ञो न भवेद् यथा चापि पराभवः ।&lt;br&gt;&#xA;जनमेजयस्य सर्पाणां विनाशकरणाय वै ॥&lt;br&gt;&#xA;सूतः-&lt;br&gt;&#xA;तथेत्युक्त्वा ततः सर्वे काद्रवेयाः समाहिताः ।&lt;br&gt;&#xA;समयं चकिरे तत्र मन्त्रबुद्धिविशारदाः ॥&lt;br&gt;&#xA;एके तत्राब्रुवन्नागा वयं भूत्वा द्विजर्षभाः ।&lt;br&gt;&#xA;जनमेजयं तं भिक्षामो यज्ञस्ते न भवेदिति ॥&lt;br&gt;&#xA;अपरे त्वब्रुवन्नागास् तत्र पण्डितमानिनः ।&lt;br&gt;&#xA;मन्त्रिणोऽस्य वयं सर्वे भविष्यामः सुसम्मताः ॥&lt;br&gt;&#xA;स नः पृच्छति सर्वेषु कार्येष्वर्थविनिश्चयम् ।&lt;br&gt;&#xA;तत्र बुद्धिं प्रवक्ष्यामो यथा यज्ञो न वर्तते ॥&lt;br&gt;&#xA;स नो बहुमतान् राजा बुद्धौ बुद्धिमतां वरः ।&lt;br&gt;&#xA;यज्ञार्थं प्रक्ष्यते व्यक्तं नेति वक्ष्यामहे वयम् ॥&lt;br&gt;&#xA;दर्शयन्तो बहून्दोषान् प्रेत्य चेह च दारुणान् ।&lt;br&gt;&#xA;हेतुभिः कारणैश्चैव यथा यज्ञो भवेन्न सः ॥&lt;br&gt;&#xA;अथवा य उपाध्यायः क्रतौ तस्य भविष्यति ।&lt;br&gt;&#xA;सर्पसत्रविधानज्ञो राजकार्यहिते रतः ॥&lt;br&gt;&#xA;तं गत्वा दशतां कश्चिद् भुजङ्गः स मरिष्यति ।&lt;br&gt;&#xA;तस्मिन्हते यज्ञकारे क्रतुः स न भविष्यति ॥&lt;br&gt;&#xA;ये चान्ये सर्पसत्रज्ञा भविष्यन्त्यत्र चर्त्विजः ।&lt;br&gt;&#xA;तान् सर्वान्दंशयिष्यामः कृतमेवं भविष्यति ॥&lt;br&gt;&#xA;तत्रापरे मन्त्रयन्ति धर्मात्मानो भुजङ्गमाः ।&lt;br&gt;&#xA;अबुद्धिरेषा युष्माकं ब्रह्महत्या न शोभना ॥&lt;br&gt;&#xA;सम्यक्सा धर्ममूला वै व्यसने शान्तिरुत्तमा ।&lt;br&gt;&#xA;अधर्म एवं चरितः कृत्स्नं व्यापादयेज्जगत् ॥&lt;br&gt;&#xA;अपरे त्वब्रुवन्नागाः समिद्धं जातवेदसम् ।&lt;br&gt;&#xA;वर्षैर्निर्वापयिष्यामो मेघा भूत्वा सविद्युतः ॥&lt;br&gt;&#xA;स्रुग्भाण्डान्निशि गत्वा चाप्यपरे भुजगोत्तमाः ।&lt;br&gt;&#xA;प्रमत्तानाहरन्त्वाशु विघ्न एवं भविष्यति ॥&lt;br&gt;&#xA;यज्ञे वा भुजगास्तस्मिञ् शतशोऽथ सहस्रशः ।&lt;br&gt;&#xA;जनं दशन्तु वै सर्वमेवं त्रासो भविष्यति ॥&lt;br&gt;&#xA;अथवा संस्कृतं भोज्यं दूषयन्तु भुजङ्गमाः ।&lt;br&gt;&#xA;स्वेन मूत्रपुरीषेण सर्वभोक्तृविनाशिनम् ॥&lt;br&gt;&#xA;अपरे त्वब्रुवंस्तत्र ऋत्विजोऽस्य भवामहे ।&lt;br&gt;&#xA;यज्ञविघ्नं करिष्यामो दीयतां दक्षिणा इति ॥&lt;br&gt;&#xA;वश्यतां चगतोऽसौ नः करिष्यति यथेप्सितम् ।&lt;br&gt;&#xA;अपरे त्वब्रुवंस्तत्र जले प्रक्रीडितं नृपम् ॥&lt;br&gt;&#xA;गृहेत्वाऽऽनीय बध्नीमः क्रतुरेवं भवेन्न सः ।&lt;br&gt;&#xA;अपरे त्वब्रुवंस्तत्र नागास्सुकृतकारिणः ॥&lt;br&gt;&#xA;दशामैनं प्रसह्याशु कृतमेवं भविष्यति ।&lt;br&gt;&#xA;छिन्नं मूलमनर्थानां मृते तस्मिन्भविष्यति ॥&lt;br&gt;&#xA;एषा नो नैष्ठिकी बुद्धिः मता कर्तुं भुजङ्गमाः ।&lt;br&gt;&#xA;यथा वा मन्यसे राजंस् तत्क्षिप्रं संविधीयताम् ॥&lt;br&gt;&#xA;इत्युक्त्वा समुदैक्षन्त वासुकिं पन्नगोश्वरम् ।&lt;br&gt;&#xA;वासुकिश्चापि सञ्चिन्त्य तानुवाच भुजङ्गमान् ॥&lt;br&gt;&#xA;वासुकिः-&lt;br&gt;&#xA;नैषा वै नैष्ठिकी बुद्धिर् मता कर्तुं भुजङ्गमाः ।&lt;br&gt;&#xA;सर्वेषामेव मे बुद्धिः पन्नगानां न रोचते ॥&lt;br&gt;&#xA;किं तत्र संविधातव्यं भवतां यद्धितं भवेत् ।&lt;br&gt;&#xA;अनेनाहं भृशं तप्ये गुणदोषौ मदाश्रयौ ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/030/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/030/</guid>
      <description>&lt;p&gt;सूतः-&lt;br&gt;&#xA;श्रुत्वा तु वचनं तेषां सर्वेषामिति चैव हि ।&lt;br&gt;&#xA;वासुकेश्च वचः श्रुत्वा एलापत्रोऽब्रवीदिदम् ॥&lt;br&gt;&#xA;एलापत्रः-&lt;br&gt;&#xA;न स यज्ञो न भविता स च राजा तथाविधः ।&lt;br&gt;&#xA;जनमेजयः पाण्डवेयो यतोऽस्माकमिदं भयम् ॥&lt;br&gt;&#xA;दैवेनोपहतं राजन् न कर्तव्यं च पौरुषम् ।&lt;br&gt;&#xA;स दैवमेवाश्रयेत नान्यत्तत्र परायणम् ॥&lt;br&gt;&#xA;पौरुषं नैतदस्माकं भयदं पन्नगोत्तमाः ।&lt;br&gt;&#xA;दैवमेवाश्रयामोऽत्र शृणुध्वं वचनं मम ॥&lt;br&gt;&#xA;अहं शापे समुत्सृष्टे समश्रौषं वचस्तदा ।&lt;br&gt;&#xA;मातुरुत्सङ्गमारूढो भयात्पन्नगसत्तमाः ।&lt;br&gt;&#xA;देवैक्षोक्तं तदाश्रौषं तीक्ष्ण तीक्ष्ण इति प्रभो |&lt;br&gt;&#xA;पितामहमुपागम्य दुःखार्तानां महाद्युते ॥&lt;br&gt;&#xA;देवाः-&lt;br&gt;&#xA;का हि लब्ध्वा प्रियान्पुत्राञ् शपेदेवं पितामह ।&lt;br&gt;&#xA;ऋते कद्रूं तीक्ष्णरोषां देवदेव तवाग्रतः ॥&lt;br&gt;&#xA;तथेति वचनं तस्यास् त्वयाप्युक्तं पितामह ।&lt;br&gt;&#xA;एतादिच्छाम विज्ञातुं कारणं यन्न वारिता ॥&lt;br&gt;&#xA;ब्रह्मा-&lt;br&gt;&#xA;बहवः पन्नगास्तीक्ष्णा भीमवीर्या विषोल्बणाः ।&lt;br&gt;&#xA;प्रजानां हितकामोऽहं न च वारितवांस्तदा ॥&lt;br&gt;&#xA;ये दन्दशूकाः क्षुद्राश्च पापाचारा विषोल्बणाः ।&lt;br&gt;&#xA;तेषां विनाशो भविता न तु ये धर्मचारिणः ॥&lt;br&gt;&#xA;तन्निमित्तश्च भविता मोक्षस्तेषां महाभयात् ।&lt;br&gt;&#xA;पन्नगानां निबोधध्वं यथा वै गदितं मया ॥&lt;br&gt;&#xA;यायावरकुले धीमान् भविष्यति महानृषिः ।&lt;br&gt;&#xA;जरत्कारुरिति ख्यातस् तेजस्वी नियतेन्द्रियः ॥&lt;br&gt;&#xA;तस्य पुत्रो जरत्कारोर् उत्पत्स्यति महातपाः ।&lt;br&gt;&#xA;आस्तीको नाम यज्ञं स प्रतिषेत्स्यति तं तदा ।&lt;br&gt;&#xA;तत्र मोक्ष्यन्ति भुजगा ये भविष्यन्ति धार्मिकाः ॥&lt;br&gt;&#xA;देवा-&lt;br&gt;&#xA;स मुनिप्रवरो देव जरत्कारुर्महातपाः ।&lt;br&gt;&#xA;कस्यां पुत्रं महात्मानं जनयिष्यति वीर्यवान् ॥&lt;br&gt;&#xA;ब्रह्मा-&lt;br&gt;&#xA;सनामायां सनामा स कन्यायां द्विजसत्तमः ।&lt;br&gt;&#xA;अपत्यं वीर्यवान्देवा वीर्यवज्जनयिष्यति ॥&lt;br&gt;&#xA;एलापत्रः-&lt;br&gt;&#xA;एवमस्त्विति तं देवाः पितामहमथाब्रुवन् ।&lt;br&gt;&#xA;उक्त्वा चैवं गता देवः स च देवः पितामहः ॥&lt;br&gt;&#xA;सोऽहमेवं प्रपश्यामि वासुके भगिनीं तव ।&lt;br&gt;&#xA;जरत्कारुरिति ख्यातां तां तस्मै प्रतिपादय ॥&lt;br&gt;&#xA;भैक्षवद्भिक्षमाणाय नागानां भयशान्तये ।&lt;br&gt;&#xA;ऋषये सुव्रताय त्वम् एष मोक्षः श्रुतो मया ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/031/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/031/</guid>
      <description>&lt;p&gt;सूतः-&lt;br&gt;&#xA;एलापत्रस्य तु वचश् श्रुत्वा नागा द्विजोत्तम ।&lt;br&gt;&#xA;सर्वे प्रहृष्टमनसः साधु साध्वित्यपूजयन् ॥&lt;br&gt;&#xA;ततःप्रभृति तां कन्यां वासुकिः पर्यरक्षत ।&lt;br&gt;&#xA;जरत्कारुं स्वसारं वै परं हर्षमवाप च ॥&lt;br&gt;&#xA;ततो नातिमहान् कालः समतीत इवाभवत् ।&lt;br&gt;&#xA;ततो देवासुराः सर्वे ममन्थुर्वरुणालयम् ॥&lt;br&gt;&#xA;तत्र योक्त्रभून्नागो वासुकिर्बलिनां वरः ।&lt;br&gt;&#xA;संस्थाप्य च महत्कर्म पितामहमुपागमन् ॥&lt;br&gt;&#xA;देवा वासुकिना सार्धं पितामहमथाब्रुवन् ।&lt;br&gt;&#xA;भगवञ्शापभीतोऽयं वासुकिस्तप्यते भृशम् ।&lt;br&gt;&#xA;अस्यैतन्मानसं शल्यं समुद्धर्तुं त्वमर्हसि ॥&lt;br&gt;&#xA;जनन्याः शापजं देव ज्ञातीनां हितकाङ्क्षिणः ।&lt;br&gt;&#xA;हितो ह्ययं सदाऽस्माकं प्रियकारी च नागराट् ॥&lt;br&gt;&#xA;कुरु प्रसादं देवेश शमयास्य मनोज्वरम् ॥&lt;br&gt;&#xA;ब्रह्माः-&lt;br&gt;&#xA;मयैतच्चिन्तितं पूर्वं वचनं मनसाऽमराः ।&lt;br&gt;&#xA;एलापत्रेण नागेन यदस्याभिहितं पुरा ॥&lt;br&gt;&#xA;तत्करोत्वेष नागेन्द्रः काले प्राप्तं वचस्तदा ।&lt;br&gt;&#xA;विनशिष्यन्ति ये पापा न तु ये धर्मचारिणः ॥&lt;br&gt;&#xA;उत्पन्नः स जरत्कारुस् तपस्युग्रे रतः सदा ।&lt;br&gt;&#xA;तस्मै स्वभगिनीं काले जरत्कारुं प्रयच्छतु ॥&lt;br&gt;&#xA;एलापत्रेण वचनं तदोक्तं भुजगोत्तम ।&lt;br&gt;&#xA;भुजगानां हितं चैव तथा तन्न तदन्यथा ॥&lt;br&gt;&#xA;सूतः-&lt;br&gt;&#xA;एतच्छ्रुत्वा स नागेन्द्रः पितामहवचस्तदा ।&lt;br&gt;&#xA;सर्पान्बहूञ्जरत्कारौ नियुक्तान्सुसमादधत् ॥&lt;br&gt;&#xA;जरत्कारुर्यथा भार्याम् इच्छेद्वरयितुं प्रभुः ।&lt;br&gt;&#xA;शीघ्रमेत्य ममाऽऽख्येयं तन्नः श्रेयो भविष्यति ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/032/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/032/</guid>
      <description>&lt;p&gt;शौनकः-&lt;br&gt;&#xA;जरत्कारुरिति प्रोक्तं यत्त्वया सूतनन्दन ।&lt;br&gt;&#xA;इच्छामि तदहं तस्य ऋषेः श्रोतुं महात्मनः ॥&lt;br&gt;&#xA;किं कारणं जरत्कारोर् नामैतत्प्रथितं भुवि ।&lt;br&gt;&#xA;जरत्कारुनिमित्तं मे यथावद्वक्तुमर्हसि ॥&lt;br&gt;&#xA;सूतः-&lt;br&gt;&#xA;जरेति क्षयमाहुर्वै दारुणं कारुसञ्ज्ञितम् ।&lt;br&gt;&#xA;शरीरं कारु तस्यासीत् तत्स धीमाञ्शनैः शनैः ॥&lt;br&gt;&#xA;क्षपयामास तीव्रेण तपसेत्येतदुच्यते ।&lt;br&gt;&#xA;जरत्कारुरिति ब्रह्मन् वासुकेर्भगिनीपतिः ॥&lt;br&gt;&#xA;एवमुक्तस्तु धर्मात्मा शौनकः प्राह तं तदा ।&lt;br&gt;&#xA;उग्रश्रवसमामन्त्र्य उपपन्नमिति ब्रुवन् ॥&lt;br&gt;&#xA;अथ कालस्य महतः स मुनिः संशितव्रतः ।&lt;br&gt;&#xA;तपस्यभिरतो धीमान् न दारानभ्यकाङ्क्षत ॥&lt;br&gt;&#xA;स ह्यूर्ध्वरेतास्तपसि प्रसक्तः स्वाध्यायवान्वीतभयक्लमस्सः ।&lt;br&gt;&#xA;चचार सर्वां पृथिवीं महात्मा न चापि दारान्मनसाभ्यकाङ्क्षत् ॥&lt;br&gt;&#xA;ततः परस्मिन्सम्प्राप्ते काले कस्मिंश्चिदेव तु ।&lt;br&gt;&#xA;परिक्षिदिति विख्यातो राजा कौरववंशभृत् ॥&lt;br&gt;&#xA;यथा पाण्डुर्महाबाहुर् धनुर्धरवरो भुवि ।&lt;br&gt;&#xA;तथा विख्यातवाल्ँलोके परीक्षिदभिमन्युजः ॥&lt;br&gt;&#xA;पाण्डुस्तु मृगयाशीलः पुरास्य प्रपितामहः ।&lt;br&gt;&#xA;मृगान्विध्यन्वराहांश्च तरक्षून्महिषांस्तथा ।&lt;br&gt;&#xA;अन्यांश्च विविधान्वन्याञ् जघान पृथिवीपतिः ॥&lt;br&gt;&#xA;स कदाचिन्मृगं विद्ध्वा बोणन नतपर्वणा ।&lt;br&gt;&#xA;पृष्ठतो धनुरादाय ससार गहने वने ॥&lt;br&gt;&#xA;यथा हि भगवान्रुद्रो विद्ध्वा यज्ञमृगं दिवि ।&lt;br&gt;&#xA;अन्वगच्छद्धनुष्पाणिः पर्यन्विष्यंस्ततस्ततः ॥&lt;br&gt;&#xA;न हि तेन मृगो विद्धो जीवन्गच्छति वै वनम् ।&lt;br&gt;&#xA;अभूतपूर्वस्तत्रासीद् राज्ञास्स्वर्गगतिं प्रति ॥&lt;br&gt;&#xA;परिक्षितो महाराज्ञो विद्धो यन्नष्टवान्मृगः ।&lt;br&gt;&#xA;दूरं चापहृतस्तेन मृगेण स महीपतिः ॥&lt;br&gt;&#xA;परिश्रान्तः पिपासार्त आससाद मुनिं वने ।&lt;br&gt;&#xA;गवां प्रचारेष्वासीनं वत्सानां मुखनिस्सृतम् ॥&lt;br&gt;&#xA;भूयिष्ठमुपयुञ्जानं फेनं वै पिबतां पयः ॥&lt;br&gt;&#xA;तमभिद्रुत्य वेगेन स राजा संशितव्रतः ।&lt;br&gt;&#xA;अपृच्छद्धनुरुद्यम्य तं मृगं क्षुच्छ्रमान्वितः ॥&lt;br&gt;&#xA;भो भो ब्रह्मन्नहं राजा परीक्षिदभिमन्युजः ।&lt;br&gt;&#xA;मया विद्धो मृगो नष्टः कच्चित्त्वं दृष्टवानसि ॥&lt;br&gt;&#xA;स मुनिस्तस्य नोवाच किञ्चिन्मौनव्रते स्थितः ।&lt;br&gt;&#xA;तस्य स्कन्धे मृतं सर्पं क्रुद्धो राजा समासृजत् ॥&lt;br&gt;&#xA;धनुष्कोट्या समुत्क्षिप्य स चैनं समवैक्षत ।&lt;br&gt;&#xA;न च किञ्चिदुवाचैनं शुभं वा यदि वाऽशुभम् ॥&lt;br&gt;&#xA;स राजा क्रोधमुत्सृज्य व्यथितस्तं तथागतम् ।&lt;br&gt;&#xA;दृष्ट्वा जगाम नगरीम् ऋषिस्त्वास्ते तथैव च ॥&lt;br&gt;&#xA;तरुणस्तस्य पुत्रोऽभूत् तिग्मतेजा महातपाः ।&lt;br&gt;&#xA;शृङ्गी नाम महाक्रोधो दुष्प्रसादो महाव्रतः ॥&lt;br&gt;&#xA;स देवं परमीशानं सर्वभूतहिते रतम् ।&lt;br&gt;&#xA;ब्रह्माणमुपतस्थे वै काले काले सुंसयतः ॥&lt;br&gt;&#xA;स तेन समनुज्ञातो ब्रह्मणा गृहमेयिवान् ।&lt;br&gt;&#xA;सख्योक्तः क्रीडमानेन स तत्र सहसा किल ॥&lt;br&gt;&#xA;संरम्भात्कोपनोऽतीव विषकल्पो ऋषेः सुतः ।&lt;br&gt;&#xA;ऋषिपुत्रेण तत्त्वाे्र्थं कृशेन द्विजसत्तम ॥&lt;br&gt;&#xA;कृशः-&lt;br&gt;&#xA;तेजस्विनस्तव पिता तथैव च तपस्विनः ।&lt;br&gt;&#xA;शवं स्कन्धेन वहति मा शृङ्गिन्गर्वितो भव ॥&lt;br&gt;&#xA;व्याहरत्स्वृषिपुत्रेषु मा च किञ्चिद्वचो वदीः ।&lt;br&gt;&#xA;अस्मद्विधेषु सिद्धेषु ब्रह्मवित्सु तपस्विषु ॥&lt;br&gt;&#xA;क्व ते पुरुषमानित्वं क्व ते वाचस्तथाविधाः ।&lt;br&gt;&#xA;दर्पजाः पितरं द्रष्टा यस्त्वं शवधरं तथा ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/033/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/033/</guid>
      <description>&lt;p&gt;सूतः-&lt;br&gt;&#xA;एवमुक्तः स तेजस्वी शृङ्गी कोपसमन्वितः ।&lt;br&gt;&#xA;मृतधारं गुरुं श्रुत्वा पर्यतप्यत मन्युना ॥&lt;br&gt;&#xA;स तं कृशमभिप्रेक्ष्य सूनृतां वाचमुत्सृजन् ।&lt;br&gt;&#xA;अपृच्छत कथं तातः स मेऽद्य मृतधारकः ॥&lt;br&gt;&#xA;कृशः-&lt;br&gt;&#xA;राज्ञा परिक्षिता तात मृगयां परिधावता ।&lt;br&gt;&#xA;अवसक्तः पितुस्तेऽद्य मृतः कण्ठे भुजङ्गमः ॥&lt;br&gt;&#xA;शृङ्गी-&lt;br&gt;&#xA;किं मे पित्रा कृतं तात राज्ञोऽनिष्टं दुरात्मनः ।&lt;br&gt;&#xA;ब्रूहि त्वं कृश तत्त्वेन पश्य मे तपसो बलम् ॥&lt;br&gt;&#xA;कृशः-&lt;br&gt;&#xA;स राजा मृगयां यातः परिक्षिदभिमन्युजः ।&lt;br&gt;&#xA;ससार मृगमेकाकी विद्ध्वा बाणेन पत्रिणा ॥&lt;br&gt;&#xA;न चापश्यन्मृगं राजा चरंस्तस्मिन्महावने ।&lt;br&gt;&#xA;पितरं ते स दृष्ट्वैव पप्रच्छानभिभाषिणम् ॥&lt;br&gt;&#xA;तं स्थूणभूतं तिष्ठन्तं क्षुत्पिपासाश्रमान्वितः ।&lt;br&gt;&#xA;पुनःपुनर्मृगं नष्टं पप्रच्छ पितरं तव ॥&lt;br&gt;&#xA;स च मौनव्रतोपेतो वचो न प्रत्यभाषत ।&lt;br&gt;&#xA;तस्य राजा धनुष्कोट्या मृतं सर्पमवासृजत् ॥&lt;br&gt;&#xA;स्कन्धे तव पिता चासौ तथैवास्ते यतव्रतः ।&lt;br&gt;&#xA;सोऽपि राजा स्वनगरं प्रतियातो गजाह्वयम् ॥&lt;br&gt;&#xA;सूतः-&lt;br&gt;&#xA;श्रुत्वैतद्रुषितः सख्युर् वचःस्तब्ध्वा च विष्ठितः ।&lt;br&gt;&#xA;कोपसंरक्तनयनः प्रज्वलन्निव मन्युना ॥&lt;br&gt;&#xA;आविष्टः स तु कोपेन शशाप नृपतिं तदा ।&lt;br&gt;&#xA;वार्युपस्पृश्य तेजस्वी क्रोधवेगसमन्वितः ॥&lt;br&gt;&#xA;शृङ्गी-&lt;br&gt;&#xA;योऽसौ वृद्धस्य तातस्य तथा कृच्छ्रगतस्य च ।&lt;br&gt;&#xA;स्कन्धे मृतमवास्राक्षीत् पन्नगं राजकिल्विषी ॥&lt;br&gt;&#xA;तं पापमतिसङ्क्रुद्धस् तक्षकः पन्नगोत्तमः ।&lt;br&gt;&#xA;आशीविषस्तिग्मतेजा मद्वाक्यबलचोदितः ॥&lt;br&gt;&#xA;सूतः-&lt;br&gt;&#xA;सप्तरात्रादितो नेता यमस्य सदनं प्रति ।&lt;br&gt;&#xA;द्विजानामवमन्तारं कुरूणामयशस्करम् ।&lt;br&gt;&#xA;इति शप्त्वा नृपं क्रुद्धः शृङ्गी पितरमभ्ययात् ॥&lt;br&gt;&#xA;आसीनं गोचरे तस्मिन् वहन्तं शवपन्नगम् ।&lt;br&gt;&#xA;वृद्धमालोक्य पितरं शृङ्गी स्कन्धगतेन वै ॥&lt;br&gt;&#xA;शवेन भुजगेनासीद् भूयः क्रोधसमन्वितः ।&lt;br&gt;&#xA;दुःखाच्चाश्रूणि मुमुचे पितरं चेदमब्रवीत् ॥&lt;br&gt;&#xA;श्रुत्वेमां धर्षणां तात राज्ञा तेन दुरात्मना ।&lt;br&gt;&#xA;कोपात्तमशपं तात राजानं दृष्टचेतसम् ॥&lt;br&gt;&#xA;यथार्हति तथा चोग्रं शप्तः कुरुकुलाधमः ॥&lt;br&gt;&#xA;सूतः-&lt;br&gt;&#xA;सप्तमेऽहनि तं पापं तक्षकः पन्नगोत्तमः ।&lt;br&gt;&#xA;वैवस्वतस्य सदनं नेता परमदारुणम् ।&lt;br&gt;&#xA;तमब्रवीत्पिता ब्रह्मंस् तथा कोपसमन्वितम् ॥&lt;br&gt;&#xA;न मे प्रियं कृतं तात नैष धर्मस्तपस्विनाम् ।&lt;br&gt;&#xA;वयं तस्य नरेन्द्रस्य विषये निवसामहे ॥&lt;br&gt;&#xA;न्यायतो रक्षितास्तेन तस्य शापं न रोचये ॥&lt;br&gt;&#xA;सर्वथा वर्तमानस्य राज्ञोऽप्यस्मद्विधैः सदा ।&lt;br&gt;&#xA;क्षन्तव्यं पुत्र धर्मो हि हतो हन्ति न संशयः ॥&lt;br&gt;&#xA;यदि राजा न रक्षेत पीडा वै नः परा भवेत् ।&lt;br&gt;&#xA;न शक्नुयाम चरितुं धर्मं पुत्र यथासुखम् ॥&lt;br&gt;&#xA;रक्ष्यमाणा वयं तात राजभिश्शास्त्रदृष्टिभिः ।&lt;br&gt;&#xA;चरामो विपुलं धर्मं तेषां भागोऽस्ति धर्मतः ॥&lt;br&gt;&#xA;परिक्षित्तु विशेषेण यथाऽस्य प्रपितामहः ।&lt;br&gt;&#xA;रक्षत्यस्मान्यथा राज्ञा रक्षितव्याः प्रजास्तथा ॥&lt;br&gt;&#xA;तेनेह क्षुधितेनैत्य श्रान्तेन मृगलिप्सुना ।&lt;br&gt;&#xA;अजानता कृतं तात ध्रुवमेतदसंशयम् ॥&lt;br&gt;&#xA;कस्मादिदं त्वया बाल्यात् सहसा दुष्कृतं कृतम् ।&lt;br&gt;&#xA;न ह्यर्हति नृपः शापम् अस्मत्तः पुत्र सर्वथा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/034/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/034/</guid>
      <description>&lt;p&gt;शृङ्गी-&lt;br&gt;&#xA;यद्येतत्साहसं तात यदि वा दुष्कृतं कृतम् ।&lt;br&gt;&#xA;प्रियं वाप्यप्रियं वापि वागुक्ता न मृषा मम ॥&lt;br&gt;&#xA;नैवान्यथा तद्भविता पितरेतद्ब्रवीमि ते ।&lt;br&gt;&#xA;नाहं मृषा प्रब्रवीमि स्वैरेष्वपि कुतः शपन् ॥&lt;br&gt;&#xA;शमीकः-&lt;br&gt;&#xA;जानाम्यत्युग्रभावं त्वां तव सत्यां गिरं तथा ।&lt;br&gt;&#xA;नानृतं चोक्तपूर्वं ते नैतन्मिथ्या भविष्यति ॥&lt;br&gt;&#xA;पित्रा पुत्रो वयस्थोऽपि सततं वाच्य एव तु ।&lt;br&gt;&#xA;यथा स्याद्नुणसंयुक्तः प्राप्नुयाच्च महद्यशः ॥&lt;br&gt;&#xA;किं पुनर्बाल एव त्वं तपसा भावितः प्रभो ।&lt;br&gt;&#xA;वर्धते च प्रभवतां कोपोऽतीव महात्मनाम् ॥&lt;br&gt;&#xA;सोऽहं पश्यामि वक्तव्यं त्वयि धर्मभृतां वर ।&lt;br&gt;&#xA;पुत्रत्वाद्बालभावाच्च तवावेक्ष्य च साहसम् ॥&lt;br&gt;&#xA;स त्वं शमयुतो भूत्वा नातः साहसमाचर ।&lt;br&gt;&#xA;चरन् क्रोधमिमं त्यक्त्वा नैव धर्मं प्रहास्यसि ॥&lt;br&gt;&#xA;क्रोधो हि धर्मं हरति यतीनां दुःखसञ्चितम् ।&lt;br&gt;&#xA;ततो धर्मविहीनानां गतिरिष्टा न विद्यते ॥&lt;br&gt;&#xA;शम एव यतीनां हि क्षमिणां सिद्धिकारकः ।&lt;br&gt;&#xA;क्षमावतामयं लोकः परश्चापि क्षमावताम् ॥&lt;br&gt;&#xA;तस्माच्चरेथाः सततं क्षमाशीलो जितेन्द्रियः ।&lt;br&gt;&#xA;क्षमया प्राप्स्यसे लोकान् ब्रह्मणः समनन्तरान् ॥&lt;br&gt;&#xA;अहं तु शममास्थाय वक्तुं तत्त्वाख्यमद्य वै ।&lt;br&gt;&#xA;शिष्यं धर्मभृतस्तात प्रेषयिष्ये नृपस्य वै ॥&lt;br&gt;&#xA;मम पुत्रेण शप्तोऽसि बालेनाकृतबुद्धिना ।&lt;br&gt;&#xA;ममेमां धर्षणां त्वत्तः प्रेक्ष्य राजन्नमर्षिणा ॥&lt;br&gt;&#xA;सूतः-&lt;br&gt;&#xA;एवमादिश्य शिष्यं वै प्रेषयामास सुव्रतः ।&lt;br&gt;&#xA;परिक्षिते नृपतये दयापन्नो महातपाः ॥&lt;br&gt;&#xA;संदिश्य कुशलप्रश्नं कार्यवृत्तान्तमेव च ।&lt;br&gt;&#xA;शिष्यं गौरमुखं नाम शीलवन्तं समाहितम् ॥&lt;br&gt;&#xA;सोऽभिगम्य ततः शीघ्रं नरेन्द्रं कुरुवर्धनम् ।&lt;br&gt;&#xA;विवेश भवनं राज्ञः पूर्वं द्वार्स्थैर्निवेदितः ॥&lt;br&gt;&#xA;पूजितस्तु नरेन्द्रेण द्विजो गौरमुखस्तदा ।&lt;br&gt;&#xA;आचख्यौ विपरिश्रान्तो राज्ञे सर्वमशेषतः ।&lt;br&gt;&#xA;शमीकवचनं घोरं यथोक्तं मन्त्रिसन्निधौ ॥&lt;br&gt;&#xA;गौरमुखः-&lt;br&gt;&#xA;शमीको नाम राजेन्द्र विषये वसते तव ।&lt;br&gt;&#xA;ऋषिः शमदमोपेतो मौनव्रतसमन्वितः ॥&lt;br&gt;&#xA;तस्य त्वया नरव्याघ्र स्कन्धे भरतसत्तम ।&lt;br&gt;&#xA;अवसक्तो धनुष्कोट्या सर्पः प्राणैर्वियोजितः ॥&lt;br&gt;&#xA;क्षान्तवांस्तव तत्कर्म पुत्रस्तस्य न चक्षमे ॥&lt;br&gt;&#xA;तेन शप्तोऽसि राजेन्द्र पितुरज्ञातमद्य वै ।&lt;br&gt;&#xA;तक्षकात्सप्तरात्रेण मृत्युर्वै ते भविष्यति ॥&lt;br&gt;&#xA;तस्य रक्षां कुरुष्वेति पुनः पुनरथाब्रवीत् ।&lt;br&gt;&#xA;तदन्यथा न शक्यं च कर्तुं केनचिदप्युत ॥&lt;br&gt;&#xA;न हि शक्नोति संयन्तुं पुत्रं कोपसमन्वितम् ।&lt;br&gt;&#xA;ततोऽहं प्रेषितस्तेन तव राजन्हितार्थिना ॥&lt;br&gt;&#xA;सूतः&lt;br&gt;&#xA;इति श्रुत्वा वचो घोरं स राजा कुरुनन्दनः ।&lt;br&gt;&#xA;पर्यतप्यत तत्पापं कृत्वा ब्रह्मन्महात्मनः ॥&lt;br&gt;&#xA;तं च मौनव्रतधरं श्रुत्वा मुनिवरं तदा ।&lt;br&gt;&#xA;भूय एवाभवद्राजा शोकसन्तप्तमानसः ॥&lt;br&gt;&#xA;अनुक्रोशान्मतं तस्य शमीकस्योवधार्य तु ।&lt;br&gt;&#xA;पर्यतप्यत भूयोऽपि कृत्वा तत्किल्बिषं मुने ॥&lt;br&gt;&#xA;न हि मृत्युं तथा राजा श्रुत्वा वै सोऽन्वतप्यत ।&lt;br&gt;&#xA;अशोचदमरप्रख्यो यथा कृत्वेह कर्म तत् ॥&lt;br&gt;&#xA;ततस्तं प्रेषयामास राजा गौरमुखं तदा ।&lt;br&gt;&#xA;भूयः प्रसादं भगवान् करोत्विति ममैष वै ॥&lt;br&gt;&#xA;श्रुत्वा तद्वचनं राज्ञो मुनिर्गौरमुखस्तदा ।&lt;br&gt;&#xA;तमनुज्ञाप्य वेगेन प्रजगामाश्रमं गुरोः ॥&lt;br&gt;&#xA;तस्मिंस्तु गतमात्रे तु राजा गौरमुखे तदा ।&lt;br&gt;&#xA;मन्त्रिभिर्मन्त्रयामास सह संविग्नमानसः ॥&lt;br&gt;&#xA;निश्चित्य मन्त्रिभिश्चैव सहितो मन्त्रतत्त्ववित् ।&lt;br&gt;&#xA;प्रासादं कारयामास एकस्तम्भं सुरक्षितम् ॥&lt;br&gt;&#xA;रक्षां च विदधे तत्र भिषजश्चौषधानि च ।&lt;br&gt;&#xA;ब्राह्मणान् सिद्धमन्त्रांश्च सर्वतो वै न्यवेशयत् ॥&lt;br&gt;&#xA;राजकार्याणि तत्रस्थः सर्वाण्येवाकरोच्च सः ।&lt;br&gt;&#xA;मन्त्रिभिः सह मन्त्रज्ञैः समन्तात्परिरक्षितः ॥&lt;br&gt;&#xA;प्राप्ते च दिवसे तस्मिन् सप्तमे द्विजसत्तमः ।&lt;br&gt;&#xA;काश्यपोऽभ्यागमद्विद्वांस् तं राजानं चिकित्सितुम् ॥&lt;br&gt;&#xA;श्रुतं हि तेन तदभूद् अद्य तं राजसत्तमम् ।&lt;br&gt;&#xA;तक्षकः पन्नगश्रेष्ठो नेष्यते यमसादनम् ॥&lt;br&gt;&#xA;तं दष्टं पन्नगेन्द्रेण करिष्येऽहमपज्वरम् ।&lt;br&gt;&#xA;तत्र मेऽर्थश्च धर्मश्च भवितेति विचिन्तयन् ॥&lt;br&gt;&#xA;तं ददर्श स नागेन्द्रस् तक्षकः काश्यपं पथि ।&lt;br&gt;&#xA;गच्छन्तमेकमनसं द्विजो भूत्वा वयोऽधिकः ॥&lt;br&gt;&#xA;तमब्रवीत्पन्नगेन्द्रः काश्यपं मुनिपुङ्गवम् ।&lt;br&gt;&#xA;क्व भवांस्त्वरितो याति किं च कार्यं चिकीर्षति ॥&lt;br&gt;&#xA;काश्यपः-&lt;br&gt;&#xA;नृपं कुरुकुलोत्पन्नं परिक्षितमरिन्दमम् ।&lt;br&gt;&#xA;तक्षकः पन्नगश्रेष्ठस् तेजसाऽध्य प्रधक्ष्यति ॥&lt;br&gt;&#xA;तं दष्टं पन्नगेन्द्रेण तेनाग्निसमतेजसा ।&lt;br&gt;&#xA;पाण्डवानां कुलकरं राजानममितौजसम् ।&lt;br&gt;&#xA;गच्छामि सौम्य त्वरितः सद्यः कर्तुमपज्वरम् ॥&lt;br&gt;&#xA;तक्षकः&lt;br&gt;&#xA;अहं स तक्षको ब्रह्मंस् तं धक्ष्यामि महीपतिम् ।&lt;br&gt;&#xA;निवर्तस्व मया दष्टं न शक्यं स्याच्चिकित्सितुम् ॥&lt;br&gt;&#xA;काश्यप-&lt;br&gt;&#xA;अहं तं नृपतिं नाग त्वया दष्टमपज्वरम् ।&lt;br&gt;&#xA;करिष्य इति मे बुद्धिर् विद्याबलसमाश्रिता ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/035/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/035/</guid>
      <description>&lt;p&gt;तक्षकः-&lt;br&gt;&#xA;दष्टं यदि मयेह त्वं शक्तः किञ्चिच्चिकित्सितुम् ।&lt;br&gt;&#xA;ततो दष्टं मया वृक्षम् इमं जीवय काश्यप ॥&lt;br&gt;&#xA;परं मन्त्रबलं यत्ते तद्दर्शय यतस्व च ।&lt;br&gt;&#xA;न्यग्रोधमेनं धक्ष्यामि पश्यतस्ते द्विजोत्तम ॥&lt;br&gt;&#xA;काश्यपः-&lt;br&gt;&#xA;दश नागेन्द्र वृक्षं त्वं यमेनमभिमन्यसे ।&lt;br&gt;&#xA;अहमेनं त्वया दष्टं जीवयिष्ये भुजङ्गम ।&lt;br&gt;&#xA;सूतः&lt;br&gt;&#xA;एवमुक्तस्स नागेन्द्रः काश्यपेन महात्मना ।&lt;br&gt;&#xA;अदशद्वृक्षमभ्येत्य न्यग्रोधं पन्नगोत्तमः ॥&lt;br&gt;&#xA;स वृक्षस्तेन दष्टस्सन् सद्य एव महाद्युते ।&lt;br&gt;&#xA;आशीविषविषोपेतः प्रजज्वाल समन्ततः ॥&lt;br&gt;&#xA;तं दग्ध्वा स नगं नागः काश्यपं पुनरब्रवीत् ।&lt;br&gt;&#xA;कुरु यत्नं द्विजश्रेष्ठ जीवयैनं वनस्पतिम् ॥&lt;br&gt;&#xA;सूतः-&lt;br&gt;&#xA;भस्मीभूतं ततो वृक्षं पन्नगेन्द्रस्य तेजसा ।&lt;br&gt;&#xA;भस्म सर्वं समाहृत्य काश्यपो वाक्यमब्रवीत् ॥&lt;br&gt;&#xA;काश्यपः-&lt;br&gt;&#xA;विद्याबलं पन्नगेन्द्र पश्य मेऽस्मिन्वनस्पतौ ।&lt;br&gt;&#xA;अहं सञ्जीवयाम्येनं पश्यतस्ते भुजङ्गम ॥&lt;br&gt;&#xA;सूतः-&lt;br&gt;&#xA;ततस्स भगवान्विद्वान् काश्यपो द्विजसत्तमः ।&lt;br&gt;&#xA;भस्मराशीकृतं वृक्षं विद्यया समजीवयत् ॥&lt;br&gt;&#xA;साङ्कुरं तं स कृतवांस् ततः पर्णद्वयान्वितम् ।&lt;br&gt;&#xA;पलाशिनं शाखिनं च तथा विटपिनं पुनः ॥&lt;br&gt;&#xA;तं दृष्ट्वा जीवितं वृक्षं काश्यपेन महात्मना ।&lt;br&gt;&#xA;उवाच तक्षको ब्रह्मन् एतदत्यद्भुतं त्वयि ॥&lt;br&gt;&#xA;विप्रेन्द्र यद्विषं हन्या मम वा मद्विधस्य वा ।&lt;br&gt;&#xA;कं त्वमर्थमभिप्रेक्ष्य यासि तत्र तपोधन ॥&lt;br&gt;&#xA;यत्तेऽभिलषितं प्राप्तं फलमस्मान्नृपोत्तमात् ।&lt;br&gt;&#xA;तत्तेऽहं सम्प्रदास्यामि निवर्तस्व द्विजोत्तम ॥&lt;br&gt;&#xA;विप्रशापाभिभूते च क्षीणायुषि नराधिपे ।&lt;br&gt;&#xA;अटमानस्य ते विप्र सिद्धिः संशयिता भवेत् ॥&lt;br&gt;&#xA;ततो यशः प्रदीप्तं ते त्रिषु लोकेषु विश्रुतम् ।&lt;br&gt;&#xA;विरश्मिरिव घर्मांशुर् अन्तर्धानमितो व्रजेत् ॥&lt;br&gt;&#xA;काश्यपः-&lt;br&gt;&#xA;धनार्थी याम्यहं तत्र तद्वदस्व भुजङ्गम ।&lt;br&gt;&#xA;ततोऽहं विनिवर्तिष्ये गृहायोरगसत्तम ॥&lt;br&gt;&#xA;तक्षकः-&lt;br&gt;&#xA;यावद्धनं प्रार्थयसे तस्माद्राज्ञस्ततोऽधिकम् ।&lt;br&gt;&#xA;अहं तेऽद्य प्रदास्यामि निवर्तस्व द्विजोत्तम ॥&lt;br&gt;&#xA;सूत-&lt;br&gt;&#xA;तक्षकस्य वचश्श्रुत्वा काश्यपो द्विजसत्तमः ।&lt;br&gt;&#xA;प्रदध्यौ सुमहातेजा राजानं प्रति बुद्धिमान् ॥&lt;br&gt;&#xA;दिव्यज्ञानस्स तेजस्वी ज्ञात्वा तं नृपतिं तदा ।&lt;br&gt;&#xA;क्षीणायुषं पाण्डवेयम् अपावर्तत काश्यपः ।&lt;br&gt;&#xA;लब्ध्वा वित्तं मुनिवरस् तक्षकाद्यावदीप्सितम् ॥&lt;br&gt;&#xA;निवृत्ते काश्यपे तस्मिन् समयेन महात्मनि ।&lt;br&gt;&#xA;जगाम तक्षकस्तूर्णं नगरं नागसाह्वयम् ॥&lt;br&gt;&#xA;अथ शुश्राव गच्छन्स तक्षको जगतीपतिम् ।&lt;br&gt;&#xA;मन्त्रैर्विषहरैर्दिव्यै रक्ष्यमाणं प्रयत्नतः ॥&lt;br&gt;&#xA;स चिन्तयामास तदा मायायोगेन पार्थिवः ।&lt;br&gt;&#xA;मया वञ्चयितव्योऽसौ क उपायो भवेदिति ॥&lt;br&gt;&#xA;ततस्तापसरूपेण प्राहिणोत्स भुजङ्गमान् ।&lt;br&gt;&#xA;फलपात्रोदकं गृह्य राज्ञे नागोऽथ तक्षकः ॥&lt;br&gt;&#xA;तक्षकः-&lt;br&gt;&#xA;गच्छध्वं यूयमव्यग्रा राजानं कार्यवत्तया ।&lt;br&gt;&#xA;फलपात्रोदकं नाम प्रतिग्राहयितुं नृपम् ॥&lt;br&gt;&#xA;सूतः-&lt;br&gt;&#xA;ते तक्षकसमादिष्टास् तथा निन्युर्भुजङ्गमाः ।&lt;br&gt;&#xA;उपनिन्युस्तथा राज्ञे दर्भानम्भः फलानि च ॥&lt;br&gt;&#xA;तच्च सर्वं स राजेन्द्रः प्रतिजग्राह वीर्यवान् ।&lt;br&gt;&#xA;श्रुत्वा तु तेषां कार्याणि गम्यतामित्युवाच तान् ॥&lt;br&gt;&#xA;गतेषु तेषु नागेषु तापसच्छद्मरूपिषु ।&lt;br&gt;&#xA;अमात्यान्सुहृदश्चैव प्रोवाच स नराधिपः ॥&lt;br&gt;&#xA;भक्षयन्तु भवन्तो वै स्वादूनीमानि सर्वशः ।&lt;br&gt;&#xA;तापसैरुपनीतानि फलानि सहिता मया ॥&lt;br&gt;&#xA;अथा राजा ससचिवः फलान्यादातुमैच्छत ॥&lt;br&gt;&#xA;यज्जग्राह फलं राजा तस्मिन् कृमिरभूदणुः ।&lt;br&gt;&#xA;ह्रस्वकः कृष्णनयनस् ताम्रो वर्णोन शौनक ।&lt;br&gt;&#xA;स तं गृह्य नृपश्रेष्ठः सचिवानिदमब्रवीत् ॥&lt;br&gt;&#xA;अस्तमभ्येति सविता विषादन्यन्न मे भयम् ।&lt;br&gt;&#xA;सत्यवागस्तु स मुनिः कृमिको मां दशत्वयम् ॥&lt;br&gt;&#xA;तक्षको नाम भूत्वा वै तथा परिहृतं भवेत् ।&lt;br&gt;&#xA;ते चैनमन्ववर्तन्त मन्त्रिणः कालचोदिताः ॥&lt;br&gt;&#xA;एवमुक्त्वा स राजेन्द्रो ग्रीवायां सन्निवेश्य ह ।&lt;br&gt;&#xA;कृमिकं प्राहसत्तूर्णं मुमूर्षुर्नष्टचेतनः ॥&lt;br&gt;&#xA;हसन्नेव च नागेन तक्षकेणाभिवेष्टितः ।&lt;br&gt;&#xA;तस्मात्फलाद्विनिष्क्रम्य यत्तद्राज्ञे निवेदितम् ॥&lt;br&gt;&#xA;वेष्टयित्वा च भोगेन विनद्य च महास्वनम् ।&lt;br&gt;&#xA;अदशत्पृथिवीपालं तक्षकः पन्नगेश्वरः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/036/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/036/</guid>
      <description>&lt;p&gt;सूतः-&lt;br&gt;&#xA;तं तथा मन्त्रिणो दृष्ट्वा नागेन परिवेष्टितम् ।&lt;br&gt;&#xA;विवर्णवदनास्सर्वे रुरुदुर्भृशदुःखिताः ॥&lt;br&gt;&#xA;दहन्तं तं तथा दृष्ट्वा मन्त्रिणस्ते प्रदुद्रुवुः ।&lt;br&gt;&#xA;अपश्यश्चैव ते यान्तम् आकाशे नागमद्भुतम् ॥&lt;br&gt;&#xA;सीमन्तमिव कुर्वाणं नभसः पद्मवर्चसम् ।&lt;br&gt;&#xA;तक्षकं पन्नगश्रेष्ठं भृशं शोकपरायणाः ॥&lt;br&gt;&#xA;ततस्तु ते तद्गृहमग्निना वृतं प्रदीप्यमानं विषजेन भोगिनः ।&lt;br&gt;&#xA;भयात्परित्यज्य दिशः प्रपेदिरे पपात तच्चाशनिताडितं यथा ॥&lt;br&gt;&#xA;ततो नृपे तक्षकतेजसा हते प्रयुज्य सर्वाः परलोकसत्क्रियाः ।&lt;br&gt;&#xA;शुचिर्द्विजो राजपुरोहितस्तदा तथैव ते तस्य नृपस्य मन्त्रिणः ॥&lt;br&gt;&#xA;नृपं शिशुं तस्य नृपस्य चक्रिरे समेन्त्रिणस्तत्पुरवासिनो जनाः ।&lt;br&gt;&#xA;नृपं यमाहुस्तममित्रतापनं कुरुप्रवीरं जनमेजयं तदा ॥&lt;br&gt;&#xA;स बाल एवार्यमतिर्नृपोत्तमः सहैव तैर्मन्त्रिपुरोहितैस्तदा ।&lt;br&gt;&#xA;शशास राज्यं कुरुपुङ्गवाग्रजो यथाऽस्य वीरः प्रपितामहस्तथा ॥&lt;br&gt;&#xA;ततस्तु राजानममित्रतापनं समीक्ष्य ते तस्य नृपस्य मन्त्रिणः ।&lt;br&gt;&#xA;सुवर्णवर्माणमुपेत्य काशिपं वपुष्टमार्थं वरयांप्रचक्रमुः ॥&lt;br&gt;&#xA;ततस्स राजा प्रददौ वपुष्टमां कुरुप्रवीराय समीक्ष्य धर्मतः ।&lt;br&gt;&#xA;स चापि तां प्राप्य मुदा युतोऽभवन्न चान्यनारीषु मनो दधे क्वचित् ॥&lt;br&gt;&#xA;सरस्सु फुल्लेषु नगेषु चैव हि प्रसन्नचेता विजहार सप्रियः ।&lt;br&gt;&#xA;तथा स राजप्रवरो विजह्रिवान् यथोर्वशीं प्राप्य पुरा पुरूरवाः ॥&lt;br&gt;&#xA;वपुष्टमा चापि वरं पतिं तदा प्रतीतरूपं तमवाप्य भूमिपम् ।&lt;br&gt;&#xA;अनन्यभावा रमयाम्बभूव सा विहारकालेष्ववरोधसुन्दरी ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/037/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/037/</guid>
      <description>&lt;p&gt;सूतः-&lt;br&gt;&#xA;एतस्मिन्नेव काले तु जरत्कारुर्महातपाः।&lt;br&gt;&#xA;चचार पृथिवीं कृत्स्नां यत्रसायंगृहो मुनिः॥&lt;br&gt;&#xA;चरन्दीक्षां महातेजा दुश्चरामकृतात्मभिः।&lt;br&gt;&#xA;तीर्थेष्वायतनं कुर्वन् पुण्येषु विचचार ह॥&lt;br&gt;&#xA;वायुभक्षो निराहारः शुष्यन्नहरहर्मुनिः।&lt;br&gt;&#xA;स ददर्श पितॄन्गर्ते लम्बमानानधोमुखान्॥&lt;br&gt;&#xA;एकतन्त्ववशिष्टान्वै वीरणस्तम्बमाश्रितान्।&lt;br&gt;&#xA;तं च तन्तुं  शनैराखुम् आददानं बिलाश्रयम्॥&lt;br&gt;&#xA;निराहारकृशाञ्जीर्णान् गर्ते स्वत्राणमिच्छतः।&lt;br&gt;&#xA;उपसृत्य स तान्दीनान् दीनरूपोऽभ्यभाषत॥&lt;br&gt;&#xA;जरत्कारुः-&lt;br&gt;&#xA;के भवन्तोऽवलम्बन्ते वीरणस्तम्बमाश्रिताः।&lt;br&gt;&#xA;दुर्बलं खादितं मूले आखुना बिलवासिना॥&lt;br&gt;&#xA;वीरणस्तम्बके मूलं यदप्येकमिह स्थितम्।&lt;br&gt;&#xA;तदप्ययं शनैराखुर् आदत्ते दशनैः शितैः॥&lt;br&gt;&#xA;छेद्यतेऽल्पावशिष्टत्वाद् एतदप्यचिरादिव।&lt;br&gt;&#xA;तत्रस्थाः पतिता रौद्रे गर्तेह्यस्मिन्नधोमुखाः॥&lt;br&gt;&#xA;तस्मान्मे दुःखमुत्पन्नं दृष्ट्वा युष्मानधोमुखान्।&lt;br&gt;&#xA;कृच्छ्रामापदमापन्नान् प्रियं किं करवाणि वः॥&lt;br&gt;&#xA;तपसोऽस्य चतुर्थेन तृतीयेन च वा पुनः।&lt;br&gt;&#xA;अर्धेन वापि सन्तर्तुम् आपदं ब्रूत मा चिरम्॥&lt;br&gt;&#xA;अथवा तु समग्रेण तरन्तु तपसा मम।&lt;br&gt;&#xA;भवन्तः सर्व एतस्मात् काममेवं विधीयताम्॥&lt;br&gt;&#xA;पितरः-&lt;br&gt;&#xA;कुतो भवान्ब्रह्मचारी यो नस्त्रातुमिहेच्छति।&lt;br&gt;&#xA;न तु विप्राग्र्य तपसा शक्यमेतद्व्यपोहितुम्॥&lt;br&gt;&#xA;अस्ति नस्तात तपसः फलं प्रवदतां वर।&lt;br&gt;&#xA;सन्तानप्रक्षयाद्ब्रह्मन् पताम निरयेऽशुचौ॥&lt;br&gt;&#xA;लम्बतामिह नस्तात न ज्ञानं प्रतिभाति वै।&lt;br&gt;&#xA;येन त्वामाभिजानीमो लोके विख्यातपौरुषम् ॥&lt;br&gt;&#xA;ऋद्धो भवान् महायोगी यो नः शोच्यान् सुदुःखितान्।&lt;br&gt;&#xA;शोचस्युपेत्य कारुण्याच् छृणु ये वै वयं द्विज॥&lt;br&gt;&#xA;यायावरा नाम वयम ऋषयः संशितव्रताः ।&lt;br&gt;&#xA;लोकात् पुण्यादितो भ्रष्टाः सन्तानप्रक्षयान्विताः॥&lt;br&gt;&#xA;प्रणष्टं नस्तपः पुण्यं न हि नस्तन्तुरस्ति वै।&lt;br&gt;&#xA;अस्ति त्वेकोऽद्य नस्तन्तुः सोऽपि नास्ति यथा तथा॥&lt;br&gt;&#xA;मन्दभाग्योऽल्पभाग्यानां बन्धुस्स किल नः कुले।&lt;br&gt;&#xA;जरत्कारुरिति ख्यातो वेदवेदाङ्गपारगः॥&lt;br&gt;&#xA;नियतात्मा महात्मा च सुव्रतः सुमहातपाः।&lt;br&gt;&#xA;तेन स्म तपसो लोभात् कृच्छ्रमापादिता वयम्॥&lt;br&gt;&#xA;न तस्य भार्या पुत्रो वा बान्धवो वाऽपि कश्चन ।&lt;br&gt;&#xA;तस्माल्लम्बामहे गर्ते नष्टसञ्ज्ञा ह्यनाथवत्॥&lt;br&gt;&#xA;स वक्तव्यस्त्वया दृष्ट्वा ह्यस्माकं नाथवत्तया।&lt;br&gt;&#xA;पितरस्तेऽवलम्बन्ते गर्ते दीना अधोमुखाः॥&lt;br&gt;&#xA;साधु दारान् कुरुष्वेति प्रजायस्वेति चाभि भोः।&lt;br&gt;&#xA;कुलतन्तुर् हि नश्शिष्टः स एवैकस्तपोधन ॥&lt;br&gt;&#xA;यं तु पश्यसि नो ब्रह्मन् वीरणस्तम्बमाश्रतान् ।&lt;br&gt;&#xA;एषोऽस्माकं कुलस्तम्ब आस्ते स्वकुलवर्धनः॥&lt;br&gt;&#xA;यानि पश्यसि चैवं त्वं मूलानीमानि वीरुधः।&lt;br&gt;&#xA;एते नस्तन्तवस्तात कालेन परिभक्षिताः॥&lt;br&gt;&#xA;यत्त्वेकं पश्यसि ब्रह्मन् मूलमस्या न भक्षितम्।&lt;br&gt;&#xA;अत्र लम्बामहे सर्वे सोऽप्येकस्तम्ब आश्रितः॥&lt;br&gt;&#xA;यमाखुं पश्यसि ब्रह्मन् काल एष महाबलः॥&lt;br&gt;&#xA;स तन्तुमेकं दिवसैर् दशनैः क्षयते नुदन्।&lt;br&gt;&#xA;जरत्कारुं तपोलुब्धं मन्दात्मानमचेतसम्॥&lt;br&gt;&#xA;न हि नस्तत्तपस्तस्य तारयिष्यति सत्तम॥&lt;br&gt;&#xA;छिन्नमूलान् परिभ्रष्टान् कालोपहतचेतसः ।&lt;br&gt;&#xA;अप्रविष्टान् प्रपश्यास्मान् यथा दुष्कृतकारिणः॥&lt;br&gt;&#xA;अस्मासु पतितेष्वत्र सह पूर्वैः सहान्वयैः ।&lt;br&gt;&#xA;छिन्नः कालेन सोऽप्यत्र गन्ता वै नरकं ततः॥&lt;br&gt;&#xA;तपो वाऽप्यथ वा यज्ञो यच्चान्यत्पावनं महत्।&lt;br&gt;&#xA;तत्सर्वं न समं तात सन्तत्यैतत्सतां मतम्॥&lt;br&gt;&#xA;स तात दृष्ट्वा ब्रूयास्त्वं जरत्कारुं तपस्विनम्।&lt;br&gt;&#xA;यथा दृष्टमिदं चाद्य त्वयाऽऽख्येयमशेषतः ॥&lt;br&gt;&#xA;यथा दारान्प्रकुर्यात्स पुत्रांश्चोत्पादयेद्यथा ।&lt;br&gt;&#xA;तथा ब्रह्मंस्त्वया वाच्यः सोऽस्माकं नाथवत्तया॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/038/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/038/</guid>
      <description>&lt;p&gt;सूतः-&lt;br&gt;&#xA;एतच्छ्रुत्वा जरत्कारुर् भृशं शोकपरायणः।&lt;br&gt;&#xA;उवाच स्वान्पितॄन् मुख्यान् बाष्पगद्गदया गिरा॥&lt;br&gt;&#xA;जरत्कारुः-&lt;br&gt;&#xA;अहमेव जरत्कारुः किल्बिषी भवतां सुतः।&lt;br&gt;&#xA;तं दण्डं धारयत मे दुष्कृतेरकृतात्मनः॥&lt;br&gt;&#xA;पितरः-&lt;br&gt;&#xA;पुत्र दिष्ट्याऽसि सम्प्राप्त इमं देशं यदृच्छया।&lt;br&gt;&#xA;किमर्थं च त्वया ब्रह्मन् न कृतो दारसङ्ग्रहः॥&lt;br&gt;&#xA;जरत्कारुः-&lt;br&gt;&#xA;ममायं पितरो नित्यं हृदि सम्परिवर्तते।&lt;br&gt;&#xA;ऊर्ध्वरेताः शरीरं वै प्रापयेयममुत्र च॥&lt;br&gt;&#xA;एवं दृष्ट्वा तु भवतः शकुन्तानिव लम्बतः।&lt;br&gt;&#xA;मया निवर्तिता बुद्धिर् ब्रह्मचर्यात्पितामहाः॥&lt;br&gt;&#xA;करिष्ये वः प्रियं कामं निवेक्ष्ये नात्र संशयः ।&lt;br&gt;&#xA;सनामां यद्यहं कन्याम् उपलप्स्ये कदाचन॥&lt;br&gt;&#xA;भविष्यति च या काचिद् भैक्ष्यवत्स्वयमुद्यता।&lt;br&gt;&#xA;प्रतिग्रहीता तामस्मि न हरेयं च तामहम् ॥&lt;br&gt;&#xA;एवंविधमहं कुर्यां निवेशं प्राप्नुयां यदि।&lt;br&gt;&#xA;अन्यथा न करिष्ये तत् सत्यमेतत्पितामहाः॥&lt;br&gt;&#xA;सूतः-&lt;br&gt;&#xA;एवमुक्त्वा तु स पितॄंश् चचार पृथिवीं मुनिः।&lt;br&gt;&#xA;न च स्म लभते भार्यां वृद्धोऽयमिति शौनक॥&lt;br&gt;&#xA;यदा निर्वेदमापन्नः पितृभिश्च प्रचोदितः ।&lt;br&gt;&#xA;तदाऽरण्यं स गत्वोच्चैश् चुक्रोश भृशदुःखितः॥&lt;br&gt;&#xA;यानि भूतानि सन्तीह जङ्गमस्थावराणि च।&lt;br&gt;&#xA;अन्तर्हितानि वा यानि तानि शृण्वन्तु मे वचः॥&lt;br&gt;&#xA;उग्रे तपसि वर्तन्तं पितरश्चोदयन्ति माम्।&lt;br&gt;&#xA;निविशस्वेति दुःखार्तास् तेषां प्रियचिकीर्षया॥&lt;br&gt;&#xA;निवेशार्थ्यखिलां भूमिं कन्याभैक्ष्यं चराम्यहम्।&lt;br&gt;&#xA;दरिद्रो दुःखशीलश्च पितृभिः सन्नियोजितः॥&lt;br&gt;&#xA;यस्य कन्याऽस्ति भूतस्य गुणैः सम्यक् प्रकीर्तिताः।&lt;br&gt;&#xA;प्रयच्छतु स मे कन्यां चरतः सर्वतोदिशम्॥&lt;br&gt;&#xA;मम कन्या सनामा या भैक्ष्यवच्चोद्यता भवेत्।&lt;br&gt;&#xA;हरेयं चैव यां नाहं तां मे कन्यां प्रयच्छत॥&lt;br&gt;&#xA;ततस्ते पन्नगा ये वै जरत्कारौ समाहिताः।&lt;br&gt;&#xA;तामादाय प्रवृत्तिं ते वासुकेः प्रत्यवेदयन्॥&lt;br&gt;&#xA;तेषां श्रुत्वाऽथ नागेन्द्रस् तां कन्यां समलङ्कृताम्।&lt;br&gt;&#xA;प्रगृह्यारण्यमगमत् समीपं तस्य पन्नगः॥&lt;br&gt;&#xA;स तत्र भैक्ष्यवत्कन्यां प्रादात्तस्मै महात्मने।&lt;br&gt;&#xA;कालेन वासुकिर्ब्रह्मन् न स तां प्रत्यगृह्णत॥&lt;br&gt;&#xA;असनामेति वै कृत्वा भरणे चाविचारिते।&lt;br&gt;&#xA;मोक्षभावे स्थितश्चापि मन्दीभूतः परिग्रहे॥&lt;br&gt;&#xA;ततो नाम स कन्यायाः पप्रच्छ भृगुनन्दन।&lt;br&gt;&#xA;वासुकिं हरणं चास्या न कुर्यामित्युवाच ह॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/039/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/039/</guid>
      <description>&lt;p&gt;सूतः-&lt;br&gt;&#xA;वासुकिस्त्वब्रवीद्वाक्यं जरत्कारुमृषिं तदा।&lt;br&gt;&#xA;सनामा तव कन्येयं स्वसा मे तपसान्विता॥&lt;br&gt;&#xA;हरिष्यामि च ते भार्यां प्रतीच्छेमां द्विजोत्तम।&lt;br&gt;&#xA;रक्षणं च करिष्येऽस्याः सर्वशक्त्या तपोधन।&lt;br&gt;&#xA;त्वदर्थं रक्षिता चैषा मया मुनिवरप्रभो॥&lt;br&gt;&#xA;ऋषिः-&lt;br&gt;&#xA;न भरिष्येऽहमेतां वै एष मे समयः कृतः।&lt;br&gt;&#xA;अप्रियं मा करिष्यच्च कृते चैनां त्यजाम्यहम्॥&lt;br&gt;&#xA;सूतः-&lt;br&gt;&#xA;प्रतिश्रुते तु नागेन भरिष्ये भगिनीमिति।&lt;br&gt;&#xA;जरत्कारुस्तदा वेश्म भुजगस्य जगाम ह॥&lt;br&gt;&#xA;तत्र मन्त्रविदां श्रेष्ठस् तपोवृद्धो महामतिः।&lt;br&gt;&#xA;जग्राह पाणिं धर्मात्मा विधिमन्त्रपुरस्कृतम्॥&lt;br&gt;&#xA;ततो वासगृहे शुभ्रे पन्नगेन्द्रस्य धीमतः।&lt;br&gt;&#xA;जगाम भार्यामादाय स्तूयमानो मनीषिभिः॥&lt;br&gt;&#xA;शयनं तत्र वैक्लृप्तं परार्थ्यास्तरणावृतम्।&lt;br&gt;&#xA;स तत्र भार्यासहियो जरत्कारुरुवास ह।&lt;br&gt;&#xA;स तत्र समयं चक्रे भार्यया सह सत्तमः॥&lt;br&gt;&#xA;जरत्कारुः-&lt;br&gt;&#xA;विप्रियं मे न कर्तव्यं न च वाच्यं कदाचन।&lt;br&gt;&#xA;त्यजेयमप्रिये हि त्वां कृते वासं च ते गृहे॥&lt;br&gt;&#xA;एतद्गृहाण वचनं मया यत्समुदीरितम्॥&lt;br&gt;&#xA;सूतः-&lt;br&gt;&#xA;ततः परमसंविग्ना स्वसा नागपतेस्तु सा ।&lt;br&gt;&#xA;अतिदुःखान्विता वाचं तमुवाचैवमस्त्विति॥&lt;br&gt;&#xA;तथैव साच भर्तारं दुःखशीलमुपचारत्।&lt;br&gt;&#xA;उपायैश्श्वेतकाकीयैः प्रियकामा यशस्विनी॥&lt;br&gt;&#xA;ऋतुकाले ततस्स्नाता कदाचिद्वासुकेस्स्वसा।&lt;br&gt;&#xA;भर्तारं तु यथान्यायम् उपतस्थे महामुनिम्॥&lt;br&gt;&#xA;तत्र तस्यां समभवद् गर्भो ज्वलनसन्निभः।&lt;br&gt;&#xA;अतीव तपसा युक्तो वैश्वानरसमद्युतिः॥&lt;br&gt;&#xA;शुक्लपक्षे यथा सोमो व्यवर्धत तथैव सः।&lt;br&gt;&#xA;ततः कतिपयाहस्तु जरत्कारुर्महातपाः॥&lt;br&gt;&#xA;उत्सङ्गेऽस्याश्शिरः कृत्वा सुष्वाप परिखिन्नवत्।&lt;br&gt;&#xA;तस्मिंश्च सुप्ते विप्रेन्द्रे सविताऽस्तमियाद्गिरिम्॥&lt;br&gt;&#xA;अह्नः परिक्षये ब्रह्मंस् ततः साऽचिन्तयत्तदा।&lt;br&gt;&#xA;वासुकेर्भगिनी भीता धर्मलोपान्मनस्विनी॥&lt;br&gt;&#xA;किं नु मे सुकृतं भूयाद् भर्तुरुत्थापनेन वा।&lt;br&gt;&#xA;दुःखशीलो हि धर्मात्मा कथं नास्यापराध्नुयाम्॥&lt;br&gt;&#xA;कोपो वा धर्मशीलस्य धर्मलोपोऽथवा पुनः।&lt;br&gt;&#xA;धर्मलोपो गरीयान्वै स्यादित्यत्राकरोन्मनः॥&lt;br&gt;&#xA;उत्थापयिष्ये यद्येनं ध्रुवं कोपं भविष्यति।&lt;br&gt;&#xA;धर्मलोपो भवेदस्य सन्ध्यातिक्रमणे ध्रुवम्॥&lt;br&gt;&#xA;इति निश्चित्य मनसा जरत्कारुर्भुजङ्गमा।&lt;br&gt;&#xA;तमृषिं दीप्ततपसं शयानमनलोपमम्॥&lt;br&gt;&#xA;उवाचेदं वचश्श्लक्ष्णं ततो मधुरभाषिणी।&lt;br&gt;&#xA;उत्तिष्ठ त्वं महाभाग सूर्योऽस्तमुपगच्छति॥&lt;br&gt;&#xA;सन्ध्यामुपास्स्व भगवन् अपस्स्पृष्ट्वा महाव्रतः।&lt;br&gt;&#xA;प्रादुष्कृताग्निहोत्रोऽयं मुहूर्तो रम्यदारुणः ।&lt;br&gt;&#xA;सन्ध्या प्रवर्तते चेयं पश्चिमस्यां दिशि प्रभो॥&lt;br&gt;&#xA;एवमुक्तस्स भगवाञ् जरत्कारुर्महातपाः।&lt;br&gt;&#xA;भार्यां प्रस्फुरमाणोष्ठ इदं वचनमब्रवीत्॥&lt;br&gt;&#xA;जरत्कारुः-&lt;br&gt;&#xA;अवमानः प्रयुक्तोऽयं त्वया मम भुजङ्गमे।&lt;br&gt;&#xA;समीपे ते न वत्स्यामि गमिष्यामि यथागतम्॥&lt;br&gt;&#xA;न हि तेजोऽस्ति वामोरु मयि सुप्ते विभावसोः।&lt;br&gt;&#xA;अस्तं गन्तुं यथाकालम् इति मे हृदि वर्तते॥&lt;br&gt;&#xA;न चाप्यवमतस्येह वस्तुं रोचेत कस्य चित्।&lt;br&gt;&#xA;किं पुनर्धर्मशीलस्य मम वा मद्विधस्य वा॥&lt;br&gt;&#xA;सूतः-&lt;br&gt;&#xA;एवमुक्ता जरत्कारुर् भर्त्रा हृदयकम्पनम्।&lt;br&gt;&#xA;अब्रवीद्भगिनी तत्र वासुकेस्तु निवेशने॥&lt;br&gt;&#xA;जरत्कारुः-&lt;br&gt;&#xA;नावमानात्कृतवती तवाहं वितिबोधनम्।&lt;br&gt;&#xA;धर्मलोपो न ते विप्र स्यादित्येवं कृतं मया॥&lt;br&gt;&#xA;सूतः-&lt;br&gt;&#xA;उवाच भार्यामित्युक्तो जरत्कारुर्महातपाः ।&lt;br&gt;&#xA;ऋषिः कोपसमाविष्टस् त्यक्तुकामो भुजङ्गमाम्॥&lt;br&gt;&#xA;जरत्कारुः-&lt;br&gt;&#xA;न मे वागनृतं प्राह गमिष्येऽहं भुजङ्गमे॥&lt;br&gt;&#xA;समयो ह्येष मे पूर्वं त्वया सह मिथः कृतः।&lt;br&gt;&#xA;सुखमध्युषितं भद्रे ब्रूयास्त्वं भ्रातरं शुभे॥&lt;br&gt;&#xA;इतो मयि गते भीरु गतस्स भगवानिति।&lt;br&gt;&#xA;त्वं चापि मयि निष्क्रान्ते न शोकं कर्तुमर्हसि॥&lt;br&gt;&#xA;सूतः-&lt;br&gt;&#xA;इत्युक्ता साऽनवद्याङ्गी प्रत्युवाच मुनिं तदा।&lt;br&gt;&#xA;जरत्कारुं जरत्कारुश् चिन्ताशोकपरायणा॥&lt;br&gt;&#xA;बाष्पगद्गदया वाचा मुखेन परिशुष्यता।&lt;br&gt;&#xA;कृताञ्जलिर्वरारोहा पर्यश्रुनयना ततः।&lt;br&gt;&#xA;धैर्यमालम्ब्य वामोरूर् हृदयेन प्रवेपता॥&lt;br&gt;&#xA;जरत्कारुः-&lt;br&gt;&#xA;न मामर्हसि धर्मज्ञ परित्यक्तुमनागसीम्।&lt;br&gt;&#xA;धर्मे स्थितां स्थितो धर्मे सदा प्रियहिते रताम्॥&lt;br&gt;&#xA;प्रदाने कारणं यच्च मम तुभ्यं द्विजोत्तम।&lt;br&gt;&#xA;अपत्यार्थं तु मे भ्रात्रा ज्ञातीनां इतिकाम्यया ॥&lt;br&gt;&#xA;तदलब्धवतीं मन्दां किं मां वक्ष्यति वासुकिः॥&lt;br&gt;&#xA;मातृशापाभिभूतानां ज्ञातीनां मम सत्तम॥&lt;br&gt;&#xA;अपत्यमीप्सितं त्वत्तस् तच्च तावन्न दृश्यते।&lt;br&gt;&#xA;त्वत्तो ह्यपत्यलाभेन ज्ञातीनां मे शुभं भवेत्॥&lt;br&gt;&#xA;सम्प्रयोगो भवेन्नायं मम मोघस्त्वया द्विज।&lt;br&gt;&#xA;ज्ञातीनां सुखमिच्छन्ती भगवंस्त्वां प्रसादये॥&lt;br&gt;&#xA;इममव्यक्तरूपं मे गर्भमाधाय सत्तम।&lt;br&gt;&#xA;कथं त्यक्त्वा महाभाग गन्तुमिच्छस्यनागसीम्॥&lt;br&gt;&#xA;सूतः-&lt;br&gt;&#xA;एवमुक्तस्तु स मुनिर् भार्यां वचनमब्रवीत्।&lt;br&gt;&#xA;यद्युक्तमनुरूपं च जरत्कारुं तपोधनः॥&lt;br&gt;&#xA;अस्त्येष गर्भः सुभगे तव वैश्वानरोपमः।&lt;br&gt;&#xA;ऋषिः परमधर्मात्मा वेदवेदाङ्गपारगः॥&lt;br&gt;&#xA;एवमुक्त्वा स धर्मात्मा जरत्कारुर्महामुनिः।&lt;br&gt;&#xA;उग्राय तपसे भूयो जगाम कृतनिश्चयः॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/040/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/040/</guid>
      <description>&lt;p&gt;सूतः-&lt;br&gt;&#xA;गतमात्रं तु भर्तारं जरत्कारुरवेदयत्।&lt;br&gt;&#xA;भ्रातुस्स्वरितमागत्य यथातथ्यं तपोधन॥&lt;br&gt;&#xA;ततस्स भुजगश्रेष्ठः श्रुत्वा सुमहदप्रियम्।&lt;br&gt;&#xA;उवाच भगिनीं दीनां तदा दीनतरस्स्वयम्॥&lt;br&gt;&#xA;वासुकिः-&lt;br&gt;&#xA;जानासि भद्रे यत्कार्यं प्रदाने कारणं च यत्।&lt;br&gt;&#xA;पन्नगानां हितार्थाय पुत्रस्स्यात्ते ततो यदि॥&lt;br&gt;&#xA;स सर्पसत्रात्किल नो मोक्षयिष्यति वीर्यवान्।&lt;br&gt;&#xA;एवं पितामहः पूर्वम् उक्तवान्मां सुरैस्सह॥&lt;br&gt;&#xA;अप्यस्ति गर्भस्सुभगे तस्मात्ते मुनिसत्तमात्।&lt;br&gt;&#xA;न चेच्छाम्यफलं तस्य दारकर्म मनीषिणः॥&lt;br&gt;&#xA;कामं च मम न न्याय्यं प्रष्टुं त्वां कार्यमीदृशम्।&lt;br&gt;&#xA;किंतु कार्यगरीयस्त्वात् तस्मादहमचूचुदम्॥&lt;br&gt;&#xA;दुर्वारतां विदित्वा च भर्तुस्ते नियतात्मनः।&lt;br&gt;&#xA;नैनमन्वागमिष्यामि कदाचिद्धि शपेत्स माम्॥&lt;br&gt;&#xA;आचक्ष्व भद्रे सर्वं त्वं भर्तुश्चैव विचेष्टितम्।&lt;br&gt;&#xA;शल्यमुद्धर मे घोरम् इदं हृदि चिरस्थितम्॥&lt;br&gt;&#xA;सूतः-&lt;br&gt;&#xA;जरत्कारुस्ततो वाक्यम् इत्युक्ता प्रत्यभाषत।&lt;br&gt;&#xA;आश्वासयन्ती सन्तप्तं वासुकिं पन्नगेश्वरम्॥&lt;br&gt;&#xA;जरत्कारुः-&lt;br&gt;&#xA;पृष्टो मयाऽपत्यहेतोः स महात्मा महातपाः।&lt;br&gt;&#xA;अस्तीत्युदरमुद्दिश्य ममेदं गतवांश्च सः॥&lt;br&gt;&#xA;स्वैरेष्वपि न तेनाहं स्मरामि वितथं क्वचित्।&lt;br&gt;&#xA;उक्तपूर्वं कुतो वाक्यं साम्पराये स वक्ष्यति॥&lt;br&gt;&#xA;न सन्तापस्त्वया कार्यः कामं प्रति भुजङ्गमे।&lt;br&gt;&#xA;उत्पत्स्यति हि ते पुत्रो ज्वलनार्कसमद्युतिः॥&lt;br&gt;&#xA;इत्युक्त्वा स हि मां भ्रातर् गतो भर्ता तपोवनम्।&lt;br&gt;&#xA;तस्माद्व्येतु परं दुःखं तवेदं मनसि स्थितम्॥&lt;br&gt;&#xA;सूतः-&lt;br&gt;&#xA;एतच्छ्रुत्वा स नागेन्द्रो वासुकिः परया मुदा।&lt;br&gt;&#xA;एवमस्त्विति तद्वाक्यं भगिन्याः प्रत्यगृह्णत॥&lt;br&gt;&#xA;सान्त्वमानार्थदानैश्च पूजया चारुरूपया।&lt;br&gt;&#xA;सोदर्यां पूजयामास स्वसारं पन्नगोत्तमः॥&lt;br&gt;&#xA;ततस्स ववृधे गर्भो महातेजा रविप्रभः।&lt;br&gt;&#xA;यथा सोमो द्विजश्रेष्ठ शुक्लपक्षोदितो दिवि॥&lt;br&gt;&#xA;यथाकालं तथा ब्रह्मन् प्रजज्ञे भुजगस्वसा।&lt;br&gt;&#xA;कुमारं देवगर्भाभं पितृमातृभयापहम्॥&lt;br&gt;&#xA;ववृधे स च तत्रैव नागराजनिवेशने।&lt;br&gt;&#xA;वेदांश्चाधिजगे साङ्गान् भार्गवच्यवनात्मजात्॥&lt;br&gt;&#xA;चीरितव्रतो बाल एव बुद्धिसत्त्वगुणान्वितः।&lt;br&gt;&#xA;नाम चास्याभवत्ख्यातं लोकेष्वस्तीक इत्युत॥&lt;br&gt;&#xA;अस्तीत्युक्त्वा गतो यस्मात् पिता गर्भस्थमेव तम्।&lt;br&gt;&#xA;एवं तस्मादिदं तस्य नामास्तीकेति विश्रुतम्॥&lt;br&gt;&#xA;स बाल एव तत्रस्थश् चरन्नमितबुद्धिमान्।&lt;br&gt;&#xA;गृहे पन्नगराजस्य प्रयत्नात्पर्यरक्ष्यत॥&lt;br&gt;&#xA;भगवानिव देवेशः शूलपाणिः पिनाकधृक्।&lt;br&gt;&#xA;विवर्धमानः सर्वांस्तान् पन्नगानप्यहर्षयत्॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/041/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/041/</guid>
      <description>&lt;p&gt;शौनकः-&lt;br&gt;&#xA;यदपृच्छत्ततो राजा मन्त्रिणो जनमेजयः।&lt;br&gt;&#xA;पितुस्स्वर्गगतिं तन्मे विस्तरेण पुनर्वद॥&lt;br&gt;&#xA;सूतः-&lt;br&gt;&#xA;शृणु ब्रह्मन्यथापृष्टा मन्त्रिणो नृपतेस्तदा।&lt;br&gt;&#xA;आख्यातवन्तस्ते सर्वे निधनं तत्परिक्षितः॥&lt;br&gt;&#xA;जनमेजयः-&lt;br&gt;&#xA;जानन्ति तु भवन्तस्तद् यथावृत्तं पितुर्मम।&lt;br&gt;&#xA;आसीद्यथा स निधनं गतः काले महायशाः॥&lt;br&gt;&#xA;श्रुत्वा भवत्सकाशात्तु पितुर्वृत्तमशेषतः।&lt;br&gt;&#xA;कल्याणं प्रतिपत्स्यामि विपरीतं न जातु चित्॥&lt;br&gt;&#xA;सूतः-&lt;br&gt;&#xA;मन्त्रिणोऽथाब्रुवन्वाक्यं पृष्टास्तेन महात्मना।&lt;br&gt;&#xA;सर्वधर्मविदः प्राज्ञा राजानं जनमेजयम्॥&lt;br&gt;&#xA;मन्त्रिणः-&lt;br&gt;&#xA;धर्मज्ञश्च प्रजापालो महात्मा च पिता तव।&lt;br&gt;&#xA;आसीदिह यथावृत्तः स महात्मा शृणुष्व तत्॥&lt;br&gt;&#xA;चातुर्वर्ण्यं स्वधर्मस्थं स कृत्वा पर्यरक्षत।&lt;br&gt;&#xA;धर्मतो धर्मविद्राजा धर्मो विग्रहवानिव॥&lt;br&gt;&#xA;अरक्षत्पृथिवीं देवीं श्रीमानतुलविक्रमः।&lt;br&gt;&#xA;द्वेष्टारस्तस्य नैवासन् स च न द्वेष्टि कञ्चन॥&lt;br&gt;&#xA;समस्सर्वेषु भूतेषु प्रजापतिरिवाभवत्।&lt;br&gt;&#xA;ब्राह्मणाः क्षत्रिया वैश्याः शूद्राश्चैव स्वकर्मसु॥&lt;br&gt;&#xA;स्थितास्सुमनसो राजंस् तेन राज्ञा स्वधिष्ठिताः।&lt;br&gt;&#xA;विधवानाथकृपणान् विकलांश्च बभार सः॥&lt;br&gt;&#xA;सुदर्शः सर्वभूतानाम् आसीत्सोम इवापरः।&lt;br&gt;&#xA;तुष्टपुष्टजनश्श्रीमान् सत्यवाग्दृढविक्रमः॥&lt;br&gt;&#xA;धनुर्वेदे च शिष्योऽभून् नृपश्शारद्वतस्य सः।&lt;br&gt;&#xA;जितेन्द्रियश्चात्मवांश्च मेधावी वृद्धसेविता॥&lt;br&gt;&#xA;षड्वर्गजिन्महाबुद्धिर् नीतिकर्मविदुत्तमः ।&lt;br&gt;&#xA;गोविन्दस्य प्रियश्चासीत् पिता ते जनमेजय ।&lt;br&gt;&#xA;लोकस्य चैव सर्वस्य प्रिय आसीन्महायशाः॥&lt;br&gt;&#xA;परिक्षीणेषु कुरुषु उत्तरायामजायत।&lt;br&gt;&#xA;परिक्षिदभवत्तेन सौभद्रस्यात्मजो बली॥&lt;br&gt;&#xA;राजा धर्मार्थकुशलो युक्तस्सर्वगुणैनृपः।&lt;br&gt;&#xA;प्रजा इमास्तव पिता षष्टिवर्षाण्यपालयत्॥&lt;br&gt;&#xA;ततो दिष्टान्तमापन्नः सर्वेणानतिवर्तिनम्॥&lt;br&gt;&#xA;ततस्त्वं पुरुषश्रेष्ठ धर्मेण प्रतिपेदिवान्।&lt;br&gt;&#xA;इदं वर्षसहस्राय राज्यं कलियुगे गतम्।&lt;br&gt;&#xA;बाल एवाभिजातोऽसि सर्वभूतानुकम्पनः॥&lt;br&gt;&#xA;जनमेजयः-&lt;br&gt;&#xA;नास्मिन्कुले जातु बभूव राजा यो न प्रजानां प्रियकृत्प्रियश्च।&lt;br&gt;&#xA;विशेषतः प्रेक्ष्य महीपतीनां वृत्तं महवृत्तपरायणानाम्॥&lt;br&gt;&#xA;कथं निधनमापन्नः पिता मम तथाविधः।&lt;br&gt;&#xA;आचक्षध्वं यथावन्मे श्रोतुमिच्छामि तत्त्वतः॥&lt;br&gt;&#xA;सूतः-&lt;br&gt;&#xA;एवं सञ्चोदिता राज्ञा मन्त्रिणस्ते नराधिपम्।&lt;br&gt;&#xA;ऊचुस्सर्वे यथावृत्तं राज्ञः प्रियहिते रताः॥&lt;br&gt;&#xA;मन्त्रिणः-&lt;br&gt;&#xA;बभूव मृगयाशीलस्तव राजन्पिता सदा।&lt;br&gt;&#xA;यथा पाण्डुर्महाभागो र्धनुर्धरवरो युधि॥&lt;br&gt;&#xA;अस्मास्वासज्य सर्वाणि राजकार्याण्यशेषतः ।&lt;br&gt;&#xA;स कदाचिद्वनगतो मृगं विव्याथ पत्रिणा॥&lt;br&gt;&#xA;विद्ध्वा चान्वचरत्तूर्णं स मृगं गहने वने।&lt;br&gt;&#xA;पदातिर्बद्धनिस्त्रिंशः शरपाणिर्धनुर्धरः॥&lt;br&gt;&#xA;न चाससाद गहने मृगं नष्टं पिता तव ।&lt;br&gt;&#xA;परिश्रान्तो वयस्थश्च षष्टिवर्षो जरान्वितः॥&lt;br&gt;&#xA;क्षुधितस्स महारण्ये ददर्श मुनिमन्तिके॥&lt;br&gt;&#xA;स तं पप्रच्छ राजेन्द्रो मुनिं मौनव्रतान्वितम्।&lt;br&gt;&#xA;न च किञ्चिदुवाचेदं स मुनिः पृच्छितोऽपि सन्॥&lt;br&gt;&#xA;ततो राजा क्षुच्छ्रमार्तस् तं मुनिं स्थाणुवत्स्थितम्।&lt;br&gt;&#xA;मौनव्रतधरं शान्तं सद्यो मन्युवशं गतः॥&lt;br&gt;&#xA;न बुबोध हितं राजा मौनव्रतधरं मुनिम्।&lt;br&gt;&#xA;स तं मन्युसमाविष्टो धर्षयामास ते पिता॥&lt;br&gt;&#xA;मृतं सर्पं धनुष्कोट्या समुत्क्षिप्य धरातलात्।&lt;br&gt;&#xA;तस्य शुद्धात्मनः प्रादात् स्कन्धे भारतसत्तम॥&lt;br&gt;&#xA;तं नोवाच स मेधावी राजानं साध्वसाधु वा।&lt;br&gt;&#xA;तस्थौ तथैव नाक्रुध्यत् सर्पं स्कन्धेन धारयन्॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/042/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/042/</guid>
      <description>&lt;p&gt;मन्त्रिण-&lt;br&gt;&#xA;ततस्स राजा राजेन्द्र स्कन्धे तस्य भुजङ्गमम्।&lt;br&gt;&#xA;मुनेः क्षुत्क्षाम आसज्य स्वपुरं पुनराययौ॥&lt;br&gt;&#xA;ऋषेस्तस्य तु पुत्रोऽभूद् भुवि जातो महायशाः।&lt;br&gt;&#xA;शृङ्गी नाम महातेजास् तिग्मवीर्योऽतिकोपनः॥&lt;br&gt;&#xA;ब्रह्माणं सोऽपयुपागम्य मुनिः पूजां चकार ह।&lt;br&gt;&#xA;सोऽनुज्ञाय गतस्तस्य शृङ्गी शुश्राव तं तदा॥&lt;br&gt;&#xA;सख्युस्सकाशात्पितरं पित्रा ते धर्षितं तदा।&lt;br&gt;&#xA;मृतं सर्पं तथासक्तं पित्रा ते जनमेजय॥&lt;br&gt;&#xA;वहन्तं कुरुशार्दूल स्कन्धेनानपकारिणम्।&lt;br&gt;&#xA;तपस्विनं महात्मानं तं मुनिप्रवरं नृप॥&lt;br&gt;&#xA;जितेन्द्रियं विशुद्धं च स्थितं कर्मण्यथाद्भुते ।&lt;br&gt;&#xA;तपसा द्योतितात्मानं स्वेष्वङ्गेषु यतं तदा॥&lt;br&gt;&#xA;शुभाचारं शुभकथं सुस्थिरं तमलोलुपम्।&lt;br&gt;&#xA;अक्षुद्रमनसूयं च वृद्धं मौनव्रते स्थितम्।&lt;br&gt;&#xA;शरण्यं सर्वभूतानां पित्रा विप्रकृतं तव॥&lt;br&gt;&#xA;शशापाथ स तच्छ्रुत्वा पितरं ते रुषान्वितः।&lt;br&gt;&#xA;ऋषेः पुत्रो महातेजा बालोऽपि स्थविरैर्वरः॥&lt;br&gt;&#xA;स क्षिप्रमुदकं स्पृष्ट्वा रोषादिदमुवाच ह।&lt;br&gt;&#xA;पितरं तेऽभिसन्धाय तेजसा प्रज्वलन्निव॥&lt;br&gt;&#xA;अनागसि गुरौ यो मे मृतं सर्पमवासृजत्।&lt;br&gt;&#xA;तं नागस्तक्षकः क्रुद्धस् तेजसा सादयिष्यति॥&lt;br&gt;&#xA;सप्तरात्रादितः पापं पश्य मे तपसो बलम्।&lt;br&gt;&#xA;इत्युक्त्वा प्रययौ तत्र पिता यत्राऽस्य सोऽभवत् ॥&lt;br&gt;&#xA;दृष्ट्वा च पितरं तस्मै शापं तं प्रत्यवेदयत्।&lt;br&gt;&#xA;स चापि मुनिशार्दूलः प्रेषयामास ते पितुः ॥&lt;br&gt;&#xA;शप्तोऽसि मम पुत्रेण यत्तो भव महीपते।&lt;br&gt;&#xA;तक्षकस्त्वां महाराज सप्तरात्रेण धक्ष्यति॥&lt;br&gt;&#xA;श्रुत्वा तु तद्वचो घोरं पिता ते जनमेजय।&lt;br&gt;&#xA;यत्तोऽभवत्परित्रस्तस् तक्षकात्पन्नगोत्तमात्॥&lt;br&gt;&#xA;ततस्तस्मिंस्तु दिवसे सप्तमे समुपस्थिते।&lt;br&gt;&#xA;राज्ञस्समीपं ब्रह्मर्षिः काश्यपो गन्तुमैच्छत ॥&lt;br&gt;&#xA;तं ददर्शाथ नागेन्द्रस् तक्षकः काश्यपं तदा।&lt;br&gt;&#xA;तमब्रवीत्पन्नगेन्द्रः काश्यपं त्वरितं व्रजन्।&lt;br&gt;&#xA;क्व भवांस्त्वरितो याति किं च कार्यं चिकीर्षति॥&lt;br&gt;&#xA;काश्यप-&lt;br&gt;&#xA;यत्र राजा कुरुश्रेष्ठः परिक्षिन्नाम वै द्विज।&lt;br&gt;&#xA;तक्षकेण भुजङ्गेन धक्ष्यते किल तत्र वै॥&lt;br&gt;&#xA;गच्छाम्यहं तं त्वरितः सद्यः कर्तुमपज्वरम्।&lt;br&gt;&#xA;मयाऽभिमन्त्रितं चापि न सर्पो धर्षयिष्यति॥&lt;br&gt;&#xA;तक्षकः-&lt;br&gt;&#xA;किमर्थं तं मया दष्टं सञ्जीवयितुमिच्छसि।&lt;br&gt;&#xA;ब्रूहि काममहं तत्ते दद्मि स्वं वेश्म गम्यताम्॥&lt;br&gt;&#xA;मन्त्रिणः-&lt;br&gt;&#xA;धनलिप्सुरहं तत्र यामीत्युक्तश्च तेन सः॥&lt;br&gt;&#xA;तमुवाच महात्मानं वारयन् श्लक्ष्णया गिरा ।&lt;br&gt;&#xA;यावद्धनं प्रार्थयसे राज्ञस्तस्मात्ततोऽधिकम्॥&lt;br&gt;&#xA;गृहाण मत्त एव त्वं सन्निवर्तस्व चानघ॥&lt;br&gt;&#xA;स एवमुक्तो नागेन काश्यपो द्विपदां वरः।&lt;br&gt;&#xA;लब्ध्वा वित्तं निववृते तक्षकात्पन्नगोत्तमात्॥&lt;br&gt;&#xA;तस्मिन्प्रतिगते विप्रे छद्मनोपेत्य तक्षकः॥&lt;br&gt;&#xA;तं नृपं नृपतिश्रेष्ठं पितरं धार्मिकं तव।&lt;br&gt;&#xA;प्रासादस्थं क्षणेनैव दग्धवान् विषवह्निना॥&lt;br&gt;&#xA;ततस्त्वं पुरुषव्याघ्र विजयायाभिषेचितः।&lt;br&gt;&#xA;एवं दृष्टं श्रुतं चापि यथावन्नृपसत्तम॥&lt;br&gt;&#xA;अस्माभिर्निखिलं वृत्तं कथितं तेऽतिदारुणम्॥&lt;br&gt;&#xA;श्रुत्वा चैवं नृपश्रेष्ठ पार्थिवस्य पराभवम्।&lt;br&gt;&#xA;अस्य चर्षेरुदङ्कस्य विधत्स्व यदनन्तरम्॥&lt;br&gt;&#xA;जनमेजय-&lt;br&gt;&#xA;एतत्तु श्रोतुमिच्छामि ह्यटव्यां निर्जने वने।&lt;br&gt;&#xA;संवादं पन्नगेन्द्रस्य काश्यपस्य च यत्तदा॥&lt;br&gt;&#xA;केन दृष्टं श्रुतं चापि भवतां श्रोत्रमागतम् ।&lt;br&gt;&#xA;श्रुत्वा चाथ विधास्यामि पन्नगान्तकरीं मतिम्॥&lt;br&gt;&#xA;मन्त्रिणः-&lt;br&gt;&#xA;शृणु राजन्यथाऽस्माकं येनैतत्कथितं पुरा।&lt;br&gt;&#xA;समागतं द्विजेन्द्रस्य पन्नगेन्द्रस्य चाध्वनि॥&lt;br&gt;&#xA;तस्मिन्वनेचरः कश्चिदिन्धनार्थाय पार्थिव।&lt;br&gt;&#xA;विचिन्वन्पूर्वमारूढः शुष्कशाखं वनस्पतिम्॥&lt;br&gt;&#xA;अबुध्यमानौ तत्रास्तां वृक्षस्थं पन्नगद्विजौ।&lt;br&gt;&#xA;स तु तेनैव वृक्षेण भस्मीभूतोऽभवत्तदा॥&lt;br&gt;&#xA;द्विजप्रभावाद्राजेन्द्र जीवितस्स वनस्पतिः।&lt;br&gt;&#xA;तेना गत्वा नरश्रेष्ठ नगरेऽस्मिन्निवेदितम्॥&lt;br&gt;&#xA;यथा वृत्तं तु तत्सर्वं तक्षकस्य द्विजस्य च।&lt;br&gt;&#xA;एतत्ते कथितं राजन् यथावृत्तं यथाश्रुतम्॥&lt;br&gt;&#xA;श्रुत्वा च कुरुशार्दूल प्रकुरुष्व यथेप्सितम्॥&lt;br&gt;&#xA;सूतः-&lt;br&gt;&#xA;मन्त्रिणां वचनं श्रुत्वा स राजा जनमेजयः।&lt;br&gt;&#xA;पर्यतप्यत दुःखार्तः प्रत्यपिङ्क्षत्करे करम्॥&lt;br&gt;&#xA;निश्श्वसन्नुष्णमसकृद् दीर्घं राजीवलोचनः।&lt;br&gt;&#xA;मुमोचाश्रूणि च तदा नेत्राभ्यां प्ररुदन्नृपः।&lt;br&gt;&#xA;उवाच च महीपालो दुःखशोकसमन्वितः॥&lt;br&gt;&#xA;श्रुत्वैतद्भवतां वाक्यं पितुर्मे स्वर्गतिं प्रति।&lt;br&gt;&#xA;निश्चितेयं मतिर्या वै तां निबोधत सत्तमाः ॥&lt;br&gt;&#xA;अनन्तरमहं मन्ये तक्षकाय दुरात्मने ।&lt;br&gt;&#xA;प्रतिकर्तव्यमित्येवं येन मे हिंसितः पिता॥&lt;br&gt;&#xA;ऋषेर्हि श्रृङ्गेर्वचनं कृत्वा दृष्ट्वा च पार्थिवम्।&lt;br&gt;&#xA;यदि गच्छेदसौ पापो ननु जीवेत्पिता मम॥&lt;br&gt;&#xA;परिहीयेत किं तस्य यदि जीवेत्स पार्थिवः।&lt;br&gt;&#xA;काश्यपस्य प्रयोगेण मन्त्रिणां सुनयेन च॥&lt;br&gt;&#xA;स च वारितवान्मोहात् काश्यपं द्विजसत्तमम्।&lt;br&gt;&#xA;स सञ्जीवयितुं प्राप्तो राजानमपराजितम्॥&lt;br&gt;&#xA;महानतिक्रमो ह्यस्य तक्षकस्य दुरात्मनः।&lt;br&gt;&#xA;काश्यपस्याददाद्द्रव्यं न नृपं जीवयेदिति॥&lt;br&gt;&#xA;उदङ्कस्य प्रियं कुर्वन् आत्मनश्च महत्प्रियम्।&lt;br&gt;&#xA;भवतां चैव सर्वेषां यस्याम्यपचितिं पितुः॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/043/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/043/</guid>
      <description>&lt;p&gt;सूतः-&lt;br&gt;&#xA;एवमुक्त्वा ततश्श्रीमान् मन्त्रिभिश्चानुमोदितः।&lt;br&gt;&#xA;आरुरोह प्रतिज्ञां वै सर्पसत्राय पार्थिवः॥&lt;br&gt;&#xA;ब्रह्मन् भरतशार्दूलो राजा पारीक्षितस्तदा।&lt;br&gt;&#xA;पुरोहितमथाहूय ऋत्विजो वसुधाधिपः।&lt;br&gt;&#xA;अब्रवीद्वाक्यसम्पन्नः सम्पन्नार्थरं वचः॥&lt;br&gt;&#xA;जनमेजय-&lt;br&gt;&#xA;यो मे हिंसितवांस्तातं तक्षकस्स दुरात्मवान्।&lt;br&gt;&#xA;प्रतिकुर्यां यथा तस्य तद्भवन्तो ब्रुवन्तु मे॥&lt;br&gt;&#xA;अपि तत्कर्म विदितं भवतां येन पन्नगम्।&lt;br&gt;&#xA;तक्षकं सम्प्रदीप्तेऽग्नौ प्रास्येयं सह बान्धवै॥&lt;br&gt;&#xA;यथा तेन पिता मह्यं पूर्वं दग्धो विषाग्निना।&lt;br&gt;&#xA;तथाऽहमपि तं पापं दग्धुमिच्छामि पन्नगम्॥&lt;br&gt;&#xA;ॠत्विजः-&lt;br&gt;&#xA;अस्ति राजन् महात् सत्रं तदर्थं देवनिर्मितम्।&lt;br&gt;&#xA;आहर्ता तस्य सत्रस्य त्वन्नान्योऽस्ति नराधिप।&lt;br&gt;&#xA;सर्वसत्रमिति ख्यातं पुराणैः कथ्यते नृप॥&lt;br&gt;&#xA;इति पौराणिकाः प्राहुर् अस्माकं चास्ति स क्रतुः॥&lt;br&gt;&#xA;सूतः-&lt;br&gt;&#xA;एवमुक्तस्स राजेन्द्रो मेने सर्पं हि तक्षकम्।&lt;br&gt;&#xA;हुताशनमुखे दीप्तं प्रविष्टं द्विजसत्तम॥&lt;br&gt;&#xA;जनमेजयः-&lt;br&gt;&#xA;ततोऽब्रवीद्ब्रह्मविदः कर्मज्ञान् ब्राह्मणांस्तदा।&lt;br&gt;&#xA;आहरिष्यामि तत्सत्रं सम्भारास्सम्भ्रियन्तु मे॥&lt;br&gt;&#xA;सूतः-&lt;br&gt;&#xA;ततस्त ऋत्विजस्तस्य शास्त्रेण द्विजसत्तम।&lt;br&gt;&#xA;देशं तं प्रापयामासुर् यज्ञायतनकारणात्॥&lt;br&gt;&#xA;यथाविज्ञानविद्वांसः सर्वे बुद्धिं परां गताः॥&lt;br&gt;&#xA;ऋद्ध्या परमया युक्तम् इष्टं द्विजगणैर्युतम्।&lt;br&gt;&#xA;प्रभूतधनधान्याढ्यम् ऋत्विग्भिस्सुनिवेदितम्॥&lt;br&gt;&#xA;निर्माय चापि विधिवत् यज्ञायतनमुत्तमम्।&lt;br&gt;&#xA;राजानं दीक्षयामासुः सर्पसत्राय वै द्विजाः॥&lt;br&gt;&#xA;इदं चासीत्तत्र पूर्वं सर्पसत्रे भविष्यति।&lt;br&gt;&#xA;निमित्तं महदुत्पन्नं यज्ञविघ्नकरं तदा॥&lt;br&gt;&#xA;यज्ञस्यायतने तस्मिन् क्रियमाणे वचोऽब्रवीत्।&lt;br&gt;&#xA;स्थपतिर्बुद्धिसम्पन्नो वास्तुविद्याविशारदः ।&lt;br&gt;&#xA;इत्यब्रवीत्सूत्रधारः सूतः पौराणिकस्तदा॥&lt;br&gt;&#xA;यस्मिन्देशे च काले च मापनेयं प्रकीर्तितम्।&lt;br&gt;&#xA;ब्राह्मणं कारणं कृत्वा नायं संस्थाप्यते क्रतुः॥&lt;br&gt;&#xA;एतच्छ्रुत्वा च राजा स प्राग्दीक्षाकाल अब्रवीत्।&lt;br&gt;&#xA;क्षत्तारं नेह मे कश्चिद् अज्ञातः प्रविशेदिति॥&lt;br&gt;&#xA;ततः कर्म प्रववृधे सर्पसत्रे विधानतः।&lt;br&gt;&#xA;पर्यक्रामंश्च विधिवत् स्वे कर्मणि याजकाः॥&lt;br&gt;&#xA;परिधाय कृष्णवासांसि धूम्रसंरक्तलोचनाः।&lt;br&gt;&#xA;जुहुवुर्मन्त्रवच्चैव समिद्धं जातवेदसम्॥&lt;br&gt;&#xA;कम्पयन्ति स्म सर्वेषाम् उरगाणां मनांसि ते ।&lt;br&gt;&#xA;सर्पानाजुहुवुस्तत्र सर्वानग्निमुखे तदा॥&lt;br&gt;&#xA;ततस्सर्पास्समोपतुः प्रदीप्ते हव्यवाहने।&lt;br&gt;&#xA;विवेष्टमानाः कृपणा आह्वयन्तः परस्परम्॥&lt;br&gt;&#xA;विस्फुरन्तश्श्वसन्तश्च वेष्टयन्तस्तथापरे।&lt;br&gt;&#xA;पुच्छैश्चैव शिरोभिश्च चित्रभानुं प्रपेदिरे॥&lt;br&gt;&#xA;श्वेताः कृष्णाश्च रक्ताश्च स्थविराश्शिशवस्तथा।&lt;br&gt;&#xA;रवन्तो भैरवं नादं पेतुर्दीप्ते विभावसौ॥&lt;br&gt;&#xA;क्रोशो योजनमात्रो हि गोकर्णस्य प्रमाणतः।&lt;br&gt;&#xA;पतन्त्यजस्रं वेगेन चाग्नावग्निमतां वर॥&lt;br&gt;&#xA;एवं शतसहस्राणि प्रयुतान्यर्बुदानि च।&lt;br&gt;&#xA;अवशानि विनष्टानि नागानां द्विजसत्तम॥&lt;br&gt;&#xA;दुर्दरा इव तत्रान्ये हस्तिहस्ता इवापरे।&lt;br&gt;&#xA;मत्ता इव च मातङ्गा महाकाया महाबलाः॥&lt;br&gt;&#xA;उच्चावचाश्च बहवो नानावर्णा विषोल्बणाः।&lt;br&gt;&#xA;घोराश्च परिघप्रख्या दन्दशूका महाबलाः॥&lt;br&gt;&#xA;प्रपेतुरग्नावुरगा मातृवाग्दण्डपीडिताः॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/044/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/044/</guid>
      <description>&lt;p&gt;शौनकः-&lt;br&gt;&#xA;सर्पसत्रे महाराज्ञः पाण्डवेयस्य धीमतः।&lt;br&gt;&#xA;जनमेजयस्य केन्वासन् ऋत्विजः परमर्षयः॥&lt;br&gt;&#xA;के सदस्या बभूवुश्च तस्य सत्रे सुदारुणे।&lt;br&gt;&#xA;विषादजननेऽत्यर्थं पन्नगानां महाभये॥&lt;br&gt;&#xA;सर्वं विस्तरतस्तात भवाञ्छंसितुमर्हति।&lt;br&gt;&#xA;सर्पसत्रविधानज्ञा विज्ञेयास्तेेऽपि सूतज॥&lt;br&gt;&#xA;सूतः-&lt;br&gt;&#xA;अहं ते कथयिष्यामि नामानीह मनीषिणाम्।&lt;br&gt;&#xA;ये ऋत्विजस्सदस्याश्च तस्यासन्नृपतेस्तदा॥&lt;br&gt;&#xA;तत्र होता बभूवाथ ब्राह्मणश्चण्डभार्गवः।&lt;br&gt;&#xA;च्यवनस्यान्वये जातः ख्यातो वेदविदां वरः॥&lt;br&gt;&#xA;उद्गाता ब्राह्मणो वृद्धो विद्वान्कौत्सस्तु जैमिनिः।&lt;br&gt;&#xA;ब्रह्माऽभवच्छार्ङ्गरवोऽथाध्वर्युर्बोधपिङ्गलः॥&lt;br&gt;&#xA;सदस्यश्चाभवद्व्यासः पुत्रशिष्यसमन्वितः।&lt;br&gt;&#xA;उद्दालकः कामठकः श्वेतकेतुश्च शाण्डिलः॥&lt;br&gt;&#xA;असितो देवलश्चैव नारदः पर्वतस्तथा।&lt;br&gt;&#xA;आत्रेयः कुण्डजठरौ द्विजः किरिकटस्तथा॥&lt;br&gt;&#xA;वात्स्यः श्रुतश्रवा वृद्धस् तपस्स्वाध्यायशीलवान्।&lt;br&gt;&#xA;कहोलो देवशर्मा च मौद्गल्यश्श्मठोरगः॥&lt;br&gt;&#xA;एते चान्ये च बहवो ब्राह्मणास्संशितव्रताः।&lt;br&gt;&#xA;सदस्याश्चाभवंस्तत्र सत्रे पारिक्षितस्य ह॥&lt;br&gt;&#xA;जुह्वत्स्वृत्विक्ष्वथ तदा सर्पसत्रे महाक्रतौ।&lt;br&gt;&#xA;अहयः प्रापतंस्तत्र सर्वप्राणिभयावहाः॥&lt;br&gt;&#xA;वसामेदोवहाः कुल्या नागानां सम्प्रवर्तिताः।&lt;br&gt;&#xA;ववौ गन्धस्तु तुमुलो दह्यतामनिशं तदा॥&lt;br&gt;&#xA;पततां चैव नागानां विष्ठितानां तथाम्बरे।&lt;br&gt;&#xA;अश्रूयतानिशं शब्दो दह्यतां चाग्निना भृशम्॥&lt;br&gt;&#xA;तक्षकस्तु स नागेन्द्रः पुरन्दरनिवेशनम्।&lt;br&gt;&#xA;गतश्श्रुत्वैव राजानं दीक्षितं जनमेजयम्॥&lt;br&gt;&#xA;यतस्सर्वं यथावृत्तम् आख्याय भुजगोत्तमः।&lt;br&gt;&#xA;अगच्छच्छरणं भीतो नमस्कृत्वा पुरन्दरम्॥&lt;br&gt;&#xA;तमिन्द्रः प्राह सुप्रीतो न तवास्तीह तक्षक।&lt;br&gt;&#xA;भयं नागेन्द्र तस्माद्वै सर्पसत्रात् कथं चन॥&lt;br&gt;&#xA;प्रसादितो मया पूर्वं तवार्थाय पितामहः।&lt;br&gt;&#xA;तस्मात्तव भयं नास्ति व्येतु ते मानसो ज्वरः॥&lt;br&gt;&#xA;एवमाश्वासितस्तेन ततस्स भुजगोत्तमः।&lt;br&gt;&#xA;उवास भवने तत्र शक्रस्य मुदितस्सुखी॥&lt;br&gt;&#xA;अजस्रं निपतत्स्वग्नौ नागेषु भृशदुःखितः।&lt;br&gt;&#xA;अल्पशेषपरीवारो वासुकिः पर्यतप्यत॥&lt;br&gt;&#xA;कश्मलं प्राविशद्धोरं वासुकिः पन्नगोत्तमः।&lt;br&gt;&#xA;स घूर्णमानहृदयो भगिनीमिदमब्रवीत्॥&lt;br&gt;&#xA;वासुकि-&lt;br&gt;&#xA;दह्यन्तेऽङ्गानि मे भद्रे दिशो न प्रतिभान्ति च।&lt;br&gt;&#xA;सीदामीव च सम्मोहाद् धूर्णतीव च मे मनः॥&lt;br&gt;&#xA;दृष्टिर्भ्रमति मेऽतीव हृदयं दीर्यतीव च।&lt;br&gt;&#xA;पतिष्याम्यवशोऽद्याहं तस्मिन्दीप्ते विभावसौ॥&lt;br&gt;&#xA;पारिक्षितस्य यज्ञोऽसौ वर्ततेऽस्मज्जिघांसया।&lt;br&gt;&#xA;व्यक्तं मयाऽपि गन्तव्यं पितृराजनिवेशनम्॥&lt;br&gt;&#xA;अयं स कालस्सम्प्राप्तो यदर्थमसि मे स्वसः।&lt;br&gt;&#xA;जरत्करोः पुरा दत्ता सा त्राह्यस्मान् सबान्धवान्॥&lt;br&gt;&#xA;आस्तीकः किल यज्ञं तं वर्तमानं भुजङ्गमे।&lt;br&gt;&#xA;प्रतिषेत्स्यति मां पूर्वं स्वयमाह पितामहः॥&lt;br&gt;&#xA;तद्वत्से ब्रूहि वत्सं स्वं कुमारं वृद्धसम्मतम्।&lt;br&gt;&#xA;ममाद्य त्वं सभृत्यस्य मोक्षार्थं वेदवित्तमम्॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/045/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/045/</guid>
      <description>&lt;p&gt;सूतः-&lt;br&gt;&#xA;तत आहूय पुत्रं स्वं जरत्कारुर्भुजङ्गमा।&lt;br&gt;&#xA;वासुकेर्नागराजस्य वचनादिदमब्रवीत्॥&lt;br&gt;&#xA;जरत्कारुः-&lt;br&gt;&#xA;अहं तव पितुः पुत्र भ्रात्रा दत्ता निमित्ततः।&lt;br&gt;&#xA;कालस्स चायं सम्प्राप्तस् तत्कुरुष्व यथातथम्॥&lt;br&gt;&#xA;अस्तीकः-&lt;br&gt;&#xA;किंनिमित्तं मम पितुर् दत्ता त्वं मातुलेन मे।&lt;br&gt;&#xA;तन्ममाचक्ष्व तत्त्वेन श्रुत्वा कर्ताऽस्मि तत्तथा॥&lt;br&gt;&#xA;सूतः-&lt;br&gt;&#xA;तत आचष्ट सा तस्मै बान्धवानां हितैषिणी।&lt;br&gt;&#xA;भगिनी नागराजस्य जरत्कारुरविक्लबा॥&lt;br&gt;&#xA;जरत्कारुः-&lt;br&gt;&#xA;भुजङ्गानामशेषाणां माता कद्रूरिति स्मृता।&lt;br&gt;&#xA;तया शप्ता रुषितया सुता यस्मान्निबोध तत्॥&lt;br&gt;&#xA;उच्चैश्श्रवस्यश्वराजे यन्मिथ्या करुते मम।&lt;br&gt;&#xA;विनतानिमित्तं पणिते दासभावाय पुत्रकाः॥&lt;br&gt;&#xA;जनमेजयस्य वो यज्ञे धक्ष्यत्यनिलसारथिः।&lt;br&gt;&#xA;तत्र पञ्चत्वमापन्नाः पितृलोकं गमिष्यथ॥&lt;br&gt;&#xA;तां च शप्तवतीमेवं साक्षाल्लोकपितामहः।&lt;br&gt;&#xA;एवमस्त्विति तद्वाक्यं प्रोवाचानुमुमोद च॥&lt;br&gt;&#xA;वासुकिश्चापि तच्छ्रुत्वा पितामहवचस्तदा।&lt;br&gt;&#xA;अमृते मथिते तात देवाञ्छरणमीयिवान्॥&lt;br&gt;&#xA;सिद्धार्थाश्च सुरास्सर्वे प्राप्यामृतमनुत्तमम्।&lt;br&gt;&#xA;भ्रातरं मे पुरस्कृत्य प्रजापतिमुपागमन्।&lt;br&gt;&#xA;ते तं प्रसादयामासुः देवास्सर्वे पितामहम्॥&lt;br&gt;&#xA;राज्ञा वासुकिना सार्धं शापो न भवेदिति॥&lt;br&gt;&#xA;देवाः-&lt;br&gt;&#xA;वासुकिर्नागराजोऽयं दुःखितो ज्ञातिकारणात्।&lt;br&gt;&#xA;अभिशापस्स मात्रास्य भगवन्न भवेत्तदा॥&lt;br&gt;&#xA;ब्रह्मा-&lt;br&gt;&#xA;जरत्कारुर्जरत्कारुं यो भार्यां समवाप्स्यति।&lt;br&gt;&#xA;तत्र जातो द्विजः शापाद् भुजगान्ममोक्षयिष्यति॥&lt;br&gt;&#xA;जरत्कारु-&lt;br&gt;&#xA;एतच्छ्रुत्वा तु वचनं वासुकिः पन्नगेश्वरः।&lt;br&gt;&#xA;प्रादान्माममरप्रख्य तव पित्रे महात्मने॥&lt;br&gt;&#xA;प्रागेवानागते काले तत्र त्वं मय्यजायथाः।&lt;br&gt;&#xA;अयं स कालस्सम्प्राप्तो भयान्नस्त्रातुमर्हसि॥&lt;br&gt;&#xA;भ्रातरं चैव मे तस्मात् त्रातुमर्हसि पातकात्।&lt;br&gt;&#xA;अमोघं नः कृतं तत्स्यात् यदहं तव दीयते।&lt;br&gt;&#xA;पित्रे दत्ता विमोक्षार्थं कथं वा पुत्र मन्यसे॥&lt;br&gt;&#xA;सूतः-&lt;br&gt;&#xA;एवमुक्तस्तथेत्युक्त्वा सोऽस्तीको मातरं तदा।&lt;br&gt;&#xA;अब्रवीद्दुःखसन्तप्तं वासुकिं जीवयन्निव॥&lt;br&gt;&#xA;अहं त्वां मोक्षयिष्यामि वासुके पन्नगोत्तम।&lt;br&gt;&#xA;तस्माच्छापान्महासत्त्व सत्यमेतद्ब्रवीमि ते॥&lt;br&gt;&#xA;स्वस्थो भव महाभाग न हि ते विद्यते भयम्।&lt;br&gt;&#xA;प्रयतिष्ये तथा सौम्य यथा श्रेयो भविष्यति॥&lt;br&gt;&#xA;न मे वागनृतं प्राह स्वैरेष्वपि कुतोऽन्यथा।&lt;br&gt;&#xA;तं वै नृपवरं गत्वा दीक्षितं जनमेजयम्॥&lt;br&gt;&#xA;वाग्भिर्मङ्गलयुक्ताभिस् तोषयिष्येऽद्य मातुल।&lt;br&gt;&#xA;यथा स यज्ञो नृपतेर् न भविष्यति सत्तम॥&lt;br&gt;&#xA;सम्भावय त्वं नागेन्द्र मयि सर्वं महाद्युते।&lt;br&gt;&#xA;न ते मयि मनो जातु मिथ्या भवितुमर्हति॥&lt;br&gt;&#xA;वासुकिः-&lt;br&gt;&#xA;आस्तीक परिघूर्णामि हृदयं मे विदीर्यते।&lt;br&gt;&#xA;दिशश्च न प्रजानामि ब्रह्मदण्डनिपीडितः॥&lt;br&gt;&#xA;आस्तीक-&lt;br&gt;&#xA;न सन्तापस्त्वया कार्यः कथञ्चित्पन्नगोत्तम।&lt;br&gt;&#xA;प्रदीप्ताग्नेः समुत्पन्नं नाशयिष्यामि ते भयम्॥&lt;br&gt;&#xA;ब्रह्मदण्डं महाघोरं कालाग्निसमतेजसम्।&lt;br&gt;&#xA;नाशयिष्यामि माऽद्य त्वं भयं कार्षीः कथं चन॥&lt;br&gt;&#xA;सूतः-&lt;br&gt;&#xA;ततस्सवासुकेर्घोरम् अपनीय मनोज्वरम्।&lt;br&gt;&#xA;आदाय चात्मनोऽङ्गेषु जगाम त्वरितो भृशम्॥&lt;br&gt;&#xA;जनमेजयस्य तं यज्ञं सर्वैस्समुदितं गुणैः।&lt;br&gt;&#xA;मोक्षाय भुजगेन्द्राणाम् अस्तीको द्विजसत्तमः॥&lt;br&gt;&#xA;स गत्वाऽपश्यदास्तीको यज्ञायतनमुत्तमम्।&lt;br&gt;&#xA;वृतं सदस्यैर्बहुभिः सूर्यवह्निसमप्रभैः॥&lt;br&gt;&#xA;स तत्र वारितो द्वास्स्थैर् अतिष्ठाद्द्विजसत्तमः॥&lt;br&gt;&#xA;आस्तीकः-&lt;br&gt;&#xA;सोमस्य यज्ञो वरुणस्य यज्ञः प्रजापतेर्यज्ञ आसीत्प्रयागे।&lt;br&gt;&#xA;तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥&lt;br&gt;&#xA;शक्रस्य यज्ञश्शतसङ्ख्य उक्तस् तथा परोस्तुल्यसङ्ख्यं शतं वै।&lt;br&gt;&#xA;तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥&lt;br&gt;&#xA;यमस्य यज्ञो हरिमेधसश्च यथा यज्ञो रन्तिदेवस्य राज्ञः।&lt;br&gt;&#xA;तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥&lt;br&gt;&#xA;गयस्य यज्ञः शतबिन्दोश्च राज्ञो यज्ञस्तथा वैश्रवणस्य राज्ञः।&lt;br&gt;&#xA;तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥&lt;br&gt;&#xA;नृगस्य यज्ञस्त्वजमीढस्य राज्ञो यथा यज्ञो दाशरथेश्च राज्ञः।&lt;br&gt;&#xA;तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥&lt;br&gt;&#xA;दिलीपराज्ञो नहुषस्य राज्ञो नलस्य राज्ञश्शतबिन्दोश्च राज्ञः ।&lt;br&gt;&#xA;तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥&lt;br&gt;&#xA;यज्ञश्श्रुतो यो दिवि देववर्यैर् युधिष्ठिरस्याजमीढस्य राज्ञः।&lt;br&gt;&#xA;तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥&lt;br&gt;&#xA;कृष्णस्य यज्ञस्सत्यवत्यास्सुतस्य स्वयं स्वकर्म प्रचकार यत्र।&lt;br&gt;&#xA;तथा यज्ञोऽयं तव भारताग्र्य पारिक्षित स्वस्ति नोऽस्तु प्रियेभ्यः॥&lt;br&gt;&#xA;इमे च ते सूर्यहुताशवर्चसःसमासते वृत्रहणः क्रतौ यथा।&lt;br&gt;&#xA;नैषां ज्ञेयं विद्यतेऽज्ञातमद्य दत्तं चैषां न प्रणश्येत् कदाचित्॥&lt;br&gt;&#xA;ऋत्विक्समो नास्ति लोकेषु चैव द्वैपायनेनेति विनिश्चितं मे।&lt;br&gt;&#xA;अथास्य शिष्या क्षितिमासते ते य ऋत्विजः कर्मसु स्वेषु दक्षाः॥&lt;br&gt;&#xA;विभावसुश्चित्रभानुर्महात्मा हिरण्यरेता विश्वभुक्कृष्णवर्त्मा।&lt;br&gt;&#xA;प्रदक्षिणावर्तशिखः प्रदीप्तो हव्यं तवेदं हुतभुग्मुनिक्ति॥&lt;br&gt;&#xA;नेह त्वदन्यो विद्यते जीवलोके समो नृपः पालयिता प्रजानाम्।&lt;br&gt;&#xA;धृत्या च ते प्रतीमनास्सदाऽहं त्वं वा राजा धर्मराजो यमो वा॥&lt;br&gt;&#xA;शक्रस्साक्षाद्वज्रपाणिर्यथेह त्राता लोकेऽस्मिंस्त्वं तथैव प्रजानाम्।&lt;br&gt;&#xA;अतस्त्वं नाथः पुरुषेन्द्रेह लोके न च त्वदन्यो गृहपतिरस्ति यज्ञे॥&lt;br&gt;&#xA;खट्वाङ्गनाभगदिलीपकल्प! ययातिमान्धातृसमप्रभाव!।&lt;br&gt;&#xA;आदित्यतेजःप्रतिमानतेजा भीष्मो यथा राजसि सुव्रतत्वे॥&lt;br&gt;&#xA;वाल्मीकिवत्ते निभृतं च धैर्यं वसिष्ठवत्ते नियतश्च कोपः।&lt;br&gt;&#xA;प्रभुत्वमिन्द्रेण समं मतं मे द्युतिश्च नारायणवद्विभाति॥&lt;br&gt;&#xA;यमो यथा धर्मविनिश्चयज्ञः कृष्णो यथा सर्वगुणोपपन्नः।&lt;br&gt;&#xA;श्रियो निकेतोऽसि यथा वसूनां निधानभूतोऽसि तथा क्रतूनाम्॥&lt;br&gt;&#xA;दम्भोद्भवेनासि समो बलेन रामो यथा शस्त्रविदस्त्रविच्च।&lt;br&gt;&#xA;रुक्मद्रुमाभ्यामसि तुल्यतेजा दुष्प्रेक्षणीयोऽसि भगीरथो यथा॥&lt;br&gt;&#xA;सूतः-&lt;br&gt;&#xA;एवं स्तुतास्सर्व एव प्रसन्ना राजा सदस्या ऋत्विजो हव्यवाहः।&lt;br&gt;&#xA;तेषां दृष्ट्वा भावितानीङ्गितानि प्रोवाच राजा जनमेजयोऽथ॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/046/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/046/</guid>
      <description>&lt;p&gt;जनमेजयः-&lt;br&gt;&#xA;बालो वाक्यं स्थविर इव प्रभाषते नायं बालस्स्थविरो धर्मतो मे ।&lt;br&gt;&#xA;इच्छाम्यहं वरमस्मै प्रदातुं तन्मे विप्राः प्रवदध्वं समेताः ॥&lt;br&gt;&#xA;सभासदः-&lt;br&gt;&#xA;बालो विप्रो मान्य एवेह राज्ञा यश्चाविद्वान् यश्च विद्वान् यथावत् ।&lt;br&gt;&#xA;प्रसादयैनं त्वमतो नरेन्द्र द्विजातिवर्यं सकलार्थसिद्धये ।&lt;br&gt;&#xA;सर्वान्कामांस्त्वत्त एवार्हतेऽद्य यथा च नस्तक्षक एति शीघ्रम् ॥&lt;br&gt;&#xA;सूतः-&lt;br&gt;&#xA;व्याहर्तुकामे वरदे नृपे द्विजं वरं वृणीष्वेति तमभ्युवाच ।&lt;br&gt;&#xA;होता वाचा नातिहृष्टान्तरात्मा कर्मण्यस्मिंस्तक्षको नैति तावत् ॥&lt;br&gt;&#xA;जनमेजयः-&lt;br&gt;&#xA;यथा चेदं कर्म समाप्यते मे यथा च नस्तक्षक एति शीघ्रम् ।&lt;br&gt;&#xA;तथा भवन्तः प्रयतन्तु सर्वे परं शक्त्या स हि मे विद्विषाणः ॥&lt;br&gt;&#xA;ऋत्विज-&lt;br&gt;&#xA;यथा शस्त्राणि नः प्राहुर् निमित्तानि तथैव च ।&lt;br&gt;&#xA;स इन्द्रभवने राजंस् तक्षको भयपीडितः ॥&lt;br&gt;&#xA;यथा सूतो लोहिताक्षो महात्मा पौराणिको वेदितवान् पुरस्तात् ।&lt;br&gt;&#xA;स राजानं प्राह हृष्टस्तदानीं यथाहुर्विप्रास्तद्वदेतन्नरेन्द्र ॥&lt;br&gt;&#xA;सूतः-&lt;br&gt;&#xA;पुराणमागम्य ततो ब्रवीम्यहं दत्तं तस्मै वरमिन्द्रेण राजन् ।&lt;br&gt;&#xA;वसेह त्वं मत्सकाशे सुगुप्तो न पावकस्त्वां प्रदहिष्यतीति ॥&lt;br&gt;&#xA;सूतः-&lt;br&gt;&#xA;एतच्छ्रुत्वा दीक्षितस्तप्यमान आस्ते होतारं चोदयन् कर्मकाले ।&lt;br&gt;&#xA;होता च यत्तस्स जुहाव मन्त्रैर् यथाऽमरेन्द्रस्स्वयमेवाजजगाम ॥&lt;br&gt;&#xA;आयातु चेन्द्रोऽपि सतक्षकः पतेद् विभावसौ नागराजेन तूर्णम् ।&lt;br&gt;&#xA;जम्भस्य हन्तेति जुहाव होता तदा जगामाहिदत्ताभयः प्रभुः ॥&lt;br&gt;&#xA;विमानमारुह्य महानुभावःसर्वैर्देवैः परिसंस्तूयमानः ।&lt;br&gt;&#xA;बलाहकैश्चाप्यनुगम्यमानो विद्याधरैरप्सरसां गणैश्च ॥&lt;br&gt;&#xA;तस्योत्तरीये निहितस्स नागो भयोद्विग्नश्शर्म नैवाभ्यगच्छत् ।&lt;br&gt;&#xA;ततो राजा मन्त्रविदोऽब्रवीत्पुनः क्रुद्धो वाक्यं तक्षकस्यान्तमिच्छन् ॥&lt;br&gt;&#xA;जनमेजयः-&lt;br&gt;&#xA;इन्द्रस्य भवने नागो यदि विप्राः! स तक्षकः ।&lt;br&gt;&#xA;तमिन्द्रेणैव सहितं पातयध्यं विभावसौ ॥&lt;br&gt;&#xA;न त्यजेद्यदिदं चेन्द्रः स नागं तक्षकं तथा ॥&lt;br&gt;&#xA;सूतः-&lt;br&gt;&#xA;जनमेजयेन राज्ञा तु चोदितस्तक्षकं प्रति ।&lt;br&gt;&#xA;होता जुहाव तत्रस्थं तक्षकं पन्नगं तथा ॥&lt;br&gt;&#xA;हूयमाने तथा चैव तक्षकस्सपुरन्दरः ।&lt;br&gt;&#xA;आकाशे ददृशे तत्र क्षणेन व्यथितस्तदा ॥&lt;br&gt;&#xA;पुरन्दरस्तु तं यज्ञं दृष्ट्वा तु भयमाविशत् ।&lt;br&gt;&#xA;हित्वा तु तक्षकं नागं स्वमेव भवनं ययौ ॥&lt;br&gt;&#xA;इन्द्रे गते तु नागेन्द्रस् तक्षको भयमोहितः ।&lt;br&gt;&#xA;मन्त्रशक्त्या तु सप्तार्चिस् समीपमवशोऽगमत् ।&lt;br&gt;&#xA;तं दृष्ट्वा ऋत्विजस्तत्र वचनं चेदमब्रुवन् ॥&lt;br&gt;&#xA;ऋत्विजः-&lt;br&gt;&#xA;अयमायाति वै तूर्णं तक्षकस्ते वशं गतः ।&lt;br&gt;&#xA;श्रूयतेऽस्य महान्नादो कुर्वतो भैरवं रवम् ॥&lt;br&gt;&#xA;नूनं मुक्तो वज्रभृता स नागो ततस्त्रस्तो मन्त्रवित्रस्तगात्रः ।&lt;br&gt;&#xA;आघूर्णमानो ह समभ्युपैति तीव्रान्निश्वासान्निश्वसन्पन्नगेन्द्रः ॥&lt;br&gt;&#xA;वर्तते तव राजेन्द्र कर्मैतद्विधिवत्प्रभो ।&lt;br&gt;&#xA;अस्मै च द्विजमुख्याय वरं त्वं दातुमर्हसि ॥&lt;br&gt;&#xA;राजा-&lt;br&gt;&#xA;बालाभिरूपस्य तवाप्रमेय! वरं प्रयच्छामि यथानुरूपम् ।&lt;br&gt;&#xA;वृणीष्व यत्तेऽभिमतं हृदिस्थं तत्ते प्रदास्याम्यपि चेददेयम् ॥&lt;br&gt;&#xA;सूतः-&lt;br&gt;&#xA;पतिष्यमाणे नागेन्द्रे तक्षके जातवेदसि ।&lt;br&gt;&#xA;इदमन्तरमित्येवं तदास्तीकोऽभ्यभाषत ॥&lt;br&gt;&#xA;अस्तीकः-&lt;br&gt;&#xA;वरं ददासि चेन्मह्यं वृणोमि जनमेजय ।&lt;br&gt;&#xA;सत्रं ते विरमत्वेतन् न पतेयुरिहोरगाः ॥&lt;br&gt;&#xA;सूतः-&lt;br&gt;&#xA;एवमुक्तस्तदा राजा ब्रह्मन्पारिक्षितस्तदा ।&lt;br&gt;&#xA;नातिहृष्टमना वाक्यम् अस्तीकमिदमब्रवीत् ॥&lt;br&gt;&#xA;सुवर्णं रजतं गाश्च यच्चान्यन्मन्यसे द्विज ।&lt;br&gt;&#xA;तत्ते दद्यां वरं ब्रह्मान् न निवर्तेत्क्रतुर्मम ॥&lt;br&gt;&#xA;अस्तीकः-&lt;br&gt;&#xA;सुवर्णं रजतं गाश्च न त्वां राजन्वृणोम्यहम् ।&lt;br&gt;&#xA;सत्रं ते विरमत्वेतत् स्वस्ति मातृः कुलस्य नः ॥&lt;br&gt;&#xA;सूतः-&lt;br&gt;&#xA;आस्तीकेनैवमुक्तस्तु राजा पारिक्षितस्तदा ।&lt;br&gt;&#xA;पुनः पुनरुवाचेदम् अस्तीकं वदतां वरम् ॥&lt;br&gt;&#xA;अन्यं वरय भद्रं ते वरं द्विजवरोत्तम ।&lt;br&gt;&#xA;नायाचदयमप्यन्यद् वरं स भृगुनन्दन ॥&lt;br&gt;&#xA;ततो वेदविदस्तात सदस्यास्सर्व एव ते ।&lt;br&gt;&#xA;राजानमूचुस्सहिता लभतां ब्राह्मणो वरम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/047/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/047/</guid>
      <description>&lt;p&gt;शौनकः-&lt;br&gt;&#xA;ये सर्पास्सर्पसत्रेऽस्मिन् पतिता हव्यवाहने ।&lt;br&gt;&#xA;तेषां नामानि सर्वेषां श्रोतुमिच्छामि सूतज ॥&lt;br&gt;&#xA;सूतः-&lt;br&gt;&#xA;सहस्राणि बहून्यस्मिन् प्रयुतान्यर्बुदानि च ।&lt;br&gt;&#xA;न शक्यं परिसङ्ख्यातुं बहुत्वाद्वेदवित्तम ॥&lt;br&gt;&#xA;यथास्मृति तु नामानि पन्नगानां निबोध मे ।&lt;br&gt;&#xA;उच्यमानानि मुख्यानां हुतानां जातवेदसि ॥&lt;br&gt;&#xA;वासुकेः कुलजांस्तावत् प्राधान्येन निबोध मे ।&lt;br&gt;&#xA;नील रक्तास्सिता घोरा महाकाया विषोल्बणाः ॥&lt;br&gt;&#xA;कोटिको नाम सम्पूर्णः सदयालोभलीढकः ।&lt;br&gt;&#xA;पिच्छपः कौणपश्शक्रः कोणवेगः प्रकालितः ॥&lt;br&gt;&#xA;हिरण्यबाहुश्शरणस् तक्षकः कालदन्तकः ।&lt;br&gt;&#xA;एते वासुकिजा नागाः प्रविष्टा हव्यवाहनम् ॥&lt;br&gt;&#xA;तक्षकस्य कुले तावत् प्रवक्ष्यामि निबोध तान् ।&lt;br&gt;&#xA;पुच्छण्वको मण्डलिको पिण्डभेत्ता च हेणकः ॥&lt;br&gt;&#xA;उच्छिखस्सुरभारङ्गो वल्लभोऽथाविराहणः ।&lt;br&gt;&#xA;सिलस्थामकणो मूकः सुकुमारः प्रवेपनः ॥&lt;br&gt;&#xA;मुद्गरश्शशरोमा च सुमरो वेगवान् हरः ।&lt;br&gt;&#xA;एते तक्षकजा नागाः प्रविष्टा हव्यवाहनम् ॥&lt;br&gt;&#xA;पारावतः पारियात्रः पाण्डरो हरिणः कृशः ।&lt;br&gt;&#xA;विहङ्गश्शरभो मोदः प्रमोदस्संहताशनः ॥&lt;br&gt;&#xA;ऐरावतकुलादेते प्रतिता हव्यवाहनम् ।&lt;br&gt;&#xA;कौरव्यकुलजान्नागाञ् श्रुणु मे द्विजसत्तम ॥&lt;br&gt;&#xA;जटिलः कुण्डलः कुण्डो वेणिग्रन्थ कुमारकः ।&lt;br&gt;&#xA;बाहुकश्शृङ्गयाष्टिश्च धूर्तकः पोतपोतकौ ॥&lt;br&gt;&#xA;धृतराष्ट्रकुले जाताञ् शृणु नागान् यथातथम्  ।&lt;br&gt;&#xA;दन्दशूकान् महाकायान् वातवेगान् विषोल्बणान् ॥&lt;br&gt;&#xA;शङ्कुकर्णः पिङ्गलकः कुठारमुखसेवकौ ।&lt;br&gt;&#xA;पूर्णाङ्गदः पूर्णमुखः प्रहस्तश्शकुनिर्हरिः ॥&lt;br&gt;&#xA;अमोथकः कामविकः खनसो मानसो नटः ।&lt;br&gt;&#xA;भैरवो मन्त्रवेगश्च पिङ्गलश्चोडुपारगः ॥&lt;br&gt;&#xA;ऋषभो वेगवान्नाथः पिण्डारकमहाहनू  ।&lt;br&gt;&#xA;रक्ताङ्गस्सर्वसारङ्गस् समृद्धपटलाक्षकौ ॥&lt;br&gt;&#xA;वलाहको वारणकस् सुमित्रश्चित्रवेदितः ।&lt;br&gt;&#xA;पराशकस्तरुणको मणिस्स्कन्धस्तथाऽऽरुणः ।&lt;br&gt;&#xA;इति नागा मया ब्रह्मन् कीर्तिताः कीर्तिवर्धनाः ॥&lt;br&gt;&#xA;प्राधान्येन बहुत्वात्तु सर्वे ते परिकीर्तिताः ॥&lt;br&gt;&#xA;एतेषां पुत्रपौत्राश्च प्रसवस्य च सन्ततिः ।&lt;br&gt;&#xA;न शक्याः परिसङ्ख्यातुं ये दीप्तं पावकं गताः ॥&lt;br&gt;&#xA;सप्तशीर्षा द्विशीर्षाश्च पञ्चशीर्षास्तथाऽपरे ।&lt;br&gt;&#xA;दशशीर्षाश्शतशीर्षास् तथान्ये बहुशीर्षकाः ॥&lt;br&gt;&#xA;कालानलविषा घोरा हुताशनसमार्चिषः ।&lt;br&gt;&#xA;महाकाया महावीर्याश् शैलशृङ्गसमुच्छ्रयाः ॥&lt;br&gt;&#xA;योजनायामविस्तारा द्वियोजनसमायताः ।&lt;br&gt;&#xA;कामरूपाः कामबला दीप्तानलविषोल्बणाः ॥&lt;br&gt;&#xA;दग्धास्तत्र महासत्रे ब्रह्मदण्डेन पीडिताः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/048/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/048/</guid>
      <description>&lt;p&gt;सूतः&lt;br&gt;&#xA;इदमत्यद्भुतं चान्यदास्तीकस्य च शुश्रुमः ।&lt;br&gt;&#xA;तथा वरैश्छन्द्यमानो राज्ञा पारिक्षितेन च ॥&lt;br&gt;&#xA;इन्द्रहस्ताच्च्युतो नागस् स ख एव व्यवस्थितः ।&lt;br&gt;&#xA;ततश्चिन्तापरो राजा बभूव जनमेजयः ॥&lt;br&gt;&#xA;हूयमाने भृशं दीप्ते विधिवत्पावके तदा ।&lt;br&gt;&#xA;नष्टसञ्ज्ञोऽभवन्नास् तक्षको भयपीडितः ॥&lt;br&gt;&#xA;शौनक-&lt;br&gt;&#xA;किं सूत तेषां विप्राणां मन्त्रग्रामो मनीषिणाम् ।&lt;br&gt;&#xA;न प्रत्यपद्यताग्नौ यन् न पपात न तक्षकः ॥&lt;br&gt;&#xA;सूतः-&lt;br&gt;&#xA;तमिन्द्रहस्ताद्वित्रस्तं विसंज्ञं पन्नगोत्तमम् ।&lt;br&gt;&#xA;आस्तीकस्तिष्ठ तिष्ठेति वाचस्तिस्रोऽभ्युदैरयत् ॥&lt;br&gt;&#xA;वितस्थे सोऽन्तरिक्षे च हृदयेन विदूयता ।&lt;br&gt;&#xA;यथा तिष्ठेति वै कश्चिन् नावगच्छेत्तथान्तरम् ॥&lt;br&gt;&#xA;ततो राजाऽब्रवीद्वाक्यं सदस्यैश्चोदितो भृशम् ।&lt;br&gt;&#xA;काममेतद्भवत्वेवं यथास्तीकस्य भाषितम् ॥&lt;br&gt;&#xA;समाप्यतामिदं कर्म पन्नगास्सन्त्वनामयाः ।&lt;br&gt;&#xA;प्रीयतामयमास्तीकस् सत्यं मम वचोऽस्तु तत् ॥&lt;br&gt;&#xA;ततो हलहलाशब्दः प्रीतिजस्समवर्धत ।&lt;br&gt;&#xA;आस्तीकस्य वरे दत्ते तथैवोपरराम च ।&lt;br&gt;&#xA;स यज्ञः पाण्डवेयस्य राज्ञः पारिक्षितस्य ह ॥&lt;br&gt;&#xA;समापिते ततस्सत्रे विधिवद्विधिदर्शिभिः ।&lt;br&gt;&#xA;प्रीतिमानभवद्राजा भारतो जनमेजयः ॥&lt;br&gt;&#xA;ऋत्विग्भ्यस्स सदस्येभ्यो ये तत्रासन्समागताः ।&lt;br&gt;&#xA;तेभ्यश्च प्रददौ वित्तं शतशोऽथ सहस्रशः ॥&lt;br&gt;&#xA;लोहिताक्षाय सूताय तथा स्थपतये विभुः ॥&lt;br&gt;&#xA;येनोक्तं तत्र सत्राग्रे यज्ञस्य विनिवर्तनम् ।&lt;br&gt;&#xA;निमित्तं ब्राह्मण इति तस्मै वित्तं ददौ बहु ॥&lt;br&gt;&#xA;ततश्चकारावभृथं विधिदृष्टेन कर्मणा ।&lt;br&gt;&#xA;आस्तीकं प्रेषयामास गृहानेव सुसत्कृतम् ॥&lt;br&gt;&#xA;राजा प्रीतमनाः प्रीतं कृतकृत्यं मनीषिणम् ॥&lt;br&gt;&#xA;पुनरागमनं कार्यमिति चैनं वचोऽब्रवीत् ।&lt;br&gt;&#xA;भविष्यसि सदस्यो मे वाजिमेधे महाक्रतौ ॥&lt;br&gt;&#xA;तथेत्युक्त्वा प्रदुद्राव स चास्तीको मुदा युतः ।&lt;br&gt;&#xA;कृत्वा स्वकार्यमतुलं तोषयित्वा च पार्थिवम् ॥&lt;br&gt;&#xA;स गत्वा परमप्रीतो मातरं मातुलं च ताम् ।&lt;br&gt;&#xA;अभिगम्योपसङ्गृह्य यथावृत्तं न्यवेदयत् ॥&lt;br&gt;&#xA;एतच्छ्रुत्वा प्रीयमाणास्समेता ये तत्रासन् पन्नगा वीतमोहाः ।&lt;br&gt;&#xA;आस्तीकं ते प्रीतिमन्तो बभूवुर् आहुश्चैनं वरमिष्टं वृणीष्व ॥&lt;br&gt;&#xA;भूयोभूयस्सर्वशस्तेऽब्रुवंस्तं किं ते प्रियं करवामाद्य विद्वन् ।&lt;br&gt;&#xA;प्रीता वयं मोक्षिताश्चैव सर्वे कामं किं ते करवामाद्य वत्स ॥&lt;br&gt;&#xA;आस्तीकः-&lt;br&gt;&#xA;सायं प्रातस्सुप्रसन्नात्मरूपो लोके विप्रा मानवश्चेतरो वा ।&lt;br&gt;&#xA;धर्माख्यानं ये पदेयुर्ममेदं तेषां युष्मन्नैव किञ्चिद्भयं स्यात् ॥&lt;br&gt;&#xA;सूतः-&lt;br&gt;&#xA;तैश्चाप्युक्तो भागिनेयः प्रसन्नैर् एतत्सत्यं वचनं ते चराम ।&lt;br&gt;&#xA;प्रीत्या युक्ता ईप्सितं सर्वतस्ते कर्तारस्स्म प्रवणा भागिनेय ॥&lt;br&gt;&#xA;जरत्कारुोर्जरात्कार्वं समुत्पन्नो महायशाः ।&lt;br&gt;&#xA;आस्तीकस्सत्यसन्धो मां पन्नगेभ्योऽभिरक्षतु ॥&lt;br&gt;&#xA;अस्तीकं चार्तमन्तं च सुनीथं चापि यस्स्मरेत् ।&lt;br&gt;&#xA;दिवा वा यदि वा रात्रौ नास्य सर्पभयं भवेत् ॥&lt;br&gt;&#xA;इत्येवं नागराजोऽथ सर्पाणां मध्यगस्तदा ।&lt;br&gt;&#xA;उक्त्वा सहैव तैस्सर्पैस् स्वमेव भवनं ययौ ॥&lt;br&gt;&#xA;मोक्षयित्वा स भगवान् सर्पसत्राद्भुजङ्गमान् ।&lt;br&gt;&#xA;जगाम काले धर्मात्मा दिष्टान्तं पुत्रपौत्रवान् ॥&lt;br&gt;&#xA;इत्याख्यानं मयाऽऽस्तीकं यथावत्तव कीर्तितम् ।&lt;br&gt;&#xA;यत्कीर्तयित्वा सर्पेभ्यो न भयं विद्यते क्वचित् ॥&lt;br&gt;&#xA;श्रुत्वेदं धर्ममाख्यानम् आस्तीकं पुण्यवर्धनम् ।&lt;br&gt;&#xA;आस्तीकस्य कवेर्विप्र! श्रीमच्चरितमादितः ॥&lt;br&gt;&#xA;सर्वपापविनिर्मुक्तो दीर्घमायुरवाप्नुयात्  ।&lt;br&gt;&#xA;गार्हस्थ्यं धर्ममखिलं प्रयायात् पुत्रपौत्रवान्॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/049/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/049/</guid>
      <description>&lt;p&gt;शौनकः-&lt;br&gt;&#xA;भृगुवंशात्प्रभृत्येतत् त्वया मे कथितं महत् ।&lt;br&gt;&#xA;आख्यानमखिलं तात भृशं प्रीतोऽस्मि तेन ते ॥&lt;br&gt;&#xA;प्रवक्ष्यामि च भूयस्त्वां यथावत्सूतनन्दन ।&lt;br&gt;&#xA;याः कथा व्याससम्प्रोक्तास् ताश्च भूयः विचक्ष्व मे ॥&lt;br&gt;&#xA;तस्मिन्परमदुष्प्रापे सर्पसत्रे महात्मनाम् ।&lt;br&gt;&#xA;कर्मान्तरेषु विधिवत् सदस्यानां महाकवे ॥&lt;br&gt;&#xA;या बभूवुः कथाश्चित्रा येष्वर्थेषु यथातथम् ।&lt;br&gt;&#xA;त्वत्त इच्छाम ताश्श्रोतुं सूत त्वं वै विचक्षणः ॥&lt;br&gt;&#xA;सूतः-&lt;br&gt;&#xA;कर्मान्तरेष्वकथयन् द्विजा वेदाश्रयाः कथाः ।&lt;br&gt;&#xA;व्यासस्त्वकथयान्नित्यम् आख्यानं भारतं महत् ॥&lt;br&gt;&#xA;शौनकः-&lt;br&gt;&#xA;महाभारतमाख्यानं पाण्डवानां यशस्करम् ।&lt;br&gt;&#xA;जनमेजयेन यः पृष्टः कृष्णद्वैपायनस्तदा ॥&lt;br&gt;&#xA;श्रावयामास विधिवत् तदा कर्मान्तरेषु सः ।&lt;br&gt;&#xA;तामहं विधिवत्पुण्यां श्रोतुमिच्छामि वै कथाम् ॥&lt;br&gt;&#xA;मनस्सागरसम्भूतां महर्षेर्भावितात्मनः ।&lt;br&gt;&#xA;कथयस्व सतां श्रेष्ठ परं कौतूहलं हि नः ॥&lt;br&gt;&#xA;सूतः-&lt;br&gt;&#xA;हन्त तेऽहं प्रवक्ष्यामि महदाख्यानमुत्तमम् ।&lt;br&gt;&#xA;कृष्णद्वैपायनमतं महाभारतमादितः ॥&lt;br&gt;&#xA;तज्जुषस्वोत्तममते कथ्यमानं मया द्विज ।&lt;br&gt;&#xA;शंसितुं तन्मनोहर्षो ममापीह च वर्धते ॥&lt;br&gt;&#xA;श्रुत्वा तु सर्पसत्राय दीक्षितं जनमेजयम् ।&lt;br&gt;&#xA;अभ्यागच्छदृषिर्विद्वान् कृष्णद्वैपायनस्तदा ॥&lt;br&gt;&#xA;जनयामास यं काली शक्तेः पुत्रात्पराशरात् ।&lt;br&gt;&#xA;कन्यैव यमुनाद्वीपे पाण्डवानां पितामहम् ॥&lt;br&gt;&#xA;जातमात्रश्च यस्सद्यो ववृधे वेदवित्तमः ।&lt;br&gt;&#xA;वेदांश्चाधिजगे साङ्गान् इतिहासांश्च सर्वशः ॥&lt;br&gt;&#xA;यं नाति तपसा कश्चिन् न वेदाध्ययनेन च ।&lt;br&gt;&#xA;न व्रतेनोपवासेन न प्रशान्त्या न मन्युना ॥&lt;br&gt;&#xA;विव्यासैकं चतुर्धा यो वेदं वेदविदां वरः ।&lt;br&gt;&#xA;परावरज्ञो ब्रह्मर्षिः कविस्सत्यव्रतश्शुचिः ॥&lt;br&gt;&#xA;यः पाण्डुं धृतराष्ट्रं च विदुरं चाप्यजीजनत् ।&lt;br&gt;&#xA;शन्तनोस्सन्ततिं सन्नाम् उद्धरिष्यन् महातपाः ॥&lt;br&gt;&#xA;जनमेजयस्य राजर्षेस् तस्मिन्सत्रे महात्मनः ।&lt;br&gt;&#xA;विवेश शिष्यैस्सहितो वेदवेदाङ्गपारगैः ॥&lt;br&gt;&#xA;तत्र राजानमासीनं ददर्श जनमेजयम् ।&lt;br&gt;&#xA;वृतं सदस्यैर्बहुभिर् देवैरिव शतक्रतुम् ॥&lt;br&gt;&#xA;तथा मूर्धावसिक्तैश्च नानाजनपदेश्वरैः ।&lt;br&gt;&#xA;ऋत्विग्भिर्देवकल्पैश्च कुशलैर्यज्ञसंस्तरे ॥&lt;br&gt;&#xA;जनमेजयस्तु राजर्षिर् दृष्ट्वा तमृषिमागतम् ।&lt;br&gt;&#xA;सगणोऽभ्युद्यतस्तूर्णं ततो भरतसत्तमः ॥&lt;br&gt;&#xA;काञ्चनं विष्टरं तस्मै स एव नृपतिस्स्वयम् ।&lt;br&gt;&#xA;आसनं कल्पयामास यथा शक्रो बृहस्पतेः ॥&lt;br&gt;&#xA;तत्रोपविष्टं वरदं देवर्षिगणपूजितम् ।&lt;br&gt;&#xA;पूजयामास राजेन्द्रः शास्त्रदृष्टेन कर्मणा ॥&lt;br&gt;&#xA;पाद्यमाचमनीयं च अर्घ्यं गां च विधानतः ।&lt;br&gt;&#xA;पितामहाय कृष्णाय तदर्हाय न्यवेदयत् ॥&lt;br&gt;&#xA;प्रतिगृह्य च तां पूजां पाण्डवाज्जनमेजयात् ।&lt;br&gt;&#xA;गां चैव समनुज्ञाय मुनिः प्रीतोऽभवत्तदा ॥&lt;br&gt;&#xA;तथा तं पूजयित्वा तु यत्नेन प्रपितामहम् ।&lt;br&gt;&#xA;उपोपविश्य प्रीतात्मा पर्यपृच्छदनामयम् ॥&lt;br&gt;&#xA;भगवानापि तं दृष्ट्वा दयालुः प्रतिनन्द्य च ।&lt;br&gt;&#xA;सदस्यैः पूजितस्सर्वैस् सदस्यानप्यपूजयत् ॥&lt;br&gt;&#xA;तथा तं सत्कृतं सद्भिः कथान्ते जनमेजयः ।&lt;br&gt;&#xA;इममर्थं कुरुश्रेष्ठः पर्यपृच्छत्कृताञ्जलिः ॥&lt;br&gt;&#xA;जनमेजयः-&lt;br&gt;&#xA;कुरूणां पाण्डवानां च भवान्प्रत्यक्षदर्शिवान् ।&lt;br&gt;&#xA;तेषां चरितमिच्छामि कथ्यमानमिह त्वया ॥&lt;br&gt;&#xA;कथं च भगवन्भेदस् तेषामासीन्महात्मनाम् ।&lt;br&gt;&#xA;तच्च युद्धं कथं वृत्तं भूतान्तकरणं महत् ॥&lt;br&gt;&#xA;पितामहानां सर्वेषां दैवेनाविष्टचेतसाम् ।&lt;br&gt;&#xA;इच्छामि तत्त्वतश्श्रोतुं भगवन्कुशलो ह्यसि ॥&lt;br&gt;&#xA;सूतः-&lt;br&gt;&#xA;तस्य तद्वचनं श्रुत्वा कृष्णद्वैपायनस्तदा ।&lt;br&gt;&#xA;शशास शिष्यमासीनं वैशम्पायनमन्तिके ॥&lt;br&gt;&#xA;कुरूणां पाण्डवानां च यथा भेदोऽभवत्पुरा ।&lt;br&gt;&#xA;तदस्मै सर्वमाचक्ष्व यन्मत्तश्श्रुतवानसि ॥&lt;br&gt;&#xA;गुरोर्वचनमाज्ञाय स तु विप्रर्षभस्तदा ।&lt;br&gt;&#xA;आचचक्षे ततस्सर्वम् इतिहासं पुरातनम् ॥&lt;br&gt;&#xA;राज्ञे तस्मै सदस्येभ्यः क्षत्रियेभ्यश्च सर्वशः ।&lt;br&gt;&#xA;भेदं राज्यविनाशं च कुरुपाण्डवयोस्तदा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/050/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/050/</guid>
      <description>&lt;p&gt;वैशम्पायनः-&lt;br&gt;&#xA;शृणु राजन् यथा वीरा भ्रातरः पञ्च पाण्डवाः ।&lt;br&gt;&#xA;विरोधमन्वगच्छन्त धार्तराष्ट्रैर्दुरात्मभिः ॥&lt;br&gt;&#xA;गुरवे प्राङ्नमस्कृत्य मनोबुद्धिसमाधिभिः ।&lt;br&gt;&#xA;सम्पूज्य च द्विजान्सर्वांस् तथान्यान्विदुषो जनान् ॥&lt;br&gt;&#xA;महर्षेस्सर्वलोकेषु विश्रुतस्यास्य धीमतः ।&lt;br&gt;&#xA;प्रवक्ष्यामि मतं कृत्स्नं व्यासस्यामिततेजसः ॥&lt;br&gt;&#xA;श्रोतुं पात्रं तु राजंस्त्वं प्राप्येमां भारतीं कथाम् ।&lt;br&gt;&#xA;गुरोर्वक्तुं परिस्पन्दो मुदा प्रोत्सहतीव माम् ॥&lt;br&gt;&#xA;शृणु राजन् यथा भेदः कुरुपाण्डवयोरभूत् ।&lt;br&gt;&#xA;राज्यार्थे द्यूतसम्भूतो वनवासस्तथैव च ॥&lt;br&gt;&#xA;यथा च युद्धमभवत् पृथिवीक्षयकारकम् ।&lt;br&gt;&#xA;तत्तेऽहं सम्प्रवक्ष्यामि पृच्छते भरतर्षभ ॥&lt;br&gt;&#xA;मृते पितरि ते वीरा वनादेत्य स्वमन्दिरम् ।&lt;br&gt;&#xA;नचिरादेव विद्वांसो वेदे धनुषि चाभवन् ॥&lt;br&gt;&#xA;तांस्तथा रूपसम्पन्नान् वीर्येण परमेण ह ।&lt;br&gt;&#xA;नामृष्यन्कुरवो दृष्ट्वा पाण्डवान् धृतराष्ट्रजाः ॥&lt;br&gt;&#xA;ततो दुर्योधनः क्रूरः कर्णस्तस्य मते स्थितः ।&lt;br&gt;&#xA;पाण्डवान्विविधोपायै राज्यहेतोरपीडयत् ॥&lt;br&gt;&#xA;ददावथ विषं पापो भीमाय धृतराष्ट्रजः ।&lt;br&gt;&#xA;जरयामास तद्वीरस् त्वन्नेन सह भारत ॥&lt;br&gt;&#xA;प्रमाणकोट्यां क्रीडित्वा बद्ध्वा सुप्तमनागसम् ।&lt;br&gt;&#xA;तथैव मध्ये गङ्गायाः प्रक्षिप्य पुरमाव्रजत् ॥&lt;br&gt;&#xA;यदाऽबुध्यत कौन्तेयस् तदा सञ्छिद्य बन्धनम् ।&lt;br&gt;&#xA;उदतिष्ठन्महातेजा भीमसेनो गतव्यथः ॥&lt;br&gt;&#xA;आशीविषैः कृष्णसर्पैस् सुप्तं चैनमदंशयत् ।&lt;br&gt;&#xA;सर्वेष्वेवाङ्गदेशेषु न ममार स शत्रुहा ॥&lt;br&gt;&#xA;उपार्यैर्विविधैः क्षुद्रस् संवृतैर्विवृतैरपि ।&lt;br&gt;&#xA;पाण्डवान्पीडयामास न च किञ्चिदसाधयत् ॥&lt;br&gt;&#xA;तेषां स विप्रकारेषु तेषु तेषु महामतिः ।&lt;br&gt;&#xA;मोक्षणे प्रतिघाते च विदुरोऽवहितोऽभवत् ॥&lt;br&gt;&#xA;स्वर्गस्थो जीवलोकस्य यथा शक्रस्सुखावहः ।&lt;br&gt;&#xA;पाण्डवानां तथा नित्यं विदुरोऽपि सुखावहः ॥&lt;br&gt;&#xA;यदा तु विविधोपायैस् संवृतैर्विवृतैरपि ।&lt;br&gt;&#xA;नाशक्रोद्विनिहन्तुं तान् दैवनात्यन्तरक्षितान् ॥&lt;br&gt;&#xA;ततो दुर्योधनः क्षुद्रः कर्णश्च सहसौबलः ।&lt;br&gt;&#xA;धृतराष्ट्रमनुज्ञाप्य जातुषं चक्रुरालयम् ।&lt;br&gt;&#xA;तत्र तान् वासयामास पाण्डवानमितौजसः ॥&lt;br&gt;&#xA;अदाहयच्च विस्रब्धान् पावकेन पुनस्तदा ।&lt;br&gt;&#xA;विदुरस्यैव वचनात् खनित्री विहिता तदा ॥&lt;br&gt;&#xA;मोक्षयामास वेगेन ते मुक्ताः प्राद्रवन्भयात् ॥&lt;br&gt;&#xA;ततो महावने घोरे हिडिम्बं नाम राक्षसम् ।&lt;br&gt;&#xA;भीमसेनोऽबधीत्क्रुद्धो भुवि भीमपराक्रमः ।&lt;br&gt;&#xA;प्राप्ता हिडिम्बी भीमेन यत्र जातो घटोत्कचः ॥&lt;br&gt;&#xA;अथ सन्धाय ते वीरा एकचक्रां व्रजंस्तदा ।&lt;br&gt;&#xA;ब्रह्मरूपधरा भूत्वा मात्रा सह परन्तपाः ॥&lt;br&gt;&#xA;तत्र ते ब्राह्मणार्थाय बकं हत्वा महाबलम् ।&lt;br&gt;&#xA;ब्राह्मणैस्सहिता जग्मुः पाञ्चालानां पुरं ततः ॥&lt;br&gt;&#xA;तत्र ते द्रौपदीं लब्ध्वा बहून्मासान्सुखोषिताः ।&lt;br&gt;&#xA;सहिता हस्तिनपुरं प्रत्याजग्मुररिन्दमाः ॥&lt;br&gt;&#xA;उक्तास्ते धृतराष्ट्रेण राज्ञा शान्तनवेन च ।&lt;br&gt;&#xA;भ्रातृभिर्विग्रहस्तात कथं वो न भवेदिति ॥&lt;br&gt;&#xA;अस्माभिः खाण्डवप्रस्थे युष्मद्वासो विचिन्तितः ॥&lt;br&gt;&#xA;पुरं जानपदोपेतं सुविभक्तमहापथम् ।&lt;br&gt;&#xA;वासाय स्वाण्डवप्रस्थं व्रजध्वं गतमन्यवः ॥&lt;br&gt;&#xA;तयोस्ते वचनाज्जग्मुस् सह सर्वैस्सुहृज्जनैः ।&lt;br&gt;&#xA;नगरं खाण्डवप्रस्थं रत्नमादाय भागशः ॥&lt;br&gt;&#xA;तत्र ते न्यवसन् राजन् संवत्सरगणान् बहून् ।&lt;br&gt;&#xA;वशे शस्त्रप्रतापेन कुर्वन्तोऽन्यान् महीक्षितः ॥&lt;br&gt;&#xA;एवं धर्मप्रधानास्ते सत्यव्रतपरायणाः ।&lt;br&gt;&#xA;अप्रमत्तास्स्थिताः क्षत्रे प्रतपन्तो हि तांस्तदा ॥&lt;br&gt;&#xA;अजयद्भीमसेनस्तु दिशं प्राचीं महाबलः ।&lt;br&gt;&#xA;उदीचीमर्जुनो वीरः प्रतीचीं नकुलस्तथा ॥&lt;br&gt;&#xA;दक्षिणां सहदेवस्तु विजिग्ये परवीरहा ।&lt;br&gt;&#xA;एवं चक्रुरिमां सर्वे वशे कृत्स्नां वसुन्धराम् ॥&lt;br&gt;&#xA;पञ्चभिस्सूर्यसङ्काशैस् सूर्येण च वसुन्धराम् ।&lt;br&gt;&#xA;षट्सूर्येव च बभ्राजे पाण्डवैस्सत्यविक्रमैः ॥&lt;br&gt;&#xA;ततो निमित्ते कस्मिंश्चिद् धर्मराजो युधिष्ठिरः ।&lt;br&gt;&#xA;वनं प्रस्थापयामास भ्रातरं वै धनञ्जयम् ॥&lt;br&gt;&#xA;धैर्यात्सत्याच्च धर्माच्च विजयाच्चधिकप्रियः ।&lt;br&gt;&#xA;अर्जुनो भ्रातरं ज्येष्ठं नात्यवर्तत जातु चित् ॥&lt;br&gt;&#xA;स वै संवत्सरं पूर्णं मासं चैव वने वसन् ।&lt;br&gt;&#xA;तीर्थयात्रां च कृतवान् नागकन्यामवाप्य च ॥&lt;br&gt;&#xA;पाण्ड्यस्य तनयां लब्ध्वा तत्र ताभ्यां सहोषितः ।&lt;br&gt;&#xA;ततोऽगच्छद्धृषीकेशं द्वारवत्यां कदाचन ॥&lt;br&gt;&#xA;तत्र लभे च बीभत्सुर् भार्यां राजीवलोचनाम् ।&lt;br&gt;&#xA;अनुजां वासुदेवस्य सुभद्रां भद्रभाषिणीम् ॥&lt;br&gt;&#xA;सा शचीव महेन्द्रेण श्रीः कृष्णेनेव सङ्गता ।&lt;br&gt;&#xA;सुभद्रा युयुजे पीता पाण्डवेनार्जुनेन च ॥&lt;br&gt;&#xA;तत्र सन्तर्पयामास कौन्तेयो हव्यवाहनम् ।&lt;br&gt;&#xA;बीभत्सुर्वासुदेवेन सहितः खाण्डवे वने ॥&lt;br&gt;&#xA;नातिभारोऽथ पार्थस्य केशवेनाभवत्सह ।&lt;br&gt;&#xA;व्यवसायद्वितीयस्य विष्णोश्शत्रुवधेष्विव ॥&lt;br&gt;&#xA;पार्थायाग्निर्ददौ तत्र गाण्डीवं धनुरुत्तमम् ।&lt;br&gt;&#xA;इषुधी चाक्षयौ बाणै रथं च कपिलक्षणम् ॥&lt;br&gt;&#xA;मोचयामास बीभत्सुर् मयं यत्र महासुरम् ।&lt;br&gt;&#xA;स चकार सभां दिव्यां सर्वरत्नविभूषिताम् ॥&lt;br&gt;&#xA;तस्यां दुर्योधनः क्षुद्रो लोभं चक्रे सुदुर्मतिः ।&lt;br&gt;&#xA;ततोऽक्षैर्वञ्चयित्वा च सौबलेन युधिष्ठिरम् ॥&lt;br&gt;&#xA;वनं प्रस्थापयामास सप्तवर्षाणि पञ्च च ।&lt;br&gt;&#xA;अज्ञातमेकं राष्ट्रे तु ततो वर्षं त्रयोदशम् ॥&lt;br&gt;&#xA;गते त्रयोदशे वर्षे याचमानास्स्वकं वसु ।&lt;br&gt;&#xA;नालभन्त महाराज ततो युद्धमवर्तत ॥&lt;br&gt;&#xA;ततस्ते सर्वमुत्साद्य हत्वा दुर्योधनं रणे ।&lt;br&gt;&#xA;राज्यं विधूतभूयिष्ठं प्रत्यपद्यन्त पाण्डवाः ॥&lt;br&gt;&#xA;इष्ट्वा क्रतूंश्च विविधान् अश्वमेधादिकान् बहून् ।&lt;br&gt;&#xA;धृतराष्ट्रे गते स्वर्गं विदुरे पञ्चतां गते ॥&lt;br&gt;&#xA;गमयित्वा स्त्रियस्स्वर्गं राज्ञाममिततेजसाम् ।&lt;br&gt;&#xA;वार्ष्णेये निलयं प्राप्ते विष्णुदारान् प्ररक्ष्य च ।&lt;br&gt;&#xA;महाप्रस्थानिकं गत्वा गतासस्वर्गमनुत्तमम् ॥&lt;br&gt;&#xA;एवमेतत्पुरावृत्तं तेषामक्लिष्टकर्मणाम् ।&lt;br&gt;&#xA;भेदो राज्यविनाशश्च जयश्च जयतांवर ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/051/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/051/</guid>
      <description>&lt;p&gt;जनमेजयः-&lt;br&gt;&#xA;कथितं वै समासेन त्वया सर्वं द्विजोत्तम ।&lt;br&gt;&#xA;महाभारतमाख्यानं कुरूणां चरितं महत् ॥&lt;br&gt;&#xA;कथां तेषां विचित्रार्थाम् इमां कथयति त्वयि ।&lt;br&gt;&#xA;विस्तरश्रवणे जातं कौतूहलमतीव मे ॥&lt;br&gt;&#xA;स भवान्विस्तरेणेमां पुनराख्यातुमर्हति ।&lt;br&gt;&#xA;न हि तृप्यामि पूर्वेषां शृण्वन्नाचरितं महत् ॥&lt;br&gt;&#xA;न तत्कारणमल्पं हि धर्मज्ञा यत्र पाण्डवाः ।&lt;br&gt;&#xA;अवध्यान् सर्वतो जघ्नुः प्रशस्यन्ते च मानवैः ॥&lt;br&gt;&#xA;किमर्थं ते नरव्याघ्राश् शन्तास्सन्तोऽप्यनागसः ।&lt;br&gt;&#xA;प्रयुज्यमानान् सङ्क्लेशान् क्षान्तवन्तो दुरात्मभि ॥&lt;br&gt;&#xA;कथं नागायुतप्राणो बाहुशाली वृकोदरः ।&lt;br&gt;&#xA;परिक्लिश्यन्नपि क्रोधं धृतवान्वै द्विजोत्तम ।&lt;br&gt;&#xA;भ्रातॄणां क्लेशमायातं धृतवान् वै परन्तपः ॥&lt;br&gt;&#xA;कथं सा द्रौपदी कृष्णा क्लिश्यमाना दुरात्मभिः ।&lt;br&gt;&#xA;शक्ता सती धार्तराष्ट्रान् नादहद्धोरचक्षुषा ॥&lt;br&gt;&#xA;कथं व्यतिक्रमं द्यूते पार्था माद्रीसुतौ तदा ।&lt;br&gt;&#xA;अन्वव्रजन्नरव्याघ्रं वञ्च्यमाना दुरात्मभिः ॥&lt;br&gt;&#xA;कथं धर्मभृतां श्रेष्ठस् सुतो धर्मस्य धर्मवित् ।&lt;br&gt;&#xA;अनर्हः परमं क्लेशं सोढवान्स युधिष्ठिरः ॥&lt;br&gt;&#xA;कथं च बहुलां सेनां पाण्डवः कृष्णसारथिः ।&lt;br&gt;&#xA;अस्यन्नेकोऽनयत्सर्वाः पितृलोकं धनञ्जयः ॥&lt;br&gt;&#xA;एतदाचक्ष्व मे सर्वं यथावृत्तं तपोधन ।&lt;br&gt;&#xA;यद्यच्च कृतवन्तस्ते तत्र तत्र महारथाः ॥&lt;br&gt;&#xA;वैशम्पायनः-&lt;br&gt;&#xA;महर्षेस्सर्वलोकेस्य पूजितस्य महात्मनः ।&lt;br&gt;&#xA;प्रवक्ष्यामि मतं कृत्स्नं व्यासस्यामिततेजसः ॥&lt;br&gt;&#xA;इदं शतसहस्रं हि श्लोकानां पुण्यकर्मणाम् ।&lt;br&gt;&#xA;उपाख्यानैस्सह ज्ञेयं श्राव्यं भारतमुत्तमम् ॥&lt;br&gt;&#xA;सङ्क्षेपेण तु वक्ष्यामि सर्वमेतन्नराधिप ॥&lt;br&gt;&#xA;अध्यायानां सहस्रे द्वे पर्वणां शतमेव च ।&lt;br&gt;&#xA;श्लोकानां तु सहस्राणि नवतिश्च दशैव च ।&lt;br&gt;&#xA;ततोऽष्टादशभिः पर्वैस् सङ्गृहीतं महात्मना ॥&lt;br&gt;&#xA;य इदं श्रावयेद्विद्वान् येश्चेदं शृणुयान्नरः ।&lt;br&gt;&#xA;स प्राप्य ब्रह्मणस्सथानं देवैर्याति च तुल्यताम् ॥&lt;br&gt;&#xA;इदं हि वेदैस्समितं पवित्रं चोत्तमं महत् ।&lt;br&gt;&#xA;श्राव्याणामुत्तमं श्राव्यं पुराणमृषिसंस्कृतम् ॥&lt;br&gt;&#xA;अस्मिन्नर्थश्च धर्मश्च निखिलेनोपदेश्यते ।&lt;br&gt;&#xA;इतिहासे महापुण्ये बुद्धिश्च परमार्पिता ॥&lt;br&gt;&#xA;अक्षुद्रान् दानशीलांश्च सत्यशीलाननास्तिकान् ।&lt;br&gt;&#xA;कार्ष्णं वेदमिमं विद्वाञ् ज्ञापयित्वाऽर्थमश्नुते ॥&lt;br&gt;&#xA;मुच्यते भ्रूणहत्याया यच्चान्यद्वृजिनं भवेत् ।&lt;br&gt;&#xA;इतिहासमिमं श्रुत्वा पुरुषोऽपि सुदारुणाः ॥&lt;br&gt;&#xA;जयो नामेतिहासोऽयं श्रोतव्यो विजिगीषुणा ।&lt;br&gt;&#xA;महीं विजयते सर्वां शत्रूंश्चापि पराजयेत् ॥&lt;br&gt;&#xA;इदं स्वस्त्ययनं श्रेष्ठम् इदं पुंसवनं महत् ।&lt;br&gt;&#xA;महिषीयुवराजाभ्यां श्रोतव्यं बहुशस्तथा ॥&lt;br&gt;&#xA;अर्थशास्त्रमिदं पुण्यं धर्मशास्त्रमिदं महत् ।&lt;br&gt;&#xA;मोक्षशास्त्रमिदं प्रोक्तं व्यासेनामिततेजसा ॥&lt;br&gt;&#xA;धर्मे चार्थे च कामे च मोक्षे च भरतर्षभ ।&lt;br&gt;&#xA;यदिहास्ति तदन्यत्र यन्नेहास्ति न तत्क्वचित् ॥&lt;br&gt;&#xA;इदं हि ब्राह्मणैर्लोके आख्यातं ब्राह्मणेष्विह ॥&lt;br&gt;&#xA;सम्प्रत्याचक्षते चैव कथयिष्यन्ति चापरे ।&lt;br&gt;&#xA;पुत्राश्शुश्रूषवस्सन्ति प्रेष्याश्च प्रियवादिनः ॥&lt;br&gt;&#xA;भरतानां महज्जन्म शृण्वन्तोह्यनसूयवः ।&lt;br&gt;&#xA;धन्यं यशस्यमायुष्यं स्वर्ग्यं पुण्यं तथैव च ॥&lt;br&gt;&#xA;शरीरेण कृतं पापं वाचा च मनसैव च ।&lt;br&gt;&#xA;सर्वं त्यजति वै क्षिप्रम् इदं शृण्वन्नरस्तदा ॥&lt;br&gt;&#xA;कीर्तिं प्रथयता लोके पाण्डवानां यशस्विनाम् ।&lt;br&gt;&#xA;कृष्णद्वैपायनेनेदं कृतं धर्मचिकीर्षुणा ।&lt;br&gt;&#xA;अन्येषां क्षत्रियाणां च भूरिद्रविणतेजसाम् ॥&lt;br&gt;&#xA;योऽधीते भारतं पुण्यं ब्राह्मणो नियतव्रतः ।&lt;br&gt;&#xA;चतुरो वार्षिकान्मासान् सर्वपापैः प्रमुच्यते ॥&lt;br&gt;&#xA;विज्ञेयस्सर्ववेदानां पारगो भारतं वदन् ॥&lt;br&gt;&#xA;देवा ब्रह्मर्षयो यत्र पुण्या राजर्षयस्तथा ।&lt;br&gt;&#xA;कीर्त्यन्ते हृतपाप्मानः कीर्त्यते केशवस्तथा ॥&lt;br&gt;&#xA;त्रिभिर्वर्षैर्हमहाभागः कृष्णद्वैपायनोऽब्रवीत् ।&lt;br&gt;&#xA;नित्योत्थितस्सदायोगी महाभारतमादितः ॥&lt;br&gt;&#xA;यश्चेदं पठते विद्वान् सदा पर्वसु पर्वसु ।&lt;br&gt;&#xA;धूतपाप्मा जितस्वर्गो ब्रह्मभूयं स गच्छति ॥&lt;br&gt;&#xA;यस्तु राजा श्रृणोतीदम् अखिलामश्नुते महीम् ।&lt;br&gt;&#xA;प्रसूते गर्भिणी पुत्रं कन्या चाशु प्रदीयते ॥&lt;br&gt;&#xA;वाणिजस्सिद्धयात्रास्सयुर् वीरा विजयमाप्नुयुः ।&lt;br&gt;&#xA;आस्तिकान् श्रावयेन्नित्यं ब्राह्मणाननसूयकान् ॥&lt;br&gt;&#xA;वेदविद्याव्रतस्नातान् क्षत्रियाञ्जयमास्थितान् ।&lt;br&gt;&#xA;स्वधर्मनित्यान् वैश्यांश्च श्रावयेत्क्षत्रसंश्रितान् ॥&lt;br&gt;&#xA;एष धर्मः पुरा दृष्टः सर्वधर्मेषु भारत ।&lt;br&gt;&#xA;ब्राह्मणाच्छ्रवणं राजन् विशेषेण विधीयते ॥&lt;br&gt;&#xA;भूयो वा यः पठेन्नित्यं स गच्छेत्परमां गतिम् ।&lt;br&gt;&#xA;श्लोकं वाप्यनुगृह्णीत तथाऽर्धश्लोकमेव वा ॥&lt;br&gt;&#xA;अपि पादं पठेन्नित्यं न च निर्भारतो भवेत् ।&lt;br&gt;&#xA;इह नैकाश्रयं जन्म राजर्षीणां महात्मनाम् ॥&lt;br&gt;&#xA;इह मन्त्रपदं युक्तं धर्मं चानेकदर्शनम् ।&lt;br&gt;&#xA;इह युद्धानि चित्राणि राज्ञां वृद्धिरिहैव च ॥&lt;br&gt;&#xA;ऋषीणां च कथास्तात इह गन्धर्वरक्षसाम् ।&lt;br&gt;&#xA;इह तत्तत्समासाद्य विहितो वाक्यविस्तरः ॥&lt;br&gt;&#xA;तीर्थानां नाम पुण्यानां देशानां चेह कीर्तनम् ।&lt;br&gt;&#xA;वनानां वर्वतानां च नदीनां सागरस्यच ॥&lt;br&gt;&#xA;देशानां चैव पुण्यानां पुराणां चैव कीर्तनम् ।&lt;br&gt;&#xA;उपचारस्तथैवाग्र्यो वीर्यमप्यतिमानुषम् ॥&lt;br&gt;&#xA;इह सत्कारयोगश्च भारते परमर्षिणा ।&lt;br&gt;&#xA;रथाश्वेभनरेन्द्राणां कल्पना युद्धकौशलम् ॥&lt;br&gt;&#xA;ख्यातौ रत्नाकरं तद्वन् महाभारतमुच्यते ॥&lt;br&gt;&#xA;नाप्रीतिरुपपद्येत यथा प्राप्य त्रिविष्टपम् ।&lt;br&gt;&#xA;पुण्यं तथेदमाख्यानं श्रुत्वा प्रीतिर्भवत्युत ॥&lt;br&gt;&#xA;कुलस्य वृद्धये राजन् आयुषे विजयाय च ।&lt;br&gt;&#xA;श्रृणु कीर्तयतः कृत्स्नम् इतिहासं पुरातनम् ॥&lt;br&gt;&#xA;यश्चेदं श्रावयेत्पिञ्ये ब्राह्मणान्पादमन्ततः ।&lt;br&gt;&#xA;अक्षय्यमन्नपानं तत् पितॄंस्तस्योपतिष्ठति ॥&lt;br&gt;&#xA;प्रातर्यदेनः कुरुते इन्द्रियैर्ब्राह्मणश्चरन् ।&lt;br&gt;&#xA;महाभारतमाख्याय पश्चात् सन्ध्यां प्रमुच्यते ॥&lt;br&gt;&#xA;रात्रौ यदेनः कुरुते इन्द्रियैब्राह्मणश्चरन् ।&lt;br&gt;&#xA;महाभारतमाख्याय पूर्वां सन्ध्यां प्रमुच्यते ॥&lt;br&gt;&#xA;भारतानां महज्जन्म महाभारतमुच्यते ।&lt;br&gt;&#xA;निरुक्तमस्य यो वेद सर्वपापैः प्रमुच्यते ॥&lt;br&gt;&#xA;त्रिभिर्वर्षैर्महाभागः कृष्णद्वैपायनोऽब्रवीत् ।&lt;br&gt;&#xA;नित्योत्थितो महायोगी महाभारतमादितः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/052/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/052/</guid>
      <description>&lt;p&gt;वैशम्पायनः-&lt;br&gt;&#xA;पूरोर्वंशमहं धन्यं राज्ञाममिततेजसाम् ।&lt;br&gt;&#xA;प्रवक्ष्यामि पितॄणां ते तेषां नामानि मे शृणु ॥&lt;br&gt;&#xA;अव्यक्तप्रभवो ब्रह्मा शाश्वतो नित्य अव्ययः ।&lt;br&gt;&#xA;तस्मान्मरीचिस्सञ्जज्ञे दक्षश्चैव प्रजापतिः ॥&lt;br&gt;&#xA;अङ्गुष्ठाद्दक्षमसृजच् चक्षुर्भ्यां च मरीचिनम् ।&lt;br&gt;&#xA;मरीचेः काश्यपः पुत्रो दक्षस्य दुहिताऽदितिः ॥&lt;br&gt;&#xA;अदित्यां काश्यपस्य विवस्वान् ।&lt;br&gt;&#xA;विवस्वतो मनुः ।&lt;br&gt;&#xA;मनोरिला ॥&lt;br&gt;&#xA;इलायाः पुरूरवाः ।&lt;br&gt;&#xA;पुरूरवस आयुः ।&lt;br&gt;&#xA;आयुषो नहुषः ।&lt;br&gt;&#xA;नहुषस्य ययातिः ॥&lt;br&gt;&#xA;ययातेर्द्वे भार्ये बभूवतुः ।&lt;br&gt;&#xA;उशनसो दुहिता देवयानी, वृषपर्वणश्च दुहिता शर्मिष्ठा नाम ॥&lt;br&gt;&#xA;तत्रानुवंशो भवति-&lt;br&gt;&#xA;यदुं च तुर्वशुं चौभौ देवयानी व्यजायत ।&lt;br&gt;&#xA;द्रुह्यं चानुं च पूरुं च शर्मिष्ठा वार्षपर्वणी ॥&lt;br&gt;&#xA;तत्र यदोर्यादवाः ।&lt;br&gt;&#xA;पूरोः पौरवाः ।&lt;br&gt;&#xA;पूरोर्भार्या कौसल्या बभूव ।&lt;br&gt;&#xA;तस्यामस्य जज्ञे जनमेजयः ॥&lt;br&gt;&#xA;स त्रीन् हयमेधानाजहार ।&lt;br&gt;&#xA;विश्वजिता चेष्ट्वा वनं प्रविवेश ॥&lt;br&gt;&#xA;जनमेजयस्तु खलु सुनन्दां नामोपयेमे ।&lt;br&gt;&#xA;तस्यामस्य जज्ञे प्राचीन्वान् ॥&lt;br&gt;&#xA;यः प्राचीं दिशं जिगाय यावत्सूर्याोदयात् ।&lt;br&gt;&#xA;तत्तस्य प्राचीन्वत्त्वम् ॥&lt;br&gt;&#xA;प्राचीन्वांस्तु खल्वाश्मकीमुपयेमे सुषावान्नाम ।&lt;br&gt;&#xA;तस्यामस्य जज्ञे शय्यातिः ॥&lt;br&gt;&#xA;शय्यातिस्तु त्रिशङ्कोर्दुहितरं वराङ्गीं नामोपयेमे ।&lt;br&gt;&#xA;तस्यामस्य जज्ञेऽहम्पातिः ॥&lt;br&gt;&#xA;अहम्पातिस्तु खलु कृतवीर्यदुहितरं भानुमतीं नामोपयेमे ।&lt;br&gt;&#xA;तस्यामस्य जज्ञे सार्वभौमः ॥&lt;br&gt;&#xA;सार्वभौमस्तु खलु जित्वाऽऽजहार कैकयीं सुन्दरां नाम ।&lt;br&gt;&#xA;तस्यामस्य जज्ञे महाभौमः ॥&lt;br&gt;&#xA;महाभौमस्तु खलु प्रसेनजिद्दुहितरमुपयेते सुयज्ञां नाम ।&lt;br&gt;&#xA;तस्यामस्य जज्ञे अयुतानायी ॥&lt;br&gt;&#xA;यः पुरुषमेधे पुरुषाणामयुतमानयत्तत्तस्यायुतानायित्वम् ॥&lt;br&gt;&#xA;अयुतानायी तु खलु पृथुश्रवसो दुहितरमुपयेमे भासां नाम ।&lt;br&gt;&#xA;अस्यामस्य जज्ञेऽक्रोधनः ॥&lt;br&gt;&#xA;अक्रोधनस्तु कालिङ्गी करण्डुं नामोपयेमे  ।&lt;br&gt;&#xA;तस्यामस्य जज्ञे देवातिथिः ॥&lt;br&gt;&#xA;देवातिथिस्तु खलु वैदर्भीमुपयेमे मर्यादां नाम ।&lt;br&gt;&#xA;तस्यामस्य जज्ञे ऋचः ॥&lt;br&gt;&#xA;ऋचस्तु खलु वामदेव्यामङ्गराजकन्यायामृक्षं पुत्रमजीजनत् ॥&lt;br&gt;&#xA;ऋक्षस्तु खलु तक्षकदुहितरं ज्वलन्तां नामोपयेमे ।&lt;br&gt;&#xA;तस्यामन्तिनारमजीनत् ॥&lt;br&gt;&#xA;अन्तिनारस्तु सरस्वत्यां द्वादशवार्षिकं सत्रमाजहार ।&lt;br&gt;&#xA;तमुदवसाने निर्वृत्ते सरस्वत्यभिगम्य भर्तारं वरयामास ।&lt;br&gt;&#xA;तस्यां पुत्रं जनयामास त्रस्नुं नाम ॥&lt;br&gt;&#xA;अत्रानुवंशो भवति ॥&lt;br&gt;&#xA;त्रस्नुस्सरस्वतीपुत्र अन्तिनारादजायत ।&lt;br&gt;&#xA;इलिलं जनयामास कालिन्द्यां त्रस्नुरात्मजम् ॥&lt;br&gt;&#xA;इलिलस्तु रथन्तरायां दुष्यन्तादीन् पञ्च पुत्रानजीजनत् ॥&lt;br&gt;&#xA;दुष्यन्तस्तु खलु लाक्ष्मणां नाम भागीरथीमुपयेमे ।&lt;br&gt;&#xA;तस्यामस्य जज्ञे जनमेजयः ॥&lt;br&gt;&#xA;स एव दुष्यन्तो विश्वामित्रदुहितरं शकुन्तलां नामोपयेमे ।&lt;br&gt;&#xA;तस्यामस्य जज्ञे भरतः ॥&lt;br&gt;&#xA;तत्रेमौ श्लोकौ भवतः-&lt;br&gt;&#xA;माता भस्त्रा पितुः पुत्रो यस्माज्जातस्स एव सः ।&lt;br&gt;&#xA;भरस्व पुत्रं दौष्यन्तिं सत्यमाह शकुन्तला ॥&lt;br&gt;&#xA;रेतोधाः पुत्र उन्नयति नरदेव यमक्षयात् ।&lt;br&gt;&#xA;त्वं चास्य धाता गर्भस्य सत्यमाह शकुन्तला ॥&lt;br&gt;&#xA;ततोऽस्य भरतत्वम् ॥&lt;br&gt;&#xA;भरतस्तु खलु काशेयीं सार्वसेनीमुपयेमे सुनन्दां नाम ।&lt;br&gt;&#xA;तस्यामस्य जज्ञे भुमन्युः ॥&lt;br&gt;&#xA;भुमन्युस्तु खलु दाशार्हीमुपयेमे सुवर्णां नाम ।&lt;br&gt;&#xA;तस्यामस्य जज्ञे सुहोत्रः ॥&lt;br&gt;&#xA;सुहोत्रस्तु खल्वैक्ष्वाकीमुपयेमे जयन्तीं नाम ।&lt;br&gt;&#xA;तस्यामस्य जज्ञे हस्ती ।&lt;br&gt;&#xA;य इदं पुरमावासयामास ।&lt;br&gt;&#xA;तस्माद्धस्तिनपुरत्वम् ॥&lt;br&gt;&#xA;हस्ती तु त्रैगर्तीमुपयेमे यशोधरां नाम ।&lt;br&gt;&#xA;तस्यामस्य जज्ञे विकुञ्जनः ॥&lt;br&gt;&#xA;विकुञ्जनस्तु दाशार्हीमुपयेमे विन्दां नाम ।&lt;br&gt;&#xA;तस्यामस्य जज्ञेऽजमीढः ॥&lt;br&gt;&#xA;अजमीढस्य तु चतुर्विंशतिपुत्रशतं बभूव-कैकय्यां नागायां गान्धार्यां विमलायामृक्षायामिति  ।&lt;br&gt;&#xA;पृथग्वंशकर्तारो नृपतयः ॥&lt;br&gt;&#xA;अजमीढादृक्षायां वंशकरस्संवरणो जज्ञे ॥&lt;br&gt;&#xA;संवरणस्तु खलु वैवस्वतीं तपतीं नामोपयेमे ।&lt;br&gt;&#xA;तस्यामस्यजज्ञे कुरुः ॥&lt;br&gt;&#xA;कुरुस्तु दाशार्हीमुपयेमे शुभां नाम ।&lt;br&gt;&#xA;तस्यामस्य जज्ञे विडूरथः ॥&lt;br&gt;&#xA;विडूरथस्तु खलु मागधीमुपयेमे सम्प्रियां नाम ।&lt;br&gt;&#xA;तस्यामस्य जज्ञेऽनश्वान् ॥&lt;br&gt;&#xA;अनश्वांस्तु मागधीमुपयेमे सुवेषां नाम ।&lt;br&gt;&#xA;तस्यामस्य जज्ञे परिक्षित् ॥&lt;br&gt;&#xA;परीक्षित्तु बाहुकामुपयेमेऽमृतां नाम ।&lt;br&gt;&#xA;तस्यामस्य जज्ञे भीमसेनः ॥&lt;br&gt;&#xA;भीमसेनस्तु खलु कैकयीमुपयेमे सुकुमारीं नाम ।&lt;br&gt;&#xA;तस्यामस्य जज्ञे पर्यश्रवाः ।&lt;br&gt;&#xA;यमाहुः प्रतीप इति ॥&lt;br&gt;&#xA;प्रतीपस्तु शैब्यामुपयेमे सुनन्दां नाम ।&lt;br&gt;&#xA;तस्यां त्रीन् पुत्रानुत्पादयामास देवापिं शन्तनुं बाह्लीकं चेति ॥&lt;br&gt;&#xA;देवापिस्तु खलु बाल एवारण्यं प्रविवेश ।&lt;br&gt;&#xA;शन्तनुस्तु महीपालोऽभवत् ॥&lt;br&gt;&#xA;तत्र श्लोको भवति-&lt;br&gt;&#xA;यं यं कराभ्यां स्पृशति जीर्णं स सुखमश्नुते ।&lt;br&gt;&#xA;पुनर्युवा च भवति तस्मात्तं शन्तनुं विदुः ।&lt;br&gt;&#xA;तत्तस्य शन्तनुत्वम् ॥&lt;br&gt;&#xA;शन्तनुस्तु खलु गङ्गां भागीरथीमुपयेमे ।&lt;br&gt;&#xA;तस्यामस्य जज्ञे देवव्रतः ।&lt;br&gt;&#xA;यमाहुर्भीष्म इति ॥&lt;br&gt;&#xA;भीष्मस्तु पितुः प्रीतिचिकीर्षया सत्यवतीमानयामास मातरं ।&lt;br&gt;&#xA;यामाहुः कालीति ॥&lt;br&gt;&#xA;तस्यां पूर्वं पुराशरात्कन्यागर्भो द्वैपायनः ।&lt;br&gt;&#xA;तस्यामेव शन्तनोर्द्वौ पुत्रौ बभूवतुः चित्राङ्गदो विचित्रवीर्यश्च ॥&lt;br&gt;&#xA;चित्राङ्गदस्तवप्राप्तयौवन एव गन्धर्वेण निहतः ।&lt;br&gt;&#xA;ततो विचित्रवीर्यो राजा बभूव ॥&lt;br&gt;&#xA;विचित्रवीर्यस्तु खलु काशिराजस्य सुते अम्बिकाम्बालिके उदवहत् ।&lt;br&gt;&#xA;स विचित्रवीर्योऽनुत्पन्नापत्य एव विदेहत्वं प्राप्तः ॥&lt;br&gt;&#xA;ततो गन्धवती चिन्तयामास, कथं नु खलु शन्तनोः पिण्डविच्छेदो न स्यादिति ॥&lt;br&gt;&#xA;सा थ द्वैपायनं चिन्तयामास, सोऽग्रतस्स्थितः किं करवाणीति ।&lt;br&gt;&#xA;तं सत्यवत्युवाच, भ्राता तेऽनपत्य एव स्वर्गतः, तस्यार्थेऽपत्यमुत्पादयेति ॥&lt;br&gt;&#xA;स परमित्युवाच, स तत्र त्रीन्पुत्रानुत्पादयामास-धृतराष्ट्रं पाण्डुं विदुरं चेति ॥&lt;br&gt;&#xA;धृतराष्ट्रास्य राज्ञः पुत्राणां शतं बभूव गान्धर्यां वरदानात् तेषां च धार्तराष्ट्राणां चत्वारः प्रधानाः-दुर्योधनो दुश्शासनो विकर्णश्चित्रसेनश्चेति ॥&lt;br&gt;&#xA;पाण्डोस्तु कुन्ती माद्रीति स्त्रीरत्ने बभूवतुः ।&lt;br&gt;&#xA;स मृगयां चरन् मैथुनगतमृषिं मृगचारिणं बाणेनाजघान ॥&lt;br&gt;&#xA;स बाणविद्ध उवाच पाण्डुम् ॥&lt;br&gt;&#xA;अत्र श्लोको भवति-&lt;br&gt;&#xA;योऽकृतार्थं हि मां क्रूर बाणेनाघ्ना मृगव्रतम् ।&lt;br&gt;&#xA;त्वामप्येतादृशो भावः क्षिप्रमेवागमिष्यति ॥&lt;br&gt;&#xA;इति मृगव्रतचारिणा ऋषिणा शप्तः ॥&lt;br&gt;&#xA;स विषण्णरूपः पाण्डुस्तं शापं परिहरन्नोपसर्पति भार्ये ॥&lt;br&gt;&#xA;आह च स्वभार्याम् ।&lt;br&gt;&#xA;स्वचापल्यादिदं प्राप्तवानहम् ।&lt;br&gt;&#xA;शृणोमि नानपत्यस्य लोकास्सन्तीति ।&lt;br&gt;&#xA;ममार्थे पुत्रानुत्पादयेति कुन्तीमुवाच ॥&lt;br&gt;&#xA;सा पुत्रानुत्पादयामास धर्माद्युधिष्ठिरं मारुताद्भीमसेनमिन्द्रादर्जुनमिति ॥&lt;br&gt;&#xA;स हृष्टरूपः पाण्डुरुवाच-&lt;br&gt;&#xA;इयं ते सपत्नी भवति ह्यनपत्या व्रीडिता साध्वी अस्यामपत्यमुत्पाद्यतामिति ॥&lt;br&gt;&#xA;तस्यां नकुलसहदेवौ यमावश्विभ्यां जज्ञाते ॥&lt;br&gt;&#xA;माद्रीं तु स्वलङ्कृतां दृष्ट्वा पाण्डुर्भावं चक्रे ।&lt;br&gt;&#xA;स तां प्राप्यैव विदेहत्वं प्राप्तः ॥&lt;br&gt;&#xA;तत्रेनं चितायामन्वारुरोह माद्री ।&lt;br&gt;&#xA;कुन्तीं चोवाच यमयोरार्ययाऽप्रमत्तया भवितव्यमिति ॥&lt;br&gt;&#xA;ततः पञ्च पाण्डवान् सह कुन्त्या हास्तिनपुरं नयन्ति स्म तपस्विनः ॥&lt;br&gt;&#xA;तत्र भीष्माय धृतराष्ट्रविदुरयोः पाण्डोः स्वर्गगमनं याथातथ्यं निवेदयन्ति स्म तपस्विनः ॥&lt;br&gt;&#xA;पाण्डवान् सह कुन्त्या जतुगृहे दाहयितुकामो धृतराष्ट्रात्मजोऽभूत् ॥&lt;br&gt;&#xA;तांश्च विदुरो मोक्षयामास प्रीतोऽभवत् ॥&lt;br&gt;&#xA;ततो हिडिम्बं हत्वा एकचक्रां जग्मुः कुशलिनः ॥&lt;br&gt;&#xA;पाञ्चालविषयं गत्वा स्वयंवरे द्रौपदीं लब्ध्वाऽर्धराज्यं प्राप्येन्द्रप्रस्थनिवासिनस्तस्यां पुत्रानुत्पादयामासुर्द्रौपद्याम्-प्रतिविन्ध्यां युधिष्ठिरः, सुतसोमं वृकोदरः, श्रुतकर्माणमर्जुनः, शतानीकं नकुलः, श्रुतसेनं सहदेव इति ॥&lt;br&gt;&#xA;शैव्यस्य कन्यां देविकां नामोपयेमे युधिष्ठिरः ।&lt;br&gt;&#xA;तस्यां पुत्रं जनयामास युधिष्ठिरो यौधेयं नाम ॥&lt;br&gt;&#xA;भीमसेनस्तु वाराणस्यां काशिराजकन्यां बलधरां नामोदवहत् स्वयंवरस्थां ।&lt;br&gt;&#xA;तस्यामस्य जज्ञे शर्वत्रातः ॥&lt;br&gt;&#xA;भीमसेनस्तु पूर्वमेव हिडिम्बायां राक्षस्यां जनयामास घटोत्कचं नाम ॥&lt;br&gt;&#xA;अर्जुनस्तु खलु द्वारवतीं गत्वा भगवतो वासुदेवस्य भगिनीं सुभद्रां नामोदवहत् ।&lt;br&gt;&#xA;तस्यामभिमन्युं नाम पुत्रं जनयामास ॥&lt;br&gt;&#xA;अर्जुनस्तु नागकन्यायामुलूप्यामिरावन्तं नाम पुत्रं जनयामास ॥&lt;br&gt;&#xA;ततो मणलूरूपतिकन्यायां चित्राङ्गदायामर्जुनः पुत्रमुत्पादयामास बभ्रुवाहनं नाम ॥&lt;br&gt;&#xA;नकुलस्तु खलु चैद्यां रेणुमतीं नामोपयेमे ।&lt;br&gt;&#xA;तस्यां पुत्रं जनयामास निरमित्रं नाम ॥&lt;br&gt;&#xA;सहदेवस्तु खलु माद्रीमेव स्वयंवरे विजयां नामोदवहद्भार्याम् ।&lt;br&gt;&#xA;तस्यां पुत्रं जनयामास सुहोत्रं नाम ॥&lt;br&gt;&#xA;एते त्रयोदश पुत्राः पाण्डवानाम् ॥&lt;br&gt;&#xA;विराटस्य दुहितरमुत्तरां नामाभिमन्युरुपेयेमे ।&lt;br&gt;&#xA;तस्यामस्य परासुर्गर्भोऽजायत ॥&lt;br&gt;&#xA;तमुत्सङ्गे प्रतिजग्राह पृथिवी नियोगात्पुरुषोत्तमस्य ॥&lt;br&gt;&#xA;सौभद्रस्य षाण्मासिकं गर्भमहं जीवयामि पादस्पर्शादिति वासुदेव उवाच ॥&lt;br&gt;&#xA;अहं जीवयामि कुमारमनन्तवीर्यं जात एवायमजायतः ।&lt;br&gt;&#xA;अभिमन्योस्सत्येन चेयं पृथिवी धारयत्विति वासुदेवस्य पादस्पर्शात्सजीवोऽजायत ॥&lt;br&gt;&#xA;नाम तस्याकरोत्सुभद्रा-&lt;br&gt;&#xA;परिक्षीणे कुले जात उत्तरायां परन्तपः ।&lt;br&gt;&#xA;परिक्षिदभवत्तस्मात् सौभद्रात्तु यशस्विनः ॥&lt;br&gt;&#xA;परीक्षित्तु खलु भद्रवतीं नामोपयेमे ।&lt;br&gt;&#xA;तस्यां तत्र भवाञ्जनमेजयः ॥&lt;br&gt;&#xA;जनमेजयात्तु भवतः खलु वपुष्टमायां पुत्रौ द्वौ शतानीकः शङ्खश्च ॥&lt;br&gt;&#xA;शतानीकस्तु खलु वैदर्भीमुपयेमे ।&lt;br&gt;&#xA;तस्यामस्य जज्ञे पुत्रोऽश्वमेधदत्तः ॥&lt;br&gt;&#xA;इत्येष पूरोर्वंशस्तु पाण्डवानां च कीर्तितः ।&lt;br&gt;&#xA;पूरोर्वंशमिमं श्रुत्वा सर्वपापैः प्रमुच्यते ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/053/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/053/</guid>
      <description>&lt;p&gt;वैशम्पायनः-&lt;br&gt;&#xA;राजोपरिचरो नाम धर्मनित्यो महीपतिः ।&lt;br&gt;&#xA;बभूव मृगयाशीलः शश्वत्स्वाध्यायवाञ्छुचिः ॥&lt;br&gt;&#xA;स चेदिविषयं रम्यं वसुः पौरवनन्दनः ।&lt;br&gt;&#xA;इन्द्रोपदेशाज्जग्राह स्पृहणीयं महीपतिः ॥&lt;br&gt;&#xA;तमाश्रमे न्यस्तशस्त्रं निवसन्तं तपोरितिम् ।&lt;br&gt;&#xA;देवाशड्वज्रसहित उपतस्थे मरुद्गणैः ॥&lt;br&gt;&#xA;इन्द्रोऽहमिति धैर्येण तपसा चेत्यमन्यत ।&lt;br&gt;&#xA;त्वं नो गतिर्महाराजन् इति वज्र्यवदन्मुहुः ।&lt;br&gt;&#xA;तं वै देवपतिस्साक्षात् तपसस्स न्यवर्तत ॥&lt;br&gt;&#xA;इन्द्रः-&lt;br&gt;&#xA;न सङ्कीर्येत धर्मोऽयं पृथिव्यां पृथिवीपते ।&lt;br&gt;&#xA;तं पाहि धर्मो हि धृतः कृत्स्नं पालयते जगत् ॥&lt;br&gt;&#xA;देवानहं पालयिता पालय त्वं हि मानुषान् ।&lt;br&gt;&#xA;लौक्यं धर्मं पालय त्वं नित्ययुक्तस्समाहितः ॥&lt;br&gt;&#xA;धर्मयुक्तस्ततो लोकान् पुण्याल्लप्स्यसि शाश्वतान् ॥&lt;br&gt;&#xA;दिविष्ठस्य भुविष्ठस्त्वं सखा भूत्वा मम प्रियः ।&lt;br&gt;&#xA;ऊधः पृथिव्या यो देशस् तमावस नराधिप ॥&lt;br&gt;&#xA;पशव्यश्चैव पुण्यश्च संस्थिरो धनधान्यवान् ।&lt;br&gt;&#xA;सुरक्षश्चैव धन्यश्च भोग्यैर्भूरिगुणैर्युतः ॥&lt;br&gt;&#xA;अनन्य एष देशो हि धनरत्नादिभिर्युतः ।&lt;br&gt;&#xA;वसो रक्षस्व वसुधां वस चेदिषु चेदिप ॥&lt;br&gt;&#xA;धर्मशीला जनपदास् सुसन्तोषाश्च साधवः ।&lt;br&gt;&#xA;न च मिथ्या प्रलापोऽत्र स्वैरेष्वपि ततोऽन्यथा ॥&lt;br&gt;&#xA;न च पित्रा विभज्यन्ते नरा गुरुहिते रताः ।&lt;br&gt;&#xA;युञ्जन्ति धुरि नो गाश्च कृशान् सङ्धुक्षयन्ति च ॥&lt;br&gt;&#xA;सर्वे वर्णास्स्वधर्मस्थास् सदा चेदिषु मानवाः ।&lt;br&gt;&#xA;न तेऽस्त्यविदितं किञ्चित् त्रिषु लोकेषु यद्भवेत् ॥&lt;br&gt;&#xA;देवोपभोग्यं दिव्यं च विमानं स्फाटिकं महत् ।&lt;br&gt;&#xA;आकाशगं त्विदं दत्तं विमानमुपलप्स्यते ॥&lt;br&gt;&#xA;त्वमेकस्सर्वमर्त्येषु विमानवरमास्थितः ।&lt;br&gt;&#xA;चरिष्यस्युपरिस्थो वै देवो विग्रहवानिव ॥&lt;br&gt;&#xA;ददामि ते वैजयन्तीं मालामम्लानपङ्कजाम् ।&lt;br&gt;&#xA;धारयिष्यति सङ्ग्रामे यां च शस्त्रैरविक्षतः ॥&lt;br&gt;&#xA;लाञ्छनं चैतदेवेह भविता ते नराधिप ।&lt;br&gt;&#xA;इन्द्रमालेति विख्यातां धन्यमप्रतिमां वह ॥&lt;br&gt;&#xA;वैशम्पायनः-&lt;br&gt;&#xA;यष्टिं च वैष्णवीं तस्मै ददौ वृत्रनिषूदनः ।&lt;br&gt;&#xA;शत्रूणामपि संहत्रीं शिष्टानां परिपालिनीम् ॥&lt;br&gt;&#xA;एवं संसान्त्व्य नृपतिं तपसस्संन्यवर्तयत् ।&lt;br&gt;&#xA;प्रययौ दैवतैस्सार्धं कृत्वा कार्यं दिवौकसाम् ॥&lt;br&gt;&#xA;ततस्तु राजा चेदीनाम् इन्द्राभरणभूषितः ।&lt;br&gt;&#xA;इन्द्रदत्तं विमानं तद् आस्थाय प्रययौ पुरीम् ॥&lt;br&gt;&#xA;स तु शक्रस्य पूजार्थं भूमौ भूमिपतिस्तदा ।&lt;br&gt;&#xA;प्रवेशं कारयामास सर्वोत्सववरं तदा ।&lt;br&gt;&#xA;मार्गशीर्षे महाराज पूर्वपक्षे महामखम् ॥&lt;br&gt;&#xA;तदा प्रभृति चाद्यापि यष्ट्याः क्षितिपसत्तमैः ।&lt;br&gt;&#xA;प्रवेशः क्रियते राजन् यथा तेन प्रवर्तितः ॥&lt;br&gt;&#xA;अपरेद्युस्ततश्चास्याः कुर्वन्त्येते ध्वजोच्छ्रयम् ।&lt;br&gt;&#xA;अलङ्कृताया पुलकैर् गन्धमाल्यैश्च भूषणैः ॥&lt;br&gt;&#xA;माल्यदामपरिक्षिप्तां द्वात्रिंशत्किष्कुसम्मिताम् ॥&lt;br&gt;&#xA;चतुर्विंशत्यङ्गुलात्मा हस्तः किष्कुरिति स्मृतः ।&lt;br&gt;&#xA;उद्धृत्य पीठके चापि द्वादशारत्निकोच्छ्रयते ॥&lt;br&gt;&#xA;महाराजतवासोभिः परिक्षिप्य ध्वजोत्तमम् ।&lt;br&gt;&#xA;वासोभिरन्नपानैश्च पूजितैर्ब्राह्मणर्षभैः ॥&lt;br&gt;&#xA;पुण्याहवाचनं कृत्वा ध्वज उच्छ्रियते तदा ।&lt;br&gt;&#xA;शङ्खभेरीमृदङ्गैश्च सन्नाहं चक्रिरे ततः ॥&lt;br&gt;&#xA;भगवान्पूज्यते चात्र यष्टिरूपेण वासवः ॥&lt;br&gt;&#xA;माणिभद्रादयो यक्षाः पूज्यन्ते दैवतैस्सह ॥&lt;br&gt;&#xA;नानाविधानि दानानि दत्त्वार्थिभ्यस्सुहृज्जनैः ।&lt;br&gt;&#xA;अलङ्कृत्वा माल्यदामैर् वस्त्रैर्नानाविधैस्तथा ॥&lt;br&gt;&#xA;दृतिभिस्सजलैस्सर्वे क्रीडित्वा नृपशासनात् ।&lt;br&gt;&#xA;सभाजयित्वा राजानं कृत्वा नर्माश्रयाः कथाः ॥&lt;br&gt;&#xA;रमन्ते नागरास्सर्वे तथा जानपदैस्सह ।&lt;br&gt;&#xA;सूताश्च मागधाश्चैव रमन्ते नटनर्तकाः ॥&lt;br&gt;&#xA;प्रीत्या तु नृपशार्दूल सर्वे चक्रुर्महोत्सवम् ।&lt;br&gt;&#xA;सान्तःपुरस्सहामात्यस् सर्वाभरणभूषितः ॥&lt;br&gt;&#xA;महाराजनवासांसि वसित्वा चेदिराट् तदा ।&lt;br&gt;&#xA;रेजे चेदिपतिस्तस्त्र दिवि देवपतिर्यथा ॥&lt;br&gt;&#xA;जातिभिस्तूलिकेनाक्तस् तदा स मुमुदे सदा ।&lt;br&gt;&#xA;एवं जानपदास्सर्वे चक्रुरिन्द्रमखं तथा ॥&lt;br&gt;&#xA;यथा चेदिपतिः प्रीतश् चकारेन्द्रमखं वसुः ॥&lt;br&gt;&#xA;एतां पूजां महेन्द्रस्तु दृष्ट्वा वसुकृतां शुभाम् ।&lt;br&gt;&#xA;हरिभिर्वाजिभिर्युक्तम् अन्तरिक्षगतं रथम् ॥&lt;br&gt;&#xA;आस्थाय सह शच्या च वृतो ह्यप्सरसां गणैः ।&lt;br&gt;&#xA;वसुना राजमुख्येन समागम्याब्रवीद्वचः ॥&lt;br&gt;&#xA;इन्द्रः-&lt;br&gt;&#xA;ये पूजयिष्यन्ति नरा राजानश्च मखं मम ।&lt;br&gt;&#xA;कारयिष्यन्ति च मुदा यथा चेदिपतिर्नृप ॥&lt;br&gt;&#xA;तेषां श्रीर्विभवश्चैव स्वराष्ट्राणां भविष्यति ।&lt;br&gt;&#xA;तस्येप्सितो जनपदो मुदितश्च भविष्यति ॥&lt;br&gt;&#xA;निरीतिकानि सस्यानि भवन्ति बहुधा नृप ।&lt;br&gt;&#xA;राक्षसाश्च पिशाचाश्च न लुम्पन्ते कथञ्चन ॥&lt;br&gt;&#xA;वैशम्पायनः-&lt;br&gt;&#xA;एवं महात्मना तेन महेन्द्रेण नराधिप ।&lt;br&gt;&#xA;वसुः प्रीत्या मघवता महाराजेति सत्कृतः ।&lt;br&gt;&#xA;एवं कृत्वा महेन्द्रस्तु जगाम स्वं निवेशनम् ॥&lt;br&gt;&#xA;उत्सवं कारयिष्यन्ति सदा शक्रस्य ये नराः ।&lt;br&gt;&#xA;भूमिदानादिभिर्दानैर् यथायुक्ता भवन्ति वै ॥&lt;br&gt;&#xA;वरदानाल्लभन्ते च तथा शक्रोत्सवेन ते ।&lt;br&gt;&#xA;इन्द्रपीत्या भूमिपतिश् चकारेन्द्रमखं वसुः ॥&lt;br&gt;&#xA;सम्पूजितो मघवता वसुश्चेदिपतिस्तथा ।&lt;br&gt;&#xA;पालयामास धर्मेण चेदिस्थः पृथिवीमिमाम् ॥&lt;br&gt;&#xA;पुत्राश्चास्य महावीर्याः पञ्चासन्नमितौजसः ।&lt;br&gt;&#xA;नानाराष्ट्रेषु च सुतान् स सम्राडभ्यषेचयत्  ॥&lt;br&gt;&#xA;महारथो मगधराङ् विश्रुतो यो बृहद्रथः ।&lt;br&gt;&#xA;प्रत्यग्रश्च कुशाम्बश्च यमाहुर्मणिवाहनम् ॥&lt;br&gt;&#xA;मज्जिल्लश्च यदुश्चैव राजन्यश्चापराजितः ।&lt;br&gt;&#xA;एते पञ्च सुतास्तस्य राजर्षेर्भूरितेजसः ॥&lt;br&gt;&#xA;न्यवेशयन्नामभिस्स्वैर् देशांश्चैव पुराणि च ।&lt;br&gt;&#xA;वासवाश्चैव राजानस् सर्वे वंशकराः पृथक् ॥&lt;br&gt;&#xA;वसन्तमिन्द्रप्रासादे आकाशे स्फाटिके रथे ।&lt;br&gt;&#xA;उपतस्थुर्महात्मानं गन्धर्वाप्सरसो नृपम् ॥&lt;br&gt;&#xA;राजोपरिचरेत्येवम् अवोचन्पार्थिवा नृपम् ॥&lt;br&gt;&#xA;पुरोपवाहिनीं तस्य नदीं शुक्तिमतीं गिरिः ।&lt;br&gt;&#xA;अरौत्सीच्चेतनायुक्तः कामात्कोलाहलः किल ॥&lt;br&gt;&#xA;गिरिं कोलाहलं तं तु पदा वसुरताडयत् ।&lt;br&gt;&#xA;निश्चक्राम नदी तस्य प्रहारविवरेण सा ॥&lt;br&gt;&#xA;तस्यां नद्यामजनयन्मिथुनं पर्वतस्स्वयम् ।&lt;br&gt;&#xA;तस्माद्वि मोक्षणात्प्रीता नदी राज्ञे न्यवेदयत् ।&lt;br&gt;&#xA;महिषी भविता कन्या पौष्यस्सेनापतिर्भवेत् ॥&lt;br&gt;&#xA;शुक्तिमत्या वचश्श्रुत्वा दृष्ट्वा तौ राजसत्तमः ॥&lt;br&gt;&#xA;यः पुमानभवत्तत्र तं स राजर्षिसत्तमः ।&lt;br&gt;&#xA;वसुर्वसुप्रदश्चक्रे सेनापतिमरिन्दमम् ॥&lt;br&gt;&#xA;चकार पत्नीं कन्यां तां दयितां गिरिकां नृपः ।&lt;br&gt;&#xA;वसोः पत्नी तु गिरिका कामात् काले न्यवेदयत् ॥&lt;br&gt;&#xA;ऋतुकालमनुप्राप्ता काले पुंसवने शुचिः ।&lt;br&gt;&#xA;तदहः पितरश्चैनम् ऊचुर्जहि मृगानिति ॥&lt;br&gt;&#xA;श्रुत्वा पितृवचः प्रीतस् तदा मतिमतां वरः ।&lt;br&gt;&#xA;स पितॄणां नियोगं तम् अनतिक्रम्य पार्थिवः ।&lt;br&gt;&#xA;चचार मृगयां कामी गिरिकामेव संस्मरन् ॥&lt;br&gt;&#xA;अशोकैश्चम्पकैश्चूतैस् तिलकैरतिमुक्तकैः ।&lt;br&gt;&#xA;पुन्नागैः कर्णिकारैश्च वकुलैर्दिव्यपादपैः ॥&lt;br&gt;&#xA;पनसैर्नारिकेलैश्च चन्दनैश्चार्जुनैस्तथा ।&lt;br&gt;&#xA;एतैरन्यैर्महावृक्षैः पुण्यैस्स्वादुफलैर्युतम् ॥&lt;br&gt;&#xA;कोकिलाकुलसन्नादं मत्तभ्रमरनादितम् ।&lt;br&gt;&#xA;वसन्तकाले तत्पश्यन् वनं चैत्ररथोपमम् ॥&lt;br&gt;&#xA;मन्मथाभिपरीतात्मा नापश्यद्गिरिकां तदा ॥&lt;br&gt;&#xA;अपश्यन्कामसन्तप्तश् चरमाणो यदृच्छया ।&lt;br&gt;&#xA;पुष्पसञ्छन्नशाखाग्रं पल्लवैरुपशोभितम् ॥&lt;br&gt;&#xA;अशोकस्तबकैश्छन्नं रमणीयं तदा नृपः ।&lt;br&gt;&#xA;तरोरधस्ताच्छाखायां सुखासीनो नराधिपः ॥&lt;br&gt;&#xA;मधुगन्धैश्च सम्पृक्तं पुष्पगन्धं मनोरमम् ।&lt;br&gt;&#xA;वायुना प्रेर्यमाणं तम् अघ्राय मुदमन्वगात् ॥&lt;br&gt;&#xA;चचार मृगयां कामी गिरिकामेव संस्मरन् ।&lt;br&gt;&#xA;अतीव रूपसम्पन्नां साक्षाच्छ्रियमिवापराम् ।&lt;br&gt;&#xA;तस्य रेतः प्रचस्कन्द चरतो रुचिरे वने ॥&lt;br&gt;&#xA;स्कन्नमात्रेण तद्रेतो वृक्षपर्णेन भूमिपः ।&lt;br&gt;&#xA;प्रतिजग्राह मिथ्या मे न स्कन्देद्रेत इत्युत ॥&lt;br&gt;&#xA;ऋतुश्च तस्याः पत्न्या मे न मोघस्स्यादिति प्रभुः ।&lt;br&gt;&#xA;सञ्चिन्त्यैव तदा राजा विचार्य च पुनःपुनः ॥&lt;br&gt;&#xA;अमोघत्वं च विज्ञाय तेजसो राजसत्तमः ।&lt;br&gt;&#xA;शुक्रप्रस्थापने कालं महिष्याः प्रसमीक्ष्य च ॥&lt;br&gt;&#xA;अभिमन्त्र्याशु तच्छुक्रम् आरात्तिष्ठन्तमाशुगम् ।&lt;br&gt;&#xA;सूक्ष्मधर्मार्थतत्त्वज्ञो ज्ञात्वा श्येनं ततोऽब्रवीत् ॥&lt;br&gt;&#xA;मत्प्रियार्थमिदं सौम्य शुक्रं मम गृहं नय ।&lt;br&gt;&#xA;गिरिकायाः प्रयच्छाशु तस्या ह्यार्तवमद्य मे ॥&lt;br&gt;&#xA;गृहीत्वा तत्तदा श्येनस् तूर्णमुत्पत्य वेगवान् ।&lt;br&gt;&#xA;वेगं परममास्थाय प्रदुद्राव विहङ्गमः ॥&lt;br&gt;&#xA;तमपश्यदथायान्तं श्येनं श्येनस्तथाऽपरः ।&lt;br&gt;&#xA;अभ्यद्रवच्च तं सद्यो दृष्ट्वैवामिषशङ्कया ॥&lt;br&gt;&#xA;तुण्डयुद्धमथाकाशे तावुभौ सम्प्रचक्रतुः ।&lt;br&gt;&#xA;युद्ध्यतोरपतद्रेतस् तच्चापि यमुनाम्भसि ॥&lt;br&gt;&#xA;तत्राद्रिकेत्यभिख्याता ब्रह्मशापाद्वराप्सराः ।&lt;br&gt;&#xA;मीनभावमनुप्राप्ता बभूव यमुनाचरी ॥&lt;br&gt;&#xA;श्येनपादात् परिभ्रष्टं तद्वीर्यमथ वासवम् ।&lt;br&gt;&#xA;जग्राह तरसोपत्य साऽद्रिका मत्स्यरूपिणी ॥&lt;br&gt;&#xA;कदाचिदथ मत्स्यां तां बबन्धुर्मत्स्यघातिनः ॥&lt;br&gt;&#xA;मासे च दशमे प्राप्ते तदा भारतसत्तम ।&lt;br&gt;&#xA;उज्जह्रुरुदरात्तस्याः स्त्रीपुमांसौ च मानुषौ ॥&lt;br&gt;&#xA;आश्चर्यभूतं मत्वा तात् राज्ञस्ते प्रत्यवेदयन् ।&lt;br&gt;&#xA;कायान्मात्स्यादिमौ राजन् सम्भूतौ मानुषाविति ॥&lt;br&gt;&#xA;तयोः पुमांसं जग्राह राजोपरिचरस्तदा ।&lt;br&gt;&#xA;स मात्स्यो नाम राजाऽऽसीद् धार्मिकस्सत्यसङ्गरः ।&lt;br&gt;&#xA;साऽप्सरा मुक्तशापा च क्षणेन समपद्यत ॥&lt;br&gt;&#xA;पुरोक्ता सा भगवता तिर्यग्योनिगताऽऽशु वै ।&lt;br&gt;&#xA;मानुषौ जनयित्वा तु मुक्तशापा भविष्यसि ॥&lt;br&gt;&#xA;सुतौ सञ्जजनयित्वा सा विशस्ता मत्स्यघातिभिः ॥&lt;br&gt;&#xA;सन्त्यज्य मत्स्यरूपं सा दिव्यं रूपमवाप्य च ।&lt;br&gt;&#xA;सिद्धर्षिचारणपथं जगामाथ वराप्सराः ॥&lt;br&gt;&#xA;या कन्या दुहिता मत्स्या सा चासीन्मत्स्यगन्धिनी ।&lt;br&gt;&#xA;राज्ञा दत्ता च दाशाय सुतेयं ते भवत्विति ।&lt;br&gt;&#xA;सा तु रूपसमायुक्ता सर्वैस्समुदिता गुणैः ॥&lt;br&gt;&#xA;या तु सत्यवती नाम मत्स्यगात्राभिसंश्रयात् ।&lt;br&gt;&#xA;आसीत्सा मत्स्यगन्धैव कञ्चित्कालं शुचिस्मिता ॥&lt;br&gt;&#xA;शुश्रूषार्थं पितुर्नावं तां तु वाहयतीं जले ।&lt;br&gt;&#xA;तीर्थयात्रां परिक्रामन् अपश्यद्वै पराशरः ॥&lt;br&gt;&#xA;अतीव रूपसम्पन्नां सिद्धानामपि काङ्क्षिताम् ।&lt;br&gt;&#xA;दृष्ट्वैव स च तां धीमांश् चकमे चारुदर्शनाम् ॥&lt;br&gt;&#xA;विद्वांस्ता वासवीं कन्यां कार्यवान् मुनिपुङ्गवः ।&lt;br&gt;&#xA;सम्भवं चिन्तयित्वा तां ज्ञात्वा प्रोवाच शक्तिजः ॥&lt;br&gt;&#xA;क्व कर्णधारो नौर्येन नीयते ब्रूहि भामिनि ॥&lt;br&gt;&#xA;मत्स्यगन्धा-&lt;br&gt;&#xA;अनपत्यस्य दाशस्य सुता तत्प्रियकाम्यया ।&lt;br&gt;&#xA;सहस्रजनसम्पूर्णा नौर्मया वाह्यते द्विज ॥&lt;br&gt;&#xA;पराशरः-&lt;br&gt;&#xA;शोभनं वासवि शुभे किञ्चिन्नयसि वाह्यताम् ।&lt;br&gt;&#xA;कलशं भविता भद्रे सहस्रार्धेन सम्मितम् ।&lt;br&gt;&#xA;अहं शेषो भिविष्यामि नीयतामचिरेण नौः ॥&lt;br&gt;&#xA;वैशम्पायनः-&lt;br&gt;&#xA;मत्स्यगन्धा तथेत्युक्त्वा नावं वाहयती जले ।&lt;br&gt;&#xA;वीक्षमाणं मुनिं दृष्ट्वा प्रोवाचेदं वचस्तदा ॥&lt;br&gt;&#xA;मत्स्यगन्धा-&lt;br&gt;&#xA;मत्स्यगन्धेति मामाहुर् दाशराजसुतां जनाः ।&lt;br&gt;&#xA;जन्म शोकाभितप्तायाः कथं ज्ञास्यसि कथ्यताम् ॥&lt;br&gt;&#xA;पराशरः-&lt;br&gt;&#xA;दिव्यज्ञानेन दृष्टं हि दृष्टमात्रेण ते वपुः ।&lt;br&gt;&#xA;प्रणयोपबृंहणार्थाय वक्ष्ये वासवि तच्छृणु ॥&lt;br&gt;&#xA;बर्हिष इति विख्याताः पितरस्सोमपास्तु ते ।&lt;br&gt;&#xA;तेषां त्वं मानसी कन्या अच्छोदा नाम विश्रुता ॥&lt;br&gt;&#xA;अच्छोदं नाम तद्दिव्यं सरो यस्मात्समुत्थितम् ॥&lt;br&gt;&#xA;त्वया न दृष्टपूर्वास्तु पितरस्ते कदाचन ।&lt;br&gt;&#xA;सम्भूता मनसा तेषां पितॄन् स्वान्नाभिजानती ॥&lt;br&gt;&#xA;सा त्वन्यं पितरं वव्रे स्वानतिक्रम्य तान्पितॄन् ।&lt;br&gt;&#xA;नाम्ना वसुरिति ख्यातं मनुपुत्रं महीश्वरम् ॥&lt;br&gt;&#xA;अद्रिकाऽप्सरसा युक्तं विमाने दिवि विष्ठितम् ।&lt;br&gt;&#xA;सा तेन व्यभिचारेण मनसा कामचारिणी ॥&lt;br&gt;&#xA;पितरं प्रार्थयित्वाऽन्यं योगाद्भ्रष्टा पपात ह ।&lt;br&gt;&#xA;अपश्यत्पतमाना सा विमानत्रयमन्तिकात् ॥&lt;br&gt;&#xA;त्रसरेणुप्रमाणांस्तांस् तत्रापश्यत् स्वकान् पितॄन् ।&lt;br&gt;&#xA;सुसूक्ष्मानपरिव्यक्तान् अङ्गैरङ्गेष्विवाहितान् ॥&lt;br&gt;&#xA;तातेति तानुवाचार्ता पतन्ती सा ह्यधोमुखी ।&lt;br&gt;&#xA;तैरुक्ता सा तु माभैषीस् तेन सा संस्थिता दिवि ॥&lt;br&gt;&#xA;ततः प्रसादयामास स्वान्पितॄन्दीनया गिरा ।&lt;br&gt;&#xA;त ऊचुः पितरः कन्यां भ्रष्टैश्वर्यां व्यतिक्रमात् ।&lt;br&gt;&#xA;भ्रष्टैश्वर्या स्वदोषेण तप्यसे त्वं शुचिस्मिते ॥&lt;br&gt;&#xA;यैरारभन्ते कर्माणि शरीरैरिह देवताः ।&lt;br&gt;&#xA;तैरेव तत्कर्मफलं प्राप्नुवन्ति स्म देवताः ॥&lt;br&gt;&#xA;मनुष्यास्त्वन्यदेहेन शुभाशुभमिति स्थितिः ।&lt;br&gt;&#xA;सद्यः फलन्ति कर्माणि देवत्वे प्रेत्य मानुषे ॥&lt;br&gt;&#xA;तस्मात्त्वं पतसे पुत्रि प्रेत्य त्वं प्राप्स्यसे फलम् ॥&lt;br&gt;&#xA;पितृहीना तु कन्या त्वं वसोर्हि त्वं सुता मता ।&lt;br&gt;&#xA;मत्स्ययोनौ समुत्पन्ना सुता राज्ञो भविष्यसि ॥&lt;br&gt;&#xA;अद्रिका मत्स्यरूपाऽभूद् गङ्गायमनुसङ्गमे ।&lt;br&gt;&#xA;पराशरस्य दायादं त्वं पुत्रं जनयिष्यसि ॥&lt;br&gt;&#xA;स वेदमेकं ब्रह्मर्षिश् चतुर्धा विभजिष्यति ।&lt;br&gt;&#xA;महाभिषक्सुतस्यैव शन्तनोः कीर्तिवर्धनम् ॥&lt;br&gt;&#xA;ज्येष्ठं चित्राङ्गदं वीरं चित्रवीर्यं च विश्रुतम् ।&lt;br&gt;&#xA;एतानुत्पाद्य पुत्रांस्त्वं पुनरेवागमिष्यसि ॥&lt;br&gt;&#xA;व्यतिक्रमात्पितॄणां च प्राप्स्यसे जन्म कुत्सितम् ।&lt;br&gt;&#xA;अस्यैव राज्ञस्त्वं कन्या ह्यद्रिकायां भविष्यसि ।&lt;br&gt;&#xA;अष्टाविंशे भवित्री त्वं द्वापरे मत्स्ययोनिजा ॥&lt;br&gt;&#xA;एवमुक्ता पुरा तैस्त्वं जाता सत्यवती शुभा ॥&lt;br&gt;&#xA;अद्रिकेत्यभिविख्याता ब्रह्मशापाद्वराप्सराः ।&lt;br&gt;&#xA;मीनभावमनुप्राप्ता त्वां जनित्वा गता दिवम् ॥&lt;br&gt;&#xA;तस्यां जातासि सा कन्या राज्ञो वीर्येण चैव हि ।&lt;br&gt;&#xA;तस्माद्वासवि भद्रं ते याचे वंशकरं सुतम् ॥&lt;br&gt;&#xA;वैशम्पायनः-&lt;br&gt;&#xA;विस्मयाविष्टसर्वाङ्गी जातिस्मरणतां गता ।&lt;br&gt;&#xA;साऽब्रवीत्पश्य भगवन् परे पारे स्थितानृषीन् ॥&lt;br&gt;&#xA;आवयोश्च कथं ब्रह्मन् भविष्यति समागमः ।&lt;br&gt;&#xA;एवं तयोक्ते भगवान् नीहारमसृजद्विभुः ।&lt;br&gt;&#xA;येन देशस्स सर्वस्तु तमोवृत इवाभवत् ॥&lt;br&gt;&#xA;दृष्ट्वा सृष्टं तु नीहारं ततस्तं परमर्षिणा ।&lt;br&gt;&#xA;विस्मिताभूत्ततः कन्या व्रीडिता त्विदमब्रवीत् ॥&lt;br&gt;&#xA;विद्धि मां भगवन्कन्यां सदा पितृवशानुगाम् ।&lt;br&gt;&#xA;त्वत्संयोगाच्च दुष्येत कन्याभावो ममाऽनघ ॥&lt;br&gt;&#xA;कन्यात्वे दूषिते चाहं कथं शक्ष्ये द्विजोत्तम ॥&lt;br&gt;&#xA;गन्तुं गृहे गृहं चापि अहं नास्थातुमुत्सहे ।&lt;br&gt;&#xA;एतत्सञ्चिन्त्य भगवन् विधत्स्व यदनन्तरम् ॥&lt;br&gt;&#xA;एवमुक्तवतीं तां तु प्रीतिमानृषिसत्तमः ।&lt;br&gt;&#xA;उवाच मत्प्रियं कृत्वा पुनः कन्या भविष्यसि ॥&lt;br&gt;&#xA;वृणीष्व च वरं भद्रे यं त्वमिच्छसि भामिनि ।&lt;br&gt;&#xA;वृथा हि न प्रसादो मे भूतपूर्वश्शुचिस्मिते ॥&lt;br&gt;&#xA;एवमुक्ता वरं वव्रे गात्रसौगन्ध्यमुत्तमम् ।&lt;br&gt;&#xA;स चास्यै वरदः प्रादाद् भगवान् काङ्क्षितं प्रभुः ॥&lt;br&gt;&#xA;ततो लब्धवरा प्रीता स्त्रीभावगुणभूषिता ।&lt;br&gt;&#xA;जगाम सह संसर्गम् ऋषिणाऽद्भुतकर्मणा ॥&lt;br&gt;&#xA;तेन गन्धवतीत्येवं नामास्याः प्रथितं भुवि ।&lt;br&gt;&#xA;तस्यास्तु योजनाद्गन्धम् आजिघ्रन्त नरा भुवि ।&lt;br&gt;&#xA;तस्या योजनगन्धेति ततो नामापरं स्मृतम् ॥&lt;br&gt;&#xA;वैशम्पायनः-&lt;br&gt;&#xA;एवं सत्यवती हृष्टा पूजां लब्ध्वा यथेष्टतः ।&lt;br&gt;&#xA;पराशरेण संयुक्ता सद्यो गर्भं सुषाव सा ॥&lt;br&gt;&#xA;जज्ञे च यमुनाद्वीपे पाराशर्यस्स वीर्यवान् ॥&lt;br&gt;&#xA;जातमात्रस्स ववृधे सप्तवर्षोऽभवत्तदा ।&lt;br&gt;&#xA;स्रात्वाभिवाद्य पितरं तस्थौ व्यासस्समाहितः ॥&lt;br&gt;&#xA;स्वस्तीति वचनं चोक्त्वा ददौ कलशमुत्तमम् ।&lt;br&gt;&#xA;गृहीत्वा कलशं पार्श्वे तस्थौ व्यासो महामुनिः ॥&lt;br&gt;&#xA;ततो दाशभयात्पत्नी स्नात्वा कन्या बभूव सा ।&lt;br&gt;&#xA;अभिवाद्य मुनेः पादौ पुत्रं जग्राह पाणिना ॥&lt;br&gt;&#xA;स्पृष्टमात्रे स निर्भर्त्स्य मातरं वाक्यमब्रवीत् ।&lt;br&gt;&#xA;मम पित्रा तु संस्पर्शान्मातस्त्वमभवश्शुचिः ।&lt;br&gt;&#xA;अद्य दाशसुता कन्या न स्पृशेर्मामनिन्दिते ॥&lt;br&gt;&#xA;वैशम्पायनः-&lt;br&gt;&#xA;व्यासस्य वचनं श्रुत्वा बाष्पपूर्णमुखी तदा ।&lt;br&gt;&#xA;मनुष्यभावात्सा योषित् पतिता मुनिपादयोः ॥&lt;br&gt;&#xA;ततः प्रसन्नो भगवान् पुत्रं प्रोवाच धर्मवित् ॥&lt;br&gt;&#xA;पराशरः-&lt;br&gt;&#xA;मा त्वमेवंविधं कार्षीर् नैतद्धर्म्यं मतं हि नः ।&lt;br&gt;&#xA;दूष्यौ न मातापितरौ तथा पूर्वोपकारिणौ ।&lt;br&gt;&#xA;धारणाद्दुःखसहनात् तयोर्माता गरीयसी ॥&lt;br&gt;&#xA;बीजक्षेत्रसमायोगाद् यथा सस्यं प्रजायते ।&lt;br&gt;&#xA;जायते च सुतस्तद्वत् पुरुषस्त्रीसमागमे ॥&lt;br&gt;&#xA;मृगीणां पक्षिणां चैव अप्सराणां तथैव च ।&lt;br&gt;&#xA;शूद्रयोन्यां च जायन्ते मुनयो वेदपारगाः ॥&lt;br&gt;&#xA;ऋष्यश्रृङ्गो मृगीपुत्रः कण्वो बर्हिसुतस्तथा ।&lt;br&gt;&#xA;अगस्त्यश्च वसिष्ठश्च ऊर्वश्यां जनितावुभौ ॥&lt;br&gt;&#xA;सोमश्रवास्तु सर्प्यां तु अश्विनावश्वसम्भवौ ।&lt;br&gt;&#xA;स्कन्दस्स्कन्नेन शुक्लेन जातश्शरवणे पुरा ॥&lt;br&gt;&#xA;एवमेव च देवानाम् ऋषीणां चैव सम्भवः ।&lt;br&gt;&#xA;लोकवादप्रवृत्तिर्हि न मीमांस्या बुधैस्सदा ॥&lt;br&gt;&#xA;वेदव्यास इति प्रोक्तः पुराणे च स्वयम्भुवा ।&lt;br&gt;&#xA;धर्मनेता महर्षीणां मनुष्याणां त्वमेव च ॥&lt;br&gt;&#xA;तस्मात्पुत्र न दूष्येत वासवी योगचारिणी ।&lt;br&gt;&#xA;मत्प्रीत्यर्थं महाप्राज्ञ सस्नेहं वक्तुमर्हसि ॥&lt;br&gt;&#xA;प्रजाहितार्थं सम्भूतो विष्णोर्भागो महानृषिः ।&lt;br&gt;&#xA;तस्मात्स्वमातरं स्नेहात् प्रब्रवीहि तपोधन ॥&lt;br&gt;&#xA;वैशम्पायनः&lt;br&gt;&#xA;गुरोर्वचनमाज्ञाय व्यासः प्रीतोऽभवत्तदा ।&lt;br&gt;&#xA;चिन्तयित्वा लोकवृत्तं मातुरङ्कमथाविशत् ॥&lt;br&gt;&#xA;पुत्रस्पर्शात्तु लोकेषु नान्यत्सुखमतीव हि ।&lt;br&gt;&#xA;व्यासं कमलपत्राक्षी परिष्वज्याश्रु वर्तयत् ॥&lt;br&gt;&#xA;स्तन्यासारैः क्लिद्यमाना पुत्रमाघ्राय मूर्धनि ॥&lt;br&gt;&#xA;वासवी-&lt;br&gt;&#xA;पुत्रलाभात्परं लोके नास्तीह प्रसवार्थिनाम् ।&lt;br&gt;&#xA;दुर्लभं चेति मन्येऽहं मया प्राप्तं महत्तपः ॥&lt;br&gt;&#xA;महता तपसा तात महायोगबलेन च ।&lt;br&gt;&#xA;मया त्वं हि महाप्राज्ञ लब्धोऽमृतमिवामरैः ।&lt;br&gt;&#xA;तस्मात्त्वं मामृषेः पुत्र त्यक्तुं नार्हसि साम्प्रतम् ॥&lt;br&gt;&#xA;वैशम्पायनः&lt;br&gt;&#xA;एवमुक्तस्ततस्स्नेहाद् व्यासो मातरमब्रवीत् ॥&lt;br&gt;&#xA;त्वया स्पृष्टः परिष्वक्तो मूर्ध्नि चाघ्रायितो मुहुः ।&lt;br&gt;&#xA;एतावन्मात्रया प्रीता भविष्येथा नृपात्मजे ।&lt;br&gt;&#xA;स्मृतोऽहं दर्शयिष्यामि कृत्येष्विति च सोऽब्रवीत् ॥&lt;br&gt;&#xA;स मातरमनुज्ञाप्य तपस्येव मनो दधे ॥&lt;br&gt;&#xA;ततः कन्यामनुज्ञाय पुनः कन्या भवत्विति ।&lt;br&gt;&#xA;पराशरोऽपि भगवान् पुत्रेण सहितो ययौ ॥&lt;br&gt;&#xA;गत्वाश्रमपदं पुण्यम् अदृश्यन्त्याः पराशरः ।&lt;br&gt;&#xA;जातकर्मादिसंस्कारं कारयामास धर्मतः ॥&lt;br&gt;&#xA;कृतोपनयनो व्यासो याज्ञवल्क्येन भारत ।&lt;br&gt;&#xA;वेदानधिजगौ साङ्गान् ओङ्कारेण त्रिमात्रया ॥&lt;br&gt;&#xA;गुरवे दक्षिणां दत्त्वा तपः कर्तुं प्रचक्रमे ।&lt;br&gt;&#xA;एवं द्वैपायनो जज्ञे सत्यवत्यां पराशरात् ।&lt;br&gt;&#xA;द्वीपे न्यस्तस्स यद्बालस् तस्माद्द्वैपायनोऽभवत् ॥&lt;br&gt;&#xA;पादापसारिणं धर्मं विद्वान् स तु युगे युगे ।&lt;br&gt;&#xA;आयुश्शक्तिं च मर्त्यानां युगाद्युगमवेक्ष्य च ॥&lt;br&gt;&#xA;ब्रह्मर्षिर्ब्राह्मणानां च तथाऽनुग्रहकाम्यया ।&lt;br&gt;&#xA;विव्यास वेदान् यस्माच्च तस्माद्व्यास इति स्मृतः ॥&lt;br&gt;&#xA;ततस्स महर्षिर्विद्वाञ् शिष्यानाहूय धर्मवित् ।&lt;br&gt;&#xA;सुमन्तुं जैमिनिं पैलं शुक्रं चैव स्वमात्मजम् ॥&lt;br&gt;&#xA;प्रभुर्वरिष्ठो वरदो वैशम्पायनमेव च ।&lt;br&gt;&#xA;वेदानध्यापयामास महाभारतपञ्चमान् ॥&lt;br&gt;&#xA;संहितास्तैः पृथक्त्वेन भारतस्य प्रकीर्तिताः  ॥&lt;br&gt;&#xA;ततस्सत्यवती हृष्टा जगाम स्वं निवेशनम् ।&lt;br&gt;&#xA;तस्यास्त्वायोजनाद्गन्धम् आजिघ्रन्ति नरा भुवि ।&lt;br&gt;&#xA;दाशराजस्तु तद्गन्धम् आजिघ्रन्प्रीतिमावहत् ॥&lt;br&gt;&#xA;दाशः-&lt;br&gt;&#xA;त्वामाहुर्मत्स्यगन्धेति कथं बाले सुगन्धता ।&lt;br&gt;&#xA;अपास्य मत्स्यगन्धत्वं केन दत्ता सुगन्धता ॥&lt;br&gt;&#xA;शक्तेः पुत्रो महाप्राज्ञः पराशर इति स्मृतः ॥&lt;br&gt;&#xA;नावं वाहयमानाया मम दृष्ट्वा सुगर्हितम् ।&lt;br&gt;&#xA;अपास्य मत्स्यगन्धत्वं योजनाद्गन्धतां ददौ ॥&lt;br&gt;&#xA;ऋषेः प्रसदं दृष्ट्वा तु जनाः प्रीतिमुपागमन् ।&lt;br&gt;&#xA;एवं लब्धो मया गन्धो न रोषं कर्तुमर्हसि ॥&lt;br&gt;&#xA;वैशम्पायनः-&lt;br&gt;&#xA;दाशराजस्तु तद्वाक्यं प्रशशंस ननन्द च ।&lt;br&gt;&#xA;एतत्पवित्रं पुण्यं च व्याससम्भवमुत्तमम् ।&lt;br&gt;&#xA;इतिहासमिमं श्रुत्वा प्रजावन्तो भवन्ति वै ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/054/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/054/</guid>
      <description>&lt;p&gt;वैशम्पायनः-&lt;br&gt;&#xA;तथा भीष्मश्शान्तनवो गङ्गायाममितद्युतिः ।&lt;br&gt;&#xA;वसुवीर्यात् समभवन्महावीर्यो महायशाः ॥&lt;br&gt;&#xA;शूले प्रोतः पुराणर्षिर् अचोरक्षोरशङ्कया ।&lt;br&gt;&#xA;आणिमाण्डव्य इति वै विख्यातस्सुमहायशाः ॥&lt;br&gt;&#xA;स धर्ममाहूय पुरा महर्षिरिदमुक्तवान् ।&lt;br&gt;&#xA;इषीकया मया बाल्याद् एका विद्धा शकुन्तिका ॥&lt;br&gt;&#xA;किल्बिषं तद्भवेद्धर्म नान्यत्पापमहं स्मरे ।&lt;br&gt;&#xA;तन्मे सहस्व समितं कस्मात्रेहाजयत्तपः ॥&lt;br&gt;&#xA;गरीयान्ब्राह्मणवधस् सर्वभूतवधाद्यतः ।&lt;br&gt;&#xA;तस्मात्त्वं किल्बिषादस्माच् छूद्रयोनौ भविष्यसि ॥&lt;br&gt;&#xA;तेन शापेन धर्मोऽपि शूद्रयोनावजायत ।&lt;br&gt;&#xA;विद्वान् बिदुररूपेण धार्मिकः किल्बिषात्ततः ॥&lt;br&gt;&#xA;सञ्जयो मुनिकल्पस्तु जज्ञे सूतो गवल्गणात् ।&lt;br&gt;&#xA;सूर्याच्च कुन्त्यां कन्यायां जज्ञे कर्णो महारथः ।&lt;br&gt;&#xA;सहजं कवचं बिभ्रत् कुणडलद्योतिताननः ॥&lt;br&gt;&#xA;अनुग्रहार्थं लोकानां विष्णुर्लोकनमस्कृतः ।&lt;br&gt;&#xA;वसुदेवात्तु देवक्यां प्रादुर्भूतो महायशाः  ॥&lt;br&gt;&#xA;अनादिनिधनो देवस् साक्षाल्लोकेश्वरः प्रभुः ॥&lt;br&gt;&#xA;आदेरादिस्समस्तानां स कर्ता नकृतः प्रभुः ।&lt;br&gt;&#xA;अव्यक्तमक्षरं ब्रह्म प्रधानं निर्गुणात्मकम् ॥&lt;br&gt;&#xA;आत्मानमव्ययं चैव प्रकृतेः प्रभवं परम् ।&lt;br&gt;&#xA;पुरुषं विश्वकर्माणं सत्ययोगं ध्रुवाक्षरम् ॥&lt;br&gt;&#xA;अनन्तमचलं मेरुं हंसं नारायणं प्रभुम् ।&lt;br&gt;&#xA;धातारमजरं नित्यं यमाहुः परमव्ययम् ॥&lt;br&gt;&#xA;पुरुषस्स विभुः कर्ता सर्वभूतपितामहः ।&lt;br&gt;&#xA;धर्मसंस्थापनार्थाय सञ्जज्ञेऽन्धकवृष्णिषु ॥&lt;br&gt;&#xA;अस्त्रज्ञौ तु महावीर्यौ सर्वशास्त्रविशारदौ ।&lt;br&gt;&#xA;सात्यकिः कृतवर्मा च नारायणमनुव्रतौ ।&lt;br&gt;&#xA;सत्यकाद्धृदिकाच्चैव जज्ञातेऽस्त्रिविशारदौ ॥&lt;br&gt;&#xA;भरद्वाजस्य च स्कन्नं द्रोण्यां शुक्रमवर्धत ।&lt;br&gt;&#xA;महर्षेरुग्रतपसस् तस्माद्द्रोणो व्यजायत ॥&lt;br&gt;&#xA;गौतमान्मिथुनं जज्ञे शरस्तम्बाच्छरद्वतः ।&lt;br&gt;&#xA;अश्वत्थान्मश्च जननी कृपश्चैव महारथः ॥&lt;br&gt;&#xA;अश्वत्थामा ततो जज्ञे द्रोणादस्त्रभृतां वरः ।&lt;br&gt;&#xA;धृष्टद्युम्नविनाशाय सृष्टो धात्रा महात्मा ॥&lt;br&gt;&#xA;तथैव धृष्टद्युम्नोऽपि साक्षादग्निसमद्युतिः ।&lt;br&gt;&#xA;वैताने कर्मणि ततः पावकात्समजायत ॥&lt;br&gt;&#xA;वीरो द्रोणविनाशाय धनुषा सह वीर्यवान् ॥&lt;br&gt;&#xA;तथैव वेद्यां कृष्णापि जज्ञे तेजस्विनी शुभा ।&lt;br&gt;&#xA;विभ्राजमाना वपुषा बिभ्रती रूपमुत्तमम् ॥&lt;br&gt;&#xA;प्रह्लादशिष्यो नग्रजित् सुबलश्चाभवत्तदा ।&lt;br&gt;&#xA;तस्य प्रजा धर्मधात्री जज्ञे देवप्रकोपनात् ॥&lt;br&gt;&#xA;गान्धारराजात्सुबलाच् छकुनिस्सौबलस्तथा ।&lt;br&gt;&#xA;दुर्योधनस्य माता च जज्ञातेऽर्थविदावुभौ ॥&lt;br&gt;&#xA;कृष्णद्वैपायनाज्जज्ञे धृतराष्ट्रो जनेश्वरः ।&lt;br&gt;&#xA;क्षेत्रे विचित्रवीर्यस्य पाण्डुश्चैव महाबलः ॥&lt;br&gt;&#xA;पाण्डोस्तु जज्ञिरे पञ्च पुत्रा देवसमाः पृथक् ।&lt;br&gt;&#xA;द्वयोस्स्त्रियोर्गुणज्येष्ठस् तेषामासीद्युधिष्ठिरः ॥&lt;br&gt;&#xA;धर्माद्युधिष्ठिरो जज्ञे मारुतात्तु वृकोदरः ।&lt;br&gt;&#xA;इन्द्राद्धनञ्जयो जज्ञे सर्वशस्त्रविशारदः ॥&lt;br&gt;&#xA;जज्ञाते रूपसम्पन्नावश्विभ्यां तु यमावपि ।&lt;br&gt;&#xA;नकुलस्सहदेवश्च गुरुशुश्रूषणे रतौ ॥&lt;br&gt;&#xA;तथा पुत्रशतं जज्ञे धृतराष्ट्रस्य धीमतः ।&lt;br&gt;&#xA;दुर्योधनप्रभृतयो युयुत्सुचरमास्तथा ॥&lt;br&gt;&#xA;अभिमन्युस्सुभद्रायाम् अर्जुनादभ्यजायत ।&lt;br&gt;&#xA;स्वस्त्रीयो वासुदेवस्य पौत्रः पाण्डोर्महात्मनः ॥&lt;br&gt;&#xA;पाण्डवेभ्यो हि पञ्चभ्यः कृष्णायां पञ्च जज्ञिरे ।&lt;br&gt;&#xA;कुमारारूपसम्पन्नास् सर्वशस्त्रविशारदाः ॥&lt;br&gt;&#xA;प्रतिविन्ध्यो युधिष्ठिरात् सुतसोमो वृकोदरात् ।&lt;br&gt;&#xA;अर्जुनाच्छ्रुतकीर्तिस्तु शतानीकस्तु नाकुलिः ॥&lt;br&gt;&#xA;तथैव सहदेवाच्च श्रुतसेनः प्रतापवान् ।&lt;br&gt;&#xA;हिडिम्बायां तु भीमस्य वने जज्ञे घटोत्कचः ॥&lt;br&gt;&#xA;शिखण्डी द्रुपदाज्जज्ञे कन्या पुत्रत्वमागता ।&lt;br&gt;&#xA;यां यक्षः पुरुषं चक्रे स्थाणुप्रियचिकीर्षया ॥&lt;br&gt;&#xA;कुरूणां विग्रहे तस्मिन् समाजग्मुर्बहून्यथ ।&lt;br&gt;&#xA;राज्ञां शतसहस्राणि योत्स्यमानानि संयुगे ॥&lt;br&gt;&#xA;तेषामपरिमेयानि नामधेयानि सर्वशः ।&lt;br&gt;&#xA;न शक्यं परिसङ्ख्यातुं वर्षाणामयुतैरपि ।&lt;br&gt;&#xA;एते तु कीर्तिता मुख्या यैराख्यानामिदं ततम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/055/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/055/</guid>
      <description>&lt;p&gt;जनमेजयः-&lt;br&gt;&#xA;य एते कीर्तिता ब्रह्मन् ये चान्ये नानुकीर्तिताः ।&lt;br&gt;&#xA;सम्यक् तान् ज्ञातुमिच्छामि राज्ञश्चान्यान् सुवर्चसः ॥&lt;br&gt;&#xA;यदर्थमिह सम्भूता देवकल्पा महारथाः ।&lt;br&gt;&#xA;भुवि तान् मे महाभाग सम्यगाख्यातुमर्हसि ॥&lt;br&gt;&#xA;वैशम्पायनः-&lt;br&gt;&#xA;रहस्यं यदिदं राजन् देवानामृषितश्श्रुतम् ।&lt;br&gt;&#xA;तत्तु ते कथयिष्यामि नमस्कृत्वा स्वयम्भुवे ॥&lt;br&gt;&#xA;त्रिस्सप्तकृत्वः पृथिवीं कृत्वा निःक्षत्रियां पुरा ।&lt;br&gt;&#xA;जामदग्न्यस्तपस्तेपे महेन्द्रे पर्वतोत्तमे ॥&lt;br&gt;&#xA;तदा निःक्षत्रिये लोके भार्गवेण कृते सति ।&lt;br&gt;&#xA;ब्राह्मणान्क्षत्रिया राजन् गर्भार्थिन्योऽभिचक्रमुः ॥&lt;br&gt;&#xA;ताभिस्सह समापेतुर् ब्राह्मणास्संशितव्रताः ।&lt;br&gt;&#xA;ऋतावृतौ नरव्याघ्र न कामान्नानृतौ तथा  ॥&lt;br&gt;&#xA;तेभ्यस्तु लेभिरे गर्भान् क्षत्रियास्तास्सहस्रशः ।&lt;br&gt;&#xA;ततस्सुषुविरे राजन् क्षत्रियान् वीरसत्तमान्  ।&lt;br&gt;&#xA;कुमारांश्च कुमारीश्च पुनः क्षत्रियवृद्धये ॥&lt;br&gt;&#xA;एवं तद्ब्राह्मणैः क्षत्रं क्षत्रियास्तु तपस्विभिः ।&lt;br&gt;&#xA;जातमृध्यत धर्मेण सुदीर्घेणायुषान्वितम् ॥&lt;br&gt;&#xA;चत्वारोऽपि तदा वर्णा बभूवुर्ब्राह्मणोत्तमाः ।&lt;br&gt;&#xA;अभ्यगच्छंस्ततो नारीं नाकामान्नानृतौ तथा ॥&lt;br&gt;&#xA;तथैवान्यानि भूतानि तिर्यग्योनिगतान्यपि ।&lt;br&gt;&#xA;ऋतौ हि दारान् गच्छन्ति सर्वाणि भरतर्षभ ॥&lt;br&gt;&#xA;ततोऽवर्धन्त धर्मेण सहस्रशतजीविनः ॥&lt;br&gt;&#xA;ताः प्रजाः पृथिवीपाल धर्मव्रतपरायणाः ।&lt;br&gt;&#xA;आधिभिर्व्याधिभिश्चैव विमुक्तास्सुखमाप्नुयुः ॥&lt;br&gt;&#xA;अथेमां सागरापाङ्गां नरेन्द्रेन्द्र धरां किल।&lt;br&gt;&#xA;अध्यतिष्ठत् पुनः क्षत्रं सशैलवनकाननाम् ॥&lt;br&gt;&#xA;प्रशासति पुनः क्षत्रे धर्मेणेमां वसुन्धराम् ।&lt;br&gt;&#xA;ब्राह्मणाद्यास्ततो वर्णा लेभिरे मुदमुत्तमाम् ॥&lt;br&gt;&#xA;कामक्रोधोद्भवान्दोषान् निरस्य च नराधिपाः ।&lt;br&gt;&#xA;धर्मेण दण्डं दण्ड्येषु दण्डयन्तोऽन्वपालयन् ॥&lt;br&gt;&#xA;तथा धर्मपरे क्षत्रे  सहस्राक्षश्शतक्रतुः ।&lt;br&gt;&#xA;स्वादु देशे च काले च ववर्षाप्याययन्प्रजाः ॥&lt;br&gt;&#xA;न बाल एव म्रियते तदा कश्चिन्नराधिप ।&lt;br&gt;&#xA;न च स्र्तियं प्रजानाति कश्चिदप्राप्तयौवनः ॥&lt;br&gt;&#xA;एवमायुष्यमतीभिस्तु प्रजाभिर्भरतर्षभ ।&lt;br&gt;&#xA;इयं सागरपर्यन्ता समापूर्यत मेदिनी ॥&lt;br&gt;&#xA;ईजिरे च महायज्ञैः क्षत्रिया भूरिदक्षिणैः ।&lt;br&gt;&#xA;साङ्गोपनिषदान्वेदान् विप्राश्चाधीयिरे तदा ॥&lt;br&gt;&#xA;न च विक्रीणते ब्रह्म ब्राह्मणाश्च तदा नृप ।&lt;br&gt;&#xA;न च शूद्रसमभ्याशे वेदानुच्चारयन्त्युत ॥&lt;br&gt;&#xA;कारयन्तः कृषिं गोभिस् तथा वैश्याः क्षिताविह ।&lt;br&gt;&#xA;परामयुञ्जन्त धुरि कृशाङ्गां चाप्यजीवयन् ॥&lt;br&gt;&#xA;फेनपांश्च तथा वत्सान् न दुहन्ति स्म मानवाः ।&lt;br&gt;&#xA;न कूटमानैर्वणिजः पुण्यं विक्रीणते तदा ॥&lt;br&gt;&#xA;कर्माणि च नरव्याघ्र धर्मोपेतानि मानवाः ।&lt;br&gt;&#xA;धर्ममेवानुपश्यन्तश् चक्रुर्धर्मपरायणाः ॥&lt;br&gt;&#xA;स्वकर्मनिरताश्चासान् सर्वे वर्णा नराधिप ।&lt;br&gt;&#xA;धर्ममेवानुवर्तन्ते न पश्यन्ति स्म किल्बिषम् ॥&lt;br&gt;&#xA;बभूवुः कर्मसु स्वेषु सम्यक् सर्वाः प्रजास्स्थिताः ।&lt;br&gt;&#xA;एवं तदा नरव्याघ्र धर्मो न ह्रसते क्वचित् ॥&lt;br&gt;&#xA;काले गावः प्रसूयन्ते नार्यश्च भरतर्षभ ।&lt;br&gt;&#xA;फलन्त्यृतुषु वृक्षाश्च पुष्पाणि च फलानि च ॥&lt;br&gt;&#xA;एवं कृतयुगे सम्यग् वर्तमाने तदा नृप ।&lt;br&gt;&#xA;आपूर्यत मही कृत्स्ना प्राणिभिर्बहुभिर्भृशम् ॥&lt;br&gt;&#xA;ततः समुदिते लोके मानुषैर्भरतर्षभ ।&lt;br&gt;&#xA;असुरा जज्ञिरे क्षेत्रे राज्ञां मनुजपुङ्गव ॥&lt;br&gt;&#xA;आदित्यैर्हि तदा दैत्या बहुशो निर्जिता युधि ।&lt;br&gt;&#xA;ऐश्वर्याद्भ्रंशिताश्चैव सम्बभूवुः क्षिताविह ॥&lt;br&gt;&#xA;इह देवत्वमिच्छन्तो मानुषेपु तपस्विनः ।&lt;br&gt;&#xA;जज्ञिरे भुवि भूतेषु तेषु तेष्वसुरा विभो ॥&lt;br&gt;&#xA;गोष्वश्वेषु च राजेन्द्र खरोष्ट्रमहिषेषु च ।&lt;br&gt;&#xA;क्रव्यादेषु च भूतेषु गजेषु च मृगेषु च ॥&lt;br&gt;&#xA;जातैरिह महीपाल जायमानैश्च तैर्मही ।&lt;br&gt;&#xA;न शशाकात्मनात्मानम् इयं धारयितुं तदा ॥&lt;br&gt;&#xA;अथ जाता महीपालाः केचिन्मदबलान्विताः ।&lt;br&gt;&#xA;दितेः पुत्रा दनोश्चैव देवलोकादिह च्युताः ॥&lt;br&gt;&#xA;वीर्यवन्तोऽवलिप्तास्ते नानारूपधरा महीम् ।&lt;br&gt;&#xA;इमां सागरपर्यन्तां परीयुररिमर्दनाः ॥&lt;br&gt;&#xA;ब्राह्मणान्क्षत्रियान्वैश्यांस् तथा शूद्रानपीडयन् ।&lt;br&gt;&#xA;अन्यानि चैव भूतानि पीडयामासुरोजसा ॥&lt;br&gt;&#xA;वासयन्तो विनिघ्नन्तस् तांस्तान् भूतगणांश्च ते ।&lt;br&gt;&#xA;विचेरुस्सर्वतो राजन् महीं शतसहस्रशः ॥&lt;br&gt;&#xA;आश्रमस्थान्महर्षीश्च धर्षयन्तस्ततस्ततः ।&lt;br&gt;&#xA;अब्रह्मण्या वीर्यमदा मत्ता मदबलेन च ॥&lt;br&gt;&#xA;एवं वीर्यबलोत्सिक्तैर् भूरियं तैर्महासुरैः ।&lt;br&gt;&#xA;पीड्यमाना महीपाल ब्रह्माणमुपचक्रमे ॥&lt;br&gt;&#xA;न हीमां सवनां राजन् नानाकाननगां महीम् ।&lt;br&gt;&#xA;तदा धारयितुं शेकुराक्रान्तां दानवैर्बलात् ॥&lt;br&gt;&#xA;ततो मही महीपाल भारार्ता भयपीडिता ।&lt;br&gt;&#xA;जगाम शरणं देवं सर्वलोकपितामहम् ॥&lt;br&gt;&#xA;सा संयुतं महाभागैर् देवद्विजमहर्षिभिः ।&lt;br&gt;&#xA;ददर्श देवं ब्रह्माणं लोककर्तारमव्ययम् ॥&lt;br&gt;&#xA;गन्धर्वैरप्सरोभिश्च वन्दिकर्मसु निष्ठितैः ।&lt;br&gt;&#xA;वन्द्यमानं मुदोपेतैर् ववन्दे चैनमेत्य सा ॥&lt;br&gt;&#xA;अथ विज्ञापयामास भूमिस्तं शरणैषिणी ।&lt;br&gt;&#xA;सन्निधौ लोकपालानां सर्वेषामेव भारत ॥&lt;br&gt;&#xA;तत्प्रयाणात्पुरा तस्या भूमेः कृत्यं स्वयम्भुवः ।&lt;br&gt;&#xA;पूर्वमेवाभवद्राजन् विदितं परमेष्ठिना ॥&lt;br&gt;&#xA;स्रष्टा हि गजतः कस्मान्न सम्बुध्येत भारत ।&lt;br&gt;&#xA;सुरासुराणां सर्वेषां मानुषाणां मनोगतम् ॥&lt;br&gt;&#xA;तामुवाच महातेजा भूमिं भूमिपतिर्विभुः ।&lt;br&gt;&#xA;प्रभवस्सर्वभूतानाम् ईशश्शम्भुः प्रजापतिः ॥&lt;br&gt;&#xA;यदर्थमसि सम्प्राप्ता मत्सकाशं वसुन्धरे ।&lt;br&gt;&#xA;तदर्थं सन्नियोक्ष्यामि सर्वानेव दिवौकसः ॥&lt;br&gt;&#xA;उत्तिष्ठ गच्छ वसुधे स्वस्थानमिति साऽगमत् ।&lt;br&gt;&#xA;इत्युक्त्वा स महीं देवो ब्रह्मा राजन्विसृज्य च ।&lt;br&gt;&#xA;आदिदेश तदा सर्वान् विबुधान्भूतकृत्स्वयम् ॥&lt;br&gt;&#xA;अस्या भूमेर्निरसितुं भारं भागैः पृथक्पृथक् ।&lt;br&gt;&#xA;अस्यामेव प्रसूयध्वं तिरोधायेति चाब्रवीत् ॥&lt;br&gt;&#xA;तथैव च समानीय गन्धर्वाप्सरसां गणान् ।&lt;br&gt;&#xA;उवाच भगवान्सर्वान् इदं वचनमुत्तरम् ॥&lt;br&gt;&#xA;स्वैस्स्वैरंशैः प्रसूयध्वं यथेष्टं मानुषेष्विति ॥&lt;br&gt;&#xA;अथ शक्रादयस्सर्वे श्रुत्वा सुरगुरोर्वचः ।&lt;br&gt;&#xA;तथ्यमर्थ्यं च पथ्यं च तस्य ते जगृहुस्तदा ॥&lt;br&gt;&#xA;अथ ते सर्वशोंशैस्स्वैर् गन्तुं भूमिं कृतक्षणाः ।&lt;br&gt;&#xA;नारायणममित्रघ्नं वैकुण्ठमुपचक्रमुः ॥&lt;br&gt;&#xA;यस्स चक्रगदापाणिः पीतवासास्सितप्रभः ।&lt;br&gt;&#xA;पद्मनाभस्सुरारिघ्नः पृथुचार्वञ्चितेक्षणः ॥&lt;br&gt;&#xA;तं भुवश्शोधनायेन्द्र उवाच पुरुषोत्तमम् ।&lt;br&gt;&#xA;अंशेनावतरस्वेति तथेत्याह च तं हरिः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/056/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/056/</guid>
      <description>&lt;p&gt;वैशम्पायनः-&lt;br&gt;&#xA;अथ नारायणेनेन्द्रश् चकार सह संविदम् ।&lt;br&gt;&#xA;अवतर्तुं महीं स्वर्गाद् भागशस्सहितस्सुरैः ॥&lt;br&gt;&#xA;आदिश्य च स्वयं शक्रः सर्वानेव दिवौकसः ।&lt;br&gt;&#xA;निर्जगाम पुनस्तस्मात् साक्षान्नारायणस्य ह ॥&lt;br&gt;&#xA;ते सुरारिविनाशाय सर्वलोकहिताय च ।&lt;br&gt;&#xA;अवतेरुः क्रमेणेयं महीं स्वर्गाद्दिवौकसः ॥&lt;br&gt;&#xA;ततो ब्रह्मर्षिवंशेषु राजर्षीणां कुलेषु च ।&lt;br&gt;&#xA;जज्ञिरे राजशार्दूल यथाकामं दिवौकसः ॥&lt;br&gt;&#xA;दानवान् राक्षसांश्चैव गन्धर्वान् पन्नगांस्तथा ।&lt;br&gt;&#xA;पुरुषादान्यनेकानि जघ्नुस्सत्वान्यनेकशः ॥&lt;br&gt;&#xA;दानवानां च ये मुख्यास् तथा भुजगरक्षसाम् ।&lt;br&gt;&#xA;ये तान् बलस्थान् बाल्येऽपि जघ्नुर्भरतसत्तम ॥&lt;br&gt;&#xA;जनमेजयः-&lt;br&gt;&#xA;देवदानवसङ्घानां गन्धर्वाप्सरसां तथा ।&lt;br&gt;&#xA;मानवानां च सर्वेषां तथा वै यक्षरक्षसाम् ॥&lt;br&gt;&#xA;श्रोतुमिच्छामि तत्त्वेन सम्भवं कृत्स्नमादितः ।&lt;br&gt;&#xA;प्राणिनां चैव सर्वेषां सर्वशस्सर्वविद्ध्यसि ॥&lt;br&gt;&#xA;वैशम्पायनः-&lt;br&gt;&#xA;हन्त ते कथयिष्यामि नमस्कृत्य स्वयम्भुवे ।&lt;br&gt;&#xA;सुरादीनामहं सम्यक्सम्भवं कृत्स्नमादितः ॥&lt;br&gt;&#xA;ब्रह्मणो मानसाः पुत्रा विदिताष्षण्महर्षयः ।&lt;br&gt;&#xA;मरीचिरत्र्यह्गिरसौ पुलस्त्यः पुलहः क्रतुः ॥&lt;br&gt;&#xA;मरीचेः कश्यपः पुत्रः काश्यपात्तु इमाः प्रजाः ।&lt;br&gt;&#xA;प्रजज्ञिरे महाभागा दक्षकन्यास्त्रयोदश ॥&lt;br&gt;&#xA;अदितिर्दितिर्दनुः काला अनायुस्सिंहिका मुनिः ।&lt;br&gt;&#xA;क्रोधा ध्रुवाह्यरिष्टा च विनता कपिला तथा ॥&lt;br&gt;&#xA;कद्रूश्च पुरुषव्याघ्र दक्षकन्याश्च भारत ।&lt;br&gt;&#xA;एतासां वीर्यसम्पन्नं पुत्रपौत्रमनन्तकम् ॥&lt;br&gt;&#xA;अदित्यां द्वादशादित्यास् सम्भूता भुवनेश्वराः ।&lt;br&gt;&#xA;ये राजन्नामतस्तांस्ते कीर्तयिष्यामि भारत ॥&lt;br&gt;&#xA;धाता मित्रोऽर्यमा शक्रो वरुणस्त्वंश एव च ।&lt;br&gt;&#xA;भगो विवस्वान् पूषा च सविता दशमस्तथा ।&lt;br&gt;&#xA;एकादशस्तथा त्वष्टा द्वादशो विष्णुरुच्यते ॥&lt;br&gt;&#xA;जघन्यजश्च सर्वेषाम् आदित्यानां गुणाधिकः ॥&lt;br&gt;&#xA;एक एव दितेः पुत्रो हिरण्यकशिपुस्स्मृतः ।&lt;br&gt;&#xA;नाम्ना ख्यातास्तु तस्यैते पञ्च पुत्रा महात्मनः ॥&lt;br&gt;&#xA;प्रह्लादः पूर्वजस्तेषां संह्लादस्तदनन्तरम् ।&lt;br&gt;&#xA;अनुह्लादस्तृतीयोऽभूत् तस्माच्च शिबिबाष्कलौ ॥&lt;br&gt;&#xA;प्रह्लादस्य त्रयः पुत्राः ख्यातास्सर्वत्र भारत ।&lt;br&gt;&#xA;विरोचनश्च कुम्भश्च निकुम्भश्चेति विश्रुताः ॥&lt;br&gt;&#xA;विरोचनस्य पुत्रोऽभूद् बलिरेकः प्रतापवान् ।&lt;br&gt;&#xA;बलेश्च प्रथितः पुत्रो बाणो नाम महासुरः ॥&lt;br&gt;&#xA;चत्वारिंशद्दनोः पुत्राः ख्यातास्सर्वत्र भारत ।&lt;br&gt;&#xA;तेषां प्रथमजो राजन् विप्रचित्तिर्महायशाः ॥&lt;br&gt;&#xA;शम्बरो नमुचिश्चैव पुलोमा चेति विश्रुताः ।&lt;br&gt;&#xA;असिलोमा च केशी च दुर्जयश्चैव दानवः ॥&lt;br&gt;&#xA;अयश्शिरा अश्वशिरा अयश्शङ्कुश्च वीर्यवान् ।&lt;br&gt;&#xA;तथा गगनमूर्धा च वेगवान् केतुमांश्च यः ।&lt;br&gt;&#xA;स्वर्भानुरश्वोऽश्वपतिर् वृषपर्वाऽङ्गजस्तथा ॥&lt;br&gt;&#xA;अश्वग्रीवश्च सूक्ष्मश्च गुल्गुण्डश्च महाबलः ।&lt;br&gt;&#xA;खस्रवश्चैकवित्तश्च विरूपाक्षो महासुरः ॥&lt;br&gt;&#xA;निचन्द्रश्च निकुम्भश्च कुपथः कापथस्तथा ॥&lt;br&gt;&#xA;शारदश्शरभश्चैव सूर्याचन्द्रमसौ तथा ।&lt;br&gt;&#xA;इत्याख्याता दनोर्वंशे दानवाः परिकीर्तिताः ।&lt;br&gt;&#xA;अन्यौ तु खलु देवानां सूर्याचन्द्रमसौ तथा ॥&lt;br&gt;&#xA;इमे च वंशाः प्रथितास् सत्यवन्तो महाबलाः ।&lt;br&gt;&#xA;दनोः पुत्रान्वये जाता दश दानवपुङ्गवाः ॥&lt;br&gt;&#xA;एकाक्षो मृतपो वीरः प्रलम्बनरकावपि ।&lt;br&gt;&#xA;वातापिश्शत्रुसहनस् सदश्चैव महासुरः ॥&lt;br&gt;&#xA;गविष्ठश्च दनायुश्च दीर्घजिह्वश्च दानवः ।&lt;br&gt;&#xA;असङ्ख्येयास्स्मृतास्तेषां पुत्रपौत्राश्च भारत ॥&lt;br&gt;&#xA;सिंहिका सुपुवे पुत्रं राहुं चन्द्रार्कसूदनम् ।&lt;br&gt;&#xA;सुचन्द्रं चन्द्रहर्तारं तथा चन्द्रविमर्दनम् ॥&lt;br&gt;&#xA;क्रूरस्वभावं क्रूरायाः पुत्रपौत्रमनन्तकम् ।&lt;br&gt;&#xA;गणः क्रोधवशो नाम क्रूरकर्माऽरिमर्दनः ॥&lt;br&gt;&#xA;अनायुषः पुनः पुत्राश् चत्वारोऽसुरसम्मताः ।&lt;br&gt;&#xA;विक्षरश्च प्रवीरश्च पुत्रश्चैव महासुरः ॥&lt;br&gt;&#xA;कालायाः प्रथिताः पुत्राः कालकल्पाः प्रहारिणः ।&lt;br&gt;&#xA;भुवि ख्याता महावीर्या दानवेषु परन्तप ॥&lt;br&gt;&#xA;विनाशनश्च क्रोधश्च क्रोधहन्ता च वीर्यवान् ।&lt;br&gt;&#xA;विवर्धनश्च क्रोधश्च कालकेया महासुराः ॥&lt;br&gt;&#xA;असुराणामुपाध्यायश् शुक्रो भृगुसुतोऽभवत् ।&lt;br&gt;&#xA;ख्याताश्चोशनसः पुत्राश् चत्वारोऽसुरयाजकाः ॥&lt;br&gt;&#xA;त्वष्टा परस्तथात्रिश्च द्वावन्यौ भद्रकर्मिणौ ।&lt;br&gt;&#xA;तेजसा सूर्यसङ्काशा ब्रह्मलोकप्रभावनाः ॥&lt;br&gt;&#xA;इत्येष वंशप्रभवः कथितस्ते तरस्विनाम् ।&lt;br&gt;&#xA;असुराणां सुराणां च पुराणे संश्रुतो मया ॥&lt;br&gt;&#xA;एतेषां यदपत्यं तु न शक्यं तदशेषतः ।&lt;br&gt;&#xA;प्रसङ्ख्यातुं महीपाल गुणभूतमनन्तकम् ॥&lt;br&gt;&#xA;तार्क्ष्यश्चारिष्टनेमिश्च तथैव गरुडारुणौ ।&lt;br&gt;&#xA;आरुणिर्वारुणिश्चैव वैनतेया इति स्मृताः ॥&lt;br&gt;&#xA;शेषोऽनन्तो वासुकिश्च तक्षकश्च भुजङ्गमः ।&lt;br&gt;&#xA;कूर्मश्च कुललश्चैव काद्रवेया महाबलाः ॥&lt;br&gt;&#xA;भीमसेनोग्रसेनौ च सुपर्णो वरुणस्तथा ।&lt;br&gt;&#xA;गोपतिर्धृतराष्ट्रश्च सूर्यवर्चाश्च सप्तमः ॥&lt;br&gt;&#xA;पुत्रवानर्कवर्णश्च पृथुगश्चापि विश्रुतः ।&lt;br&gt;&#xA;भीमश्चित्ररथश्चैव विख्यातस्सर्वविद्वशी ॥&lt;br&gt;&#xA;तथा गाधिशिरा राजन् धृष्टद्युन्नश्चतुर्दशः ।&lt;br&gt;&#xA;कलः पञ्चदश्चैव नारदश्चैव षोडशः ॥&lt;br&gt;&#xA;इत्येते देवगन्धर्वा मुनयः परिकीर्तिताः ।&lt;br&gt;&#xA;ततस्तु भूतान्यन्यानि कीर्तयिष्यामि भारत ॥&lt;br&gt;&#xA;अनवद्यानुपगमां मदिरां मार्गणप्रियाम् ।&lt;br&gt;&#xA;अनलां सुभगां भासीम् इति प्रावा व्यजायत ॥&lt;br&gt;&#xA;सिद्धः पूर्णश्च बह्वी च पूर्णाराश्च महायशाः ।&lt;br&gt;&#xA;ब्रह्मचारी रतिगुणः सुपर्णश्चैव सप्तमः ॥&lt;br&gt;&#xA;विश्वावसुश्च भानुश्च सुभद्रो दशमस्तथा ।&lt;br&gt;&#xA;इत्येते देवगन्धर्वाः प्रावेयाः परिकीर्तिताः ॥&lt;br&gt;&#xA;इमं त्वप्सरसां वंशं विदितं पुण्यलक्षणम् ॥&lt;br&gt;&#xA;अरिष्टा सुमहाभागा देवी देवर्षितः पुरा ।&lt;br&gt;&#xA;अलम्बुसा मिश्रकेशी विद्युद्वर्णा दुलानघा ॥&lt;br&gt;&#xA;अरुणा रक्षिता चैव रम्भा तद्वन्मनोरमा ।&lt;br&gt;&#xA;असिता च सुबाहुश्च सुव्रता सुभुजा तथा ॥&lt;br&gt;&#xA;हंसो ज्येष्ठस्त्वरिष्टाया विख्यातश्च महाहनुः ।&lt;br&gt;&#xA;हाहा हूहूस्तुम्बुरुश्च चत्वारो ग(न्ध)र्वसत्तमाः ॥&lt;br&gt;&#xA;अमृतं ब्राह्मणा गावो गन्धर्वाप्सरसस्तथा ।&lt;br&gt;&#xA;अपत्यं कपिलायास्तु पुराणे परिकीर्तितम् ॥&lt;br&gt;&#xA;इति ते सर्वदेवानां सम्भवः कथितो मया ।&lt;br&gt;&#xA;यथावत्सम्परिख्यातो गन्धर्वाप्सरसां तथा ॥&lt;br&gt;&#xA;भुजङ्गानां सुपर्णानाम् असुराणां तथैवच ।&lt;br&gt;&#xA;गवां च ब्राह्मणानां च श्रीमतां पुण्यकर्मणाम् ॥&lt;br&gt;&#xA;आयुष्यं चैव पुण्यं च धन्यं श्रुतिसुखावहम् ।&lt;br&gt;&#xA;श्रोतव्यं चैव सततं श्राव्यं चैवानसूयता ॥&lt;br&gt;&#xA;इमं तु वंशं नियमेन यः पठन् महात्मनां ब्राह्मणवर्यसन्निधौ ।&lt;br&gt;&#xA;अपत्यलाभं लभते च पुष्कलं श्रियं यशः प्रेत्य च शोभनां गतिम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/057/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/057/</guid>
      <description>&lt;p&gt;वैशम्पायनः-&lt;br&gt;&#xA;ब्रह्मणो मानसाः पुत्रा विदिताष्षण्महर्षयः ।&lt;br&gt;&#xA;एकादश तथा रुद्राः स्थाणोश्चैवेति मानसः ॥&lt;br&gt;&#xA;मृगव्याधश्च शर्वश्चः निर्ऋतिश्च महायशाः ।&lt;br&gt;&#xA;अजैकपादहिर्बुध्न्यः पिनाकी च परन्तपः ॥&lt;br&gt;&#xA;भवनश्चैश्वरश्चैव कपाली च महाद्युतिः ।&lt;br&gt;&#xA;स्थाणुर्भवश्च भगवान् रुद्रा एकादश स्मृताः ॥&lt;br&gt;&#xA;मरीचिरङ्गिराश्चात्रिः पुलस्त्यः पुलहः क्रतुः ।&lt;br&gt;&#xA;षडेते ब्रह्मणः पुत्रा वीर्यवन्तो महर्षयः ॥&lt;br&gt;&#xA;त्रयस्त्वङ्गिरसः पुत्रा लोके सर्वत्र विश्रुताः ।&lt;br&gt;&#xA;बृहस्पतिरुचथ्यश्च संवर्तश्च दृढव्रताः ॥&lt;br&gt;&#xA;अत्रेस्तु बहवः पुत्राश् श्रूयन्ते मनुजाधिप ।&lt;br&gt;&#xA;सर्वे वेदविदस्सिद्धाश् शान्तात्मानो महर्षयः ॥&lt;br&gt;&#xA;राक्षसाश्च पुलस्त्यस्य वानराः किन्नरास्तथा ।&lt;br&gt;&#xA;पुलहस्य मृगास्सिंहाः व्याघ्रा यक्षा महामृगाः ॥&lt;br&gt;&#xA;क्रतोः क्रतुसमाः पुत्राः पतङ्गसहचारिणः ।&lt;br&gt;&#xA;विश्रुतास्त्रिषु लोकेषु सत्यव्रतपरायणाः ॥&lt;br&gt;&#xA;अङ्गुष्ठाद्दक्षिणाद्दक्ष उत्पन्नो भगवानृषिः ।&lt;br&gt;&#xA;ब्रह्मणः पृथिवीपाल पुत्रः पुत्रवतां वरः ॥&lt;br&gt;&#xA;महर्षेस्तस्य भार्या तु वामाङ्गुष्ठादजायत ।&lt;br&gt;&#xA;तस्यां पञ्चाशतं कन्यास् स एवाजनयत्प्रभुः ॥&lt;br&gt;&#xA;तास्सर्वास्त्वनवद्याङ्ग्यः कन्याः कमललोचनाः ।&lt;br&gt;&#xA;पुत्रिकास्स्थापयामास स्रष्टुः पुत्रः प्रजापतिः ॥&lt;br&gt;&#xA;ददौ स दश धर्माय सप्तविंशतिमिन्दवे ।&lt;br&gt;&#xA;दिव्येन विधिना राजन् कश्यपाय त्रयोदश ॥&lt;br&gt;&#xA;नामतो धर्मपत्न्यस्ताः कीर्त्यमाना निबोध मे ।&lt;br&gt;&#xA;कीर्तिर्लक्ष्मीर्धृतिर्मेधा पुष्टिश्श्रद्धा क्रिया तथा ॥&lt;br&gt;&#xA;बुद्धिर्लज्जा मतिश्चैव पत्न्यो धर्मस्य ता दश ।&lt;br&gt;&#xA;भार्या ह्योताश्च धर्मस्य विहिताश्च स्वयम्भुवा ॥&lt;br&gt;&#xA;सप्तविंशतिस्सोमस्य पत्न्यो लोकपरिश्रुताः ।&lt;br&gt;&#xA;कालस्य नयने युक्ता धर्मपत्न्यश्शुचिव्रताः ।&lt;br&gt;&#xA;सर्वा नक्षत्रयोगिन्यो लोकयात्राविधौ स्थिताः ॥&lt;br&gt;&#xA;पितामहान्मुनिर्देवस् तस्य पुत्रः प्रजापतिः ।&lt;br&gt;&#xA;तस्याष्टौ वसवः पुत्रास् तेषां वक्ष्यामि विस्तरम् ॥&lt;br&gt;&#xA;धरो ध्रुवश्चन्द्रमाश्च अापश्चैवानिलोऽनलः ।&lt;br&gt;&#xA;प्रत्यूषश्च प्रभासश्च वसवोऽष्टाविति स्मृताः ॥&lt;br&gt;&#xA;धूम्रायाश्च धरः पुत्रो ब्रह्मविद्यासुतो ध्रुवः ।&lt;br&gt;&#xA;चन्द्रमाश्च मनस्विन्याः श्वसायाः श्वसनस्तथा ॥&lt;br&gt;&#xA;रसायाश्च रसः पुत्रश् शाण्डिल्याया हुताशनः ।&lt;br&gt;&#xA;प्रत्यूषश्च प्रभासश्च प्रभासायास्सुतौ स्मृतौ ॥&lt;br&gt;&#xA;धरस्य पुत्रो द्रविणो हुतहव्यवहस्तथा ।&lt;br&gt;&#xA;आपस्य पुत्रो वा तस्य श्रुतश्शान्तो मुनिस्तथा ॥&lt;br&gt;&#xA;ध्रुवस्य पुत्रो भगवान् कालो लोकप्रकाशनः ॥&lt;br&gt;&#xA;सोमस्य तु सुतो वर्चा वर्चस्वी येन जायते ।&lt;br&gt;&#xA;मनोहरायाश्शिशिरः प्राणोऽथ रमणस्तथा ॥&lt;br&gt;&#xA;अग्नेस्स्मृतस्सुतो ज्योतिश् श्रुतुश्शान्तस्तथा मुनिः ।&lt;br&gt;&#xA;अग्नेः पुत्रः कुमारस्तु श्रीमाञ्छरवणालयः ॥&lt;br&gt;&#xA;तस्य शाखो विशाखश्च नैगमेषश्च पृष्ठतः ।&lt;br&gt;&#xA;कृत्तिकास्तन्यपानैश्च कार्तिकेय इति स्मृतः ॥&lt;br&gt;&#xA;अनिलस्य शिवा भार्या तस्याः पुत्रः पुरोजयः ।&lt;br&gt;&#xA;अविज्ञातगतिश्चैव द्वौ पुत्रावनिलस्य तु ॥&lt;br&gt;&#xA;प्रत्यूषसो विदुः पुत्र ऋषिर्नाम्ना तु देवलः ।&lt;br&gt;&#xA;द्वौ पुत्रौ देवलस्यापि क्षमावन्तौ मनीषिणौ ।&lt;br&gt;&#xA;बृहस्पतेस्तु भगिनी वरस्त्री ब्रह्मचारिणी ।&lt;br&gt;&#xA;योगसिद्धा जगत्सर्वम् असक्ता विचरत्युत ॥&lt;br&gt;&#xA;प्रभासस्य तु भार्या सा वसूनामष्टमस्य च ।&lt;br&gt;&#xA;प्रासूत विश्वकर्माणं सर्वशिल्पवतां वरम् ॥&lt;br&gt;&#xA;विश्वकर्मा महाभागो जज्ञे शिल्पी प्रजापतिः&lt;br&gt;&#xA;कर्ता शिल्पिसहस्राणां त्रिदशानां च वर्धकी ॥&lt;br&gt;&#xA;भूषणानां च सर्वेषां कर्ता सर्वविदां वरः ।&lt;br&gt;&#xA;यो दिव्यानि विमानानि देवतानां चकार ह ॥&lt;br&gt;&#xA;मनुष्याश्चोपजीवन्ति तस्य शिल्पं महात्मनः ।&lt;br&gt;&#xA;पूजयन्ति च तं नित्यं विश्वकर्माणमव्ययम् ॥&lt;br&gt;&#xA;स्तनं तु दक्षिणं भित्त्वा ब्रह्मणः परमेष्ठिनः ।&lt;br&gt;&#xA;निस्सृतो भगवान्धर्मस् सर्वलोकसुखावहः ॥&lt;br&gt;&#xA;त्रयस्तस्य वराः पुत्रास् सर्वभूतमनोरमाः ।&lt;br&gt;&#xA;शमः कामश्च हर्षश्च तेजसा लोकधारिणः ॥&lt;br&gt;&#xA;कामस्य तु रतिर्भार्या शमस्य प्रीतिरङ्गना ।&lt;br&gt;&#xA;नन्दी तु भार्या हर्षस्य यत्र लोकाः प्रतिष्ठिताः ॥&lt;br&gt;&#xA;मरीचेः काश्यपः पुत्रः काश्यपस्य सुरासुराः ।&lt;br&gt;&#xA;जज्ञिरे नृपशार्दूल लोकानां प्रभवस्तु सः ॥&lt;br&gt;&#xA;त्वाष्ट्री तु सवितुर्भार्या बडबारूपधारिणी ।&lt;br&gt;&#xA;असूयत महाभागा सान्तरिक्षेऽश्विनावुभौ ॥&lt;br&gt;&#xA;द्वादशैवादितेः पुत्राश् शक्रमुख्या नराधिप ।&lt;br&gt;&#xA;तेषामवरजो विष्णुर् यत्र लोकाः प्रतिष्ठिताः ॥&lt;br&gt;&#xA;त्रयस्त्रिंशत इत्येते देवास्तेषामहं तव ।&lt;br&gt;&#xA;अन्वयं सम्प्रवक्ष्यामि पक्षैश्च कुलतो गणान् ॥&lt;br&gt;&#xA;रुद्राणामपरः पक्षः साध्यानां मरुतां तथा ।&lt;br&gt;&#xA;वसूनां भार्गवं विद्याद् विश्वान्देवांस्तथैव च ॥&lt;br&gt;&#xA;वैनतेयस्तु गरुडो बलवानरुणस्तथा ।&lt;br&gt;&#xA;बृहस्पतिश्च भगवान् आदित्येष्वेव गण्यते ॥&lt;br&gt;&#xA;अश्विनौ गुह्यकान्विद्धि सर्वौषध्यस्तथा पशून् ।&lt;br&gt;&#xA;एष देवगणो राजन् कीर्तितस्तेऽनुपूर्वशः ।&lt;br&gt;&#xA;यत्कीर्तयित्वा मनुजः सर्वपापैः प्रमुच्यते ॥&lt;br&gt;&#xA;ब्रह्मणो हृदयं भित्त्वा निर्गतो भगवान्भृगुः ।&lt;br&gt;&#xA;भृगोः पुत्रः कविर्विप्रश् शुक्रः कविसुतस्स्मृतः ॥&lt;br&gt;&#xA;त्रैलोक्यप्राणयात्रार्थं वर्षावर्षे नयानये ।&lt;br&gt;&#xA;स्वयम्भुवा नियुक्तस्सन् भुवनं परिधावति ॥&lt;br&gt;&#xA;योगाचार्यो महाविद्यो दैत्यानामभवद्गुरुः ।&lt;br&gt;&#xA;सुराणामहिते युक्तो ब्रह्मचारी यतव्रतः ॥&lt;br&gt;&#xA;तस्मिन्नियुक्ते विभुना योगक्षेमाय भार्गवे ।&lt;br&gt;&#xA;अन्यमुत्पादयामास पुत्रं भृगुरनिन्दितम् ॥&lt;br&gt;&#xA;च्यवनं दीप्ततपसं धर्मात्मानं यतव्रतम् ।&lt;br&gt;&#xA;यस्स रोषाच्च्युतो गर्भाो मातुः क्षेमाय भारत ॥&lt;br&gt;&#xA;मानुषी तु पुरा याऽऽसीत् तस्य पत्नी मनीषिणः ।&lt;br&gt;&#xA;और्वस्तस्या ऋषिः पत्र ऊरुं भित्त्वा विनिर्गतः ॥&lt;br&gt;&#xA;महाबलो महातेजा बाल एव गुणैर्युतः ।&lt;br&gt;&#xA;ऋचीकस्तस्य पुत्रस्तु जमदग्निरथोऽभवत् ॥&lt;br&gt;&#xA;जमदग्नेस्तु चत्वार आसन्पुत्रा महात्मनः ।&lt;br&gt;&#xA;रामस्तेषां जघन्योऽभूद् अजघन्यैर्गुणैर्वृतः ॥&lt;br&gt;&#xA;सर्वशस्त्रास्त्रकुशलः क्षत्रियान्तकरो वशी ॥&lt;br&gt;&#xA;और्वस्यासीत्पुत्रशतं जमदग्निपुरोगमम् ।&lt;br&gt;&#xA;तेषां पुत्रसहस्राणि बभूवुर्भुवि विस्तराः ॥&lt;br&gt;&#xA;द्वौ पुत्रो ब्रह्मणस्त्वन्यौ ययोस्तिष्ठति वै जगत् ।&lt;br&gt;&#xA;लोके धाता विधाता च चरतो मनुना सह ।&lt;br&gt;&#xA;तयोस्तु भगिनी ज्येष्ठा लक्ष्मीः पद्मगृहा शुभा ॥&lt;br&gt;&#xA;तस्यास्तु मानसाः पुत्रा वचसा व्योमचारिणः ॥&lt;br&gt;&#xA;वरुणस्य भार्या ज्येष्ठाऽभूच्छुक्राद्देवी व्यजायत ।&lt;br&gt;&#xA;तस्याः पुत्रशतं विद्धि सुरां च सुरनन्दिनीम् ॥&lt;br&gt;&#xA;प्रजानामन्नकामानाम् अन्योन्यपरिभक्षणात् ।&lt;br&gt;&#xA;अधर्मस्तत्र सञ्जातस् सर्वभूतविनाशनः ॥&lt;br&gt;&#xA;तस्यापि निर्ऋतिर्भार्या नैर्ऋता ये तु राक्षसाः ।&lt;br&gt;&#xA;घोरास्तस्यास्त्रयः पुत्राः पापकर्मरतास्सदा ।&lt;br&gt;&#xA;भयो महाभयश्चैव मृत्युर्भूतान्तकस्तथा ॥&lt;br&gt;&#xA;श्येनां क्रौञ्जीं च भासीं च धृतराष्ट्रीं तथा शुकीम् ।&lt;br&gt;&#xA;ताम्राऽपि सुषुवे कन्याः पञ्चैता लोकविश्रुताः ॥&lt;br&gt;&#xA;द्वौ पुत्रौ विनतायास्तु विख्यातौ गरुडारुणौ ॥&lt;br&gt;&#xA;भार्यारुणस्य श्येनी तु वीर्यवन्तौ महाबलौ ।&lt;br&gt;&#xA;सम्पातिं जनयामास तथैव च जटायुषम् ॥&lt;br&gt;&#xA;भार्या गरुत्मतश्चैव भासी क्रौञ्जी तथा शुकी ।&lt;br&gt;&#xA;चतुर्थी धृतराष्ट्री च तास्वपत्यं निबोध मे ।&lt;br&gt;&#xA;क्रौञ्जी तु सुषुवे क्रौञ्जान् भासी भासान् व्वजायत ॥&lt;br&gt;&#xA;धृतराष्ट्री तु हंसांश्च कलहंसांश्च सर्वशः ।&lt;br&gt;&#xA;चक्रवाकांश्च भद्रं ते विजज्ञे भरतर्षभ ॥&lt;br&gt;&#xA;शुकी विजज्ञे धर्मज्ञ शुकानेव यशस्विनी ।&lt;br&gt;&#xA;कल्याणगुणसम्पन्ना सर्वलक्षणपूजिता ॥&lt;br&gt;&#xA;ततः क्रोधवशा नाम विजज्ञे भरतर्षभ ।&lt;br&gt;&#xA;मृगीं च मृगमन्दां च हरीं भद्रमदामपि ॥&lt;br&gt;&#xA;मातङ्गी त्वथ शार्दूलीं श्वेतां सुरभिमेव च ।&lt;br&gt;&#xA;सर्वलक्षणसम्पन्नां सुरसां च यशस्विनीम् ॥&lt;br&gt;&#xA;अपत्यं तु मृगास्सर्वे मृग्या नरवरात्मज ।&lt;br&gt;&#xA;ऋक्षाश्च मृगमन्दायास् सृमराश्चमरा अपि ॥&lt;br&gt;&#xA;ततस्त्वैरावतं नागं जज्ञे भद्रमदा सुतम् ।&lt;br&gt;&#xA;ऐरावतस्सुतस्तस्या देवनागो महागजः ॥&lt;br&gt;&#xA;हर्याश्च हरयोऽपत्यं वानराश्च मनस्विनः ।&lt;br&gt;&#xA;गोलाङ्गूलाश्च भद्रं ते विज्ञातव्या हरीसुताः ॥&lt;br&gt;&#xA;प्रजज्ञे त्वथ शार्दूली सिंहान् व्याघ्रांश्च भारत ।&lt;br&gt;&#xA;द्वीपिनश्च सुतास्तस्याः सर्वे चैव महाबलाः ॥&lt;br&gt;&#xA;मातङ्गास्त्वथ मातङ्ग्या अपत्यानि नराधिप ।&lt;br&gt;&#xA;दिशागजं तु श्वेताक्षं श्वेताऽजनयदाशुगम् ॥&lt;br&gt;&#xA;तथा दुहितरौ राजन् सुरभिर्वै व्यजायत ।&lt;br&gt;&#xA;रोहिणीं चैव भद्रं ते गन्धर्वी तु यशस्विनीम् ॥&lt;br&gt;&#xA;रोहिण्यां जज्ञिरे गावो गन्धर्व्यां वाजिनस्सुताः ॥&lt;br&gt;&#xA;सुरसाऽजनयत्सर्पाञ् छतमेकशिरोधरान् ।&lt;br&gt;&#xA;सुरसा कन्यका जातास् तिस्रः कमललोचनाः ॥&lt;br&gt;&#xA;वनस्पतीनां वृक्षाणां वीरुधां चैव मातरः ।&lt;br&gt;&#xA;अनला रुहा च द्वे प्रोक्ते वीरुधां चैव तास्स्मृताः ॥&lt;br&gt;&#xA;गृह्णन्ति ये विना पुष्पं फलानि तरवः पृथक् ।&lt;br&gt;&#xA;अनलासुतास्ते विज्ञेयास् तानेवाहुर्वनस्पतीन् ।&lt;br&gt;&#xA;पुष्पैः फलग्रहान्वृक्षान् रुहायाः प्रसवान्विभो ॥&lt;br&gt;&#xA;लतागुल्मानि वल्ल्यश्च त्वक्सारतृणजातयः ।&lt;br&gt;&#xA;वीरुधायाः प्रजास्तास्स्यूर् अत्र वंशस्समाप्यते ॥&lt;br&gt;&#xA;सर्वपुण्यफलान् वृक्षान् अनलापि व्यजायत ।&lt;br&gt;&#xA;अनला तु शुकीपुत्री कद्रुवा सुरसा सुता ॥&lt;br&gt;&#xA;अरुणस्य भार्या श्येनी तु वीर्यवन्तौ महाबलौ ।&lt;br&gt;&#xA;सम्पातिं जनयामास तथैव च जटायुषम् ॥&lt;br&gt;&#xA;द्वौ पुत्रौ विनतायास्तु विख्यातौ गरुडारुणौ ॥&lt;br&gt;&#xA;इत्येष सर्वभूतानां महतां मनुजाधिप ।&lt;br&gt;&#xA;सम्भवः कीर्तितस्सम्यक् पूतो भवति पापतः ॥&lt;br&gt;&#xA;यं श्रुत्वा पुरुषस्सम्यक् सर्वपापात्प्रमुच्यते ।&lt;br&gt;&#xA;सर्वज्ञतां च लभते रतिमग्र्यां च विन्दति ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/058/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/058/</guid>
      <description>&lt;p&gt;जनमेजयः-&lt;br&gt;&#xA;देवानां दानवानां यक्षाणामथ रक्षसाम् ।&lt;br&gt;&#xA;सिंहव्याघ्रमृगाणां च पन्नगानां पतत्रिणाम् ॥&lt;br&gt;&#xA;अन्येषां चैव भूतानां सर्वेषां भगवन्नहम् ।&lt;br&gt;&#xA;श्रोतुमिच्छामि तत्त्वेन मानुषेषु महात्मनाम् ।&lt;br&gt;&#xA;जन्म कर्म च भूतानां सर्वेषामनु पूर्वशः ॥&lt;br&gt;&#xA;वैशम्पायनः-&lt;br&gt;&#xA;मानुषेषु मनुष्येन्द्र सम्भूता ये दिवौकसः ।&lt;br&gt;&#xA;नामतो बलतश्चैव तांस्ते वक्ष्यामि सर्वशः ॥&lt;br&gt;&#xA;प्रथमं दानवांश्चैतांस् तेऽद्य वक्ष्यामि सर्वशः ॥&lt;br&gt;&#xA;विप्रचित्तिरिति ख्यातो य आसीद्दानवर्षभः ।&lt;br&gt;&#xA;जरासन्ध इति ख्यातस् स आसीन्मनुजर्षभः ॥&lt;br&gt;&#xA;दितेः पुत्रस्तु यो राजन् हिरण्यकशिपुः पुरा ।&lt;br&gt;&#xA;स जज्ञे मानुषे लोके शिशुपालो नरर्षभः ॥&lt;br&gt;&#xA;संह्लादस्तु महावीर्यः प्रह्लादस्यानुजस्तु यः ।&lt;br&gt;&#xA;स शल्य इति विख्यातो जज्ञे बाह्लीकपुङ्गवः ॥&lt;br&gt;&#xA;अनुह्लादस्तु तेजस्वी योऽभूत्ख्यातो जघन्यजः ।&lt;br&gt;&#xA;धृष्टकेतुरिति ख्यातस् स बभूव नरेश्वरः ॥&lt;br&gt;&#xA;यस्तु राजञ्शिबिर्नाम दैतेयः परिकीर्तितः ।&lt;br&gt;&#xA;द्रुम इत्यभिविख्यातस् स आसीन्मनुजेश्वरः ॥&lt;br&gt;&#xA;बाष्कलो नाम यस्तेषाम् आसीदसुरपुङ्गवः ।&lt;br&gt;&#xA;भगदत्त इति ख्यातस् स आसीन्मनुजेश्वरः ॥&lt;br&gt;&#xA;अयश्शिरा अश्वशिरा अयश्शङ्कुश्च वीर्यवान् ।&lt;br&gt;&#xA;तथा गगनमूर्धा च वेगवांश्चैव पञ्चमः ॥&lt;br&gt;&#xA;पञ्चैते जज्ञिरे राजन् वीर्यवन्तो महासुराः ।&lt;br&gt;&#xA;केकयेषु महात्मानः पार्थिवर्षभसत्तमाः ॥&lt;br&gt;&#xA;केतुमानिति विख्यातो यस्ततोऽन्यः प्रतापवान् ।&lt;br&gt;&#xA;अमितौजा इति ख्यातस् स जज्ञे मनुजर्षभ ॥&lt;br&gt;&#xA;स्वर्भानुरिति विख्यातश् श्रीमान् यस्तु महासुरः ।&lt;br&gt;&#xA;उग्रसेन इति ख्यातस् सोग्रकर्मा नराधिपः ॥&lt;br&gt;&#xA;यस्त्वश्व इति विख्यातश् शस्त्रभृतां वरः ।&lt;br&gt;&#xA;अशोको नाम राजासीन्महावीर्यपराक्रमः ॥&lt;br&gt;&#xA;तस्मादवरजो यस्तु राजन् अश्वपतिस्स्मृतः ।&lt;br&gt;&#xA;दैतेयस्सोऽभवद्राजा हार्दिक्यो मनुजर्षभः ॥&lt;br&gt;&#xA;वृषपर्वेति विख्यातः आसीद्यस्तु महासुरः ।&lt;br&gt;&#xA;दीर्घप्रज्ञ इति ख्यातः पृथिव्यां सोऽभवन्नृपः ॥&lt;br&gt;&#xA;अगजस्त्वनुजो राजन् य आसीद्वृषपर्वणः ।&lt;br&gt;&#xA;स मल्ल इति विख्यातः पृथिव्यामभवन्नृपः ॥&lt;br&gt;&#xA;अश्वग्रीव इति ख्यातस् सत्यवाक्यो महासुरः ।&lt;br&gt;&#xA;रोचमान इति ख्यातः पृथिव्यामभवन्नृपः ॥&lt;br&gt;&#xA;सूक्ष्मस्तु सुमती राजन् कीर्तिमान् यः प्रकीर्तितः ।&lt;br&gt;&#xA;बृहन्त इति विख्यातः क्षितावासीत् स पार्थिवः ॥&lt;br&gt;&#xA;हुतण्ड इति विख्यातो य आसीदसुरोत्तमः ।&lt;br&gt;&#xA;सेनाबन्धुरिति ख्यातस् स बूभव नराधिपः ॥&lt;br&gt;&#xA;खस्रवो नाम यस्तेषाम् असुराणां पुरोगमः।&lt;br&gt;&#xA;रिपुजिन्नाम राजर्षिर् बभूव भुवि विश्रुतः ॥&lt;br&gt;&#xA;एकचक्र इति ख्यातो य आसीच्च महासुरः ।&lt;br&gt;&#xA;प्रतिविन्घ्य इति ख्यातो बभूव प्रथितः क्षितौ ॥&lt;br&gt;&#xA;विरूपाक्षस्तु दैतेयश् चित्रयोधी महासुरः ।&lt;br&gt;&#xA;चित्रवर्मेति विख्यातः क्षितावासीत्स पार्थिवः ॥&lt;br&gt;&#xA;हरस्त्वतिरथो राजन् आसीद्यो दानवर्षभः ।&lt;br&gt;&#xA;सुबाहुरिति विख्यातस् स जज्ञे मनुजर्षभः ॥&lt;br&gt;&#xA;अहरस्तु महातेजाश् शत्रुपक्षयङ्करः ।&lt;br&gt;&#xA;बाह्लिको नाम राजाऽऽ सीद् बभूव प्रथितः क्षितौ ॥&lt;br&gt;&#xA;निचन्द्रश्चातिवक्रस्तु य आसीद्दानवोत्तमः ।&lt;br&gt;&#xA;सुचन्द्र इति विख्यातो भूमावासीत् स पार्थिवः ॥&lt;br&gt;&#xA;निकुम्भस्त्वजितस्सङ्ख्ये महानसुरसत्तमः ।&lt;br&gt;&#xA;भूमौ भूमिपतिश्रेष्ठो देवाधिप इति श्रुतः ॥&lt;br&gt;&#xA;शरभो नाम यस्तेषां दैतेयानां महासुरः ।&lt;br&gt;&#xA;पौरवो नाम राजर्षिस् स बभूव नरोष्विह ॥&lt;br&gt;&#xA;कापथस्तु महावीरो बभूव किल योऽसुरः ।&lt;br&gt;&#xA;सुपार्श्व इति विख्यातः क्षितौ जज्ञे महीपतिः ॥&lt;br&gt;&#xA;क्रथस्तु राजन्राजर्षिः क्षितौ जज्ञे महासुरः ।&lt;br&gt;&#xA;पार्वतेय इति ख्यातः काञ्चनाचलसन्निभः ॥&lt;br&gt;&#xA;द्वितीयश्शरभस्तेषाम् असुराणां बभूव यः ।&lt;br&gt;&#xA;प्रह्लादो नाम बाह्लीको जज्ञे भूपः परन्तपः ॥&lt;br&gt;&#xA;चन्द्रस्तु दितिजश्रेष्ठो लोके ताराधिपो मतः ।&lt;br&gt;&#xA;चन्द्रवर्मेति विख्यातः काम्भोजानां नराधिपः ॥&lt;br&gt;&#xA;अर्क इत्यभिविख्यातो यस्तु दानवपुङ्गवः ।&lt;br&gt;&#xA;इषीको नाम राजऽऽसीद् बभूव ऋषिसत्तमः ॥&lt;br&gt;&#xA;मृतपा इति विख्यातो य आसीदसुरोत्तमः ।&lt;br&gt;&#xA;पश्चिनामपकं विद्धि तं नृपं नृपसत्तम ॥&lt;br&gt;&#xA;गविष्ठस्तु महातेजा यः प्रख्यातो महासुरः ।&lt;br&gt;&#xA;द्रुमसेन इति ख्यातः पृथिव्यां सोऽभवन्नृपः ॥&lt;br&gt;&#xA;मयूर इति विख्यातश् श्रीमान् यस्तु महासुरः ।&lt;br&gt;&#xA;स विश्व इति विख्यातो बभूव पृथिवीपतिः ॥&lt;br&gt;&#xA;दीर्घजिह्वस्तु कौरव्य य उक्तो दानवर्षभः ।&lt;br&gt;&#xA;काशिराज इति ख्यातः पृथिव्यां प्रथितो नृपः ॥&lt;br&gt;&#xA;सिंहिका सुषुवे यं तु ग्रहं चन्द्रार्कमर्दनम् ।&lt;br&gt;&#xA;क्रथ इत्यभिविख्यातस् स बभूव नराधिपः ॥&lt;br&gt;&#xA;सुपर्ण इति विख्यातस् तस्मादवरजस्तु यः ।&lt;br&gt;&#xA;क्रोधकीर्तिरिति ख्यातः पृथिव्यां प्रथितो नृपः ॥&lt;br&gt;&#xA;चन्द्रहर्तेति यस्तेषां कीर्तितः प्रवरोऽसुरः ।&lt;br&gt;&#xA;नरको नाम राजर्षिः पृथिव्यां सोऽभवन्नृपः ॥&lt;br&gt;&#xA;विनाशनस्तु चन्द्रस्य य आख्यातो महासुरः ।&lt;br&gt;&#xA;जानको नाम राजर्षिर् स बभूव महीपतिः ॥&lt;br&gt;&#xA;अनायुषस्तु पुत्राणां चतुर्णां प्रवरोऽसुरः ।&lt;br&gt;&#xA;विक्षरो नाम राजर्षिर् वसुमित्रोऽभवन्नृपः ॥&lt;br&gt;&#xA;द्वितीयो विक्षरो यस्तु नराधिप महासुरः ।&lt;br&gt;&#xA;वरस्सुराष्ट्राधिपतिर् विश्रुतस्सोऽभवन्नृपः ॥&lt;br&gt;&#xA;प्रवीर इति विख्यातो यस्त्वासीदसुरोत्तमः ।&lt;br&gt;&#xA;पौण्ड्रको मेरुसङ्काशो बभूव स नराधिपः ॥&lt;br&gt;&#xA;वृत्र इत्यभिविख्यातो यस्तु राजन् महासुरः ।&lt;br&gt;&#xA;मणिमान्नाम राजर्षिस् स बभूव नराधिपः ॥&lt;br&gt;&#xA;क्रोधहन्तेति यस्तस्य बभूवावरजोऽसुरः ।&lt;br&gt;&#xA;दण्ड इत्यभिविख्यातस् स बभूव नराधिपः ॥&lt;br&gt;&#xA;क्रोधवर्धन इत्येव यस्त्वन्यः परिकीर्तितः ।&lt;br&gt;&#xA;दण्डधार इति ख्यातस् सोऽभवन्मनुजेश्वरः ॥&lt;br&gt;&#xA;कालेयास्तु ये पुत्रास् तेषामष्टौ नराधिपाः ।&lt;br&gt;&#xA;जज्ञिरे राजशार्दूल शार्दूलसमविक्रमाः ॥&lt;br&gt;&#xA;मागधेषु जयत्सेनश् श्रीमानासीत्स पार्थिवः ।&lt;br&gt;&#xA;अष्टानां प्रवरस्तेषां कालेयानां महासुरः ॥&lt;br&gt;&#xA;द्वितीयस्तु ततस्तेषां श्रीमान् हरिहयोपमः ।&lt;br&gt;&#xA;अपराजित इत्येव स बभूव नराधिपः ॥&lt;br&gt;&#xA;तृतीयस्तु महाराज महाबाहुर्महासुरः ।&lt;br&gt;&#xA;निषादाधिपतिर्जज्ञे भुवि भीमपराक्रमः ॥&lt;br&gt;&#xA;तेषामन्यतमो यस्तु चतुर्थः परिकीर्तितः ।&lt;br&gt;&#xA;श्रेणिमानिति विख्यातः क्षितौ राजर्षिसत्तमः ॥&lt;br&gt;&#xA;पञ्चमस्तु बभूवैषां प्रवरो यो महासुरः ।&lt;br&gt;&#xA;महीजात इति ख्यातो बभूव हि परन्तपः ॥&lt;br&gt;&#xA;षष्ठस्तु मतिमान्यो वै तेषामासीन्महासुरः ।&lt;br&gt;&#xA;अभिरुप इति ख्यातः क्षितौ राजर्षिसत्तमः ॥&lt;br&gt;&#xA;सप्तमस्तु बभूवैषां प्रवरो यो महासुरः ।&lt;br&gt;&#xA;समुद्रसेनस्तु नृपः ख्यातो नाम्ना महाबलः ।&lt;br&gt;&#xA;विश्रुतस्सागरान्तायां क्षितौ धर्मार्थतत्त्ववित् ॥&lt;br&gt;&#xA;बृहन्नामाष्टमस्तेषां कालेयानां महासुरः ।&lt;br&gt;&#xA;बभूव राजा धर्मात्मा सर्वभूतहिते रतः ॥&lt;br&gt;&#xA;गणः क्रोधवशो नाम यस्तु राजन् प्रकीर्तितः ।&lt;br&gt;&#xA;ततस्सञ्जज्ञिरे वीराः क्षिताविह नराधिपाः ॥&lt;br&gt;&#xA;नन्दिकः कर्णवेष्टश्च सिद्धार्थः क्रीडकस्तथा ।&lt;br&gt;&#xA;सुवीरश्च सुबाहुश्च महावीरोऽथ बाह्लिकः ॥&lt;br&gt;&#xA;क्रोधो विचित्रः सुरसश् श्रीमान्नीलश्च भूमिपः ।&lt;br&gt;&#xA;वीरधामा च कौरव्य भूरिवालश्च नामतः ॥&lt;br&gt;&#xA;दन्तवक्त्रश्च नामासीद् दुर्जयश्चैव नामतः ।&lt;br&gt;&#xA;रुक्मी च नरशार्दूल राजा च जनमेजयः ॥&lt;br&gt;&#xA;आषाढो वायुवेगश्च भूरितेजास्तथैव च ।&lt;br&gt;&#xA;एकलव्यस्सुमित्रश्च वासयानोऽथ गोमुखः ॥&lt;br&gt;&#xA;करूशकाश्च राजानः क्षेमधूर्तिस्तथैव च ।&lt;br&gt;&#xA;श्रुतायुर्धर्मपश्चैव बृहत्सेनस्तथैव च ॥&lt;br&gt;&#xA;क्षेमोग्रतीर्थः कुहकः कलिङ्गेषु नराधिपः ।&lt;br&gt;&#xA;मतिमांश्च मनुष्याणाम् ईश्वरश्चातिविक्रमः ॥&lt;br&gt;&#xA;गणात्क्रोधवशादेव राजपूगः क्षिताविह ।&lt;br&gt;&#xA;जातः पुरा महाराज महाकीर्तिर्महाबलः ॥&lt;br&gt;&#xA;कालनेमिरिति ख्यातो योऽसावसुरसत्तमः ।&lt;br&gt;&#xA;स कंस इति विख्यात उग्रसेनसुतो बली ॥&lt;br&gt;&#xA;यस्त्वासीद्देवको नाम देवराजसमद्युतिः ।&lt;br&gt;&#xA;स गन्धर्वपतिर्मुख्यः क्षितौ जज्ञे नराधिपः ॥&lt;br&gt;&#xA;बृहस्पतेर्बृहत्कीर्तेिर् देवर्षेर्विद्धि भारत ।&lt;br&gt;&#xA;अंशाद्द्रोणं समुत्पन्नं भारद्वाजमयोनिजम् ॥&lt;br&gt;&#xA;धन्विनां नृपशार्दूल यस्स सर्वास्त्रवित्तमः ।&lt;br&gt;&#xA;बृहत्कीर्तिर्महातेजास् स जज्ञे मनुजेष्विह ॥&lt;br&gt;&#xA;धनुर्वेदे च वेदे च यं तं वेदविदो विदुः ।&lt;br&gt;&#xA;वरिष्ठमिष्टकर्माणं द्रोणं स्वकुलवर्धनम् ॥&lt;br&gt;&#xA;महादेवान्तकाभ्यां च कामात्क्रोधाच्च भारत ।&lt;br&gt;&#xA;एकत्वमुपपद्यादौ जज्ञे वै मानुपेष्विह ॥&lt;br&gt;&#xA;अश्वत्थामा महावीर्यश् शत्रुपक्षभयङ्करः ।&lt;br&gt;&#xA;वीरः कमलपत्राक्षः क्षितावासीन्नराधिपः ॥&lt;br&gt;&#xA;जज्ञिरे वसवस्त्वष्टौ गङ्गायां शन्तनोस्सुताः ।&lt;br&gt;&#xA;वसिष्ठस्य च शापेन नियोगाद्वासवस्य च ॥&lt;br&gt;&#xA;तेषामवरजो भीष्मः कुरूणामभयङ्करः ।&lt;br&gt;&#xA;मतिमान्वेदविद्वांश्च सर्वभूतयङ्करः ॥&lt;br&gt;&#xA;जामदग्न्येन रामेण सर्वाशस्त्रभृतां वरः ।&lt;br&gt;&#xA;अयुध्यत महातेजा भार्गवेण महात्मना ॥&lt;br&gt;&#xA;यस्तु राजन् कृपो नाम ब्रह्मर्षिरभवत्क्षितौ ।&lt;br&gt;&#xA;रुद्राणां गणतो द्विद्धि सम्भूतममितौजसम् ॥&lt;br&gt;&#xA;शकुनिर्नाम यस्त्वासीद् राजा लोके महारथः ।&lt;br&gt;&#xA;द्वापरं विद्धि तं राजन् सम्भूतमरिमर्दनम् ॥&lt;br&gt;&#xA;सात्यकिस्सत्यसन्धस्तु योऽसौ वृष्णिकुलोद्वहः ।&lt;br&gt;&#xA;पक्षात्स जज्ञे मरुतां देवानामरिमर्दनः ॥&lt;br&gt;&#xA;द्रुपदश्चापि राजर्षिस् तत एवाभवद्गणात् ।&lt;br&gt;&#xA;मानुषे नृप लोकेऽस्मिन् सर्वशस्त्रभृतां वरः ॥&lt;br&gt;&#xA;ततश्च कृतवर्माणं विद्धि राजन्मरुद्गणात् ।&lt;br&gt;&#xA;जातमभ्यधिकर्माणं क्षत्रियर्षभसत्तमम् ॥&lt;br&gt;&#xA;मरुतां तु गणाद्विद्धि स जज्ञे रिपुमर्दन।&lt;br&gt;&#xA;विराटो नाम राजर्षिः परराष्ट्रविमर्दनः ॥&lt;br&gt;&#xA;अरिष्टायास्तु यः पुत्रो हंस इत्यभिविश्रुतः ।&lt;br&gt;&#xA;स गन्धर्वपतिर्जज्ञे कुरुवंशविवर्धनः ॥&lt;br&gt;&#xA;धृतराष्ट्र इति ख्यातः कृष्णद्वैपायनादपि ।&lt;br&gt;&#xA;दीर्घबाहुर्महातेजाः प्रज्ञाचक्षुर्नराधिपः ॥&lt;br&gt;&#xA;मातुर्दोषेणैव चर्षेर् अन्ध एव व्यजायत ॥&lt;br&gt;&#xA;धर्मात्तु सुमहाभागं पुत्रं पुत्रवतां वरम् ।&lt;br&gt;&#xA;विदुरं विद्धि लोकेऽस्मिञ् जातं धर्मभृतां वर ॥&lt;br&gt;&#xA;मरुतां तु गणाद्विद्धि सर्वशस्त्रभृतांवरः ।&lt;br&gt;&#xA;पाण्डुर्जज्ञे महाभागस् तव पूर्वपितामहः ॥&lt;br&gt;&#xA;कलेरंशात्तु सञ्जज्ञे भुवि दुर्योधनो नृपः ।&lt;br&gt;&#xA;दुर्बद्धिर्दुर्मतिश्चैव कुरूणामयशस्करः ॥&lt;br&gt;&#xA;जगतो यश्च सर्वस्य विद्वेषकरपूरुषः ।&lt;br&gt;&#xA;यस्सर्वान् घातयामास पृथिव्यां पुरुषाधमः ।&lt;br&gt;&#xA;येन युद्धं समुद्दिष्टं भूतान्तकरणं महत् ॥&lt;br&gt;&#xA;पौलस्त्यभ्रातरस्सर्वे जज्ञिरे मनुजेष्विह ।&lt;br&gt;&#xA;शतं दुःशासनादीनां सर्वेषां क्रूरकर्मणाम् ॥&lt;br&gt;&#xA;दुर्मुखो दुःसहश्चैव ये चान्ये नानुकीर्तिताः ।&lt;br&gt;&#xA;दुर्योधनसहायास्ते पौलस्त्या भरतर्षभ ॥&lt;br&gt;&#xA;भीमसेनं च वातस्य देवराजस्य चार्जुनम् ।&lt;br&gt;&#xA;अश्विनोस्तु तथैवांशौ रूपेणाप्रतिमौ भुवि ॥&lt;br&gt;&#xA;नकुलं सहदेवं च सर्वभूतमनोहरौ ॥&lt;br&gt;&#xA;यस्सुवर्चा इति ख्यातस् सोमपुत्रः प्रतापवान् ।&lt;br&gt;&#xA;अभिमन्युर्बृहत्कीर्तिर् अर्जुनस्य सुतोऽभवत् ॥&lt;br&gt;&#xA;अग्नेरंशात्तु विद्धि त्वं धृष्टद्युम्नं महारथम् ।&lt;br&gt;&#xA;शिखण्डिनमथो राजं स्त्रीपुंसं विद्धि गुह्यकम् ॥&lt;br&gt;&#xA;द्रौपदेयास्तु ये पञ्च बभूवुर्भरतर्षभ ।&lt;br&gt;&#xA;विश्वान् देवगणान्विद्धि तन्राजन् भरतर्षभ ॥&lt;br&gt;&#xA;आमुक्तकवचः कर्णो यस्तु जज्ञे महारथः ।&lt;br&gt;&#xA;दिवाकरस्य तं विद्धि देवर्षेरंशमुत्तमम् ॥&lt;br&gt;&#xA;यस्तु नारायणो देवो देवदेवस्सनातनः ।&lt;br&gt;&#xA;तस्यांशो मानुषेष्वासीद् वासुदेवः प्रतापवान् ॥&lt;br&gt;&#xA;शेषस्यांशस्तु नागस्य बलदेवो महाबलः ।&lt;br&gt;&#xA;सनत्कुमारं प्रद्युम्नं विद्धि राजन् महौजसम् ॥&lt;br&gt;&#xA;एवमन्ये मनुष्येन्द्र बहवोंशा दिवौकसाम् ।&lt;br&gt;&#xA;जज्ञिरे वसुदेवस्य कुले कुलविवर्धन ॥&lt;br&gt;&#xA;गणस्त्वप्सरसां यो वै महाराज प्रकीर्तितः ।&lt;br&gt;&#xA;तस्य भागः क्षितौ जज्ञे नियोगाद्वासवस्य च ॥&lt;br&gt;&#xA;तानि षोडशदेवीनां सहस्राणि नराधिप ।&lt;br&gt;&#xA;बभूवुर्मानुषे लोके नारायणपरिग्रहाः ॥&lt;br&gt;&#xA;श्रियस्तु भागस्सञ्जज्ञे रत्यर्थं पृथिवीतले ।&lt;br&gt;&#xA;द्रुपदस्य कुले जाता वेदिमध्यादनिन्दिता ॥&lt;br&gt;&#xA;नातिह्रस्वा न महती नीलोत्पलसुगन्धिनी ।&lt;br&gt;&#xA;पद्मायताक्षी सुश्रोणी स्वञ्चितायतमूर्धजा ॥&lt;br&gt;&#xA;सर्वलक्षणसम्पन्ना वैदूर्यमणिसन्निभा ।&lt;br&gt;&#xA;पञ्चानां पुरुषेन्द्राणां चित्तप्रमथनी रहः ॥&lt;br&gt;&#xA;सिद्धिस्स्मृतिश्च ये देव्यौ पञ्चानां मातरौ तु ते ।&lt;br&gt;&#xA;कुन्ती माद्री च जज्ञाते माद्री तु सुबलात्मजा ॥&lt;br&gt;&#xA;इति देवासुराणां ते गन्धर्वाप्सरसां तथा ।&lt;br&gt;&#xA;अंशावतरणं राजन् राक्षसानां च कीर्तितम् ॥&lt;br&gt;&#xA;ये पृथिव्यां समुद्भूता राजानो युद्धदुर्मदाः ।&lt;br&gt;&#xA;महात्मानां यदूनां च ये जाता विपुले कुले ॥&lt;br&gt;&#xA;एते तु मुख्याः कथिता मया ते राजसत्तम ।&lt;br&gt;&#xA;धन्यं यशस्यमायुष्यं पुण्यं च विजयावहम् ॥&lt;br&gt;&#xA;इदमंशावतरणं श्रोतव्यमनसूयया ।&lt;br&gt;&#xA;अंशावतरणं श्रुत्वा देवगन्धर्वरक्षसाम् ॥&lt;br&gt;&#xA;प्रभवाप्ययवित् प्राज्ञो न कृच्छ्रेष्ववसीदति ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/059/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/059/</guid>
      <description>&lt;p&gt;जनमेजयः-&lt;br&gt;&#xA;त्वत्तश्श्रुतमिदं सर्वं देवदानवरक्षसाम् ।&lt;br&gt;&#xA;अंशावतरणं सम्यग् गन्धर्वाप्सरसां तथा ॥&lt;br&gt;&#xA;इमं तु भूय इच्छामि कुरूणां वंशमादितः ।&lt;br&gt;&#xA;कथ्यमानं त्वया ब्रह्मन् विप्रर्षिगणसन्निधौ ॥&lt;br&gt;&#xA;वैशम्पायनः&lt;br&gt;&#xA;धर्मार्थकामसहितं राजर्षीणां प्रकीर्तितम् ।&lt;br&gt;&#xA;पवित्रं कीर्त्यमानं मे निबोधेमं मनीषिणाम् ॥&lt;br&gt;&#xA;प्रजापतेस्तु दक्षस्य मनोर्वैवस्वतस्य च ।&lt;br&gt;&#xA;भरतस्य कुरोः पूरोराजमीढस्य चान्वये ॥&lt;br&gt;&#xA;यादवानामिमं वंशं पौरवाणां च सर्वशः ।&lt;br&gt;&#xA;तथैव भारतानां च पुण्यं स्वस्त्ययनं महत् ।&lt;br&gt;&#xA;धन्यं यशस्यमायुष्यं कीर्तयिष्यामि तेऽनघ ॥&lt;br&gt;&#xA;तेजोभिरुदितास्सर्वे महर्षिसमतेजसः ॥&lt;br&gt;&#xA;दश प्राचेतसः पुत्रास् सन्तः पूर्वजनास्स्मृताः ।&lt;br&gt;&#xA;मूर्धजेनाग्निना ह्येते पूर्वं दग्धा महौजसः ॥&lt;br&gt;&#xA;तेभ्यः प्रचेतसो जज्ञे दक्षो दक्षादिमाः प्रजाः ।&lt;br&gt;&#xA;सम्भूताः पुरुषव्याघ्र स हि लोकपितामहः ॥&lt;br&gt;&#xA;वैरिण्या सह सङ्गम्य दक्षः प्राचेतसो मुनिः ।&lt;br&gt;&#xA;आत्मतुल्यानजनयत् सहस्रं संशितव्रतान् ॥&lt;br&gt;&#xA;सहस्रसङ्ख्यान्सहितान् दक्षपुत्रांश्च नारदः ।&lt;br&gt;&#xA;मोक्षमध्यापयामास येन स्युरजरामराः ॥&lt;br&gt;&#xA;ततः पञ्चाशतं कन्याः पुत्रिकास्समजीजनत् ।&lt;br&gt;&#xA;प्रजापतिः प्रजा दक्षः सिसृक्षुर्जनमेजय ॥&lt;br&gt;&#xA;ददौ दश स धर्माय काश्यपाय त्रयोदश ।&lt;br&gt;&#xA;कालस्य नयने युक्तास् सप्तविंशतिमिन्दवे ॥&lt;br&gt;&#xA;त्रयोदशानां पत्नीनां या तु दाक्षायणी शुभा ।&lt;br&gt;&#xA;मारीचः काश्यपस्त्वस्याम् अदित्यां समजीजनत् ॥&lt;br&gt;&#xA;इन्द्रादीन् वीर्यसम्पन्नान् विवस्वन्तमथापि च ।&lt;br&gt;&#xA;विवस्वतस्सुतो जज्ञे यमो वैवस्वतः प्रभुः ॥&lt;br&gt;&#xA;मार्ताण्डस्य यमी चापि सुता राजन् व्यजायत ।&lt;br&gt;&#xA;मार्तण्डस्य मनुर्धीमान् अजायत सुतः प्रभुः ॥&lt;br&gt;&#xA;मनोर्वंशो मानवानां तथाऽयं प्रथितोऽभवत् ।&lt;br&gt;&#xA;ब्रह्मक्षत्रादयस्तस्मान्मनोर्जातास्तु मानवाः ॥&lt;br&gt;&#xA;ततोऽभवत्तदा राजन् ब्रह्म क्षत्रेण संहितम् ।&lt;br&gt;&#xA;ब्राह्मणा मानवास्तेषां साङ्गं वेदमधारयन् ॥&lt;br&gt;&#xA;वेनं त्रस्नुं नरिष्यन्तं नाभागेक्ष्वाकुमेव च ।&lt;br&gt;&#xA;करूशमथ शय्यातिं तथैवात्राष्टमीमिलाम् ॥&lt;br&gt;&#xA;पृषस्रं नवमं प्राहुः क्षत्रधर्मपरायणान् ।&lt;br&gt;&#xA;तथैवारिष्टदशमान् मनोः पुत्रान्महाबलान् ।&lt;br&gt;&#xA;पञ्चाशत्तु मनोः पुत्रास् तथैचान्येऽभवन्क्षितौ ॥&lt;br&gt;&#xA;अन्योन्यभेदात्ते सर्वे विनेशुरिति नश्श्रुतम् ॥&lt;br&gt;&#xA;पुरूरवास्ततो विद्वान् इलायां समपद्यत ।&lt;br&gt;&#xA;सैव तस्याभवन्माता पिता चेति हि नश्श्रुतम् ॥&lt;br&gt;&#xA;अष्टादश सहस्राणि द्वीपानश्रन् पुरूरवाः ।&lt;br&gt;&#xA;अमानुषैर्वृतान्सर्वान् उषसस्स महायशाः ॥&lt;br&gt;&#xA;विप्रैस्स विग्रहं चक्रे वीर्योन्मत्तः पुरूरवाः ।&lt;br&gt;&#xA;जहार च स विप्राणां रत्नान्युत्क्रोशतामपि ॥&lt;br&gt;&#xA;सनत्कुमारस्तं राजन् ब्रह्मलोकादुपेत्य ह ।&lt;br&gt;&#xA;अनुदर्शं ततश्चक्रे प्रत्यगृह्णान्न चाप्यसौ ।&lt;br&gt;&#xA;ततस्स ऋषिभिः क्रुद्धः सद्यश्शप्तो ह्यनश्यत ॥&lt;br&gt;&#xA;लोभान्वितो बलमदान्नष्टसंज्ञो नराधिपः ।&lt;br&gt;&#xA;स च गन्धर्वलोकस्थ उर्वश्या सहितो विराट् ॥&lt;br&gt;&#xA;आनिनाय क्रियार्थेऽग्निम् एकं वै येन च त्रिधा ॥&lt;br&gt;&#xA;षट् सुता जज्ञिरे चैलाद् आयुर्धीमान्नरस्तथा ।&lt;br&gt;&#xA;ग्रहायुश्च शतायुश्च सुतायुश्चोर्वशीसुताः ॥&lt;br&gt;&#xA;नहुषं वृद्धशर्माणम् अजरायुमनेनसम् ।&lt;br&gt;&#xA;स्वर्भानवीसुतानेतान् आयोः पुत्रान्प्रचक्षते ॥&lt;br&gt;&#xA;आयुषो नहुषः पुत्रो धीमान्  सत्यपराक्रमः ।&lt;br&gt;&#xA;राज्यं शशास सुमहद् धर्मेण पृथिवीपतिः ॥&lt;br&gt;&#xA;पितॄन्देवानृषीन्विप्रान् गन्धर्वोरगराक्षसान् ।&lt;br&gt;&#xA;नहुषः पालयामास ब्रह्मक्षत्रमथो विशः ॥&lt;br&gt;&#xA;स हत्वा शत्रुसङ्घातान् ऋषीन् करमदापयत् ।&lt;br&gt;&#xA;पशुवच्चैव तान् पृष्ठे वाहयामास वीर्यवान् ।&lt;br&gt;&#xA;कारयामास चेन्द्रत्वम् अभिभूय दिवौकसः ॥&lt;br&gt;&#xA;तेजसा तपसा चैव विक्रमेणौजसा तथा ।&lt;br&gt;&#xA;विश्लिष्टो नहुषश्शप्तस् सद्यो ह्यजगरोऽभवत् ॥&lt;br&gt;&#xA;यतिं ययातिं संयातिम् आयातिं यातिमुद्धवम् ।&lt;br&gt;&#xA;नहुषो जनयामास षट् सुतान् प्रियवासवः ॥&lt;br&gt;&#xA;ययातिर्नाहुषस्सम्राड् आसीत्सत्यपराक्रमः ।&lt;br&gt;&#xA;स पालयामास महीम् ईजे बहुविधैस्सवैः ॥&lt;br&gt;&#xA;अतिशक्त्या पितॄनर्चन् देवांश्च प्रयतस्सदा ।&lt;br&gt;&#xA;अन्वगृह्णात्प्रजास्सर्वा ययातिरपराजितः ॥&lt;br&gt;&#xA;तस्य पुत्रा महेष्वासास् सर्वैस्समुदिता गुणैः ।&lt;br&gt;&#xA;देवयान्यां महाराज शर्मिष्ठायां च जज्ञिरे ॥&lt;br&gt;&#xA;देवयान्यां व्यजायेतां यदुस्तुर्वशुरेव च ।&lt;br&gt;&#xA;द्रुह्युश्चानुश्च पूरुश्च शर्मिष्ठायां प्रजज्ञिरे ॥&lt;br&gt;&#xA;स शाश्वतीस्समा राजन् प्रजा धर्मेण पालयत् ॥&lt;br&gt;&#xA;जरां गच्छन्महाघोरां नाहुषो रूपनाशिनीम् ।&lt;br&gt;&#xA;जराभिदूषितः पुत्रान् राजा वचनमब्रवीत् ।&lt;br&gt;&#xA;यदुं पूरुं तुर्वशुं च द्रुह्युं चानुं च भारत ॥&lt;br&gt;&#xA;यौवनेनाचरन्कामान् युवा युवतिभिस्सह ।&lt;br&gt;&#xA;विहर्तुमहमिच्छामि साह्यं कुरुत पुत्रकाः ॥&lt;br&gt;&#xA;तं पुत्रो दैवयानेयः पूर्वजो यदुरब्रवीत् ।&lt;br&gt;&#xA;किमत्र भवता कार्यम् अस्माभिर्यौवनेन च ॥&lt;br&gt;&#xA;ययातिरब्रवीत्तं च जरा मे प्रतिगृह्यताम् ।&lt;br&gt;&#xA;यौवनेन त्वदीयेन चरेयं विषयानहम् ॥&lt;br&gt;&#xA;यजतो दीर्घसत्रैर्मे शापाच्चोशनसो मुनेः ।&lt;br&gt;&#xA;कामार्थः परिहीनो वै तप्येऽहं तेन पुत्रकाः ॥&lt;br&gt;&#xA;मामकेन शरीरेण राज्यमेकः प्रशास्तु वः ।&lt;br&gt;&#xA;अहं त्वाभिनववयोयुक्तः काममवाप्नुयाम् ॥&lt;br&gt;&#xA;न ते तस्य प्रत्यगृह्णन् यदुप्रभृतयो जराम् ।&lt;br&gt;&#xA;तमब्रवीत्ततः पूरुः कनीयान्सत्यविक्रमः ॥&lt;br&gt;&#xA;राजंश्चराभिनववया कामान्यौवनगोचरान् ।&lt;br&gt;&#xA;अहं जरां समास्थाय राज्ये स्थास्यामि तेज्ञया ॥&lt;br&gt;&#xA;एवमुक्तस्स राजर्षिस् तपोवीर्यसमाश्रयात् ।&lt;br&gt;&#xA;सञ्चारयामास जरां तदा पुत्रे महात्मनि ॥&lt;br&gt;&#xA;पौरवेणाथ वयसा राजा यौवनमास्थितः ।&lt;br&gt;&#xA;यायातेनापि वयसा राज्यं पूरुरकारयत् ॥&lt;br&gt;&#xA;ययातिरपि पत्नीभ्यां दीर्घकालं विहृत्य च ।&lt;br&gt;&#xA;विश्वाच्या सहितो रेमे पुनश्चैत्ररथे वने ॥&lt;br&gt;&#xA;नाध्यगच्छत्तदा तृप्तिं कामानां स महायशाः ।&lt;br&gt;&#xA;अवेक्ष्य मनसा तथ्याम् इमां गाथां ततो जगौ ॥&lt;br&gt;&#xA;न जातु कामः कामानाम् उपभोगेन शाम्यति ।&lt;br&gt;&#xA;इविषा कृष्णवर्त्मेव भूय एवाभिवर्धते ॥&lt;br&gt;&#xA;यत्पृथिव्यां व्रीहियवं हिरण्यं पशवस्स्त्रियः ।&lt;br&gt;&#xA;नालमेकस्य तत्सर्वम् इति मत्वा शमं व्रजेत् ॥&lt;br&gt;&#xA;यदा न कुरुते भावं सर्वभूतेषु पापकम् ।&lt;br&gt;&#xA;कर्मणा मनसा वाचा ब्रह्म सम्पद्यते तदा ॥&lt;br&gt;&#xA;न बिभेति यदा चायं यदा चास्मान्न बिभ्यति ।&lt;br&gt;&#xA;यदा नेच्छति न द्वेष्टि ब्रह्म सम्पद्यते तदा ॥&lt;br&gt;&#xA;इत्यवेक्ष्य महाराजः कामानां फल्गुतां नृप ॥&lt;br&gt;&#xA;ततो वर्षसहस्रान्ते ययातिरपराजितः ।&lt;br&gt;&#xA;अतृप्त एव कामानां पूरुं पुत्रमुवाच ह ॥&lt;br&gt;&#xA;त्वया दायादवानस्मि त्वं मे वंशकरस्सुतः ।&lt;br&gt;&#xA;पौरवो़ऽयं वंश इति ख्यातिं लोके गमिष्यति ॥&lt;br&gt;&#xA;ततस्स नृपशार्दूल पूरुं राज्येऽभिषिच्य च ।&lt;br&gt;&#xA;कालेन महता पश्चात् कालधर्ममुपेयिवान् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/060/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/060/</guid>
      <description>&lt;p&gt;जनमेजयः-&lt;br&gt;&#xA;ययातिः पूर्वजोऽस्माकं दशमो यः प्रजापतेः ।&lt;br&gt;&#xA;कथं स शुक्रतनयां लेभे परमदुर्लभाम् ॥&lt;br&gt;&#xA;एतदिच्छाम्यहं श्रोतुं वदतो द्विजसत्तम ।&lt;br&gt;&#xA;आनुपूर्व्येण ये चान्ये राजानो वंशधारिणः ॥&lt;br&gt;&#xA;वैशम्पायनः-&lt;br&gt;&#xA;ययातिर्नाहुषो राजा देवराजसमः क्षितौ ।&lt;br&gt;&#xA;तं शुक्रवृषपर्वाणौ वव्राते वरमुत्तमम् ॥&lt;br&gt;&#xA;तत्तेऽहं सम्प्रवक्ष्यामि पृच्छते जनमेजय ।&lt;br&gt;&#xA;देवयान्याश्च संयोगं ययातेर्नाहुषस्य च ॥&lt;br&gt;&#xA;सुराणामसुराणां च भेदो वै समजायत ।&lt;br&gt;&#xA;ऐश्वर्यं प्रति सङ्घर्षात् त्रैलोक्यस्य च कारणात् ॥&lt;br&gt;&#xA;देवा दैत्यैर्योत्स्यमाना वव्रिरेऽङ्गिरसं मुनिम् ।&lt;br&gt;&#xA;पौरोहित्येन राज्यार्थं काव्यमौशनसं परे ।&lt;br&gt;&#xA;ब्राह्मणौ तावुभौ नित्यम् अन्योन्यस्पर्धिनौ भृशम् ॥&lt;br&gt;&#xA;तत्र देवा निजघ्नुर्यान् दानवान् युधि सङ्गतान् ।&lt;br&gt;&#xA;तान्पुनर्जीवयामास काव्यो विद्याबलाश्रयात् ॥&lt;br&gt;&#xA;ततस्ते पुनरुत्थाय योधयाञ्चक्रिरे सुरान् ॥&lt;br&gt;&#xA;असुरास्तु निजघ्नुर्यान् सुरान्समरमूर्धनि ।&lt;br&gt;&#xA;तान्नैवं जीवयामास बृहस्पतिरुदारधीः ॥&lt;br&gt;&#xA;न हि वेद स तां विद्यां यां काव्यो वेत्ति वीर्यवान् ।&lt;br&gt;&#xA;सञ्जीविनीं ततो देवा विषादमगमन् परम् ॥&lt;br&gt;&#xA;ते देवास्तु भयोद्विग्नाः काव्यादुशनसात्तदा ।&lt;br&gt;&#xA;ऊचुः कचमुपागम्य ज्येष्ठं पुत्रं बृहस्पतेः ।&lt;br&gt;&#xA;भजमानान्भजस्वास्मान् कुरु साह्यमनुत्तमम् ॥&lt;br&gt;&#xA;या वै विद्या निवसति ब्राह्मणेऽमिततेजसि ।&lt;br&gt;&#xA;शुक्रे तामाहर क्षिप्रं भागभाङ्नो भविष्यसि ॥&lt;br&gt;&#xA;वृषपर्वसमीपे तु शक्तो द्रष्टुं त्वया द्विजः ॥&lt;br&gt;&#xA;रक्षते दानवांस्तत्र न स रक्षत्यदानवान् ।&lt;br&gt;&#xA;तमाराधयितुं शक्तो भवान्पूर्ववया मुनिः ॥&lt;br&gt;&#xA;देवयानीमौशनसीं भक्त्याऽऽराधय सुव्रत ।&lt;br&gt;&#xA;त्वमाराधयितुं शक्तो नान्यः कश्चन विद्यते ॥&lt;br&gt;&#xA;शीलदाक्षिण्यमाधुर्यैर् आचारैश्च दमेन च ।&lt;br&gt;&#xA;देवयान्यां हि तुष्टायां विद्यां तां प्राप्स्यसि ध्रुवम् ॥&lt;br&gt;&#xA;तथेत्युक्त्वा कचः प्रायान्मुहूर्ते लघुमात्रके ।&lt;br&gt;&#xA;तदा हि पूजितो देवैस् समीपं वृषपर्वणः ॥&lt;br&gt;&#xA;स गत्वा त्वरितो राजन् देवैस्सम्प्रेषितः कचः ।&lt;br&gt;&#xA;असुरेन्द्रपुरे शुक्रम् अभिवाद्येदमब्रवीत् ॥&lt;br&gt;&#xA;ऋषेरङ्गिरसः पौत्रः पुत्रश्चाहं बृहस्पतेः ।&lt;br&gt;&#xA;नाम्ना कच इति ख्यातं शिष्यं गृह्णात् मां भवान् ॥&lt;br&gt;&#xA;ब्रह्मचर्यं चरिष्यामि त्वत्समीपे यदात्थ माम् ।&lt;br&gt;&#xA;अनुमन्यस्व मां ब्रह्मन् सहस्रं परिवत्सरम् ॥&lt;br&gt;&#xA;शुक्रः-&lt;br&gt;&#xA;कच स्वागतमद्याहम् अभिगृह्णामि ते वचः ।&lt;br&gt;&#xA;अर्चयिष्येऽहमर्च्यं त्वाम् अर्चितोऽस्तु बृहस्पतिः ॥&lt;br&gt;&#xA;वैशम्पायनः-&lt;br&gt;&#xA;कचस्तु तं तथेत्युक्त्वा प्रतिजग्राह तद्व्रतम् ।&lt;br&gt;&#xA;आदिष्टं भृगुपुत्रेण शुक्रेणोशनसा स्वयम् ॥&lt;br&gt;&#xA;व्रत तु व्रतकाले स यथोक्तं स ग्रहीतवान् ।&lt;br&gt;&#xA;आराधयन्नुपाध्यायं देवयानीं च भारत ।&lt;br&gt;&#xA;नित्यमाराधयिष्यंस्तां युवा यौवनगां मुनिः ॥&lt;br&gt;&#xA;सम्प्रीणयन्देवयानीं कन्यां सम्प्राप्तयौवनाम् ।&lt;br&gt;&#xA;पुष्पैः फलैः प्रेषणैश्च तोषयामास भार्गवीम् ॥&lt;br&gt;&#xA;तत्सहस्रं गुरुगवां रक्षित्वा वन्यमाहरत् ।&lt;br&gt;&#xA;गायन्नृत्यंश्च बहुशो देवयानीमतोषयत् ॥&lt;br&gt;&#xA;देवयान्यपि तं विप्रं नियतव्रतचारिणम् ।&lt;br&gt;&#xA;अनुगायमाना ललना रहः पर्यचरत्तथा ॥&lt;br&gt;&#xA;गायकं चैव नृत्यन्तं दातारं प्रियवादिनम् ।&lt;br&gt;&#xA;नार्यो नरं कामयन्ते रूपिणं स्रग्विणं तथा ॥&lt;br&gt;&#xA;पञ्चवर्षशतान्येवं कचस्य चरतो व्रतम् ।&lt;br&gt;&#xA;तत्रातीयुरथो बुद्ध्वा दानवास्तं ततः कचम् ॥&lt;br&gt;&#xA;ततस्ते गास्तु रक्षन्तं दानवास्संशितव्रतम् ।&lt;br&gt;&#xA;जघ्नुर्बृहस्पते रोषाद् विद्यारक्षार्थमेव च ॥&lt;br&gt;&#xA;हत्वा सालावृकेभ्यस्तं प्रायच्छंस्तिलशः कृतम् ।&lt;br&gt;&#xA;ततो गावो निवृत्तास्ता अगोपास्स्वं निवेशनम् ॥&lt;br&gt;&#xA;सा दृष्ट्वा रहिता गास्तु कचेनाभ्यागता वनात् ।&lt;br&gt;&#xA;उवाच वचनं काले देवयान्यथ भारत ॥&lt;br&gt;&#xA;देवयानी-&lt;br&gt;&#xA;आहुतं चाग्निहोत्रं ते सूर्यश्चास्तं गतः प्रभो ।&lt;br&gt;&#xA;अगोपाश्चागता गावः कचस्तात न दृश्यते ॥&lt;br&gt;&#xA;व्यक्तं हतो मृतो वापि कचस्तात भविष्यति ।&lt;br&gt;&#xA;तं विना न च जीवेयं कचं सत्यं ब्रवीमि ते ॥&lt;br&gt;&#xA;शुक्रः-&lt;br&gt;&#xA;वैशम्पायनः&lt;br&gt;&#xA;अमुमेहीति शब्देन कचं सञ्जीवयाम्यहम् ।&lt;br&gt;&#xA;ततस्सञ्जीविनीं विद्यां प्रयुज्य कचमाह्वयत् ॥&lt;br&gt;&#xA;भित्त्वा भित्त्वा शरीराणि वृकाणां स विनिष्पतत् ॥&lt;br&gt;&#xA;आहूतः प्रादुरभवत् कचो हृष्टोऽथ विद्यया ।&lt;br&gt;&#xA;हतोऽहमिति चाचष्ट पृष्टो भार्गवकन्यया ॥&lt;br&gt;&#xA;कचः-&lt;br&gt;&#xA;समीत्पुष्पकुशादीनि काष्ठभारं च भामिनि ।&lt;br&gt;&#xA;गृहीत्वा श्रमभारार्तो वटवृक्षं समाश्रितः ॥&lt;br&gt;&#xA;गावश्च सहितास्सर्वा वृक्षच्छायामुपाश्रिताः ।&lt;br&gt;&#xA;असुरास्तत्र मां दृष्ट्वा कस्त्वमित्यभ्यचोदयन् ॥&lt;br&gt;&#xA;बृहस्पतिसुतश्चाहं कच इत्यभिविश्रुतः ।&lt;br&gt;&#xA;इत्युक्तमात्रे मां जघ्नुश् शतशश्च समन्ततः ॥&lt;br&gt;&#xA;दत्त्वा सालावृकेभ्यस्ते सुखं जग्मुस्स्वमालयं ।&lt;br&gt;&#xA;आहूतो विद्यया भद्रे भार्गवेण महात्मना ।&lt;br&gt;&#xA;त्वत्समीपमिहायातः कथञ्चिद्धृतजीवितः ॥&lt;br&gt;&#xA;स पुनर्देवयान्योक्तः पुष्पाण्याहर मे द्विज ।&lt;br&gt;&#xA;तथा सोऽपि गतः केचिद् दानवास्तं ददर्शिरे ॥&lt;br&gt;&#xA;पुनस्तं बाधयित्वाऽऽशु समुद्रेऽम्भस्यमज्जयन् ।&lt;br&gt;&#xA;गते पुनः कचे कन्या पित्रे तं संन्यवेदयत् ॥&lt;br&gt;&#xA;विप्रेण पुनराहूतो विद्यया ब्राह्मणेन सः ।&lt;br&gt;&#xA;पुनरागम्य तद्वृत्तं न्यवेदयत तत्तथा ॥&lt;br&gt;&#xA;देवयानि पुनस्तं तु कदाचिद्वन्यमाहर ।&lt;br&gt;&#xA;उक्तोऽगच्छद्वनं तत्र दद्दशुर्दानवाः पुनः ॥&lt;br&gt;&#xA;ततस्तृतीये हत्वा तं दग्ध्वा पिष्ट्वा च चूर्णशः ।&lt;br&gt;&#xA;प्रायच्छन् ब्राह्मणायैव सुरापायासुरास्तथा ॥&lt;br&gt;&#xA;देवयानी शङ्कमाना दृष्ट्वा पितरमब्रवीत् ।&lt;br&gt;&#xA;पुष्पाहारः प्रेषणकृत् कचस्तात न दृश्यते ॥&lt;br&gt;&#xA;व्यक्तं हतो मृतो वापि कचस्तात महातपाः ॥&lt;br&gt;&#xA;शुक्रः-&lt;br&gt;&#xA;विद्ययोत्थाप्यमानोऽपि नाभ्येति करवाणि किम् ।&lt;br&gt;&#xA;बृहस्पतेस्सुतः पुत्रि कचः प्रेतगतिं गतः ।&lt;br&gt;&#xA;विद्यया जिवितो ह्येष नागतः करवाणि किम् ॥&lt;br&gt;&#xA;तन्मा शुचो मा रुदो देवयानि न त्वादृशी मर्त्यमनुप्रशोचेत् ।&lt;br&gt;&#xA;सुराश्च विश्वे च जगच्च सर्वम् उपस्थितां वैकृतिमामनन्ति ॥&lt;br&gt;&#xA;देवयानी-&lt;br&gt;&#xA;यस्याङ्गिरा वृद्धतमः पितामहो बृहस्पतिश्चापि पिता महर्षिः ।&lt;br&gt;&#xA;ऋषेः पुत्रं तव शिष्यं कथं तु पितर्न शोचामि कथं न रुद्याम् ॥&lt;br&gt;&#xA;स ब्रह्मचारी च तपोधनश्च  नित्योत्थितः कर्मसु चैव दक्षः ।&lt;br&gt;&#xA;कचस्य मार्गं प्रतिपत्स्ये न भोक्ष्ये प्रियो हि मे तात कचोऽभिरूपः ॥&lt;br&gt;&#xA;शुक्रः-&lt;br&gt;&#xA;असंशयं मामसुरा द्विषन्ति ये शिष्यं मेऽनागसं सूदयन्ति ॥&lt;br&gt;&#xA;अब्राह्मणं लोकमिच्छन्ति पापा रौद्रा यथा वा प्रस्तुतान्दानवैर्हि ।&lt;br&gt;&#xA;अप्यस्य पापस्य भवेदिहान्तः कं ब्रह्महत्या न दहेद्धि तूर्णम् ॥&lt;br&gt;&#xA;वैशम्पायनः-&lt;br&gt;&#xA;सञ्चोदितो देवयान्या महर्षिः पुनराह्वयत् ।&lt;br&gt;&#xA;संरम्भेणैव काव्यो हि बृहस्पतिसुतं कचम् ॥&lt;br&gt;&#xA;कचोऽपि राजन् स महानुभावो विद्याबलाल्लब्धमतिर्महात्मा ।&lt;br&gt;&#xA;गुरोर्हितो विद्यया चोपहूतश् शनैर्वाक्यं जठरे व्याजहार ॥&lt;br&gt;&#xA;कचः-&lt;br&gt;&#xA;प्रसीद भगवन्मह्यं कचोऽहमभिवादये ।&lt;br&gt;&#xA;यथा बहुमतः पुत्रस् तथा मन्यतु मां भवान् ॥&lt;br&gt;&#xA;वैशम्पायनः&lt;br&gt;&#xA;तमब्रवीत्केन पथोपनीतो ममोदरे तिष्ठसि ब्रूहि विप्र ।&lt;br&gt;&#xA;अस्मिन्मुहूर्ते ह्यसुरान्विनाश्य गच्छामि देवानहमद्य विप्र ॥&lt;br&gt;&#xA;कचः-&lt;br&gt;&#xA;तव प्रसादान्न जहाति मां स्मृतिः स्मरे च सर्वं यथावद्वेद्मि वृत्तम् ।&lt;br&gt;&#xA;नत्वेवं तु स्यात्तपसो व्ययो मे ततः क्लेशं घोरमिमं सहामि ॥&lt;br&gt;&#xA;असुरैस्सुरायां भवतोऽस्मि दत्तो हत्वा दग्ध्वा चूर्णयित्वा च काव्य ।&lt;br&gt;&#xA;ब्राह्मीं मायामासुरी त्वद्य माया त्वयि स्थिते कथमेवातिवर्तेत् ॥&lt;br&gt;&#xA;शुक्रः-&lt;br&gt;&#xA;किं ते प्रियं करवाण्यद्य वत्से वधेन मे जीवितं स्यात्कचस्य ।&lt;br&gt;&#xA;नान्यत्र कुक्षेर्मम भेदाद्धिदृश्येत् कन्ये कचो मद्गतो देवयानि ॥&lt;br&gt;&#xA;देवयानी-&lt;br&gt;&#xA;द्वौ मे शोकावग्निकल्पौ दहेतां कचस्य नाशस्तव चैवोपघातः ।&lt;br&gt;&#xA;कचस्य नाशे मम शर्म नास्ति तवोपघाते जीवितुं नास्मि शक्ता ॥&lt;br&gt;&#xA;शुक्रः-&lt;br&gt;&#xA;संसिद्धरूपोहि बृहस्पतेस्सुतस् स त्वां भक्तो भजते देवयानी ।&lt;br&gt;&#xA;विद्यामिमां प्राप्नुहि जीविनीं त्वं न चेदिन्द्रः कचरूपी त्वमद्य ॥&lt;br&gt;&#xA;न निवर्तेत्पुनर्जीवन् कश्चिदन्यो ममोदरात् ।&lt;br&gt;&#xA;ब्राह्मणं वर्जयित्वैव तस्माद्विद्यामवाप्नुहि ॥&lt;br&gt;&#xA;पुत्रो भूत्वा भावय भावितो माम् अस्मच्छरीरादुपनिष्क्रम्य तात ।&lt;br&gt;&#xA;समीक्षेथा धर्मवतीमवेक्षां गुरोस्सकाशात्प्राप्य विद्यां सविद्यः ॥&lt;br&gt;&#xA;वैशम्पायनः-&lt;br&gt;&#xA;गुरोस्सकाशात्समवाप्य विद्यां भित्त्वा पार्श्वं निर्विचक्राम विप्रः ।&lt;br&gt;&#xA;कचोऽभिरूपो दक्षिणं ब्राह्मणस्य शुक्लात्यये पौर्णमास्यामिवेन्दुः ॥&lt;br&gt;&#xA;दृष्ट्वा शयानं ब्रह्मणं ब्रह्मशशिम् उत्थापयामास मृतं कचोऽपि ।&lt;br&gt;&#xA;विद्यां सिद्धां तामवाप्याभिवाद्य ततः कचस्तं गुरुमित्युवाच ॥&lt;br&gt;&#xA;कचः&lt;br&gt;&#xA;यः श्रोत्रयोरमृतं सन्निषिञ्चेद् विद्यामविद्यस्य यथा मम त्वम् ।&lt;br&gt;&#xA;तं मन्येऽहं पितरं मातरं च तस्मै न द्रुह्येत्कृतमस्य जानन् ॥&lt;br&gt;&#xA;ऋतस्य दातारमनुत्तमस्य निधिं निधीनां चतुरन्वयानाम् ।&lt;br&gt;&#xA;ये नाद्रियन्ते गुरुमर्चनीयं पापाँलोकांस्ते व्रजन्त्यप्रतिष्ठाः ॥&lt;br&gt;&#xA;वैशम्पायनः-&lt;br&gt;&#xA;श्रृण्वस्तु भूतेष्विदमाह काव्यः समुत्थितो ब्रह्मशशिः पुराणः ।&lt;br&gt;&#xA;सुरापानाद्वञ्चनां प्राप्य तीव्रां सञ्ज्ञानाशं च ययौ नृशंसम् ॥&lt;br&gt;&#xA;दृष्ट्वा कचं चापि तथा सजीवितं पीत्वा सुरां सुरया मोहितस्सन् ।&lt;br&gt;&#xA;समन्युरुत्थाय महानुभावस् तदोशना विप्रहितं चिकीर्षुः ।&lt;br&gt;&#xA;काव्यस्स्वयं वाक्यमिदं जगाद सुरपानं वै प्रतिशङ्कमानः ॥&lt;br&gt;&#xA;यो ब्राह्मणोऽद्यप्रभृतीह कश्चि-न्मोहात्सुरां पास्यति मन्दबुद्धिः ।&lt;br&gt;&#xA;अपेतधर्मा ब्रह्महा चैव स स्यद् अस्मिल्ँलोके गर्हितस्स्यात्परे च ॥&lt;br&gt;&#xA;मया चैमां विप्रधर्मोक्तिसीमां मर्यादां वै स्थापितां सर्वलोके ।&lt;br&gt;&#xA;सन्तो विप्राश्शुश्रुवांसो गुरूणां देवा लोकाश्चापशृण्वन्तु सर्वे ॥&lt;br&gt;&#xA;इतीदमुक्त्वा स महानुभावस् तपोनिधीनां निधिरप्रमेयः ।&lt;br&gt;&#xA;तान्दानवान्देवविमूढबुद्धीन् इदं समाहूय ततोऽभ्युवाच ॥&lt;br&gt;&#xA;आचक्षे वो दानवा बालिशास्थ सिद्धः कचो यस्यति मत्सकाशे ।&lt;br&gt;&#xA;सञ्जीविनीं प्राप्य विद्यां महार्थं तुल्यप्रभावो ब्राह्मणा ब्रह्मभूतः ॥&lt;br&gt;&#xA;योऽकार्षीद्दुष्करं कर्म देवानां कारणात्कचः ।&lt;br&gt;&#xA;न च किर्तिर्जरां गच्छेद् याज्ञीयश्च भविष्यति ॥&lt;br&gt;&#xA;गुरोरुष्य सकाशे तु दश वर्षशतानि सः ।&lt;br&gt;&#xA;अनुज्ञातः कचो गन्तुम् इयेष त्रिदशालयम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/061/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/061/</guid>
      <description>&lt;p&gt;वैशम्पायनः-&lt;br&gt;&#xA;समावृत्तव्रतं तं तु विसृष्टं गुरुणा कचम् ।&lt;br&gt;&#xA;प्रस्थितं त्रिदशावासं देवयान्यब्रवीदिदम् ॥&lt;br&gt;&#xA;ऋषेरङ्गिरसः पौत्र वृत्तेनाभिजनेन च ।&lt;br&gt;&#xA;भ्राजसे विद्यया चैव तपसा च दमेन च ॥&lt;br&gt;&#xA;ऋषिर्यथाङ्गिरा मान्यः पितुस्तव महातपाः ।&lt;br&gt;&#xA;तथा मान्यश्च पूज्यश्च तव भूयो बृहस्पतिः ॥&lt;br&gt;&#xA;एवं ज्ञात्वा विजानीहि यद्ब्रवीमि तपोधन ।&lt;br&gt;&#xA;व्रतस्थे नियमोपेते यथा वर्ताम्यहं त्वयि ॥&lt;br&gt;&#xA;स समावृत्तविद्यो मां भक्तां भजितुमर्हसि ।&lt;br&gt;&#xA;गृहाण पाणिं विधिवन्मम मन्त्रपुरस्कृतम् ॥&lt;br&gt;&#xA;कचः-&lt;br&gt;&#xA;पूज्यो मान्यश्च भगवान् यथा तव पिता मम ।&lt;br&gt;&#xA;तथा त्वमनवद्याङ्गि पूजनीयतमा मम ॥&lt;br&gt;&#xA;आत्मप्राणैः प्रियतमा भार्गवस्य शुचिस्मिते ।&lt;br&gt;&#xA;त्वं भत्रे धर्मतः पूज्या गुरुपुत्री मता मम ॥&lt;br&gt;&#xA;गुरोर्गरीयसी विद्या तस्माद्गुरुतरा मम ।&lt;br&gt;&#xA;न मामर्हसी कल्याणि वक्तुमेवं शुचिस्मिते ॥&lt;br&gt;&#xA;यथा मम गुरुर्नित्यं मान्यश्शुक्रः पिता तव ।&lt;br&gt;&#xA;देवयानि तथा त्वं हि नैवं वक्तुमिहार्हसि ॥&lt;br&gt;&#xA;देवयानी-&lt;br&gt;&#xA;गुरुपुत्रस्य पुत्रो हि ननु त्वमसि मे पितुः ।&lt;br&gt;&#xA;तस्मान्मान्यश्च पूज्यश्च ममापि त्वं द्विजोत्तम ॥&lt;br&gt;&#xA;असुरैर्हन्यमाने च कच त्वयि पुनःपुनः ।&lt;br&gt;&#xA;तदाप्रभृति या प्रीतिस् तां त्वं मा विस्मरस्व मे ॥&lt;br&gt;&#xA;सौहृदेनानुरक्तां च भक्तां भजितुमर्हसि ।&lt;br&gt;&#xA;न मामर्हसि धर्मज्ञ त्यक्तुं भक्तामनाथवत् ॥&lt;br&gt;&#xA;कचः-&lt;br&gt;&#xA;अनियोज्ये नियोक्तुं मां देवयानि न चार्हसि ।&lt;br&gt;&#xA;प्रसीद मह्यं सुभ्रु त्वं गुरोर्गुरुतरा शुभे ॥&lt;br&gt;&#xA;यत्रोषितं विशालाक्षि त्वया चन्द्रनिभानने ।&lt;br&gt;&#xA;तत्राहमुषितो भद्रे कुक्षौ काव्यस्य भामिनि ॥&lt;br&gt;&#xA;मम त्वं भगिनी भद्रे भैवं वोचश्शुभानने ।&lt;br&gt;&#xA;सुखमस्म्युषितो भद्रे न मन्युर्विद्यते मम ॥&lt;br&gt;&#xA;आपृच्छे त्वां गमिष्यामि शिवमाशंस मे पथि ।&lt;br&gt;&#xA;अविरोधेन धर्मस्य स्मर्तव्योऽहं कथान्तरे ।&lt;br&gt;&#xA;अप्रमत्तोत्थिता नित्यम् आराधय गुरुं मम ॥&lt;br&gt;&#xA;देवयानी-&lt;br&gt;&#xA;धर्मकार्ये तु युज्जाना कन्या सम्प्राप्तयौवना ।&lt;br&gt;&#xA;धर्ममेव प्रयुञ्जाना प्रत्याख्याता त्वयानघ ॥&lt;br&gt;&#xA;तस्मात् कच न ते विद्या सिद्धिमेषा गमिष्यति ॥&lt;br&gt;&#xA;कचः-&lt;br&gt;&#xA;गुरुपुत्रीति कृत्वाऽहं प्रत्याचक्षे न दोषतः ।&lt;br&gt;&#xA;गुरुणा चाननुज्ञातो धर्मतः प्रब्रवीम्यहम् ॥&lt;br&gt;&#xA;आर्षं धर्मं ब्रुवाणोऽहं देवयानि यथा त्वया ।&lt;br&gt;&#xA;शप्तोऽस्म्यनर्हश्शापस्य कामतोऽस्मि न धर्मतः ॥&lt;br&gt;&#xA;तस्माद्भवत्या यः कामो न तथा स भविष्यति ।&lt;br&gt;&#xA;ऋषिपुत्रो न ते कश्चिद् द्विजः पाणिं ग्रहीष्यति ॥&lt;br&gt;&#xA;फलिष्यति च वै विद्या नेति यच्चात्थ मामिह ।&lt;br&gt;&#xA;अध्यापयिष्यामि तु यं तस्य विद्या फलिष्यति ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा द्विजश्रेष्ठो देवयानीं कचस्तदा ।&lt;br&gt;&#xA;त्रिदशेशालयं शीघ्रं जगाम द्विजसत्तमः ॥&lt;br&gt;&#xA;तमागतमभिप्रेत्य देवा इन्द्रपुरोगमाः ।&lt;br&gt;&#xA;बार्हस्पत्यं सभाज्येदं कचमाहुर्मुदान्विताः ॥&lt;br&gt;&#xA;देवाः-&lt;br&gt;&#xA;यत्त्वमस्मद्धितं कर्म कृतवान् परमाद्भुतम् ।&lt;br&gt;&#xA;न ते यशो जरां गन्ता भागभाक्त्वं भविष्यसि ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/062/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/062/</guid>
      <description>&lt;p&gt;वैशम्पायनः-&lt;br&gt;&#xA;कृतविद्ये कचे प्राप्ते हृष्टरूपा दिवौकसः ।&lt;br&gt;&#xA;कचादधीत्य तां विद्यां कृतार्था भरतर्षभ ॥&lt;br&gt;&#xA;ततो देवस्समागम्य शतक्रतुमथाब्रुवन् ।&lt;br&gt;&#xA;कालस्ते विक्रमस्यायं यथा श्रेष्ठो भविष्यसि ॥&lt;br&gt;&#xA;एवमुक्तस्तु भगवान् सह तैस्त्रिदिवेश्वरः ।&lt;br&gt;&#xA;तथेत्युक्त्वापचक्राम सोऽपश्यत वने स्त्रियः ॥&lt;br&gt;&#xA;क्रीडन्तीनां तु कन्यानाम् आरामे नन्दनोपमे ।&lt;br&gt;&#xA;वायुभूतस्स वस्त्राणि सर्वाण्येव व्यमिश्रयत् ॥&lt;br&gt;&#xA;ततो जलात्समुत्तीर्य कन्यास्तास्सहितास्तदा ।&lt;br&gt;&#xA;वस्त्राणि जगृहुस्तानि यथाऽऽसन्नान्यनेकशः ॥&lt;br&gt;&#xA;तत्र वासो देवयान्याश् शर्मिष्ठा जगृहे तदा ।&lt;br&gt;&#xA;मतिभ्रमादजानन्ती दुहिता वृषपर्वणः ॥&lt;br&gt;&#xA;ततस्तयोर्मिथस्तत्र विरोधस्समजायत ।&lt;br&gt;&#xA;देवयान्याश्च राजेन्द्र शर्मिष्ठायाश्च तत्कृते ॥&lt;br&gt;&#xA;देवयानी-&lt;br&gt;&#xA;कस्माद्गृह्णासि मे वस्त्रं शिष्यभूता ममासुरि ।&lt;br&gt;&#xA;सम्मताचारहीनाया न ते श्रेयो भविष्यति ॥&lt;br&gt;&#xA;शर्मिष्ठा-&lt;br&gt;&#xA;आसीनं च शयानं च पिता ते पितरं मम ।&lt;br&gt;&#xA;स्तौति वन्दति चाभीक्ष्णं नीचैस्स्थित्वा विनीतवत् ॥&lt;br&gt;&#xA;स्तुवतो दुहिता त्वं वै याचतः प्रतिगृह्णतः ।&lt;br&gt;&#xA;सुताहं स्तूयमानस्य ददतोऽप्रतिगृह्णतः ॥&lt;br&gt;&#xA;आधून्वस्व विधून्वस्व द्रुह्य कुप्य च या किल ।&lt;br&gt;&#xA;अनायुधा सायुधाया रिक्ता क्षुभ्यसि भिक्षुकि ॥&lt;br&gt;&#xA;लप्स्यसे प्रतियोद्धारं न च त्वां गणयाम्यहम् ।&lt;br&gt;&#xA;प्रतिकूलं वदसि चेद् इतःप्रभृति याचकि ।&lt;br&gt;&#xA;आकृष्य मम दासीभिः प्रस्थाप्यसि बहिर्बहिः ॥&lt;br&gt;&#xA;वैशम्पायनः-&lt;br&gt;&#xA;तां मूर्च्छितां देवयानीं हत्वा हृत्वा च वाससी ।&lt;br&gt;&#xA;शर्मिष्ठा प्राक्षिपत् कूपे ततस्स्वपुरमाविशत् ॥&lt;br&gt;&#xA;हतेयमिति विज्ञाय शर्मिष्ठा पापनिश्चया ।&lt;br&gt;&#xA;अनवेक्ष्य ययौ वेश्म क्रोधवेगपरायणा ॥&lt;br&gt;&#xA;प्रविश्य स्वगृहं स्वस्था धर्ममासुरमास्थिता ॥&lt;br&gt;&#xA;अथ तं देशमागच्छद् ययातिर्नहुषात्मजः ।&lt;br&gt;&#xA;श्रान्तयुग्यहश्श्रीमान् मृगलिप्सुः पिपासितः ॥&lt;br&gt;&#xA;स नाहुषः प्रेक्षमाण उदपानं गतोदकम् ।&lt;br&gt;&#xA;ददर्श कन्यां रूपेण दीप्तामग्निशिखामिव ॥&lt;br&gt;&#xA;तां दृष्ट्वा रूपसम्पन्नां सर्वालङ्कारभूषिताम् ।&lt;br&gt;&#xA;सर्वलक्षणसम्पन्नाम् अपृच्छत्स नराधिपः ॥&lt;br&gt;&#xA;तामपृच्छत्स दृष्ट्वैव कन्याममरवर्चसम् ।&lt;br&gt;&#xA;सान्त्वयित्वा नृपश्रेष्ठ उवाच परवल्गुना ॥&lt;br&gt;&#xA;ययातिः-&lt;br&gt;&#xA;का त्वं ताम्रनखा श्यामा सुमृष्टमणिकुण्डला ।&lt;br&gt;&#xA;दीर्घं ध्यायसि चात्यर्थं कस्माच्छ्वसिषि चातुरा ॥&lt;br&gt;&#xA;कथं च पतिताह्यस्मिन् कूपे वीरुत्तृणावृते ।&lt;br&gt;&#xA;शुभे सुता वै कस्य त्वं वद सर्वं सुमध्यमे ॥&lt;br&gt;&#xA;देवयानी-&lt;br&gt;&#xA;यो देवैर्निहतान् दैत्यान् उत्थापयति विद्यया ।&lt;br&gt;&#xA;तस्य शुक्रस्य कन्याऽहम् इदमासादितं मया ॥&lt;br&gt;&#xA;पृच्छसे मां कस्त्वमसि रूपवीर्यबलान्वितः ।&lt;br&gt;&#xA;ब्रूह्यत्रागमनं किं वा श्रोतुमिच्छामि तत्तवतः ॥&lt;br&gt;&#xA;ययातिः-&lt;br&gt;&#xA;अहं ययातिर्नाहुषश् श्रान्तोऽद्य मृगलिप्सया ।&lt;br&gt;&#xA;कूपे तृणावृते भद्रे दृष्टवानस्मि त्वामिह ॥&lt;br&gt;&#xA;देवयानी-&lt;br&gt;&#xA;एष मे दक्षिणो राजन् पाणिस्ताम्रनखाङ्गुलिः ।&lt;br&gt;&#xA;समुद्धर गृहीत्वा तं कुलीनस्त्वं हि मे मतः ॥&lt;br&gt;&#xA;भूयोऽपि त्वामुपागम्य वीर्यवन्तं मनस्विनम् ।&lt;br&gt;&#xA;अस्मान्मां संशयाद्राजन् मोक्षयाशु विशांपते ॥&lt;br&gt;&#xA;वैशम्पायनः-&lt;br&gt;&#xA;स्त्री चैषा ब्राह्मणी चेति विज्ञायैनां स नाहुषः ।&lt;br&gt;&#xA;गृहीत्वा दक्षिणं पाणिम् उज्जहार ततोऽवटात् ॥&lt;br&gt;&#xA;उद्धृत्य चैनां तरसा तस्मात्कूपान्नराधिपः ।&lt;br&gt;&#xA;गच्छ भद्रे यथाकामं न भयं विद्यते तव ॥&lt;br&gt;&#xA;इत्युच्यमाना नृपतिं देवयानी तमुत्तरम् ।&lt;br&gt;&#xA;उवाच मां त्वमादाय गच्छ शीघ्रं प्रियो हि मे ।&lt;br&gt;&#xA;गृहीताहं त्वया पाणौ तस्माद्भर्ता भविष्यसि ॥&lt;br&gt;&#xA;इत्येवमुक्तो नृपतिर् आह क्षत्रकुलोद्भवः ।&lt;br&gt;&#xA;त्वं भद्रे ब्राह्मणी तस्मान्मया नार्हसि सङ्गमम् ॥&lt;br&gt;&#xA;सर्वलोकगुरुः काव्यस् त्वं तस्य दुहिताऽसि वै ।&lt;br&gt;&#xA;तस्मादपि भयं मेऽद्य तस्मात्कल्याणि नार्हसि ॥&lt;br&gt;&#xA;देवयानी-&lt;br&gt;&#xA;यदि मद्वचनादद्य मां नेच्छसि नराधिप ।&lt;br&gt;&#xA;त्वामेव वरये पित्रा पश्चाज्ज्ञास्यसि गच्छसि ॥&lt;br&gt;&#xA;वैशम्पायनः-&lt;br&gt;&#xA;आमन्त्रयित्वा सुश्रोणीं ययातिस्स्वपुरं ययौ ॥&lt;br&gt;&#xA;नृपे तु गतमात्रे सा देवयानी शुचिस्मिता ।&lt;br&gt;&#xA;क्वचिदार्ता च रुदती वृक्षमाश्रित्य तिष्ठति ॥&lt;br&gt;&#xA;चिरायितायां दुहितरि भगवानाह भार्गवः ।&lt;br&gt;&#xA;धात्रि त्वमानय क्षिप्रं देवयानीं शुचिस्मिताम् ।&lt;br&gt;&#xA;इत्युक्तमात्रे सा धात्री त्वरिता ह्वियितुं गता ॥&lt;br&gt;&#xA;यत्र यत्र सखीभिस्सा गता पदममार्गत ।&lt;br&gt;&#xA;सा ददर्श तथा दीनां श्रमार्तां रुदतीं स्थिताम् ॥&lt;br&gt;&#xA;धात्री-&lt;br&gt;&#xA;वृत्तं ते किमिदं भद्रे शीघ्रं वद पिताऽऽह्वयत् ।&lt;br&gt;&#xA;धात्रीमाह समाहूय शर्मिष्ठा वृजिनं कृतम् ॥&lt;br&gt;&#xA;देवयानी-&lt;br&gt;&#xA;त्वरितं चूर्णिके गच्छ सर्वमाचक्ष्व मे पितुः ।&lt;br&gt;&#xA;नहीदानीं प्रवेक्ष्यामि नगरं वृषपर्वणः ॥&lt;br&gt;&#xA;वैशम्पायनः-&lt;br&gt;&#xA;त्वरितं चूर्णिका गत्वा प्रविवेश पुरोत्तमम् ।&lt;br&gt;&#xA;द्विजप्रवरमासाद्य वचनं चेदमब्रवीत् ॥&lt;br&gt;&#xA;आचचक्षे महाप्राज्ञं देवयानीं वने हताम् ।&lt;br&gt;&#xA;शर्मिष्ठया महाभाग दुहित्रा वृषपर्वणः ॥&lt;br&gt;&#xA;श्रुत्वा दुहितरं काव्यो हतां शर्मिष्ठया ततः ।&lt;br&gt;&#xA;त्वरमाणोऽनु मार्गान् स निश्चक्राम पुरोत्तमात् ॥&lt;br&gt;&#xA;सोऽनुगत्वा पदं दुःखन्मार्गमाणस्सुतां वने ॥&lt;br&gt;&#xA;दृष्ट्वा दुहितरं काव्यो देवयानीं तदा वने ।&lt;br&gt;&#xA;बाहुभ्यां सम्परिष्वज्य दुःखितो वाक्यमब्रवीत् ॥&lt;br&gt;&#xA;देवयानी-&lt;br&gt;&#xA;आत्मदोषैर्हि गच्छन्ति सर्वे दुःखसुखे जनाः ।&lt;br&gt;&#xA;पुरा दुश्चरितं मन्ये तस्मात्ते निष्कृतिः कृता ।&lt;br&gt;&#xA;दुष्कृतिर्वास्तु वा मास्तु शृणुष्वावहितो मुने ॥&lt;br&gt;&#xA;शर्मिष्ठया यद्दुरुक्तं दुहित्रा वृषपर्वणः ।&lt;br&gt;&#xA;सत्यं किलैतत् स्तोता त्वं दैत्यानामसि गायकः ॥&lt;br&gt;&#xA;एवं मामाह शर्मिष्ठा शिष्या तव महामुने ॥&lt;br&gt;&#xA;एवं हि मे कथयति शर्मिष्टा वार्षपर्वणी ।&lt;br&gt;&#xA;वचनं तीक्ष्णपरुषं क्रोधरक्तेक्षणं भृशम् ॥&lt;br&gt;&#xA;स्तुवतो दुहिताऽसि त्वं याचतः प्रतिगृह्णतः ।&lt;br&gt;&#xA;सुताहं स्तूयमानस्य ददतोऽप्रतिगृह्णतः ॥&lt;br&gt;&#xA;इति मामाह शर्मिष्ठा दुहिता वृषपर्वणः ।&lt;br&gt;&#xA;क्रोधसंरक्तनयना दर्पपूर्णानन ततः ॥&lt;br&gt;&#xA;यद्यहं स्तुवतस्तात दुहिता प्रतिगृह्णतः ।&lt;br&gt;&#xA;प्रह्लादयिष्ये शर्मिष्ठाम् इत्युक्ता हि सखी मया ॥&lt;br&gt;&#xA;उक्ताप्येवं भृशं क्रुद्धा मां गृह्य विजने वने ।&lt;br&gt;&#xA;कूपे प्रक्षेपयामास प्रक्षिप्यैव गृहं ययौ ॥&lt;br&gt;&#xA;शुक्रः-&lt;br&gt;&#xA;स्तुवतो दुहिता न त्वं वन्दिनः प्रतिगृह्णतः ।&lt;br&gt;&#xA;अस्तोतुस्स्तूयमानस्य दुहिता देवयान्यसि ॥&lt;br&gt;&#xA;वृषपर्वा च तद्वेद शक्रो राजा च नाहुषः ।&lt;br&gt;&#xA;अचिन्त्यं ब्रह्म निर्द्वन्द्वम् ऐश्वर्यं हि फलं मम ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/063/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/063/</guid>
      <description>&lt;p&gt;शुक्रः-&lt;br&gt;&#xA;मम विद्या हि निर्द्वन्द्वा ऐश्वर्यं हि फलं मम ।&lt;br&gt;&#xA;दैन्यं शाठ्यं च द्वेष्यं च नास्ति मे यदधर्मतः ॥&lt;br&gt;&#xA;यो वै  परेषामाक्रोशान् अतिवादांस्तितिक्षते ।&lt;br&gt;&#xA;देवयानि विजानीहि तेन सर्वमिदं जितम् ॥&lt;br&gt;&#xA;यस्समुत्पतितं क्रोधं निगृह्णाति भयादिव ।&lt;br&gt;&#xA;स यन्तेत्युच्यते सद्भिर् हयो रश्मिषु लम्बते ॥&lt;br&gt;&#xA;यस्समुत्पतितं क्रोधम् अक्रोधेन व्यपास्यति ।&lt;br&gt;&#xA;यथोरगस्त्वचं जीर्णां स वै पुरुष उच्यते ॥&lt;br&gt;&#xA;यो वै मन्युं धारयते अपवादांस्तितिक्षते ।&lt;br&gt;&#xA;यश्च तप्तो न तपति दृढं सोऽर्थस्य भाजनम् ॥&lt;br&gt;&#xA;योयजेताश्वमेधेन मासि मासि शतं समाः ।&lt;br&gt;&#xA;तस्मादक्रोधनश्श्रेष्ठः कामक्रोधौ न पूजितौ ॥&lt;br&gt;&#xA;क्रुद्धस्य निष्फलान्येव दानयज्ञतपांसि च  ।&lt;br&gt;&#xA;तस्मादक्रोधने यज्ञतपोदानं महाफलम् ॥&lt;br&gt;&#xA;न पूतो न तपस्वी च न यज्वा न च कर्मवित् ।&lt;br&gt;&#xA;क्रोधस्य यो वशं गच्छेत् तस्य लोकद्वयं न च ॥&lt;br&gt;&#xA;पुत्रभृत्यसुहृन्मित्रभार्या धर्मश्च सत्यता ।&lt;br&gt;&#xA;तस्यैतान्यपयास्यन्ति क्रोधशीलस्य निश्चितम् ॥&lt;br&gt;&#xA;यं कुमाराः कुमार्यश्च वैरं कुर्युस्स्त्रियोऽपि वा ।&lt;br&gt;&#xA;स तैर्वैरं न कुर्वीत न विद्यात्तस्य तदा बलम् ॥&lt;br&gt;&#xA;देवयानी-&lt;br&gt;&#xA;वेदाहं तात बालाऽपि धर्माणां यद्यदन्तरम् ।&lt;br&gt;&#xA;आक्रोशे चातिवादे च बुध्येऽहं गुरुलाघवम् ॥&lt;br&gt;&#xA;अतिप्रवृद्धरोषस्य धर्ममुत्सृज्य तत्त्वतः ।&lt;br&gt;&#xA;शिष्यस्याशिष्यवृत्तेर्हि न क्षन्तव्यं बुभूषया ॥&lt;br&gt;&#xA;शिष्ये चाचार्यवृत्तिं हि विसृज्य विफथं गते ।&lt;br&gt;&#xA;तस्मात्सङ्कीर्णवृत्तेषु वासो मम न रोचते ॥&lt;br&gt;&#xA;दह्यमानास्सुतीव्रेण नीचाः परयशोऽग्निना ।&lt;br&gt;&#xA;अशक्तास्तद्गतिं गन्तुं ततो निन्दां प्रकुर्वते ॥&lt;br&gt;&#xA;पुमांसं येऽभिनिन्दन्ति वृत्तेनाभिजनेन वा ।&lt;br&gt;&#xA;न तेषु निवसेत्प्राज्ञश् श्रेयोऽर्थी पापबुद्धिषु ॥&lt;br&gt;&#xA;ये त्वेनमभिनन्दन्ति वृत्तेनाभिजनेन वा ।&lt;br&gt;&#xA;तेषु साधुषु वस्तव्यं स वासः श्रेष्ठ उच्यते ॥&lt;br&gt;&#xA;सुयन्त्रितावरा नित्यं विहीनाश्च धनैर्नराः ।&lt;br&gt;&#xA;दुर्वृत्ताः पापकर्माणश् चण्डाला धनिनोऽपि वा ॥&lt;br&gt;&#xA;न हि जात्या हि चण्डालास् स्वकर्मविहितैर्विना ।&lt;br&gt;&#xA;धनाभिजनविद्यासु सक्ताश्चण्डालधर्मिणः ॥&lt;br&gt;&#xA;अकारणाद्ये द्विष्यन्ति परिवादं वदन्ति च ।&lt;br&gt;&#xA;न तत्रास्य निवासोऽस्ति पाप्मभिः पापतां व्रजेत् ॥&lt;br&gt;&#xA;सुकृते दुष्कृते वाऽपि यत्र सज्जति यो नरः ।&lt;br&gt;&#xA;ध्रुवं रतिर्भवेत्तत्र तस्माद्द्वेषं न रोचयेत् ॥&lt;br&gt;&#xA;वाचा दुरुक्तं ततोह दुहित्रा र्वृषपर्वणः ।&lt;br&gt;&#xA;नातो दुःखतरं मन्ये त्रिषु लोकेष्वपि ध्रुवम् ॥&lt;br&gt;&#xA;निस्संशयो विशेषेण पुरुषं मर्मकृन्तनम् ।&lt;br&gt;&#xA;सुहृन्मित्रजनास्तेषु सौहृदं न च कुर्वते ॥&lt;br&gt;&#xA;यस्सपत्ने श्रियं दीप्तां हीनश्रीः पर्युपासते ।&lt;br&gt;&#xA;अवमानमवाप्नोति शनैर्नीचेषु सङ्गतः ॥&lt;br&gt;&#xA;वाक्सायका वदनान्निष्पतन्ति यैराहतश्शोचति रात्र्यहानि ।&lt;br&gt;&#xA;शनैर्दुःखं शस्त्रविषाग्निजातं तान्पण्डितो नावसृजेत्परेषु ॥&lt;br&gt;&#xA;संरोहित शरैर्विद्धं वनं परशुना हतम् ।&lt;br&gt;&#xA;वाचा दुरुक्तं बीभत्सं न संरोहति वाक्क्षतम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/064/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/064/</guid>
      <description>&lt;p&gt;वैशम्पायनः-&lt;br&gt;&#xA;ततः काव्यो गुरुश्रेष्ठस् समन्युरुपगम्य च ।&lt;br&gt;&#xA;प्रविश्यन्तः पुरं शुक्रो वन्दितो वृषपर्वणा ।&lt;br&gt;&#xA;वृषपर्वाणमासीनम् इत्युवाचाविचारयन् ॥&lt;br&gt;&#xA;अधर्मश्चरितो राजन् सद्यः फलति गौरिव ।&lt;br&gt;&#xA;पुत्रेषु वा नप्तृषु वा न चेदात्मनि पश्यति ॥&lt;br&gt;&#xA;फलतीवेत्येब्रवं पापं गुरुभुक्तमिवोदरे ।&lt;br&gt;&#xA;अधीयानं हितं राजन् क्षमावन्तं जितेन्द्रियम् ॥&lt;br&gt;&#xA;यदघातयथा विप्रं कचमाङ्गिरसं तदा ।&lt;br&gt;&#xA;अपापशीलं धर्मज्ञं शुश्रूषुं मद्गृहोषितम् ॥&lt;br&gt;&#xA;शर्मिष्ठया देवयानी क्रूरमुक्ता बहु प्रभो ।&lt;br&gt;&#xA;विप्रकृत्य च संरम्भात् कूपे क्षिप्ता मनस्विनी ॥&lt;br&gt;&#xA;सा न कल्पेत वासाय तया वा रहितः कथम् ।&lt;br&gt;&#xA;वसेयमिह तस्मात्ते त्यजामि विषयं नृप ॥&lt;br&gt;&#xA;वृषपर्वन्निबोधेदं त्यक्ष्यामि त्वां सबान्धवम्  ।&lt;br&gt;&#xA;मा शोचीर्वृषपर्वंस्त्वं मा रुधस्त्वं विशांपते ॥&lt;br&gt;&#xA;स्थातुं ते विषये राजन् न शक्ष्यामि तया विना ।&lt;br&gt;&#xA;तस्या गतिर्गतिर्मह्यं प्रियमस्याः प्रियं मम ॥&lt;br&gt;&#xA;वृषपर्वा-&lt;br&gt;&#xA;यदि ब्रह्मन् घातयामि यदि वा क्रोशयाम्यहम् ।&lt;br&gt;&#xA;शर्मिष्ठया देवयानीं तेन गच्छाम्यसद्गतिम् ॥&lt;br&gt;&#xA;शुक्रः-&lt;br&gt;&#xA;अहो मामभिजानासि दैत्य मिथ्याप्रलापिनम् ।&lt;br&gt;&#xA;तथेममात्मनो दोषं मयि कर्तुं चिकीर्षसि ॥&lt;br&gt;&#xA;वृषपर्वा-&lt;br&gt;&#xA;नाधर्मं न मृषोक्तं वा त्वयि जानामि भार्गव ।&lt;br&gt;&#xA;त्वयि धर्मं च सत्यं च विजानामि प्रसीद मे ॥&lt;br&gt;&#xA;यद्यस्मानपहाय त्वम् इतो गच्छसि भार्गव ।&lt;br&gt;&#xA;समुद्रं सम्प्रवेक्ष्यामि पूर्वं मद्बान्धवैस्सह ॥&lt;br&gt;&#xA;पातालमथवा चाग्निं नान्यदस्ति परायणम् ।&lt;br&gt;&#xA;यद्येव देवान् गच्छेस्त्वं मां च त्यक्त्वा ग्रहाधिप ॥&lt;br&gt;&#xA;सर्वत्यागं ततः कृत्वा प्रविशामि हुताशनम् ॥&lt;br&gt;&#xA;शुक्रः-&lt;br&gt;&#xA;समुद्रं प्रविश त्वं वा अग्निं प्रज्वलितं तथा ।&lt;br&gt;&#xA;दुहितुर्नाप्रियं सोढुं शक्तोऽहं दयिता हि मे ॥&lt;br&gt;&#xA;प्रसाद्यतां देवयानी जीवितं यत्र मे स्थितम् ।&lt;br&gt;&#xA;प्रसन्ना देवयानी चेत् प्रियं नान्यतरं मम ।&lt;br&gt;&#xA;योगक्षेमकरस्तेऽहम् इन्द्रस्येव बृहस्पतिः ॥&lt;br&gt;&#xA;वृषपर्वा-&lt;br&gt;&#xA;यत्किञ्चिदसुरेन्द्राणां वसु विद्यति भार्गव ।&lt;br&gt;&#xA;मम हस्तिगवाश्वं च तस्य त्वं मम चेश्वरः ॥&lt;br&gt;&#xA;शुक्रः-&lt;br&gt;&#xA;यत्किञ्चिदस्ति द्रविणं दैत्येन्द्राणामिहासुर ।&lt;br&gt;&#xA;तस्येश्वरोऽहं यदि चेद् देवयानी प्रसाद्यताम् ॥&lt;br&gt;&#xA;वैशम्पायनः-&lt;br&gt;&#xA;शुक्रस्य वचनं श्रुत्वा वृषपर्वा सबान्धवः ।&lt;br&gt;&#xA;देवयानीं प्रसीदेति पपात भुवि पादयोः ॥&lt;br&gt;&#xA;देवयानी-&lt;br&gt;&#xA;यदि त्वमीश्वरस्तात राज्ञो वित्तस्य भार्गव ।&lt;br&gt;&#xA;नाभिजानामि तत्तेऽहं राजा तु वदतु स्वयम् ॥&lt;br&gt;&#xA;वृषपर्वा-&lt;br&gt;&#xA;स्तुत्यो वन्द्यश्च सततं मया तातश्च ते शुभे ॥&lt;br&gt;&#xA;यत्काममभिकामाऽसि देवयानि शुचिस्मिते ।&lt;br&gt;&#xA;तत्तेऽहं सम्प्रदास्यामि यदि चेदपि दुस्त्यजम् ॥&lt;br&gt;&#xA;देवयानी-&lt;br&gt;&#xA;दासीं कन्यासहस्रेण शर्मिष्ठामभिकामये ।&lt;br&gt;&#xA;अनुगच्छेत्तु सा मां हि यत्र दास्यति मे पिता ॥&lt;br&gt;&#xA;वृषपर्वा-&lt;br&gt;&#xA;उत्तिष्ठ हंसगतिके शर्मिष्ठां शीघ्रमानय ।&lt;br&gt;&#xA;यच्च कामयते कर्तुं देवयानी करोतु तत् ॥&lt;br&gt;&#xA;त्यजेदेकं कुलस्यार्थे ग्रामस्यार्थे कुलं त्यजेत् ।&lt;br&gt;&#xA;ग्रामं जनपदस्यार्थे आत्मार्थे पृथिवीं त्यजेत् ॥&lt;br&gt;&#xA;वैशम्पायनः-&lt;br&gt;&#xA;ततो धात्री गृहं गत्वा शर्मिष्ठां वाक्यमब्रवीत् ।&lt;br&gt;&#xA;उत्तिष्ठ भद्रे शर्मिष्ठे ज्ञातीनां सुखमावह ॥&lt;br&gt;&#xA;त्यजति ब्राह्मणश्शिष्यान् देवयान्या प्रचोदितः ।&lt;br&gt;&#xA;सा यं कामयते कामं देवयानी कुरुष्व तत् ॥&lt;br&gt;&#xA;शर्मिष्ठा-&lt;br&gt;&#xA;यं सा कामयते कामं करवाण्यहमद्य तम् ।&lt;br&gt;&#xA;मा क्वेवोपगमेच्छुक्रो देवयान्या प्रचोदितः ॥&lt;br&gt;&#xA;वैशम्पायनः-&lt;br&gt;&#xA;ततः कन्यासहस्रेण वृता शिबिकया तदा ।&lt;br&gt;&#xA;पितुर्नियोगात्त्वरिता निश्चक्राम पुरोत्तमात् ॥&lt;br&gt;&#xA;शर्मिष्ठा-&lt;br&gt;&#xA;अहं दासीसहस्रेण दासी ते परिचारिका ।&lt;br&gt;&#xA;अनु त्वां तत्र यास्यामि यत्र दास्यति ते पिता ॥&lt;br&gt;&#xA;देवयानी-&lt;br&gt;&#xA;स्तुवतो दुहिता चाहं वन्दिनः प्रतिगृह्णतः ।&lt;br&gt;&#xA;स्तूयमानस्य दुहिता कथं दासी भविष्यसि ॥&lt;br&gt;&#xA;शर्मिष्ठा-&lt;br&gt;&#xA;येन केन चिदार्तानां ज्ञातीनां यत्सुखावहम् ।&lt;br&gt;&#xA;सर्वमादृत्य कर्तव्यम् एष धर्मस्सनातनः ॥&lt;br&gt;&#xA;एवं कृत्वा करिष्यामि यन्मां वक्ष्यसि शोभने ।&lt;br&gt;&#xA;अतस्त्वामनुयास्यामि यत्र दास्यति ते पिता ॥&lt;br&gt;&#xA;वैशम्पायनः-&lt;br&gt;&#xA;प्रतिश्रुते दासभावे दुहित्रा वृषपर्वणः ।&lt;br&gt;&#xA;देवयानी नृपश्रेष्ठ पितरं तमथाब्रवीत् ॥&lt;br&gt;&#xA;देवयानी-&lt;br&gt;&#xA;प्रविशाम पुरं तात तुष्टाऽस्मि द्विजसत्तम ।&lt;br&gt;&#xA;अमोघं तव विज्ञानम् अस्ति विद्याबलं च ते ॥&lt;br&gt;&#xA;वैशम्पायनः-&lt;br&gt;&#xA;एवमुक्तो दुहित्रा स भृगुश्रेष्ठो महातपाः ।&lt;br&gt;&#xA;प्रविवेश पुरं हृष्टः पूजितस्सर्वदानवैः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/065/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/065/</guid>
      <description>&lt;p&gt;वैशम्पायनः&lt;br&gt;&#xA;अथ दीर्घेण कालेन देवयानी नृपोत्तम ।&lt;br&gt;&#xA;वनं तदेव निर्याता क्रीडार्थं वरवर्णिनी ॥&lt;br&gt;&#xA;तेन दासीसहस्रेण सार्धं शर्मिष्ठया तदा ।&lt;br&gt;&#xA;तमेव देशं सम्प्राप्ता यथाकामं चचार सा ॥&lt;br&gt;&#xA;ताभिस्सखीभिस्सहितास् सर्वाभिर्मुदिता भृशम् ।&lt;br&gt;&#xA;क्रीडित्वोपरतास्सर्वाः पिबन्त्यो मधु माध्विकम् ॥&lt;br&gt;&#xA;खादन्त्यो विविधान् भक्ष्यान् विदंशन्त्यः फलानि च ॥&lt;br&gt;&#xA;पुनश्च नाहुषो राजा मृगलिप्सुः पिपासया ।&lt;br&gt;&#xA;तमेव देशं सम्प्राप्तो जलार्थी श्रमकर्शितः ॥&lt;br&gt;&#xA;ददर्श देवयानीं च शर्मिष्ठां ताश्च योषितः ।&lt;br&gt;&#xA;पिबन्तीर्वलमानाश्च सर्वाभरणभूषिताः ॥&lt;br&gt;&#xA;आसने प्रवरे दिव्ये सर्वाभरणभूषिते ।&lt;br&gt;&#xA;उपविष्टां सुकेशान्तां देवयानीं शुचिस्मिताम् ॥&lt;br&gt;&#xA;रूपेणाप्रतिमां तासां स्त्रीणां मध्ये वराङ्गनाम् ।&lt;br&gt;&#xA;आसनाच्च ततः किञ्चिद् विहीनां हेमभूषिताम् ॥&lt;br&gt;&#xA;असुरेन्द्रसुतां चापि निषण्णां चारुहासिनीम् ।&lt;br&gt;&#xA;ददर्श पादौ विप्रायास् संवहन्तीमनिन्दिताम् ॥&lt;br&gt;&#xA;गायन्त्यश्चैव नृत्यन्त्यो वादयन्त्यश्च भारत ।&lt;br&gt;&#xA;दृष्ट्वा ययातिं ललना लज्जयाऽवनता स्थिताः ॥&lt;br&gt;&#xA;ययातिः-&lt;br&gt;&#xA;युवां कन्यासहस्रेण द्वे कन्ये परिवारिते ।&lt;br&gt;&#xA;गोत्रे च नामधेये च श्रोतुमिच्छामि वामहम् ॥&lt;br&gt;&#xA;देवयानी-&lt;br&gt;&#xA;आख्यास्याम्यहमादत्स्व वचनं मे नरोत्तम ।&lt;br&gt;&#xA;शुक्रो नामासुरगुरुस् सुतां जानीहि तस्य माम् ॥&lt;br&gt;&#xA;इयं च मे सखी दासी यत्राहं तत्र भामिनी ।&lt;br&gt;&#xA;दुहिता दानवेन्द्रस्य शर्मिष्ठा वृषपर्वणः ॥&lt;br&gt;&#xA;ययातिः-&lt;br&gt;&#xA;कथं नु ते सखी दासी कन्येयं वरवर्णिनी ।&lt;br&gt;&#xA;नैव देवी न गन्धर्वी न यक्षी न च किन्नरी ॥&lt;br&gt;&#xA;नैवंरूपा मया नारी दृष्टपूर्वा महीतले ।&lt;br&gt;&#xA;श्रीरिवायतपद्माक्षी सर्वलक्षणशोभिता ॥&lt;br&gt;&#xA;असुरेन्द्रसुता कन्या सर्वालङ्कारभूषिता ।&lt;br&gt;&#xA;दैवेन विहता सुभ्रूर् उताहो तपसाऽपि वा ॥&lt;br&gt;&#xA;अन्यथैषाऽनवद्याङ्गी दासी ते न भविष्यति ॥&lt;br&gt;&#xA;देवयानी-&lt;br&gt;&#xA;सर्व एव नरव्याघ्र विधानमनुवर्तते ।&lt;br&gt;&#xA;विधानविहितं मत्वा मा विचारय सुव्रत ॥&lt;br&gt;&#xA;राजवद्रूपवेषौ ते ब्राह्मीं वाचं बिभर्षि च ।&lt;br&gt;&#xA;को नाम त्वं कुतश्चासि कस्य पुत्रश्च शंस मे ॥&lt;br&gt;&#xA;ययातिः-&lt;br&gt;&#xA;ब्रह्मचर्येण सर्वान् वै साङ्गान् वेदान् विदाम्यहम् ।&lt;br&gt;&#xA;राजाऽहं राजपुत्रश्च ययातिरिति विश्रुतः ॥&lt;br&gt;&#xA;देवयानी-&lt;br&gt;&#xA;केनास्यर्थेन नृपते इमं देशमुपागतः ।&lt;br&gt;&#xA;जिघृक्षुर्वा रिपुं किञ्चिद् अथवा मृगलिप्सया ॥&lt;br&gt;&#xA;ययातिः-&lt;br&gt;&#xA;मृगलिप्सुरहं भद्रे पानीयार्थमिहागतः ।&lt;br&gt;&#xA;बहुधाऽप्यनुयुक्तोऽस्मि तन्माऽनुज्ञातुमर्हसि ॥&lt;br&gt;&#xA;देवयानी-&lt;br&gt;&#xA;अहं दासीसहस्रेण दास्या शर्मिष्ठया सह ।&lt;br&gt;&#xA;त्वदधीनाऽस्मि भद्रं ते साधु भर्ता च मे भव ॥&lt;br&gt;&#xA;वैशम्पायनः&lt;br&gt;&#xA;असुरेन्द्रसुतामीक्ष्य तस्यां सक्तेन चेतसा ।&lt;br&gt;&#xA;शर्मिष्ठा महिषी मह्यम् इति मत्वा वचोऽब्रवीत् ॥&lt;br&gt;&#xA;ययातिः-&lt;br&gt;&#xA;विद्ध्यनागसि भद्रं ते न त्वमर्हसि भामिनि ।&lt;br&gt;&#xA;अदेवार्हा हि राजानो देवयानि पितुस्तव ॥&lt;br&gt;&#xA;परभार्या स्वसा श्रेष्ठा सगोत्रा पतिता स्नुषा ।&lt;br&gt;&#xA;अवराभिगमाऽस्वस्था अकल्याः कीर्तिता बुधैः ॥&lt;br&gt;&#xA;देवयानी-&lt;br&gt;&#xA;संसृष्टं ब्रह्मणा क्षत्रं क्षत्रं च ब्रह्मसंहितम् ।&lt;br&gt;&#xA;तयोरत्यन्तता नास्ति एकान्ततरमौ हि तौ ।&lt;br&gt;&#xA;ऋषिस्त्वमृषिपुत्रश्च नाहुषाङ्ग वहस्व माम् ॥&lt;br&gt;&#xA;ययातिः-&lt;br&gt;&#xA;एकत्रैवोद्भवा वर्णाश् चत्वारोऽपि वराङ्गने ।&lt;br&gt;&#xA;पृथग्धर्माः पृथक्शौचास् तेषां च ब्राह्मणो वरः ॥&lt;br&gt;&#xA;देवयानी-&lt;br&gt;&#xA;पाणिर्मे नाहुषाऽयं वै न पुम्भिस्सेवितः पुरा ।&lt;br&gt;&#xA;त्वमेव चाग्रहीरग्रे वृणोमि त्वामहं ततः ॥&lt;br&gt;&#xA;कथं नु मे मनस्विन्याः पाणिमन्यः पुमान् स्पृशेत् ।&lt;br&gt;&#xA;गृहीतमृषिपुत्रेण स्वयं पूर्वं नृप त्वया ॥&lt;br&gt;&#xA;ययातिः-&lt;br&gt;&#xA;क्रुद्धादाशीविषाच्छस्त्राज् ज्वलनात्सर्वतोमुखात् ।&lt;br&gt;&#xA;दुराधर्षतरो विप्रः पुरुषेण विपक्षिता ॥&lt;br&gt;&#xA;देवयानी-&lt;br&gt;&#xA;कथमाशीविषाच्छस्त्राज् ज्वलनात्सर्वतोमुखात् ।&lt;br&gt;&#xA;दुराधर्षतरो विप्र इत्यात्थ भरतर्षभ ॥&lt;br&gt;&#xA;ययातिः-&lt;br&gt;&#xA;एकमाशीविषो हन्ति शस्त्रमेकं इनिष्यति ।&lt;br&gt;&#xA;सराष्ट्रं सबलं हन्ति विप्रः कोपेन संयुतः ॥&lt;br&gt;&#xA;दुराधर्षतरो विप्रस् तस्माद्भीरु मतो मम ॥&lt;br&gt;&#xA;क्वचिदांशीविषो हन्याच् छस्त्रमन्यन्निकृन्तति ।&lt;br&gt;&#xA;यदृच्छयाऽग्निर्दहति मनसा हन्ति वै द्विजः ।&lt;br&gt;&#xA;अतो न दत्तां पित्रा त्वां भद्रे न विरयाम्यहम् ॥&lt;br&gt;&#xA;देवयानी-&lt;br&gt;&#xA;दत्तां वहस्व राजेन्द्र पित्रा राजन् वृतो मया ।&lt;br&gt;&#xA;आयचतो भयं नास्ति दत्तां च प्रतिगृह्णतः ॥&lt;br&gt;&#xA;तिष्ठ राजन् मुहूर्तं तु प्रेषयिष्याम्यहं पितुः ।&lt;br&gt;&#xA;गच्छ त्वं धात्रिके शीघ्रं ब्रह्मकल्पमिहानय ॥&lt;br&gt;&#xA;स्वयंवरे वृतं शीघ्रं निवेदय च नाहुषम् ॥&lt;br&gt;&#xA;वैशम्पायनः&lt;br&gt;&#xA;त्वरितं देवयान्या तु प्रेषितं पितुरात्मनः ।&lt;br&gt;&#xA;श्रुत्वैव च वचस्तत्र दर्शयामास भार्गवः ॥&lt;br&gt;&#xA;दृष्ट्वैव चागतं विप्रं ययातिः पृथिवीपतिः ।&lt;br&gt;&#xA;ववन्दे ब्राह्मणं काव्यं प्राञ्जलिः प्रणतस्स्थितः ॥&lt;br&gt;&#xA;देवयानी-&lt;br&gt;&#xA;राजाऽयं नाहुषस्तात दुर्गमे पाणिमस्पृशत् ।&lt;br&gt;&#xA;नान्यपूर्वगृहीतं मे तेनाहमभया कृता ।&lt;br&gt;&#xA;नमस्ते देहि मामस्मै लोके नान्यं पतिं वृणे ॥&lt;br&gt;&#xA;शुक्रः-&lt;br&gt;&#xA;अन्यो धर्मः प्रियस्त्वन्यो वृतस्ते नाहुषः पतिः ।&lt;br&gt;&#xA;वृतो राजन् वृणीष्वेमां महिषीं नहुषात्मज ॥&lt;br&gt;&#xA;स्वयं ग्रहे महान्दोषो ब्राह्मण्या वर्णसङ्करात् ।&lt;br&gt;&#xA;गृहाणेमां मया दत्तां महिषीं नहुषात्मज ॥&lt;br&gt;&#xA;ययातिः-&lt;br&gt;&#xA;अधर्मो न स्पृशेदेष महान् मामिह भार्गव ।&lt;br&gt;&#xA;वर्णसङ्करजो ब्रह्मन् भयादेतद्ब्रवीम्यहम् ॥&lt;br&gt;&#xA;शुक्रः-&lt;br&gt;&#xA;अधर्मात्त्वां विमुञ्चामि वरय त्वं यथेप्सितम् ।&lt;br&gt;&#xA;तस्मात्तु पापान्माभैषीर् अहं पापं नुदामि ते ॥&lt;br&gt;&#xA;वहस्व भार्यां धर्मेण देवयानीं सुमध्यमाम् ।&lt;br&gt;&#xA;अनया सह सम्प्रीतिम् अतुलां त्वमवाप्स्यसि ॥&lt;br&gt;&#xA;इयं कुमारी दुहिता शर्मिष्ठा वृषपर्वणः ।&lt;br&gt;&#xA;तां पूजयेथा मा चैनां शयने वै समाह्वय ॥&lt;br&gt;&#xA;रहस्येनां समाहूय न वदेर्न च संस्पृशेः ।&lt;br&gt;&#xA;वहस्व भार्यां भद्रं ते यथा काममवाप्स्यसि ॥&lt;br&gt;&#xA;वैशम्पायनः-&lt;br&gt;&#xA;तथेत्युक्त्वा ययातिस्तु तत्सर्वमकरोत्प्रभुः ।&lt;br&gt;&#xA;विवाहं विधिवत्कृत्वा प्रदक्षिणमथाकरोत् ॥&lt;br&gt;&#xA;ययातिस्स्वपुरं यायाद् अनिज्ञातो महात्मना ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/066/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/066/</guid>
      <description>&lt;p&gt;वैशम्पायनः-&lt;br&gt;&#xA;ययातिस्स्वपुरं गत्वा पताकाभिरलङ्कतम् ।&lt;br&gt;&#xA;प्रविश्यान्तःपुरं तत्र देवयानीं न्यवेशयत् ॥&lt;br&gt;&#xA;देवयान्याश्चानुमते सुतां तां वृषपर्वणः ।&lt;br&gt;&#xA;अशोकवनिकाभ्याशे गृहं कृत्वा न्यवेशयत् ॥&lt;br&gt;&#xA;वृतां दासीसहस्रेण शर्मिष्ठामसुरात्मजाम् ।&lt;br&gt;&#xA;वासोभिरन्नपानैश्च संविभज्य सुसत्कृताम् ॥&lt;br&gt;&#xA;देवयान्या तु सहितो ययातिर्नहुषात्मजः ।&lt;br&gt;&#xA;प्रीत्या परमया युक्तो मुमुदे शाश्वतीस्समाः ॥&lt;br&gt;&#xA;अशोकवनिकामध्ये देवयानी समागता ।&lt;br&gt;&#xA;शर्मिष्ठया सा क्रीडित्वा रमणीये मनोरमे ॥&lt;br&gt;&#xA;तत्रैव तां तु निर्दिश्य राज्ञा सह ययौ गृहम् ।&lt;br&gt;&#xA;एवमेव सह प्रीत्या मुमुदे बहुकालतः ।&lt;br&gt;&#xA;विजहार बहून्देशान् देववन्मुमुदे भृशम् ॥&lt;br&gt;&#xA;ऋतुकाले तु सम्प्राप्ते देवयानी शुचिस्मिता ।&lt;br&gt;&#xA;लेभे गर्भं प्रथमतः कुमारश्च व्यजायत ॥&lt;br&gt;&#xA;गते वर्षसहस्रे तु शर्मिष्ठा वार्षपर्वणी ।&lt;br&gt;&#xA;सा तु काले ऋतुस्नाता भर्तारं समचिन्तयत् ॥&lt;br&gt;&#xA;शुद्धा स्नाता तु शर्मिष्ठा सर्वालङ्कारभूषिता ।&lt;br&gt;&#xA;अशोकशाखामालम्ब्य सुफुल्लैस्स्तबकैर्वृताम् ॥&lt;br&gt;&#xA;आदर्शे मुखमुद्वीक्ष्य भर्तुर्दर्शनलालसा ।&lt;br&gt;&#xA;शोकमोहसमाविष्टा वचनं चेदमब्रवीत् ॥&lt;br&gt;&#xA;अशोक शोकापनुद शोकोपहतचेतसाम् ।&lt;br&gt;&#xA;त्वन्नामानं कुरु क्षिप्रं प्रियसन्दर्शनाद्धि माम् ।&lt;br&gt;&#xA;एवमुक्तवती सा तु शर्मिष्ठा पुनरब्रवीत् ॥&lt;br&gt;&#xA;ऋतुकालश्च मे प्राप्तो न च भर्ताऽस्ति कश्चन ।&lt;br&gt;&#xA;किं प्राप्तं किं नु कर्तव्यं किं वा कृत्वा सुकृतं भवेत् ॥&lt;br&gt;&#xA;देवयानी प्रजाताऽसौ यथा सम्प्राप्तयौवना ।&lt;br&gt;&#xA;देवयानी पुण्यकृता तस्या भर्ता हि नाहुषः ॥&lt;br&gt;&#xA;यथा तस्या भवेद्भर्ता ममाप्येै तथा भवेत् ।&lt;br&gt;&#xA;राज्ञा पुत्रफलं देयम् इति मे निश्चिता मतिः ॥&lt;br&gt;&#xA;अपीदानीं स धर्मात्मा ईयान्मे दर्शनं रहः ।&lt;br&gt;&#xA;केशे बध्वा तु राजानं याचेऽहं सदृशं पतिम् ॥&lt;br&gt;&#xA;गृहे मुदा देवयानी पुत्रमीक्ष्य पुनः पुनः ।&lt;br&gt;&#xA;क्रीडत्यन्तःपुरे तस्याः क्वचित्क्षणमवाप सः ॥&lt;br&gt;&#xA;अथ निष्क्रम्य राजार्षिस् तस्मिन् काले यदृच्छया ।&lt;br&gt;&#xA;अशोकवनिकाभ्याशे शर्मिष्ठां प्रेक्ष्य तिष्ठति ॥&lt;br&gt;&#xA;दृष्ट्वा तमेकं रहसि शर्मिष्ठा चारुहासिनी ।&lt;br&gt;&#xA;प्रत्युद्गम्याञ्जलिं कृत्वा राजानं वाक्यमब्रवीत् ॥&lt;br&gt;&#xA;शर्मिष्ठा-&lt;br&gt;&#xA;सोमस्येन्द्रस्य विष्णोर्वा यमस्य धनदस्य च ।&lt;br&gt;&#xA;तव वा नाहुष कुले कस्स्त्रियं स्प्रष्टुमर्हति ॥&lt;br&gt;&#xA;रूपाभिजनशीलैर्हि त्वं राजन् वेत्थ मां सदा ।&lt;br&gt;&#xA;त्वां याचे सम्प्रसाद्याहं तं तु मे दातुमर्हसि ॥&lt;br&gt;&#xA;ययातिः-&lt;br&gt;&#xA;वेद्मि त्वां शीलसम्पन्नां दैत्यकन्यामनिन्दिताम् ।&lt;br&gt;&#xA;रूपेण ते न पश्यामि सूच्यग्रमपि निन्दितम् ॥&lt;br&gt;&#xA;तदाप्रभृति दृष्ट्वा त्वां स्मराम्यनिशमुत्तमे ।&lt;br&gt;&#xA;अब्रवीदुशना काव्यो देवयानीं सदा वह ॥&lt;br&gt;&#xA;नेयमाह्वयितव्या ते शयने वाऽन्यथापि वा ।&lt;br&gt;&#xA;देवयान्याः प्रियं कृत्वा शर्मिष्ठामपि पोषय ॥&lt;br&gt;&#xA;शर्मिष्ठा-&lt;br&gt;&#xA;न नर्मयुक्तमनृतं हिनस्ति न स्त्रीषु राजन्न विवाहकाले ।&lt;br&gt;&#xA;प्राणात्यये सर्वधनापहारे पञ्चानृतान्याहुरपातकानि ॥&lt;br&gt;&#xA;पृष्टं तु साक्ष्ये प्रवदन्तमन्यथा मिथ्या तदर्थं चरितं नरेन्द्र ।&lt;br&gt;&#xA;एकार्थतायां तु समाहितायां मिथ्या वदन्तं ह्यनृतं हिनस्ति ॥&lt;br&gt;&#xA;अनृतं नानृतं स्त्रीषु परिहासविवाहयोः ।&lt;br&gt;&#xA;आत्मप्राणार्थघातेषु तदेवोत्तमतां व्रजेत् ॥&lt;br&gt;&#xA;ययातिः-&lt;br&gt;&#xA;राजा प्रमाणं भूतानां विनश्येत मृषा वदन् ।&lt;br&gt;&#xA;अर्थकृच्छ्रमपि प्राप्य न मिथ्या कर्तुमुत्सहे ॥&lt;br&gt;&#xA;शर्मिष्ठा-&lt;br&gt;&#xA;उभौ हि च पती लोके पतिस्सख्याः पतिश्च यः ।&lt;br&gt;&#xA;समं विवाहमित्याहुस् सख्या मेऽसि पतिर्वृतः ॥&lt;br&gt;&#xA;त्रय एवाधना राजन् भार्या दासस्सुतस्तथा ।&lt;br&gt;&#xA;यत्ते समधिगच्छन्ति यस्यैते तस्य तद्धनम् ॥&lt;br&gt;&#xA;सह दत्तास्मि काव्येन देवयान्या महर्षिणा ।&lt;br&gt;&#xA;पूज्या पोषयितव्येति न मृषा कर्तुमर्हसि ॥&lt;br&gt;&#xA;सुवर्णमणिरत्नानि वस्त्राण्याभरणानि च ।&lt;br&gt;&#xA;याचितॄणां ददासि त्वं गोभूम्यादीनि यानि च ॥&lt;br&gt;&#xA;बाहिकं दानमित्युक्तं न शरीराश्रितं नृप ।&lt;br&gt;&#xA;दुष्करं पुत्रदानं च आत्मदानं च दुष्करम् ॥&lt;br&gt;&#xA;शरीरदानात्तत्सर्वं दत्तं भवति नाहुष ।&lt;br&gt;&#xA;यस्य यस्य यथा कामस् तस्य तस्य ददाम्यहम् ।&lt;br&gt;&#xA;इत्युक्त्वा नगरे राजंस्त्रिकालं घोषितं त्वया ॥&lt;br&gt;&#xA;अनृतं तत्तु राजेन्द्र वृथा घोषितमेव च ।&lt;br&gt;&#xA;तत्सत्यं कुरु राजेन्द्र यथा वैश्रवणस्तथा ॥&lt;br&gt;&#xA;ययातिः-&lt;br&gt;&#xA;दास्यामि याचते नित्यम् इति मे व्रतमाहितम् ।&lt;br&gt;&#xA;त्वं च याचसि मां कामं ब्रूहि किं करवाणि ते ॥&lt;br&gt;&#xA;धनं वा यदि वा किञ्चिद् राज्यं वाऽपि शुचिस्मिते ।&lt;br&gt;&#xA;वैशम्पायनः-&lt;br&gt;&#xA;अधर्मात्त्राहि मां राजन् धर्मं च प्रतिपादय ।&lt;br&gt;&#xA;नान्यं वृणे पुत्रकामात् पुत्रात्परतरं न च ॥&lt;br&gt;&#xA;त्वत्तोऽपत्यवती लोके चरेयं धर्ममुत्तमम् ।&lt;br&gt;&#xA;पुत्रार्थं भर्तृपोषार्थं स्त्रियस्सृष्टास्स्वयम्भुवा ॥&lt;br&gt;&#xA;अपतिश्चापि या कन्या अनपत्या च या भवेत् ।&lt;br&gt;&#xA;तासा जन्म वृथा लोके गतिस्तास्या न विद्यते ॥&lt;br&gt;&#xA;देवयान्या भुजिष्याऽस्मि वश्या च तव भार्गवि ।&lt;br&gt;&#xA;सा चाहं च त्वया राजन् भरणीये भजस्व माम् ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्तु राजा स तथ्यमित्येव जज्ञिवान् ।&lt;br&gt;&#xA;काव्याच्च देवयान्याश्च भीतो धर्मभयादपि ॥&lt;br&gt;&#xA;पूजयामास शर्मिष्ठां धर्मे च प्रतिपादयन् ।&lt;br&gt;&#xA;ऋत्विक्पुरोहिताचार्यैर् मन्त्रिभिश्चापि संवृतः ॥&lt;br&gt;&#xA;कृत्वा विवाहं विधिवद् दत्वा ब्राह्मणदक्षिणाम् ।&lt;br&gt;&#xA;पुण्ये नक्षत्रसंयोगे मुहूर्ते द्विजपूजिते ॥&lt;br&gt;&#xA;समागम्य च शर्मिष्ठां यथा काममवाप्य च ।&lt;br&gt;&#xA;अन्योन्यं पूजयित्वा तु जग्मतुस्तौ यथागतम् ॥&lt;br&gt;&#xA;तस्मिन् समागमे सुभ्रूश् शर्मिष्ठा चारुहासिनी ।&lt;br&gt;&#xA;लेभे गर्भं प्रथमतस् तस्माद्राजर्षिसत्तमात् ॥&lt;br&gt;&#xA;प्रजज्ञे च ततः काले क्रियाः कृत्वा विशेषतः ।&lt;br&gt;&#xA;कुमारं देवगर्भाभं राजीवनिभलोचनम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/067/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/067/</guid>
      <description>&lt;p&gt;वैशम्पायनः-&lt;br&gt;&#xA;तस्मिन्नक्षत्रसंयोगे शुक्ले पुण्यर्क्षगेन्दुना ।&lt;br&gt;&#xA;स राजा मुमुदे सम्राट् तया शर्मिष्ठया सह ॥&lt;br&gt;&#xA;ययातिः-&lt;br&gt;&#xA;प्रजानां श्रीरिवाग्र्या मे शर्मिष्ठा ह्यभवद्वधूः ।&lt;br&gt;&#xA;पन्नगीवोग्ररूपेयं देवयानी ममह्यभूत् ॥&lt;br&gt;&#xA;पर्जन्य इव सस्यानां देवानाममृतं यथा ।&lt;br&gt;&#xA;तद्वन्ममापि सम्भूता शर्मिष्ठा वार्षपर्वणी ।&lt;br&gt;&#xA;इत्येवं मनसा ध्यात्वा देवयानीमवर्जयत् ॥&lt;br&gt;&#xA;वैशम्पायनः-&lt;br&gt;&#xA;श्रुत्वा कुमारं जातं तु देवयानी शुचिस्मिता ।&lt;br&gt;&#xA;चिन्तां बहुविधां चक्रे शर्मिष्ठां प्रति भारत ॥&lt;br&gt;&#xA;देवयानी-&lt;br&gt;&#xA;अभिगम्य तु शर्मिष्ठां देवयानी तथाऽब्रवीत् ।&lt;br&gt;&#xA;किमिदं वृजिनं सुभ्रु कृतं ते कामलुब्धया ॥&lt;br&gt;&#xA;शर्मिष्ठा-&lt;br&gt;&#xA;ऋषिरभ्यागतः कश्चिद् धर्मात्मा वेदपारगः ।&lt;br&gt;&#xA;स मया वरदः कामी याचितो धर्मसंहितः ॥&lt;br&gt;&#xA;अपत्यार्थे स तु मया वृतो वै चारुहासिनि ।&lt;br&gt;&#xA;नाहमन्यायतः कामम् आचरेयं शुचिस्मिते ॥&lt;br&gt;&#xA;तस्मादृषेर्ममापत्यम् इदं सत्यं शुचिस्मिते ॥&lt;br&gt;&#xA;देवयानी-&lt;br&gt;&#xA;शोभनं भीरु सत्यं चेद् अथ विज्ञायते द्विजः ।&lt;br&gt;&#xA;गोत्रनामाभिजनतो वेत्तुमिच्छामि तं द्विजम् ॥&lt;br&gt;&#xA;शर्मिष्ठा-&lt;br&gt;&#xA;ओजसा तेजसा चैव दीप्यमानं यथा रविम् ।&lt;br&gt;&#xA;तं दृष्ट्वा मम सम्प्रष्टुं शक्तिर्नासीच्छुचिस्मिते ॥&lt;br&gt;&#xA;देवयानी-&lt;br&gt;&#xA;यद्येतदेवं शर्मिष्ठे न मन्युर्विद्यते मम ।&lt;br&gt;&#xA;अपत्यं यदि ते लब्धं श्रेष्ठं श्रेठाच्च भामिनि ॥&lt;br&gt;&#xA;वैशम्पायनः-&lt;br&gt;&#xA;अन्योन्यमेवं सम्भाष्यं सम्प्रहस्य च ते भृशम् ।&lt;br&gt;&#xA;जगाम भार्गवी वेश्म तथ्यमित्यवजज्ञुषी ॥&lt;br&gt;&#xA;ययातिर्देवयान्यां तु पुत्रावजनयन्नृपः ।&lt;br&gt;&#xA;यदुं च तुर्वशुं चैव इन्द्रविष्णू इवापरौ ॥&lt;br&gt;&#xA;तस्मिन् काले तु राजर्षिर् ययातिः पृथिवीपतिः ।&lt;br&gt;&#xA;तां च माध्वीकसंयुक्तां मदिरां मदवर्धनीम् ।&lt;br&gt;&#xA;पाययामास शुक्रस्य तनयां रक्तपिञ्जराम् ॥&lt;br&gt;&#xA;पीत्वा पीत्वा च मदिरां देवयानी मुमोह सा ॥&lt;br&gt;&#xA;रुदती गायमाना च नृत्यन्ती च मुहुर्मुहुः ।&lt;br&gt;&#xA;बहु प्रलपती देवी राजानमिदमब्रवीत् ॥&lt;br&gt;&#xA;राजवद्रूपवेषौ ते किमर्थं त्वमिहागतः ।&lt;br&gt;&#xA;केन कार्येण सम्प्राप्तो निर्जनं गहनं वनम् ॥&lt;br&gt;&#xA;द्विजश्रेष्ठ नृपश्रेष्ठो ययातिश्चोग्रदर्शनः ।&lt;br&gt;&#xA;तस्मादितः पलायस्व हितमिच्छसि चेद्द्विज ॥&lt;br&gt;&#xA;इत्येवं प्रलपन्तीं तां देवयानीं तु नाहुषः ।&lt;br&gt;&#xA;भर्त्सयामास वचनैरपापां हर्षवर्धनीम् ॥&lt;br&gt;&#xA;ततो वर्षवरान्मूकान् पङ्गून् वृद्धान् सपिण्डकान् ।&lt;br&gt;&#xA;रक्षणे देवयान्याश्च पोषणे च शशास तान् ॥&lt;br&gt;&#xA;ततस्तु नाहुषो राजा शर्मिष्ठां प्राप्य बुद्धिमान् ।&lt;br&gt;&#xA;रेमे च सुचिरं कालं तया शर्मिष्ठया सह ॥&lt;br&gt;&#xA;तस्मादेव तु राजर्षेश् शर्मिष्ठा वार्षपर्वणी ।&lt;br&gt;&#xA;द्रुह्युं चानुं च पूरुं च त्रीन् कुमारानजीजनत् ॥&lt;br&gt;&#xA;ततः काले तु कस्मिंश्चिद् देवयानी वराङ्गना ।&lt;br&gt;&#xA;ययातिसहिता देवी जगाम प्रमदावनम् ॥&lt;br&gt;&#xA;सा ददर्श वने तत्र कुमारान् देवरूपिणः ।&lt;br&gt;&#xA;क्रीडमानान् सुविस्रब्धान् विस्मिता चेदमब्रवीत् ॥&lt;br&gt;&#xA;देवयानी-&lt;br&gt;&#xA;कस्यैते दारका राजन् देवपुत्रोपमाश्शुभाः ।&lt;br&gt;&#xA;वर्चसा तेजसा चैव सदृशा मे मतास्तव ॥&lt;br&gt;&#xA;वैशम्पायनः-&lt;br&gt;&#xA;एवं पृष्ट्वा तु राजानं कुमारान् प्राप्य पृच्छति ।&lt;br&gt;&#xA;तस्मिन्काले तु तच्छ्रुत्वा धात्री तेषां वचोऽब्रवीत् ॥&lt;br&gt;&#xA;किं न ब्रूत कुमारा वः पितरं वै द्विजर्षभम् ॥&lt;br&gt;&#xA;कुमाराः-&lt;br&gt;&#xA;ऋषिश्च ब्राह्मणश्चैव द्विजातिश्चैव नः पिता ।&lt;br&gt;&#xA;शर्मिष्ठा नानृतं ब्रूयाद् देवयानि क्षमस्व नः ॥&lt;br&gt;&#xA;देवयानी-&lt;br&gt;&#xA;किन्नामधेयगोत्रो वः पुत्रका ब्राह्मणः पिता ।&lt;br&gt;&#xA;विब्रूत तत्त्वतः क्षिप्रं कश्चासौ क्व च वर्तते ।&lt;br&gt;&#xA;प्रब्रूत मे यथातत्त्वं श्रोतुमिच्छामि तं ह्यहम् ॥&lt;br&gt;&#xA;वैशम्पायनः-&lt;br&gt;&#xA;एवमुक्ताः कुमारस्ते देवयान्या सुमध्यया ।&lt;br&gt;&#xA;तेऽदर्शयन् प्रदेशिन्या तमेव पितरं नृपम् ॥&lt;br&gt;&#xA;शर्मिष्ठां मातरं चैव तस्याचख्युश्च दारकाः ॥&lt;br&gt;&#xA;तदा रहः पृछ्यमानास् तथ्यमूचयुश्च दारकाः ।&lt;br&gt;&#xA;इत्युक्त्वा सहिता देव्या राजानमुपचक्रमुः ।&lt;br&gt;&#xA;नाभ्यनन्दत तान् राजा देवयान्यास्तदाऽन्तिके ॥&lt;br&gt;&#xA;रुदन्तस्ते तु शर्मिष्ठाम् अभ्ययुर्बालकास्ततः ॥&lt;br&gt;&#xA;अविब्रुवन्ती किञ्चिच्च राजानं चारुलोचना ।&lt;br&gt;&#xA;नातिदूराच्च राजानम् अतितिष्ठदवाङ्मुखी ॥&lt;br&gt;&#xA;श्रुत्वा तेषां तु बालानां प्रणयं पार्थिवं प्रति ।&lt;br&gt;&#xA;लब्ध्वा तु तत्त्वतो देवी शर्मिष्ठामिदमब्रवीत् ॥&lt;br&gt;&#xA;दृष्ट्वा तु तेषां बालानां सव्रीड इव पार्थिवः ।&lt;br&gt;&#xA;प्रतिवक्तुमशक्तोऽभूत् तूष्णीम्भूतोऽभवन्नृपः ।&lt;br&gt;&#xA;गृहीत्वा तु करे रोषाच् छर्मिष्ठां पुनरब्रवीत् ॥&lt;br&gt;&#xA;देवयानी-&lt;br&gt;&#xA;अभ्यागच्छति मां कश्चिद ऋषिरित्येवमब्रवीः ।&lt;br&gt;&#xA;ययातिमेवं नूनं त्वं प्रोत्साहयसि भामिनि ॥&lt;br&gt;&#xA;पूर्वमेव मया प्रोक्तं त्वया तु वृजिनं कृतम् ॥&lt;br&gt;&#xA;मय्यधीना सती कस्माद् अकार्षीर्विप्रियं मम ।&lt;br&gt;&#xA;तदेवासुरकर्म त्वं चारन्ती न बिभेषि मे ॥&lt;br&gt;&#xA;शर्मिष्ठा-&lt;br&gt;&#xA;यदुक्तमृषिरित्येव तत्सत्यं चारुहासिनि ।&lt;br&gt;&#xA;न्यायतो धर्मतश्चैव चरन्ती न बिभेमि ते ॥&lt;br&gt;&#xA;यदा त्वया वृतो राजा वृत एव तदा मया ।&lt;br&gt;&#xA;सखीभर्ता हि धर्मेण भर्ता भवति शोभने ॥&lt;br&gt;&#xA;पूज्या च मम मान्या च ज्येष्ठा साध्वी च ब्राह्मणी ।&lt;br&gt;&#xA;त्वत्तो हि मे पूज्यतरो राजर्षिः किं न वेत्थ तत् ॥&lt;br&gt;&#xA;वैशम्पायनः-&lt;br&gt;&#xA;त्वत्पित्रा मम गुरुणा सह दत्ते उभे शुभे ।&lt;br&gt;&#xA;तव भर्ता च पूज्यश्च पोष्यां पोषयतीह माम् ।&lt;br&gt;&#xA;एवं श्रुत्वा ततो वाक्यं देवयान्यब्रवीदिदम् ॥&lt;br&gt;&#xA;रमस्वेह यथाकामं देव्या शर्मिष्ठया सह ।&lt;br&gt;&#xA;राजन्नाद्येह वत्स्यामि विप्रियं मे कृतं त्वया ॥&lt;br&gt;&#xA;इति जज्वाल कोपेन देवयानी ततो भृशम् ॥&lt;br&gt;&#xA;निर्दहन्तीव सव्रीडां शर्मिष्ठां समुदीक्ष्य च ।&lt;br&gt;&#xA;अनुवव्राज सम्भ्रान्तः पृष्ठतस्सान्त्वयन्नृपः ॥&lt;br&gt;&#xA;अपविध्य तु सर्वाणि भूषणान्यसितेक्षणा ॥&lt;br&gt;&#xA;सहसोत्पतितां राजा दृष्ट्वैव सहसोत्थितः ।&lt;br&gt;&#xA;त्वरया सकाशं काव्यस्य प्रस्थितां व्यथिताननाम् ।&lt;br&gt;&#xA;न न्यवर्तत चैवं सा क्रोधसंरक्तलोचना ॥&lt;br&gt;&#xA;अविब्रुवन्ती किञ्चिच्च राजानं चारुदर्शना ।&lt;br&gt;&#xA;अचिरादिव सम्प्राप्ता काव्यस्योशनसोऽन्तिकम् ॥&lt;br&gt;&#xA;सा तु दृष्ट्वैव पितरम् अभिवाद्येदमब्रवीत् ।&lt;br&gt;&#xA;अनन्तरं यायातिस्तु पूजयामास भार्गवम् ॥&lt;br&gt;&#xA;देवयानी-&lt;br&gt;&#xA;अधर्मेण जितो धर्मः प्रवृत्तमधरोत्तरम् ।&lt;br&gt;&#xA;शर्मिष्ठयाऽतिवृत्ताऽस्मि दुहित्रा वृषपर्वणः ॥&lt;br&gt;&#xA;त्रयोऽस्यां जनिताः पुत्रा राज्ञा तेन ययातिना ।&lt;br&gt;&#xA;दुर्भगाया मम द्वौ तु पुत्रौ तात ब्रवीमि ते ॥&lt;br&gt;&#xA;धर्मिष्ठ इति विख्यात एष राजा कुरूद्वह ।&lt;br&gt;&#xA;अतिक्रान्तश्च मर्यादां काव्यैतत्कथयामि ते ॥&lt;br&gt;&#xA;शुक्रः-&lt;br&gt;&#xA;धर्मज्ञस्सन् महाराज यो धर्मं नाकृथास्स्वयम् ।&lt;br&gt;&#xA;तस्माज्जरा त्वां नचिराद् धर्षयिष्यति दुर्जया ॥&lt;br&gt;&#xA;ययातिः-&lt;br&gt;&#xA;ऋतुं वै याचमानाया भगवन्नान्यचेतसा ।&lt;br&gt;&#xA;दुहितुर्दानवेन्द्रस्य धर्म्यमेतत्कृतं मया ॥&lt;br&gt;&#xA;इत्थं वै याचमानाया न ददाति पुमान् वृतः ।&lt;br&gt;&#xA;भ्रूणहेत्युच्यते ब्रह्मन् सदा वै ब्रह्मवादिभिः ॥&lt;br&gt;&#xA;अभिकामां स्त्रियं चैव गम्यां रहसि याचितः ।&lt;br&gt;&#xA;उपैति यस्स्वधर्मेषु किल्बिषी न च सः पुमान् ॥&lt;br&gt;&#xA;यद्यद्याचति मां कश्चित् तत्तद्देयमिति व्रतम् ।&lt;br&gt;&#xA;त्वया च सापि दत्ता मे नान्यं नाथमिहेच्छति ।&lt;br&gt;&#xA;मत्वैतन्मे धर्म इति कृतं ब्रह्मन् क्षमस्व माम् ॥&lt;br&gt;&#xA;इत्येतानि समीक्ष्याहं कारणानि भृगूद्वह ।&lt;br&gt;&#xA;अधर्मभयसंविग्नः शर्मिष्ठामुपजग्मिवान् ॥&lt;br&gt;&#xA;शुक्रः-&lt;br&gt;&#xA;न त्वहं प्रत्यवेक्ष्यस्ते मय्यधीनोऽसि पार्थिव ।&lt;br&gt;&#xA;मिथ्याचारस्य धर्मेषु जरा भवति नाहुष ॥&lt;br&gt;&#xA;वैशम्पायनः-&lt;br&gt;&#xA;क्रुद्धेनोशनसा शप्तो ययातिर्नाहुषस्तदा ।&lt;br&gt;&#xA;पूर्वं वयः परित्यज्य जरां सद्योऽन्वपद्यत ॥&lt;br&gt;&#xA;ययातिः-&lt;br&gt;&#xA;अतृप्तो यौवनस्याहं देवयान्यां भृगूद्वह ।&lt;br&gt;&#xA;प्रसादं कुरु मे ब्रह्मञ् जरेयं न विशेत माम् ॥&lt;br&gt;&#xA;शुक्रः-&lt;br&gt;&#xA;नाहं मृषा ब्रवीम्येनां जरां प्राप्तोऽसि भूमिप ।&lt;br&gt;&#xA;जरां त्वेनां त्वमन्यस्मै सङ्क्रामय यदीच्छसि ॥&lt;br&gt;&#xA;ययातिः-&lt;br&gt;&#xA;राज्यभाक्स भवेद्ब्रह्मन् पुण्यभाक्कीर्तिभाक् तथा ।&lt;br&gt;&#xA;यो मे दद्याद्वयः पुत्रस् तद्भवाननुमन्यताम् ॥&lt;br&gt;&#xA;शुक्रः-&lt;br&gt;&#xA;सङ्क्रामयिष्यसि जरां येथेष्टं नहुषात्मज ।&lt;br&gt;&#xA;मामनुध्याय भावेन न च पापमवाप्स्यसि ॥&lt;br&gt;&#xA;वयो दास्यति ते पुत्रो यस्स राजा भविष्यति ।&lt;br&gt;&#xA;आयुष्मान् कीर्तिमांश्चैव बह्वपत्यस्तथैव च ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/068/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/068/</guid>
      <description>&lt;p&gt;वैशम्पायनः-&lt;br&gt;&#xA;जरां प्राप्य ययातिस्तु स्वपुरं प्राप्य चैव हि ।&lt;br&gt;&#xA;पुत्रं ज्येष्ठं वरिष्ठं च यदुमित्यब्रवीद्वचः ॥&lt;br&gt;&#xA;ययातिः-&lt;br&gt;&#xA;जरावली च मे तात पलितानि च पर्यगुः ।&lt;br&gt;&#xA;काव्यस्योशनसश्शापान्न च तृप्तोऽस्मि यौवने ॥&lt;br&gt;&#xA;त्वं यदो प्रतिपद्यस्व पाप्मानं जरया सह ।&lt;br&gt;&#xA;यौवनेन त्वदीयेन चरेयं विषयानहम् ॥&lt;br&gt;&#xA;पूर्णे वर्षसहस्रे तु पुनस्ते यौवनं त्वहम् ।&lt;br&gt;&#xA;दत्त्वा स्वं प्रतिपत्स्यामि पाप्मानं जरया सह ॥&lt;br&gt;&#xA;यदुः-&lt;br&gt;&#xA;सितश्मश्रुशिरा दीना जरया शिथिलीकृतः ।&lt;br&gt;&#xA;वलीसन्ततगात्रश्च दुर्दर्शो दुर्बलः कृतः ॥&lt;br&gt;&#xA;अशक्तः कार्यकरणे परिभूतश्च यौवने ।&lt;br&gt;&#xA;सहोपजीविभिश्चैव तां जरां नैव कामये ॥&lt;br&gt;&#xA;ययातिः-&lt;br&gt;&#xA;वैशम्पायनः-&lt;br&gt;&#xA;यो मे त्वं हृदयाज्जातो वयस्स्वं न प्रयच्छसि ।&lt;br&gt;&#xA;तस्मादराज्यभाक्तात प्रजा वै ते भविष्यति ।&lt;br&gt;&#xA;प्रत्याख्यातस्स राजा तु तुर्वशुं प्रत्युवाच ह ॥&lt;br&gt;&#xA;ययातिः-&lt;br&gt;&#xA;तुर्वशो प्रतिपद्यस्व पाप्मानं जरया सह ।&lt;br&gt;&#xA;यौवनेन चरेयं वै विषयांस्तव पुत्रक ॥&lt;br&gt;&#xA;पूर्णे वर्षसहस्रे तु प्रतिदास्यामि यौवनम् ।&lt;br&gt;&#xA;स्वं चैव प्रतिपत्स्यामि पाप्मानं जरया सह ॥&lt;br&gt;&#xA;तुर्वशुः&lt;br&gt;&#xA;न कामये जरां तात कामभोगप्रणाशिनीम् ।&lt;br&gt;&#xA;बलरूपान्तकरणीं बुद्धिप्राणविनाशिनीम् ॥&lt;br&gt;&#xA;ययातिः-&lt;br&gt;&#xA;यो मे त्वं हृदयाज्जातो वयस्स्वं न प्रयच्छसि ।&lt;br&gt;&#xA;तुर्वशो त्वं प्रियं कामं नैृतत्सम्पत्स्यसे क्वचित् ॥&lt;br&gt;&#xA;अराज भोजशब्दं तु तत्रावाप्स्यसि सान्वयः ।&lt;br&gt;&#xA;तस्मात्प्रजासमुच्छेदं तुर्वशो तव यास्यति ॥&lt;br&gt;&#xA;सङ्कीर्णाचारधर्मेषु प्रतिलोमचरेषु च ।&lt;br&gt;&#xA;म्लेच्छेषु पिशिताशेषु मूढो राजा भविष्यसि ॥&lt;br&gt;&#xA;गुरुदारप्रसक्तेपु तिर्यग्योनिगतेषु च ।&lt;br&gt;&#xA;छिन्नधर्मस्वरूपेषु व्याधेषु जनयिष्यसि ॥&lt;br&gt;&#xA;वैशम्पायनः-&lt;br&gt;&#xA;एवं स तुर्वशुं शप्त्वा ययातिस्सुतमात्मनः ।&lt;br&gt;&#xA;शर्मिष्ठायास्सुतं द्रुह्युम् इदं वचनमब्रवीत् ॥&lt;br&gt;&#xA;ययातिः-&lt;br&gt;&#xA;द्रुह्यो त्वं प्रतिपद्यस्व पाप्मानं जरया सह ।&lt;br&gt;&#xA;पूर्णे वर्षसहस्रे तु प्रतिदास्यामि यौवनम् ॥&lt;br&gt;&#xA;द्रुह्युः-&lt;br&gt;&#xA;जीर्णश्शिशुवदादत्ते कालेऽन्नमशुचिर्यथा ।&lt;br&gt;&#xA;न जुहोति च कालेऽग्निं न बुध्यति च कालतः ॥&lt;br&gt;&#xA;न च कृत्यं करोत्येष तां जरां नाभिकामये ॥&lt;br&gt;&#xA;ययातिः-&lt;br&gt;&#xA;यो मे त्वं हृदयाज्जातो वयस्स्वं न प्रयच्छसि ।&lt;br&gt;&#xA;जरादोषस्त्वयोक्तोऽयं तस्मात्त्वं नाभिपत्स्यसे ॥&lt;br&gt;&#xA;प्रजाश्च यौवनं प्राप्ता विनिशिष्यन्त्यतस्तव ।&lt;br&gt;&#xA;अग्निप्रस्पन्दनपरस् त्वं चाप्येवं भविष्यसि ॥&lt;br&gt;&#xA;ययातिः-&lt;br&gt;&#xA;अनो त्वं प्रतिपद्यस्व पाप्मानं जरया सह ।&lt;br&gt;&#xA;एकं वर्षसहस्रं वै चरेयं तव रूपधृक् ॥&lt;br&gt;&#xA;पूर्णे वर्षसहस्रे तु पुनस्ते यौवनं त्वहम् ।&lt;br&gt;&#xA;दत्त्वा च प्रतिपत्स्ये वै पाप्मानं जरया सह ॥&lt;br&gt;&#xA;अनुः&lt;br&gt;&#xA;न हस्तिनं नरो नाश्वं जीर्णो भुड्क्ते न पीठकम् ।&lt;br&gt;&#xA;बाग्दुर्भगाऽस्य भवति तां जरां नैव कामये ॥&lt;br&gt;&#xA;ययातिः-&lt;br&gt;&#xA;यो मे त्वं हृदयाज्जातो वयस्स्वं न प्रयच्छसि ।&lt;br&gt;&#xA;हस्त्यश्वरथमुख्यानाम् अध्वा न स्यात्कदाचन ॥&lt;br&gt;&#xA;हस्तिनां पीठकानां वा गर्दभानां तथैव च ।&lt;br&gt;&#xA;उष्ट्राणां च गवां चैव शिबिकायास्तथैव च ॥&lt;br&gt;&#xA;यद्वाऽन्यद्वाहनं किञ्चिद् देवो हन्यात् क्वचित्क्वचित् ।&lt;br&gt;&#xA;अराजा तव जातश्च भविष्यति च दुर्मते ॥&lt;br&gt;&#xA;वैशम्पायनः-&lt;br&gt;&#xA;प्रत्याख्यातश्चतुर्भिश्च शपित्वा तान् यदृच्छया ।&lt;br&gt;&#xA;पूरोस्सकाशमगमज् ज्ञात्वा पूरुमलिङ्गिनम् ॥&lt;br&gt;&#xA;ययातिः-&lt;br&gt;&#xA;पूरो त्वं मे प्रियः पुत्रस् त्वं गरीयान् भविष्यसि ।&lt;br&gt;&#xA;जरा वली च मे तात पलितानि च पर्यगुः ॥&lt;br&gt;&#xA;काव्यस्योशनसश्शापान्न च तृप्तोऽस्मि यौवने ।&lt;br&gt;&#xA;पूरो त्वं प्रतिपद्यस्व पाप्मानं जरया सह ।&lt;br&gt;&#xA;यथाकालं चरेयं वै विषयान् वयसा तव ॥&lt;br&gt;&#xA;पूर्णे वर्षसहस्रे तु प्रतिदास्यामि यौवनम् ।&lt;br&gt;&#xA;स्वं चैव प्रतिपत्स्यामि पाप्मानं जरया सह ॥&lt;br&gt;&#xA;वैशम्पायनः-&lt;br&gt;&#xA;एवमुक्तः प्रत्युवाच पूरुः पितरमञ्जसा ।&lt;br&gt;&#xA;यदात्थ मां महाराज तत्करिष्यामि ते वचः ॥&lt;br&gt;&#xA;गुरोर्वै वचनं पुण्यं स्वर्ग्यमायुष्करं नृणाम् ।&lt;br&gt;&#xA;गुरुप्रसादात् त्रैलोक्यम् अन्वशासच्छतक्रतुः ॥&lt;br&gt;&#xA;गुरोरनुमतिं प्राप्य सर्वान् कामानवाप्नुयात् ।&lt;br&gt;&#xA;प्रतिपत्स्यामि ते राजन् पाप्मानं जरया सह ॥&lt;br&gt;&#xA;यावदिच्छसि वा जीवं तावत्तां धारयाम्यहम् ।&lt;br&gt;&#xA;गृहाण यौवनं मत्तश् चर कामान् यथेप्सितान् ॥&lt;br&gt;&#xA;जरयाऽहं प्रतिच्छन्नो वसे रूपधरस्तव ।&lt;br&gt;&#xA;यौवनं भवते दत्त्वा चरिष्यामि यथात्थ माम् ॥&lt;br&gt;&#xA;ययातिः-&lt;br&gt;&#xA;पूरो प्रीतोऽस्मि भद्रं ते प्रीतश्चेदं ददामि ते ।&lt;br&gt;&#xA;सर्वकामसमृद्धा ते प्रजा राज्ये भविष्यति ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/069/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/069/</guid>
      <description>&lt;p&gt;वैशम्पायनः-&lt;br&gt;&#xA;पौरवेणाथ वयसा ययातिर्नहुषात्मजः ।&lt;br&gt;&#xA;रूपयौवनसम्पन्नः कुमार स्समपद्यत ।&lt;br&gt;&#xA;प्रीतियुक्तो नृपश्रेष्ठश् चचारा विषयान् प्रियान् ॥&lt;br&gt;&#xA;यथाकामं यथोत्साहं यथाकालं यथासुखम् ।&lt;br&gt;&#xA;धर्माविरुद्धं राजेन्द्रो यथा भवति सोऽन्वभूत् ॥&lt;br&gt;&#xA;देवानतर्पयद्यज्ञैश् श्राद्धैस्तद्वत्पितॄनपि ।&lt;br&gt;&#xA;दीनान्धकृपणान् वृद्धान् अनाथांश्चाभ्यपूजयत् ॥&lt;br&gt;&#xA;अतिथीनन्नपानैश्च विशश्च परिपालनैः ।&lt;br&gt;&#xA;आनृशंस्येन शूद्रांश्च दस्यून्निग्रहणेन च ॥&lt;br&gt;&#xA;धर्मेण स्वप्रजास्सर्वा यथावदनुरञ्जयन् ।&lt;br&gt;&#xA;ययातिः पालयामास साक्षादिन्द्र इवापरः ॥&lt;br&gt;&#xA;स राजा सिंहविक्रान्तो युवा विषयगोचरः ।&lt;br&gt;&#xA;अविरोधेन धर्मस्य चचार सुखमुत्तमम् ॥&lt;br&gt;&#xA;स सम्प्राप्य सुखान् कामांस् तृप्तः खिन्नश्च पार्थिवः ।&lt;br&gt;&#xA;कालं वर्षसहस्रं तत् सस्मार मनुजाधिपः ॥&lt;br&gt;&#xA;परिसङ्ख्याय कालज्ञः कलाः काष्ठाश्च वीर्यवान् ।&lt;br&gt;&#xA;पूर्णं मत्वा ततः कालं पूरुं पुत्रमुवाच ह ॥&lt;br&gt;&#xA;ययातिः-&lt;br&gt;&#xA;यथाकामं यथोत्साहं यथाकालमरिन्दम ।&lt;br&gt;&#xA;सेविता विषयाः पुत्र यौवनेन मया तव ॥&lt;br&gt;&#xA;तेजसा तव सत्पुत्र पूर्णं यौवनमुत्तमम् ।&lt;br&gt;&#xA;पूरो प्रीतोऽस्मि भद्रं ते गृहाणेदं स्वयौवनम् ॥&lt;br&gt;&#xA;राज्यं च मे गृहाणेदं यावदिच्छसि यौवनात् ।&lt;br&gt;&#xA;तावद्दीर्घायुषा भुङ्क्ष्व त्वं हि मे प्रियकृत्सुतः ॥&lt;br&gt;&#xA;वैशम्पायनः-&lt;br&gt;&#xA;प्रतिपेदे जरां राजा ययातिर्नहुषात्मजः ।&lt;br&gt;&#xA;यौवनं प्रतिपेदे च पूरुस्स्वं पुनरात्मवान् ॥&lt;br&gt;&#xA;अभिषेक्तुकामं नृपतिं पूरुं पुत्रं कनीयसम् ।&lt;br&gt;&#xA;ब्राह्मणप्रमुखाः पौरा इदं वचनमब्रुवन् ॥&lt;br&gt;&#xA;कथं शुक्रस्य नप्तारं देवयान्यास्सुतं प्रभो ।&lt;br&gt;&#xA;ज्येष्ठं यदुमतिक्रम्य राज्यं पूरोः प्रदास्यसि ॥&lt;br&gt;&#xA;यदुर्ज्येष्ठस्तव सुतो जातस्तमनु तुर्वशुः ।&lt;br&gt;&#xA;शर्मिष्ठायास्सुतो द्रुह्युर् अनुः पूरुश्च पार्थिव ॥&lt;br&gt;&#xA;कथं ज्येष्ठानतिक्रम्य यवीयान् राज्यमर्हति ।&lt;br&gt;&#xA;एतत्सम्बोधयामस्त्वां धर्मं त्वमनुपालय ॥&lt;br&gt;&#xA;ययातिः-&lt;br&gt;&#xA;ब्राह्मणप्रमुखा वर्णास् सर्वे शृण्वन्तु मे वचः ।&lt;br&gt;&#xA;ज्येष्ठं प्रति यथा राज्यं न देयं मे कथं चन ॥&lt;br&gt;&#xA;मम ज्येष्ठेन यदुना नियोगो नानुपालितः ।&lt;br&gt;&#xA;प्रतिकूलः पितुर्यश्च न स पुत्रस्सतां मतः ॥&lt;br&gt;&#xA;मातापित्रोर्वचनकृद्धितश्च विभवस्य च ।&lt;br&gt;&#xA;स पुत्रः पुत्रवद्यश्च वर्तते पितृमातृषु ॥&lt;br&gt;&#xA;पुदिति नरकस्याख्या दुःखं हि नरकं विदुः ।&lt;br&gt;&#xA;पुतस्त्राणात्ततः पुत्त्रमिहेच्छन्ति परत्र च ॥&lt;br&gt;&#xA;आत्मनस्सदृशः पुत्रः पितृदेवर्षिपूजने ।&lt;br&gt;&#xA;यो बहूनां गुणकरस् स पुत्रो ज्येष्ठ उच्यते ॥&lt;br&gt;&#xA;ज्येष्ठांशभाक् स गुणकृद् इह लोके परत्र च ॥&lt;br&gt;&#xA;श्रेयान् पुत्रो गुणोपेतस् स पुत्रो नेतरो वृथा ।&lt;br&gt;&#xA;वदन्ति धर्मं धर्मज्ञाः पितॄणां पुत्रकारणात् ॥&lt;br&gt;&#xA;यदुनाऽहमवज्ञातस् तथा तुर्वशुना पुनः ।&lt;br&gt;&#xA;द्रुह्युना चानुना चैव मय्यवज्ञ कृता भृशम् ॥&lt;br&gt;&#xA;पूरुणा मे कृतं वाक्यं मानितश्च विशेषतः ।&lt;br&gt;&#xA;कनीयान् मम दायादो धृता येन जरा मम ।&lt;br&gt;&#xA;भवतोऽनुनयाम्येवं पूरू राज्येऽभिषिच्यताम् ॥&lt;br&gt;&#xA;पौराः-&lt;br&gt;&#xA;यः पुत्रो गुणसम्पन्नो मातापित्रोर्हितस्सदा ।&lt;br&gt;&#xA;सर्वमर्हति कल्याणं कनीयानपि स प्रभो ॥&lt;br&gt;&#xA;वेदे धमार्थशास्त्रेषु मुनिभिः कथितं पुरा ॥&lt;br&gt;&#xA;अर्हः पूरुरिदं राज्यं यस्सुतः प्रियकृत्तव ।&lt;br&gt;&#xA;वरदानेन शुक्रस्य न शक्यं वक्तुमुत्तरम् ॥&lt;br&gt;&#xA;वैशम्पायनः-&lt;br&gt;&#xA;पौरजानपदैस्तुष्टैर् इत्युक्तो नाहुषस्तदा ।&lt;br&gt;&#xA;अभ्यषिञ्चत्तदा पूरुं ययातिर्द्विजपूर्वकम् ॥&lt;br&gt;&#xA;यदुं च तुर्वशुं चोभौ द्रुह्युं चैव सहानुजम् ।&lt;br&gt;&#xA;अन्तेष्वथ विनिक्षिप्य नाहुषस्स्वात्मजान् सुतान् ॥&lt;br&gt;&#xA;दत्त्वा च पूरवे राज्यं वनवासाय दीक्षितः ।&lt;br&gt;&#xA;पुरात् स निर्ययौ तस्माद् ब्राह्मणैस्तापसैस्सह ॥&lt;br&gt;&#xA;यदोस्तु यादवा जातास् तुर्वशोर्यवनास्सुताः ।&lt;br&gt;&#xA;द्रुह्योरपि सुता भोजा अनोस्तु म्लेच्छजातयः ॥&lt;br&gt;&#xA;पूरोस्तु पौरवो वंशो यत्र जातोऽसि पार्थिव ।&lt;br&gt;&#xA;इदं वर्षसहस्राणि राज्यं कारयिता प्रभो ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/070/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/070/</guid>
      <description>&lt;p&gt;वैशम्पायनः-&lt;br&gt;&#xA;एवं स नाहुषो राजा ययातिः पुत्रमीप्सितम् ।&lt;br&gt;&#xA;राज्येऽभिषिच्य मुदितो वानप्रस्थोऽभवन्मुनिः ॥&lt;br&gt;&#xA;उषित्वा च वने वासं ब्राह्मणैस्तापसैस्सह ।&lt;br&gt;&#xA;फलमूलाशनो भूत्वा ततस्स्वर्गमितो गतः ॥&lt;br&gt;&#xA;स गतस्स्वर्गवासार्थं निवसन् सुखमुत्तमम् ।&lt;br&gt;&#xA;कालेन नातिमहता पुनश्शक्रेण पातितः ।&lt;br&gt;&#xA;साधुभिस्सङ्गतिं लब्ध्वा पुनस्स्वर्गमुपेयिवान् ॥&lt;br&gt;&#xA;जनमेजयः-&lt;br&gt;&#xA;स्वर्गतश्च पुनर्ब्रह्मन् निवसन् देववेश्मनि ।&lt;br&gt;&#xA;कालेन नातिमहता शक्रेण च्यावितः कथम् ॥&lt;br&gt;&#xA;निवसन्प्रच्युतस्स्वर्गाद् अप्राप्तो मेदिनीतलम् ।&lt;br&gt;&#xA;स्थित आसीदन्तरिक्षे स तदेति श्रुतं मया ॥&lt;br&gt;&#xA;तत एव पुनश्चापि गतस्स्वर्गमिति श्रुतम् ॥&lt;br&gt;&#xA;तदा सार्धं हि वसुना श्रीमता चाष्टकेन च ।&lt;br&gt;&#xA;प्रतर्दनेन शिबिना समेत्य किल संसदि ।&lt;br&gt;&#xA;कारणेन दिवं केन सम्प्राप्तो द्विजसत्तम ॥&lt;br&gt;&#xA;सर्वमेतदशेषेण श्रोतुमिच्छामि तत्त्वतः ।&lt;br&gt;&#xA;कथ्यमानं त्वया विप्र विप्रर्षिगणसन्निधौ ॥&lt;br&gt;&#xA;राज देवसमो ह्यासीद् ययातिः पृथिवीपतिः ।&lt;br&gt;&#xA;वर्धनः कुरुवंशस्य विभावसुसमद्युतिः ॥&lt;br&gt;&#xA;तस्य विस्तीर्णयशसस् सत्यकीर्तेर्महात्मनः ।&lt;br&gt;&#xA;चरितं श्रोतुमिच्छामि दिवि चेह च सर्वशः ॥&lt;br&gt;&#xA;वैशम्पायनः-&lt;br&gt;&#xA;हन्त ते कथयिष्यामि ययातेरुत्तरां कथाम् ।&lt;br&gt;&#xA;दिवि चेह च पुण्यार्थां सर्वपापप्रणाशिनीम् ॥&lt;br&gt;&#xA;ययातिर्नाहुषो राजा पूरुं पुत्रं कनीयसम् ।&lt;br&gt;&#xA;राज्येऽभिषिच्य मुदितः प्रवव्राज वनं तदा ॥&lt;br&gt;&#xA;अन्तेष्वथ विनिक्षिप्य पुत्रान्वै पुरुपूर्वजान् ।&lt;br&gt;&#xA;फलमूलाशनो राजा वने संन्यवसच्चिरम् ॥&lt;br&gt;&#xA;संयतात्मा जितक्रोधस् तर्पयन्पितृदेवताः ।&lt;br&gt;&#xA;अग्निं च विधिवज्जुह्वन् वानप्रस्थविधानतः ॥&lt;br&gt;&#xA;अथितीन् पूजयामास वन्येन हविषा द्विजान् ।&lt;br&gt;&#xA;शिलोञ्छवृत्तिमादाय शेषान्नकृतभोजनः ॥&lt;br&gt;&#xA;पूर्णं वर्षसहस्रं च एवंवृत्तिरभून्नृपः ।&lt;br&gt;&#xA;अब्भक्षश्शरदस्त्रिंशद् आसीन्नियतवाङ्मनाः ।&lt;br&gt;&#xA;ततश्च वायुभक्षोऽभूत् संवत्सरमतान्द्रितः ॥&lt;br&gt;&#xA;पञ्चाग्निमध्ये च तपस् तेपे संवत्सरं पुनः ।&lt;br&gt;&#xA;एकपादः स्थितश्चापि षण्मासानभवत्तदा ॥&lt;br&gt;&#xA;एवमेव तदाब्दानां पर्यायेण गतस्सदा ।&lt;br&gt;&#xA;महायोगी गतस्स्वर्गं जगाम प्रेत्य रोदसी ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/071/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/071/</guid>
      <description>&lt;p&gt;वैशम्पायनः-&lt;br&gt;&#xA;स्वर्गतस्स तु राजेन्द्रो निवसन् देववेश्मनि ।&lt;br&gt;&#xA;पूजितस्त्रिदशैस्साध्यैर् मरुद्भिर्वसुभिस्तथा ॥&lt;br&gt;&#xA;देवलोकाद्ब्रह्मलोकं सञ्चरन् पुण्यकृद्वशी ।&lt;br&gt;&#xA;पूजितस्त्रिदशैस्साध्यैर् ययातिरतिधार्मिकः ।&lt;br&gt;&#xA;अवसत्पृथिवीपालो दीर्घकालमिति श्रुतः ॥&lt;br&gt;&#xA;स कदाचिन्नृपश्रेष्ठो ययातिश्शक्रमागमत् ।&lt;br&gt;&#xA;कथान्ते तत्र शक्रेण स पृष्टः पृथिवीपतिः ॥&lt;br&gt;&#xA;इन्द्रः-&lt;br&gt;&#xA;यदा पूरुस्तव रूपेण राजञ्जरां गृहीत्वा विचचार भूमौ ।&lt;br&gt;&#xA;तदा राज्यं सम्प्रदायैव तस्मै त्वया किमुक्तः कथयेह सत्यम् ॥&lt;br&gt;&#xA;ययातिः-&lt;br&gt;&#xA;गङ्गायमुनयोर्मध्ये कृत्स्नोऽयं विषयस्तव ।&lt;br&gt;&#xA;मध्ये पृथिव्यास्त्वं राजा भ्रातरोऽन्ताधिपास्तव ॥&lt;br&gt;&#xA;न च कुर्यान्नरो दैन्यं शाठ्यं क्रोधं तथैव च ।&lt;br&gt;&#xA;जैह्यं च मत्सरं वैरं सर्वत्रेव न कारयेत् ॥&lt;br&gt;&#xA;मातरं पितरं चैव विद्वांसं च तपोधनम् ।&lt;br&gt;&#xA;क्षमावन्तं च देवेन्द्र नावमन्येत बुद्धिमान् ॥&lt;br&gt;&#xA;शक्तस्तु क्षमते नित्यम् अशक्तः क्रुध्यते नरः ।&lt;br&gt;&#xA;दुर्जनस्सुजनं द्वेष्टि दुर्बलो बलवत्तरम् ॥&lt;br&gt;&#xA;रूपवन्तमरूपी च धनवन्तं च निर्धनः ।&lt;br&gt;&#xA;अकर्मी कर्मिणं द्वेष्टि धार्मिकं च न धार्मिकः ॥&lt;br&gt;&#xA;निर्गुणो गुणवन्तं च शक्रैतत्कलिलक्षणम् ।&lt;br&gt;&#xA;विपरीतं च राजेन्द्र एतेषु कृतलक्षणम् ॥&lt;br&gt;&#xA;ब्राह्मणो वाऽथ राजा वा वैश्यो वा शूद्र एव वा ।&lt;br&gt;&#xA;प्रशस्तेषु प्रसक्ताश्चेत् प्रशस्यन्ते यशस्विनः ॥&lt;br&gt;&#xA;तस्मात्प्रशस्ते देवेन्द्र नरस्सक्तमना भवेत् ।&lt;br&gt;&#xA;अलोकज्ञा ह्यप्रशस्ता भ्रातरस्ते ह्यबुद्धयः ॥&lt;br&gt;&#xA;अन्ताधिपतयस्सर्वे ह्यभवन् गुरुशासनात् ॥&lt;br&gt;&#xA;इन्द्रः-&lt;br&gt;&#xA;त्वं हि वै धर्मदो राजन् कथ्यसे धर्ममुत्तमम् ।&lt;br&gt;&#xA;कथयस्व पुनर्मेऽद्य लोकवृत्तान्तमुत्तमम् ॥&lt;br&gt;&#xA;ययातिः-&lt;br&gt;&#xA;अक्रोधनः क्रोधनेभ्यो विशिष्टस् तथा तितिक्षुरतितिक्षोर्विशिष्टः ।&lt;br&gt;&#xA;अमानुषेभ्यो मानुषाश्च प्रधाना विद्वांस्तथैवाविदुषः प्रधानः ॥&lt;br&gt;&#xA;आक्रुश्यमानो नाक्रोशेन्मन्युरेवातितिक्षतः ।&lt;br&gt;&#xA;आक्रोष्टारं निर्दहति सुकृतं चास्य विन्दति ॥&lt;br&gt;&#xA;नारुन्तुदस्स्यान्न नृशंसवादी न हीनतः परमभ्याददीत ।&lt;br&gt;&#xA;ययाऽस्य वाचा पर उद्विजेत न तां वदेद्रुशतीं पापलोक्याम् ॥&lt;br&gt;&#xA;अरुन्तुदं पुरुषं रूक्षवाचं वाक्कण्टकैर्वितुदन्तं मनुष्यम् ।&lt;br&gt;&#xA;क्षिप्रंह्यलक्षीर्भजते नरं तं मुखे निबद्धां निकृतिं वहन्तम् ॥&lt;br&gt;&#xA;सद्भिः पुरस्तादथ पूजितस्स्यात् सद्भिस्सदा पृष्ठतो रक्षितस्स्यात् ।&lt;br&gt;&#xA;सदाऽसतामतिवादांस्तितिक्षेत् सतां वृत्तं चाददीतार्यवृत्तिः ॥&lt;br&gt;&#xA;वाक्सायका वदनान्निष्पतन्ति यैराहतश्शोचति रात्र्यहानि ।&lt;br&gt;&#xA;परस्य वा मर्मसु ये पतन्ति तान् पण्डितो नावसृजेत्परेषु ॥&lt;br&gt;&#xA;नैतादृशं संवननं त्रिषु लोकेषु विद्यते ।&lt;br&gt;&#xA;दया मैत्री च भूतेषु दानं च मधुरा च वाक् ॥&lt;br&gt;&#xA;तस्मात्सान्त्वं सदा वाच्यं न वाच्यं परुषं क्वचित् ।&lt;br&gt;&#xA;पूज्यान् सम्पूजयेन्नित्यं न याचेच्च कदा चन ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/072/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/072/</guid>
      <description>&lt;p&gt;इन्द्रः-&lt;br&gt;&#xA;सर्वाणि कर्माणि समाप्य राजन् गृहं परित्यज्य वनं गतोऽसि ।&lt;br&gt;&#xA;तत् त्वां पृच्छामि नहुषस्य पुत्र केनासि तुल्यस्तपसा ययाते ॥&lt;br&gt;&#xA;ययातिः-&lt;br&gt;&#xA;नाहं देवमनुष्येषु न गन्धर्वमहर्षिषु ।&lt;br&gt;&#xA;आत्मनस्तपसा तुल्यं कञ्चित् पश्यामि वासव ॥&lt;br&gt;&#xA;इन्द्रः-&lt;br&gt;&#xA;यदाऽवमंस्थाः सदृशाञ्छ्रेयसश्च वरीयसश्चापि निजप्रभावात् ।&lt;br&gt;&#xA;तस्माल्लोकाश्चान्तवन्तश्च ये ते क्षीणे पुण्ये पतितोऽस्यद्य राजन् ॥&lt;br&gt;&#xA;ययातिः-&lt;br&gt;&#xA;सुरर्षिगन्धर्वनरावमानात् क्षयं गतो मे यदि शक्र लोकः ।&lt;br&gt;&#xA;इच्छेयं वै सुरलोकाद्विहीनः सतां समीपे पतितुं देवराज ॥&lt;br&gt;&#xA;इन्द्रः-&lt;br&gt;&#xA;सतां सकाशे पतितोऽसि राजंश् च्युतः प्रतिष्ठां यत्र लब्धोऽसि भूयः ।&lt;br&gt;&#xA;एवं विदित्वा नाहुष मा स्म सर्वान् वाचाऽवमंस्थाः सदृशाञ्श्रेयसश्च ॥&lt;br&gt;&#xA;वैशम्पायनः-&lt;br&gt;&#xA;ततः प्रभूतामरराजजुष्टात् पुण्याल्ँलोकात् पतमानं ययातिम् ।&lt;br&gt;&#xA;सम्प्रेक्ष्य राजर्षिरथाष्टकस्तम् उवाच सद्धर्मविधानगोप्ता ॥&lt;br&gt;&#xA;अष्टकः-&lt;br&gt;&#xA;कस्त्वं युवा वासवतुल्यरूपः स्वतेजसा दीप्यमानो यथाऽग्निः ।&lt;br&gt;&#xA;पतस्युदीर्णाम्बुधरान्धकारात् खात् खेचराणां प्रवरो यथाऽर्कः ॥&lt;br&gt;&#xA;दृष्ट्वा च त्वां सूर्यपथात् पतन्तं वैश्वानरार्कद्युतिमप्रमेयम् ।&lt;br&gt;&#xA;किं नु स्विदेतत्पततीति सर्वे वितर्कयन्तः परिमोहितास्स्मः ॥&lt;br&gt;&#xA;दृष्ट्वा च त्वां विष्ठितं देवमार्गे शक्रार्कविष्णुप्रतिमप्रभावम् ।&lt;br&gt;&#xA;अभ्युद्गतास्त्वां वयमद्य सर्वे तत्वं पाते तव जिज्ञासमानाः ॥&lt;br&gt;&#xA;न चापि त्वां धृष्णुमः प्रष्टुमग्रे न च त्वमस्मान् पृच्छसे ये वयं स्मः ।&lt;br&gt;&#xA;तत्त्वां पृच्छामः कमनीयरूप कस्य त्वं वा किन्निमित्तं त्वमागाः ॥&lt;br&gt;&#xA;भयं तु ते व्येतु विषादमोहौ त्यजाशु देवेन्द्रसमानुरूप ।&lt;br&gt;&#xA;त्वां वर्तमानं हि सतां सकाशे नालं प्रसोढुं बलवृत्रहन्ता ॥&lt;br&gt;&#xA;सन्तः प्रतिष्ठा हि सुखच्युतानां सतां सदैवामरराजकल्प ।&lt;br&gt;&#xA;सुसङ्गतास्स्थावरजङ्गमेशाः प्रतिष्ठितस्त्वं सदृशेषु सत्सु ॥&lt;br&gt;&#xA;प्रभुरग्निः प्रतपने भूमिरावपने प्रभुः ।&lt;br&gt;&#xA;प्रभुस्सूर्यः प्रकाशित्वे सतामभ्यागतः प्रभुः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/073/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/073/</guid>
      <description>&lt;p&gt;ययातिः-&lt;br&gt;&#xA;अहं ययातिर्नहुषस्य पुत्रः पूरोः पिता सर्वभूतावमानात् ।&lt;br&gt;&#xA;प्रभ्रंशितस्सुरर्षिसिद्धलोकाद् इतश्च्युतः प्रपताम्यल्पपुण्यः ॥&lt;br&gt;&#xA;अहं हि पूर्वो वयसा भवद्भ्यस् तेनाभिवादं भवतां न प्रयुञ्जे ।&lt;br&gt;&#xA;यो विद्यया तपसा जन्मना वा वृद्धस्स पूज्यो भवति द्विजानाम् ॥&lt;br&gt;&#xA;अष्टकः-&lt;br&gt;&#xA;अविद्वांश्चेद्वयसा यस्सवृद्धः  इतीह राजन्नाभिवाद्यः कथञ्चित् ।&lt;br&gt;&#xA;यो वै विद्वान् वयसा न स्म वृद्धः स वै पूज्यो भवति द्विजानाम् ॥&lt;br&gt;&#xA;ययातिः-&lt;br&gt;&#xA;प्रतिकूलं कर्मणां पापमाहुस् तद्वर्तने प्रापणे पापलोक्यम् ।&lt;br&gt;&#xA;तस्मात् सन्तो नातिवर्तन्ति चैतद् यदात्मैषामप्यनुकूलवादी ॥&lt;br&gt;&#xA;अष्टकः-&lt;br&gt;&#xA;अभूद्धनं मे विपुलं महद्वै विवेष्टमानो नाधिगन्ता तदस्मि ।&lt;br&gt;&#xA;एवं प्रधार्यात्महिते निविष्टो यो वर्तते नावजानाति जीवन् ॥&lt;br&gt;&#xA;महाधनो यो यजते स्म यज्ञैर् यस्सर्वविद्यासु विनीतबुद्धिः ।&lt;br&gt;&#xA;वेदानधीत्य तपसा योज्य देहं दिवं स यायात् पुरुषो वीतमोहः ।&lt;br&gt;&#xA;न जातु हृष्येन्महता धनेन वेदानधीयीत नाहङ्कृतस्स्यात्॥&lt;br&gt;&#xA;नानाभावा बहवो जीवलोके दैवाधीना नष्टचेष्टाधिकाराः ।&lt;br&gt;&#xA;तत्प्राप्येत न विहन्येत धीरो दिष्टं बलीय इति मत्वाऽऽत्मबुद्ध्या ॥&lt;br&gt;&#xA;सुखं हि जन्तुर्यदि वाऽपि दुःखं दैवाधीनं विन्दति नात्मशक्त्या ।&lt;br&gt;&#xA;तस्माद्दिष्टं बलवन्मन्यमानो न सञ्ज्वरेन्नातिहृष्येत्कदाचित् ॥&lt;br&gt;&#xA;दुःखे न तप्येत सुखे न हृष्येत् समेन वर्तेत स दैव धीरः ॥&lt;br&gt;&#xA;भये न मुह्याम्यष्टकाहं कदाचित् सन्तापो मे मानसो नास्ति कश्चित् ।&lt;br&gt;&#xA;धाता यथा मां विदधाति लोके ध्रुवं तथाऽहं भवितेति मत्वा ॥&lt;br&gt;&#xA;संस्वेदजादुद्भिजादण्डजाद्वा सरीसृपाः कृमयोऽथाप्सु मत्स्याः ।&lt;br&gt;&#xA;तथाश्मानस्तृणकाष्ठं च सर्वे दिष्टक्षये स्वां प्रकृतिं भजन्ति ॥&lt;br&gt;&#xA;अनित्यतां सुखदुःस्वस्य मत्वा बुद्ध्या कस्मादष्टकं सम्पतेयम् ।&lt;br&gt;&#xA;किं कुर्यां वै किं च कृत्वा न तप्ये तस्मात्सन्तापं वर्जयाम्यप्रमत्तः ॥&lt;br&gt;&#xA;दुःखे न खिद्येन्न सुखेन माद्येत् समेन वर्तेत स धीरधर्मा ।&lt;br&gt;&#xA;दिष्टं बलीयस्समवेक्ष्य बुद्ध्या न सज्जते चात्र भृशं मनुष्य ।&lt;br&gt;&#xA;दृष्टो हि मे परमश्चापि लोकः प्राप्ता लोकास्सर्वतो नास्ति निष्ठा ॥&lt;br&gt;&#xA;अष्टकः-&lt;br&gt;&#xA;ये ये लोकाः पार्थिवेन्द्र प्रधाना स्वयं भुक्ता यं च कालं यथावत् ।&lt;br&gt;&#xA;तं मे राजन् ब्रूहि सर्वं यथावत् क्षेत्रज्ञवद्भाषसे त्वं हि धर्मम्॥&lt;br&gt;&#xA;ययातिः-&lt;br&gt;&#xA;राजाऽहमासमिह सार्वभौमस्ततो लोकान् महतोऽहं जयेयम् ।&lt;br&gt;&#xA;तत्रावसं वर्षसहस्रमात्रं ततो लोकमपरमभ्युपेतः ॥&lt;br&gt;&#xA;ततः पुरीं पुरुहूतस्य रम्यां सहस्रद्वारां शतयोजनान्ताम् ।&lt;br&gt;&#xA;अध्यवसं वर्षसहस्रमात्रं ततो लोकमपरमभ्युपेतः ॥&lt;br&gt;&#xA;ततो दिव्यमजरं प्राप्य लोकं प्रजापतेर्लोकमन्यैर्दुरापम् ।&lt;br&gt;&#xA;तत्रावसं वर्षसहस्रमात्रं ततो लोकमपरमभ्युपेतः ॥&lt;br&gt;&#xA;देवस्य देवस्य निवेशने च विजित्य लोकानवसं यथेष्टम् ।&lt;br&gt;&#xA;सम्पूज्यमानस्त्रिदशैस्समेतैस्तुल्यप्रभावद्युतिरीश्वराणाम् ॥&lt;br&gt;&#xA;तथाऽवसं नन्दने कामरूपी संवत्सराणामयुतं शतानाम् ।&lt;br&gt;&#xA;सहाप्सरोभिर्विहरन् पुण्यगन्धान् पश्यन्नगान् पुष्पिताग्रान् सुरूपान् ॥&lt;br&gt;&#xA;तत्रस्थं मां देव सुखेषु सक्तं कालेऽतीते महति ततोऽतिमात्रम् ।&lt;br&gt;&#xA;दूतो देवानामब्रवीदुग्ररूपो ध्वंसेत्युच्चैस्त्रिः प्लुतेन स्वरेण ॥&lt;br&gt;&#xA;एतावन्मे विदितं राजसिंह ततो भ्रष्टोऽहं नन्दनात् क्षीणपुण्यः ।&lt;br&gt;&#xA;वाचोऽश्रौषं चान्तरिक्षे सुराणाम् अनुक्रोशाच्छोचतां मानवेन्द्र ॥&lt;br&gt;&#xA;अहो कष्टं क्षीणपुण्यो ययातिः पतत्यसौ पुण्यकृत्पुण्यकीर्तिः ।&lt;br&gt;&#xA;तानब्रुवं पतमानस्तथाऽहं सतां मध्ये निपतेयं कथं नु ॥&lt;br&gt;&#xA;तैराख्याता भवतां यज्ञभूमिः समीक्ष्यैनां त्वरितमुपागतोऽस्मि ।&lt;br&gt;&#xA;हविर्गन्धं देशिकं यज्ञभूमेर् धूमापाङ्गं प्रतिगृह्णन् प्रतीतः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/074/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/074/</guid>
      <description>&lt;p&gt;अष्टकः-&lt;br&gt;&#xA;तथा वसन्नन्दने कामरूपी संवत्सराणामयुतं शतानाम् ।&lt;br&gt;&#xA;किं कारणं कार्तयुगप्रधान हित्वापि तद्येन धरां प्रपन्नः ॥&lt;br&gt;&#xA;ययातिः-&lt;br&gt;&#xA;सम्बन्धिनो ज्ञातिस्सुहृज्जानाश्च क्षीणे वित्ते सन्त्यजन्तीह मर्त्यम् ।&lt;br&gt;&#xA;तथा चैनं क्षीणपुण्यं मनुष्यं त्यजन्ति सद्यस्सेश्वरा देवसङ्घाः ॥&lt;br&gt;&#xA;अष्टकः-&lt;br&gt;&#xA;कथं तत्र क्षीणपुण्या भवन्ति सम्मुह्यते मेऽत्र मनोऽतिमात्रम् ।&lt;br&gt;&#xA;के वा विशिष्टाः कस्य धामोपयान्ति तन्मे ब्रूहि क्षेत्रवित् त्वं मतो मे ॥&lt;br&gt;&#xA;ययातिः-&lt;br&gt;&#xA;इमं भौमं नरकं ते पतन्ति लालप्यमाना नरदेव सर्वे ।&lt;br&gt;&#xA;ते कङ्कगोमायुबलाशनार्थं क्षीणे पुण्ये बहुशः प्रव्रजन्ति ॥&lt;br&gt;&#xA;तस्मादेतद्वर्जनीयं नरेण दुष्टं लोके गर्हणीयं च कर्म ।&lt;br&gt;&#xA;आख्यातं ते पार्थिव सर्वमेतद् भूयश्चेदानीं वद किं ते वदामि ॥&lt;br&gt;&#xA;अष्टकः-&lt;br&gt;&#xA;यदा समन्तात्पतितं तुदन्ति वयांसि गृध्राः पिशिताशनाश्च ।&lt;br&gt;&#xA;कथं भवन्ति कथमाविर्भवन्ति न भौममन्तं नरकं शृणोमि ॥&lt;br&gt;&#xA;ययातिः-&lt;br&gt;&#xA;ऊर्ध्वं देहाद्ब्रह्मणा जृम्भमाणाद् व्यक्तं पृथिव्यामिह सञ्चरन्तः ।&lt;br&gt;&#xA;इमं भौमं नरकं ते पतन्ति नावेक्षन्ते वर्षपूगाननेकान् ॥&lt;br&gt;&#xA;षष्टिं सहस्राणि पतन्ति व्योम्नः तथाऽशीतिं चोपरिवत्सराणि ।&lt;br&gt;&#xA;तान्वै तुदन्ति पपतन्तं प्रपातं भीमा भौमा राक्षसास्तीक्ष्णदंष्ट्राः ॥&lt;br&gt;&#xA;अष्टकः-&lt;br&gt;&#xA;यदेनसा ते पततस्तुदन्ति भीमा भौमा राक्षसास्तीक्ष्णदंष्ट्राः ।&lt;br&gt;&#xA;कथं भवन्ति कथमाविर्भवन्ति कथम्भूता गर्भभूता भवन्ति ॥&lt;br&gt;&#xA;ययातिः-&lt;br&gt;&#xA;अस्रं रेतः पुष्परसानुपृत्तम् अन्वेति तावत् पुरुषेण सृष्टम् ।&lt;br&gt;&#xA;तच्चैतस्यां रज आपद्यते वै स गर्भभूतस्समुपैति तत्र ॥&lt;br&gt;&#xA;वनस्पतींश्चौषधीश्चाविशन्ति आपो वायुंः पृथिवी चान्तरिक्षम् ।&lt;br&gt;&#xA;चतुष्पदां द्विपदां चाति सर्वमेव रसा भूता गर्भभूता भवन्ति ॥&lt;br&gt;&#xA;अष्टकः-&lt;br&gt;&#xA;अन्यो हि वैनं विदधातीह गर्भम् उताहोस्वित् स्वेन कामेन याति ।&lt;br&gt;&#xA;आपद्यमानो नरयोनिमेताम् आचक्ष्व मे संशयात् प्रब्रवीमि ॥&lt;br&gt;&#xA;शरीरदेहातिसमुच्छ्रयं च चक्षुश्श्रोत्रे लभते केन सञ्ज्ञाम् ।&lt;br&gt;&#xA;एतत्तत्त्वं सर्वमाचक्ष्व पृष्टः क्षेत्रज्ञं त्वां तात मन्याम सर्वे ॥&lt;br&gt;&#xA;ययातिः&lt;br&gt;&#xA;वायुस्समुत्कर्षति गर्भयोनिम् ऋतौ रेतः पुष्परसानुवृत्तम् ।&lt;br&gt;&#xA;स तत्र तन्मात्रकृताधिकारः क्रमेण संवर्धयतीह गर्भम् ॥&lt;br&gt;&#xA;स जायमानो निगृहीतगात्रः प्रज्ञातनिष्ठायतनो मनुष्यः ।&lt;br&gt;&#xA;स श्रोत्राभ्यां वेदयतीह शब्दं सम्यग्रूपं पश्यति चक्षुषा च ॥&lt;br&gt;&#xA;घ्नाणेन गन्धं जिह्वया वै रसं च त्वचा स्पर्शं मनसा वेदभावान् ।&lt;br&gt;&#xA;इत्यष्टकैतान् विहितांश्च विद्धि सहात्मनः प्राणभृतश्शरीरे ॥&lt;br&gt;&#xA;अष्टकः-&lt;br&gt;&#xA;यस्संस्थितः पुरुषो दह्यते वा निहन्यते वा विनिकृष्यते वा ।&lt;br&gt;&#xA;अभावभूतस्स विनाशमेत्य केनात्माना चेतयते परस्तात् ॥&lt;br&gt;&#xA;ययातिः-&lt;br&gt;&#xA;हित्वा सोऽसून् सुप्तवन्निष्टनित्वा पुरोधाय स्वं सुकृतं दुष्कृतं च ।&lt;br&gt;&#xA;अन्यां योनिं पवमानानुसारी हित्वा देहं भजते राजसिंह ॥&lt;br&gt;&#xA;पुण्यां योनिं पुण्यकृतो भजन्ते पापां योनिं पापकृतो भजन्ति ।&lt;br&gt;&#xA;कीटाः पतङ्गाश्च भवन्ति पापा न मे विवक्षास्ति महानुभाव ॥&lt;br&gt;&#xA;चतुष्पदा द्विपदाष्षट्पदाश्च तथा राजन् गर्भभूता भवन्ति ।&lt;br&gt;&#xA;आख्यातमेतन्निखिलेन सर्वं भूयस्तु किं पृच्छसि राजसिंह ॥&lt;br&gt;&#xA;अष्टकः-&lt;br&gt;&#xA;किंस्वित् कृत्वा लभते तात लोकान् मर्त्यश्श्रेष्ठांस्तपसा विद्यया च ।&lt;br&gt;&#xA;तन्मे पृष्टश्शंस सर्वं यथावच् छुभाल्ँलोकान् येन गच्छेत् क्रमेण ॥&lt;br&gt;&#xA;ययातिः-&lt;br&gt;&#xA;तपश्च दानं च यशो दमश्च ह्रीरार्जवं सर्वभूतानुकम्पा ।&lt;br&gt;&#xA;नश्यन्ति मानेन तथाऽभिभूताः पुंसस्सदैवेति वदन्ति सन्तः ॥&lt;br&gt;&#xA;अधीयानः पण्डितम्मन्यमानो यो विद्यया हन्ति यशः परेषाम् ।&lt;br&gt;&#xA;तस्यान्तवन्तश्च भवन्ति लोका न चास्य तद्ब्रह्म फलं ददाति ॥&lt;br&gt;&#xA;चत्वारि कर्माण्यभयङ्कराणि भयं प्रयच्छन्त्ययथाकृतानि ।&lt;br&gt;&#xA;मानाग्निहोत्रमुत मानमौनं मानेनाधीतमुत मानयज्ञः ॥&lt;br&gt;&#xA;न मानमान्यो मुदमाददीत न सन्तापं प्राप्नुयाच्चावमानात् ।&lt;br&gt;&#xA;तं साधवः पूजयन्तीह लोके नासाधवस्साधुबुद्धिं लभन्ते ॥&lt;br&gt;&#xA;इति दद्यादिति यजेद् इत्यधीयीत मे व्रतम् ।&lt;br&gt;&#xA;इत्यस्मीति भयान्याहुस् तानि वर्ज्यानि नित्यशः ॥&lt;br&gt;&#xA;ये नाश्रमान् वेदयन्ते पुराणाः मनीषिणो मनसा संविभक्तान् ।&lt;br&gt;&#xA;तन्निश्श्रेयस्तैजसं रूपमेत्य परां शान्तिं प्राप्नुते प्रत्यगेव ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/075/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/075/</guid>
      <description>&lt;p&gt;अष्टकः-&lt;br&gt;&#xA;चरन् गृहस्थः कथमेति देवान् कथं भिक्षुः कथमाचार्यकर्मा ।&lt;br&gt;&#xA;वानप्रस्थस्सत्पथे सन्निविष्टो कथमेतास्मिन् सम्प्रति वेदयन्ति ॥&lt;br&gt;&#xA;ययातिः-&lt;br&gt;&#xA;आहूताध्यायी गुरुकर्मस्वचोद्यः पूर्वोत्थायी चरमं चोपशायी ।&lt;br&gt;&#xA;मृदुर्दान्तो धृतिमानप्रमत्तः स्वाध्यायशीलस्सिध्यति ब्रह्मचारी ॥&lt;br&gt;&#xA;धर्मागतं प्राप्य धनं यजेत दद्यात् सदैवातिथीन् भोजयेच्च ।&lt;br&gt;&#xA;अनाददानश्च परैरदत्तं सैषा गृहस्थोपनिषत्पुराणी ॥&lt;br&gt;&#xA;स्ववीर्यजीवी वृजिनान्निवृत्तो दाता परेभ्यो न परोपतापी ।&lt;br&gt;&#xA;मृगैस्सचारी वनजान्नभोजी तादृङ्मुनिस्सिद्धिमुपैत्यरणये ॥&lt;br&gt;&#xA;अशिल्पजीवी न गृहस्थश्च नित्यं जितेन्द्रियस्सर्वतो विप्रमुक्तः ।&lt;br&gt;&#xA;अनौकसारी लघुरल्पाशनश्च चरन् देशानेकचरस्स भिक्षुः ॥&lt;br&gt;&#xA;रात्र्या यया चाभिजिताश्च लोका भवन्ति कामाविजितास्सुखाश्च ।&lt;br&gt;&#xA;तामेव रात्रिं प्रयतेत विद्वान् अरण्यनित्यो भवितुं यतात्मा ॥&lt;br&gt;&#xA;दशैव पूर्वानपरान्दशैव ज्ञातीन् सहात्मानमथैकविंशम् ।&lt;br&gt;&#xA;अरण्यनित्यस्सुकृते दधाति विमुच्यारण्ये स्वशरीरधातून् ॥&lt;br&gt;&#xA;अष्टकः-&lt;br&gt;&#xA;कथं स्विद्वसतोऽरण्यं कति मौनानि चाप्युत ।&lt;br&gt;&#xA;भवन्तीति तदाचक्ष्व श्रोतुमिच्छामहे वयम् ॥&lt;br&gt;&#xA;ययातिः-&lt;br&gt;&#xA;अरण्ये वसतो यस्य ग्रामो भवति पृष्ठतः ।&lt;br&gt;&#xA;ग्रामे निवसतोऽरण्यं स मुनिस्स्याज्जनाधिप ॥&lt;br&gt;&#xA;अष्टकः-&lt;br&gt;&#xA;कथंस्विद्वसतोऽरण्ये ग्रामो भवति पृष्ठतः ।&lt;br&gt;&#xA;ग्रामे वा वसतोऽरण्यं कथं भवति पृष्ठतः ॥&lt;br&gt;&#xA;ययातिः-&lt;br&gt;&#xA;न ग्राम्यमुपयुञ्जीत य आरण्यो मुनिर्भवेत् ।&lt;br&gt;&#xA;तथाऽस्य वसतोऽरण्ये ग्रामो भवति पृष्ठतः ॥&lt;br&gt;&#xA;अनग्निरनिकेतश्च अगोत्रचरणो मुनिः ।&lt;br&gt;&#xA;कौपीनाच्छादनी चीरी सर्वस्वादुविवर्जितः ॥&lt;br&gt;&#xA;यावत्प्राणाभिसन्धानं तावदिच्छेच्च भोजनम् ।&lt;br&gt;&#xA;तथाऽस्य वसतो ग्रामेऽरण्यं भवति पृष्ठतः ॥&lt;br&gt;&#xA;यस्तु कामान् परित्यज्य त्यक्त्वा कर्म जितेन्द्रियः ।&lt;br&gt;&#xA;आतिष्ठेच्च मुनिर्मौनं स लोके सिद्धिमाप्नुयात् ॥&lt;br&gt;&#xA;धौतदन्तं कृत्तनखं सदा स्नातं दयापरम् ।&lt;br&gt;&#xA;असितं सितकर्मस्थं कस्तं नार्चितुमर्हति  ॥&lt;br&gt;&#xA;तपसा कर्शितः क्षामः क्षीणमांसास्थिशोणितः ।&lt;br&gt;&#xA;यदा भवति निर्द्वन्द्वो मुनिर्मौनं समास्थितः ।&lt;br&gt;&#xA;अथ लोकमिमं जित्वा लोकं विजयते परम् ॥&lt;br&gt;&#xA;आस्येन तु य आहारं गोवन्मृगयते मुनिः ।&lt;br&gt;&#xA;अथास्य लोकः पूर्वो यस् सोऽमृतत्वाय कल्पते ॥&lt;br&gt;&#xA;सामान्यधर्मस्सर्वेषां क्रोधो लोभो द्रुहाऽक्षमा ॥&lt;br&gt;&#xA;विहाय मत्सरं स्तैन्यं गर्वं दम्भं च पैशुनम् ।&lt;br&gt;&#xA;क्रोधं लोभं ममत्वं च यस्य नास्ति स धर्मवित् ॥&lt;br&gt;&#xA;अष्टकः-&lt;br&gt;&#xA;नित्यास्नायी ब्रह्मचारी गृहस्थो वनगो मुनिः ।&lt;br&gt;&#xA;नाधर्ममशनात्प्राप्येत् कथं ब्रूहीह पृच्छते ॥&lt;br&gt;&#xA;ययातिः-&lt;br&gt;&#xA;अष्टौ ग्रासा मुनेर्भक्ष्याः षोडशारण्यवासिनः ।&lt;br&gt;&#xA;द्वात्रिंशत्तु गृहस्थस्य अमितं ब्रह्मचारिणः ॥&lt;br&gt;&#xA;इत्येवं कारणाज्ज्ञेयम् अष्टकैतच्छुभाशुभम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/076/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/076/</guid>
      <description>&lt;p&gt;अष्टकः-&lt;br&gt;&#xA;कतरस्त्वेतयोः पूर्वं देवानामेति साम्यताम् ।&lt;br&gt;&#xA;उभयोर्धावतो राजन् सूर्याचन्द्रमसोरिव ॥&lt;br&gt;&#xA;ययातिः-&lt;br&gt;&#xA;अनिकेतो गृहस्थेषु कामवृत्तेष्वसंयतः ।&lt;br&gt;&#xA;ग्राम एव वसन्भिक्षुस् तयोः पूर्वतरं गतः ॥&lt;br&gt;&#xA;अप्राप्य दीर्घमायुस्तु यः प्राप्तो विकृतिं चरेत् ।&lt;br&gt;&#xA;तप्यते यदि तत्कृत्वा चरेत्सोऽन्यत्तपस्तथा ॥&lt;br&gt;&#xA;पापानां कर्मणां नित्यं बिभीयाद्यस्तु मानवः ।&lt;br&gt;&#xA;सुखमप्याचरन्नित्यं सोऽत्यन्तं सुखमेधते ॥&lt;br&gt;&#xA;यद्वै नृशंसं तदसत्यमाहुर् यत्सेवते धर्ममथार्थबुद्धिः ।&lt;br&gt;&#xA;अस्वोऽप्यनाशी च तथैव राजंस् तदार्जवं स समाधिस्तदार्यम् ॥&lt;br&gt;&#xA;अष्टकः-&lt;br&gt;&#xA;केनासि दूतः प्रहितोऽद्य राजन् युवा स्रग्वी दर्शनीयस्सुवर्चाः ।&lt;br&gt;&#xA;कुत आगतः कतरस्यां दिशि त्वम् उताहोस्वित्पार्थिवं स्थानमस्ति ॥&lt;br&gt;&#xA;ययातिः-&lt;br&gt;&#xA;इमं भौमं नरकं क्षीणपुण्यः प्रवेष्टुमुर्वीं गगनाद्विप्रहीणः ।&lt;br&gt;&#xA;विद्वांश्चैवं मतिमानार्यबुद्धिर् ममाभवत्कर्मलोक्यं च सर्वम् ।&lt;br&gt;&#xA;उक्त्वाऽहं वः प्रपतिष्याम्यनन्तरं त्वरयन्ति मां ब्राह्मणा लोकपालाः ॥&lt;br&gt;&#xA;सतां सकाशे तु वृतः प्रपातस् ते सङ्गता गुणवन्तश्च सर्वे ।&lt;br&gt;&#xA;शक्राच्च लब्धो हि वरो मयैष पतिष्यता भूमितले नरेन्द्र ॥&lt;br&gt;&#xA;अष्टकः-&lt;br&gt;&#xA;पृच्छामि त्वां प्रपतन्तं प्रपातं ये मे लोकास्तत्र राजेन्द्र सन्ति ।&lt;br&gt;&#xA;यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये ॥&lt;br&gt;&#xA;ययातिः-&lt;br&gt;&#xA;यावत्पृथिव्यां व्रीहियवं गवाश्वं सहारण्यैः पशुभिः पार्वतैश्च ।&lt;br&gt;&#xA;तावन्तो लोका दिवि राजन् स्थिता वै तदा विजानीहि नरेन्द्रसिंह ॥&lt;br&gt;&#xA;अष्टकः-&lt;br&gt;&#xA;तांस्ते ददामि मा प्रपत प्रपातं ये मे लोका दिवि राजेन्द्र सन्ति ।&lt;br&gt;&#xA;यद्यन्तरिक्षे यदि वा दिवि श्रितास् तानाक्रमस्व क्षिप्रममित्रसाहः ॥&lt;br&gt;&#xA;ययातिः-&lt;br&gt;&#xA;नास्मद्विधः क्षत्रियवंशजातः प्रतिग्रहे वर्तते क्षत्रमुख्य ।&lt;br&gt;&#xA;यथा प्रदेयं सततं द्विजेभ्यस् तथाऽददं पूर्वमहं द्विजेभ्यः ॥&lt;br&gt;&#xA;नाब्राह्मणः कृपणं जातु जीवेद् दद्यान्न याचोदिति क्षत्रधर्मः ।&lt;br&gt;&#xA;सोऽहं यदा कृतपूर्वं चरेयं विवित्समानः किमुतात्र साधु ॥&lt;br&gt;&#xA;प्रतर्दनः-&lt;br&gt;&#xA;पृच्छामि त्वां काशिराजोऽहमस्मि प्रतर्दनोऽहं यदि मे सन्ति लोकाः ।&lt;br&gt;&#xA;यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये ॥&lt;br&gt;&#xA;ययातिः-&lt;br&gt;&#xA;ये सन्ति लोका बहवस्ते नरेन्द्र एकैकशस्सप्त सप्तैव तानि ।&lt;br&gt;&#xA;मधुच्युतो घृतसिक्ता विशोकास् ते तावन्तस्त्वां प्रतिपालयन्ति ॥&lt;br&gt;&#xA;प्रतर्दनः-&lt;br&gt;&#xA;तांस्ते ददानि मा प्रपत प्रपातं ये मे लोकास्तव ते वै भवन्तु ।&lt;br&gt;&#xA;यद्यन्तरिक्षे यदि वा दिवि श्रितास् तानाक्रमस्व प्रददाम्यहं ते ॥&lt;br&gt;&#xA;ययातिः-&lt;br&gt;&#xA;न तुल्यतेजास्सुकृतं कामयेत योगक्षेमं पार्थिव पार्थिवस्सन् ।&lt;br&gt;&#xA;दैवादेशादापदं प्राप्य विद्वांश् चरेन्नृशंसं न हि जातु राजा ॥&lt;br&gt;&#xA;धर्म्यं मार्गं यतमानो यशस्यं कुर्यान्नृपो धर्ममवेक्षमाणः ।&lt;br&gt;&#xA;न मद्विधो धर्मबुद्धिं विजानन् कुर्यादेवं कृपणं मां यथाऽऽत्थ ॥&lt;br&gt;&#xA;कुर्यात्तथा वै न कृतं यदन्यैर् विवित्समानः किमिवात्र साधु ॥&lt;br&gt;&#xA;धर्माधर्मौ सुविनिश्चित्य सम्यक् कार्याकार्येष्वप्रमत्तश्चरेद्यः ।&lt;br&gt;&#xA;स वै धीमान् सत्यसन्धः कृतात्मा राजा भवेल्लोकपालो महिम्ना ॥&lt;br&gt;&#xA;वैशम्पायनः&lt;br&gt;&#xA;यदा भवेत्संशयो धर्मकार्ये कामार्थे वा यत्र विन्दन्ति सम्यक् ।&lt;br&gt;&#xA;कार्यं तत्र प्रथमं धर्मकार्यं यन्नो विरुध्यादर्थकामौ स धर्मः ।&lt;br&gt;&#xA;ब्रुवाणमेवं नृपतिं ययातिं नृपोत्तमो वसुमानाश्चाब्रवीत्तम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/077/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/077/</guid>
      <description>&lt;p&gt;वसुमानाः-&lt;br&gt;&#xA;पृच्छामि त्वां वसुमानैक्ष्वाकवो स्मि यदि सन्ति लोका दिवि मे स्युर्नरेन्द्र ।&lt;br&gt;&#xA;यद्यन्तरिक्षे यदि वा प्रथिव्यां क्षेत्रज्ञं त्वां तस्य धर्मस्य मन्ये ॥&lt;br&gt;&#xA;ययातिः-&lt;br&gt;&#xA;यद्यन्तरिक्षं पृथिवीं दिशश्च यत्तेजसा तपते भानुमांश्च ।&lt;br&gt;&#xA;लोकास्तावन्तो दिवि संस्थिता वै ते नान्तवन्तः प्रतिपालयन्ति ॥&lt;br&gt;&#xA;वसुमानाः-&lt;br&gt;&#xA;तांस्ते ददामि मा प्रपत प्रपातं ये मे लोकास्तव ते वै भवन्तु ।&lt;br&gt;&#xA;क्रीणीष्वैतां तृणकेनापि तावत् प्रतिग्रहो यदि  वै ते न दृष्टः ॥&lt;br&gt;&#xA;ययातिः-&lt;br&gt;&#xA;न मिथ्याऽहं विक्रयं वै स्मरामि यथा गृहीतं शिशुके शङ्कमानः ।&lt;br&gt;&#xA;कुर्यां न चैवाकृतपूर्वमन्यैर् विवित्समानः किमुतात्र साधुः ॥&lt;br&gt;&#xA;वसुमानाः-&lt;br&gt;&#xA;तान्सर्वलोकान् प्रतिपद्यस्व राजन् मया दत्तान् यदि नेष्टः क्रयस्ते ।&lt;br&gt;&#xA;न चाहं तान् प्रतिपद्ये च मत्वा यत्र गन्ता त्वमपहायात्मलोकम् ॥&lt;br&gt;&#xA;ययातिः-&lt;br&gt;&#xA;यदा त्वमिन्द्रप्रतिमप्रभावस् ते चाप्यनन्ता नरदेव लोकाः ।&lt;br&gt;&#xA;तथाऽन्यलोके न रमेऽन्यदत्ते तस्मादहं नाभिनन्दामि दायम् ॥&lt;br&gt;&#xA;शिबिः-&lt;br&gt;&#xA;पृच्छामि त्वां शिबिरौशीनरोऽस्मि ममा लोका ये पार्थिवास्तत्र सन्ति ।&lt;br&gt;&#xA;यद्यन्तरिक्षे यदि वा दिवि श्रिताः क्षेत्रज्ञं त्वां तस्य धर्मस्य मन्ये ॥&lt;br&gt;&#xA;ययातिः-&lt;br&gt;&#xA;नेमान्वाचा हृदयेना चापि परीप्समानस्तव मन्ये नरेन्द्र ।&lt;br&gt;&#xA;ते चानन्ता दिवि लोकाश्श्रितास्ते विद्युद्रूपास्स्वनवन्तो नरेन्द्र ॥&lt;br&gt;&#xA;शिबिः-&lt;br&gt;&#xA;तांस्ते ददामि मा प्रपत प्रपातं ये मे लोका दिवि राजेन्द्र सन्ति ।&lt;br&gt;&#xA;यद्यन्तरिक्षे यदि वा दिवि श्रिताः तानाक्रमस्व प्रददाम्यहं ते ॥&lt;br&gt;&#xA;ययातिः-&lt;br&gt;&#xA;यथा त्वमिन्द्रप्रतिमप्रभावस् ते वाप्यनन्ता नरदेव लोकाः ।&lt;br&gt;&#xA;तथा न दत्ते न रमेऽन्यलोके तस्माच्छिबे नाभिनन्दामि दायम् ॥&lt;br&gt;&#xA;अष्टकः-&lt;br&gt;&#xA;न चेदेकैकशो राजल्ँलोकान्नः प्रतिगृह्णसि ।&lt;br&gt;&#xA;सर्वे प्रदाय भवतो गन्तारो नगरं वयम् ॥&lt;br&gt;&#xA;अहं तु नाभिगृह्णामि यत्कृतं न मया पुरा ॥&lt;br&gt;&#xA;ययातिः-&lt;br&gt;&#xA;यदर्हाय ददध्वं यत् सन्तस्सत्यानृशंस्यत ।&lt;br&gt;&#xA;अष्टकः-&lt;br&gt;&#xA;कस्यैते प्रतिदृश्यन्ते रथाः पञ्च हिरण्मयाः ।&lt;br&gt;&#xA;उच्चैस्सन्तः प्रकाशन्ते ज्वलन्तो ऽग्निशिखा इव ॥&lt;br&gt;&#xA;ययातिः-&lt;br&gt;&#xA;युष्मानेते वहिष्यन्ति रथाः पञ्च हिरण्मयाः ।&lt;br&gt;&#xA;उच्चैस्सन्तः प्रकाशन्ते ज्वलन्तो ऽग्निशिखा इव ॥&lt;br&gt;&#xA;वैशम्पायनः-&lt;br&gt;&#xA;अश्वमेधे महायज्ञे स्वयम्भुविहिते पुरा ।&lt;br&gt;&#xA;हयस्य यानि चाङ्गानि ह्युत्कृत्य च यथाक्रमम् ॥&lt;br&gt;&#xA;होताऽध्वर्युस्तथोद्गाता ब्रह्मणा सह भारत ।&lt;br&gt;&#xA;अग्नौ प्रास्यन्ति विधिवत् समस्ताष्षोडशर्त्विजः ॥&lt;br&gt;&#xA;धूमगन्धं वपायास्तु ये जिघ्रन्ति नराधिपाः ।&lt;br&gt;&#xA;विमुक्तपापाः पूतास्ते तत्क्षणेनाभवन्नराः ॥&lt;br&gt;&#xA;एतस्मिन्नन्तरे चैव माधवी तु तपोधना ।&lt;br&gt;&#xA;मृगचर्मपरीताङ्गी परिणामे मृगत्वचम् ॥&lt;br&gt;&#xA;मृगैस्सह चरन्ती सा मृगाहारविचेष्टिता ।&lt;br&gt;&#xA;यज्ञवाटं मृगगणैः प्रविश्य भृशविस्मिता ।&lt;br&gt;&#xA;आघ्रायन्ती धूमगन्धं मृगैरेव चचार सा ॥&lt;br&gt;&#xA;यज्ञवाटमटन्ती सा पुत्रांस्तानपराजितान् ।&lt;br&gt;&#xA;पश्यन्ती यज्ञमाहात्म्यं मुदं लेभे च माधवी ॥&lt;br&gt;&#xA;असंस्पृशन्तं वसुधां ययातिं नाहुषं यदा ।&lt;br&gt;&#xA;दिविष्ठं प्राप्तमाज्ञाय ववन्दे पितरं तदा ॥&lt;br&gt;&#xA;ततो वसुमनापृच्छन्मातरं वै तपस्विनीम् ॥&lt;br&gt;&#xA;वसुमनाः-&lt;br&gt;&#xA;भवत्या यत्कृतमिदं वन्दनं वरवर्णिनि ।&lt;br&gt;&#xA;कोऽयं देवोऽथवा राजा यदि जानासि मे वद ॥&lt;br&gt;&#xA;माधवी-&lt;br&gt;&#xA;शृणुध्वं सहिताः पुत्रा नाहुषोऽयं पिता मम ।&lt;br&gt;&#xA;ययातिर्मम पुत्राणां मातामह इति श्रुतः ॥&lt;br&gt;&#xA;वैशम्पायनः-&lt;br&gt;&#xA;पूरुं मे भ्रातरं राज्ये समावेश्य दिवं गतः ।&lt;br&gt;&#xA;केन वा कारणेनैव इह प्राप्तो महायशाः ॥&lt;br&gt;&#xA;तस्यास्तद्वचनं श्रुत्वा स्थानभ्रष्टेति चाब्रवीत् ॥&lt;br&gt;&#xA;सा पुत्रस्य वचश्श्रुत्वा सम्भ्रमाविष्टचेतना ।&lt;br&gt;&#xA;माधवी पितरं प्राह दौहित्रपरिवारितम् ॥&lt;br&gt;&#xA;माधवी-&lt;br&gt;&#xA;तपसा निर्जिताल्ँलोकान् प्रतिगृह्णीष्व मामकान् ॥&lt;br&gt;&#xA;पुत्राणामिव पौत्राणां धर्मादधिगतं धनम् ।&lt;br&gt;&#xA;स्वार्थमेव वदन्तीह ऋषयो वेदपारगाः ।&lt;br&gt;&#xA;तस्माद्दानेन तपसा अस्माकं दिवमाव्रज ॥&lt;br&gt;&#xA;ययातिः-&lt;br&gt;&#xA;यदि धर्मफलं ह्येतच् छोभनं भविता तथा ।&lt;br&gt;&#xA;दुहित्रा चैव दौहित्रैस् तारितोऽहं महात्मभिः ॥&lt;br&gt;&#xA;तस्मात्पवित्रं दौहित्रम् अद्यप्रभृति पैतृके ।&lt;br&gt;&#xA;भविष्यति न सन्देहः पितॄणां प्रीतिवर्धनम् ॥&lt;br&gt;&#xA;त्रीणि श्राद्धे पवित्राणि दौहित्रः कुतपस्तिलाः ।&lt;br&gt;&#xA;त्रीणि चात्र प्रशंसन्ति शौचमक्रोधमत्वराम् ॥&lt;br&gt;&#xA;भोक्तारः परिवेष्टारः श्रावितारः पवित्रकाः ॥&lt;br&gt;&#xA;दिवसस्याष्टमे भागे मन्दीभवति भास्करे ।&lt;br&gt;&#xA;स कालः कुतपो नाम पितॄणां दत्तमक्षयम् ॥&lt;br&gt;&#xA;तिलाः पिशाचाद्रक्षन्ति दर्भा रक्षन्ति राक्षसात् ।&lt;br&gt;&#xA;रक्षन्ति श्रोत्रियाः पङ्क्तिं यतिभिर्भुक्तमक्षयम् ॥&lt;br&gt;&#xA;लब्ध्वा पात्रं तु विद्वांसं श्रोत्रियं सुव्रतं शुचिम् ।&lt;br&gt;&#xA;स कालः कालतो दत्तं नान्यथा काल इष्यते ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा ययातिस्तु पुनः प्रोवाच बुद्धिमान् ।&lt;br&gt;&#xA;सर्वे ह्यवभृथस्नातास् त्वरध्वं कार्यगौरवात् ॥&lt;br&gt;&#xA;अष्टकः-&lt;br&gt;&#xA;आतिष्ठस्व रथं राजन् विक्रमस्व विहायसम् ।&lt;br&gt;&#xA;वयमप्यत्र यास्यामो यदा कालो भविष्यति ॥&lt;br&gt;&#xA;ययातिः-&lt;br&gt;&#xA;सर्वैरिदानीं गन्तव्यं सह स्वर्गजितो वयम् ।&lt;br&gt;&#xA;एष नो विरजाः पन्था दृश्यते देववर्त्मनः ॥&lt;br&gt;&#xA;वैशम्पायनः-&lt;br&gt;&#xA;अष्टकश्च शिबिश्चैव काशेयश्च प्रतर्दनः ।&lt;br&gt;&#xA;ऐक्ष्वाकवो वसुमनाश् चत्वारो भूमिपाश्च ह ।&lt;br&gt;&#xA;सर्वे ह्यवभृथस्नातास् स्वर्गतास्साधवस्सह ॥&lt;br&gt;&#xA;तेऽधिरुह्य रथान् सर्वे प्रयाता नृपसत्तमाः ।&lt;br&gt;&#xA;आक्रमन्तो दिवं भाभिर् धर्मेणावृत्य रोदसी ॥&lt;br&gt;&#xA;अष्टकः-&lt;br&gt;&#xA;अहं मन्ये स्वर्गतानां वरिष्ठः सखा चेन्द्रस्सर्वथा वै महात्मा ।&lt;br&gt;&#xA;कस्मादेष शिबिरौशीनरोऽयम् एकोऽत्यगात् सर्वथऽस्मानपोह्य ॥&lt;br&gt;&#xA;ययातिः-&lt;br&gt;&#xA;अददद्याचमानाय यावद्वित्तमविन्दत ।&lt;br&gt;&#xA;उशीनरस्य पुत्रोऽयं तस्माच्छ्रेष्ठो हि निश्शिबिः ॥&lt;br&gt;&#xA;दानं तपस्सत्यमथाऽपि धर्मो  ह्रीश्श्रीः क्षमा सौम्यभावास्तितिक्षा ।&lt;br&gt;&#xA;राजन्नेतान्यप्रमत्तस्य राज्ञः शिबेस्स्थितान्यानृशंस्यं बुद्धौ ॥&lt;br&gt;&#xA;वैशम्पायनः-&lt;br&gt;&#xA;एवं वृत्तो ह्रीनिषेधश्च यस्मात् तस्माच्छिबिरत्यगाद्वै रथेन ।&lt;br&gt;&#xA;अथाष्टकः पुनरेवान्वपृच्छन्मातामहं कोतुकादिन्द्रकल्पम् ॥&lt;br&gt;&#xA;पृच्छामि त्वां नृपते ब्रूहि सत्यं पितासि कस्यासि सुतश्च कस्य ।&lt;br&gt;&#xA;कृतं त्वया यच्च न तस्य कर्ता लोके त्वदन्यः क्षत्रियो ब्राह्मणो वा ॥&lt;br&gt;&#xA;ययातिः-&lt;br&gt;&#xA;ययातिरस्मि नहुषस्य पुत्रः पूरोः पिता सार्वभौमस्त्विहासम् ।&lt;br&gt;&#xA;गुह्यं महार्थं मामकेभ्यो ब्रवीमि मातामहोऽहं भवतां प्रकाशम् ॥&lt;br&gt;&#xA;सर्वामिमां पृथिवीं निर्जिगाय हस्ते लब्धामददां ब्राह्मणेभ्यः ।&lt;br&gt;&#xA;मेध्यानश्वानेकशफान्सुरूपांस् तदा देवाश्शतयज्वेत्यवोचन् ॥&lt;br&gt;&#xA;अदामहं पृथिवीं ब्राह्मणेभ्यः पूर्णामिमामखिलैर्वाहनैश्च ।&lt;br&gt;&#xA;गोभिस्सुवर्णैश्च धनैश्च मुख्यैस्तत्रासनानां शतमर्बुदानि ॥&lt;br&gt;&#xA;सत्येन वेद्यां च वसुन्धरायां तथैवाग्निर्ज्वलितो मानुषेषु ।&lt;br&gt;&#xA;न मे वृथा व्याहृतमेव वाक्यं सत्यं हि सन्तः प्रतिपूजयन्ति ॥&lt;br&gt;&#xA;सत्येन लोका मुनयश्च सङ्घाः सत्येन पूज्या इति मे मनोगतम् ॥&lt;br&gt;&#xA;अष्ठकः-&lt;br&gt;&#xA;यो नस्स्वर्गजितस्सर्वान् यथावृत्तं न्यवेदयेत् ।&lt;br&gt;&#xA;अनसूयुर्द्विजाग्र्येभ्यः लभेन्नस्सर्वलोकताम् ॥&lt;br&gt;&#xA;वैशम्पायनः-&lt;br&gt;&#xA;एवं राजा स महात्मा ह्यतीव स्वैर्दौहित्रैस्स्मारितो मातृवाक्यात् ।&lt;br&gt;&#xA;त्यक्त्वा महीं परमोदारकर्मा स्वर्गं गतः कर्मभिर्नप्त्रुपेतः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/078/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/078/</guid>
      <description>&lt;p&gt;जनमेजयः-&lt;br&gt;&#xA;पुत्रं ययातेः प्रबूहि पूरुं धर्मभृतां वरम् ।&lt;br&gt;&#xA;आनुपूर्व्येण ये चान्ये पूरोर्वंशविवर्धनाः ॥&lt;br&gt;&#xA;विस्तरेण पुनर्ब्रूहि दौष्यन्तेर्जनमेजयात् ।&lt;br&gt;&#xA;सम्बभूव यथा राजा भरतो राजसत्तम ॥&lt;br&gt;&#xA;वैशम्पायनः-&lt;br&gt;&#xA;पूरुर्नृपतिशार्दूलो यथैवास्य पिता नृप ।&lt;br&gt;&#xA;धर्मनित्यः स्थितो राज्ये शक्रतुल्यपराक्रमः ॥&lt;br&gt;&#xA;प्रवीरश्शतरुग्द्यौश्च त्रयः पुत्रा महाबलाः ।&lt;br&gt;&#xA;पूरोः पौष्यामजायन्त प्रवीरस्तत्र वंशभाक् ॥&lt;br&gt;&#xA;नमस्युरभवत्तस्माच् छूरश्शैब्यां सुतो महान् ।&lt;br&gt;&#xA;पृथिव्यां सागरान्तायां राजा राजीवलोचनः ॥&lt;br&gt;&#xA;शुभ्रस्संहननो वाग्मी सौवीरीतनयास्त्रयः ।&lt;br&gt;&#xA;नमस्योरभवन्पुत्राश् शूरास्सर्वे महारथाः ॥&lt;br&gt;&#xA;सुन्वन्तं वसुनाभ च गर्गरम्यौ यशस्विनौ ।&lt;br&gt;&#xA;शूरानभयदान् राजा जनयामास वीर्यवान् ॥&lt;br&gt;&#xA;यवीयान् सुन्वतः पुत्रो रथन्तर्यामजायत ।&lt;br&gt;&#xA;शूरश्च दृढधन्वा च वपुष्मान् स नृपोत्तमः ॥&lt;br&gt;&#xA;रुद्राश्वं पृषदश्वं च रथदश्वं गयं मनुम् ।&lt;br&gt;&#xA;यवीयाञ्जनयामास गन्धर्वान्भीमविक्रमान् ।&lt;br&gt;&#xA;रुद्राश्वस्य महाबाहोर् दशाप्सरसि सूनवः ॥&lt;br&gt;&#xA;ऋतेपुरथ कक्षेयुः कृपणेपुश्च वीर्यवान् ।&lt;br&gt;&#xA;स्थण्डिलेपुर्जलेपुश्च स्थलेपुश्च महाबलः ॥&lt;br&gt;&#xA;तेजोपुर्बलवान्धीमान् रथेपुश्चन्द्रविक्रमः ।&lt;br&gt;&#xA;धर्मेयुस्सन्ततेपुश्च दशमो देवविक्रमः ॥&lt;br&gt;&#xA;अनाधृष्यास्सुतास्तात राजसूयाश्वमेधिनः ।&lt;br&gt;&#xA;अन्तिनारस्ततो राजा विद्वांश्चर्तेपुतोऽभवत् ॥&lt;br&gt;&#xA;त्रस्नुं मोघं प्रतिरथं द्रुमं चाप्रतिमं युधि ।&lt;br&gt;&#xA;एतान्वै सुषुवे साध्वी ह्यन्तिनाराद्यशस्विनी ॥&lt;br&gt;&#xA;तेषां त्रस्नुर्महावीर्यः पौरवं वंशमुद्वहन् ।&lt;br&gt;&#xA;आजहार यशो दीप्तं जिगाय च वसुन्धराम् ॥&lt;br&gt;&#xA;हलिलं सुषुवे त्रस्नोर् यमुना वै तपस्विनी ।&lt;br&gt;&#xA;सो ऽपि कृत्स्नामिमां भूमिं विजिग्ये जयतां वरः ॥&lt;br&gt;&#xA;रथन्तर्यामृषीन् पञ्च पञ्चभूतोपमांस्तथा ।&lt;br&gt;&#xA;हलिलो जनयामास दुष्यन्तप्रमुखांस्तथा ॥&lt;br&gt;&#xA;दुष्यन्तं शूरभीमौ च पुपूरुं वसुमेव च ॥&lt;br&gt;&#xA;तेषां ज्येष्ठो  महाराजा दुष्यन्तो दुर्जयो युधि ।&lt;br&gt;&#xA;दुष्यन्ताल्लक्ष्मणायां तु जज्ञे वै जनमेजयः ॥&lt;br&gt;&#xA;शकुन्तलायां भरतो दौष्यन्तिरभवत्सुतः ।&lt;br&gt;&#xA;तस्माद्भरतवंशस्य विप्रतस्थे महद्यशः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/079/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/079/</guid>
      <description>&lt;p&gt;जनमेजयः-&lt;br&gt;&#xA;भगवन् विस्तरेणेह भरतस्य महात्मनः ।&lt;br&gt;&#xA;जन्म कर्म च सुश्रूषोस् तन्मे शंसितुमर्हसि ॥&lt;br&gt;&#xA;वैशम्पायनः-&lt;br&gt;&#xA;पौरवाणां वंशकरो दुष्यन्तो नाम वीर्यवान् ।&lt;br&gt;&#xA;पृथिव्याश्चतुरन्ताया गोप्ता भरतसत्तम ॥&lt;br&gt;&#xA;चतुर्भागं भुवः कृत्स्नं यो भुङ्क्ते मनुजेश्वरः ।&lt;br&gt;&#xA;समुद्रावसनांश्चापि देशान् स समितिञ्जयः ॥&lt;br&gt;&#xA;म्लेच्छानाटव्यजांश्चापि यो भुङ्क्ते रिपुमर्दनः ।&lt;br&gt;&#xA;रत्नाकरान् समुद्रांश्च चातुर्वर्ण्यजनावृतान् ॥&lt;br&gt;&#xA;न वर्णसङ्करो राजन् नाकृष्टकरकृज्जनः ।&lt;br&gt;&#xA;न पापकृत् कश्चिदासीत् तस्मिन् राजनि शासति ॥&lt;br&gt;&#xA;धर्म्यां वृत्तिं सेवमानाः कामार्थौ व प्रपेदिरे ।&lt;br&gt;&#xA;तदा नरावरव्याघ्र तस्मिन् जनपदेश्वरे ॥&lt;br&gt;&#xA;नासीच्चोरभयं तात न क्षुधाभयमण्वपि ।&lt;br&gt;&#xA;नासीद्व्याधिभयं चापि तस्मिञ्जनपदेश्वरे ॥&lt;br&gt;&#xA;स्वधर्मै रेमिरे वर्णा ह्यन्यकर्मणि निस्स्पृहाः ।&lt;br&gt;&#xA;तमाश्रित्य महीपालम् आसंश्चैवाकुतोभयाः ॥&lt;br&gt;&#xA;कालवर्षी च पर्जन्यस् सस्यानि फलवन्ति च ।&lt;br&gt;&#xA;सर्वरत्नसमृद्धा च मही पशुमती तथा ॥&lt;br&gt;&#xA;स चाद्भुतमहावीर्यो वज्रसंहननो युवा  ।&lt;br&gt;&#xA;उद्यम्य मन्दरं दोर्भ्यां हरेत् सवनकाननम् ॥&lt;br&gt;&#xA;धनुष्यस्त्रे गदायुद्धे सर्वप्रहरणेषु च ।&lt;br&gt;&#xA;नागस्कन्धेऽश्वपृष्ठे च बभूव परिनिष्ठतः ॥&lt;br&gt;&#xA;बले विष्णुसमश्चासीत् तेजसा भास्करोपमः ।&lt;br&gt;&#xA;अक्षोभ्यत्वे ऽर्णवसमः सहिष्णुत्वे धरासमः ॥&lt;br&gt;&#xA;सर्वतस्स महीपालः प्रसन्नपुरराष्ट्रवान् ॥&lt;br&gt;&#xA;भूयो धर्मपरैर्भावैर् मुदितं जनमावसत् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/080/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/080/</guid>
      <description>&lt;p&gt;वैशम्पायनः-&lt;br&gt;&#xA;स कदाचिन्महाबाहुः प्रभूतबलवाहनः ।&lt;br&gt;&#xA;वनं जगाम गहनं हयनागशतैर्वृतः ॥&lt;br&gt;&#xA;खड्गशक्तिधरैर्वीरैर् गदामुसलपाणिभिः ।&lt;br&gt;&#xA;प्रासतोमरहस्तैश्च ययौ योधशतैर्वृतः ॥&lt;br&gt;&#xA;सिंहनादैश्च योधानां शङ्खदुन्दुभिनिस्वनैः ।&lt;br&gt;&#xA;रथनेमिस्वनैश्चैव सनागवरबृंहितैः ॥&lt;br&gt;&#xA;ह्रेषितस्वनमिश्रैश्च क्ष्वेडितास्फोटितस्वनैः ।&lt;br&gt;&#xA;आसीत्किलकिलाशब्दस् तस्मिन्गच्छति पार्थिवे ॥&lt;br&gt;&#xA;प्रासादवरशृङ्गस्थाः वरया नृपशोभया ।&lt;br&gt;&#xA;ददृशुस्तं स्त्रियस्तत्र नृपमात्मयशस्करम् ॥&lt;br&gt;&#xA;शक्रोपमममित्रघ्नं परवारणवारणम् ।&lt;br&gt;&#xA;पश्यन्तस्स्त्रीगणास्तत्र शक्तिपाणिं स्म मेनिरे ॥&lt;br&gt;&#xA;अयं स पुरुषव्याघ्रो रणेऽद्भुतपराक्रमः ।&lt;br&gt;&#xA;यस्य बाहुबलं प्राप्य न भवन्त्यसुहृद्गणाः ॥&lt;br&gt;&#xA;इति वाचो ब्रुवन्त्यस्तास् स्त्रियः प्रेम्णा नराधिपम् ।&lt;br&gt;&#xA;तुष्टुवुः पुष्पवृष्टीश्च ससृजुस्तस्य मूर्धनि ॥&lt;br&gt;&#xA;तत्र तत्र च विप्रेन्द्रैस् स्तूयमानस्समन्ततः ।&lt;br&gt;&#xA;निर्ययौ परया प्रीत्या वनं मृगजिघांसया ॥&lt;br&gt;&#xA;आबालमनुजग्मुस्तं पौरजानपदास्तदा ।&lt;br&gt;&#xA;न्यवर्तन्त ततः पश्चाद् अनुज्ञाता नृपेण ह ॥&lt;br&gt;&#xA;सौवर्णप्रतिमेनाथ रथेन वसुधाधिपः ।&lt;br&gt;&#xA;महीमापूरयामास घोषेण त्रिदिवं तथा ॥&lt;br&gt;&#xA;स गच्छन् ददृशे धीमान् नन्दनप्रतिमं वनम् ।&lt;br&gt;&#xA;बिल्वार्कखदिराकीर्णं कपित्थवटसङ्कुलम् ॥&lt;br&gt;&#xA;विषमं पर्वतप्रस्थैर् अश्मभिश्च समाचितम् ।&lt;br&gt;&#xA;निर्जलं निर्मनुष्यं च बहुयोजनमायतम् ।&lt;br&gt;&#xA;मृगसङ्घैर्वृतं घोरैर् अन्यैश्चापि वनेचरैः ॥&lt;br&gt;&#xA;तद्वनं मनुजव्याघ्रस् सभृत्यबलवाहनः ।&lt;br&gt;&#xA;लोडयामास दुष्यन्तस् सूदयन् विविधान् मृगान् ॥&lt;br&gt;&#xA;बाणगोचरसम्प्राप्तांस् तत्र व्याघ्रगणान् बहून् ।&lt;br&gt;&#xA;पातयामास दुष्यन्तो निर्बिभेद च सायकैः ॥&lt;br&gt;&#xA;दूरस्थान् सायकैः कांश्चिद् अभिनत्स नरर्षभः ।&lt;br&gt;&#xA;अभ्याशमागतांश्चान्यान् खड्गेन निरकृन्तत ॥&lt;br&gt;&#xA;कांश्चिदेणान् स निर्जघ्ने शक्त्या शक्तिमतां वरः ।&lt;br&gt;&#xA;गदामण्डलतत्त्वज्ञश् चचारामितविक्रमः ॥&lt;br&gt;&#xA;तोमरैरसिभिश्चापि गदामुसलकर्पणैः ।&lt;br&gt;&#xA;चचार निघ्नन् वै वन्यान् स्वैरचारान् वनाद्विपान् ॥&lt;br&gt;&#xA;राज्ञा चाद्भुतवीर्येण यौधैश्च समरप्रियैः ।&lt;br&gt;&#xA;वध्यमानं महारण्यं तत्यजुश्च महामृगाः ॥&lt;br&gt;&#xA;तत्र विद्रुतसङ्घानि हतयूथपतीनि च ।&lt;br&gt;&#xA;मृगयूथान्यथो भीत्या शब्दं चक्रुरनेकशः ॥&lt;br&gt;&#xA;शुष्कां चापि नदीं गत्वा जलनैराश्यकर्शिनः ।&lt;br&gt;&#xA;व्यायामक्लान्तहृदयाः पतन्ति स्म विचेतसः ॥&lt;br&gt;&#xA;क्षुत्पिपासापरीताश्च श्रान्ताश्च पतिता भुवि ।&lt;br&gt;&#xA;कैश्चित्तत्र नरव्याघ्रैर् अभक्ष्यन्त बुभुक्षितैः ॥&lt;br&gt;&#xA;केचिदग्निमथोत्पाद्य समिद्ध्य च वनेचराः ।&lt;br&gt;&#xA;भक्षयन्ति स्म मांसानि प्रतप्य विधिवत्तदा ॥&lt;br&gt;&#xA;तत्र केचिद्गजा मत्रा बलिनश्शस्त्रविक्षताः ।&lt;br&gt;&#xA;सङ्कुच्याग्रकरान् भीताः प्राद्रवन्ति स्म वेगिताः ॥&lt;br&gt;&#xA;शकृन्मूत्रं सृजन्तश्च क्षरन्तश्शोणितं बहु ।&lt;br&gt;&#xA;वन्या गजवरास्तत्र ममृदुर्मनुजान् बहून् ॥&lt;br&gt;&#xA;तद्वनं बलमेघेन शरासारेण संवृतम् ।&lt;br&gt;&#xA;व्यरोचन् महिषाकीर्णं राज्ञा हतमहामृगम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/081/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/081/</guid>
      <description>&lt;p&gt;वैशम्पायनः-&lt;br&gt;&#xA;ततो मृगसहस्राणि हत्वा सबलवाहनः ।&lt;br&gt;&#xA;तत्र मेघघनप्रख्यं सिद्धचारणसेवितम् ।&lt;br&gt;&#xA;वनमालोकयामास नगराद्योजनद्वये ॥&lt;br&gt;&#xA;मृगाननुचरन् वन्याञ् श्रमेण परिपीडितः ।&lt;br&gt;&#xA;मृगाननुचरंश्चापि वेगेनाश्वानचोदयत् ॥&lt;br&gt;&#xA;राजा मृगप्रसङ्गेन वनमध्यं विवेश ह ।&lt;br&gt;&#xA;एक एवोत्तमबलः क्षुत्पिपासासमन्वितः ॥&lt;br&gt;&#xA;तद्वनस्यान्तमासाद्य सोऽपश्यद्धरिणं ततः ॥&lt;br&gt;&#xA;तच्चाप्यतीत्य नृपतिर् उत्तमाश्रमसंवृतम् ।&lt;br&gt;&#xA;मनःप्रह्लादजननं मनोरममतीव च ॥&lt;br&gt;&#xA;शीतमारुतसंयुक्तं जगामान्यन्महद्वनम् ।&lt;br&gt;&#xA;पुष्पितैः पादपैः कीर्णम् अतीव सुखशाद्वलम् ॥&lt;br&gt;&#xA;विपुलं मधुरारावैर् नादितं विहगैस्तदा ।&lt;br&gt;&#xA;विवृद्धविटपैर्वृक्षैस् सुखच्छायैस्समावृतम् ।&lt;br&gt;&#xA;षट्पदाघूर्णिततलं लक्ष्म्या परमया युतम् ॥&lt;br&gt;&#xA;नापुष्पः पादपः कश्चिन्नाफलो नापि कण्टकी ।&lt;br&gt;&#xA;षट्पदैर्वाप्यनाकीर्णो न कश्चित्काननेऽभवत् ॥&lt;br&gt;&#xA;विहङ्गैर्नादितं पुष्पैर् अलङ्कृतमतीव च ।&lt;br&gt;&#xA;सर्वर्तुकुसुमैर्वृक्षैर् अतीव सुखशाड्वलम् ॥&lt;br&gt;&#xA;मनोरमं सहेष्वासो विवेश वनमुत्तमम् ॥&lt;br&gt;&#xA;मारुतान्दोलितास्तत्र द्रुमाः कुसुमशोभिताः ।&lt;br&gt;&#xA;पुष्पवृष्टिं विचित्रां तु व्यसृजंस्ते पुनः पुनः ॥&lt;br&gt;&#xA;दिवस्पृशोऽथ सङ्घुष्टाः पक्षिभिर्मधुरस्वरैः ।&lt;br&gt;&#xA;विरेजुः पादपास्तत्र विचित्रकुसुमाम्बराः ॥&lt;br&gt;&#xA;तेषां पत्रप्रवालेषु पुष्पभारावनामिषु ।&lt;br&gt;&#xA;रुवन्ति रावां विहगाष् षट्पदैस्सहिता मृदु ॥&lt;br&gt;&#xA;तत्र प्रदेशांश्च बहून् कुसुमोत्करमण्डितान् ।&lt;br&gt;&#xA;लतागृहपरिक्षिप्तान् मनसः प्रीतिवर्धनान् ।&lt;br&gt;&#xA;सम्पश्यन् स महातेजा बभूव मुदितस्तदा ॥&lt;br&gt;&#xA;परस्पराश्लिष्टशाखैर् अङघ्रिपैः कुसुमाचितैः ।&lt;br&gt;&#xA;अशोभत वनं मत्तैर् महेन्द्रध्वजसन्निभैः ॥&lt;br&gt;&#xA;सिद्धचारणसङ्घैश्च गन्धर्वाप्सरसां गणैः ।&lt;br&gt;&#xA;सेवितं वनमत्यर्थं मत्तवानरकिन्नरैः ॥&lt;br&gt;&#xA;सुखशीतस्सुगन्धश्च पुष्परेणुवहोऽनिलः ।&lt;br&gt;&#xA;परिक्रामन् वने वृक्षान् उपैति च रिरंसया ॥&lt;br&gt;&#xA;एवङ्गुणसमायुक्तं ददर्श स वनं नृपः ।&lt;br&gt;&#xA;नदीकच्छोद्भवं कान्तम् उच्छ्रितध्वजसन्निभम् ॥&lt;br&gt;&#xA;प्रेक्षमाणो वनं तत्तु सुप्रहृष्टविहङ्गमम् ।&lt;br&gt;&#xA;आश्रमप्रवरं रम्यं ददर्श च मनोरमम् ॥&lt;br&gt;&#xA;नानामृगसमाकीर्णं सम्प्रज्वलितपावकम् ।&lt;br&gt;&#xA;यतिभिर्वालखिल्यैश्च वृतं मुनिगणान्वितम्  ॥&lt;br&gt;&#xA;अग्न्यगारैश्च बहुभिः पुष्पसंस्तरसंस्तृतम् ।&lt;br&gt;&#xA;महीकच्छैर्बृहद्भिश्च विभ्राजितमतीव च ॥&lt;br&gt;&#xA;मालिनीमभितो राजन् नदीं पुण्यसुखावहाम् ।&lt;br&gt;&#xA;नैकपक्षिगणाकीर्णां तपोवनमनोरमाम् ॥&lt;br&gt;&#xA;तत्र व्यालमृगान् सैम्यान् पश्यन् प्रीतिमवाप सः ॥&lt;br&gt;&#xA;त चाप्रतिरथश्श्रीमान् आश्रमं प्रत्यपूजयत् ।&lt;br&gt;&#xA;देवलोकप्रतीकाशं सर्वतस्सुमनोहरम् ॥&lt;br&gt;&#xA;नदीमाश्रमसंश्लिष्टां पुण्यतोयां ददर्श सः ।&lt;br&gt;&#xA;सर्वप्राणभृतां तत्र जननीमिव विष्ठिताम् ॥&lt;br&gt;&#xA;सचक्रवाकपुलिनां पुष्पफेनप्रवाहिनीम् ।&lt;br&gt;&#xA;सकिन्नरगणावासां वानरर्क्षनिषेविताम् ॥&lt;br&gt;&#xA;पुण्यस्वाध्यायसङ्घुष्टा नियमव्रतचारिणाम् ।&lt;br&gt;&#xA;मत्तवारणशार्दूलभुजगेन्द्रनिषेविताम् ॥&lt;br&gt;&#xA;तस्यास्तीरे भगवतः काश्यपस्य महात्मनः ।&lt;br&gt;&#xA;आश्रमप्रवरं पुण्यं महर्षिगणसेवितम् ॥&lt;br&gt;&#xA;नदीमाश्रमसम्बद्धां तत्राश्रमपदं तथा ।&lt;br&gt;&#xA;चकाराभिप्रवेशाय मतिं स नृपतिस्तदा ॥&lt;br&gt;&#xA;अलङ्कृतं द्वीपवत्या मालिन्याऽतीव रम्यया ।&lt;br&gt;&#xA;नरनारायणस्थानं गङ्गयेवोपशोभितम् ।&lt;br&gt;&#xA;मत्तबर्हिणसङ्घुष्टं प्रविवेश महद्वनम् ॥&lt;br&gt;&#xA;तत्स चैत्ररथप्रख्यं समुपेत्य जनेश्वरः ।&lt;br&gt;&#xA;अतीव गुणसम्पन्नम् अनिर्देश्यं चक्षुषाम् ॥&lt;br&gt;&#xA;महर्षिं काश्यपं द्रष्टुम् अथ कण्वं तपोधनम् ॥&lt;br&gt;&#xA;रथनागाश्वसम्बाधां पदातिजनसङ्कुलाम् ।&lt;br&gt;&#xA;अवस्थाप्य वनद्वारि सेनामिदमुवाच सः ॥&lt;br&gt;&#xA;दुष्यन्तः-&lt;br&gt;&#xA;मुनिं विरजसं द्रष्टुं गमिष्यामि तपोधनम् ।&lt;br&gt;&#xA;काश्यपं स्थीयतामत्र यावदागमनं मम ॥&lt;br&gt;&#xA;वैशम्पायनः-&lt;br&gt;&#xA;तद्वनं नन्दनप्रख्यम् आसाद्य मनुजेश्वरः |&lt;br&gt;&#xA;क्षुत्पिपासे जहौ राजा मुदं चावाप पुष्कलाम् ॥&lt;br&gt;&#xA;सामात्यो राजलिङ्गानि सोपनीय नराधिपः ।&lt;br&gt;&#xA;पुरोहितसहायश्च जगामाश्रममण्डलम् ॥&lt;br&gt;&#xA;दिदृक्षुस्तत्र तमृषिं तपोराशिमथाव्ययम् ।&lt;br&gt;&#xA;ब्रह्मलोकप्रतीकाशम् आश्रमं सोऽभिवीक्ष्य च ॥&lt;br&gt;&#xA;षट्पदोद्गीतसङ्घुष्टं नानाद्विजगणायुतम् ।&lt;br&gt;&#xA;विस्मयोत्पुल्लनयनो राजा प्रीतो बभूव ह ॥&lt;br&gt;&#xA;ऋचो बह्वृचमुख्यैश्च प्रेर्यमाणाः पदक्रमैः ।&lt;br&gt;&#xA;शुश्राव मनुजव्याघ्रो विततेष्विह कर्मसु ॥&lt;br&gt;&#xA;यज्ञविद्याङ्गविद्भिश्च यजुर्विद्भिश्च शोभितम् ।&lt;br&gt;&#xA;मधुरैस्सामगीतैश्च शिरोभिर्नियमव्रतैः ॥&lt;br&gt;&#xA;भारुण्डसामगीताभिर् अथर्वशिरसोद्भवैः ।&lt;br&gt;&#xA;अमिताभिस्सुनियमैश् शुशुभे स तदाश्रमः ।&lt;br&gt;&#xA;अथर्वभिः ऋग्यजुस्सामभिश्शोभितैस्तदा ॥&lt;br&gt;&#xA;संहितामीरयन्ति स्म पदक्रमयुतां तु ते ॥&lt;br&gt;&#xA;शब्दसंस्कारसंयुक्तं ब्रुवद्भिर्न्यायवित्तमैः ।&lt;br&gt;&#xA;नादितस्स बभौ श्रीमान् ब्रह्मलोक इवापरः ॥&lt;br&gt;&#xA;यज्ञसंस्तरविद्भिश्च क्रमशिक्षाविशारदैः ।&lt;br&gt;&#xA;न्यायतत्त्वार्थविज्ञानसम्पन्नैर्वेदपारगैः ॥&lt;br&gt;&#xA;नानावाक्यसमाहार तत्त्वज्ञानविशारदैः ।&lt;br&gt;&#xA;वैशिष्टिकार्थविद्भिश्च मोक्षधर्मविशारदैः ॥&lt;br&gt;&#xA;स्थापनाक्षेपसिद्धान्तपरमार्थज्ञतां गतैः ।&lt;br&gt;&#xA;शब्दच्छन्दोनिरुक्तज्ञैः कालज्ञानविशारदैः ॥&lt;br&gt;&#xA;द्रव्यकर्मगुणज्ञैश्च कार्यकारणवेदिभिः ।&lt;br&gt;&#xA;जल्पवादवितण्डज्ञैर् व्यासग्रन्थसमाश्रितैः ।&lt;br&gt;&#xA;नानाशास्त्रेषु मुख्यैश्च शुश्राव स्वनमीरितम् ॥&lt;br&gt;&#xA;लोकायतिकमुख्यैश्च समन्तादभिनादितम् ॥&lt;br&gt;&#xA;तत्र तत्र च विप्रेन्द्रान् नियतान् संशितव्रतान् ।&lt;br&gt;&#xA;जपहोमरतान् सिद्धान् ददर्श परवरिहा ॥&lt;br&gt;&#xA;आसनानि विचित्राणि पुष्पवन्ति महीपतिः ।&lt;br&gt;&#xA;प्रयत्नोपहितानि स्म दृष्ट्वा विस्मयमागमत् ॥&lt;br&gt;&#xA;देवतायतनानां च प्रेक्ष्य पूजां कृतां द्विजैः ।&lt;br&gt;&#xA;ब्रह्मलोकसम राजन् मेने स नृपसत्तमः ॥&lt;br&gt;&#xA;तं काश्यपतपोगुप्तम् आश्रमप्रवरं शुभम् ।&lt;br&gt;&#xA;नातृप्यत्प्रेक्षमाणो वै तपोधनगणैर्युतम् ॥&lt;br&gt;&#xA;स काश्यपस्यायतनं महाव्रतैर् वृतं समन्तादृषिभिस्तपोधनैः ।&lt;br&gt;&#xA;विवेश सामात्यपुरोहितोऽरिहा विविक्तमत्यर्थमनोहरं शिवम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/082/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/082/</guid>
      <description>&lt;p&gt;वैशम्पायनः-&lt;br&gt;&#xA;ततो गत्वा महाबाहुर् एकोऽमात्यान् विसृज्य सः ।&lt;br&gt;&#xA;नापश्यदाश्रमे तस्मिंस् तमृषिं संशितव्रतम् ॥&lt;br&gt;&#xA;सोऽपश्यमानस्तमृषिं शून्यं दृष्ट्वा तमाश्रमम् ।&lt;br&gt;&#xA;उवाच कोऽत्र इत्युच्चैर् वनं सन्नादयन्निव ॥&lt;br&gt;&#xA;श्रुत्वाऽथ तस्य तं शब्दं कन्या श्रीरिव रूपिणी ।&lt;br&gt;&#xA;निश्चक्रामाश्रमात्तस्माद् तथा विद्युत् घनान्तरात् ॥&lt;br&gt;&#xA;सा तं दृष्ट्वैव राजानं दुष्यन्तमसितेक्षणा ।&lt;br&gt;&#xA;सुव्रताऽभ्यागतं तं तु पूज्यं प्राप्तमथेश्वरम् ॥&lt;br&gt;&#xA;रूपयौवनसम्पन्ना शीलाचारवती शुभा ।&lt;br&gt;&#xA;सा तमायतपद्माक्षं व्यूढोरस्कं सुसंहतम् ॥&lt;br&gt;&#xA;सिंहस्कन्धं दीर्घबाहुं सर्वलक्षणपूजितम् ।&lt;br&gt;&#xA;विस्पृष्टं मधुरां वाचं साऽब्रवीज्जनमेजय ॥&lt;br&gt;&#xA;स्वागतं त इति क्षिप्रम् उवाच प्रतिपूज्य च ।&lt;br&gt;&#xA;आसनेनार्चयित्वाऽथ पाद्यार्घ्याचमनैस्तथा ।&lt;br&gt;&#xA;पप्रच्छानामयं राजन् कुशलं च नराधिपम् ॥&lt;br&gt;&#xA;यथावदर्चयित्वा सा लज्जयावनतानना ।&lt;br&gt;&#xA;उवाच स्मयमानेव किं कार्यं क्रियतां मया ॥&lt;br&gt;&#xA;आश्रमस्याभिगमने किं त्वं कार्यं चिकीर्षसि ।&lt;br&gt;&#xA;कस्त्वमद्येह सम्प्राप्तो महर्षेराश्रमं शुभम् ॥&lt;br&gt;&#xA;तामब्रवीत्ततो राजा कन्यां मधुरभाषिणीम् ।&lt;br&gt;&#xA;दृष्ट्वा सर्वानवद्याङ्गीं यथावत्प्रतिपूजितः ॥&lt;br&gt;&#xA;दुष्यन्तः-&lt;br&gt;&#xA;राजर्षेरस्मि पुत्रोऽहम् हलिलस्य महात्मनः ।&lt;br&gt;&#xA;दुष्यन्त इति मे नाम सत्यं पुष्करलोचने ॥&lt;br&gt;&#xA;आगतोऽहं महाभागम् ऋषिं कण्वमुपासितुम् ।&lt;br&gt;&#xA;क्व गतो भगवां भद्रे तन्ममाचक्ष्व शोभने ॥&lt;br&gt;&#xA;शकुन्तला-&lt;br&gt;&#xA;गतः पिता मे भगवान् फलान्याहर्तुमाश्रमात् ।&lt;br&gt;&#xA;मुहूर्तं त्वं प्रतीक्षस्व द्रक्ष्यस्ये तमिहागतम् ॥&lt;br&gt;&#xA;वैशम्पायनः-&lt;br&gt;&#xA;अपश्यमानस्तमृषिं तथा चोक्तस्तया नृपः ।&lt;br&gt;&#xA;तां दृष्ट्वा च वरारोहां श्रीमतीं चारुहासिनीम् ॥&lt;br&gt;&#xA;विभ्राजमानां वपुषा तपसा च दमेन च ।&lt;br&gt;&#xA;रूपयौवनसम्पन्नाम् इत्युवाच महीपतिः ॥&lt;br&gt;&#xA;दुष्यन्तः-&lt;br&gt;&#xA;काऽसि कस्यासि सुश्रोणि किमर्थं चागता वनम् ।&lt;br&gt;&#xA;एवंरूपगुणोपेता कुतस्त्वमतिशोभने ॥&lt;br&gt;&#xA;दर्शनादेव हि शुभे त्वया मेऽपहृतं मनः ।&lt;br&gt;&#xA;स्थितोऽस्म्यमितसौभाग्ये विवक्षुश्चास्मि किञ्चन  ॥&lt;br&gt;&#xA;शृणु मे नागनासोरु वचनं मत्तकाशिनि ॥&lt;br&gt;&#xA;राजर्षेरन्वये जातः पूरोरस्मि विशेषतः ।&lt;br&gt;&#xA;वृण्वे त्वामद्य सुश्रोणि दुष्यन्तो वरवर्णिनि ॥&lt;br&gt;&#xA;न मेऽन्यत्र क्षत्रियायां मनो जातु प्रवर्तते ।&lt;br&gt;&#xA;ऋषिपुत्रीषु चान्यासु नावर्णासु परासु वा ॥&lt;br&gt;&#xA;तस्मात् प्रणिहितात्मानं विद्दि मां कलभाषिणि ।&lt;br&gt;&#xA;तस्य मे त्वयि भावोऽस्ति क्षत्रिया ह्यसि का वदा ॥&lt;br&gt;&#xA;न हि मे भीरु विप्रायां मनः प्रसहते गतिम् ।&lt;br&gt;&#xA;भजे त्वामायतापाङ्गे भक्तं भजितुमर्हसि ।&lt;br&gt;&#xA;भुङ्क्ष्व राज्यं विशालाक्षि बुद्धिं मा त्वन्यथा कृथाः ॥&lt;br&gt;&#xA;वैशम्पायनः-&lt;br&gt;&#xA;एवमुक्ता तदा कन्या एकाकी सा तमाश्रमे ।&lt;br&gt;&#xA;उवाच हसती वाक्यम् इदं सुमधुराक्षरम् ॥&lt;br&gt;&#xA;शकुन्तला-&lt;br&gt;&#xA;कण्वस्याहं भगवतो दुष्यन्त दुहिता मता ।&lt;br&gt;&#xA;तपस्विनो धृतिमतो धर्मज्ञस्य यशस्विनः ॥&lt;br&gt;&#xA;अस्वतन्त्राऽस्मि राजेन्द्र काश्यपो मे गुरुः पिता ।&lt;br&gt;&#xA;तमेव प्रार्थय स्वार्थं नायुक्तं कर्तुमर्हसि ॥&lt;br&gt;&#xA;दुष्यन्तः-&lt;br&gt;&#xA;ऊर्ध्वरेता महाभागो भगवाल्ँलोकपूजितः ।&lt;br&gt;&#xA;चलेद्धि चित्ताद्धर्मोऽपि न चलेत्संशितव्रतः ॥&lt;br&gt;&#xA;कथं त्वमस्य दुहिता सम्भूता वरवर्णिनी ।&lt;br&gt;&#xA;संशयो मे महानत्र सत्यं वक्तुमिहार्हसि ॥&lt;br&gt;&#xA;शकुन्तला-&lt;br&gt;&#xA;यथाऽयमागमो मह्यं यथा चेदमभूत् पुरा ॥&lt;br&gt;&#xA;अन्यथा सन्तमात्मानम् अन्यथा सत्सु भाषते ।&lt;br&gt;&#xA;स पापेनावृतो मूर्खस् तेन आत्मापहारकः ।&lt;br&gt;&#xA;शृणु राजन् यथातत्त्वं यथाऽस्मि दुहिता मुनेः ॥&lt;br&gt;&#xA;ऋषिः कश्चिदिहागम्य मम जन्माभ्यचोदयत् ॥&lt;br&gt;&#xA;ऊर्ध्वरेता यथासि त्वं कुतस्त्येयं शकुन्तला ।&lt;br&gt;&#xA;पुत्री त्वत्तः कथं जाता सत्यं मे ब्रूहि काश्यप ।&lt;br&gt;&#xA;तस्मै प्रोवाच भगवान् यथावच्छृणु पार्थिव ॥&lt;br&gt;&#xA;कण्वः-&lt;br&gt;&#xA;तप्यमानस्तपो घोरं विश्वामित्रस्सखा मम ।&lt;br&gt;&#xA;कम्पयामास देवेन्द्रं पुरा शक्रं महातपाः ॥&lt;br&gt;&#xA;तपसा दीप्तवीर्योऽयं स्थानान्मां च्यावयेदिति ।&lt;br&gt;&#xA;भीतः पुरन्दरस्तस्मान्मेनकामिदमब्रवीत् ॥&lt;br&gt;&#xA;इन्द्रः-&lt;br&gt;&#xA;गुणैरप्सरसां दिव्यैर् मेनके त्वं विशिष्यसे ।&lt;br&gt;&#xA;श्रेयो मे कुरु कल्याणि यत् त्वां वक्ष्यामि तच्छृणु ॥&lt;br&gt;&#xA;असावादित्यसङ्काशो विश्वामित्रोऽथ कौशिकः ।&lt;br&gt;&#xA;तप्यमानस्तपो घोरं ब्रह्मचर्यं च संश्रितः ॥&lt;br&gt;&#xA;मेनके तव भारोऽयं विश्वामित्रस्सुमध्यमे ।&lt;br&gt;&#xA;संशितात्मा सुदुर्धर्षश् चाग्रे तपसि वर्तते ॥&lt;br&gt;&#xA;तन्मनश्च्यावयेस्स्थानात् तं गत्वा विप्रलोभय ।&lt;br&gt;&#xA;चर तस्य तपोविघ्नं कुरु मे प्रियमुत्तमम् ॥&lt;br&gt;&#xA;रूपयौवनमाधुर्यचेष्टितस्मितभाषतैः ।&lt;br&gt;&#xA;लोभयित्वा वरारोहे तपस्सन्निवर्तय ॥&lt;br&gt;&#xA;मेनका-&lt;br&gt;&#xA;महातेजास्स भगवान् सदैव च महातपाः ।&lt;br&gt;&#xA;कोपनश्च तथा ह्येनं जानाति भगवानपि ॥&lt;br&gt;&#xA;तेजसस्तपसश्चैकः कोपस्य च महात्मनः ।&lt;br&gt;&#xA;त्वमप्युद्विजसे यस्य नोद्विजेयमहं कथम् ॥&lt;br&gt;&#xA;विमोह्य च वसिष्ठं च तस्य पुत्राञ्छशाप ह ।&lt;br&gt;&#xA;क्षत्रे जातश्च यः पूर्वं सोऽभवद्ब्राह्मणो बलात् ॥&lt;br&gt;&#xA;शौचार्थं यो नदीं चक्रे दुर्गमां पापकर्मभिः ।&lt;br&gt;&#xA;यत्तत्पुण्यतमां लोके कौशिकीति विदुर्जनाः ॥&lt;br&gt;&#xA;बभार यज्ञस्य पुरा काले दुर्गे महात्मनः ।&lt;br&gt;&#xA;दारान् मतङ्गो धर्मात्मा राजर्षिर्व्याधतां गतः ॥&lt;br&gt;&#xA;अतीतकाले दुर्भिक्षे प्रत्येत्य पुनराक्षमम् ।&lt;br&gt;&#xA;मुनिवारेति नद्या वै नाम चक्रे तदा प्रभुः ॥&lt;br&gt;&#xA;मतङ्गं याजयाञ्चक्रे यत्र प्रीतमनास्स्वयम् ।&lt;br&gt;&#xA;त्वं च सोमं भयाद्यस्य गतः पातुं सुरेश्वर ॥&lt;br&gt;&#xA;अतिनक्षत्रवंशानि क्रुद्धो नक्षत्रसम्पदा ।&lt;br&gt;&#xA;प्रतिश्रवणपूर्वाणि नक्षत्राणि ससर्ज यः ।&lt;br&gt;&#xA;गुरुशापहतस्यापि त्रिशङ्कोश्शरणं ददौ ॥&lt;br&gt;&#xA;ब्रह्मर्षिशापं राजर्षिः कथ माक्ष्यति कौशिकः ।&lt;br&gt;&#xA;अवमत्य तदा देवैर् यज्ञाङ्गं तद्विनाशितम् ॥&lt;br&gt;&#xA;अन्यानि च महातेजा यज्ञाङ्गान्यसृजत्प्रभुः ।&lt;br&gt;&#xA;निनाय च तदा स्वर्गं त्रिशङ्कुं स महातपाः ॥&lt;br&gt;&#xA;एतान्यन्यानि कर्माणि भृशं देव बिभेम्यहम् ।&lt;br&gt;&#xA;यथा मां न दहेत्क्रुद्धस् तथा पश्य सुरेश्वर ॥&lt;br&gt;&#xA;तेजसा निर्दहेल्लोकांश् चालयेद्धरणीं तथा ।&lt;br&gt;&#xA;सङ्क्षिपेच्च महामेरुं महीमावर्तयेत्तथा ॥&lt;br&gt;&#xA;तादृशं तपसा युक्तं प्रदीप्तमिव पावकम् ।&lt;br&gt;&#xA;कथमस्मद्विधा बाला जितेन्द्रियमभिस्पृशेत् ॥&lt;br&gt;&#xA;हुताशनमुखं दीप्तं सूर्यचन्द्राक्षितारकम् ।&lt;br&gt;&#xA;कालजिह्वं सुरश्रेष्ठ कथमस्मद्विधा स्पृशेत् ॥&lt;br&gt;&#xA;यमश्च सोमश्च महर्षयश्च विश्वे&lt;br&gt;&#xA;यस्योद्विजन्ते मनुयस्सदैव कस्मादिन्द्र मादृशी नोद्विजेत ॥&lt;br&gt;&#xA;त्वयैवमुक्ता तु कथं सुरेश ऋषेर्न गच्छेयमहं ममीपम् ।&lt;br&gt;&#xA;रक्षां तु मे चिन्तय देवराज यथा त्वदर्थे सुखिनी चरेयम् ॥&lt;br&gt;&#xA;भवेच्च मे मन्मथस्तत्र कार्ये सहायभूतस्तु च प्रसादात् ।&lt;br&gt;&#xA;वनं च वायुस्सुरभिः प्रवापयेत् तस्मिन् काले तमृषिं लोभयन्त्याः ।&lt;br&gt;&#xA;कामं तु मे मारुतस्तत्र वासः प्रकीडिताया विवृणोतु देव ॥&lt;br&gt;&#xA;तथेत्युक्त्वा विहिते चैव तस्मिंस्ततो ययौ साऽऽश्रमं कौशिकस्य ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/083/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/083/</guid>
      <description>&lt;p&gt;कण्वः-&lt;br&gt;&#xA;एवमुक्तस्तया शक्रः सन्दिदेश सदागतिम् ।&lt;br&gt;&#xA;प्रातिष्ठत ततः काले मेनका वायुना सह ॥&lt;br&gt;&#xA;तथाऽपश्यद्वरारोहा तपसोग्रेण कर्शितम् ।&lt;br&gt;&#xA;विश्वामित्रं तपस्यन्तं दुर्धर्षं संशितव्रतम् ॥&lt;br&gt;&#xA;ततोऽभिवाद्य सा तस्मै प्राक्रीडदृषिसन्निधौ ।&lt;br&gt;&#xA;अपोवाह च वासोऽस्या मारुतश्शशिसन्निभम् ॥&lt;br&gt;&#xA;साऽगच्छत्त्वरिता भूमिं वासार्थंवाऽवलम्बती ।&lt;br&gt;&#xA;कुत्सयन्तीव सव्रीडं मारुतं वरवर्णिनी ॥&lt;br&gt;&#xA;गृध्नुं वाससि स्रवीडां सम्भ्रान्तां मेनकामृषिः ।&lt;br&gt;&#xA;अनिर्देश्यवयोरूपाम् अपश्यद्विवृतां तदा ॥&lt;br&gt;&#xA;तस्या रूपगुणं दृष्ट्वा कामार्तस्समपद्यत ।&lt;br&gt;&#xA;चकार भावं संसर्गे तया कामवशं गतः ॥&lt;br&gt;&#xA;न्यमन्त्रयत चाप्येनां साप्यैच्छत्तमनिन्दिता ।&lt;br&gt;&#xA;तौ तत्र सुचिरं कालं विजह्राते महावने ॥&lt;br&gt;&#xA;रममाणौ यथाकामं यतैकदिवसं तथा ।&lt;br&gt;&#xA;एवं वर्षसहस्राणाम् अतीतं नाभ्यचिन्तयत् ॥&lt;br&gt;&#xA;कामक्रोधावजितवान् मुनिर्नित्यं क्षमान्वितः ।&lt;br&gt;&#xA;चिरार्जितस्य तपसः क्षयं स कृतवानृषिः ॥&lt;br&gt;&#xA;तपसस्सङ्क्षयादेव मुनिर्मोहं समाविशत् ।&lt;br&gt;&#xA;मोहाभिभूतः क्रोधात्मा ययौ तां कौशिकीं मुनिः ॥&lt;br&gt;&#xA;पादैर्जलरवं कृत्वा अन्तर्द्वीपे कुटीं गतः ।&lt;br&gt;&#xA;मेनका गन्तुकामा वै शुश्राव जलनिस्वनम् ॥&lt;br&gt;&#xA;तपसा दीप्तवीर्योऽसावाकाशादेति याति च ।&lt;br&gt;&#xA;अद्य सञ्ज्ञां विजानामि येन केन तपःक्षयम् ॥&lt;br&gt;&#xA;गन्तुं न युक्तमित्युक्त्वा ऋतुस्नाता तु मेनका |&lt;br&gt;&#xA;कामरागाभिभूतस्य मुनेः पार्श्वं जगाम सा ॥&lt;br&gt;&#xA;जनयामास स मुनिर् मेनकायां शकुन्तलाम् ।&lt;br&gt;&#xA;प्रस्थे हिमवतो रम्ये मालिनीमभितो नदीम् ॥&lt;br&gt;&#xA;देवगर्भोपमां बालां सर्वाभरणभूषिताम् ।&lt;br&gt;&#xA;शयानां शयने रम्ये मेनका वाक्यमब्रवीत् ॥&lt;br&gt;&#xA;मेनका-&lt;br&gt;&#xA;महर्षेरुग्रतपसस् तेजस्त्वमसि भामिनि ।&lt;br&gt;&#xA;तस्मात्स्वर्गं गमिष्यामि देवकार्यार्थमागता ॥&lt;br&gt;&#xA;कण्वः-&lt;br&gt;&#xA;जातमुत्सृज्य तं कन्यां मेनका मालिनीं प्रति ।&lt;br&gt;&#xA;शक्रसंसदमागच्छत् कृत्वा कार्यं शचीपतेः ॥&lt;br&gt;&#xA;तं वने गहने गर्भं सिंहव्याघ्रनिषेविते |&lt;br&gt;&#xA;दृष्ट्वा शयानं शकुनास् समन्तात्पर्यवारयन् ॥&lt;br&gt;&#xA;नेमां हिंस्युर्वने बालां क्रव्यादा मांसगर्धिनः ।&lt;br&gt;&#xA;इति मत्वा स्म रक्षन्ति शकुन्ता मेनकात्मजाम् ॥&lt;br&gt;&#xA;उपस्प्रष्टुं गतश्चाहं तामपश्यमनिन्दिताम् ।&lt;br&gt;&#xA;निर्जने विपिने रम्ये शकुन्तैः परिवारिताम् ॥&lt;br&gt;&#xA;मां दृष्ट्वैवान्वपद्यन्त पादयोः पतिता द्विजाः ।&lt;br&gt;&#xA;अब्रुञ्शकुनास्सर्वे कलं मधुरभाषिणः ॥&lt;br&gt;&#xA;द्विजाः-&lt;br&gt;&#xA;विश्वामित्रसुतां ब्रह्मन् न्यासभूतां भरस्व वै ।&lt;br&gt;&#xA;कामक्रोधावजितवान् सखा ते कौशिकीं गतः ।&lt;br&gt;&#xA;तस्मात्पोषय तत्पुत्रीं दयावानिति तेऽब्रुवन् ॥&lt;br&gt;&#xA;कण्वः-&lt;br&gt;&#xA;सर्वभूतरुतज्ञोऽहं दयावान् सर्वजन्तुषु ॥&lt;br&gt;&#xA;निर्जनेऽपि महारण्ये शकुन्तैः परिवारिताम् ।&lt;br&gt;&#xA;आनयित्वा ततश्चैनां दुहितृत्वे न्ययोजयम् ॥&lt;br&gt;&#xA;शरीरकृत्प्राणदाता यस्य चान्नानि भुञ्जते ।&lt;br&gt;&#xA;क्रमेणैते त्रयोऽप्युक्ताः पितरो धर्मदर्शने ॥&lt;br&gt;&#xA;निर्जने च वने यस्माच् छकुन्तैः परिरक्षिता ।&lt;br&gt;&#xA;शकुन्तलेति नामास्याः कृतं चापि ततो मया ॥&lt;br&gt;&#xA;एवं दुहितरं विद्धि मम सौम्य शकुन्तलाम् ।&lt;br&gt;&#xA;शकुन्तला च पितरं मन्यते मामनिन्दिता ॥&lt;br&gt;&#xA;शकुन्तला-&lt;br&gt;&#xA;एतदाचष्ट भगवान् मम जन्म महर्षये ।&lt;br&gt;&#xA;सुतां कण्वस्य मामेवं विद्धि त्वं मनुजाधिप ॥&lt;br&gt;&#xA;कण्वं हि पितरं मन्ये पितरं स्वमजानती ।&lt;br&gt;&#xA;इति ते कथितं राजन् यथावृत्तं श्रुतं मया ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/084/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/084/</guid>
      <description>&lt;p&gt;दुष्यन्तः-&lt;br&gt;&#xA;सुव्यक्तं राजपुत्री त्वं यथा कल्याणि भाषसे ।&lt;br&gt;&#xA;भार्या मे भव सुश्रोणि ब्रूहि किं करवाणि ते ॥&lt;br&gt;&#xA;सुवर्णमालां वासांसि कुण्डले परिपाटके ।&lt;br&gt;&#xA;नानापत्तनजैश्शुभ्रैर् मणिरत्नैश्च शोभनैः ॥&lt;br&gt;&#xA;आहरामि तवाद्याहं निष्कादीन्यमितानि च ।&lt;br&gt;&#xA;सर्वं राज्यं तवाद्य त्वं भार्या मे भव शोभने ॥&lt;br&gt;&#xA;गान्धर्वेण च मां भीरु विवाहेनैहि सुन्दरि ।&lt;br&gt;&#xA;विवाहानां हि रम्भोरु गान्धर्वश्श्रेष्ठ उच्यते ॥&lt;br&gt;&#xA;शकुन्तला-&lt;br&gt;&#xA;फलाहारो गतो राजन् पिता मम महातपाः ।&lt;br&gt;&#xA;मुहूर्तं सम्प्रतीक्षस्व स मां तुभ्यं प्रदास्यति ॥&lt;br&gt;&#xA;पिता हि मे प्रभुर्नित्यं दैवतं परमं मतम् ।&lt;br&gt;&#xA;यस्य वा दास्यति पिता स मे भर्ता भविष्यति ॥&lt;br&gt;&#xA;पिता रक्षति कौमारे भर्ता रक्षति यौवने ।&lt;br&gt;&#xA;पुत्रस्तु स्थाविरे भावे न स्त्री स्वातन्त्र्यमर्हति ॥&lt;br&gt;&#xA;दुष्यन्तः-&lt;br&gt;&#xA;अवमन्यमाना राजेन्द्र पितरं मे तपस्विनम् ।&lt;br&gt;&#xA;अधर्मेण हि धर्मिष्ठ कथं वरमुपास्महे ।&lt;br&gt;&#xA;मा मैवं वद सुश्रोणि तपोराशिं दयात्मकम् ॥&lt;br&gt;&#xA;शकुन्तला-&lt;br&gt;&#xA;मन्युप्रहरणा विप्रा न विप्राश्शस्त्रपाणयः ॥&lt;br&gt;&#xA;अग्निर्दहति तेजोभिस् सूर्यो दहति रश्मिभिः ।&lt;br&gt;&#xA;राजा दहति दण्डेन ब्राह्मणो मन्युना दहेत् ।&lt;br&gt;&#xA;क्रोधितो मन्युना हन्ति वज्रपाणिरिवासुरान् ॥&lt;br&gt;&#xA;दुष्यन्तः-&lt;br&gt;&#xA;जानाभि भद्रे महर्षिं तस्य मन्युर्न विद्यते ।&lt;br&gt;&#xA;इच्छामि त्वां वरारोहे भज मां त्वमनिन्दिते ॥&lt;br&gt;&#xA;त्वदर्थं मां स्थितं विद्धि त्वद्गतं हि मनो मम ॥&lt;br&gt;&#xA;आत्मनो बन्धुरात्मैव गतिरात्मैव चात्मनः ।&lt;br&gt;&#xA;आत्मनैवात्मनो दानं कर्तुमर्हसि धर्मतः ॥&lt;br&gt;&#xA;अष्टावेव समासेन विवाहा धर्मतस्स्मृताः ॥&lt;br&gt;&#xA;ब्राह्मो दैवस्तथैवार्षः प्राजापत्यस्तथाऽऽसुरः ।&lt;br&gt;&#xA;गान्धर्वो राक्षसश्चैव पैशाचश्चाष्टमस्स्मृतः ॥&lt;br&gt;&#xA;पञ्चानां तु त्रयो धर्म्या द्वावधर्मौ मताविह ।&lt;br&gt;&#xA;पैशाच आसुरश्चैव न कर्तव्यौ कथञ्चन ॥&lt;br&gt;&#xA;अनेन विधिना कार्यो धर्मश्चैष सनातनः ।&lt;br&gt;&#xA;गान्धर्वराक्षसौ क्षत्रे धर्म्यौ तौ मा विशङ्कथाः ।&lt;br&gt;&#xA;पृथग्वा यदि वा मिश्रौ कर्तव्यौ नात्र संशयः ॥&lt;br&gt;&#xA;सा त्वं मम सकामस्य सकामा भव शोभने ।&lt;br&gt;&#xA;गान्धर्वेण विवाहेन भार्या मे भव भामिनि ॥&lt;br&gt;&#xA;शकुन्तला-&lt;br&gt;&#xA;यदि धर्मपथस्त्वेष यदि चात्मा प्रभुर्मम ।&lt;br&gt;&#xA;प्रदाने पौरवश्रेष्ठ शृणु मे समयं प्रभो ॥&lt;br&gt;&#xA;सत्यं मे प्रतिजानीहि यद्वाचा वच्म्यहं रहः ।&lt;br&gt;&#xA;ब्राह्मी मे प्रतिजानीहि प्रतिज्ञां राजसत्तम ॥&lt;br&gt;&#xA;मम जायते यः पुत्रस् स राजा त्वदनन्तरम् ॥&lt;br&gt;&#xA;युवराजश्च कर्तव्यस् सत्यमेतद्ब्रवीहि मे ।&lt;br&gt;&#xA;यद्येतदेवं दुष्यन्त अस्तु मे सङ्गमस्त्वया ॥&lt;br&gt;&#xA;वैशम्पायनः-&lt;br&gt;&#xA;तस्यास्तु सर्वं संश्रुत्य यथोक्तं स विशाम्पतिः ।&lt;br&gt;&#xA;दुष्यन्तः पुनरेवाह यद्यदिच्छसि तद्वद ॥&lt;br&gt;&#xA;शकुन्तला-&lt;br&gt;&#xA;ख्यातो लोकप्रवादोऽयं विवाह इति शास्त्रतः ।&lt;br&gt;&#xA;वैवाहिकीं क्रियां सन्तः प्रशंसन्ति प्रजाहिताम् ॥&lt;br&gt;&#xA;लोकपरवादशान्त्यर्थं विवाहं विधिना कुरु ।&lt;br&gt;&#xA;सन्त्यत्र यज्ञपात्राणि दर्भास्सुमनसोऽक्षताः ।&lt;br&gt;&#xA;यथा युक्तो विवाहस्स्यात् तथा युक्ता प्रजा भवेत् ॥&lt;br&gt;&#xA;तस्मादाज्यं हविर्लाजास् सिकता ब्राह्मणास्तव ।&lt;br&gt;&#xA;वैवाहिकानि चान्यानि सर्वमस्तीह पार्थिव ॥&lt;br&gt;&#xA;दुरुक्तमपि राजेन्द्र क्षन्तव्यं धर्मकारणात् ॥&lt;br&gt;&#xA;वैशम्पायनः-&lt;br&gt;&#xA;एवमस्त्विति तां राजा प्रत्युवाचाविचारयन् ।&lt;br&gt;&#xA;पुरोहितं समाहूय वचनं युक्तमब्रवीत् ॥&lt;br&gt;&#xA;दुष्यन्तः-&lt;br&gt;&#xA;राजपुत्र्या यदुक्तं वै न वृथा कर्तुमुत्सहे ।&lt;br&gt;&#xA;क्रियाहीनो हि न भवेन्मम पुत्रो महाद्युतिः ।&lt;br&gt;&#xA;तथा कुरुष्व शास्त्रोक्तं विवाहं मा चिरं कृथाः ॥&lt;br&gt;&#xA;वैशम्पायनः-&lt;br&gt;&#xA;एवमुक्तो नृपतिना द्विजः परमयन्त्रितः ।&lt;br&gt;&#xA;शोभनं राजराजेति विधिना कृतवान् द्विजः ॥&lt;br&gt;&#xA;शासनाद्विप्रमुख्यस्य कृतमङ्गलकौतुकः ।&lt;br&gt;&#xA;जग्राह विधिवत्पाणिम् उवास च तया सह ॥&lt;br&gt;&#xA;दुष्यन्तः-&lt;br&gt;&#xA;विश्वास्य चैनां स प्रतिष्टद् अब्रवीच्च पुनः पुनः ।&lt;br&gt;&#xA;प्रेषयिष्ये तवार्थाय वाहिनीं चतुरङ्गिणीम् ॥&lt;br&gt;&#xA;त्रयीविवृद्धैस्सहिता नागरा मामकैस्सह ।&lt;br&gt;&#xA;शिबिकासहस्रैस्सहिता वनमायान्ति बान्धवाः ॥&lt;br&gt;&#xA;मूकाश्चैव किराताश्च कुब्जा वामनकैस्सह ।&lt;br&gt;&#xA;सहिताः कञ्चुकिवरैर् वाहिनीसूतमागधैः ॥&lt;br&gt;&#xA;शङ्खदुन्दुभिनिर्घोषैर् वनं च समुपैष्यति ।&lt;br&gt;&#xA;तथा त्वामानयिष्यामि नगरं स्वं शुचिस्मिते ॥&lt;br&gt;&#xA;अन्यथा त्वां न नेष्यामि स्वनिवेशमसत्कृताम् ।&lt;br&gt;&#xA;सर्वमङ्गलसत्कारैस् सुभ्रु सत्यं करोमि ते ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा स राजर्षिस् तामनिन्दितगामिनीम् ।&lt;br&gt;&#xA;परिष्वज्य च बाहुभ्यां स्मितपूर्वमुदैक्षत ॥&lt;br&gt;&#xA;प्रदक्षिणीकृतां देवीं राजा सम्परिषस्वजे ।&lt;br&gt;&#xA;शकुन्तला ह्यश्रुमुखी पपात नृपपादयोः ॥&lt;br&gt;&#xA;तां देवीं पुनरुत्थाप्य मा शुचेति पुनः पुनः ।&lt;br&gt;&#xA;शपेयं सुकृतेनैव प्रापयिष्ये नृपात्मजे ॥&lt;br&gt;&#xA;इति तस्याः प्रतिश्रुत्य स नृपो जनमेजय ।&lt;br&gt;&#xA;मनसा चिन्तयन् प्रायात् काश्यपं प्रति पार्थिवः ॥&lt;br&gt;&#xA;भगवांस्तपसा युक्तश् श्रुत्वा किं नु करिष्यति ।&lt;br&gt;&#xA;तं न प्रसाद्यागतोऽहं प्रसीदेति द्विजोत्तमम् ॥&lt;br&gt;&#xA;एवं सञ्चिन्तयन्नेव प्रविवेश स्वकं पुरम् ॥&lt;br&gt;&#xA;ततो मुहूर्ते याते तु कण्वोऽप्याश्रममागमत् ।&lt;br&gt;&#xA;शकुन्तला च पितरं ह्रिया नोपजगाम तम् ॥&lt;br&gt;&#xA;शङ्कितैव च विप्रर्षिम् उपचक्राम सा शनैः ।&lt;br&gt;&#xA;ततोऽस्य राजञ्जग्राह आसनं चाप्यकल्पयत् ॥&lt;br&gt;&#xA;प्राक्षालयच्च सा पादौ काश्यपस्य महात्मनः ।&lt;br&gt;&#xA;न चैनं लज्जयाऽशक्रोद् अक्षिभ्यामभिवीक्षितुम् ॥&lt;br&gt;&#xA;शकुन्तला च सव्रीडा तमृषिं नाभ्यभाषत ।&lt;br&gt;&#xA;तस्मात् स्वधर्मात् स्खलिता भीता सा भरतर्षभ ।&lt;br&gt;&#xA;अभवद्दोषदर्शित्वाद् ब्रह्मचारिण्ययन्त्रिता ॥&lt;br&gt;&#xA;स तदा ब्रीडितां दृष्ट्वा ऋषिस्तां प्रत्यभाषत ॥&lt;br&gt;&#xA;कण्वः-&lt;br&gt;&#xA;सव्रीडैव च दीर्घायुः पुरेव भविता न च ।&lt;br&gt;&#xA;वृत्तं कथय रम्भोरु मा त्रासं च प्रकल्पय ॥&lt;br&gt;&#xA;वैशम्पायन उवाच&lt;br&gt;&#xA;ततः प्रक्षाल्य पादौ सा विश्रान्तं पुनरब्रवीत् ।&lt;br&gt;&#xA;निधाय कामं तस्यर्षेः कन्दानि च फलानि च ॥&lt;br&gt;&#xA;ततस्संवाह्य पादौ सा विश्रान्तं वेदिमध्यगा ।&lt;br&gt;&#xA;शकुन्तला पौरवाणां दुष्यन्तं जग्मुषी पतिम् ॥&lt;br&gt;&#xA;ततः कृच्छ्रादतिशुभा सव्रीडा श्रमती तदा ।&lt;br&gt;&#xA;सगद्गदमुवाचेदं काश्यपं सा शुचिस्मिता ॥&lt;br&gt;&#xA;शकुन्तला-&lt;br&gt;&#xA;राजा ताताजगामेह दुष्यन्त इलिलात्मजः ।&lt;br&gt;&#xA;मया पतिर्वृतो योऽसौ दैवयोगादिहागतः ॥&lt;br&gt;&#xA;तस्य तात प्रसीदस्व भर्ता मे सुमहायशाः ।&lt;br&gt;&#xA;अतस्सर्वं तु यद्वृत्तं दिव्यज्ञानेन पश्यसि ।&lt;br&gt;&#xA;अभयं क्षत्रियकुले प्रसादं कर्तुमर्हसि ॥&lt;br&gt;&#xA;वैशम्पायनः-&lt;br&gt;&#xA;चक्षुषा स तु दिव्येन सर्वं विज्ञाय काश्यपः ।&lt;br&gt;&#xA;ततो धर्मिष्ठतां मत्वा धर्मे चास्खलितं मनः ॥&lt;br&gt;&#xA;कण्वः-&lt;br&gt;&#xA;उवाच भगवान् प्रीतस् तद्वृत्तं स महातपाः ।&lt;br&gt;&#xA;एवमेतन्मया ज्ञातं दृष्टं दिव्येन चक्षुषा ॥&lt;br&gt;&#xA;त्वयाऽद्य राजान्वयया मामनादृत्य यत्कृतम् ।&lt;br&gt;&#xA;पुंसा सह समायोगो न स धर्मोपघातकः ॥&lt;br&gt;&#xA;न भयं विद्यते भद्रे मा शुचस्सुकृतं कृतम् ॥&lt;br&gt;&#xA;क्षत्रियस्य तु गान्धर्वो विवाहश्श्रेष्ठ उच्यते ।&lt;br&gt;&#xA;सकामायास्सकामेन निमन्त्रश्श्रेष्ठ उच्यते ।&lt;br&gt;&#xA;किं पुनर्विधिवत्कृत्वा सुप्रजात्वमवाप्स्यसि ॥&lt;br&gt;&#xA;धर्मात्मा च महात्मा च दुष्यन्तः पुरुषोत्तमः ।&lt;br&gt;&#xA;अभ्यागच्छत् पतिर्यस्त्वां भजमानां शकुन्तले ॥&lt;br&gt;&#xA;महात्मा जनिता लोके पुत्रस्तव महायशाः ।&lt;br&gt;&#xA;स च सर्वां समुद्रान्तां सम्यग्रक्ष्यति मेदिनीम् ॥&lt;br&gt;&#xA;परं चाभिप्रयातस्य चक्रं तस्य महात्मनः ।&lt;br&gt;&#xA;भविष्यत्यप्रतिहतं विततं चक्रवर्तिनः ॥&lt;br&gt;&#xA;प्रसन्न एव तस्याहं त्वकृते वरवर्णिनि ।&lt;br&gt;&#xA;ऋतवो बहवस्ते वै गता व्यर्थाश्शुचिस्मिते ॥&lt;br&gt;&#xA;सार्थकं साम्प्रतं ह्येतन्न च पापोऽस्ति तेऽनघे ।&lt;br&gt;&#xA;गृहाण च वरं मत्तस् त्वत्कृते यदभीप्सितम् ॥&lt;br&gt;&#xA;शकुन्तला-&lt;br&gt;&#xA;मया पतिर्वृतो योऽसौ दुष्यन्तः पुरुषोत्तमः ।&lt;br&gt;&#xA;मम चैव पतिर्दृष्टो देवतानां समक्षतः ।&lt;br&gt;&#xA;तस्मै ससचिवाय त्वं प्रसादं कर्तुमर्हसि ॥&lt;br&gt;&#xA;वैशम्पायनः-&lt;br&gt;&#xA;इत्येवमुक्त्वा मनसा प्रणिधाय मनस्विनी ।&lt;br&gt;&#xA;ततो धर्मिष्ठतां वव्रे राज्ये ऽप्रस्खलनं तथा ॥&lt;br&gt;&#xA;शकुन्तलां पौरवाणां दुष्यन्तहितकाम्यया ।&lt;br&gt;&#xA;एवमस्त्विति तां प्राह कण्वो धर्मभृतां वरः ॥&lt;br&gt;&#xA;पस्पर्श चापि पाणिभ्यां सुतां श्रीमिव रूपिणीम् ॥&lt;br&gt;&#xA;कण्वः-&lt;br&gt;&#xA;अद्यप्रभृति देवी त्वं दुष्यन्तस्य महात्मनः ।&lt;br&gt;&#xA;पतिव्रतानां या वृत्तिस् तां वृत्तिमनुपालय ॥&lt;br&gt;&#xA;वैशम्पायनः-&lt;br&gt;&#xA;इत्येवमुक्त्वा धर्मात्मा तां विशुद्ध्यर्थमस्पृशत् ।&lt;br&gt;&#xA;स्पृष्टमात्रे शरीरे तु परं हर्षमवाप सा ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/085/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/085/</guid>
      <description>&lt;p&gt;वैशम्पायनः-&lt;br&gt;&#xA;प्रतिज्ञाय च दुष्यन्ते प्रतियाते शकुन्तलाम् ।&lt;br&gt;&#xA;गर्भश्च ववृधे तस्यां राजपुत्र्यां महात्मनः ॥&lt;br&gt;&#xA;शकुन्तला चिन्तयन्ती राजानं कार्यगौरवात् ।&lt;br&gt;&#xA;दिवारात्रमनिद्रैव स्नानभोजनवर्जिता ॥&lt;br&gt;&#xA;राजप्रेषणिका विप्राश् चतुरङ्गबलैस्सह ।&lt;br&gt;&#xA;अद्य श्वो वा परश्वो वा समायान्तीति निश्चिता ॥&lt;br&gt;&#xA;दिवसान्पक्षानृतून्मासान् अयनानि च सर्वशः ।&lt;br&gt;&#xA;गण्यमानेषु वर्षेषु व्यतीयुस्त्रीणि भारत ॥&lt;br&gt;&#xA;त्रिषु वर्षेषु पूर्णेषु ऋषेर्वचनगौरवात् ।&lt;br&gt;&#xA;ऋषिपत्न्यस्सुबहवो हेतुमद्वाक्यमब्रुवन् ॥&lt;br&gt;&#xA;ऋषिपत्न्यः-&lt;br&gt;&#xA;शृणु भद्रे लोकवृत्तं श्रुत्वा यद्रोचते तव ।&lt;br&gt;&#xA;तत्कुरुष्व हितं देवि नावमान्यं गुरोर्वचः ॥&lt;br&gt;&#xA;देवानां दैवतं विष्णुर् विप्राणामग्निरेव च ।&lt;br&gt;&#xA;नारीणां दैवतं भर्ता लोकानां ब्राह्मणो गुरुः ॥&lt;br&gt;&#xA;वैशम्पायनः-&lt;br&gt;&#xA;सूतिकालं प्रसूवेति भगवांस्ते पिताऽब्रवीत् ।&lt;br&gt;&#xA;करिष्यामीति कर्तव्यं तदा ते सुकृतं भवेत् ।&lt;br&gt;&#xA;पत्नीनां वचनं श्रुत्वा साधु साध्वित्यचिन्तयत् ॥&lt;br&gt;&#xA;गर्भं सुषाव वामोरूः कुमारममितौजसम् ॥&lt;br&gt;&#xA;त्रिषु वर्षेषु पूर्णेषु प्राजायत शकुन्तला ।&lt;br&gt;&#xA;रूपौदार्यगुणोपेतं दौष्यन्तिं जनमेजय ॥&lt;br&gt;&#xA;तस्मै तदान्तरिक्षात्तु पुष्पवृष्टिः पपात ह ।&lt;br&gt;&#xA;देवदुन्दुभयो नेदुर् ननृतुश्चाप्सरोगणाः ।&lt;br&gt;&#xA;गायन्तो मधुरं तत्र देवैश्शक्रोऽभ्युवाच ह ॥&lt;br&gt;&#xA;शक्रः-&lt;br&gt;&#xA;शकुन्तले तव सुतश् चक्रवर्ती भविष्यति ॥&lt;br&gt;&#xA;बलं तेजश्च रूपं च न समं भुवि केन चित् ।&lt;br&gt;&#xA;आहर्ता वाजिमेधस्य शतसङ्ख्यस्य पौरवः ॥&lt;br&gt;&#xA;अनेकानि साहस्राणि राजसूयादिभिर्मखैः ।&lt;br&gt;&#xA;स्वार्थं ब्राह्मणसात्कृत्वा दक्षिणाममितां ददत् ॥&lt;br&gt;&#xA;वैशम्पायनः-&lt;br&gt;&#xA;देवतानां वचश्श्रुत्वा कण्वाश्रमनिवासिनः ।&lt;br&gt;&#xA;सभाजयन्तः कण्वस्य सुतां सर्वे महर्षयः ।&lt;br&gt;&#xA;शकुन्तला च तच्छ्रुत्वा परं हर्षमवाप सा ॥&lt;br&gt;&#xA;द्विजानाहूय मुनिभिस् सत्कृत्य च महायशाः ॥&lt;br&gt;&#xA;जातकर्मादिसंस्कारं कण्वः पुण्यवतां वरः ।&lt;br&gt;&#xA;तस्याथ कारयामास वर्धमानस्य चासकृत् ।&lt;br&gt;&#xA;यथाविधि यथान्यायं क्रियास्सर्वास्त्वकारयत् ॥&lt;br&gt;&#xA;दन्तैश्शुक्लैश्शिखरिभिस् सिंहसंहननोऽभवत् ॥&lt;br&gt;&#xA;चक्राङ्कितकरश्श्रीमान् स्वयं विष्णुरिवापरः ।&lt;br&gt;&#xA;चतुष्किष्कुर्महातेजा महामूर्धा महाबलः ॥&lt;br&gt;&#xA;कुमारो देवगर्भाभस् स तत्राशु व्यवर्धत ।&lt;br&gt;&#xA;ऋषेर्भयात्तु दुष्यन्तः स्मरन्नैवाह्वयत्तदा ।&lt;br&gt;&#xA;गते काले तु महति न सस्मार तपोधनाम् ॥&lt;br&gt;&#xA;षड्वर्षेषु ततो बालः कण्वाश्रमपदं प्रति ॥&lt;br&gt;&#xA;व्याघ्रान् सिंहान् वराहांश्च वृकांश्च महिषांस्तथा ।&lt;br&gt;&#xA;ऋक्षांश्चाभ्यहनद्व्यालान् पद्भ्यामाश्रमपीडकान् ॥&lt;br&gt;&#xA;गजान् भुजाभ्यां सङ्गृह्य बलवान् सन्नियम्य च ।&lt;br&gt;&#xA;बद्ध्वा वृक्षेषु दौष्यन्तिर् आर्श्रमस्य समन्ततः ॥&lt;br&gt;&#xA;आरोहद्दमयंश्चैव क्रीडन् स्म परिधावति ।&lt;br&gt;&#xA;वनं च लोडयामास सिंहव्याघ्रगणैर्वृतम् ॥&lt;br&gt;&#xA;ततश्च राक्षसान् सर्वान् पिशाचांश्च रिपून् रणे ।&lt;br&gt;&#xA;मुष्टियुद्धेन ताञ्जित्वा ऋषीनाराधयत्तदा ॥&lt;br&gt;&#xA;कश्चिद्दितिसुतस्तं तु हन्तुकामो महाबलः ।&lt;br&gt;&#xA;वध्यमानांस्तु दैतेयान् अमर्षी तं समभ्ययात् ॥&lt;br&gt;&#xA;तमागतं प्रहस्यैव बाहुभ्यां परिगृह्य च ।&lt;br&gt;&#xA;दृढं चाबध्य बाहुभ्यां पीडयामास तं तदा ॥&lt;br&gt;&#xA;मर्दितो न शशाकास्य मोचितुं बलवत्तया ।&lt;br&gt;&#xA;प्राक्रोशद्भैरवं तत्र द्वारेभ्यो निस्सृतं त्वसृक् ॥&lt;br&gt;&#xA;तेन शब्देन वित्रस्ता मृगास्सिंहादयो गणाः ।&lt;br&gt;&#xA;सुस्रुवुश्च शकृन्मूत्रम् आश्रमस्थाश्च सुस्रुवुः ॥&lt;br&gt;&#xA;निरसुं जानुभिः कृत्वा विससर्ज च सोऽपतत् ।&lt;br&gt;&#xA;तं दृष्ट्वा विस्मयं चक्रुः कुमारस्य विचेष्टितम् ॥&lt;br&gt;&#xA;नित्यकालं वध्यमाना दैतेया राक्षसैस्सह ।&lt;br&gt;&#xA;कुमारस्य भयादेव नैव जग्मुस्तदाश्रमम् ॥&lt;br&gt;&#xA;ततोऽस्य नाम चक्रुस्ते कण्वाश्रमनिवासिनः ।&lt;br&gt;&#xA;कण्वेन सहितास्सर्वे दृष्ट्वा कर्मातिमानुषम् ॥&lt;br&gt;&#xA;अस्त्वयं सर्वदमनस् सर्वं हि दमयत्यसौ ।&lt;br&gt;&#xA;स सर्वदमनो नाम कुमारस्समपद्यत ।&lt;br&gt;&#xA;विक्रमेणौजसा चैव बलेन च समन्वितः ॥&lt;br&gt;&#xA;अप्रेषयति दुष्यन्ते महिष्यास्तनयस्य च ॥&lt;br&gt;&#xA;पाण्डुभावपरीताङ्गीं चिन्तया समभिप्लताम् ।&lt;br&gt;&#xA;लम्बालकां कृशां दीनां तथा मलिनवाससम् ।&lt;br&gt;&#xA;शकुन्तलां च सम्प्रेक्ष्य प्रदध्यौ स मुनिस्तदा ॥&lt;br&gt;&#xA;शास्त्राणि सर्ववेदाश्च द्वादशाब्दस्य चाभवन् ॥&lt;br&gt;&#xA;तं कुमारमृषिर्दृष्ट्वा कर्म च ह्यतिमानुषम् ।&lt;br&gt;&#xA;समयो यौवराज्याय इत्यनुध्याय स द्विजः ।&lt;br&gt;&#xA;शकुन्तलां समाहूय कण्वो वचनमब्रवीत् ॥&lt;br&gt;&#xA;कण्वः-&lt;br&gt;&#xA;शृणु भद्रे मम सुते मम वाक्यं शुचिस्मिते ।&lt;br&gt;&#xA;पतिव्रतानां नारीणां विशिष्टमिति चोच्यते ॥&lt;br&gt;&#xA;पतिशुश्रूषणं पूर्वं मनोवाक्कायचेष्टितैः ।&lt;br&gt;&#xA;अनुज्ञाता मया पूर्वं पूजयैतद्व्रतं तव ॥&lt;br&gt;&#xA;एतेनैव च वृत्तेन विशिष्टां लप्स्यसे श्रियम् ।&lt;br&gt;&#xA;तस्माद्भद्रे प्रयातव्यं समीपं पौरवस्य ह ॥&lt;br&gt;&#xA;स्वयं नायाति मत्वा ते गतं कालं शुचिस्मिते ।&lt;br&gt;&#xA;गत्वाऽऽराधय राजानं दुष्यन्तं हितकाम्यया ॥&lt;br&gt;&#xA;दौष्यन्तिं यौवराज्यस्थं दृष्ट्वा प्रीतिमवाप्स्यसि ॥&lt;br&gt;&#xA;देवतानां गुरूणां च क्षत्रियाणां च भामिनि ।&lt;br&gt;&#xA;भर्तॄणां च विशेषेण हितं सङ्गमनं सताम् ॥&lt;br&gt;&#xA;तस्मात्पुत्रि कुमारेण गन्तव्यं मत्प्रियेप्सया ॥&lt;br&gt;&#xA;प्रतिवाक्यं न दद्यास्त्वं शापिता मम पादयोः ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा सुतां तत्र पौत्रं कण्वोऽभ्यभाषत ।&lt;br&gt;&#xA;परिष्वज्य च बाहुभ्यां मूर्ध्न्युपाघ्राय पौत्रकम् ॥&lt;br&gt;&#xA;कण्वः-&lt;br&gt;&#xA;सोमवंशोद्भवो राजा दुष्यन्तो नाम विश्रुतः ।&lt;br&gt;&#xA;तस्याग्रमहिषी चैषा तव माता शुचिव्रता ॥&lt;br&gt;&#xA;गन्तुकामा भर्तृवंशं त्वया सह सुमध्यमा ।&lt;br&gt;&#xA;गत्वाऽभिवाद्य राजानं यौवराज्यमवाप्स्यसि ॥&lt;br&gt;&#xA;स पिता तव राजेन्द्रस् तस्य त्वं वशगो भव ।&lt;br&gt;&#xA;पितृपैतामहं राज्यम् अनुतिष्ठस्व भावतः ।&lt;br&gt;&#xA;तस्मिन् काले स्वराज्यस्थो मामनुस्मर पौत्रक ॥&lt;br&gt;&#xA;वैशम्पायनः-&lt;br&gt;&#xA;अभिवाद्य मुनेः पादौ पौरवो वाक्यमब्रवीत् ॥&lt;br&gt;&#xA;सर्वदमनः-&lt;br&gt;&#xA;त्वं पिता मम विप्रर्षे त्वं माता त्वं गतिश्च मे ।&lt;br&gt;&#xA;न चान्यं पितरं मन्ये त्वामृते तु महातपः ।&lt;br&gt;&#xA;तव शुश्रूषणं पुण्यम् इह लोके परत्र च ॥&lt;br&gt;&#xA;शकुन्तला भर्तृकामा स्वयं यातु यथेष्टतः ।&lt;br&gt;&#xA;अहं शुश्रूषणपरः पादमूले वसामि वः ॥&lt;br&gt;&#xA;क्रीडां व्यालमृगैस्सार्धं करिष्ये न पुरा यथा ।&lt;br&gt;&#xA;त्वच्छासनपरो नित्यं स्वाध्यायं सुकरोम्यहम् ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा तु संश्लिष्य पादौ कण्वस्य तिष्ठति ॥&lt;br&gt;&#xA;तस्य तद्वचनं श्रुत्वा प्ररुरोद शकुन्तला ।&lt;br&gt;&#xA;स्नेहात् पितुश्च पुत्रस्य हर्षशोकसमन्विता ।&lt;br&gt;&#xA;निशाम्य रोदनं मातुर् दौष्यन्तिर्वाक्यमब्रवीत् ॥&lt;br&gt;&#xA;सर्वदमनः-&lt;br&gt;&#xA;श्रुत्वा भगवतो वाक्यं किं रोदिषि शकुन्तले ।&lt;br&gt;&#xA;गन्तव्यं काल्य उत्थाय भर्तृप्रीतिस्तवास्ति चेत् ॥&lt;br&gt;&#xA;शकुन्तला-&lt;br&gt;&#xA;एकस्तु कुरुते पापं फलं भुङ्क्ते महाजनः ।&lt;br&gt;&#xA;भोक्तारस्तत्र मुच्यन्ते कर्ता दोषेण लिप्यते ॥&lt;br&gt;&#xA;मया निवारितो नित्यं न करोषि वचो मम ॥&lt;br&gt;&#xA;निस्सृतान्कुञ्जरान्नित्यं बाहुभ्यां सम्प्रमथ्य वै ।&lt;br&gt;&#xA;वनं च लोडयन्नित्यं सिंहव्याघ्रगणैर्वृतम् ॥&lt;br&gt;&#xA;एवंविधानि चान्यानि कृत्वा वै पुरुनन्दन ।&lt;br&gt;&#xA;रुषितो भगवांस्तात तस्मादावां विवासितौ ॥&lt;br&gt;&#xA;वैशम्पायनः-&lt;br&gt;&#xA;अहं न गच्छे दुष्यन्तं नास्मि पुत्र हितैषिणी ।&lt;br&gt;&#xA;पादमूले वसिष्यामि महर्षेर्भावितात्मनः ॥&lt;br&gt;&#xA;एवमुक्त्वा तु रुदती पपात मुनिपादयोः ॥&lt;br&gt;&#xA;एवं विलपतीं कण्वश् चानुनीय च हेतुभिः ।&lt;br&gt;&#xA;पुनः प्रोवाच भगवान् आनृशंस्याद्धितं वचः ॥&lt;br&gt;&#xA;कण्वः-&lt;br&gt;&#xA;शकुन्तले शृणुष्वेदं हितं पथ्यं च भामिनि ।&lt;br&gt;&#xA;पतिव्रताभावगुणान् हित्वा साध्यं न किञ्चन ॥&lt;br&gt;&#xA;प्रतिव्रतानां देवा वै तुष्टास्सर्ववरप्रदाः ।&lt;br&gt;&#xA;प्रसादं च करिष्यन्ति ह्यापदर्थे च भामिनि ॥&lt;br&gt;&#xA;पतिप्रसादात्पुण्यगतिं प्राप्नुवन्ति न चाशुभम् ।&lt;br&gt;&#xA;तस्माद्गत्वा तु राजानम् आराधय शुचिस्मिते ॥&lt;br&gt;&#xA;वैशम्पायनः-&lt;br&gt;&#xA;शकुन्तलां तथोक्त्वा वै शाकुन्तलमथाब्रवीत् ॥&lt;br&gt;&#xA;कण्वः-&lt;br&gt;&#xA;दौहित्रो मम पौत्रस्त्वम् इलिलस्य महात्मनः ।&lt;br&gt;&#xA;शृणुष्व वचनं सत्यं प्रब्रवीमि तवानघ ॥&lt;br&gt;&#xA;मनसा भर्तृकामा वै वाग्भिरुक्त्वा पृथग्विधम् ।&lt;br&gt;&#xA;गन्तुं नेच्छति कल्याणी तस्मात्तात वहस्व वै ।&lt;br&gt;&#xA;शक्तस्त्वं प्रतिगन्तुं च मुनिभिस्सह पौरव ॥&lt;br&gt;&#xA;वैशम्पायनः-&lt;br&gt;&#xA;इत्युक्त्वा सर्वदमनं कण्वश्शिष्यानथाब्रवीत् ॥&lt;br&gt;&#xA;कण्वः-&lt;br&gt;&#xA;शकुन्तलामिमां शीघ्रम् इहास्माद्भर्तुरन्तिकम् ।&lt;br&gt;&#xA;भर्तुः प्रापयत स्थानं सर्वलक्षणपूजिताम् ॥&lt;br&gt;&#xA;नारीणां चिरवासो हि बान्धवेषु न रोचते ।&lt;br&gt;&#xA;कीर्तिचारित्रधर्मघ्नस् तस्मान्नयत मा चिरम् ॥&lt;br&gt;&#xA;वैशम्पायनः-&lt;br&gt;&#xA;धर्माभिपूजितं पुत्रं काश्यपेन निशाम्य तु ।&lt;br&gt;&#xA;काश्यपात् प्राप्य चानुज्ञां मुमुदे च शकुन्तला ॥&lt;br&gt;&#xA;कण्वस्य वचनं श्रुत्वा प्रतिगच्छेति चासकृत् ।&lt;br&gt;&#xA;तथेत्युक्त्वा तु कण्वं च मातरं पौरवोऽब्रवीत् ।&lt;br&gt;&#xA;किं चिरायसि मातस्त्वं गमिष्यामो नृपालयम् ॥&lt;br&gt;&#xA;एवमुक्त्वा तु तां देवीं दुष्यन्तस्य महात्मनः ।&lt;br&gt;&#xA;अभिवाद्य मुनेः पादौ गन्तुमैच्छत्स पौरवः ॥&lt;br&gt;&#xA;शकुन्तला च पितरम् अभिवाद्य कृताञ्जलिः ।&lt;br&gt;&#xA;प्रदक्षिणीकृत्य तदा पितरं वाक्यमब्रवीत् ॥&lt;br&gt;&#xA;अज्ञानान्मे पिता चेति दुरुक्तं वापि चानृतम् ।&lt;br&gt;&#xA;अकार्यं वाप्यनिष्टं वा क्षन्तुमर्हति काश्यप ॥&lt;br&gt;&#xA;एवमुक्तो नतशिरा मुनिर्नोवाच किञ्चन ।&lt;br&gt;&#xA;मनुष्यभावात् कण्वोऽपि मुनिरश्रूण्यवर्तयत् ॥&lt;br&gt;&#xA;अब्भक्षान् वायुभक्षांश्च शीर्णपर्णाशनान् मुनीन् ।&lt;br&gt;&#xA;फलमूलाशिनो दान्तान् कृशान् धमनिसन्ततान् ॥&lt;br&gt;&#xA;व्रतिनो जटिलान् मुण्डान् वल्कलाजिनसंवृतान् ।&lt;br&gt;&#xA;समाहूय मुनीन् कण्वः कारुण्यादिदमब्रवीत् ॥&lt;br&gt;&#xA;मया तु लालिता नित्यं मम पुत्री यशस्विनी ।&lt;br&gt;&#xA;वने जाता विवृद्धा च न च जानाति किञ्चन ॥&lt;br&gt;&#xA;आश्रमेण पथा सर्वैर् नीयतां क्षत्रियालयम् ।&lt;br&gt;&#xA;द्वतीययोजने विप्राः प्रतिष्ठानं प्रतिष्ठितम् ॥&lt;br&gt;&#xA;प्रतिष्ठाने पुरे राजा शाकुन्तलपितामहः ।&lt;br&gt;&#xA;अध्युवास चिरं कालम् उर्वश्या सहितः पुरा ॥&lt;br&gt;&#xA;अनूपजाङ्गलयुतं धनधान्यसमाकुलम् ।&lt;br&gt;&#xA;प्रतिष्ठितं पुरवरं गङ्गायामुनसङ्गमे ॥&lt;br&gt;&#xA;तत्र सङ्गममासाद्य स्नात्वा हुतहुताशनाः ।&lt;br&gt;&#xA;शाकमूलफलाहारा निवर्तध्वं महातपाः ।&lt;br&gt;&#xA;अन्यथा तु भवेद्विप्रा अध्वनो गमने श्रमः ॥&lt;br&gt;&#xA;वैशम्पायनः-&lt;br&gt;&#xA;तथेत्युक्त्वा च ते शिष्याः प्रातिष्ठन्नमितौजसः ।&lt;br&gt;&#xA;शकुन्तलां पुरस्कृत्य दुष्यन्तस्य पुरं प्रति ॥&lt;br&gt;&#xA;गृहीत्वा चामरप्रख्यं पुत्रं कमललोचनम् ।&lt;br&gt;&#xA;आजग्मुश्च पुरं शुभ्रं दुष्यन्ताध्युषितं वनात् ॥&lt;br&gt;&#xA;शकुन्तलां समादाय मुनयो धर्मवत्सलाः ।&lt;br&gt;&#xA;ते वनानि नदीश्शैलान् गिरिप्रस्रवणानि च ॥&lt;br&gt;&#xA;कन्दराणि नितम्बांश्च राष्ट्राणि नगराणि च ।&lt;br&gt;&#xA;आश्रमाणि च पुण्यानि गत्वा चैव गतश्रमाः ।&lt;br&gt;&#xA;शनैर्मध्याह्नवेलायां प्रतिष्ठानं समाययुः ॥&lt;br&gt;&#xA;तां पुरीं पुरुहूतेन ह्यैलस्यार्थे विनिर्मिताम् ॥&lt;br&gt;&#xA;परिघावप्रपुरगैर् उपतल्पशतैरपि ।&lt;br&gt;&#xA;शतघ्नीचक्रवज्रैश्च गुप्तामन्यैर्दुरासदाम् ॥&lt;br&gt;&#xA;हर्म्यप्रसादसम्बाधां नानापण्यविभूषिताम् ।&lt;br&gt;&#xA;मण्टपैस्ससभै रम्यैः प्रपाभिश्च समावृताम् ॥&lt;br&gt;&#xA;राजमार्गेण महता सुविभक्तेन शोभिताम् ।&lt;br&gt;&#xA;कैलासशिखराकारैर् गोपुरैस्समलङ्कृताम् ॥&lt;br&gt;&#xA;द्वारतोरणनिर्यूहैर् मङ्गलैरुपशोभिताम् ।&lt;br&gt;&#xA;उद्यानाम्रवणोपेतां महतीं सालमेखलाम् ।&lt;br&gt;&#xA;सर्वपुष्करिणीभिश्च उद्यानैश्च समावृताम् ॥&lt;br&gt;&#xA;वर्णाश्रमैस्स्वधर्मस्थैर् नित्योत्सवसमाहितैः ।&lt;br&gt;&#xA;धनधान्यसमृद्धैश्च सन्तुष्टै रत्नपूजितैः ॥&lt;br&gt;&#xA;कृतयुक्तैश्च विद्वद्भिर् अग्निहोत्रपरैस्सदा ।&lt;br&gt;&#xA;अकार्यवर्जितैश्चैव दानशीलैर्दयापरैः ॥&lt;br&gt;&#xA;अधर्मभीरुभिस्सर्वैस् स्वर्गलोकजिगीषुभिः ।&lt;br&gt;&#xA;एवंविधजनोपेतम् इन्द्रलोकमिवापरम् ॥&lt;br&gt;&#xA;तस्मिन्नगरमध्ये तु राजवेश्म प्रतिष्ठितम् ।&lt;br&gt;&#xA;इन्द्रसद्मप्रतीकाशं सम्पूर्णं वित्तसञ्चयैः ॥&lt;br&gt;&#xA;तस्य मध्ये सभा दिव्या नानारत्नविचित्रिता ॥&lt;br&gt;&#xA;तस्यां सभायां राजर्षिस् सर्वालङ्कारभूषितः ।&lt;br&gt;&#xA;ब्राह्मणैः क्षत्रियैश्चैव मन्त्रिभिश्चापि संवृतः ।&lt;br&gt;&#xA;संस्तूयमानो राजेन्द्रस् सूतमागधवन्दिभिः ॥&lt;br&gt;&#xA;सुखासीनोऽभवद्राजा तस्मिन्काले महर्षयः ।&lt;br&gt;&#xA;शकुन्तानां स्वनं श्रुत्वा निमित्तज्ञास्त्वलक्षयन् ॥&lt;br&gt;&#xA;ऋषयः-&lt;br&gt;&#xA;शकुन्तले निमित्तानि शोभनानीह वन्दिनः ।&lt;br&gt;&#xA;कार्यसिद्धिं वदन्त्येते ध्रुवं राज्ञी भविष्यसि ॥&lt;br&gt;&#xA;अस्मिंस्तु दिवसे पुत्रो युवराजो भविष्यति ॥&lt;br&gt;&#xA;वैशम्पायनः-&lt;br&gt;&#xA;वर्धमानपुरद्वारं तूर्यघोषनिनादितम् ।&lt;br&gt;&#xA;शकुन्तलां पुरस्कृत्य विविशुस्ते महर्षयः ।&lt;br&gt;&#xA;प्रविशन्तं नृपसुतं प्रशशंसुश्च प्रेक्षकाः ॥&lt;br&gt;&#xA;वर्धमानपुरद्वारं प्रविशन्नेव पौरवः ।&lt;br&gt;&#xA;इन्द्रलोकस्थमात्मानं मेने हर्षसमन्वितः ॥&lt;br&gt;&#xA;ततो वै नागरास्सर्वे समाहूय परस्परम् ।&lt;br&gt;&#xA;द्रष्टुकामा नृपसुतं समपद्यन्त भारत ॥&lt;br&gt;&#xA;नागराः-&lt;br&gt;&#xA;देवतेव जनस्याग्रे भ्राजते श्रीरिवागता ।&lt;br&gt;&#xA;जयन्तेनेव पौलोमी इन्द्रलोकादिहागता ॥&lt;br&gt;&#xA;वैशम्पायनः-&lt;br&gt;&#xA;इति ब्रुवन्तस्ते सर्वे महर्षीनिदमब्रुवन् ।&lt;br&gt;&#xA;अभिवादयाम सहिता महर्षीन् देववर्चसः ॥&lt;br&gt;&#xA;वैशम्पायनः-&lt;br&gt;&#xA;इत्युक्त्वा सहिताः केचिद् अन्वगच्छन्त पौरवम् ।&lt;br&gt;&#xA;हैमवत्यास्सुतमिव कुमारं पुष्करेक्षणम् ॥&lt;br&gt;&#xA;ये केचिदब्रुवन्मूढाः शाकुन्तलदिदृक्षवः ।&lt;br&gt;&#xA;कृष्णाजिनेन सञ्छन्नान् द्रष्टुं निच्छन्ति तापसान् ॥&lt;br&gt;&#xA;पिशाचा इव दृश्यन्ते नागराणां विरूपिणः ।&lt;br&gt;&#xA;विना सन्ध्यां पिशाचास्ते प्रविशन्ति पुरोत्तमम् ॥&lt;br&gt;&#xA;क्षुत्पिपासार्दितान् दीनान् वल्कलाजिनवाससः ।&lt;br&gt;&#xA;त्वगस्थिभूतान् निर्मांसान् धमनीसन्ततानपि ॥&lt;br&gt;&#xA;पिङ्गलाक्षान् पिङ्गजटान् दीर्घदन्तान्निरूदरान् ।&lt;br&gt;&#xA;विशीर्षकानूर्ध्वहस्तान् दृष्ट्वा हास्यन्ति नागराः ॥&lt;br&gt;&#xA;एवमुक्तवतां तेषां गिरं श्रुत्वा महर्षयः ।&lt;br&gt;&#xA;अन्योन्यं ते समाहूय इदं वचनमब्रुवन् ॥&lt;br&gt;&#xA;उक्तं भगवता वाक्यं न कृतं सत्यवादिना ।&lt;br&gt;&#xA;पुरप्रवेशनं नात्र कर्तव्यमिति शासनम् ॥&lt;br&gt;&#xA;किं कारणं प्रवेक्ष्यामो नगरं दुर्जनैर्वृतम् ।&lt;br&gt;&#xA;त्यक्तसङ्गस्य च मुनेर् नगरे किं प्रयोजनम् ॥&lt;br&gt;&#xA;तस्माद्गमिष्याम वयं गङ्गायामुनसङ्गमम् ।&lt;br&gt;&#xA;एवमुक्त्वा मुनिगणाः प्रतिजग्मुर्यथागतम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/086/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/086/</guid>
      <description>&lt;p&gt;वैशम्पायनः-&lt;br&gt;&#xA;गतान् मुनिगणान् दृष्ट्वा पुत्रं सङ्गृह्य पाणिना ।&lt;br&gt;&#xA;मातापितृभ्यां विरहाद् यथा शोचन्ति दारकाः ॥&lt;br&gt;&#xA;तथा शोकपरीताङ्गी धृतिमालम्ब्य दुःखिता ।&lt;br&gt;&#xA;पुत्रणैव सहायेन सा जगाम शनैश्शनैः ॥&lt;br&gt;&#xA;अदृष्टपूर्वान् पश्यन् वै राजमार्गेण पौरवः ।&lt;br&gt;&#xA;हर्म्यप्रसादचैत्यांश्च सभा दिव्या विचित्रिताः ।&lt;br&gt;&#xA;कौतूहलसमाविष्टो दृष्ट्वा विस्मयमागतः ॥&lt;br&gt;&#xA;सर्वे ब्रुवन्ति तां दृष्ट्वा पद्महीनामिव श्रियम् ।&lt;br&gt;&#xA;गतेन हंसीसदृशीं कोकिलेन स्वरे समाम् ॥&lt;br&gt;&#xA;मुखेन चन्द्रसदृशीं श्रिया पद्मालयासमाम् ।&lt;br&gt;&#xA;स्मितेन कुन्दसदृशीं पद्मगर्भसमत्वचम् ॥&lt;br&gt;&#xA;पद्मपत्रविशालाक्षीं तप्तजाम्बूनदप्रभाम् ।&lt;br&gt;&#xA;करान्तमितमध्यां तां सुकेशीं संहतस्तनीम् ॥&lt;br&gt;&#xA;जघनं सुविशालं वै ऊरू करिकरोपमौ ।&lt;br&gt;&#xA;रक्ततुङ्गतलौ पादौ धरण्यां सुप्रतिष्ठितौ ॥&lt;br&gt;&#xA;एवं रूपसमायुक्ता स्वर्गलोकादिहागता ।&lt;br&gt;&#xA;इति स्म सर्वेऽमन्यन्त दुष्यन्तनगरे जनाः ॥&lt;br&gt;&#xA;पुनः पुनरवोचंस्ते शाकुन्तलगुणानपि ॥&lt;br&gt;&#xA;सिंहेक्षणस्सिंहदंष्ट्रस् सिंहस्कन्धो महाभुजः ।&lt;br&gt;&#xA;सिंहोरस्कस्सिंहबलः सिंहविक्रान्तगाम्ययम् ॥&lt;br&gt;&#xA;पृथ्वंसः पृथुवक्षाश्च छत्राकारशिरा महान् ।&lt;br&gt;&#xA;पाणिपादतले रक्तो रक्तास्यो दुन्दुभिस्वनः ।&lt;br&gt;&#xA;राजलक्षणयुक्तश्च राजश्रीश्चास्य लक्ष्यते ॥&lt;br&gt;&#xA;आकारेण च रूपेण शरीरेणापि तेजसा ।&lt;br&gt;&#xA;दुष्यन्तेन समो ह्येष कस्य पुत्रो भविष्यति ॥&lt;br&gt;&#xA;एवं ब्रुवन्तस्ते सर्वे प्रशशंसुस्सहस्रशः ॥&lt;br&gt;&#xA;युक्तिवादानवोचन्त सर्वाः प्राणभृतस्स्त्रियः ।&lt;br&gt;&#xA;बान्धवा इव सस्नेहा अनुजग्मुश्शकुन्तलाम् ।&lt;br&gt;&#xA;पौराणां तद्वचश्श्रुत्वा तूष्णींभूता शकुन्तला ॥&lt;br&gt;&#xA;वेश्मद्वारं समासाद्य विह्वलन्ती नृपात्मजा ।&lt;br&gt;&#xA;चिन्तयामास सहसा कार्यगौरवकारणात् ॥&lt;br&gt;&#xA;लज्जया च परीताङ्गी राजन् राजसमक्षतः ।&lt;br&gt;&#xA;अघृणा किं नु वक्ष्यामि दुष्यन्तं मम कारणात् ॥&lt;br&gt;&#xA;एवमुक्त्वा तु कृपणा चिन्तयन्ती शकुन्तला ।&lt;br&gt;&#xA;अभिसृत्य च राजानं वेदिता सा प्रवेशिता ॥&lt;br&gt;&#xA;सह तेन कुमारेण तरुणादित्यवर्चसा ॥&lt;br&gt;&#xA;सिंहासनस्थं राजानं महेन्द्रसदृशद्युतिम् ।&lt;br&gt;&#xA;शकुन्तला नतशिराः परं हर्षमवाप्य च ।&lt;br&gt;&#xA;पूजयित्वा यथान्यायं अब्रवीत्तं शकुन्तला ॥&lt;br&gt;&#xA;अभिवादय राजानं पितरं ते दृढव्रतम् ।&lt;br&gt;&#xA;एवमुक्त्वा तु पुत्रं सा लज्जानतमुखी स्थिता ॥&lt;br&gt;&#xA;स्तम्भमालिङ्ग्य राजानं प्रसीदस्वेत्युवाच सा ॥&lt;br&gt;&#xA;शाकुन्तलोऽपि राजानम् अभिवाद्य कृताञ्जलिः ।&lt;br&gt;&#xA;हर्षेणोत्फुल्लनयनो राजानं चान्ववैक्षत ।&lt;br&gt;&#xA;दुष्यन्तो धर्मबुद्ध्या तु चिन्तयन्नेव सोऽब्रवीत् ॥&lt;br&gt;&#xA;दुष्यन्तः-&lt;br&gt;&#xA;किमागमनकार्यं ते ब्रूहि त्वं वरवर्णिनि ।&lt;br&gt;&#xA;करिष्यामि न सन्देहः सपुत्राया विशेषतः ॥&lt;br&gt;&#xA;शकुन्तला-&lt;br&gt;&#xA;प्रसीदस्व महाराज वक्ष्यामि पुरुषोत्तम ।&lt;br&gt;&#xA;एष पुत्रो हि ते राजन् मय्युत्पन्नः परन्तप ॥&lt;br&gt;&#xA;तस्मात्पुत्रस्त्वया राजन् यौवराज्येऽभिषिच्यताम् ॥&lt;br&gt;&#xA;यथोक्तमाश्रमे तस्मिन् वर्तस्व पुरुषोत्तम ।&lt;br&gt;&#xA;मया समागमे पूर्वं कृतस्स समयस्त्वया ।&lt;br&gt;&#xA;तं स्मरस्व महाभाग कण्वाश्रमपदं प्रति ॥&lt;br&gt;&#xA;वैशम्पायनः-&lt;br&gt;&#xA;तस्योपभोगसक्तस्य स्त्रीषु चान्यासु भारत ।&lt;br&gt;&#xA;शकुन्तला सपुत्रा च मनस्यन्तरधीयत ॥&lt;br&gt;&#xA;सोऽथ श्रुत्वा तु तद्वाक्यं तस्या राजा स्मरन्नपि ।&lt;br&gt;&#xA;अब्रवीन्न स्मरामीति त्वया भद्रे समागमम् ॥&lt;br&gt;&#xA;मैथुनं च वृथा नाहं गच्छेयमिति मे मतिः ।&lt;br&gt;&#xA;नाभिजानामि कल्याणि त्वया सह समागमम् ॥&lt;br&gt;&#xA;धर्मार्थकामसम्बन्धं न स्मरामि त्वया सह ।&lt;br&gt;&#xA;गच्छ वा तिष्ठ वा कामं यद्वापीच्छसि तत्कुरु ॥&lt;br&gt;&#xA;सैवमुक्ता वरारोहा व्रीडितैव मनस्विनी ।&lt;br&gt;&#xA;विसञ्ज्ञैव च दुःखेन तस्थौ विगतचेतना ॥&lt;br&gt;&#xA;संरम्भामर्षताम्राक्षी स्फुरमाणोष्ठसम्पुटा ।&lt;br&gt;&#xA;निर्दहन्तीव नेत्राभ्यां तिर्यग्राजानमैक्षत ॥&lt;br&gt;&#xA;आकारं गूहमाना च मन्युना च समीरितम् ।&lt;br&gt;&#xA;तपसा सम्भृतं तेजो धारयामास वै तदा ॥&lt;br&gt;&#xA;सा मुहूर्तमिव ध्यात्वा दुःखामर्षसमन्विता ।&lt;br&gt;&#xA;भर्तारमपि सम्प्रेक्ष्य यथान्यायं वचोऽब्रवीत् ॥&lt;br&gt;&#xA;जानन्नपि महाराज कस्मादेवं प्रभाषसे ।&lt;br&gt;&#xA;न जानामीति निश्शङ्कं यथान्यः प्राकृतस्तथा ॥&lt;br&gt;&#xA;तस्य ते हृदयं वेद सत्यस्यैवानृतस्य च ।&lt;br&gt;&#xA;कल्याणं बत साक्षीणाम् आत्मानमवमन्यसे ॥&lt;br&gt;&#xA;योऽन्यथा सन्तमात्मानम् अन्यथा प्रतिपद्यते ।&lt;br&gt;&#xA;किं तेन न कृतं पापं चोरेणात्मापहारिणा ॥&lt;br&gt;&#xA;एकोऽहमस्मीति च मन्यसे त्वं न हृच्छयं वेत्सि मुनिं पुराणम् ।&lt;br&gt;&#xA;यो वेदिता कर्मणः पापकस्य तस्यान्तिके त्वं वृजिनं करोषि ॥&lt;br&gt;&#xA;धर्म एव हि साधूनां सर्वेषां हितकारणम् ।&lt;br&gt;&#xA;नित्यं मिथ्याविहीनानां न च दुःखावहो भवेत् ॥&lt;br&gt;&#xA;मन्यते पापकं कृत्वा न कश्चिद्वेत्ति मामिति ।&lt;br&gt;&#xA;देवाश्चैनं विदन्त्येव भूताश्चैव तथापरे ॥&lt;br&gt;&#xA;आदित्यचन्द्रावनिलोऽनलश्च द्यौर्भूमिरापो हृदयं यमश्च ।&lt;br&gt;&#xA;अहश्च रात्रिश्च उभे च सन्ध्ये धर्मश्च जानाति नरस्य वृत्तम् ॥&lt;br&gt;&#xA;यमो वैवस्वतस्तस्य निर्यातयति दुष्कृतम् ।&lt;br&gt;&#xA;हृदि स्थितः कर्मसाक्षी क्षेत्रज्ञो यस्य तुष्यति ॥&lt;br&gt;&#xA;न तुष्यति च यस्यैष पुरुषस्य दुरात्मनः ।&lt;br&gt;&#xA;तं यमः पापकर्माणं निर्भर्त्सयति दुष्कृतम् ॥&lt;br&gt;&#xA;योऽवमत्यात्मनात्मानम् अन्यथा प्रतिपद्यते ।&lt;br&gt;&#xA;न तस्य देवाश्श्रेयांसो यस्यात्मापि न कारणम् ॥&lt;br&gt;&#xA;स्वयं प्राप्तेति मामेवं मा वमंस्था पतिव्रताम् ।&lt;br&gt;&#xA;अर्चार्हां नार्चयसि मां स्वयं भार्यामुपस्थिताम् ॥&lt;br&gt;&#xA;किमर्थं मां प्राकृतवद् उपप्रेक्षसि संसदि ।&lt;br&gt;&#xA;सा खल्वहमिदं शून्यं करोमि न शृणोषि मे ॥&lt;br&gt;&#xA;यदि मे याचमानाया वचनं न करिष्यसि ।&lt;br&gt;&#xA;दुष्यन्त! शतधा त्वद्य मूर्धा ते विफलिष्यति ॥&lt;br&gt;&#xA;जायां पतिस्सम्प्रविश्य यदस्यां जायते पुनः ।&lt;br&gt;&#xA;जायाया इति जायात्वं यस्तस्यां जायते ततः॥&lt;br&gt;&#xA;यदागमवतः पुंसो यदपत्यं प्रजायते ।&lt;br&gt;&#xA;तत्तारयति सन्तत्या पूर्वप्रेतान् पितामहान् ॥&lt;br&gt;&#xA;पुन्नाम्नो नरकाद्यस्मात् पितरं त्रायते सुतः ।&lt;br&gt;&#xA;तस्मात्पुत्र इति प्रोक्तः पूर्वमेव स्वयम्भुवा ॥&lt;br&gt;&#xA;पुत्रेण लोकाञ्जयति पौत्रेणनन्त्यमश्नुते ।&lt;br&gt;&#xA;अथ पौत्रस्य पुत्रेण मोदन्ते प्रपितामहाः ॥&lt;br&gt;&#xA;सा भार्या या गृहे दक्षा सा भार्या या प्रजावती ।&lt;br&gt;&#xA;सा भार्या या पतिप्राणा सा भार्या याऽतिथिप्रिया ॥&lt;br&gt;&#xA;अर्धं भार्या मनुष्यस्य भार्या श्रेष्ठतमस्सखा ।&lt;br&gt;&#xA;भार्या मूलं त्रिवर्गस्य यस्सभार्यस्स बन्धुमान् ॥&lt;br&gt;&#xA;भार्यावन्तः क्रियावन्तस् सभार्या गृहमेधिनः ।&lt;br&gt;&#xA;भार्यावन्तः प्रमोदन्ते भार्यावन्तश्श्रिया वृताः ॥&lt;br&gt;&#xA;सहायाः प्रविविक्तेषु भवन्त्येताः प्रियंवदाः ।&lt;br&gt;&#xA;पितरो धर्मकार्येषु भवन्त्यार्तस्य मातरः ॥&lt;br&gt;&#xA;कान्तारेष्वपि विश्रामो जनस्याध्वनिकस्य वै ।&lt;br&gt;&#xA;यस्सदारस्स विश्वास्यस् तस्माद्दाराः परा गतिः ॥&lt;br&gt;&#xA;संसरन्तमभिप्रेतं विषमेष्वेकपातिनम् ।&lt;br&gt;&#xA;भार्यैबान्वेति भर्तारं सततं वै पतिव्रता ॥&lt;br&gt;&#xA;प्रथमं संस्थिता भार्या पतिं प्रेत्य प्रतीक्षते ।&lt;br&gt;&#xA;पूर्वप्रेतं तु भर्तारं पश्चात्साप्यनुगच्छति ॥&lt;br&gt;&#xA;एतस्मात्कारणाद्राजन् पाणिग्रहणमिष्यते ।&lt;br&gt;&#xA;यदाप्नोति पतिर्भार्याम् इह लोके परत्र च ॥&lt;br&gt;&#xA;पोषणार्थं शरीरस्य पाथेयं स्वर्गतस्य वै ।&lt;br&gt;&#xA;आत्माऽऽत्मनैव जनितः पुत्र इत्युच्यते बुधैः ॥&lt;br&gt;&#xA;तस्माद्भार्यां पतिः पश्येन्मातृवत्पुत्रमातरम् ।&lt;br&gt;&#xA;अन्तरात्मैव सर्वस्य पुत्रनाम्नोच्यते सदा ॥&lt;br&gt;&#xA;गती रूपं च चेष्टा च आवर्ता लक्षणानि च ।&lt;br&gt;&#xA;पितॄणां यानि दृश्यन्ते पुत्राणां सन्ति तानिच ॥&lt;br&gt;&#xA;तेषां शीलगुणाचारास् तत्सम्पर्काच्छुभाशुभाः ॥&lt;br&gt;&#xA;भार्यायां जनितं पुत्रम् आदर्शे स्वमिवाननम् ।&lt;br&gt;&#xA;जनितं मोदते प्रेक्ष्य स्वर्गं प्राप्येव पुण्यकृत् ॥&lt;br&gt;&#xA;पतिव्रतारूपधरा परबीजस्य सङ्ग्रहात् ।&lt;br&gt;&#xA;कुलं विनाश्य भर्तॄणां नरकं याति दारुणम् ॥&lt;br&gt;&#xA;परेण जनिताः पुत्रास् स्वभार्यायां यथेष्टतः ।&lt;br&gt;&#xA;मम पुत्रा इति मतास् ते पुत्रा अपि शत्रवः ।&lt;br&gt;&#xA;द्विषन्ति प्रतिकुर्वन्ति न ते वचनकारिणः ॥&lt;br&gt;&#xA;न द्वेष्टीति पिता पुत्रं तस्मादात्मा सुतो भवेत् ॥&lt;br&gt;&#xA;दह्यमाना मनोदुःखैर् व्याधिभिस्तुमुलैर्जनाः ।&lt;br&gt;&#xA;स्वेषु दारेषु तुष्यन्ति घर्मार्तास्सलिलेष्विव ॥&lt;br&gt;&#xA;विप्रवासकृशा दीना नरा मलिनवाससः ।&lt;br&gt;&#xA;तेऽपि स्वदारांस्तुष्यन्ति दरिद्रा धनलाभवत् ॥&lt;br&gt;&#xA;अप्रियोक्तोऽपि दाराणां न ब्रूयादप्रियं वचः ।&lt;br&gt;&#xA;रतिं प्रीतिं च धर्मं च तास्वायत्तमवेक्ष्य च ॥&lt;br&gt;&#xA;आत्मनोऽर्धमिति श्रौतं सा रक्षति धनं प्रजाः ।&lt;br&gt;&#xA;शरीरं लोकयात्रां वै धर्मं स्वर्गमृषीन् पितॄन् ॥&lt;br&gt;&#xA;आत्मनो जन्मनः क्षेत्रं पुण्या रामास्सनातनाः ।&lt;br&gt;&#xA;ऋषीणामपि का शक्तिस् स्रष्टुं रामामृते प्रजाः ॥&lt;br&gt;&#xA;देवानामपि का शक्तिः वेत्तुं सम्भवमात्मनः ।&lt;br&gt;&#xA;पण्डितस्यापि लोकेषु स्त्रीषु सृष्टिः प्रतिष्ठिता ।&lt;br&gt;&#xA;ऋषिभ्यो ह्यृषयः केचिच् चण्डालीष्वपि जज्ञिरे ॥&lt;br&gt;&#xA;परिसृत्य यदा सूनुर् धरणीरेणुकुण्ठितः ।&lt;br&gt;&#xA;पितुरालिङ्गतेऽङ्गानि किमिवाभ्यधिकं ततः ॥&lt;br&gt;&#xA;स त्वं सूनुमभिप्राप्तं साभिलाषं मनस्विनम् ।&lt;br&gt;&#xA;प्रेक्षमाणं कटाक्षेण किमर्थमवमन्यसे ॥&lt;br&gt;&#xA;अण्डानि बिभ्रति स्वानि न त्यजन्ति पिपीलिकाः ।&lt;br&gt;&#xA;किं पुनस्त्वं न मन्येथास् सर्वथा पुत्रमीदृशम् ॥&lt;br&gt;&#xA;न भरेथाः कथं नु त्वम् अज्ञातं स्वं स्वमात्मजम् ।&lt;br&gt;&#xA;ममाण्डानीति वर्धन्ते कोकिलानिव वायसाः ॥&lt;br&gt;&#xA;किं पुनस्त्वं न मन्येथास् सर्वज्ञः पुत्रमीदृशम् ॥&lt;br&gt;&#xA;मलयाच्चन्दनं जातम् अतिशीतं वदन्ति वै ।&lt;br&gt;&#xA;शिशोरालिङ्ग्यमानस्य चन्दनादधिकं भवेत् ॥&lt;br&gt;&#xA;न वाससां न रामाणां नापां स्पर्शस्तथाविधः ।&lt;br&gt;&#xA;शिशुनालिङ्ग्यमानस्य स्पर्शस्सूनोर्यथा सुखः ।&lt;br&gt;&#xA;पुत्रस्पर्शात्सुखतरस् स्पर्शो लोके न विद्यते ॥&lt;br&gt;&#xA;स्पृशतु त्वा समालिङ्ग्य पुत्रोऽयं प्रियदर्शनः ॥&lt;br&gt;&#xA;ब्राह्मणो द्विपदां श्रेष्ठो गौर्वरिष्ठा चतुष्पदाम् ।&lt;br&gt;&#xA;गुरुर्गरीयसां श्रेष्ठः पुत्रस्स्पर्शवतां वरः ॥&lt;br&gt;&#xA;त्रिषु वर्षेषु पूर्णेषु प्रजातोऽयमरिन्दमः ।&lt;br&gt;&#xA;कुमारो राजशार्दूल तव शोकप्रणाशनः ॥&lt;br&gt;&#xA;आहर्ता वाजिमेधस्य शतसङ्ख्यस्य पौरवः ।&lt;br&gt;&#xA;राजसूयादिकानन्यान् क्रतूनमिततेजसः॥&lt;br&gt;&#xA;इति गौरन्तरिक्षे मां सूतकेऽभ्यवदत्पुरा ।&lt;br&gt;&#xA;शकुन्तला-&lt;br&gt;&#xA;हन्त स्वमङ्कमारोप्य स्नेहाद्ग्रामान्तरं गताः ।&lt;br&gt;&#xA;मूर्ध्नि पुत्रानुपाघ्राय प्रतिनन्दन्ति मानवाः ॥&lt;br&gt;&#xA;वेदेष्वपि वदन्तीमं मन्त्रवादं द्विजातयः ।&lt;br&gt;&#xA;जातकर्मणि पुत्राणां तवापि विदितं ध्रुवम् ॥&lt;br&gt;&#xA;अङ्गादङ्गात्सम्भवसि हृदयादधिजायसे ।&lt;br&gt;&#xA;आत्मा वै पुत्रनामासि स जीव शरदश्शतम् ॥&lt;br&gt;&#xA;उपजिघ्रन्ति पितरो मन्त्रेणानेन मूर्धनि ॥&lt;br&gt;&#xA;पोषो हि त्वदधीनऽसौ सन्तानमपि चाक्षयम् ।&lt;br&gt;&#xA;तस्मात्त्वं जीव मे पुत्र स सुखीव शरदां शतम् ॥&lt;br&gt;&#xA;एको भूत्वा द्विधा भूत इति वादः प्रदृश्यते ।&lt;br&gt;&#xA;त्वदङ्गेभ्यः प्रसूतोऽयं पुरुषात्पुरुषोऽपरः ॥&lt;br&gt;&#xA;सरसीवामलेऽऽत्मानं द्वितीयं पश्य ते सुतम् ।&lt;br&gt;&#xA;सरसीवामले सोमं प्रेक्षात्मानं त्वमात्मना ॥&lt;br&gt;&#xA;यथावाऽऽहवनीयोऽग्निर् गार्हपत्यात्प्रणीयते ।&lt;br&gt;&#xA;एवं त्वत्तः प्रसूतोऽयं त्वमेकस्सन् द्विधाकृतः ॥&lt;br&gt;&#xA;मृगापकृष्टेन हि वै मृगयां परिधावता ।&lt;br&gt;&#xA;अहमासादिता राजन् कुमारी पितुराश्रमे ॥&lt;br&gt;&#xA;उर्वशी पूर्वचित्तिश्च सजन्या या च मेनका ।&lt;br&gt;&#xA;विश्वाची च घृताची च षडेवाप्सरसां वराः ॥&lt;br&gt;&#xA;तासां वै मेनका नाम ब्रह्मयोनिर्वराप्सराः ।&lt;br&gt;&#xA;दिवस्सम्प्राप्य जगतीं विश्वामित्रादजीजनत् ॥&lt;br&gt;&#xA;श्रीमानृषिर्धर्मपरो वैश्वानर इवापरः ।&lt;br&gt;&#xA;ब्रह्मयोनिः कुशो नाम विश्वामित्रपितामहः ॥&lt;br&gt;&#xA;कुशस्य पुत्रो बलवान् कुशनाभश्च धार्मिकः ।&lt;br&gt;&#xA;गाधिस्तस्य सुतो राजन् विश्वामित्रस्तु गाधिजः ॥&lt;br&gt;&#xA;एवंविधः पिता राजन् मेनका जननी वरा ।&lt;br&gt;&#xA;सा मां हिमवतः पृष्ठे सुषुवे मेनकाऽप्सराः ।&lt;br&gt;&#xA;परित्यज्य च मां याता परात्मजमिवासती ॥&lt;br&gt;&#xA;पक्षिणः पुण्यवन्तस्ते सहिता धर्मतस्तदा ।&lt;br&gt;&#xA;पक्षैस्तैरभिगुप्ता च तस्मादस्मि शकुन्तला ॥&lt;br&gt;&#xA;ततोऽहमृषिणा दृष्टा काश्यपेन महात्मना ॥&lt;br&gt;&#xA;जलार्थमग्निहोत्रस्य गतं दृष्ट्वा तु पक्षिणः ।&lt;br&gt;&#xA;न्यासभूतामिव मुनेः प्रददुर्मां दयावतः ।&lt;br&gt;&#xA;स माऽरणिमिवादाय स्वमाश्रममुपागमत् ॥&lt;br&gt;&#xA;सा वै सम्भाविता राजन् अनुक्रोशान्महर्षिणा ।&lt;br&gt;&#xA;तेनैव स्वसुतेवाहं राजन् वै परमर्षिणा ॥&lt;br&gt;&#xA;विश्वामित्रसुता चाहं वर्धिता मुनिना नृप ।&lt;br&gt;&#xA;यौवने वर्तमानां च दृष्टवानसि मां नृप ॥&lt;br&gt;&#xA;आश्रमे पर्णशालायां कुमारीं विजने वने ।&lt;br&gt;&#xA;धात्रा प्रचोदितां शून्ये पित्रा विरहितां मिथः ॥&lt;br&gt;&#xA;वाग्भिस्त्वं सूनृताभिर्माम् अपत्यार्थमचूचुदः ।&lt;br&gt;&#xA;अकार्षीस्त्वाश्रमे वासं धर्मकामार्थनिश्चितम् ॥&lt;br&gt;&#xA;गान्धर्वेण विवाहेन विधिना पाणिमग्रहीः ॥&lt;br&gt;&#xA;साऽहं कुलं च शीलं च सत्यवादित्वमात्मनः ।&lt;br&gt;&#xA;स्वधर्मं च पुरस्कृत्य त्वामद्य शरणं गता ।&lt;br&gt;&#xA;तस्मान्नर्हसि संश्रुत्य तथेति वितथं वचः ॥&lt;br&gt;&#xA;स्वधर्मं पृष्ठतः कृत्वा परित्यक्तुमुपस्थिताम् ।&lt;br&gt;&#xA;त्वन्नाथां लोकनाथस्त्वं नार्हसि त्वमनागसम् ॥&lt;br&gt;&#xA;किं नु कर्माशुभं पूर्वं कृतवत्यस्मि जातिषु ।&lt;br&gt;&#xA;यदहं बान्धवैस्त्यक्ता बाल्ये सम्प्रति यत्वया ॥&lt;br&gt;&#xA;कामं त्वया परित्यक्ता गमिष्याम्यहमाश्रमम् ।&lt;br&gt;&#xA;इमं बालं तु सन्त्युक्तं नार्हस्यात्मानमात्मना ॥&lt;br&gt;&#xA;दुष्यन्तः-&lt;br&gt;&#xA;न पुत्रमभिजानामि त्वयि जातं शकुन्तले ।&lt;br&gt;&#xA;असत्यवचना नार्यः कस्ते श्रद्धास्यते वचः ॥&lt;br&gt;&#xA;अश्रद्धेयमिदं वाक्यं कथयन्ती न लज्जसे ।&lt;br&gt;&#xA;विशेषतो मत्सकाशे दुष्टतापसि! गम्यताम् ॥&lt;br&gt;&#xA;क्व महर्षिस्स चैवोग्रः क्वाप्सरास्सा च मेनका ।&lt;br&gt;&#xA;क्व च त्वमेवं कृपणा तापसीवेषधारिणी ॥&lt;br&gt;&#xA;अतिकायश्च पुत्रस्ते बालोऽतिबलवानयम् ।&lt;br&gt;&#xA;कथमल्पेन कालेन सालस्कन्ध इवोद्गतः ॥&lt;br&gt;&#xA;सुनिकृष्टा च योनिस्ते पुंश्चली प्रतिभासि मे ।&lt;br&gt;&#xA;यदृच्छया कामरागाज् जाता मेनकया ह्यसि ॥&lt;br&gt;&#xA;सर्वमेव परोक्षं मे यत्त्वं वदसि तापसि ।&lt;br&gt;&#xA;सर्वा वामास्स्त्रियो लोके सर्वाः कामपरायणाः ॥&lt;br&gt;&#xA;सर्वास्स्त्रियः परवशास् सर्वाः क्रोधसमाकुलाः ।&lt;br&gt;&#xA;असत्योक्तास्स्त्रियस्सर्वा न कण्वं वक्तुमर्हसि ॥&lt;br&gt;&#xA;मेनका निरनुक्रोशा वर्धकी जननी तव ।&lt;br&gt;&#xA;यया हिमवतः पादे निर्माल्यवदुपेक्षिता ॥&lt;br&gt;&#xA;स चापि निरनुक्रोशः क्षत्रयोनिः पिता तव ।&lt;br&gt;&#xA;विश्वामित्रो ब्राह्मखेलो लुब्धः कामपरायणः ॥&lt;br&gt;&#xA;मेनकाऽप्सरसां श्रेष्ठा महर्षिश्चापि ते पिता ।&lt;br&gt;&#xA;तयोरपत्यं कस्मात्त्वं पुंश्चलीवाभिधास्यसि ॥&lt;br&gt;&#xA;जातिश्चापि निकृष्टा ते कुलीनेति विकत्थसे ।&lt;br&gt;&#xA;जनयित्वा त्वमुत्सृष्टा कोकिलेन परैर्भृता ॥&lt;br&gt;&#xA;अरिष्टैरिव दुर्बद्धिः कण्वो वर्धयिता पिता ।&lt;br&gt;&#xA;अश्रद्धेयमिदं वाक्यं यत्त्वं जल्पसि तापसि ॥&lt;br&gt;&#xA;ब्रुवन्ती राजसान्निध्ये गम्यतां यत्र वेच्छसि ॥&lt;br&gt;&#xA;सुवर्णमणिमुक्तानि सर्वाण्याभरणानि च ।&lt;br&gt;&#xA;यद्यदिच्छसि भोगार्थं तापसि! प्रतिगृह्यताम् ॥&lt;br&gt;&#xA;नाहं त्वां द्रष्टुमिच्छामि यथेष्टं गम्यतामितः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/087/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/087/</guid>
      <description>&lt;p&gt;शकुन्तला-&lt;br&gt;&#xA;राजन्सर्षपमात्राणि मय्यघानि प्रपश्यसि ।&lt;br&gt;&#xA;आत्मनो मेरुमात्राणि पश्यन्नपि न पश्यसि ॥&lt;br&gt;&#xA;मेनका त्रिदशेष्वेव त्रिदशाश्चानु मेनकाम् ।&lt;br&gt;&#xA;ममैवोद्रिच्यते जन्म दुष्यन्त तव जन्मतः ॥&lt;br&gt;&#xA;क्षितौ चरसि राजंस्त्वम् अन्तरिक्षे चराम्यहम् ।&lt;br&gt;&#xA;आवयोरन्तरं पश्य मेरुसर्षपयोरिव ॥&lt;br&gt;&#xA;महेन्द्रस्य कुबेरस्य यमस्य वरुणस्य च ।&lt;br&gt;&#xA;भवनान्यनुसंयामि प्रभावं पश्य मे नृप ॥&lt;br&gt;&#xA;पुरा नरवरः पुत्र उर्वश्यां जनितस्तदा ।&lt;br&gt;&#xA;आयुर्नाम महाराज तव पूर्वपितामहः ॥&lt;br&gt;&#xA;महर्षयश्च बहवः क्षत्रियाश्च परन्तपाः ।&lt;br&gt;&#xA;अप्सरस्सु मृगीणां च मातृदोषो न विद्यते ॥&lt;br&gt;&#xA;विरूपो यावदादर्शे नात्मनो वीक्षते मुखम् ।&lt;br&gt;&#xA;मन्यते तावदात्मानम् अन्येभ्यो रूपवत्तरम् ॥&lt;br&gt;&#xA;यदा तु मुखमादर्शे विरूपं सोऽभिवीक्षते ।&lt;br&gt;&#xA;तदा ह्रीमांस्तु जानीयाद् अन्तरं नेतरं जनम् ॥&lt;br&gt;&#xA;अतीव रूपसम्पन्नो न किं चिदवमन्यते ।&lt;br&gt;&#xA;अतीव जल्पन् दुर्वाचो भवतीह विभेदकः ॥&lt;br&gt;&#xA;सम्यग्वा विप्रवादोऽयं सम्प्रवक्ष्यामि तेऽनघ ।&lt;br&gt;&#xA;निदर्शनार्थं न द्वेषात् तच्छ्रुत्वा क्षन्तुमर्हसि ॥&lt;br&gt;&#xA;पांसुपातेन हृष्यन्ति कुञ्जरा मदशालिनः ।&lt;br&gt;&#xA;तथा परिवदन्नन्यान् हृष्टो भवति दुर्जनः ॥&lt;br&gt;&#xA;सत्यधर्मच्युतात्पुंसः क्रुद्धादाशीविषादिव ।&lt;br&gt;&#xA;नास्तिकोऽप्युद्विजत्येव जनः किं पुनरास्तिकः ॥&lt;br&gt;&#xA;स्वयमुत्पाद्य पुत्रं वै सदृशं योऽवमन्यते ।&lt;br&gt;&#xA;तस्य देवाश्श्रियं घ्नन्ति तत्रैनं कलिराविशेत् ॥&lt;br&gt;&#xA;अभव्ये ह्यनृतेऽशुद्धे नास्तिके पापकर्मणि ।&lt;br&gt;&#xA;दुराचारे कलिर्ह्याशु न कलिर्धर्मचारिषु ॥&lt;br&gt;&#xA;मूर्खोऽपि जल्पतां पुंसां श्रुत्वा तेषां शुभाशुभम् ।&lt;br&gt;&#xA;अशुभं वाक्यमादत्ते पुरीषमिव सूकरः ॥&lt;br&gt;&#xA;प्राज्ञस्तु जल्पतां पुंसां श्रुत्वा वाचश्शुभाशुभाः ।&lt;br&gt;&#xA;गुणवद्वाक्यमादत्ते हंसः क्षीरमिवाम्भसि ॥&lt;br&gt;&#xA;आत्मनो दुष्टभावत्वं ज्ञानी नीचोऽप्रसन्नधीः ।&lt;br&gt;&#xA;परेषामपि जानाति स्वधर्मसदृशं गुणैः ॥&lt;br&gt;&#xA;दह्यमानास्तु तीव्रेण नीचाः परयशोऽग्निना ।&lt;br&gt;&#xA;अशक्तास्तां गतिं गन्तुम् अतो निन्दां प्रकुर्वते ॥&lt;br&gt;&#xA;अन्यान् परिवदन् साधुर् यथा हि परितप्यते ।&lt;br&gt;&#xA;तथा परिवदन्नन्यं हृष्टो भवति दुर्जनः ॥&lt;br&gt;&#xA;अपास्य दूरन्तो मूर्खा भवन्ति स्म विशेषतः ।&lt;br&gt;&#xA;नापवादरतास्सन्तो भवन्ति स्म विशेषतः ॥&lt;br&gt;&#xA;अभिवाद्य च वृद्धान्हि साधुर्गच्छति निर्वृतिम् ।&lt;br&gt;&#xA;एवं सज्जनमाक्रुश्य मूर्खो भवति निर्वृतः ॥&lt;br&gt;&#xA;सुखं जीवन्त्यदोषज्ञा मूर्खा दोषानुदर्शिनः ।&lt;br&gt;&#xA;ये तु वाच्याः परैस्सन्तः परानाहुस्तथाविधान् ।&lt;br&gt;&#xA;अतो हास्यतरं लोके किञ्चिदन्यन्न विद्यते ॥&lt;br&gt;&#xA;यत्र दुर्जन इत्याह सज्जनं दुर्जनास्स्वयम् ।&lt;br&gt;&#xA;दारुणाल्लोकसङ्क्लेशाद् दुःखमाप्नोत्यसंशयम् ॥&lt;br&gt;&#xA;कुलवंशप्रतिष्ठां हि पितरः पुत्रमब्रुवन् ॥&lt;br&gt;&#xA;उत्तमं सर्वधर्माणां मनसः प्रीतिवर्धनम् ।&lt;br&gt;&#xA;स्वपत्नीप्रभवाल्ँलब्ध्वा क्रीतान् सर्वविवर्जितान् ।&lt;br&gt;&#xA;कृतानन्यैरथोत्पन्नान् पुत्रान् वै मनुरब्रवीत् ॥&lt;br&gt;&#xA;तत्र षड्वन्धुदायादाः षडदायादबान्धवाः ।&lt;br&gt;&#xA;धर्माकृतिवहा नॄणां मनसः प्रीतिवर्धनाः ॥&lt;br&gt;&#xA;त्रायन्ति जनकाज्जाताः पुत्रा धर्मप्लवाः पितॄन् ॥&lt;br&gt;&#xA;स त्वं नृपतिशार्दूल न पुत्रं त्यक्तुमर्हसि ।&lt;br&gt;&#xA;तस्मात् पुत्रं च सत्यं च पालयस्व महीपते ॥&lt;br&gt;&#xA;उभयं पालय ह्येतन्नानृतं वक्तुमर्हसि ।&lt;br&gt;&#xA;आत्मानं सत्यधर्मौ च पालयेथा महीपते ।&lt;br&gt;&#xA;नरेन्द्रसिंह कपटं न हि वोढुं त्वमर्हसि ॥&lt;br&gt;&#xA;वरं कूपशताद्वापी वरं वापीशतात्क्रतुः ।&lt;br&gt;&#xA;वरः क्रतुशतात्पुत्रस् सत्यं पुत्रशताद्वरम् ॥&lt;br&gt;&#xA;अश्वमेधसहस्रं च सत्यं च तुलया धृतम् ।&lt;br&gt;&#xA;अश्वमेधसहस्राद्धि सत्यमेव विशिष्यते ॥&lt;br&gt;&#xA;सर्ववेदाधिगमनं सर्वतीर्थावगाहनम् ।&lt;br&gt;&#xA;सत्यं च वदतो राजन् समं वा स्यान्न वा समम् ॥&lt;br&gt;&#xA;नास्ति सत्यात् परो धर्मो न सत्याद्विद्यते परम् ।&lt;br&gt;&#xA;न हि तीव्रतरं पापम् अनृतादिह विद्यते ॥&lt;br&gt;&#xA;राजन् सत्यं परं ब्रह्म सत्यं च समयः परः ।&lt;br&gt;&#xA;मा त्याक्षीस्समयं राजन् सत्यं सङ्गरमस्तु ते ॥&lt;br&gt;&#xA;यः पापं न विजानाति कर्म कृत्वा नराधिप ।&lt;br&gt;&#xA;न हि तादृक्परं पापम् अनृतादिह विद्यते ॥&lt;br&gt;&#xA;यस्य ते हृदयं वेद सत्यस्यैवानृतस्य च ।&lt;br&gt;&#xA;कल्याणं साक्षिणं तस्मात् कर्तुमर्हसि धर्मतः ॥&lt;br&gt;&#xA;यो न कामान्न च क्रोधान्न द्रोहादभिवर्तते ।&lt;br&gt;&#xA;अमित्रं वापि मित्रं वा स वा उत्तमपूरुषः ॥&lt;br&gt;&#xA;अनृते चेत् प्रसङ्गस्ते श्रद्दधासि न चेत् स्वयम् ।&lt;br&gt;&#xA;आत्मना हतमिच्छामि तादृशो नास्ति सङ्गतं ॥&lt;br&gt;&#xA;पुत्रत्वे शङ्कमानस्य बुद्धिर्ज्ञापकदीपना ॥&lt;br&gt;&#xA;गतिस्स्वरस्स्मृतिस्सत्वं शीलविज्ञानविक्रमाः ।&lt;br&gt;&#xA;धृष्णुःप्रकृतिभावौ च आवर्ता रोमराजयः ।&lt;br&gt;&#xA;समा यस्य यतस्स्युस्ते तस्य पुत्रो न संशयः ॥&lt;br&gt;&#xA;सादृश्येनोद्धृतं बिम्बं तव देहाद्विशांपते ।&lt;br&gt;&#xA;तातेति भाषमाणं वै मा स्म राजन् वृथा कृथाः ॥&lt;br&gt;&#xA;ऋतेऽपि गर्दभीक्षीरात् पयः पास्यति मे सुतः ॥&lt;br&gt;&#xA;ऋतेऽपि त्वां तु दुष्यन्त! शैलराजावतंसिकाम् ।&lt;br&gt;&#xA;चतुरन्तामिमामुर्वीं पुत्रो मे पालयिष्यति ॥&lt;br&gt;&#xA;शकुन्तले! तव सुतश् चक्रवर्ती भविष्यति ।&lt;br&gt;&#xA;एवमुक्तो महेन्द्रेण भविष्यति न चान्यथा ॥&lt;br&gt;&#xA;साक्षित्वे बहवोऽप्युक्ता देवदूतादयो मताः ।&lt;br&gt;&#xA;न ब्रुवन्ति तथा सत्यम् उताहोऽप्यनृतं किल ॥&lt;br&gt;&#xA;असाक्षिणी मन्दभाग्या गमिष्यामि यथागतम् ॥&lt;br&gt;&#xA;वैशम्पायनः-&lt;br&gt;&#xA;एतावदुक्त्वा वचनं प्रातिष्ठत शकुन्तला ।&lt;br&gt;&#xA;तस्याः क्रोधसमुत्थोग्निस् सधूमो मूर्ध्न्यदृश्यत ॥&lt;br&gt;&#xA;सन्नियम्यात्मनोऽङ्गेषु ततः क्रोधाग्निमात्मजम् ।&lt;br&gt;&#xA;प्रस्थितैवानवद्याङ्गी सह पुत्रेण वै वनम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/088/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/088/</guid>
      <description>&lt;p&gt;वैशम्पायनः-&lt;br&gt;&#xA;अथान्तरिक्षे दुष्यन्तं वागुवाचाशरीरिणी ।&lt;br&gt;&#xA;ऋत्विक्पुरोहिताचार्यैर् मन्त्रिभिश्चाभिसंवृतम् ॥&lt;br&gt;&#xA;माता भस्त्रा पितुः पुत्रो यस्माज्जातस्स एव सः ।&lt;br&gt;&#xA;भरस्व पुत्रं दौष्यन्तिं सत्यमाह शकुन्तला ॥&lt;br&gt;&#xA;सर्वेभ्यो ह्यङ्गमङ्गेभ्यस् साक्षादुत्पद्यते सुतः ।&lt;br&gt;&#xA;आत्मा चैष सुतो नाम तेथैव तव पौरव ॥&lt;br&gt;&#xA;आहितं ह्यात्मनाऽऽत्मानं परिरक्ष इमं सुतम् ।&lt;br&gt;&#xA;अनन्यां त्वं प्रतीक्षस्व मावमंस्थाश्शकुन्तलाम् ॥&lt;br&gt;&#xA;स्त्रियः पवित्रमतुलम् एतद्दुष्यन्त धर्मतः ।&lt;br&gt;&#xA;मासि मासि रजो ह्यासां दुष्कृतान्यपकर्षति ।&lt;br&gt;&#xA;ततस्सर्वाणि भूतानि व्याजह्रुस्तं समन्ततः ॥&lt;br&gt;&#xA;देवाः-&lt;br&gt;&#xA;आहितस्त्वत्तनोरेष मावमंस्थाश्शकुन्तलाम् ॥&lt;br&gt;&#xA;रेतोधाः पुत्र उन्नयति नरदेव यमक्षयम् ।&lt;br&gt;&#xA;त्वं चास्य धाता गर्भस्य सत्यमाह शकुन्तला ॥&lt;br&gt;&#xA;पतिर्जायां प्रविशति स तस्यां जायते पुनः ।&lt;br&gt;&#xA;अन्योन्यस्य प्रकृत्यैष मावमंस्थाश्शकुन्तलाम् ॥&lt;br&gt;&#xA;जाया जनयते पुत्रम् आत्मनोऽङ्गाद्द्विधा कृतम् ।&lt;br&gt;&#xA;तस्माद्भरस्व दुष्यन्त! पुत्रं शाकुन्तलं नृप ॥&lt;br&gt;&#xA;सुभूतिरेषा न त्याज्या जीवितं जीवन्तमात्मजम् ।&lt;br&gt;&#xA;शाकुन्तलं महात्मानं दुष्यन्त! भर पौरवम् ॥&lt;br&gt;&#xA;भर्तव्योऽयं त्वया यस्माद् अस्माकं वचनादपि ।&lt;br&gt;&#xA;तस्माद्भवत्वयं नाम्ना भरतो नाम ते सुतः ॥&lt;br&gt;&#xA;भरताद्भारती कीर्तिर् येनेदं भारतं कुलम् ।&lt;br&gt;&#xA;अपरे ये च पूर्वे च भारता इति तेऽभवन् ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा ततो देवा ऋषयश्च तपोधनाः ।&lt;br&gt;&#xA;पतिव्रतेति संहृष्टाः पुष्पवृष्टिं ववर्षिरे ॥&lt;br&gt;&#xA;तच्छ्रुत्वा पौरवो वाक्यं व्याहृतं वे दिवौकसाम् ।&lt;br&gt;&#xA;सिंहासनात् समुत्थाय प्रणम्य च दिवौकसः ।&lt;br&gt;&#xA;पुरोहितममात्यांश्च प्रष्टाव्यानब्रवीदिदम् ॥&lt;br&gt;&#xA;दुष्यन्तः-&lt;br&gt;&#xA;शृण्वन्त्वेतद्भवन्तोऽद्य देवदूतस्य भाषितम् ।&lt;br&gt;&#xA;शृण्वन्तु देवतानां च महर्षीणां च भाषितम् ॥&lt;br&gt;&#xA;अहमप्येवमेवैनं जानामि सुतमात्मजम् ॥&lt;br&gt;&#xA;यद्यहं वचनादेव गृह्णीयामिममात्मजम् ।&lt;br&gt;&#xA;भवेद्धि शङ्का लोकस्य नैवं शुद्धो भवेदयम् ॥&lt;br&gt;&#xA;वैशम्पायनः-&lt;br&gt;&#xA;तां विशोध्य तदा राजा देवैस्सहमहर्षिभिः ।&lt;br&gt;&#xA;हृष्टः प्रमुदितश्चापि प्रतिजग्राह तं सुतम् ॥&lt;br&gt;&#xA;मूर्ध्नि चैनं समाघ्राय सस्नेहं परिषस्वजे ॥&lt;br&gt;&#xA;सभाज्यमानो विप्रैश्च स्तूयमानश्च वन्दिभिः ।&lt;br&gt;&#xA;मुदं स परमां लेभे पुत्रस्पर्शनजां नृपः ॥&lt;br&gt;&#xA;तां चैव भार्यां धर्मज्ञः पूजयामास धर्मतः ।&lt;br&gt;&#xA;अब्रवीच्चैव तां राजा सान्त्वपूर्वमिदं वचः ॥&lt;br&gt;&#xA;दुष्यन्तः-&lt;br&gt;&#xA;लोकस्यायं परोक्षस्तु सम्बन्धो नौ पुराऽभवत् ।&lt;br&gt;&#xA;कृतो लोकसमक्षोऽद्य सम्बन्धो वै पुनः कृतः ॥&lt;br&gt;&#xA;तस्मादेतन्मया त्वद्य तन्निमित्तं प्रभाषितम् ॥&lt;br&gt;&#xA;शङ्केत वा व लोकोऽथ त्वया भावेऽधिसङ्गतम् ।&lt;br&gt;&#xA;तस्मादेतन्मया देवि तच्छुद्ध्यर्थं विचारितम् ॥&lt;br&gt;&#xA;ब्राह्मणाः क्षत्रिया वैश्याश् शूद्राश्चैव पृथग्विधाः ।&lt;br&gt;&#xA;त्वां देवि! पूजयिष्यन्ति निर्विशङ्कं पतिव्रताम् ॥&lt;br&gt;&#xA;पुत्रश्चायं वृतो राज्ये त्वमग्रमहिषी मम ॥&lt;br&gt;&#xA;यच्च कोपितयाऽत्यर्थं त्वयोक्तोऽस्म्यप्रियं प्रिये ।&lt;br&gt;&#xA;प्रणयिन्या विशालाक्षि तत्क्षान्तव्यं मया शुभे! ॥&lt;br&gt;&#xA;अनृतं वाप्यनिष्टं वा दुरुक्तं वापि दुष्कृतम् ।&lt;br&gt;&#xA;त्वयाप्येवं विशालाक्षि क्षन्तव्यं मम दुर्वचः ॥&lt;br&gt;&#xA;क्षान्त्या पतिकृते नार्यः पातिव्रत्यं व्रजन्ति ताः ॥&lt;br&gt;&#xA;वैशम्पायनः-&lt;br&gt;&#xA;तामेवमुक्त्वा राजर्षिस् तामनिन्दितगामिनीम् ।&lt;br&gt;&#xA;अन्तःपुरं प्रवेश्यैव दुष्यन्तो महिषीं प्रियाम् ॥&lt;br&gt;&#xA;वासोभिरन्नपानैश्च पूजयित्वा तु भारत ।&lt;br&gt;&#xA;स मातरमुपस्थाय रथन्तर्यामभाषत ॥&lt;br&gt;&#xA;मम पुत्रो वने जातस् तव शोकप्रणाशनः ।&lt;br&gt;&#xA;ऋणादद्य विमुक्तोऽहम् अस्मि पौत्रेण ते शुभे ॥&lt;br&gt;&#xA;विश्वामित्रसुता चेयं कण्वेन च विवर्धिता ।&lt;br&gt;&#xA;स्नुषा तव महाभागे प्रसीदस्व शकुन्तलाम् ।&lt;br&gt;&#xA;पुत्रस्य वचनं श्रुत्वा पौत्रं सा परिषस्वजे ॥&lt;br&gt;&#xA;पादयोः पतितां तत्र रथन्तर्या शकुन्तलाम् ।&lt;br&gt;&#xA;परिष्वज्य च बाहुभ्यां हर्षादश्रुण्यवर्तयत् ॥&lt;br&gt;&#xA;उवाच वचनं सत्यं लक्षयंल्लक्षणानि च ॥&lt;br&gt;&#xA;तव पुत्रो विशालाक्षि! चक्रवर्ती भविष्यति ।&lt;br&gt;&#xA;तव भर्ता विशालाक्षि! त्रैलोक्यविजयी भवेत् ।&lt;br&gt;&#xA;दिव्यान् भोगाननुप्राप्ता भव त्वं वरवर्णिनि! ॥&lt;br&gt;&#xA;एवमुक्ता रथन्तर्या परं हर्षमवाप सा ॥&lt;br&gt;&#xA;शकुन्तलां तदा राजा शास्त्रोक्तेनैव कर्मणा ।&lt;br&gt;&#xA;ततोऽग्रमहिषीं कृत्वा सर्वाभरणभूषिताम् ॥&lt;br&gt;&#xA;ब्राह्मणेभ्यो धनं दत्त्वा सैनिकानां च भूपतिः ।&lt;br&gt;&#xA;दौष्यन्तिं च ततो राजा पुत्रं शाकुन्तलं तदा ।&lt;br&gt;&#xA;भरतं नामतः कृत्वा यौवराज्येऽभ्यषेचयत् ॥&lt;br&gt;&#xA;भरते भारमावेश्य कृतकृत्योऽभवन्नृपः ॥&lt;br&gt;&#xA;ततो वर्षशतं पूर्णं राज्यं कृत्वा नराधिपः ।&lt;br&gt;&#xA;कृत्वा दानानि दुष्यन्तस् स्वर्गलोकमुपेयिवान् ॥&lt;br&gt;&#xA;वैशम्पायनः-&lt;br&gt;&#xA;दुष्यन्त उपरते राज्यं यथान्यायमवाप सः ।&lt;br&gt;&#xA;तस्य तत्प्रथितं चक्रं प्रावर्तत महात्मनः ।&lt;br&gt;&#xA;भास्वरं दिव्यमजितं लोकसन्नादनं महत् ॥&lt;br&gt;&#xA;स विजित्य महीपालांश् चकार वशवर्तिनः ॥&lt;br&gt;&#xA;स चचार सतां धर्मं प्राप्य चानुत्तमं यशः ।&lt;br&gt;&#xA;स राजा चक्रवर्त्यासीत् सार्वभौमः प्रतापवान् ॥&lt;br&gt;&#xA;ईजे च बहुभिर्यज्ञैर् यथा शक्रो मरुत्पतिः ।&lt;br&gt;&#xA;याजयामास तं कण्वो दक्षवद्भूरिदक्षिणम् ॥&lt;br&gt;&#xA;श्रीमद्गोविततं नाम वाजिमेधमवाप सः ।&lt;br&gt;&#xA;यस्मात् सहस्रं पद्मानां कण्वाय भरतो ददौ ॥&lt;br&gt;&#xA;सोऽश्वमेधशतैरीजे यमुनामनु तीरगः ।&lt;br&gt;&#xA;त्रिशता च सरस्वत्यां गङ्गामनु शरच्छतैः ॥&lt;br&gt;&#xA;दौष्यन्तिर्भरतो जज्ञे विद्वाञ्शाकुन्तलो नृपः ।&lt;br&gt;&#xA;तस्माद्भरतवंशस्य विप्रतस्थे महद्यशः ॥&lt;br&gt;&#xA;भरतस्य वरस्त्रीषु पुत्रास्सञ्जज्ञिरे पृथक् ।&lt;br&gt;&#xA;नाभ्यनन्दत्तदा राजा नानुरूपा ममेति तान् ॥&lt;br&gt;&#xA;ततो महद्भिः क्रतुभिर् ईजानो भरतस्तदा ।&lt;br&gt;&#xA;लेभे पुत्रं भरद्वाजाद् भुमन्युं नाम भारत ॥&lt;br&gt;&#xA;धर्मे पणिहितात्मानं मत्वा तं पुरुषोत्तमम् ।&lt;br&gt;&#xA;ततः पुत्रिणमात्मानं मत्वा स कुरुपुङ्गव! ।&lt;br&gt;&#xA;भुमन्युं भरतः प्रीतो यौवराज्येऽभ्यषेचयत् ॥&lt;br&gt;&#xA;ततस्तस्य महीन्द्रस्य वितयं पुत्रतोऽभवत् ।&lt;br&gt;&#xA;ततस्य वितथो नाम भुमन्योरभवत्तदा ॥&lt;br&gt;&#xA;सुहोत्रसुतहोतारौ तथा गर्हतरावुभौ ॥&lt;br&gt;&#xA;पुष्करिण्यामुचक्थ्यं वै भुमन्योरभवन्सुताः ।&lt;br&gt;&#xA;चत्वारो भारते वंशे सुहोत्रस्तस्य वंशभाक् ॥&lt;br&gt;&#xA;तेषां ज्येष्ठस्सुहोत्रस्तु राज्यं प्राप्य महीक्षिताम् ।&lt;br&gt;&#xA;राजसूयाश्वमेधाद्यैर् ईजे च बहुभिर्मखैः ।&lt;br&gt;&#xA;सुहोत्रः पृथिवीं चेमां बुभुजे सागराम्बराम् ॥&lt;br&gt;&#xA;सुहोत्रे तु महीपाले महीं धर्मेण शासति ।&lt;br&gt;&#xA;चैत्ययूपाङ्किता भूमिर् बभूवाथ सहस्रशः ॥&lt;br&gt;&#xA;पूर्णा हस्तिगवां चैव बभौ रत्नसमाकुला ॥&lt;br&gt;&#xA;सा ममज्जेव पृथिवी भूरिभारावपीडिता ।&lt;br&gt;&#xA;हस्त्यश्वरथसम्पूर्णा मनुष्यकलिला भृशम् ।&lt;br&gt;&#xA;समृद्धसस्यसम्पन्ना सहदेवा व्यरोचत ॥&lt;br&gt;&#xA;ऐक्ष्वाक्यां जनयामास सुहोत्रस्त्रीन् सुतान् नृप ।&lt;br&gt;&#xA;अजमीढं सुदामीढं पुरुमीढं च भारत ॥&lt;br&gt;&#xA;अजमीढो वरस्तेषां तस्मिन् वंशः प्रतिष्ठितः ।&lt;br&gt;&#xA;षट् पुत्रान् सोप्यजनयत् तिसृषु स्त्रीषु भारत ॥&lt;br&gt;&#xA;ऋक्षं धूमिन्यथो नीली दुष्यन्तपरमेष्ठिनौ ।&lt;br&gt;&#xA;केशिन्यजनयज्जह्नुम् उभौ च जनरूषिणौ ॥&lt;br&gt;&#xA;विदुस्संवरणं शूरम् ऋक्षाद्राथन्तरीसुतम् ।&lt;br&gt;&#xA;तथेमे सर्वपञ्चाला दुष्यन्तपरमेष्ठिनोः ॥&lt;br&gt;&#xA;अन्वयाः कुशिका राजञ्जन्होरमिततेजसः ॥&lt;br&gt;&#xA;जनरूषणयोर्ज्येष्ठम् ऋक्षमाहुर्जनाधिपम् ।&lt;br&gt;&#xA;ऋक्षात्संवरणो जज्ञे राजन् वंशकरस्तव ॥&lt;br&gt;&#xA;आर्क्षे संवरणे राज्यं प्रशासति महात्मनि ।&lt;br&gt;&#xA;संक्षयस्सुमहानासीत् प्रजानामिति शुश्रुमः ॥&lt;br&gt;&#xA;व्यशीर्यत ततो राष्ट्रं दुर्भिक्षैरावृतं तथा ।&lt;br&gt;&#xA;क्षुन्मृत्युभ्यामनावृष्ट्या व्याधिभिश्च महाबलैः ॥&lt;br&gt;&#xA;अभ्यापतन् भारताश्चैव सपत्नानां बलानि च ।&lt;br&gt;&#xA;चालयन्तो धृतिं भीमां जनयन्तो भृशं भयम् ॥&lt;br&gt;&#xA;अभ्ययुस्तं च पाञ्चल्यो विवृण्वन्तो बलैर्महीम् ।&lt;br&gt;&#xA;अक्षौहिणीभिर्दशभिस् तदा तं तरसाऽजयन् ॥&lt;br&gt;&#xA;ततस्सदारस्सामात्यस् सपुत्रस्ससुहृज्जनः ।&lt;br&gt;&#xA;राजा संवरणस्तस्मात् पलायत महाभयात् ॥&lt;br&gt;&#xA;ते प्रतीचीं पराजित्य प्रसन्ना भारता दिशम् ।&lt;br&gt;&#xA;सिन्धोर्नदस्य महतो गुहायां न्यवसंस्तदा ॥&lt;br&gt;&#xA;शिवे विषयपर्यन्ते पर्वतस्य समीपतः ।&lt;br&gt;&#xA;तत्रावसन् प्रतिच्छन्ना भारताच्च भयाच्चिरम् ॥&lt;br&gt;&#xA;तेषां निवसतां तत्र सहस्रं परिवत्सरान् ।&lt;br&gt;&#xA;अागच्छद्भगवांस्तत्र वसिष्ठो भरतान्प्रति ॥&lt;br&gt;&#xA;तमागतं प्रयत्नेन अभ्युत्थायाभिवाद्य च ।&lt;br&gt;&#xA;अर्घ्यमस्यानयन् प्रीता अजमीढपुरोगमाः ।&lt;br&gt;&#xA;निवेद्य सर्वमृषये सत्कृत्यैनमुपासत  ॥&lt;br&gt;&#xA;ततस्संवरणश्चेष्टं राजा वव्रे स्वयं तदा ।&lt;br&gt;&#xA;पुरोहितो भवान्नोऽस्तु राज्याय प्रयतेमहि ॥&lt;br&gt;&#xA;एवमस्त्विति तं विप्रो भारतं प्रत्यभाषत ।&lt;br&gt;&#xA;तमभ्यषिञ्चत्साम्राज्ये सर्वक्षत्रस्य पौरवम् ॥&lt;br&gt;&#xA;विषाणभूतं सर्वस्यां पृथिव्यामिति नः श्रुतम् ।&lt;br&gt;&#xA;स पुरं भारतस्सर्षिर् अध्यतिष्टत् पुरातनम् ॥&lt;br&gt;&#xA;आजमीढो महायज्ञैर् बहुभिर्भूरिदक्षिणैः ॥&lt;br&gt;&#xA;भारतः पृथिवीं प्राप्य पुनरीजे महाबलः ।&lt;br&gt;&#xA;ततस्संवरणात् सौरी तपती सुषुवे कुरुम् ॥&lt;br&gt;&#xA;राजत्वे तं प्रजास्सर्वा धर्मज्ञ इति वव्रिरे ।&lt;br&gt;&#xA;महिम्ना तस्य कुरवो लेभिरे प्रत्ययं भृशम् ॥&lt;br&gt;&#xA;तस्य नाम्ना च विख्यातम् अभूत्तत् कुरुजाङ्गलं ।&lt;br&gt;&#xA;कुरुक्षेत्रं स तपसा पुण्यं चक्रे महातपाः ॥&lt;br&gt;&#xA;अश्ववन्तमभीवन्तं तथा चैत्ररथं मुनिम् ।&lt;br&gt;&#xA;जनमेजयं च विख्यातं पुत्रांश्चास्यानुशुश्रुम ॥&lt;br&gt;&#xA;पञ्चैतांश्च महीपुत्रान् व्यजायत मनस्विनी ॥&lt;br&gt;&#xA;अविक्षितः परिक्षित्तु शबलाश्वश्च वीर्यवान् ।&lt;br&gt;&#xA;आभिराजो विराजश्च बलाशश्च महाबलः ।&lt;br&gt;&#xA;चित्रश्रवा धर्मकरो दित्वाष्टिश्चाष्टम स्स्मृतः ॥&lt;br&gt;&#xA;न तेषामन्वयः ख्यातास् सर्वेषां नामतो गुणैः ॥&lt;br&gt;&#xA;जनमेजयादयस्सप्त तथैवान्ये महारथाः ।&lt;br&gt;&#xA;परीक्षितोऽभवन्पुत्रास् सप्त धर्मार्थकोविदाः ॥&lt;br&gt;&#xA;कक्षसेनोग्रसेनौ तु चित्रसेनस्तथा शिशुः ।&lt;br&gt;&#xA;इन्द्रसेनस्सुषेणश्च भीमसेनश्च नामतः ।&lt;br&gt;&#xA;जनमेजयस्य तनयास् तथा चाष्टौ महाबलाः ॥&lt;br&gt;&#xA;धृतराष्ट्रश्च धर्मात्मा तथोभौ पाण्डुबाह्लीकौ ।&lt;br&gt;&#xA;निषधश्च महातेजास् तथा जाम्बूनदो बली ॥&lt;br&gt;&#xA;कुण्डोदरः पदातिश्च वसातिश्चाष्टमस्स्मृतः ।&lt;br&gt;&#xA;सर्वे धर्मार्थकुशलास् सर्वभूतहिते रताः ॥&lt;br&gt;&#xA;धृतराष्ट्रोऽथ राजासीत् तस्य पुत्रोऽथ शुण्डिकः ।&lt;br&gt;&#xA;हस्ती विकत्थनः क्रोधः कुण्डलश्चापि पञ्चमः ॥&lt;br&gt;&#xA;पर्यश्रवसमिन्द्राभं शराभं वीजिनां युधि ।&lt;br&gt;&#xA;अधिराजात्मजानाहुस् तथा शक्रपुरञ्जयौ ॥&lt;br&gt;&#xA;ततो धर्मभृतां श्रेष्ठः पर्यश्रवस उच्यते ।&lt;br&gt;&#xA;ऋषिं पुण्यकृतां श्रेष्ठं तमेव परमं विदुः ॥&lt;br&gt;&#xA;भीमसेनान्महेष्वासः प्रतीपस्समपद्यत ।&lt;br&gt;&#xA;प्रतीपस्य त्रयः पुत्रा जज्ञिरे भरतर्षभ ॥&lt;br&gt;&#xA;देवापिश्शन्तनुश्चैव बाह्लीकश्च महायशाः ॥&lt;br&gt;&#xA;देवापिस्तु प्रवव्राज तेषां धर्महितेप्सया ।&lt;br&gt;&#xA;शन्तनुश्च महीं लेभे बाह्लीकश्च महारथः ॥&lt;br&gt;&#xA;भरतस्यान्वये राजन् सत्त्ववन्तो महारथाः ।&lt;br&gt;&#xA;बभूवुर्ब्रह्मकल्पाश्च बहवो राजसत्तमाः ॥&lt;br&gt;&#xA;एवंविधाश्चाप्यपरे देवकल्पा महारथाः ।&lt;br&gt;&#xA;अन्ववाये महाराज ऐलवंशविवर्धनाः ॥&lt;br&gt;&#xA;गङ्गातीरं समागम्य दीक्षितो जनमेजय ।&lt;br&gt;&#xA;अश्वमेधसहस्राणि वाजपेयशतानि च ॥&lt;br&gt;&#xA;पुनरीजे महायज्ञैस् समाप्तवरदक्षिणैः ।&lt;br&gt;&#xA;अग्निष्टोमातिरात्राणाम् उक्थानां सोमवत्पुनः ॥&lt;br&gt;&#xA;वाजपेयेष्टिसत्राणां सहस्रैश्च सुसम्भृतैः ।&lt;br&gt;&#xA;इष्ट्वा शाकुन्तलो राजा तर्पयित्वा द्विजान् धनैः ।&lt;br&gt;&#xA;पुनस्सहस्रं पद्मानां कण्वाय भरतो ददौ ॥&lt;br&gt;&#xA;जम्बूनदस्य शुद्धस्य कनकस्य महायशाः ।&lt;br&gt;&#xA;यस्य यूपाश्शतव्यामाः परिणाहेऽथ काञ्चनाः ॥&lt;br&gt;&#xA;सहस्रव्याममुद्वृद्धास् सेन्द्रैर्देवैस्समुच्छ्रिताः ।&lt;br&gt;&#xA;स्वलङ्कृता भ्राजमानास् सर्वरत्नैर्मनोरमैः ॥&lt;br&gt;&#xA;हिरण्यं द्विरदानश्वान् महिषोष्ट्रगजाविकम् ।&lt;br&gt;&#xA;दासीदासं धनं धान्यं सवत्सां गां पयस्विनीम्  ॥&lt;br&gt;&#xA;भूमिं यूपसहस्राङ्कां कण्वाय बहुदक्षिणाम् ।&lt;br&gt;&#xA;बहूनां ब्रह्मकल्पानां दक्षिाणाममितां ददौ ॥&lt;br&gt;&#xA;ग्रामान् गृहाणि क्षेत्राणि कोटिशश्शतशस्तथा ॥&lt;br&gt;&#xA;यस्मात्तु भारती कीर्तिर् येनेदं भारतं कुलम् ।&lt;br&gt;&#xA;भरतस्यान्वये जाता देवकल्पा महारथाः ॥&lt;br&gt;&#xA;बहवो ब्रह्मकल्पाश्च बहवो राजसत्तमाः ।&lt;br&gt;&#xA;तेषामपरिमेयानि नामधेयानि सर्वशः ॥&lt;br&gt;&#xA;तेषां कुले यथा मुख्यान् कीर्तयिष्यामि भारत ।&lt;br&gt;&#xA;महाभागान् देवकल्पान् सत्यार्जवपरायणान् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/089/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/089/</guid>
      <description>&lt;p&gt;वैशम्पायनः-&lt;br&gt;&#xA;इक्ष्वाकूणामन्यतमो राजाऽऽसीत् पृथिवीपतिः ।&lt;br&gt;&#xA;महाभिषगिति ख्यातस् सत्यवाक् सत्यविक्रमः ॥&lt;br&gt;&#xA;सोऽश्वमेधसहस्रेण राजसङ्येन भारत ।&lt;br&gt;&#xA;तोषयामास देवेशं स्वर्गं लेभे च सत्प्रभुः ॥&lt;br&gt;&#xA;ततः कदाचिद्ब्रह्माणम् उपासाञ्चक्रिरे सुराः ।&lt;br&gt;&#xA;तत्र राजर्षयो ह्यासन् स च राजा महाभिषक् ॥&lt;br&gt;&#xA;अथ गङ्गा सरिच्छ्रेष्ठा समुपायात् पितामहम् ।&lt;br&gt;&#xA;तस्या वासस्समुद्धूतं मारुतेन शशिप्रभम् ॥&lt;br&gt;&#xA;ततोऽभवन् सुरगणास् सहसाऽवाङ्मुखास्तदा ।&lt;br&gt;&#xA;महाभिषक् तु राजर्षिस् तदैको दृष्टवान्नदीम् ॥&lt;br&gt;&#xA;सोऽपध्यातो भगवता ब्रह्मणा तु महाभिषक् ।&lt;br&gt;&#xA;उक्तश्च जातो मर्त्येषु पुनर्लोकानवाप्स्यसि ॥&lt;br&gt;&#xA;यया हृतमनाश्चासि गङ्गया त्वं सुदुर्मते ।&lt;br&gt;&#xA;सा ते वै मानुषे लोके विप्रियाण्याचरिष्यति ॥&lt;br&gt;&#xA;यदा ते भविता मन्युस् तदा शापाद्विमोक्ष्यते ॥&lt;br&gt;&#xA;स चिन्तयित्वा नृपतिर् नृपान् सर्वास्तपोधनान् ॥&lt;br&gt;&#xA;प्रतीपं रोचयामास पितरं भूरिवर्चसम् ।&lt;br&gt;&#xA;सा महाभिषजं दृष्ट्वा नदी धैर्याच्च्युतं नृपम् ।&lt;br&gt;&#xA;तमेव मनसा ध्यायन्त्युपावृत्ता सरिद्वरा ॥&lt;br&gt;&#xA;सा तु विध्वस्तसङ्काशान् कश्मलाभिहतान् दिवि ।&lt;br&gt;&#xA;ददर्श पथि गच्छन्ती वसून् देवान् दिवौकसः ।&lt;br&gt;&#xA;तथारूपांश्च तान् दृष्ट्वा प्रपच्छ सरितां वरा ॥&lt;br&gt;&#xA;गङ्गा-&lt;br&gt;&#xA;किमिदं नष्टरूपास्स्थ कच्चित् क्षेमं दिवौकसाम् ।&lt;br&gt;&#xA;किमर्थं मनुजा भूमौ निपतिष्यन्ति दुःखिताः ॥&lt;br&gt;&#xA;वैशम्पायनः-&lt;br&gt;&#xA;तामूचुर्वसवो दीनाश् शप्ता वै सुमहानदि ।&lt;br&gt;&#xA;अस्वयङ्कृतया बुद्धया वसिष्ठेन महात्मना ॥&lt;br&gt;&#xA;वयं हि सहसा सर्वे प्रच्छन्नमृषिसत्तमम् ।&lt;br&gt;&#xA;सन्ध्यां वसिष्ठमासीनं तमत्यभिसृताः पुरा ॥&lt;br&gt;&#xA;तेन कोपाद्वयं शप्ता योनौ सम्भवतेति ह ॥&lt;br&gt;&#xA;न तच्छक्यमकर्तुं च यदुक्तं ब्रह्मवादिना ।&lt;br&gt;&#xA;त्वमस्मान् मानुषी भूत्वा सूष्व पुत्रान् वसून् भुवि ॥&lt;br&gt;&#xA;गङ्गा-&lt;br&gt;&#xA;न मानुषीणां जठरं प्रविशेम कथञ्चन।&lt;br&gt;&#xA;प्रत्युवाच वसडून् गङ्गा तथाऽस्तु समयादिति ॥&lt;br&gt;&#xA;मर्त्येषु पुरुषश्रेष्ठः को वः कर्ता भविष्यति ॥&lt;br&gt;&#xA;वसवः-&lt;br&gt;&#xA;प्रतीपस्य सुतो विद्वान् शान्तनुर्नाम धार्मिकः ।&lt;br&gt;&#xA;त्वत्क्तृते मानुषे लोके स नः कर्ता भविष्यति ॥&lt;br&gt;&#xA;गङ्गा-&lt;br&gt;&#xA;ममाप्येवं मतं जातं यथा मां वदथानघाः ।&lt;br&gt;&#xA;प्रियं तस्य करिष्यामि वचनं च दिवौकसाम् ॥&lt;br&gt;&#xA;वसवः-&lt;br&gt;&#xA;जातान् कुमारान् स्वानप्सु प्रक्षेप्तुं वै त्वमर्हसि ।&lt;br&gt;&#xA;यथा न चिरकालं नो निष्कृतिस्स्यात् त्रिलोकगे ॥&lt;br&gt;&#xA;गङ्गा-&lt;br&gt;&#xA;एवमेव करिष्यामि पुत्रस्तस्य विधीयताम् ।&lt;br&gt;&#xA;नास्य मोघं भवेत् कर्म पुत्रहेतोः कृतं मया ॥&lt;br&gt;&#xA;वसवः-&lt;br&gt;&#xA;तुरीयार्धं प्रदास्यामो वीर्यस्यैकैकशो वयम् ।&lt;br&gt;&#xA;तेन वीर्येण पुत्रस्ते भविता तस्य चेप्सितः ॥&lt;br&gt;&#xA;न सम्पत्स्यति मर्त्येषु पुनस्तस्य तु सन्ततिः ।&lt;br&gt;&#xA;अपुत्रस्तु नरव्याघ्रो भविष्यति सुतस्तव ॥&lt;br&gt;&#xA;वैशम्पायनः-&lt;br&gt;&#xA;एवं च समयं कृत्वा गङ्गया वसवश्च ते ।&lt;br&gt;&#xA;जग्मुः प्रहृष्टमनसो यथासङ्कल्पमञ्जसा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/090/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/090/</guid>
      <description>&lt;p&gt;वैशम्पायनः-&lt;br&gt;&#xA;ततः प्रतीपो राजाऽऽसीत् सर्वभूतहिते रतः ।&lt;br&gt;&#xA;निषसाद महाबाहुर् गङ्गातीरे जितेन्द्रियः ॥&lt;br&gt;&#xA;तस्य रूपगुणोपेता लोभनीयतमाकृतिः ।&lt;br&gt;&#xA;उत्तीर्य गङ्गा सलिलाद् उद्देशं स्त्री समभ्यगात् ॥&lt;br&gt;&#xA;अधीयानस्य राजर्षेस् तस्य सा देववर्णिनी ।&lt;br&gt;&#xA;दक्षिणं सालसङ्काशम् ऊरुं भेजे शुभानना ॥&lt;br&gt;&#xA;प्रतीपः-&lt;br&gt;&#xA;प्रतीपस्तु महीपालस् तामुवाच यशस्विनीम् ।&lt;br&gt;&#xA;वाक्यं वाक्यविदां श्रेष्ठो धर्मनिश्चयतत्त्ववित् ।&lt;br&gt;&#xA;करवाणि किं ते कल्याणि! यदर्थं मां त्वमभ्यगाः ॥&lt;br&gt;&#xA;गङ्गा-&lt;br&gt;&#xA;कामये त्वां नरव्याघ्र स कौरव्य भजस्व माम् ।&lt;br&gt;&#xA;त्यागः कामयमानानां स्त्रीणां सद्भिर्विगर्हितः ॥&lt;br&gt;&#xA;प्रतीपः-&lt;br&gt;&#xA;नाहं कामात् स्त्रियं भद्रे गच्छेयं वरवर्णिनि! ।&lt;br&gt;&#xA;न चासवर्णां कल्याणि! धर्म्यमेतद्धि मे व्रतम् ॥&lt;br&gt;&#xA;गङ्गा-&lt;br&gt;&#xA;नाश्रेयस्यस्मि नागम्या न वक्तव्या च कथञ्चनः ।&lt;br&gt;&#xA;मां वै भजस्व नृपते देहि कामं वरस्त्रियाः ॥&lt;br&gt;&#xA;प्रतीपः-&lt;br&gt;&#xA;समयातीतमेतद्वै यन्मां चोदयसि प्रियम् ।&lt;br&gt;&#xA;अन्यथा प्रतिपन्नं मां क्षिणुयाद्धर्मविप्लवः ॥&lt;br&gt;&#xA;प्राप्य दक्षिणमूरुं मे त्वमाश्लिष्टा वराङ्गने ।&lt;br&gt;&#xA;अपत्यानां स्नुषाणां च आसनं विद्धि तच्छुभे ॥&lt;br&gt;&#xA;सव्योरुः कामिनीभोग्यस् त्वया स च विवर्जितः ।&lt;br&gt;&#xA;तस्मादहं नाचारामि त्वयि कामं प्रियंवरम् ॥&lt;br&gt;&#xA;स्नुषा मे भव कल्याणि! पुत्रार्थं त्वां वृणोम्यहम् ।&lt;br&gt;&#xA;स्नुषापक्षं हि वामोरुं त्वमागम्य समाश्रिता ॥&lt;br&gt;&#xA;गङ्गा-&lt;br&gt;&#xA;एवमप्यस्तु धर्मज्ञ संयोगस्स्यात् सुतेन ते ।&lt;br&gt;&#xA;त्वद्भक्त्या तु भजिष्यामि प्रख्यातं भारतं कुलम् ॥&lt;br&gt;&#xA;पृथिव्यां पार्थिवा ये च तेषां यूयं परायणम् ।&lt;br&gt;&#xA;गुणा न हि मया शक्या वक्तुं वर्षशतैरपि ॥&lt;br&gt;&#xA;कुलस्य यो वः प्रणेता तस्याहं च नरोत्तम ॥&lt;br&gt;&#xA;यश्च मेऽभिजनं जातिम् आचारं चापि यद्विभो ।&lt;br&gt;&#xA;तत्सर्वमेव पुत्रस्ते न मीमांसेत कर्हिचित् ॥&lt;br&gt;&#xA;एवं वसन्ती राजेन्द्र! वर्धयिष्यामि ते प्रियम् ।&lt;br&gt;&#xA;पुत्रैः पुण्यैः परं चापि स्वर्गं प्राप्स्यति ते सुतः ॥&lt;br&gt;&#xA;वैशम्पायनः-&lt;br&gt;&#xA;तथेत्युक्त्वा तु सा राजंस् तत्रैवान्तरधीयत ।&lt;br&gt;&#xA;अदृश्या राजसिंहस्य पश्यतस्साऽभवत्तदा ।&lt;br&gt;&#xA;पुत्रजन्म प्रतीक्षन् वै स राजा तदधारयत् ॥&lt;br&gt;&#xA;एतस्मिन्नेव काले तु प्रतीपः क्षत्रियर्षभः ।&lt;br&gt;&#xA;तपस्तेपे सुतस्यार्थे सभार्यः कुरुनन्दन ॥&lt;br&gt;&#xA;प्रतीपस्य तु भार्यायां गर्भः श्रीमानवर्धत ।&lt;br&gt;&#xA;श्रिया परमया युक्तश् शरच्छुक्ले यथा शशी ॥&lt;br&gt;&#xA;ततस्तु दशमे मासि प्राजायत रविप्रभम् ।&lt;br&gt;&#xA;कुमारं देवगर्भाभं प्रतीपमहिषी तदा ॥&lt;br&gt;&#xA;तयोस्समभवत् पुत्रो वृद्धयोस्स महाभिषक् ।&lt;br&gt;&#xA;शान्तस्य जज्ञे सन्तानस् तस्मादासीत्स शान्तनुः ॥&lt;br&gt;&#xA;तस्य जातस्य कृत्यानि प्रतीपोऽकारयत् प्रभुः ।&lt;br&gt;&#xA;जातकर्मादि विप्रेण वेदोक्तैः कर्मभिस्तदा ॥&lt;br&gt;&#xA;नामकर्म च विप्रास्तु चक्रुः परमसत्कृतम् ।&lt;br&gt;&#xA;शान्तनोरवनीपाल! वेदोक्तैः कर्मभिस्तदा ॥&lt;br&gt;&#xA;ततस्संवर्धितो राजा शान्तनुर्लोकपालकः ।&lt;br&gt;&#xA;स तु लेभे परां निष्ठां प्राप्य धर्मविदां वरः ॥&lt;br&gt;&#xA;धनुर्वेदे च वेदे च गतिं स परमां गतः ।&lt;br&gt;&#xA;यौवनं चापि सम्प्राप्तः कुमारो वदतां वरः ॥&lt;br&gt;&#xA;संस्मरंश्चाक्षयाल्ँलोकान् विजातांस्तान् स्वकर्मणा ।&lt;br&gt;&#xA;बभूव धर्मकृद्राजा शन्तनुर्भरतर्षभ ॥&lt;br&gt;&#xA;प्रतीपश्शान्तनुं पुत्रं यौवनस्थमबोधयत् ॥&lt;br&gt;&#xA;पुरा स्त्री मां समभ्यागाच् छान्तनो भूतये तव ।&lt;br&gt;&#xA;त्वामाव्रजेद्यदि रहस् सा पुत्र वरवर्णिनी ॥&lt;br&gt;&#xA;कामयानाऽभिरूपाढ्या दिव्यस्त्री पुत्रकाम्यया ।&lt;br&gt;&#xA;सा त्वया नानुयोक्तव्या काऽसि कस्यासि चाङ्गने ॥&lt;br&gt;&#xA;यच्च कुर्यान्न तत्कर्म प्रतिषेद्धुं त्वयाऽनघ ।&lt;br&gt;&#xA;मन्नियोगाद्व्रजन्तीं तां भजेथा इत्युवाच तम् ॥&lt;br&gt;&#xA;एवं सन्दिश्य तनयं प्रतीपश्शान्तनुं तदा ।&lt;br&gt;&#xA;स्वे च राज्येऽभिषिच्यैनं वनं राजा जगाम ह ॥&lt;br&gt;&#xA;स राजा शान्तनुर्धीमान् पार्थिवानां धुरन्धरः ।&lt;br&gt;&#xA;बभूव सर्वलोकस्य सत्यवागिति सम्मतः ॥&lt;br&gt;&#xA;पीनस्कन्धो महाबाहुर् मत्तवारणविक्रमः ।&lt;br&gt;&#xA;अन्वितः परिपूर्णार्थैस् सर्वैर्नृपतिलक्षणैः ॥&lt;br&gt;&#xA;अमर्त्यसम्पदोपेतः क्षत्रधर्मविशेषवित् ।&lt;br&gt;&#xA;वशे चक्रे महीमेको विजित्य वसुधाधिपान् ॥&lt;br&gt;&#xA;वेदानागमयत् कृत्स्नान् राजधर्मांश्च सर्वशः ।&lt;br&gt;&#xA;ईजे च बहुभिस्सत्रैः क्रतुभिर्भूरिदक्षिणैः ॥&lt;br&gt;&#xA;तर्पयामास विप्रांश्च वेदाध्ययनकोविदान् ।&lt;br&gt;&#xA;रत्नैरुच्चावचैर्गोभिर् ग्रामैरश्वैर्धनैरपि ॥&lt;br&gt;&#xA;वयोरूपेण सम्पन्नः पौरुषेण बलेन च ।&lt;br&gt;&#xA;ऐश्वर्येण प्रतापेन विक्रमेण धनेन च ॥&lt;br&gt;&#xA;वर्तमानं च सत्येन सर्वधर्मविशारदम् ।&lt;br&gt;&#xA;तं महीपं महीपाला राजराजमकुर्वत ॥&lt;br&gt;&#xA;वीतशोकभयाबाधास् सुखस्वप्नप्रबोधनाः ।&lt;br&gt;&#xA;श्रिया भरतशार्दूल समपश्यन्त भूमिपाः ॥&lt;br&gt;&#xA;शन्तनुप्रमुखैर्गुपतं राष्ट्राधिपतिभिर्जगत् ।&lt;br&gt;&#xA;नियमैस्सर्ववर्णानां ब्रह्मोत्तरमवर्तत ॥&lt;br&gt;&#xA;ब्राह्मणाभिमुखं क्षत्रं क्षत्रियाभिमुखा विशः ।&lt;br&gt;&#xA;ब्रह्मक्षत्रानुकूलोमाश्च शूद्राः पर्यचरन् विशः ॥&lt;br&gt;&#xA;एवं पशुवराहाणां तथैव मृगपक्षिणाम् ।&lt;br&gt;&#xA;शान्तनावथ राज्यस्थे नावर्तत वृथा वधः ॥&lt;br&gt;&#xA;असुखानामनाथानां तिर्यग्योनिषु वर्तताम् ।&lt;br&gt;&#xA;स एव राजा सर्वेषां भूतानामभवत् पिता ॥&lt;br&gt;&#xA;स हस्तिनाम्नि धर्मात्मा विहरन् कुरुनन्दनः ।&lt;br&gt;&#xA;तेजसा सूर्यकल्पोऽभूद् वायुना च समो बले ॥&lt;br&gt;&#xA;अन्तकप्रतिमः कोपे क्षमया पृथिवीसमः ।&lt;br&gt;&#xA;बभूव राजा सुमतिः प्रजानां सत्यविक्रमः ॥&lt;br&gt;&#xA;स वनेषु च रम्येषु शैलप्रस्रवणेषु च ।&lt;br&gt;&#xA;चचार मृगयाशीलश् शान्तनुर्वनगोचरः ॥&lt;br&gt;&#xA;स मृगान् महिषांश्चैव विनिघ्नन् राजसत्तमः ।&lt;br&gt;&#xA;नदीमन्वच्रद्राजा शन्तनुः परया मुदा ॥&lt;br&gt;&#xA;गङ्गां त्रिपथगं पुण्यां सिद्धचारणसेविताम् ।&lt;br&gt;&#xA;स कदाचिन्महाराज ददर्श परमां स्त्रियम् ।&lt;br&gt;&#xA;सा च शन्तनुमभ्यागाद् अल्क्षमीमपकर्षती ॥&lt;br&gt;&#xA;जाज्वल्यमानां वपुषा साक्षाच्छ्रियमिवापराम् ।&lt;br&gt;&#xA;सर्वानवद्यां युवतीं दिव्याभरणभूषिताम् ॥&lt;br&gt;&#xA;सूक्ष्माम्बरधरां साक्षात् पद्मोदरसमप्रभाम् ।&lt;br&gt;&#xA;स्नातमात्रामधोवस्त्रां गङ्गातीररुहे वने ॥&lt;br&gt;&#xA;प्रकीर्णकेशीं पाणिभ्यां संस्पृशन्तीं शिरोरुहान् ।&lt;br&gt;&#xA;तां दृष्ट्वा हृष्टरोमाऽभूद् दर्शनादेव शन्तनुः ॥&lt;br&gt;&#xA;पिबन्निव च नेत्राभ्यां नातृप्यत नराधिपः ॥&lt;br&gt;&#xA;दृष्ट्वैव सा च राजानं विचरन्तं महाद्युतिम् ।&lt;br&gt;&#xA;स्नेहादागतसौहार्दा नातृप्यत विलासिनी ॥&lt;br&gt;&#xA;गङ्गा कटाक्षेण राजानं प्रेक्षमाणा विलासिनी ।&lt;br&gt;&#xA;चञ्चूर्यताग्रतस्तस्य किन्नरीवाप्सरोपमा ॥&lt;br&gt;&#xA;तां दृष्ट्वा हृष्टरूपोऽभूद् दर्शनादेव शान्तनुः ।&lt;br&gt;&#xA;विलासचेष्टितैस्तस्या हृतचेताश्च योषितः ।&lt;br&gt;&#xA;तामुवाच ततो राजा कामिनीं तु मनोरमाम् ॥&lt;br&gt;&#xA;शन्तनुः-&lt;br&gt;&#xA;पिबन्तीव च नेत्राभ्यां न तृप्तिं दर्शनेन च ॥&lt;br&gt;&#xA;देवता किन्नरी वा त्वं गन्धर्वी वा समुध्यमे ।&lt;br&gt;&#xA;यक्षी वा मानवी वापि जानीयां कां शुचिस्मिते ॥&lt;br&gt;&#xA;याऽसि काऽसि समुध्ये त्वं महिषी मे भवानघे! ।&lt;br&gt;&#xA;त्वद्गता हि मम प्राणा वसु यन्मेऽस्ति किञ्चन ॥&lt;br&gt;&#xA;वैशम्पायनः&lt;br&gt;&#xA;श्रुत्वा तु राज्ञस्सा बाला सस्मितं मृदु वल्गु च ।&lt;br&gt;&#xA;यशस्विनी च साऽगच्छच् छान्तनोर्भूतये तदा ॥&lt;br&gt;&#xA;सा च दृष्ट्वा नृपश्रेष्ठं चरन्तं तीरमाश्रितम् ।&lt;br&gt;&#xA;स्मृत्वा वसूनां समयम् अभ्यगच्छदनिन्दिता ॥&lt;br&gt;&#xA;प्रजार्थिनी राजपुत्रं शान्तनुं पृथिवीपतिम् ।&lt;br&gt;&#xA;प्रतीपवचनं चापि संस्मृत्यैव स्वयं नृप ॥&lt;br&gt;&#xA;कालोऽयमिति मत्वा सा वसूनां शापचोदिता ।&lt;br&gt;&#xA;प्रत्युवाच महीपालं ह्लादयन्ती मनो नृप ॥&lt;br&gt;&#xA;गङ्गा-&lt;br&gt;&#xA;भविष्यामि महीपाल महिषी ते वशानुगा ।&lt;br&gt;&#xA;न तु त्वं वा द्वितीयो वा ज्ञातुमिच्छेत्कथञ्चन ॥&lt;br&gt;&#xA;यत्तु कुर्यामहं राजन् शुभं वा यदि वाऽशुभम् ।&lt;br&gt;&#xA;नाहं वारयितव्याऽस्मि न वक्तव्या तथाऽप्रियम् ॥&lt;br&gt;&#xA;एवं वै वर्तमाने तु त्वयि वत्स्यामि पार्थिव ।&lt;br&gt;&#xA;वारिता विप्रियं चोक्ता त्यजेयं त्वां नराधिप ॥&lt;br&gt;&#xA;एष मे समयो राजन् भज मां त्वं यथेप्सितम् ।&lt;br&gt;&#xA;अनुनीताऽस्मि ते पित्रा भर्ता मे त्वं भव प्रभो ॥&lt;br&gt;&#xA;वैशम्पायनः-&lt;br&gt;&#xA;तथेति राज्ञा साधूक्ता तत्रेैव वरवर्णिनी ।&lt;br&gt;&#xA;प्रहर्षमतुलं लेभे श्रुत्वा वाक्यमनिन्दिता ॥&lt;br&gt;&#xA;प्रतिज्ञाय तु तत्तस्यास् तथेति मनुजाधिपः ।&lt;br&gt;&#xA;रथमारोप्य तां देवीं जगाम स तया सह ॥&lt;br&gt;&#xA;सा च शान्तनुमभ्यागात् साक्षाल्लक्ष्मीरिवापरा ।&lt;br&gt;&#xA;आसाद्य शान्तनुस्तां च बुभुजे कामवान् सुखी ।&lt;br&gt;&#xA;न प्रष्टव्येति मन्वानो न स तां किञ्चिदूचिवान् ॥&lt;br&gt;&#xA;स तस्याश्शीलवृत्तेन रूपेण परमेण च ।&lt;br&gt;&#xA;सम्यक्चैवोपचारेण सुखमाराधितोऽभवत् ॥&lt;br&gt;&#xA;स राजा परमप्रीतः परमस्त्रीप्रलालितः ॥&lt;br&gt;&#xA;दिव्यरूपा हि सा देवी गङ्गा त्रिपथगा नदी ।&lt;br&gt;&#xA;मानुषं विग्रहं कृत्वा श्रीमत् कृत्वा वै वरवर्णिनी ॥&lt;br&gt;&#xA;भाग्योपनतकामस्य भार्यावोपस्थिताऽभवत् ।&lt;br&gt;&#xA;शन्तनो राजसिंहस्य देवराजसमद्युतेः ॥&lt;br&gt;&#xA;सम्भोगस्नेहचातुर्यैर् भावलास्यैर्मनोहरैः ।&lt;br&gt;&#xA;राजानं रमयामास यथा रज्येत स प्रभुः ॥&lt;br&gt;&#xA;स राजा रतिसक्तोऽभूद् उत्तमस्त्रीगुणैर्वृतः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/091/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/091/</guid>
      <description>&lt;p&gt;वैशम्पायनः-&lt;br&gt;&#xA;अहोरात्रानृतून् मासान् न बुबुोध गतान् बहून् ।&lt;br&gt;&#xA;रममाणः प्रियां लब्ध्वा यथाकामं नरेश्वरः ॥&lt;br&gt;&#xA;दिविष्ठान् मानुषांश्चैव भोगान् भुङ्क्ते स्म वै नृपः ।&lt;br&gt;&#xA;आसाद्य शान्तनुश्श्रीमान् मुमुदे च परन्तपः ॥&lt;br&gt;&#xA;ऋतुकाले तु सा देवी दिव्यं गर्भमधारयत् ।&lt;br&gt;&#xA;अष्टावजनयत्पुत्रांस् तस्य चामरवर्णिनः ॥&lt;br&gt;&#xA;जातं जातं च सा पुत्रं तास्वप्सु क्षिपति स्म ह ।&lt;br&gt;&#xA;सूतके कण्ठमाक्रम्य तान्निनाय यमक्षयम् ॥&lt;br&gt;&#xA;वृणोतु त्वां नदीत्युक्त्वा सर्वान् स्रोतस्यवासृजत् ।&lt;br&gt;&#xA;तस्य तत् त्वप्रियं राज्ञश् शान्तनोरभवत्तदा ।&lt;br&gt;&#xA;उवाच किञ्चिन्न तु तां पितुर्वचनयन्त्रितः ॥&lt;br&gt;&#xA;अमीमांस्या कर्मयोनिर् आगमश्चेति शान्तनुः ।&lt;br&gt;&#xA;स्मरन् पितृवचश्चैव नापृच्छत् पुत्रकिल्बिषम् ॥&lt;br&gt;&#xA;जाताञ्जातांश्च वै हन्ति सा स्त्री सप्त वरान् सुतान् ।&lt;br&gt;&#xA;शान्तनुर्धर्मभङ्गाच्च नापृच्छत्तां कथञ्चन ॥&lt;br&gt;&#xA;अष्टमं तु जिघांसन्त्यां चुक्षुभे शान्तनोर्धृतिः ॥&lt;br&gt;&#xA;उवाच राजा दुःखार्तः परीप्सन् पुत्रमात्मनः ॥&lt;br&gt;&#xA;आलभन्तीं तदा दृष्ट्वा तां स कौरवनन्दनः ।&lt;br&gt;&#xA;अब्रवीद्भरतश्रेष्ठो वाक्यं परमदुःखितः ॥&lt;br&gt;&#xA;शन्तनुः-&lt;br&gt;&#xA;मा वधीः कस्य काऽसीति किं हिनत्सि सुतानिति ।&lt;br&gt;&#xA;पुत्रघ्नि सुमहत्पापम् अकार्षीः कर्म निन्दितम् ॥&lt;br&gt;&#xA;गङ्गा-&lt;br&gt;&#xA;पुत्रकाम न ते हन्मि पुत्रं पुत्रवतां वर ।&lt;br&gt;&#xA;जीर्णस्तु मम वासोऽयं यथा स समयः कृतः ॥&lt;br&gt;&#xA;अहं गङ्गा जह्नुसुता महर्षिगणपावनी ।&lt;br&gt;&#xA;देवकार्यार्थसिद्ध्यर्थम् उषिताऽहं त्वया सह ॥&lt;br&gt;&#xA;इमेऽष्टौ वसवो देवा महाभागा महौजसः ।&lt;br&gt;&#xA;आपगस्याभिशापेन मानुषेषूपपादिताः ॥&lt;br&gt;&#xA;तेषां जनयिता नान्यस् त्वदृते भुवि विद्यते ।&lt;br&gt;&#xA;जनित्री मद्विधा धात्री नैवास्ति पुरुषाधिप ॥&lt;br&gt;&#xA;तस्माद्विजनने युक्त्वा त्वत्संयोमरोचयम् ।&lt;br&gt;&#xA;जनयित्वा वसूनष्टौ जिता लोकाश्च पुष्कलाः ॥&lt;br&gt;&#xA;देवानां समयस्त्वेष वसूनां संश्रुतो मया ।&lt;br&gt;&#xA;जातं जातं मोक्षयिष्ये नोयोगान्मानुषेष्वति ॥&lt;br&gt;&#xA;श्प्ताश्शापाद्विमुक्तास्ते त्वत्कृतोऽयं विमुच्यते ।&lt;br&gt;&#xA;स्वस्ति तेस्तु गमिष्यामि पुत्रं पाहि महाव्रतम् ॥&lt;br&gt;&#xA;अयं तव सुतस्तेषां वीर्येण कुलनन्दनः ।&lt;br&gt;&#xA;सम्भूतोऽति जनानन्यान् भविष्यति न संशयः ॥&lt;br&gt;&#xA;एष पर्यायवासस्थो देवस्त्वत्सदृशोऽष्टमः।&lt;br&gt;&#xA;मत्प्रसादाच्च जानीहि गङ्गादत्तमिमं सुतम् ॥&lt;br&gt;&#xA;तस्माद्देवव्रतश्चैव गङ्गादत्तश्च वीर्यवान् ।&lt;br&gt;&#xA;द्विनामा शन्तनोः पुत्रश् शन्तनोरधिको गुणैः ॥&lt;br&gt;&#xA;तेषां लोकानवाप्नोति वसूनां वसुधाधिप ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/092/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/092/</guid>
      <description>&lt;p&gt;शन्तनुः-&lt;br&gt;&#xA;आपवो नाम कोन्वेष किमृषेस्तस्य दूषितम् ।&lt;br&gt;&#xA;शशाप यस्मात् कल्याणि! स वसूंश्चारुदर्शने ।&lt;br&gt;&#xA;यस्याभिशापात्ते सर्वे मानुषीं योनिमागताः ॥&lt;br&gt;&#xA;अनेन च विशेषेण गङ्गादत्तेन किं कृतम् ।&lt;br&gt;&#xA;कस्य चैष कृतेनैष चिरमेष वसिष्यति ॥&lt;br&gt;&#xA;ईशानास्सर्बलोकानां वसवः केन हेतुना ।&lt;br&gt;&#xA;मनुष्येषूदपद्यन्त तत्समाचक्ष्व जाह्नवि! ॥&lt;br&gt;&#xA;वैशम्पायनः-&lt;br&gt;&#xA;एवमुक्ता वरारोहा राजानमिदमब्रवीत् ।&lt;br&gt;&#xA;भर्तारं जाह्नवी देवी शान्तनुं पुरुषर्षभ ॥&lt;br&gt;&#xA;गङ्गा-&lt;br&gt;&#xA;लेभे यं यमुना पुत्रं वरुणाद्राजसत्तम ।&lt;br&gt;&#xA;वसिष्ठनामा स मुनिः ख्यात आपग इत्युत ॥&lt;br&gt;&#xA;तस्याश्रमपदं पुण्यं मृगपक्षिगणान्वितम् ।&lt;br&gt;&#xA;मेरोः पार्श्वे नगेन्द्रस्य सर्वर्तुकवनावृतम् ॥&lt;br&gt;&#xA;स वारुणिस्तपस्तेपे तस्मिन् भरतसत्तम ।&lt;br&gt;&#xA;वने पुण्यकृतां श्रेष्ठस् स्वादुमूलफलोदके ॥&lt;br&gt;&#xA;दक्षस्य दुहिता या तु सुरभीत्यभि विश्रुता ।&lt;br&gt;&#xA;गां प्रजाता तु सा देवी कश्यपाद्भरतर्षभ ॥&lt;br&gt;&#xA;अनुग्रहार्थं जगतस् सर्वकामदुहां वराम् ।&lt;br&gt;&#xA;लेभे तां गां तु धर्मात्मा होमधेनुं स वारुणिः ॥&lt;br&gt;&#xA;सा तस्मिंस्तपसाऽरण्ये वसन्ती ऋषिसेविते ।&lt;br&gt;&#xA;चचार रम्ये हर्म्ये च गौरपेतभया तदा ॥&lt;br&gt;&#xA;ततस्तद्वनमाजग्मुः कदाचिद्भरतर्षभ ।&lt;br&gt;&#xA;अष्टौ च वसवस्सर्वे देवा देवर्षिसेवितम् ॥&lt;br&gt;&#xA;सभार्यास्तद्वनं सर्वं विचरन्तस्ततस्तत ।&lt;br&gt;&#xA;रेमिरे रमणीयेषु पर्वतेषु वनेषु च ॥&lt;br&gt;&#xA;एकस्य भार्या राजेन्द्र! वसोर्वासवविक्रम! ।&lt;br&gt;&#xA;तां च दोग्ध्रीं वने तस्मिन् गां ददर्श सुदर्शनाम् ॥&lt;br&gt;&#xA;स्निग्धां वसिष्ठस्य मुनेस् सर्वकामधुगुत्तमाम् ॥&lt;br&gt;&#xA;सा विस्मयसमाविष्टा रूपयुक्ता सुनन्दिनी ।&lt;br&gt;&#xA;दर्शयामास कल्याणी यातां गां गोवृषविक्रम ॥&lt;br&gt;&#xA;सा पीनां च सुदोग्ध्रीं च सुवालधिमुखुरोदराम् ।&lt;br&gt;&#xA;उपपन्नां गुणैस्सर्वैश् शीलेनानुत्तमेन च ॥&lt;br&gt;&#xA;एवङ्गुणसमायुक्तां वसवे वसुनन्दिनी ।&lt;br&gt;&#xA;दर्शयामास कल्याणी पुरा पौरवनन्दन ॥&lt;br&gt;&#xA;द्यौस्तदा तां तु दृष्ट्वैव गां गजेश्वरविक्रम ।&lt;br&gt;&#xA;उवाच सा सतां देवि! तस्या रूपगुणान्वयम् ॥&lt;br&gt;&#xA;द्यौः-&lt;br&gt;&#xA;एषा गौरुत्तमा देवी वारुणेरसितेक्षणा ।&lt;br&gt;&#xA;मुनेस्तस्य वरारोहे! यस्येदं वनमुत्तमम् ॥&lt;br&gt;&#xA;अस्याः क्षीरं पिबेन्मर्त्यस् स्वादु यो वै सुमध्यमे ।&lt;br&gt;&#xA;दशवर्षसहस्राणि स जीवेत् स्थिरयौवनः ॥&lt;br&gt;&#xA;वैशम्पायनः-&lt;br&gt;&#xA;एतच्छ्रुत्वा तु सा देवी नृपोत्तम! सुमध्यमा ।&lt;br&gt;&#xA;तमुवाचानवद्याङ्गी भर्तारं दीप्ततेजसम् ॥&lt;br&gt;&#xA;गङ्गा-&lt;br&gt;&#xA;अस्ति मे मानुषे लोके नरदेवात्मजा सखी ।&lt;br&gt;&#xA;नाम्ना जितवती नाम रूपयौवनशालिनी ॥&lt;br&gt;&#xA;उशीनरस्य राजर्षेस् सत्यसन्धस्य धीमतः ।&lt;br&gt;&#xA;दुहिता प्रथिता लोके मानुषे रूपसम्पदा ॥&lt;br&gt;&#xA;तस्या हेतोर्महाभाग! सवत्सां गां ममेप्सिताम् ।&lt;br&gt;&#xA;आनयस्व नरश्रेष्ठ त्वरितं पुण्यवर्धनाम् ॥&lt;br&gt;&#xA;यावदस्याः पयः पीत्वा सा सखी मम मानद ।&lt;br&gt;&#xA;मानुषेषु भवच्चैका जरारोगविवर्जिता ॥&lt;br&gt;&#xA;एतन्मम महाभाग कर्तुमर्हसि केर्म वै ।&lt;br&gt;&#xA;प्रियात् प्रियतरं ह्यस्मान्नास्ति मेऽन्यत् कथञ्चन ॥&lt;br&gt;&#xA;एतच्छ्रुत्वा वचस्तस्या देव्याः प्रियचिकीर्षया ।&lt;br&gt;&#xA;धराद्यैर्भ्रातृभिस्सार्धं द्यौस्तदा तां जहार गाम् ॥&lt;br&gt;&#xA;तया कमलपत्राक्ष्या नियुक्तो द्यौस्तदा नृप ।&lt;br&gt;&#xA;ऋषेस्तस्य तपस्वीव्रं न शशाक परीक्षितुम् ॥&lt;br&gt;&#xA;हृता गौस्सा तदा तेन प्रयाताऽद्भुतदर्शन ।&lt;br&gt;&#xA;अथाश्रमपदं प्राप्तः फलान्यादाय वारुणिः ॥&lt;br&gt;&#xA;नापश्यद्गां सवत्सां तां सा हि तस्मिन् वनोत्तमे ।&lt;br&gt;&#xA;स तस्मिन् मृगयामास वने तामृषिसत्तमः ।&lt;br&gt;&#xA;नाध्यागच्छच्च मृगयन् स्वां गां मुनिरुदारधीः ॥&lt;br&gt;&#xA;ज्ञात्वा तथाऽपनीतां तां वसुभिर्दिव्यदर्शनः ।&lt;br&gt;&#xA;स तु कोपवशं प्राप्तश् शशाप च वसूंस्तदा ॥&lt;br&gt;&#xA;यस्मान्मे वसवो जह्रुर् गां वै दोग्ध्रीं सुवालधिम् ।&lt;br&gt;&#xA;तस्मात् सर्वे जनिष्यन्ति वसवो मानुषेष्विति ॥&lt;br&gt;&#xA;एवं शशाप भगवान् वसूंस्तान् मुनिसत्तमः ।&lt;br&gt;&#xA;वशं क्रोधस्य सम्प्राप्त आपगो भरतर्षभ ॥&lt;br&gt;&#xA;शप्त्वा च तान् महाभागस् तपस्येव मनो दधे ।&lt;br&gt;&#xA;एवं स शप्तवान् राजन् वसूनष्टौ तपोधनः ॥&lt;br&gt;&#xA;हरप्रभावो ब्रह्मर्षिर् देवान् रोषसमन्वितः ॥&lt;br&gt;&#xA;एवं शप्तास्ततस्तेन मुनिना यामुनेन वै ।&lt;br&gt;&#xA;अष्टौ समस्ता वसवो निजदोषेण सत्तम ॥&lt;br&gt;&#xA;अथाश्रमपदं प्राप्य पुनस्तस्य महात्मनः ।&lt;br&gt;&#xA;शप्तास्स्म इति जानन्तस् तमृषिं चाभिचक्रमुः ॥&lt;br&gt;&#xA;प्रसादयन्तस्तमृषिं वसवः पार्थिवर्षभ ।&lt;br&gt;&#xA;न लेभिरे कृते तस्मात् प्रसादमृषिसत्तमात् ॥&lt;br&gt;&#xA;चकार च न तेषां वै प्रसादं भगवानृषिः ।&lt;br&gt;&#xA;आपगः पुरुषव्याघ्र! सर्वधर्मविशारदः ॥&lt;br&gt;&#xA;उवाच च स धर्मात्मा सप्त राजन् धरादिकान् ।&lt;br&gt;&#xA;अनुसंवत्सराच्छापान्मोक्षध्वमिति भारत ॥&lt;br&gt;&#xA;अयं तु यत्कृते शप्ता मया यूयं स वत्स्यति ।&lt;br&gt;&#xA;द्यौस्तु वै मानुषे लोके दीर्घकालं स्वकर्मणा ।&lt;br&gt;&#xA;नानृतं तच्चिकीर्षामि क्रुद्धो यदब्रुवम् ॥&lt;br&gt;&#xA;प्रजां ह्यनृतवाक्येन हिंस्यामप्यात्मनस्तदा ।&lt;br&gt;&#xA;न प्रजास्यति चाप्येष मानुषेषु महामनाः ॥&lt;br&gt;&#xA;भविष्यति च धर्मात्मा सर्वशास्त्रार्थविद्बली ।&lt;br&gt;&#xA;पितुश्चायं प्रियं कुर्वन् स्त्रीभोगान् वर्जयिष्यति ॥&lt;br&gt;&#xA;एवमुक्त्वा वसून् सर्वान् जगाम भगवानृषिः ।&lt;br&gt;&#xA;ततो मामुपजग्मुस्ते समस्ता वसवस्तदा ॥&lt;br&gt;&#xA;अयाचन्त च मां राजन् वरं तेभ्यो ददाम्यहम् ।&lt;br&gt;&#xA;जातं जातं क्षिपेत्यूचुस् स्वयं गङ्गे! त्वदम्भसि ॥&lt;br&gt;&#xA;एवं तेषां वरं सम्यक् शप्तानां राजसत्तम! ।&lt;br&gt;&#xA;मोक्षार्थं मानुषाल्लोकाद् यथावत्कृतवत्यहम् ॥&lt;br&gt;&#xA;अयं शापादृषेस्तस्य एक एव नृपोत्तम! ।&lt;br&gt;&#xA;द्यौ राजन् मानुषे लोके चिरं वत्स्यति भारत! ॥&lt;br&gt;&#xA;अयं देवव्रतश्चैव गङ्गादत्तश्च मे सुतः ।&lt;br&gt;&#xA;द्विनामा शन्तनोः पुत्रश् शन्तनोरधिको गुणैः ॥&lt;br&gt;&#xA;अयं कुमारः पुत्रस्ते विवृद्धः पुनरेष्यति ।&lt;br&gt;&#xA;इयं च ते भविष्यामि आह्वानोपगता नृप! ॥&lt;br&gt;&#xA;वैशम्पायनः-&lt;br&gt;&#xA;एतदाख्याय सा देवी तत्रैवान्तरधीयत ।&lt;br&gt;&#xA;आदाय च कुमारं तं जगाम च यथेप्सितम् ॥&lt;br&gt;&#xA;तस्माद्देवव्रतश्चैव गाङ्गादत्तश्च सोऽभवत् ।&lt;br&gt;&#xA;शान्तनुश्चापि शोकार्तो जगाम स्वपुरं ततः ॥&lt;br&gt;&#xA;तस्य कीर्तिं च वृत्तिं च महतो नृप सद्गुणान् ।&lt;br&gt;&#xA;शन्तनोः कीर्तयिष्यामि सर्वानेव यथातथम् ॥&lt;br&gt;&#xA;महाभाग्यस्य नृपतेर् भारतस्य यशस्विनः ।&lt;br&gt;&#xA;यस्येतिहास आख्यातो महाभारत इत्युत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/093/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/093/</guid>
      <description>&lt;p&gt;वैशम्पायनः-&lt;br&gt;&#xA;एवं स शान्तनुर्धीमान् देवराजर्षिसत्कृतः ।&lt;br&gt;&#xA;धर्मात्मा सर्वलोकेषु सत्यवागिति विश्रुतः ।&lt;br&gt;&#xA;शान्तनोः कीर्तयिष्यामि सर्वानेव गुणानहम् ॥&lt;br&gt;&#xA;दमो दानं क्षमा बुद्धिर् ह्रीर्धृतिस्तेज उत्तमम् ।&lt;br&gt;&#xA;न्यवसंश्च महासत्वे शान्तनौ भरतर्षभ ॥&lt;br&gt;&#xA;अमात्यगुणसम्पन्नः क्षत्रधर्मविशेषवित् ।&lt;br&gt;&#xA;आसीद्भरतवंशस्य गोप्ता साधुजनस्य च ॥&lt;br&gt;&#xA;कम्बुग्रीवः पृथुव्यंसो मत्तवारणविक्रमः ।&lt;br&gt;&#xA;धर्म एव परः कामाद् अर्थाच्चेति व्यवस्थितः ॥&lt;br&gt;&#xA;एवमासीन्महासत्वश् शान्तनुर्भरतर्षभ ।&lt;br&gt;&#xA;न चास्य सदृशः कश्चित् क्षत्रियो धर्मतोऽभवत् ॥&lt;br&gt;&#xA;वर्तमानं च सद्धर्मे शस्त्रशास्त्रविदांवर ।&lt;br&gt;&#xA;तं महीपा महेष्वासं राजराजमकुर्वत ॥&lt;br&gt;&#xA;तेन कीर्तिमता शिष्टाश् शक्रप्रतिमतेजसा ।&lt;br&gt;&#xA;यज्ञदानतपश्शीलास् समपद्यन्त पार्थिवाः ॥&lt;br&gt;&#xA;शान्तनुप्रमुखैर्गुप्तं राष्ट्राधिपतिभिर्जगत् ।&lt;br&gt;&#xA;नियमात् सर्ववर्णानां ब्रह्मोत्तरमवर्तत ॥&lt;br&gt;&#xA;ब्रह्म पर्यचरत्क्षत्रं विशः क्षत्रमनुव्रताः ।&lt;br&gt;&#xA;ब्रह्मक्षत्रानुलोमांश्च शूद्राः पर्यचरन् विशः ॥&lt;br&gt;&#xA;स हास्तिनपुरे रम्ये कुरूणां पुटभेदने ।&lt;br&gt;&#xA;वसन् सागरपर्यन्ताम् अन्वशासद्वसुन्धराम् ॥&lt;br&gt;&#xA;स देवराजसदृशो धर्मज्ञस् सत्यवागृजुः ।&lt;br&gt;&#xA;दानधर्मपरो योगी श्रिया परमया युतः ॥&lt;br&gt;&#xA;अरागद्वेषसंयुक्तस् सोमवत् प्रियदर्शनः ।&lt;br&gt;&#xA;तेजसा सूर्यसङ्काशो वायुवेगसमो बले ॥&lt;br&gt;&#xA;अन्तकप्रतिमः कोपे क्षमया पृथिवीसमः ॥&lt;br&gt;&#xA;वधः पशुवराहाणां तथैव मृगपक्षिणाम् ।&lt;br&gt;&#xA;शान्तनौ पृथिवीपाले नावर्तत वृथा तदा ॥&lt;br&gt;&#xA;सर्वब्रह्मोत्तरे राज्ये शान्तनुर्विनयात्मवान् ।&lt;br&gt;&#xA;समं शशास भूतानि कामरागविवर्जितः ॥&lt;br&gt;&#xA;चकोरनेत्रस्ताम्रास्यस् सिंहर्षभगतिर्युवा ।&lt;br&gt;&#xA;गुणैरनुपमैर्युक्तस् समस्तैराभिगामिकैः ।&lt;br&gt;&#xA;गम्भीरस्सत्वसम्पन्नः पूर्णचन्द्रनिभाननः ॥&lt;br&gt;&#xA;देवर्षिपितृयज्ञार्थं बभूवुः पशवो नृणाम् ।&lt;br&gt;&#xA;न ह्यधर्मेण केषां चित् प्राणिनामभवद्वधः ॥&lt;br&gt;&#xA;असुखानामनाथानां तिर्यग्योनिषु वर्तताम् ।&lt;br&gt;&#xA;स एव राजा भूतानां  सर्वेषामभवत् पिता ॥&lt;br&gt;&#xA;वीतशोकभयाबाधास् सुखस्वप्ननिबोधनाः ।&lt;br&gt;&#xA;श्रिता भारतभर्तारं समपद्यन्त भूमिपाः ॥&lt;br&gt;&#xA;तस्मिन् नरवरश्रेष्ठे राजराजेश्वरे सति ।&lt;br&gt;&#xA;नृणां वागभवत्सत्यं दानार्थमभवद्धनम् ॥&lt;br&gt;&#xA;स समाष्षोडशाष्टौ च चतस्रोऽष्टौ तथाऽपराः ।&lt;br&gt;&#xA;रतिमप्राप्तवान् काञ्चित् बभूव वनगोचरः ॥&lt;br&gt;&#xA;तथारूपस्तथाचारस् तथावृत्तस्तथाश्रुतः ।&lt;br&gt;&#xA;गाङ्गेयस्तस्य पुत्रोऽभूद् आदादेव तथा वसुः ॥&lt;br&gt;&#xA;सर्वास्त्रेषु च निष्णातः पार्थिवेष्वितरेषु च ।&lt;br&gt;&#xA;महाबलो महासत्वो महावीर्यो महायशाः ॥&lt;br&gt;&#xA;स कदाचिन्मृगान् विद्ध्वा वनादनुससार ह ।&lt;br&gt;&#xA;भागीरथीमल्पजलां ददर्श सरितां वराम् ॥&lt;br&gt;&#xA;तां दृष्ट्वा चिन्तयामास शान्तनुः पुरुषर्षभः ।&lt;br&gt;&#xA;स्यन्दते किन्न्वियं नाद्य सरिच्छ्रेष्ठा यथा पुरा ॥&lt;br&gt;&#xA;ततो निमित्तमन्विच्छन् ददर्श सुमहामनाः ।&lt;br&gt;&#xA;कुमारं रूपसम्पन्नं बृहन्तं प्रियदर्शनम् ॥&lt;br&gt;&#xA;दिव्यमस्त्रं विकुर्वाणं यथा देवं पुरन्दरम् ।&lt;br&gt;&#xA;कृत्स्नां गङ्गां समावृत्य शरैस्तीक्ष्णैरवस्थितम् ॥&lt;br&gt;&#xA;तां शरैरावृतां दृष्ट्वा नदीं गङ्गां समन्ततः ।&lt;br&gt;&#xA;विस्मितः प्रेक्षते स स्म कर्म तस्यातिमानुषम् ॥&lt;br&gt;&#xA;जातमात्रं पुरा दृष्टं तं पुत्रं शन्तनुस्तदा ।&lt;br&gt;&#xA;न ज्ञातवान् महाभागम् अचं पुत्रो ममेति वै ॥&lt;br&gt;&#xA;स तु तं पितरं दृष्ट्वा मोहयामास मायया ।&lt;br&gt;&#xA;प्रमोह्य च ततः क्षिप्रं तत्रैवान्तरधीयत ॥&lt;br&gt;&#xA;तदद्बुतं ततो दृष्ट्वा तत्र राजा स शान्तनुः ।&lt;br&gt;&#xA;सङ्कमानस्सुतं गङ्गाम् अब्रवीद्दर्शयेति माम् ॥&lt;br&gt;&#xA;दर्शयामास तं गङ्गा बिभ्रती रूपमुत्तमम् ।&lt;br&gt;&#xA;गृहीत्वा दक्षिणे पाणौ तं कुमारमलङ्कृतम् ॥&lt;br&gt;&#xA;अलङ्कृतामाभरणैर् अरजोवस्त्रवासिनीम् ।&lt;br&gt;&#xA;दृष्टपूर्वां सतीं गङ्गाम् अभ्यजानात्स शन्तनुः ॥&lt;br&gt;&#xA;गङ्गा-&lt;br&gt;&#xA;यं पुत्रमष्टमं राजंस् त्वं पुरा मय्यविन्दथाः ।&lt;br&gt;&#xA;स तेऽयं पुरुषव्याघ्र वज्रसंहननो युवा ॥&lt;br&gt;&#xA;वेदानधिजगे पूर्वं वसिष्ठाच्चरितव्रतः ।&lt;br&gt;&#xA;कृतास्त्रः परमेष्वासो देवराजसमो युधि ॥&lt;br&gt;&#xA;सुराणां सम्मतो नित्यम् असुराणां च भारत ।&lt;br&gt;&#xA;उशना वेद यच्छास्त्रं तदप्यस्मिन् प्रतिष्ठितम् ॥&lt;br&gt;&#xA;महेष्वासमिमं राजन् राजधर्मार्थकोविदम् ।&lt;br&gt;&#xA;मया दत्तं निजं पुत्रं वीरं वीर गृहं नय ॥&lt;br&gt;&#xA;वैशम्पायनः-&lt;br&gt;&#xA;इत्युक्त्वा सा महाभागा तत्रैवान्तरधीयत ।&lt;br&gt;&#xA;तयैवं समनुज्ञातः पुत्रमादाय शन्तनुः ।&lt;br&gt;&#xA;भ्राजमानं यथाऽदित्यम् आययौ स्वपुरं प्रति ।&lt;br&gt;&#xA;पौरवेषु ततः पुत्रं यौवराज्येऽभ्यषेचयत् ॥&lt;br&gt;&#xA;पौरवस्तु पुरीं गत्वा पुरन्दरपुरोपमाम् ।&lt;br&gt;&#xA;सर्वकामसमृद्धार्थं मेने चात्मानमात्मना ॥&lt;br&gt;&#xA;पौरवाञ्शन्तनोः पुत्रः पितरं च महायशाः ।&lt;br&gt;&#xA;राष्ट्रं च रञ्जयामास वृत्तेन भरतर्षभ ॥&lt;br&gt;&#xA;तथावृत्तसमाचारस् तथाधर्मस्तथाश्रुतः ।&lt;br&gt;&#xA;पुत्रो देवव्रतो नाम शन्तनोरधिको गुणैः ॥&lt;br&gt;&#xA;सर्वास्त्रेष्वभ्यनुज्ञातः पार्थिवेष्वितरेषु च ।&lt;br&gt;&#xA;गुणैर्विशिष्टो बहुभिः पुत्रो देवव्रतोऽभवत् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/094/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/094/</guid>
      <description>&lt;p&gt;वैशम्पायनः-&lt;br&gt;&#xA;स तथा सह पुत्रेण रममाणो महीपतिः ।&lt;br&gt;&#xA;वर्तयामास वर्षाणि चत्वार्यमितविक्रमः ॥&lt;br&gt;&#xA;स कदाचिद्वनं यातो यमुनामभितो नदीम् ।&lt;br&gt;&#xA;महीपतिरनिर्देश्यम् अजिघ्रद्गन्धमुत्तमम् ॥&lt;br&gt;&#xA;तस्य प्रभवमन्विच्छन् विचचार वनं नृपः ।&lt;br&gt;&#xA;स ददर्श तदा कन्यां दाशानां देववर्णिनीम् ॥&lt;br&gt;&#xA;तामपृच्छत्ततो राजा कन्यामसितलोचनाम् ।&lt;br&gt;&#xA;कस्य त्वमसि का चासि किं च भीरु चिकीर्षसि ॥&lt;br&gt;&#xA;साऽब्रवीद्दाशकन्याऽस्मि धर्मार्थं वाहये तरिम् ।&lt;br&gt;&#xA;पितुर्नियोगाद्भद्रं ते दाशराज्ञो महात्मनः ॥&lt;br&gt;&#xA;ज्ञात्वा च पितरं तस्या वरयामास तां तदा ।&lt;br&gt;&#xA;रूपमाधुर्यगन्धैस्तां संयुक्तां देवरूपिणीम् ।&lt;br&gt;&#xA;समीक्ष्य राजा दाशेयीं कामयामास शन्तनुः ॥&lt;br&gt;&#xA;पर्यपृच्छत्ततस्तस्याः पितरं चात्मकारणात् ।&lt;br&gt;&#xA;सम्भ्रमात्प्रत्युवाचेदं दाशराजो महीपतिम् ॥&lt;br&gt;&#xA;दाशः-&lt;br&gt;&#xA;याचमानाय वै देया वराय वरवर्णिनी ।&lt;br&gt;&#xA;हृदि कामस्तु मे कश्चित् तं निबोध जनेश्वर! ॥&lt;br&gt;&#xA;यदीमां धर्मपत्नीं त्वं मत्तः प्रार्थयसे नृप ।&lt;br&gt;&#xA;सत्यवागसि सत्येन समयं प्रतिपद्यसे ॥&lt;br&gt;&#xA;ततो दास्यामि राजेन्द्र तव कन्यामिमां नृप ।&lt;br&gt;&#xA;न हि मे त्वत्समः कश्चिद् वरो जातु भविष्यति ॥&lt;br&gt;&#xA;शन्तनुः-&lt;br&gt;&#xA;श्रुत्वा तव वरं दाश व्यवसायो भविष्यति ।&lt;br&gt;&#xA;दातव्यं चेत् प्रदास्यामि न त्वदेयं कथञ्चन ॥&lt;br&gt;&#xA;दाशः-&lt;br&gt;&#xA;योऽस्यां जायेत च पुमान् स राजा पृथिवीपतिः ।&lt;br&gt;&#xA;त्वदूर्ध्वमभिषेक्तव्यो नान्यः कश्चन भारत ॥&lt;br&gt;&#xA;वैशम्पायनः-&lt;br&gt;&#xA;नाकामयत तं दातुं वरं दाशाय शन्तनुः ।&lt;br&gt;&#xA;शरीरजमसह्यं तं दीप्यमानमधारयत् ॥&lt;br&gt;&#xA;स चिन्तयन्नेव तदा दाशकन्यां महीपतिः ।&lt;br&gt;&#xA;प्रत्ययाद्धास्तिनपुरं शोकपहतचेतनः ॥&lt;br&gt;&#xA;ततः कदाचिच्छोचन्तं शन्तनुं ध्यानमास्थितम् ।&lt;br&gt;&#xA;पुत्रो देवव्रतो ह्येत्य पितरं वाक्यमब्रवीत् ॥&lt;br&gt;&#xA;देवव्रतः-&lt;br&gt;&#xA;सर्वतो भवतः क्षेमं विधेयास्सर्वशत्रवः ।&lt;br&gt;&#xA;अकस्माद्राजशार्दूल शोचंस्तु परिदृश्यसे ॥&lt;br&gt;&#xA;तत्किमर्थमिहाभीक्ष्णं परिशोचसि दुःखितः ।&lt;br&gt;&#xA;कस्मान्न भुङ्क्षे राजंस्त्वं न किञ्चिदपि भाषसे ॥&lt;br&gt;&#xA;न चाश्वेन च निर्यासि विवर्णो हरिणः कृशः ।&lt;br&gt;&#xA;व्याधिमिच्छामि ते ज्ञातुं प्रतिकुर्यां हि तत्र वै ॥&lt;br&gt;&#xA;वैशम्पायनः-&lt;br&gt;&#xA;स तं काममवाच्यं वै दाशकन्यां प्रतीदृशम् ।&lt;br&gt;&#xA;विवृतं नाशकत्तस्मै पिता पुत्राय शंसितुम् ॥&lt;br&gt;&#xA;एवमुक्तस्तु पुत्रेण शन्तनुः प्रत्यभाषत ॥&lt;br&gt;&#xA;शन्तनुः-&lt;br&gt;&#xA;असंशयं महाप्राज्ञा यथैवात्थ तथैव तत् ।&lt;br&gt;&#xA;अपत्यं नस्त्वमेवैकः कुले महति भारत ॥&lt;br&gt;&#xA;अनित्यता च मर्त्यानाम् अतश्शोचामि पुत्रक ।&lt;br&gt;&#xA;कथञ्चित्त्वयि गाङ्गेय! विपन्ने नास्ति नः कुले ।&lt;br&gt;&#xA;असंशयं त्वमेवैकश् शतैरपि वरस्सुतः ॥&lt;br&gt;&#xA;न चाप्यहं वृथा भूयो दारान् कर्तुमिहोत्सहे ।&lt;br&gt;&#xA;सन्तानस्याविनाशं तु कामये भद्रमस्तु ते ॥&lt;br&gt;&#xA;अपुत्रतैकपुत्रत्वम् इत्याहुर्धर्मवादिनः ॥&lt;br&gt;&#xA;चक्षुरेकं च पुत्रश्च अस्ति नास्ति च भारत ।&lt;br&gt;&#xA;चक्षुर्नाशे तनोर्नाशः पुत्रनाशे कुलक्षयः ॥&lt;br&gt;&#xA;अग्निहोत्रं त्रयी विद्या यज्ञाश्च सहदक्षिणाः ।&lt;br&gt;&#xA;सर्वाण्येतान्यपत्यस्य कलां नार्हन्ति षोडशीम् ॥&lt;br&gt;&#xA;एवमेव मनुष्येषु स्याच्च सर्वं प्रजास्विति ।&lt;br&gt;&#xA;यदपत्यं महाप्राज्ञ! तत्र मे नास्ति संशयः ॥&lt;br&gt;&#xA;अपत्येनानृणो लोके पितॄणां नास्ति संशयः ।&lt;br&gt;&#xA;एषा त्रयी पुराणानाम् उत्तमानां च शाश्वती ॥&lt;br&gt;&#xA;अपत्यं कर्म विद्या च त्रीणि ज्योतींषि भारत! ॥&lt;br&gt;&#xA;यदिदं कारणं तात सर्वमाख्यातमञ्जसा ॥&lt;br&gt;&#xA;त्वं च शूरस्सदाऽमर्षी शस्त्रनित्यश्च भारत ।&lt;br&gt;&#xA;नान्यत्र शस्त्रात्तस्मात्ते निधनं विद्यतेऽनघ ॥&lt;br&gt;&#xA;सोऽस्मि संशयमापन्नस् त्वयि शान्ते कथं भवेत् ।&lt;br&gt;&#xA;एतन्मे कारणं तात दुःखमूलमशेषतः ॥&lt;br&gt;&#xA;वैशम्पायनः-&lt;br&gt;&#xA;स तस्य पितुराज्ञाय मतं समनुचिन्त्य च ।&lt;br&gt;&#xA;देवव्रतो महाबुद्धिः प्रयाणमनुचिन्तयन् ॥&lt;br&gt;&#xA;अपत्यफलसंयुक्तम् एतच्छ्रुत्वा पितुर्वचः ।&lt;br&gt;&#xA;सूतं भूयोऽपि सन्तप्त आह्वयामास वै पितुः ॥&lt;br&gt;&#xA;सूतस्तु कुरुमुख्यस्य उपयातस्तदाज्ञया ।&lt;br&gt;&#xA;तमुवाच महाप्राज्ञो भीष्मो वै सारथिं पितुः ॥&lt;br&gt;&#xA;भीष्मः-&lt;br&gt;&#xA;त्वं सारथे पितुर्मह्यं सखाऽसि रथयुग्यतः ।&lt;br&gt;&#xA;अपि जानासि यदि वै कस्यां भावो नृपस्य तु ।&lt;br&gt;&#xA;यथा वक्ष्यसि मे पृष्टः करिष्ये न तदन्यथा ॥&lt;br&gt;&#xA;सूतः-&lt;br&gt;&#xA;दाशकन्या नरश्रेष्ठ तत्र भावः पितुर्गतः ।&lt;br&gt;&#xA;वृतस्स नरदेवेन तदा वचनमब्रवीत् ॥&lt;br&gt;&#xA;योऽस्यां पुमान् भवेद्गर्भस् स राजा त्वदनन्तरम् ।&lt;br&gt;&#xA;नाकामयत तं दातुं पिता तव वरं तदा ॥&lt;br&gt;&#xA;स चापि निश्चयस्तस्य न च दद्यांमतोऽन्यथा ।&lt;br&gt;&#xA;एवं ते कथितं वीर कुरुष्व यदनन्तरम् ॥&lt;br&gt;&#xA;वैशम्पायनः-&lt;br&gt;&#xA;ततस्स पितुराज्ञाय मतं सम्यगवेक्ष्य च ।&lt;br&gt;&#xA;ज्ञात्वा विमनसं पुत्रः प्रययौ यमुनां प्रति ॥&lt;br&gt;&#xA;क्षत्रियैस्सह धर्मात्मा पुराणैर्धर्मचारिभिः ।&lt;br&gt;&#xA;उच्चैश्श्रवसमागम्य कन्यां वव्रे यशस्विनीम् ॥&lt;br&gt;&#xA;तं दाशः प्रतिजग्राह विधिवत् प्रतिपूज्य च ।&lt;br&gt;&#xA;अब्रवीच्चैनमागम्य राजसंसदि भारत ॥&lt;br&gt;&#xA;राज्यशुल्का प्रदातव्या कन्येयं याचतां वर ।&lt;br&gt;&#xA;अपत्यं यद्भवेत्तस्यास् स राजा ऽस्तु पितुः परम् ॥&lt;br&gt;&#xA;त्वमेवात्र महाबाहो शन्तनोर्वंशवर्धनः ।&lt;br&gt;&#xA;पुत्रश्शस्त्रभृतां श्रेष्ठः किं नु वक्ष्यामि ते वचः ॥&lt;br&gt;&#xA;कुमारिकाणां शुल्केन किञ्चिद्वक्ष्यामि भारत ।&lt;br&gt;&#xA;को हि सम्बन्धकं श्लाघ्यम् ईप्सितं यौनमीदृशम् ॥&lt;br&gt;&#xA;अतिक्रामन्न तप्येत साक्षादपि शतक्रतुः ॥&lt;br&gt;&#xA;अपत्यं हीदमार्यस्य यो युष्माकं समो गुणैः ।&lt;br&gt;&#xA;यस्य सत्यवती शुक्रात् प्रादुर्भूता यशस्विनी ॥&lt;br&gt;&#xA;तपनेन पिता तत्र बहुशः परिकीर्तितः ।&lt;br&gt;&#xA;अर्हतीर्यं सत्यवती पितरं तेऽब्रवीत्तथा ॥&lt;br&gt;&#xA;अर्थितश्चापि राजर्षिः प्रत्याख्यातस्तदा मया ।&lt;br&gt;&#xA;स चाप्यासीत् सत्यवत्या भृशमर्थी महायशाः ॥&lt;br&gt;&#xA;कन्यापितृत्वात् किञ्चित्तु वक्ष्यामि भरतर्षभ ।&lt;br&gt;&#xA;बलवत्सपत्नतामत्र दोषं पश्यामि केवलम् ।&lt;br&gt;&#xA;भूयांसं त्वयि पश्यामि तद्दोषमपराजित ॥&lt;br&gt;&#xA;यस्य हि त्वं सपत्नस्स्या गन्धर्वस्यासुरस्य वा ।&lt;br&gt;&#xA;न स जातु सुखं विन्देत् वयि क्रुद्धे परन्तप ॥&lt;br&gt;&#xA;एतावानत्र दोषोऽस्ति नान्यः कश्चन पार्थिव ।&lt;br&gt;&#xA;एतज्जानीहि भद्रं ते दानादाने परन्तप ॥&lt;br&gt;&#xA;वैशम्पायनः-&lt;br&gt;&#xA;तदैवमुक्तो गाङ्गेयस् तद्युक्तं प्रत्यभाषत ।&lt;br&gt;&#xA;शृण्वतां भूमिपालानां पितुरर्थाय धर्मवित् ॥&lt;br&gt;&#xA;देवव्रतः-&lt;br&gt;&#xA;इदं वचनमाधत्स्व नास्ति वक्ताऽस्य मत्समः ।&lt;br&gt;&#xA;अन्यो जातो न जनिता न च कश्चन सम्प्रति ॥&lt;br&gt;&#xA;एवमेतत्करिष्यामि यथा त्वमिह भाषसे ।&lt;br&gt;&#xA;योऽस्यां जनिष्यते पुत्रस् स नो राजा भविष्यति ॥&lt;br&gt;&#xA;वैशम्पायनः-&lt;br&gt;&#xA;दाशः-&lt;br&gt;&#xA;इत्युक्तः पुनरेव स्म तं दाशः प्रत्यभाषत ।&lt;br&gt;&#xA;चिकीर्षुर्दुष्करं कर्म राज्यार्थे भरतर्षभ ॥&lt;br&gt;&#xA;त्वमेवात्र महाबाहो शान्तनुर्नाम नाथवान् ।&lt;br&gt;&#xA;ईश्वरः कारणं च त्वं प्रभुर्दानाय चानघ ॥&lt;br&gt;&#xA;इदं च वचनं मह्यं कार्यं वै श्रृणु भारत ।&lt;br&gt;&#xA;कुमारिकाणां शुल्केन वक्ष्याम्यहमरिन्दम ॥&lt;br&gt;&#xA;यत् त्वया सत्यमर्थं हि सत्यशील महाबल ।&lt;br&gt;&#xA;राज्ञां मध्ये प्रतिज्ञातम् अनुरूपं तथैव तत् ॥&lt;br&gt;&#xA;अत एव महाबाहो संशयो नात्र विद्यते ॥&lt;br&gt;&#xA;नास्तिकस्यान्यथाभावास् त्वत्तो रिपुनिबर्हण ।&lt;br&gt;&#xA;विद्यते पुरुषव्याघ्र त्वयि सत्यं महाव्रत ।&lt;br&gt;&#xA;अपत्यं यद्भवेत्तुभ्यं तत्र नस्संशयो महान् ॥&lt;br&gt;&#xA;तस्य तन्मतमाज्ञाय सर्वशस्त्रभृतां वरः ।&lt;br&gt;&#xA;प्रतिज्ञां प्रत्यभिजानात् पितुः प्रियचिकीर्षया ॥&lt;br&gt;&#xA;देवव्रतः-&lt;br&gt;&#xA;उच्चैश्श्रवस्समाधत्स्व प्रतिज्ञां जनसंसदि ॥&lt;br&gt;&#xA;ऋषयो वाऽथ वा देवा भूतान्यन्तर्हितानि च ।&lt;br&gt;&#xA;यानि यानीह शृण्वन्तु नास्ति वक्ता हि मत्समः ॥&lt;br&gt;&#xA;इदं वचनमादत्स्व सत्येन मम जल्पतः ।&lt;br&gt;&#xA;शृण्वतां भूमिपालानां यद्ब्रवीमि पितुः कृते ॥&lt;br&gt;&#xA;राज्यं तावत् पूर्वमेव मया त्यक्तं महाबल ।&lt;br&gt;&#xA;अपत्यहेतोरपि च करिम्येष विनिश्चयम् ॥&lt;br&gt;&#xA;अद्यप्रभृति मे दाश ब्रह्मचर्यं भविष्यति ।&lt;br&gt;&#xA;अपुत्रस्यापि मे लोका भवितारो यथेप्सिताः ।&lt;br&gt;&#xA;न हि जन्मप्रभृत्युक्तं मया किञ्चिदिहानृतम् ॥&lt;br&gt;&#xA;यावत्प्राणा ध्रियन्ते वै मम देहं समाश्रिताः ।&lt;br&gt;&#xA;तावन्न जनयिष्यामि पित्रे कन्यां प्रयच्छ मे ॥&lt;br&gt;&#xA;परित्यजाम्यहं राज्यं मैथुनं चापि सर्वशः ।&lt;br&gt;&#xA;ऊर्ध्वरेता भविष्यामि दाश सत्यं ब्रवीमि ते ॥&lt;br&gt;&#xA;वैशम्पायनः-&lt;br&gt;&#xA;तस्य तद्वचनं श्रुत्वा सम्प्रहृष्टतनूरुहः ।&lt;br&gt;&#xA;ददामीत्येव तं दाशः कुमारं प्रत्यभाषत ॥&lt;br&gt;&#xA;ततोन्तरिक्षेऽप्सरसो देवास्सर्षिगणास्तदा ।&lt;br&gt;&#xA;तद्दृष्टा दुष्करं कर्म प्रशशंसुश्च पार्थिवाः ॥&lt;br&gt;&#xA;प्रत्यवर्षन्त कुसुमैर् भीष्मोऽयमिति चाब्रुवन् ॥&lt;br&gt;&#xA;ततोऽस्य पितुरर्थाय तामुवाच यशस्विनीम् ।&lt;br&gt;&#xA;अधिरोह रथं मातर् गच्छावस्स्वगृहानिति ॥&lt;br&gt;&#xA;एवमुक्त्वा तु भीष्मस्तां रथमारोप्य भामिनीं ।&lt;br&gt;&#xA;आगम्य हास्तिनपुरं शन्तनोस्सन्न्यवेदयत् ॥&lt;br&gt;&#xA;तस्य तद्दुष्करं कर्म प्रशशंसुर्नाराधिपाः ।&lt;br&gt;&#xA;समेताश्च पृथक्चैव भीष्मोऽयमिति चाब्रुवन् ॥&lt;br&gt;&#xA;तच्छ्रुत्वा दुष्करं कर्म कृतं भीष्मेण शन्तनुः ।&lt;br&gt;&#xA;बभूव दुःखितो राजा चिररात्राय भारत ॥&lt;br&gt;&#xA;स तेन कर्मणा सूनोः प्रीतस्तस्मै वरं ददौ ।&lt;br&gt;&#xA;नाकाममरणं तात! भविष्यति तवेति ह ॥&lt;br&gt;&#xA;न ते प्रभविता मृत्युः यावदिच्छसि जीवितुम् ।&lt;br&gt;&#xA;स्वेन कामेन मर्त्योऽसि नाकामस्त्वं कथञ्चन ॥&lt;br&gt;&#xA;वैशम्पायनः-&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/095/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/095/</guid>
      <description>&lt;p&gt;वैशम्पायनः-&lt;br&gt;&#xA;चेदिराजसुतां ज्ञात्वा दाशराजेन वर्धिताम् ।&lt;br&gt;&#xA;विवाहं कारयामास शास्त्रदृष्टेन कर्मणा ॥&lt;br&gt;&#xA;तदा विवाहे निर्वृत्ते स राजा शन्तनुर्नृपः ।&lt;br&gt;&#xA;तां कन्यां रूपसम्पन्नां स्वगृहे सन्न्यवेशयत् ॥&lt;br&gt;&#xA;ततश्शान्तनवो धीमान् सत्यवत्यामजायत ।&lt;br&gt;&#xA;पुत्रश्चित्राङ्गदो नाम बलवीर्यसमन्वितः ॥&lt;br&gt;&#xA;तथाऽपरं महेष्वासं सत्यवत्यां पुनस्सुतम् ।&lt;br&gt;&#xA;विचित्रवीर्यं धर्मात्मा जनयामास वीर्यवान् ॥&lt;br&gt;&#xA;अप्राप्तवति तस्मिंश्च यौवनं भरतर्षभ ।&lt;br&gt;&#xA;स राजा शान्तनुर्वीरः कालधर्ममुपेयिवान् ॥&lt;br&gt;&#xA;स्वर्याते शन्तनौ भीष्मश् चित्राङ्गदमरिन्दमम् ।&lt;br&gt;&#xA;स्थापयामास वै राज्ये सत्यवत्या मते स्थितः ॥&lt;br&gt;&#xA;स तु चित्राङ्गदो धीमान् सर्वांश्चिक्षेप पार्थिवान् ।&lt;br&gt;&#xA;मानुषं न हि मेने स कञ्चित् सममिवात्मनः ॥&lt;br&gt;&#xA;तं क्षिपन्तं सुरांश्चैव मनुष्यानसुरांस्तथा ।&lt;br&gt;&#xA;गन्धर्वराजो बलवांस् तुल्यनामाभ्ययात्तदा ॥&lt;br&gt;&#xA;गन्धर्वः-&lt;br&gt;&#xA;त्वं वै सदृशनामासि युद्धं देहि नृपात्मज! ।&lt;br&gt;&#xA;नाम चान्यत् प्रगृह्णीष्व यदि युद्धं न दास्यसि ॥&lt;br&gt;&#xA;त्वयाऽहं युद्धमिच्छामि त्वत्सकाशात्तु नामतः ।&lt;br&gt;&#xA;आगतोऽस्मि वृथा भाष्यो न गच्छेन्नामतो मया ॥&lt;br&gt;&#xA;वैशम्पायनः-&lt;br&gt;&#xA;इत्युक्त्वा गर्जमानौ तौ हिरण्वत्तीरसङ्गतौ ।&lt;br&gt;&#xA;तेनास्य युद्धं सुमहद् कुरुक्षेत्रे बभूव ह ।&lt;br&gt;&#xA;नद्या कूले हिरण्वत्यास् समास्तिस्त्रोऽभवद्रणम् ॥&lt;br&gt;&#xA;तयोर्बलवतोस्तत्र गन्धर्वकुरुमुख्ययोः ।&lt;br&gt;&#xA;तस्मिन् विमर्दे तुमुले शस्त्रवृष्टिसमाकुले ॥&lt;br&gt;&#xA;मायाधिकोऽवधीद्वीरं गन्धर्वः कुरुसत्तमम् ।&lt;br&gt;&#xA;चित्राङ्गदं कुरुश्रेष्ठं विचित्रशरकार्मुकम् ॥&lt;br&gt;&#xA;चित्राङ्गदो विनिर्जित्य दिवमाचक्रमे पुनः ॥&lt;br&gt;&#xA;तस्मिंस्तु नृपशार्दूले निहते भूरिवर्चसि ।&lt;br&gt;&#xA;भीष्मश्शान्तनवो धीमान् प्रेतकार्याण्यकारयत् ॥&lt;br&gt;&#xA;विचित्रवीर्यं च तदा बालमप्राप्तयौवनम् ।&lt;br&gt;&#xA;कुरुराज्ये महाबाहुर् अभ्यषिञ्चदनन्तरम् ॥&lt;br&gt;&#xA;विचित्रवीर्यस्तु तदा भीष्मस्य वचने स्थितः ।&lt;br&gt;&#xA;अन्वशासन्महाराज पितृपैतामहं पदम् ॥&lt;br&gt;&#xA;स धर्मशास्त्रकुशलं भीष्मं शान्तनवं नृपम् ।&lt;br&gt;&#xA;पूजयामास धर्मेण स चैनं प्रत्यपालयत् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/096/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/096/</guid>
      <description>&lt;p&gt;वैशम्पायनः-&lt;br&gt;&#xA;हते चित्राङ्गदे भीष्मो बाले भ्रातरि चानघे ।&lt;br&gt;&#xA;पालयामास तद्राज्यं सत्यवत्या मते स्थितः ॥&lt;br&gt;&#xA;तथा विचित्रवीर्यं तु वर्तमानं सुखेऽतुले ।&lt;br&gt;&#xA;सम्प्राप्तयौवनं पश्यन् भ्रातरं धीमतां वरम् ।&lt;br&gt;&#xA;भीष्मो विचित्रवीर्यस्य विवाहायोपचक्रमे ॥&lt;br&gt;&#xA;ततः काशीपतेर्भीष्मः कन्यास्तिस्रोऽप्सरस्समाः ।&lt;br&gt;&#xA;शुश्राव सहिता राजंस् तिष्ठन्तीर्वै स्वयंवरे ॥&lt;br&gt;&#xA;ततस्स रथिनां श्रेष्ठो रथेनैकेन धर्मतः।&lt;br&gt;&#xA;जगामानुमते मातुः पुरीं वाराणसीं प्रति ॥&lt;br&gt;&#xA;तत्र राज्ञस्समुदितान् सर्वतस्समुपागतान् ।&lt;br&gt;&#xA;ददर्श कन्यास्ताश्वैव भीष्मश्शन्तनुनन्दनः ॥&lt;br&gt;&#xA;तासां कामेन सम्मत्तास् सहिताः काशिकोसलाः ।&lt;br&gt;&#xA;वङ्गाः पुण्ड्राः कलिङ्गाश्च ते जग्मुस्तां पुरीं प्रति ॥&lt;br&gt;&#xA;कीर्त्यमानेषु राज्ञां तु नामधेयेषु भारत ।&lt;br&gt;&#xA;एकाकिनं तदा भीष्मं वृद्धं शन्तनुनन्दनम् ॥&lt;br&gt;&#xA;सोद्वेगा इव तं दृष्ट्वा कन्याः परमशोभनाः ।&lt;br&gt;&#xA;अपाक्रामन्त तास्सर्वा वृद्ध इत्येव चिन्तया ॥&lt;br&gt;&#xA;वृद्धः परमधर्मात्मा वलीपलितधारितः ।&lt;br&gt;&#xA;किं कारणमिहायातो निर्लज्जो भरतर्षभः ॥&lt;br&gt;&#xA;मिथ्याप्रतिज्ञो लोकेषु किं वदिष्यति भारतम् ।&lt;br&gt;&#xA;ब्रह्मचारीति भीष्मो हि वृथैव प्रथितो भुवि ॥&lt;br&gt;&#xA;इत्येवं प्रब्रुवन्तस्ते हसन्ति स्म नृपाधमाः ।&lt;br&gt;&#xA;क्षत्रियाणां वचश्श्रुत्वा भीष्मश्चुक्रोध भारत ॥&lt;br&gt;&#xA;भीष्मस्तदा स्वयं राजा वरयामास ताः प्रभुः ॥&lt;br&gt;&#xA;उवाच च महीपालान् राजञ्जलदनिस्वनः ।&lt;br&gt;&#xA;रथमारोप्य तत्कन्या भीष्मो भीमपराक्रमः ॥&lt;br&gt;&#xA;भीष्मः-&lt;br&gt;&#xA;आहूय दानं कन्यानां गुणवद्भ्यस्स्मृतं बुधैः ।&lt;br&gt;&#xA;अलङ्कृत्य यथाशक्ति प्रदाय च धनान्युत ॥&lt;br&gt;&#xA;प्रयच्छन्त्यपरे कन्यां मिथुनेन गवामपि ।&lt;br&gt;&#xA;वित्तेन कथितेनान्ये बलेनान्येऽनुमान्य च ॥&lt;br&gt;&#xA;प्रमत्तामुपयन्त्यन्ये स्वयं गृह्णन्ति चापरे ।&lt;br&gt;&#xA;अष्टमं तु मिथोवृत्त विवाहं कविभिस्स्मृतम् ॥&lt;br&gt;&#xA;स्वयंवरं तु राजन्याः प्रशंसन्त्युपयान्ति च ।&lt;br&gt;&#xA;सम्प्रमथ्य हृतामाहुर् ज्यायसीं धर्मचारिणिः ॥&lt;br&gt;&#xA;ता इमाः पृथिवीपाला जिहीर्षामि प्रसह्य वः ।&lt;br&gt;&#xA;ते यतध्वं यथाकामं विजयायेतराय वा ।&lt;br&gt;&#xA;स्थितोऽहं पृथिवीपाला युद्धाय कृतनिश्चयः ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा नरश्रेष्ठान् काशिराजं च वीर्यवान् ।&lt;br&gt;&#xA;सर्वाः कन्यास्स कौरव्यो रथमारोपयत् स्वकम् ॥&lt;br&gt;&#xA;आमन्त्र्य प्रययौ क्षिप्रं भीष्मो वै जनमेजय ॥&lt;br&gt;&#xA;ततस्ते पार्थिवास्सर्वे समुत्पेतुरमर्षिताः ।&lt;br&gt;&#xA;संस्पृशन्तश्शनैर्बाहून् सन्दश्य दशनच्छदान् ॥&lt;br&gt;&#xA;तेषामाभरणान्याशु कवचानि महान्ति च ।&lt;br&gt;&#xA;आमुञ्चतां च वर्माणि सम्भ्रमस्समपद्यत ॥&lt;br&gt;&#xA;ताराणामिव सम्पातो बभूव जनमेजय ।&lt;br&gt;&#xA;भूषणानां च हैमानां कवचानां च सर्वशः ॥&lt;br&gt;&#xA;वर्मभिर्भूषणैर्मुख्यैः प्रचार्यभिसमन्ततः ।&lt;br&gt;&#xA;सक्रोधामर्षजिह्वास्याः कर्षन्तो दशनांस्तदा ॥&lt;br&gt;&#xA;सूतोपक्लृप्तान् सुदृढान् सदश्वैरभिचोदितान् ।&lt;br&gt;&#xA;रथानास्थाय ते वीरास् सर्वोपकरणान्विताः ।&lt;br&gt;&#xA;प्रयान्तमेकं कौरव्यम् अनुसस्रुरुदायुधाः ॥&lt;br&gt;&#xA;ततस्समभवद्युद्धं तेषां तस्य च भारत ।&lt;br&gt;&#xA;एकस्य च बहूनां च तुमुलं रोमहर्षणम् ॥&lt;br&gt;&#xA;ते त्विषून् दशसाहस्रांस् तस्मै युगपदक्षिपन् ।&lt;br&gt;&#xA;अप्राप्तान् सोऽच्छिनत् सर्वांस् तदद्भुतमिवाभवत् ॥&lt;br&gt;&#xA;ततस्ते पार्थिवास्सर्वे सर्वतः परिवारयन् ।&lt;br&gt;&#xA;महता शरवर्षेण वर्षेणेवाम्बुदा गिरिम् ॥&lt;br&gt;&#xA;तत्तु बाणमयं वर्षं स तेषामावृणोच्छरैः ।&lt;br&gt;&#xA;तांश्च सर्वान् महीपालान् पर्यविध्यत् त्रिभिस्त्रिभिः ॥&lt;br&gt;&#xA;तस्यातिपुरुषं कर्म लाघवं रथचारिणम् ।&lt;br&gt;&#xA;रक्षणं चात्मनस्सङ्ख्ये शत्रवोह्यभ्यपूजयन् ॥&lt;br&gt;&#xA;अक्षतः क्षपयित्वाऽन्यान् असङ्ख्येयपराक्रमः ।&lt;br&gt;&#xA;आनिनाय स काश्यस्य सुतास्सागरगासुतः ॥&lt;br&gt;&#xA;तान्निहत्य रणे सर्वान् सर्वशस्त्रविदां वरः ।&lt;br&gt;&#xA;कन्याभिस्सहितो यातो भारतो भारतान् प्रति ॥&lt;br&gt;&#xA;ततस्तं पृष्ठतो राजा साल्वानामीश्वरः प्रभुः ।&lt;br&gt;&#xA;अभ्याहनदमेयात्मा भीष्मं शान्तनवं रणे ॥&lt;br&gt;&#xA;कुञ्जरं जघने निघ्नन् दन्ताभ्यामपरो यथा ॥&lt;br&gt;&#xA;वाशिता समये मत्तो यूथपो बलिनां वरः ।&lt;br&gt;&#xA;स्त्रीकाम तिष्ठ तिष्ठेति साल्वश्चाह स पार्थिवः ।&lt;br&gt;&#xA;साल्वेनैव अमहाबाहुर् भीष्मः परमकोपनः ॥&lt;br&gt;&#xA;ततस्स पुरुषव्याघ्रो भीष्मः परबलार्दनः ।&lt;br&gt;&#xA;साल्वराजं सुसंक्रुद्धो न्यवर्तत परन्तपः ॥&lt;br&gt;&#xA;क्रोधेन चापि ज्वलितो विधूम इव पावकः ।&lt;br&gt;&#xA;दहन् यथा कृष्णगतिः कक्षं वातेरितः प्रभुः ॥&lt;br&gt;&#xA;क्षत्रधर्मं समास्थाय अभीतो राजसत्तमः ।&lt;br&gt;&#xA;निवर्तयामास रथं भीष्मः प्रहरतां वरः ॥&lt;br&gt;&#xA;निवर्तमानं तं दृष्ट्वा राजानः सर्व एव ते ।&lt;br&gt;&#xA;प्रेक्षकास्समपद्यन्त भीष्मसाल्वसमागमे ॥&lt;br&gt;&#xA;तौ गजाविव निष्टन्तौ बलिनौ वाशितान्तरे ।&lt;br&gt;&#xA;अन्योन्यमभ्यवर्तेतां गोष्ठेष्विव महर्षभौ ॥&lt;br&gt;&#xA;ततः क्रुद्धं शान्तनवो शरैः शतसहस्रशः ।&lt;br&gt;&#xA;साल्वेशावरं स राजानं हतः क्रुद्धोऽभ्यचोदयत् ॥&lt;br&gt;&#xA;संस्पृशंश्च धनुश्श्रेष्ठं सज्यं कृत्वा नरर्षभः ।&lt;br&gt;&#xA;समवस्थाय दुर्धर्षस् सशरस्सशरासनः ॥&lt;br&gt;&#xA;अभ्यद्रवत् साल्वपतिं युद्धाय कुरुपुङ्गवः ॥&lt;br&gt;&#xA;कवची बद्धनिस्त्रिंशस् तलबन्धः प्रतापवान् ।&lt;br&gt;&#xA;तिष्ठ तिष्ठेति राजानं साल्वं शान्तनवोदब्रवीत् ।&lt;br&gt;&#xA;कन्यार्थं वै ततस्साल्वं प्रावर्तत महाबलः ॥&lt;br&gt;&#xA;ततस्तु युद्धमभवत् तदा राजन् स्वयंवरे ।&lt;br&gt;&#xA;भीष्मस्य चैव राजर्षेस् साल्वस्य च तथैव च ॥&lt;br&gt;&#xA;ततो भीष्मं शान्तनवं शरैश्चावारयत् प्रभुः ।&lt;br&gt;&#xA;साल्वराजो नरश्रेष्ट बह्वशोभत भारत ॥&lt;br&gt;&#xA;विव्याथ च तथा भीष्मं वामपार्श्वे स्तनान्तरे ।&lt;br&gt;&#xA;त्वरमाणस्तदा काले क्षत्रियर्षभसत्तमः ॥&lt;br&gt;&#xA;दृष्ट्वा तु भीष्मं व्रणिनं राज्ञा साल्वेन ते नृपाः ।&lt;br&gt;&#xA;विस्मितास्समपद्यन्त साधु साध्विति चाब्रुवन् ॥&lt;br&gt;&#xA;लाघवं तस्य ते दृष्ट्वा पृथिव्यां सर्वपार्थिवाः ।&lt;br&gt;&#xA;साल्वं सम्पूजयामासुर् वाग्मिर्नृपतिसत्तमाः ॥&lt;br&gt;&#xA;क्षत्रियाणां तु ताश्श्रुत्वा वाचः परपुरञ्जयः ।&lt;br&gt;&#xA;क्रुद्धश्शान्तनवस्साल्वं तिष्ठ तिष्ठेति चाब्रवीत् ॥&lt;br&gt;&#xA;सारथिं चाब्रवीद्भिष्मो याहि यत्रैष पार्थिवः ।&lt;br&gt;&#xA;यावदेनं निहन्म्यद्य भुजङ्गमिव पक्षिराट् ॥&lt;br&gt;&#xA;तदस्त्रं वारुणं सम्यग् योजयामास पार्थिवः ।&lt;br&gt;&#xA;तेनाश्वांश्चतुरोऽमृद्गात् साल्वराजस्य पार्थिवः ॥&lt;br&gt;&#xA;अस्त्रैरस्त्राणि संवार्य भीष्मस्तस्य परन्तपः ।&lt;br&gt;&#xA;ततो नृपतिशार्दूलो न्यहनत्तस्य सारथिम् ॥&lt;br&gt;&#xA;अस्त्रेण चास्य साल्वस्य न्यहनत्तुरगोत्तमान् ॥&lt;br&gt;&#xA;साल्वस्तु विरथो राजन् हताश्वो हतसारथिः ।&lt;br&gt;&#xA;निक्षिप्य च धनुश्श्रीमान् भूमौ तिष्ठदवाङ्मुखः ॥&lt;br&gt;&#xA;कन्याहेतोर्नरश्रेष्ठो भीष्मश्शान्तनवस्तदा ।&lt;br&gt;&#xA;विसर्जयामास नृपं जीवन्तं तं नराधिपः ॥&lt;br&gt;&#xA;ततो विजित्य ताः कन्यास् तिस्रो रूपगुणान्विताः ।&lt;br&gt;&#xA;प्रययौ हस्तिनपुरं भीष्मश्शान्तनवस्तदा ।&lt;br&gt;&#xA;कुरुक्षेत्रं पुण्यतमं यत्र राजा स कौरवः ॥&lt;br&gt;&#xA;साल्वोऽपि राजा स्वं राष्ट्रं सम्प्राप्तो न चिरादिव ॥&lt;br&gt;&#xA;राजनस्तत्र ये चासन् स्यंवरदिदृक्षवः ।&lt;br&gt;&#xA;तेऽपि स्वान्येव राष्ट्राणि हतशेषाः प्रचक्रमुः ॥&lt;br&gt;&#xA;ते वनानि च रम्याणि शैलांश्च सरितस्तथा ।&lt;br&gt;&#xA;अतिक्रम्य च राजानस् स्वं स्वं राज्यं प्रचक्रमुः ॥&lt;br&gt;&#xA;भीष्मस्स्वयंवरे कन्या विजित्य कुरुसत्तमः ।&lt;br&gt;&#xA;वनानि सरितश्चैव शैलांश्च विनिधद्गुमान् ॥&lt;br&gt;&#xA;अक्षतः क्षपयित्वाऽरींस् तानसङ्ख्येयविक्रमः ।&lt;br&gt;&#xA;सोऽचिरेणैव कालेन अतिक्रम्य नराधिपः ।&lt;br&gt;&#xA;आनयामास काश्यस्य सुतास्सागरगासुतः ॥&lt;br&gt;&#xA;तास्नुषा इव धर्मात्मा भगिनीरनुजा इव ।&lt;br&gt;&#xA;यथावहुहितॄश्चैव प्रगृह्य प्रययौ कुरून् ॥&lt;br&gt;&#xA;स तु धर्मेण धर्मज्ञः कर्म कृत्वाऽतिमानुषम् ।&lt;br&gt;&#xA;तास्सर्वा गुणसम्पन्ना भ्राता भ्रात्रे यवीयसे ॥&lt;br&gt;&#xA;भीष्मो विचित्रवीर्याय विक्रम्य मुदितो ददौ ॥&lt;br&gt;&#xA;स तु धर्मेण धर्मज्ञो विधिदृष्टेन कर्मणा ।&lt;br&gt;&#xA;भ्रातुर्विचित्रवीर्यस्य विवाहमुपचक्रमे ॥&lt;br&gt;&#xA;सत्यवत्यास्समीपेऽथ कृत्वा नियममात्मवान् ।&lt;br&gt;&#xA;विवाहं कारयिष्यन्तं भीष्मं काशिपतेस्सुता ।&lt;br&gt;&#xA;ज्येष्ठा तासामिदं वाक्यम् अब्रवीज्जनसंसदि ॥&lt;br&gt;&#xA;अम्बा-&lt;br&gt;&#xA;मया साल्वपतिः पूर्वं मनसा हि वृतः पतिः ।&lt;br&gt;&#xA;तेन चास्मि वृता राजंस् तथाकामश्च मे पतिः ॥&lt;br&gt;&#xA;मया वरयितव्योऽभूत् साल्वस्तस्मिन् स्वयंवरे ।&lt;br&gt;&#xA;एतद्विज्ञाय धर्मज्ञ धर्मतस्त्वं समाचर ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्ततो भीष्मः कन्यया विप्रसंसदि ।&lt;br&gt;&#xA;चिन्तामभ्यगमद्वीरो युक्तां तस्यैव कर्मणः ॥&lt;br&gt;&#xA;अन्यसक्ता त्वियं कन्या ज्येष्ठा क्षत्रे मया जिता ॥&lt;br&gt;&#xA;वाचा दत्ता मनोदत्ता कृतमङ्गलवाचना ।&lt;br&gt;&#xA;निर्दिष्टा तु परस्यैव सा वर्ज्या परचिन्तिनी ॥&lt;br&gt;&#xA;इत्युक्त्वा चानुमान्यैव भ्रातरं स्ववशानुगम् ॥&lt;br&gt;&#xA;स विनिश्चित्य तैस्सार्धं ब्राह्मणैर्धर्मकोवोदैः ।&lt;br&gt;&#xA;अनुजज्ञे ततो ज्येष्ठाम् अम्बां काशीपतेस्सुताम् ॥&lt;br&gt;&#xA;अम्बिकाम्बालिके भार्ये प्रादाद्भ्रात्रे यवीयसे ।&lt;br&gt;&#xA;भीष्मो विचित्रवीर्याय विधिदृष्टेन कर्मणा ॥&lt;br&gt;&#xA;तयोः पाणी गृहीत्वा तु रूपयौवनदर्पितः ।&lt;br&gt;&#xA;विचित्रवीर्यो धर्मात्मा नैनामैच्छत् कथञ्चन ॥&lt;br&gt;&#xA;विचित्रवीर्यः-&lt;br&gt;&#xA;अम्बामन्यस्य कीर्त्यन्तीं अब्रवीच्चारुदर्शनाम् ।&lt;br&gt;&#xA;प्रत्यक्षफल एवैष कामोऽसाधु र्निरर्थकः ॥&lt;br&gt;&#xA;परतन्त्रोपभोगो माम् आर्य नायोक्तुमर्हसि ॥&lt;br&gt;&#xA;भीष्मः-&lt;br&gt;&#xA;प्रातिष्ठितश्शन्तनोर्वै तात! यस्य त्वमन्वयः ।&lt;br&gt;&#xA;अकामवृत्तो धर्मात्मा साधु मन्ये मतं तव ।&lt;br&gt;&#xA;इत्युक्त्वाऽम्बां समालोक्य विधिवद्वाक्यमब्रवीत् ॥&lt;br&gt;&#xA;विसृष्टा ह्यसि गच्छ त्वं यथाकाममनिन्दिते ॥&lt;br&gt;&#xA;नानियोज्ये समर्थोऽहं नियोक्तुं भ्रातरं प्रियम् ।&lt;br&gt;&#xA;अन्यभावगतां चापि को नारीं वासयेद्गृहे ।&lt;br&gt;&#xA;अतस्त्वां न नियोक्ष्यामि अन्यकामासि गम्यताम् ॥&lt;br&gt;&#xA;अहमप्यूर्ध्वरेता वै निवृत्तो दारकर्मणि ।&lt;br&gt;&#xA;न सम्बन्धस्तदावाभ्यां भविता वै कथञ्चन ॥&lt;br&gt;&#xA;वैशम्पायनः-&lt;br&gt;&#xA;इत्युक्ता सा तदा तत्र सखीभिः परिपालिता ।&lt;br&gt;&#xA;निर्दिष्टा हि शनै राजन् साल्वराजपुरं प्रति ॥&lt;br&gt;&#xA;अथाम्बा साल्वमासाद्य साऽब्रवीन्मनसा वृता ॥&lt;br&gt;&#xA;अम्बा-&lt;br&gt;&#xA;पुरा निर्दिष्टभावा त्वाम् आगतास्मि वरानन ।&lt;br&gt;&#xA;देवव्रतं समुत्सृज्य सानुजं पुरुषर्षभम् ।&lt;br&gt;&#xA;प्रतिगृह्णीष्व भद्रं ते विधिवन्मां समुद्यताम् ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्तु साल्वोऽपि प्रहसन्निदमब्रवीत् ॥&lt;br&gt;&#xA;साल्वः-&lt;br&gt;&#xA;निर्जितासीह भीष्मेण मां विनिर्जित्य राजसु ।&lt;br&gt;&#xA;अन्येन निर्जितां भद्रे विसृष्टां तेन चालयात् ।&lt;br&gt;&#xA;न गृह्णामि वरारोहे तत्र चैव तु गम्यताम् ॥&lt;br&gt;&#xA;वैशम्पायनः-&lt;br&gt;&#xA;इत्युक्ता सा समागम्य भीष्मं पुनरथाब्रवीत् ।&lt;br&gt;&#xA;अम्बा तत्राब्रवीद्भीष्मं त्वयाऽहं सहसा हृता ॥&lt;br&gt;&#xA;क्षत्रधर्ममवेक्षस्व भर्ता त्वं मम धर्मतः ॥&lt;br&gt;&#xA;ऊर्ध्वरेतास्त्वहं भद्रे विवाहविमुखोऽभवम् ।&lt;br&gt;&#xA;तत्त्वेन साल्वं गच्छ त्वं यः पुरा मनसा वृतः ॥&lt;br&gt;&#xA;अन्यसक्तां किमर्थं त्वम् आत्मानमवदः पुरा ।&lt;br&gt;&#xA;अन्यसक्तां वधूं कन्यां वासयेत् स्वगृहे न हि ॥&lt;br&gt;&#xA;नाहमुद्वाहयिष्ये त्वा मम भ्रात्रे यवीयसे ।&lt;br&gt;&#xA;विचित्रवीर्याय शुभे यथेष्टं गम्यतामिति ।&lt;br&gt;&#xA;भूयस्साल्वं समभ्येत्य राजन् गृह्णीष्व मामिति ॥&lt;br&gt;&#xA;नाहं गृह्णाम्यन्यजिताम् इति साल्वनिराकृताम् ।&lt;br&gt;&#xA;ऊर्ध्वरेतास्त्वहमिति प्रत्युवाच पुनः पुनः ॥&lt;br&gt;&#xA;पुनस्सा चाब्रवीद्भीष्मं यथाऽजैषस्तिथा कुरु ॥&lt;br&gt;&#xA;अम्बा भीष्मं पुनस्साल्वं भीष्मं साल्वं पुनः पुनः ।&lt;br&gt;&#xA;एवमन्वगमद्भीष्मं षट् समाः पुष्करेक्षणा ।&lt;br&gt;&#xA;अश्रुभिर् भूमिमुक्षन्ती शोचन्ती तं मनस्विनी ॥&lt;br&gt;&#xA;ततोऽन्या द्वादश समा बाहुदामभितो नदीम् ।&lt;br&gt;&#xA;पार्श्वे हिमवतो रम्ये तपो घोरं समाददे ॥&lt;br&gt;&#xA;सङ्क्षिप्तकरणा तत्र तप आस्थाय सुव्रता ।&lt;br&gt;&#xA;पादाङ्गुष्ठेन साऽतिष्ठद् अकम्पन्त ततस्सुराः ॥&lt;br&gt;&#xA;तस्यास्तीव्रं तपो दृष्ट्वा सुराणां क्षोभकारकम् ।&lt;br&gt;&#xA;विस्मितश्चैव हृष्टश्च तस्यानुग्रहबुद्धिना ॥&lt;br&gt;&#xA;अनन्तसेनो भगवान् कुमारस्सर्वतः प्रभुः ।&lt;br&gt;&#xA;मानयन् राजपुत्रीं तां ददौ तस्यै शुभां स्रजम् ॥&lt;br&gt;&#xA;एषा पुष्करिणी दिव्या यथावत् समुपस्थिता ।&lt;br&gt;&#xA;अम्बे त्वच्छोकशमनी माला भुवि भविष्यति ॥&lt;br&gt;&#xA;एतां चैव मया दत्तां यो मालां धारयिष्यति ।&lt;br&gt;&#xA;सोऽस्य भीष्मस्य निधने कारणं वै भविष्यति ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/097/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/097/</guid>
      <description>&lt;p&gt;अम्बा-&lt;br&gt;&#xA;अन्यपूर्वेति मां साल्वो नाभिनन्दति बालिशः ।&lt;br&gt;&#xA;साऽहं धर्माच्च कामाच्च विहीना शोकधारिणी ।&lt;br&gt;&#xA;अपतिः क्षत्रियान् सर्वान् अक्रन्दामि समन्ततः ॥&lt;br&gt;&#xA;इयं वः क्षत्रिया माला या भीष्मं निहनिष्यति ।&lt;br&gt;&#xA;अहं च भार्या तस्य स्यां यो वीरं घातयिष्यति ॥&lt;br&gt;&#xA;वैशम्पायनः-&lt;br&gt;&#xA;तस्याश्चङ्क्रम्यमाणायाः समाः पञ्च गताः पराः ।&lt;br&gt;&#xA;नाभवच्छरणं कश्चित् क्षत्रियो भीष्मजाद्भयात् ॥&lt;br&gt;&#xA;अगच्छत् सोमकं सा तु पाञ्चालेषु यशस्विनम् ।&lt;br&gt;&#xA;सत्यसन्धं महेष्वासं सत्यधर्मपरायणम् ॥&lt;br&gt;&#xA;सा सभाद्वारमागम्य पाञ्चालैरभिरक्षितम् ।&lt;br&gt;&#xA;पाञ्चालराजमाक्रन्दत् प्रगृह्य सुभुजा भुजौ ॥&lt;br&gt;&#xA;अम्बा-&lt;br&gt;&#xA;भीष्मेण हन्यमानां मां मज्जतीमिव च ह्रदे ।&lt;br&gt;&#xA;यज्ञसेनाभिधावेह पाणिमालम्ब्य चेश्वर ॥&lt;br&gt;&#xA;तेन मे सर्वधर्माश्च रतिभोगाश्च केवलाः ।&lt;br&gt;&#xA;उभौ च लोकौ कीर्तिश्च समूलौ सफलौ हृतौ ॥&lt;br&gt;&#xA;क्रोशन्त्येवं न विन्दामि राजन्यं शरणं क्वचित् ।&lt;br&gt;&#xA;किं नु निःक्षत्रियो लोको यत्रानाथोऽवसीदति ॥&lt;br&gt;&#xA;समागम्य तु राजानो मयोक्ता राजसत्तमाः ।&lt;br&gt;&#xA;इक्ष्वाकूणां तु ये वृद्धाः पाञ्चालानां च ये वराः ॥&lt;br&gt;&#xA;त्वत्प्रसादाद्विवाहेऽस्मिन् मा धर्मो मा पराजयेत् ।&lt;br&gt;&#xA;प्रसीद यज्ञसेनेह गतिर्मे भव सोमक ॥&lt;br&gt;&#xA;यज्ञसेनः-&lt;br&gt;&#xA;जानामि त्वा बोधयामि राजपुत्रि! विशेषतः ।&lt;br&gt;&#xA;यथाशक्ति यथाधर्मं बलं सन्धारयाम्यहम् ॥&lt;br&gt;&#xA;अन्यस्मात् पार्थिवात्ते यद् भयं स्यात् पार्थिवात्मजे ।&lt;br&gt;&#xA;तस्यापनयने हेतुं संविधातुमहं प्रभुः ॥&lt;br&gt;&#xA;न हि शान्तनवस्याहं महास्त्रस्य प्रहारिणः ।&lt;br&gt;&#xA;ईश्वरः क्षत्रियाणां हि बलं धर्मोऽनुवर्तते ॥&lt;br&gt;&#xA;सा साधु व्रज कल्याणि! न नो वैरं प्रसञ्जय ॥&lt;br&gt;&#xA;एवमेव त्वया कार्यम् इति मे प्रतिकाङ्क्षते ।&lt;br&gt;&#xA;न तु तस्यान्यथाभावो दैवमेतन्न मानुषः ॥&lt;br&gt;&#xA;अम्बा-&lt;br&gt;&#xA;वैशम्पायनः-&lt;br&gt;&#xA;यश्चैनां स्रजमादाय स्वयं कण्ठे प्रमोक्ष्यते ।&lt;br&gt;&#xA;स भीष्मं समरे हन्ता मम धर्मप्रणाशनम् ।&lt;br&gt;&#xA;तां स्रजं द्रुपदो राजा किं चित् कालं ररक्ष सः ॥&lt;br&gt;&#xA;ततो विस्रम्भमास्थाय तूष्णीमेतामुपैक्षत ॥&lt;br&gt;&#xA;तां शिखण्डीनिबध्नात्तु राजा पितुरजानती ।&lt;br&gt;&#xA;तां पिता त्वत्यजच्छीघ्रं त्रस्तो भीष्मस्य किल्बिषात् ॥&lt;br&gt;&#xA;इषीकं ब्राह्मणं भीता सा ह्यगच्छत्तपस्विनम् ।&lt;br&gt;&#xA;गङ्गाद्वारि तपस्यन्तं तुष्टिहेतोस्तपस्विनी ।&lt;br&gt;&#xA;उपचाराभितुष्टस्ताम् अब्रवीदृषिसत्तमः ॥&lt;br&gt;&#xA;गङ्गाद्वारे विभजनं भविता न चिरादिव ॥&lt;br&gt;&#xA;तत्र गन्धर्वराजं तु तं पुरुप्रियदर्शनम् ।&lt;br&gt;&#xA;आराधयितुमीहस्व सम्यक् परिचरेर्विभुम् ।&lt;br&gt;&#xA;अहमप्यत्र साचिव्यं कर्तास्मि तव शोभने ॥&lt;br&gt;&#xA;सा तदाचर भद्रं ते स ते श्रेयो विधास्यति ॥&lt;br&gt;&#xA;ततो विभजनं तत्र गन्धर्वाणामपद्यत ।&lt;br&gt;&#xA;तत्र द्वाववशिष्येतां गन्धर्वाणां मितौजसौ ।&lt;br&gt;&#xA;तयोरेकस्समीक्ष्यैनां स्त्रीबुभूषुरुवाच ह ॥&lt;br&gt;&#xA;इदं गृह्णीष्व पुंलिङ्गं वृणे स्त्रीलिङ्गमेव ते ।&lt;br&gt;&#xA;नियमं चक्रतुस्तत्र स्त्री पुमांश्चैव तावुभौ ॥&lt;br&gt;&#xA;ततः पुमान् समभवच् छिखण्डी परवीरहा ।&lt;br&gt;&#xA;स्त्री तु भूत्वाऽपचक्राम स गन्धर्वो मुदा युतः ॥&lt;br&gt;&#xA;लब्ध्वा तु महतीं प्रीतिं याज्ञसेनिर्महायशाः ।&lt;br&gt;&#xA;ततो बुद्बुदकं हत्वा पुनरस्त्राणि सोऽकरोत् ॥&lt;br&gt;&#xA;तत्र चास्त्राणि दिव्यानि कृत्वा स सुमहामतिः ।&lt;br&gt;&#xA;स्वदेशमभिसम्पेदे पाञ्चालं कुलनन्दन ॥&lt;br&gt;&#xA;सोऽभिवाद्य पितुः पादौ महेष्वासः कृताञ्जलिः ।&lt;br&gt;&#xA;उवाच भवता भीष्मान्न भेतव्यं कथञ्चन ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/098/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/098/</guid>
      <description>&lt;p&gt;वैशम्पायनः-&lt;br&gt;&#xA;अम्बायां निर्गतायां तु भीष्मश्शान्तनवस्तदा ।&lt;br&gt;&#xA;न्यायेन कारयामास राज्ञो वैवाहिकीं क्रियाम् ॥&lt;br&gt;&#xA;अम्बिकाम्बालिके चैव परिणीयाग्निसन्निधौ ।&lt;br&gt;&#xA;तयोः पाणी गृहीत्वा तु कौरव्यो रूपदर्पितः ।&lt;br&gt;&#xA;विचित्रवीर्यो धर्मात्मा कामात्मा समपद्यत ॥&lt;br&gt;&#xA;ते चापि वनिने श्लाघ्ये नीलकुञ्चितमूर्धजे ।&lt;br&gt;&#xA;रक्ततुङ्गनखो श्याभे पीनश्रोणिपयोधरे ॥&lt;br&gt;&#xA;आत्मरूपानुरूपो नौ लब्धः पतिरिति स्म ते ।&lt;br&gt;&#xA;विचित्रवीर्यं कल्याणं पूजयामासतुस्तु ते ॥&lt;br&gt;&#xA;अन्योन्यं प्रतिसक्ते च एकभावाविव स्थिते ॥&lt;br&gt;&#xA;स चापि रूपसदृशो देवसत्वपराक्रमः ।&lt;br&gt;&#xA;सर्वासामेव नारीणां चित्तप्रमथनोऽभवत् ॥&lt;br&gt;&#xA;ताभ्यां सह समासक्तो विहरन्नान्यचेतसा ।&lt;br&gt;&#xA;विचित्रवीर्यस्तरुणो यक्ष्मणं समपद्यत ॥&lt;br&gt;&#xA;सुहृदां यतमानानाम् आप्तैस्सह चिकित्सकैः ।&lt;br&gt;&#xA;जगामास्तमिवादित्यः पौरवो यमसादनम् ॥&lt;br&gt;&#xA;राज्ञो विचित्रवीर्यस्य सत्यवत्या मते स्थितः ॥&lt;br&gt;&#xA;तस्य प्रेतस्य कार्याणि सम्यक् सर्वाण्यकारयत् ।&lt;br&gt;&#xA;ऋत्विग्भिस्सहितो भीष्मस् सर्वैश्च कुरुजाङ्गलैः ॥&lt;br&gt;&#xA;ततस्सत्यवती दीना कृपणा पुत्रगृद्धिनी ॥&lt;br&gt;&#xA;कृत्वा प्रेतस्य कृत्यानि स्नुषाभ्यां सहिता तदा ।&lt;br&gt;&#xA;माता सत्वती भीष्मम् उवाच वदतां वरम् ॥&lt;br&gt;&#xA;धर्मं च पितृवंशं च शोभनं परमास्पदम् ।&lt;br&gt;&#xA;सत्वत्यभिसम्प्रेक्ष्य भीष्मं वचनमब्रवीत् ॥&lt;br&gt;&#xA;सत्यवती-&lt;br&gt;&#xA;दुःखार्दिता तु शोकेन मज्जतीव चं सागरे ।&lt;br&gt;&#xA;शन्तनोर्धर्मनित्यस्य पौरवस्य यशस्विनी ।&lt;br&gt;&#xA;त्वयि कीर्तिश्च पिण्डश्च सन्तानश्च प्रतिष्ठितः ॥&lt;br&gt;&#xA;भ्राता विचित्रवीर्यस्ते भूतानामन्तमेयिवान् ॥&lt;br&gt;&#xA;यथा कर्म शुभं कृत्वा स्वर्गो च गमनं ध्रुवम् ।&lt;br&gt;&#xA;यथा चायुर्ध्रुवं सत्ये त्वयि धर्मस्तथा ध्रुवः ॥&lt;br&gt;&#xA;वेत्थ धर्मांश्च तत्त्वं च समान्यस्येतरस्य च ।&lt;br&gt;&#xA;विविधाश्च श्रुतीर्वेत्थ वेत्थ शास्त्राणि सर्वशः ॥&lt;br&gt;&#xA;व्यवस्थानं च धर्मेषु कुलाचारं च लक्षये ।&lt;br&gt;&#xA;प्रतिपत्तिं च कृच्छ्रेषु शुक्राङ्गिरसयोरिव ॥&lt;br&gt;&#xA;तस्मात् सुभृशमैश्वर्यं त्वयि धर्मभृतां वर ।&lt;br&gt;&#xA;वक्ष्यामि त्वां यथा प्राज्ञ! तच्छ्रुत्वा कर्तुमर्हसि ॥&lt;br&gt;&#xA;मम पुत्रस्तव भ्राता वीर्यवान् कुलवंशभृत् ।&lt;br&gt;&#xA;बाल एव गतस्स्वर्गम् अपुत्रः पुरुषर्षभ ॥&lt;br&gt;&#xA;तस्य देव्यौ भगिन्यौ ते अम्बिकाम्बालिके उभे ।&lt;br&gt;&#xA;रूपयौवनसम्पन्ने पुत्रकामे च भारत ॥&lt;br&gt;&#xA;धर्ममेतत्परं ज्ञात्वा सन्तानाय कुलस्य च ।&lt;br&gt;&#xA;तयोरुत्पादयापत्यं सन्तानकुलवर्धनम् ।&lt;br&gt;&#xA;मन्नियोगान्महाभाग धर्म्यं कर्तुमिहार्हसि ॥&lt;br&gt;&#xA;राजन् राज्येऽभिषिञ्चस्व भारताननुशाधि च ।&lt;br&gt;&#xA;दारांश्च कुरु कल्याण धर्मस्ते ह पितामहान् ॥&lt;br&gt;&#xA;वैशम्पायनः-&lt;br&gt;&#xA;तथोच्यमानो मात्रा च सुहृद्भिश्च परन्तपः ।&lt;br&gt;&#xA;प्रत्युवाच स धर्मात्मा धर्ममेव ततः परम् ॥&lt;br&gt;&#xA;भीष्मः-&lt;br&gt;&#xA;असंशयं परो धर्मस् त्वया मातः प्रकीर्तितः ।&lt;br&gt;&#xA;राज्यार्थे नाभिषिञ्चेयं नोपेयां जातु मैथुनम् ॥&lt;br&gt;&#xA;भवत्या मतमाज्ञाय कृतमेतद्व्रतं मया ।&lt;br&gt;&#xA;जानीषे यत्तदा वृत्तं शुल्कहेतोस्तदन्तरे ॥&lt;br&gt;&#xA;स सत्यवति सत्येन पुनरेव ब्रवीमि ते ।&lt;br&gt;&#xA;परित्यजेयं त्रैलोक्यं राज्यं देवेषु वा पुनः ॥&lt;br&gt;&#xA;यद्वा ह्यधिकमेताभ्यां न तु सत्यं कथञ्चन ॥&lt;br&gt;&#xA;त्यजेच्च पृथिवी गन्धम् आपश्च रसमात्मजम् ।&lt;br&gt;&#xA;तेजस्तथा त्यजेद्रूपं वायुस्स्पर्शगुणं त्यजेत् ॥&lt;br&gt;&#xA;प्रभां समुत्सृजेदर्को धूमकेतुस्तथोष्णताम् ।&lt;br&gt;&#xA;त्यजेच्छब्दं तथाऽऽकाशं चन्द्रश्शीतांशुतां त्यजेत् ॥&lt;br&gt;&#xA;वृत्रहा विक्रमं जह्याद् गर्भं जह्याच्च धर्मराट् ।&lt;br&gt;&#xA;न त्वहं सत्यमुत्स्रष्टुं व्यवसेयं कथञ्चन ॥&lt;br&gt;&#xA;तन्नजात्वन्यथा कुर्यां लोकानामपि सङ्क्षये ।&lt;br&gt;&#xA;अमरत्वस्य वा हेतोस् त्रैलोक्यसदनस्य वा ॥&lt;br&gt;&#xA;वैशम्पायनः-&lt;br&gt;&#xA;तथोच्यमाना पुत्रेण धर्मज्ञेन महात्मना ।&lt;br&gt;&#xA;माता सत्यवती भीष्मं पुनरेवाभ्यभाषत ॥&lt;br&gt;&#xA;सत्यवती-&lt;br&gt;&#xA;अनुजानामि सर्वं तन्मदर्थे यदभाषथाः ।&lt;br&gt;&#xA;आपद्धर्ममवेक्षस्व वह पैतामहीं धुरम् ॥&lt;br&gt;&#xA;यथा तु नः कुलं लोकश्च न पराभवेत् ।&lt;br&gt;&#xA;सुहृदश्च सकामास्ते तथा त्वं कर्तुमर्हसि ।&lt;br&gt;&#xA;आत्मनश्च हितं तात प्रियं च मम भारत ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/099/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/099/</guid>
      <description>&lt;p&gt;वैशम्पायनः-&lt;br&gt;&#xA;भीष्मः-&lt;br&gt;&#xA;तां तु लालपतीं दृष्ट्वा कृपणां पुत्रगर्धिनीम् ।&lt;br&gt;&#xA;धर्मादपेतं ब्रुवतीं भीष्मो वचनमब्रवीत् ॥&lt;br&gt;&#xA;क्षत्रधर्ममवेक्षस्व मा नस्सर्वान् व्यनीनशः ॥&lt;br&gt;&#xA;धारणेन व्रतस्याहुः क्षत्रियाः परमां धृतिम् ॥&lt;br&gt;&#xA;शन्तनोरपि सन्तानो यथा स्यात् पुनरेव हि ।&lt;br&gt;&#xA;क्षत्रधर्मं प्रवक्ष्यामि क्षत्रियाणां पुरातनम् ॥&lt;br&gt;&#xA;श्रुत्वा तं प्रतिपद्येथाः प्राज्ञैस्सह पुरोहितैः ।&lt;br&gt;&#xA;आपद्धर्मार्थकुशलैर् लोकधर्ममवेक्ष्य च ॥&lt;br&gt;&#xA;जामचग्न्येन रामेण निशाम्य वचनं पितुः ।&lt;br&gt;&#xA;पुरा परशुहस्तेन हेहयाधिपतिर्हतः ॥&lt;br&gt;&#xA;क्रुद्धेन च महाप्राज्ञे हेहयस्य महात्मनः ।&lt;br&gt;&#xA;शतानि दश बाहूनां निकृत्तान्यर्जुनस्य वै ॥&lt;br&gt;&#xA;पुनश्च धनुरादाय महास्त्राणि विमुञ्चता ।&lt;br&gt;&#xA;निर्दग्धं क्षत्रमेकेन रामेण  जयता महीम् ॥&lt;br&gt;&#xA;एवमुच्चावचैरस्त्रैर् भार्गवेण महात्मना ।&lt;br&gt;&#xA;त्रिस्सप्तकृत्वो रोषेण कृता निःक्षत्रिया मही ॥&lt;br&gt;&#xA;ततस्सम्भूय सम्भूय क्षत्रियाभिस्समन्ततः ।&lt;br&gt;&#xA;उत्पादितान्यपत्यानि ब्राह्मणेभ्य इति श्रुतम् ॥&lt;br&gt;&#xA;पाणिग्राहस्य तनय इति वेदेषु निश्चितम् ।&lt;br&gt;&#xA;धर्मं मनसि संस्थाप्य ब्राह्मणांस्तास्समभ्ययुः ।&lt;br&gt;&#xA;लोकेऽप्याचरितो दृष्टः क्षत्रियाणां पुनर्भवः ॥&lt;br&gt;&#xA;अथोचथ्य इति ख्यात आसीद्धीमान्महानृषिः ।&lt;br&gt;&#xA;भार्या च ममता नाम बभूवास्य महात्मनः ॥&lt;br&gt;&#xA;उचथ्यस्य यवीयांस्तु पुरोधा यो दिवौकसाम् ।&lt;br&gt;&#xA;बृहस्पतिर्बृहत्तेजा ममतां सोऽभ्यमन्यत ॥&lt;br&gt;&#xA;उवाच ममता तं तु देवरं वदतां वरम् ॥&lt;br&gt;&#xA;ममता-&lt;br&gt;&#xA;अन्तर्वत्न्यस्मि ते भ्रात्रा ज्येष्ठेनारम्यतामिति ।&lt;br&gt;&#xA;अयं च मे महाभाग कुक्षावेव बृहस्पते ॥&lt;br&gt;&#xA;औचथ्यो गर्भ आदत्ते षडङ्गं वेदमुत्तमम् ।&lt;br&gt;&#xA;अमोयरेतास्त्वं चापि नूनं भवितुमर्हसि ।&lt;br&gt;&#xA;तस्मादेवं गते कार्ये यथा युक्तं तथा कुरु ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्तदा सम्यग् बृहत्तेजा बृहस्पतिः ।&lt;br&gt;&#xA;कामात्मानं महाऽत्मपि नात्मानं न सोऽभ्यधारयत् ॥&lt;br&gt;&#xA;स बभूव ततः कामी तया सार्धमकामया ।&lt;br&gt;&#xA;उत्सृजन्तं तु तत्तेजो गर्भस्थो ह्यभ्यभाषत ॥&lt;br&gt;&#xA;कनीयांस्तात नैवेह सम्भवो विद्यते त्वया ।&lt;br&gt;&#xA;अमोघशुक्लस्त्वं चापि पूर्वं चाहमिहागतः ॥&lt;br&gt;&#xA;शशाप च ततः क्रुद्ध एवमुक्तो बृहस्पतिः ।&lt;br&gt;&#xA;उचथ्यपुत्रं गर्भस्थं निर्भर्त्स्य भगवानृषिः ॥&lt;br&gt;&#xA;बृहस्पतिः-&lt;br&gt;&#xA;यस्मात् त्वमीदृशे काले सर्वभूतेप्सिते सति ।&lt;br&gt;&#xA;एवमात्थ यदा तस्मात् तमो दीर्घं प्रवेक्ष्यसि ॥&lt;br&gt;&#xA;ततो दीर्घतमा नाम शापादृषिरजायत ।&lt;br&gt;&#xA;बृहस्पतेर्बृहत्कीर्तेर् बृहस्पतिरिवौजसा ॥&lt;br&gt;&#xA;जात्यन्धो वेदवित् प्राज्ञः पत्नीं लेभे सविद्यया ।&lt;br&gt;&#xA;तरुणीं रुपसम्पन्नां प्रद्वेषीं नाम ब्राह्मणीम् ॥&lt;br&gt;&#xA;ऋषेरुचथ्यस्य महान् सन्तानकुलवृद्धये ।&lt;br&gt;&#xA;स पुत्रञ्जनयामास गौतमादीन् महायशाः ॥&lt;br&gt;&#xA;पुत्रलाभाच्च सा पत्नी न तुतोष पतिं तदा ॥&lt;br&gt;&#xA;प्रद्विषन्तीं पतिर्भार्यां किं मां द्वेष्टीति चाब्रवीत् ।&lt;br&gt;&#xA;प्रद्विषन्ती-&lt;br&gt;&#xA;प्रतिभार्यानुभरणाद् भर्ता चेति प्रकीर्त्यते ॥&lt;br&gt;&#xA;अहं त्वा भरणं कृत्वा जात्यन्धं ससुता सदा ।&lt;br&gt;&#xA;नित्यकालं श्रमेणार्ता न भरेयं महातपः ॥&lt;br&gt;&#xA;भीष्मः-&lt;br&gt;&#xA;दीर्घतमाः-&lt;br&gt;&#xA;तस्मास्तद्वचनं श्रुत्वा ऋषिः कोपसमन्वितः ।&lt;br&gt;&#xA;प्रत्युवाच ततः पत्नीं प्रद्वेषीं ससुतां तदा ।&lt;br&gt;&#xA;नीयतां क्षत्रियकुले धनार्थीभ त्वं भविष्यति ॥&lt;br&gt;&#xA;पत्नी-&lt;br&gt;&#xA;त्वया दत्तं धनं विप्र नेच्छेयं दुःखकारणम् ।&lt;br&gt;&#xA;यथेष्टं कुरु विप्रेन्द्र न भेरयं पुरा यथा ॥&lt;br&gt;&#xA;दीर्घतमाः-&lt;br&gt;&#xA;अद्यप्रभृति मर्यादा मया लोके प्रतिष्ठिता ।&lt;br&gt;&#xA;एक एव पतिः पत्न्या यावज्जीवं परायणम् ॥&lt;br&gt;&#xA;मृते जीवति वा तस्मिन् न परं प्राप्नुयान्नरम् ।&lt;br&gt;&#xA;अभिगम्य परं नारी पतिष्यति न संशयः ॥&lt;br&gt;&#xA;अपतीनां तु नारीणाम् अद्यप्रभृति पातकम् ।&lt;br&gt;&#xA;यद्यस्ति चेद्धनं सर्वं वृथाभोगा भवन्तु ताः ॥&lt;br&gt;&#xA;अकीर्तिः परिवादाश्च नित्यकालं भवन्तु वै ॥&lt;br&gt;&#xA;भीष्मः-&lt;br&gt;&#xA;तस्य तद्वचनं श्रुत्वा ब्राह्मणी भृशकोपिता ।&lt;br&gt;&#xA;गङ्गायां नीयतामेष पुत्रा इत्येवमब्रवीत् ॥&lt;br&gt;&#xA;लोभमोहाभिभूतास्ते पुत्रास्तं गौतमादयः ।&lt;br&gt;&#xA;काष्टे समृद्धे प्रक्षिप्य गङ्गायां समवासृजन् ।&lt;br&gt;&#xA;न स्यादन्धश्च वृद्धश्च भर्तव्योऽयमिति स्म वै ॥&lt;br&gt;&#xA;कर्मण्यथ ततः क्रूरे तेषां बुद्धिरजायत ।&lt;br&gt;&#xA;चिन्तयित्वा ततः क्रूराः प्रतिजग्मुर्यथा गृहान् ॥&lt;br&gt;&#xA;सोऽनुस्रोतस्तदा राजन् प्लवमानो मुनिस्तदा ।&lt;br&gt;&#xA;जगाम सुबहून् देशान् अन्धस्तेनोडुपेन ह ॥&lt;br&gt;&#xA;तं तु राजा बलि नाम सर्वधर्मविशारदः ।&lt;br&gt;&#xA;अपश्यन्मज्जनगतं स्रोतसाऽभ्याशमागतम् ॥&lt;br&gt;&#xA;जग्राह चैनं धर्मात्मा बली सत्यपराक्रमः ।&lt;br&gt;&#xA;ज्ञात्वा चैनं वरं वव्रे पुत्रार्थं मनुजर्षभ ॥&lt;br&gt;&#xA;तं पूजयित्वा राजर्षिर् विश्रान्तं मुनिमब्रवीत् ॥&lt;br&gt;&#xA;राजा-&lt;br&gt;&#xA;भीष्मः-&lt;br&gt;&#xA;सन्तानार्थं महाभाग भार्यायां मम मानद ।&lt;br&gt;&#xA;एवमुक्तस्स तेजस्वी तं तथेत्युक्तवानृषिः ॥&lt;br&gt;&#xA;पुत्रान् धर्मार्थकुशलान् उत्पादयितुमर्हसि ।&lt;br&gt;&#xA;तस्मै स राजा स्वां भार्यां सुदेष्णां प्राहिणोत्तदा ॥&lt;br&gt;&#xA;अन्धं वृद्धं च तं मत्वा न सा देवी जगाम ह ।&lt;br&gt;&#xA;स्वां तु धात्रेयिकां तस्मै वृद्धाय प्राहिणोत्तदा ॥&lt;br&gt;&#xA;तस्यां काक्षीवदादीन् स शूद्रयोनावृषिर्वशी ।&lt;br&gt;&#xA;जनयामास धर्मात्मा पुत्रानेकादशैव तु ॥&lt;br&gt;&#xA;काक्षीवदादीन् सर्वांस्तान् साङ्गान् वेदानघीयतः ।&lt;br&gt;&#xA;उवाच तमृषिं राजा ममैत इति वीर्यवान् ।&lt;br&gt;&#xA;नेत्युवाच महर्षिस्तं ममैत इति चाब्रवीत् ॥&lt;br&gt;&#xA;शूद्रयोनौ मया हीमे जाताः काक्षीवदादयः ॥&lt;br&gt;&#xA;अन्धं वृद्धं च मां दृष्ट्वा सुदेष्णा महिषी तव ।&lt;br&gt;&#xA;अवमत्य ददौ मूढा शूद्रां धात्रेयिकां हि मे ॥&lt;br&gt;&#xA;ततः प्रसादयामास पुनस्तमृषिसत्तमम् ।&lt;br&gt;&#xA;बलिः सुदेष्णां भार्यां च तस्मै तां प्राहिणोत् पुनः ॥&lt;br&gt;&#xA;दीर्घतमाः-&lt;br&gt;&#xA;तां स दीर्घतमाङ्गेषु स्पृष्ट्वा देवीमथाब्रवीत् ।&lt;br&gt;&#xA;भविष्यति कुमारास्ते तेजस्वी सत्यवागिति ।&lt;br&gt;&#xA;तत्राङ्गो नाम राजर्षिस् सुदेष्णायामजायत ॥&lt;br&gt;&#xA;एवमन्ये महेष्वासा ब्राह्मणैः क्षत्रिया भुवि ।&lt;br&gt;&#xA;जाताः परमधर्मज्ञा वीर्यवन्तो महाबलाः ॥&lt;br&gt;&#xA;एतछ्रुत्वा त्वमप्यत्र मातः कुरु यथेप्सितम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/100/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/100/</guid>
      <description>&lt;p&gt;वैशम्पायनः-&lt;br&gt;&#xA;भीष्मस्य वचनं श्रुत्वा धर्महेत्वर्थसंहितम् ।&lt;br&gt;&#xA;माता सत्यवती भीष्मं पुनरेवाभ्यभाषत ॥&lt;br&gt;&#xA;सत्यवती-&lt;br&gt;&#xA;औचथ्यमधिकृत्येदम् अङ्गं च यदुदाहृतम् ।&lt;br&gt;&#xA;पौराणश्रुतिरस्त्येषां प्राप्तकालमिदं कुरु ॥&lt;br&gt;&#xA;त्वं हि पुत्रः कुलस्यास्य ज्येष्ठश्श्रेष्ठश्च भारत ।&lt;br&gt;&#xA;यथा च ते पितुर्वाक्यं मम कार्यस्तथाऽनघ ॥&lt;br&gt;&#xA;मम पुत्रस्तव भ्राता यवीयान् स प्रियश्च ते ।&lt;br&gt;&#xA;बाल एव गतस्स्वर्गं भारतो भरतर्षभ ॥&lt;br&gt;&#xA;इमे महिष्यौ तस्येह काशिराजसुते उभे ।&lt;br&gt;&#xA;रूपयौवनसम्पन्ने पुत्रकामे च भारत ॥&lt;br&gt;&#xA;तमेतं परमं ज्ञात्वा सन्तानाय कुलस्य च ।&lt;br&gt;&#xA;आभ्यां मम नियोगात् त्वं धर्मं चरितुमर्हसि ॥&lt;br&gt;&#xA;भीष्मः-&lt;br&gt;&#xA;असंशयं परो धर्मस् त्वयाः मातः प्रकीर्तितः ।&lt;br&gt;&#xA;त्वमप्येतां प्रतिज्ञां तु वेत्थ यापरमा मयि ॥&lt;br&gt;&#xA;जानीषे यत्तदा वृत्तं शुल्कहेतोस्त्वदन्तरे ।&lt;br&gt;&#xA;तत् सत्यवती सत्यं वै पुनरेव ब्रवीमि ते ।&lt;br&gt;&#xA;तन्मया नान्यथा कार्यं लोकानामपि सङ्क्षये ॥&lt;br&gt;&#xA;परित्यजेयं त्रैलोक्यं राज्यं देवेषु वा पुनः ।&lt;br&gt;&#xA;यद्वाऽभ्यधिकमेताभ्यां न च सत्यं परित्यजे ॥&lt;br&gt;&#xA;त्यजेच्च पृथिवी गन्धम् आपश्च रसमुत्तमम् ।&lt;br&gt;&#xA;ज्योतिश्च परमं रूपं वायुः स्पर्शगुणं त्यजेत् ॥&lt;br&gt;&#xA;त्यजेच्च घोषमाकाशं सोमश्शीतत्वमृत्सृजेत् ।&lt;br&gt;&#xA;प्रभां समुत्सृजेदर्को धूमकेतुरथोष्णताम् ॥&lt;br&gt;&#xA;वृत्रहा विक्रमं जह्याद् धर्मं जह्यात्तु धर्मराट् ॥&lt;br&gt;&#xA;अमरत्वस्य वा हेतोस् त्रैलोक्यसदनस्य वा ।&lt;br&gt;&#xA;उत्सृजेयमहं प्राणान् न तु सत्यं कथञ्चन ॥&lt;br&gt;&#xA;सत्यवती-&lt;br&gt;&#xA;जानामि त्वयि धर्मज्ञ सत्यं सत्यपराक्रम ।&lt;br&gt;&#xA;इच्छंस्त्वमिह लोकांस्त्रीन् सृजेरन्यानरिन्दम ॥&lt;br&gt;&#xA;यथा तु वः कुलं चैव धर्मं च न पराभवेत् ।&lt;br&gt;&#xA;सुहृदश्च प्रभातास्स्युस् तथा त्वं कर्तुमर्हसि ॥&lt;br&gt;&#xA;भीष्मः-&lt;br&gt;&#xA;त्वमेव कुलवृद्धाऽसि गौरवं च परं त्वयि ।&lt;br&gt;&#xA;सोपायं कुलसन्ताने वक्तुमर्हसि नः परम् ।&lt;br&gt;&#xA;स्त्रियो हि परमं गुह्यं धारयन्ति कुले कुले ॥&lt;br&gt;&#xA;पुरुषं चापि मायाभिर् बह्वीभिरुपगृह्णते ॥&lt;br&gt;&#xA;सा सत्यवति सम्पश्य कर्म सत्यपरायणे ।&lt;br&gt;&#xA;यथा न जह्यां सत्यं च न सीदेच्च कुलं हि नः ॥&lt;br&gt;&#xA;वैशम्पायनः-&lt;br&gt;&#xA;ततस्सत्यवती भीष्मं वाचा वै सज्जमानया ।&lt;br&gt;&#xA;प्वेपमाना सव्रीलम् इदं वचनमब्रवीत् ॥&lt;br&gt;&#xA;सत्यवती-&lt;br&gt;&#xA;सत्यमेतन्महाबाहो यदात्थ प्रमदां प्रति।&lt;br&gt;&#xA;विश्वासं ते प्रवक्ष्यामि सन्तानाय कुलस्य ते ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/101/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/101/</guid>
      <description>&lt;p&gt;वैशम्पायनः-&lt;br&gt;&#xA;सत्यवती-&lt;br&gt;&#xA;एवमुक्त्वा तदा भीष्मं तन्माता प्रत्यभाषत ।&lt;br&gt;&#xA;रोचते मे वचस्तुभ्यं ममापि वचनं शृणु ।&lt;br&gt;&#xA;न च शक्यमनाख्यातुमापद्धीयं तथाविधा ॥&lt;br&gt;&#xA;त्वमेव नः कुले धर्मस्त्वं सत्यं त्वं गतिः प्रभो ।&lt;br&gt;&#xA;यत्त्वं वक्ष्यसि तत्कार्यमस्माभिरिति मे मतिः ॥&lt;br&gt;&#xA;तस्मान्निशम्य सत्यं मे वद त्वं यदनन्तरम् ॥&lt;br&gt;&#xA;शृणु भीष्म वचो मह्यं धर्मार्थसहितं हितम् ।&lt;br&gt;&#xA;न च विस्रम्भकथितं भवान्सूचितुमर्हति ॥&lt;br&gt;&#xA;यस्तु राजा वसुर्नाम श्रुतस्ते भरतर्षभ ।&lt;br&gt;&#xA;तस्य शुक्लादहं मत्स्याद्धृता कुक्षौ पुरा किल ॥&lt;br&gt;&#xA;मातरं मे जलाद्धृत्वा दाशः परमधर्मवित् ।&lt;br&gt;&#xA;मां तु स्वगृहमानीय दुहितृत्वे ह्यकल्पयत् ।&lt;br&gt;&#xA;धर्मयुक्तस्स धर्मेण पिता चासीत्ततो मम ॥&lt;br&gt;&#xA;सा कदाचिदहं तत्र गता प्रथमयौवना ॥&lt;br&gt;&#xA;अथ धर्मविदां श्रेष्ठः परमर्षिः पराशरः ।&lt;br&gt;&#xA;आजगाम तरीं तात तरिष्यन्यमुनां नदीम् ॥&lt;br&gt;&#xA;स तार्यमाणो यमुनां मामुपेत्याब्रवीत्तदा ।&lt;br&gt;&#xA;सान्त्वपूर्वं महाभागः कामार्तो मधुरं बहु ।&lt;br&gt;&#xA;उक्त्वा जन्म कुलं मह्यं नासि दाशसुतेति च ॥&lt;br&gt;&#xA;तमहं शापभीता च पितुर्भीता च भारत ।&lt;br&gt;&#xA;वरैरसुलभैश्चाहं प्रत्यदातुं प्रचक्रमे ॥&lt;br&gt;&#xA;अभिभूय स मां बालां तेजसा वशमानयत् ॥&lt;br&gt;&#xA;तमसा लोकमावृत्य नौगतामेव भारत ।&lt;br&gt;&#xA;मत्स्यगन्धो महानासीत्पुरा मम जुगुप्सितः ।&lt;br&gt;&#xA;तमपास्य शुभं गन्धमिमं प्रादात्स मे मुनिः ॥&lt;br&gt;&#xA;ततो मामाह स मुनिर्गर्भ उत्सृज्यतामयम् ।&lt;br&gt;&#xA;द्वीपेऽस्या एव सरितः कन्यैव त्वं भविष्यसि ॥&lt;br&gt;&#xA;पाराशर्यो महायोगी स बभूव महामतिः ।&lt;br&gt;&#xA;सद्योत्पन्नस्स तु महान्सह पित्रा यतो गतः ॥&lt;br&gt;&#xA;कन्यापुत्रो मम पुरो द्वैपायन इति श्रुतः ॥&lt;br&gt;&#xA;यो व्यस्य वेदांश्चतुरस्तपसा भगवानृषिः ।&lt;br&gt;&#xA;लोके व्यासत्वमापेदे कार्ष्ण्यात्कृष्णत्वमागतः ॥&lt;br&gt;&#xA;सत्यवादी शमपरस्तपसा दग्धकिल्बिषः ।&lt;br&gt;&#xA;स नियुक्तो मया व्यक्तं त्वया चाप्यमितद्युते ।&lt;br&gt;&#xA;भ्रातुः क्षेत्रे तु कल्याणमपत्यं जनयिष्यति ॥&lt;br&gt;&#xA;स हि मामुक्तवांस्तत्र स्मर कार्येषु मामिति ।&lt;br&gt;&#xA;स्मरिष्यामि महाबाहो यदि भीष्म त्वमिच्छसि ॥&lt;br&gt;&#xA;तव ह्यनुमते भीष्म नियतं स महातपाः ।&lt;br&gt;&#xA;विचित्रवीर्यक्षेत्रे तु पुत्रानुत्पादयिष्यति ॥&lt;br&gt;&#xA;वैशम्पायनः-&lt;br&gt;&#xA;भीष्मः-&lt;br&gt;&#xA;महर्षेः कीर्तनात्तस्य भीष्मः प्राञ्जलिरब्रवीत् ।&lt;br&gt;&#xA;देशकालौ च जानासि क्रियतामिह सिद्धये ॥&lt;br&gt;&#xA;धर्ममर्थं च कामं च त्रीनेतान्योऽनुपश्यति ॥&lt;br&gt;&#xA;अर्थमर्थानुबन्धं च धर्मं धर्मानुबन्धनम् ।&lt;br&gt;&#xA;कामं कामानुबन्धं च विपरीतान्पृथक्पृथक् ॥&lt;br&gt;&#xA;यो विचिन्त्य धिया सम्यग्व्यवस्यति स युक्तिमान् ।&lt;br&gt;&#xA;सर्ववित्सर्वकर्ता स यद्येवं तत्करोति च ॥&lt;br&gt;&#xA;तदिदं धर्मयुक्तं च हितं चैव कुलस्य नः ।&lt;br&gt;&#xA;उक्तं भवत्या यच्छ्रेयः परमं रोचते मम ॥&lt;br&gt;&#xA;वैशम्पायनः-&lt;br&gt;&#xA;ततस्तस्मिन्प्रतिज्ञाते भीष्मेण कुरुनन्दन ।&lt;br&gt;&#xA;कृष्णद्वैपायनं काली चिन्तयामास वै मुनिम् ॥&lt;br&gt;&#xA;स वेदान्विब्रुवाणोऽयं मातुर्विज्ञाय चिन्तितम् ।&lt;br&gt;&#xA;प्रादुर्बभूव विदितः क्षणेन कुरुनन्दन ॥&lt;br&gt;&#xA;तस्मै पूजां ततो दत्वा सुताय विधिपूर्वकम् ।&lt;br&gt;&#xA;परिष्वज्य च बाहुभ्यां प्रस्रवैरभ्यषिच्य च ।&lt;br&gt;&#xA;मुमोच बाष्पं दाशेयी पुत्रं दृष्ट्वा चिरस्य तम् ॥&lt;br&gt;&#xA;तामद्भिः परिषिच्यार्तां महर्षिरभिसृत्य च ।&lt;br&gt;&#xA;मातरं पूर्वजः पुत्रः कृष्णद्वैपायनोऽब्रवीत् ॥&lt;br&gt;&#xA;भवत्या यदभिप्रेतं तदहं कर्तुमागतः ।&lt;br&gt;&#xA;शाधि मां धर्मतत्वज्ञे करवाणि प्रियं तव ॥&lt;br&gt;&#xA;तस्मै पूजां ततोऽकार्षीत्पुरोधाय परन्तप ।&lt;br&gt;&#xA;स च तां प्रतिजग्राह विधिमन्मन्त्रपूर्वकम् ॥&lt;br&gt;&#xA;पूजितं मन्त्रपूर्वेण विधिना प्रीतमानसम् ।&lt;br&gt;&#xA;तमासनगतं माता पृष्ट्वा कुशलमव्ययम् ॥&lt;br&gt;&#xA;सत्यवत्यभिवीक्ष्यैनमुवाचेदमनन्तरम् ॥&lt;br&gt;&#xA;सत्यवती-&lt;br&gt;&#xA;मातापित्रोः प्रजायन्ते पुत्रास्साधारणाः कुले ।&lt;br&gt;&#xA;तेषां पिता यथा स्वीमी तथा माता न संशयः ॥&lt;br&gt;&#xA;विधात्रा विहितस्स त्वं यथा मे प्रथमस्सुतः ।&lt;br&gt;&#xA;विचित्रवीर्यो ब्रह्मर्षे तथा मेऽवरजस्सुतः ॥&lt;br&gt;&#xA;यथा वै पितृतो भीष्मस्तथा त्वमपि मातृतः ।&lt;br&gt;&#xA;भ्राता विचित्रवीर्यस्य यथावा पुत्र मन्यसे ॥&lt;br&gt;&#xA;यवीयसस्तव भ्रातुर्भार्ये सुरसुतोपमे ।&lt;br&gt;&#xA;रूपयौवनसम्पन्ने पुत्रकामे च धर्मतः ॥&lt;br&gt;&#xA;अयं शान्तनवस्सत्यं पालयन्सत्यविक्रमः ।&lt;br&gt;&#xA;बुद्धिं न कुरुतेऽपत्ये तथा राज्याऽनुशासने ॥&lt;br&gt;&#xA;स त्वं ह्यपेक्षया भ्रातुस्सन्तानाय कुलस्य तु ।&lt;br&gt;&#xA;भीष्मस्य चास्य वचनान्नियोगाच्च ममानघ ॥&lt;br&gt;&#xA;अनुक्रोशाच्च भ्रातॄणां सर्वेषां रक्षणाय च ।&lt;br&gt;&#xA;आनृशंस्येन यद्ब्रूयां तच्छ्रुत्वा कर्तुमर्हसि ।&lt;br&gt;&#xA;तयोरुत्पादयापत्यं समर्थो ह्यसि पुत्रक ॥&lt;br&gt;&#xA;अनुरूपं कुलस्यास्य तेजः प्रशमसंयुतम् ।&lt;br&gt;&#xA;वेत्थ धर्मं त्वमेवेह परं चापरमेव च ॥&lt;br&gt;&#xA;व्यासः-&lt;br&gt;&#xA;तथा तव महाप्राज्ञे धर्मे प्रणिहिता मतिः ।&lt;br&gt;&#xA;नियोगात्तव चैवाहमेतैरपि च कारणैः ॥&lt;br&gt;&#xA;ईप्सितं तत्करिष्यामि दृष्टं ह्येतत्पुरा मया ।&lt;br&gt;&#xA;भवत्या यदभिप्रेतं तदहं कर्तुमागतः ॥&lt;br&gt;&#xA;भ्रातुः पुत्रान्प्रदास्यामि मित्रावरुणयोस्समान् ॥&lt;br&gt;&#xA;व्रतं चरेतां निर्दिष्टं मया संवत्सरं शुभे ।&lt;br&gt;&#xA;न च मामर्हतः प्राप्तुमशुद्धे कोसलात्मजे ।&lt;br&gt;&#xA;एवं सत्यवती धर्मं परमाज्ञातुमर्हसि ॥&lt;br&gt;&#xA;सत्यवती-&lt;br&gt;&#xA;तद्यथा प्रतिपद्येतां देव्यौ गर्भं तथा कुरु ॥&lt;br&gt;&#xA;अराजकेषु राज्येषु नास्ति वृष्टिर्न देवता ।&lt;br&gt;&#xA;कथं चाराजकं राष्ट्रं शक्यं धारयितुं प्रभो ।&lt;br&gt;&#xA;तस्माद्गर्भं निषिञ्चस्व भीष्मस्तं वर्धयिष्यति ॥&lt;br&gt;&#xA;व्यासः-&lt;br&gt;&#xA;यदि पुत्रः प्रदातव्यो मया क्षिप्रमकालिकम् ।&lt;br&gt;&#xA;विरूपतां मे सहतामेतद्धि स्यान्महत्तपः ॥&lt;br&gt;&#xA;यदि मे सहते वेषं रूपं गन्धं तथा वपुः ।&lt;br&gt;&#xA;अद्यैव गर्भं कौसल्या विशिष्टं प्रतिपत्स्यते ॥&lt;br&gt;&#xA;तस्य चापि शतं पुत्रा भवितारो न संशयः ।&lt;br&gt;&#xA;गोप्तारः कुरुवंशस्य भवत्याश्शोकनाशनाः ॥&lt;br&gt;&#xA;शयने चैव कौसल्या शुचिवस्त्रा स्वलङ्कृता ।&lt;br&gt;&#xA;ममागमनमाकाङ्क्षेदित्युक्त्वाऽन्तरधीयत ॥&lt;br&gt;&#xA;वैशम्पायनः-&lt;br&gt;&#xA;अभिगम्य तु सा देवी स्नुषां रहसि सङ्गताम् ।&lt;br&gt;&#xA;धर्ममर्थसमायुक्तमुवाच वचनं मिथः ॥&lt;br&gt;&#xA;सत्यवती-&lt;br&gt;&#xA;कौसल्ये धर्मतन्त्रं यद्ब्रवीमि त्वां निबोध मे ॥&lt;br&gt;&#xA;भरतानां समुच्छेदो व्यक्तं मद्भाग्यसङ्क्षयात् ।&lt;br&gt;&#xA;व्यथितां मां च सम्प्रेक्ष्य पितृवंशं च पीडितम् ॥&lt;br&gt;&#xA;भीष्मो बुद्धिं ददौ पुत्रीं वंशस्यास्य पुनर्भवे ।&lt;br&gt;&#xA;सा च बुद्धिस्त्वय्यधीना पुत्रभावाय नान्यथा ॥&lt;br&gt;&#xA;नष्टं च भारतं वंशं पुनरेव समुद्धर ।&lt;br&gt;&#xA;गर्भं धारय कल्याणि देवरस्य महात्मनः ॥&lt;br&gt;&#xA;पुत्रं जनय सुश्रोणि देवराजसमप्रभम् ।&lt;br&gt;&#xA;स हि राज्यधुरं गुर्वीं धारयिष्यति भारतीम् ॥&lt;br&gt;&#xA;वैशम्पायनः-&lt;br&gt;&#xA;सा धर्मतोऽनुनीयैनां कथञ्चिद्धर्मचारिणीम् ।&lt;br&gt;&#xA;भोजयामास विप्रांश्च देवर्षीनतिथींस्तथा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/102/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/102/</guid>
      <description>&lt;p&gt;वैशम्पायनः-&lt;br&gt;&#xA;ततस्सत्यवती हृष्ट्वा स्नुषां स्नातामलङ्कृताम् ।&lt;br&gt;&#xA;संवेशयन्ती शयने शनैर्वचनमब्रवीत् ॥&lt;br&gt;&#xA;कौसल्ये देवरो देवि स चाद्यानुप्रवेक्ष्यति ।&lt;br&gt;&#xA;अप्रमत्ताऽभिवीक्षेथा निशायामागमिष्यति ॥&lt;br&gt;&#xA;श्वश्र्वास्तु वचनं श्रुत्वा शयाना शयने शुभा ।&lt;br&gt;&#xA;जगाम मनसा भीष्ममन्यांश्च भरतांस्तथा ॥&lt;br&gt;&#xA;ततस्सुप्तजनप्राये व्यासस्स भगवानृषिः ।&lt;br&gt;&#xA;दीप्यमानेषु दीपेषु सदनं प्रविवेश तत् ॥&lt;br&gt;&#xA;सत्यवत्या नियुक्तस्तु सत्यवागृषिसत्तमः ।&lt;br&gt;&#xA;जगाम तस्याश्शयनं विपुले तपसि स्थितः ॥&lt;br&gt;&#xA;तं समीक्ष्य तु कौसल्या दुष्प्रेक्षमतथोचिता ।&lt;br&gt;&#xA;विरूपमिति वित्रस्ता सङ्कुच्यासीन्निमीलिता ॥&lt;br&gt;&#xA;विरूपो हि जटी चापि दुरङ्गपरुषः कृशः ।&lt;br&gt;&#xA;सुगन्धेतरगन्धश्च सर्वथा दुष्प्रधर्षणः ॥&lt;br&gt;&#xA;तस्य कृष्णस्य कपिला जटा दीप्ते च चक्षुषी ।&lt;br&gt;&#xA;कद्रूणि चापि श्मश्रूणि दृष्ट्वा साऽऽसीन्निमीलिता ॥&lt;br&gt;&#xA;सम्बभूव तया रात्रौ मातुः प्रियचिकीर्षया ।&lt;br&gt;&#xA;भयात्काशीसुता तं तु नाशक्नोदभिवीक्षितुम् ॥&lt;br&gt;&#xA;ततो निष्क्रान्तमासाद्य तन्माता प्रत्यभाषत ।&lt;br&gt;&#xA;अप्यत्र गुणवांस्तात राजपुत्रो भविष्यति ॥&lt;br&gt;&#xA;इत्युक्तस्सोऽब्रवीन्मातः कुमारो मातृदोषतः ।&lt;br&gt;&#xA;अन्धो नागायुतप्राणो भविष्यत्यम्बिकोदरात् ।&lt;br&gt;&#xA;निशम्य वचनं तस्य तन्माता पुनरब्रवीत् ॥&lt;br&gt;&#xA;सत्यवती-&lt;br&gt;&#xA;अलब्धलाभः पुत्रोऽयं यद्यन्धो वै भविष्यति ॥&lt;br&gt;&#xA;तस्माद्वंशस्य गोप्तारं सतां शोकविनाशनम् ।&lt;br&gt;&#xA;तस्मादवरजं पुत्रं जनयाद्य नराधिपम् ॥&lt;br&gt;&#xA;भ्रातुर्भार्याऽपरा चेयं रूपयौवनशालिनी ।&lt;br&gt;&#xA;अस्यामुत्पादयापत्यं मन्नियोगाद्गुणाधिकम् ॥&lt;br&gt;&#xA;वैशम्पायनः-&lt;br&gt;&#xA;अम्बालिकां समाहूय तस्यां सत्यवती सुतम् ।&lt;br&gt;&#xA;भूयो नियोजयामास सन्तानाय कुलस्य वै ॥&lt;br&gt;&#xA;विषण्णाम्बालिका साध्वी निषण्णा शयनोत्तमे ।&lt;br&gt;&#xA;कोऽन्वेष्यतीति ध्यायन्ती नियता सम्प्रतीक्षते ।&lt;br&gt;&#xA;ततस्तेनैव विधिना महर्षिस्तामपद्यत ॥&lt;br&gt;&#xA;अम्बालिकामथाभ्यागादृषिं दृष्ट्वा च साऽपि तम् ।&lt;br&gt;&#xA;विषण्णा पाण्डुसङ्काशा समपद्यत भारत ॥&lt;br&gt;&#xA;तां बालां पाण्डुसङ्काशां विषण्णां प्रेक्ष्य पार्थिव ।&lt;br&gt;&#xA;व्यासस्सत्यवतीपुत्र इदं वचनमब्रवीत् ॥&lt;br&gt;&#xA;व्यासः-&lt;br&gt;&#xA;यस्मात्पाण्डुत्वमापन्ना विरूपं प्रेक्ष्य मामसि ।&lt;br&gt;&#xA;तस्मादेष सुतस्तुभ्यं पाण्डुरेव भविष्यति ॥&lt;br&gt;&#xA;वैशम्पायनः-&lt;br&gt;&#xA;नाम चास्य तदेवेह भविष्यति शुभानने ।&lt;br&gt;&#xA;इत्युक्त्वा स निराक्रामद्भगवानृषिसत्तमः ॥&lt;br&gt;&#xA;तमुवाच ततो माता अप्यत्र भविता शुभः ।&lt;br&gt;&#xA;कुमारो ब्रूहि मे पुत्र ऋषीस्तां प्रत्युवाच ह ॥&lt;br&gt;&#xA;भविष्यति सुतो मातः कुमारो दिक्षु विश्रुतः ।&lt;br&gt;&#xA;पाण्डुत्वं वर्णतस्तस्य मातृदोषाद्भविष्यति ॥&lt;br&gt;&#xA;तस्य पुत्रा महेष्वासा जनिष्यन्तीह पाण्डवाः ।&lt;br&gt;&#xA;मुनौ यातेऽम्बिका पुत्रं महाभागमसूयत ।&lt;br&gt;&#xA;इत्युक्त्वा मातरं तत्र सोऽभिवाद्य जगाम ह ॥&lt;br&gt;&#xA;धृतराष्ट्रं महाप्राज्ञं प्रज्ञाचक्षुषमीश्वरम् ॥&lt;br&gt;&#xA;अनुजाऽम्बालिका तत्र पुत्रं काले व्यजायत ।&lt;br&gt;&#xA;पाण्डुं लक्षणसम्पन्नं दीप्यमानं श्रिया वृतम् ॥&lt;br&gt;&#xA;तयोर्जन्मक्रियास्सर्वा यथावदनुपूर्वशः ।&lt;br&gt;&#xA;कारयामास वै भीष्मो ब्राह्मणैर्वेदपारगैः ॥&lt;br&gt;&#xA;अन्धं दृष्ट्वाऽम्बिकापुत्रं जातं सत्यवती सुतम् ।&lt;br&gt;&#xA;कौसल्यार्थे समाहूय पुत्रमन्यमयाचत ॥&lt;br&gt;&#xA;अन्धोऽयमन्यमिच्छामि कौसल्यातनयं शुभम् ।&lt;br&gt;&#xA;एवमुक्तो महर्षिस्तां मातरं प्रत्यभाषत ॥&lt;br&gt;&#xA;नियता यदि कौसल्या भविष्यति पुनश्शुभा ।&lt;br&gt;&#xA;भविष्यति कुमारोऽस्या धर्मशास्त्रार्थतत्ववित् ॥&lt;br&gt;&#xA;तां समाधाय वै भूयस्स्नुषां सत्यवती तदा ।&lt;br&gt;&#xA;ऋतुकालं च विज्ञाय देव्या सञ्चोदिताऽम्बिका ॥&lt;br&gt;&#xA;सा तु रूपं च गन्धं च महर्षेः प्रतिवीक्ष्य तम् ।&lt;br&gt;&#xA;नाकरोद्वचनं देव्या भयात्सुरसुतोपमा ॥&lt;br&gt;&#xA;ततस्स्वैर्भूषणैर्दासीं भूषयित्वाऽप्सरोपमाम् ।&lt;br&gt;&#xA;प्रेषयामास कृष्णाय ततः काशिपतेस्सुता ॥&lt;br&gt;&#xA;दासी ऋषिमनुप्राप्तं प्रत्युत्थायाभिवाद्य च ।&lt;br&gt;&#xA;संविवेशाभ्यनुज्ञाता सत्कृत्योपचचार सा ॥&lt;br&gt;&#xA;वाससोऽपि प्रदानेन गात्रसंस्पर्शनेन च ।&lt;br&gt;&#xA;कामोपभोगसंयुक्तो महर्षिर्विस्मितोऽभवत् ॥&lt;br&gt;&#xA;तया सहोषितो रात्रिं महर्षिः प्रीयमाणया ।&lt;br&gt;&#xA;उत्तिष्ठन्नब्रवीदेनां त्वं भुजिष्या भविष्यसि ॥&lt;br&gt;&#xA;एष ते शुभगे गर्भश्श्रीमानुदरमागतः ।&lt;br&gt;&#xA;धर्मात्मा विश्रुतो लोके सर्वधर्मभृतां वरः ॥&lt;br&gt;&#xA;जज्ञे स विदुरो नाम कृष्णद्वैपायनात्मजः ।&lt;br&gt;&#xA;धृतराष्ट्रस्य च भ्राता पाण्डोश्च पृथिवीपतेः ॥&lt;br&gt;&#xA;धर्मो विदुररूपेण शापात्तस्य महात्मनः ।&lt;br&gt;&#xA;माण्डव्यस्यार्थतत्त्वज्ञः कामक्रोधविवर्जितः ॥&lt;br&gt;&#xA;क्षेत्रे विचित्रवीर्यस्य कृष्णद्वैपायनादपि ।&lt;br&gt;&#xA;जज्ञिरे देवगर्भाभाः कुरुवंशविवर्धनाः ॥&lt;br&gt;&#xA;तेषु त्रिषु कुमारेषु जातेषु कुरुजाङ्गलम् ।&lt;br&gt;&#xA;कुरवोऽथ कुरुक्षेत्रं सर्वं त्रयमवर्धत ॥&lt;br&gt;&#xA;गन्धवत्यास्तथैवोक्त्वा धर्मरूपं सुतं प्रति ।&lt;br&gt;&#xA;नाहमस्मिन्पुनर्योक्तुं शक्यो मातस्सुतान्प्रति ॥&lt;br&gt;&#xA;स धर्मस्यानृणो भूत्वा पुनर्मात्रा समेत्य च ।&lt;br&gt;&#xA;तस्यां च सर्वमाख्याय तत्रैवान्तरधीयत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/103/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/103/</guid>
      <description>&lt;p&gt;जनमेजयः-&lt;br&gt;&#xA;किं कृतं कर्म धर्मेण येन शापमुपेयिवान् ।&lt;br&gt;&#xA;कस्य शापाच्च धर्मज्ञ शूद्रयोनावजायत ॥&lt;br&gt;&#xA;वैशम्पायनः-&lt;br&gt;&#xA;बभूव ब्राह्मणः कश्चिन्माण्डव्यो नाम विश्रुतः ।&lt;br&gt;&#xA;एकान्तचारी वश्यश्च सत्ये तपसि च ध्रुवः ॥&lt;br&gt;&#xA;स तीर्थयात्रां विचरन्नाजगाम यदृच्छया ।&lt;br&gt;&#xA;सन्निकृष्टानि तीर्थानि ग्रामाणां यानि कानिचित् ।&lt;br&gt;&#xA;तत्राश्रमपदं कृत्वा वसति स्म महामुनिः ॥&lt;br&gt;&#xA;स त्वाश्रमपदद्वारि वृक्षमूले महायशाः ।&lt;br&gt;&#xA;ऊर्ध्वबाहुर्स्थितो योगी मौनी व्रतसमन्वितः ॥&lt;br&gt;&#xA;केनचित्त्वथ कालेन तथा तपसि तिष्ठतः ।&lt;br&gt;&#xA;तस्याश्रमपदं प्राप्ता दस्यवो लोप्त्रहारिणः ॥&lt;br&gt;&#xA;अनुसाधयमानस्ते रक्षिभिर्भरतर्षभ ।&lt;br&gt;&#xA;तामेव वसतिं जग्मुस्तद्ग्रामे लोप्त्रहारिणः ॥&lt;br&gt;&#xA;तस्मिन्निवसथे लोप्त्रं निदधुर्भयमोहिताः ।&lt;br&gt;&#xA;अभितस्तत्र संलीना बलमन्वगमच्च तान् ॥&lt;br&gt;&#xA;ततश्शीघ्रतरं राजंस्तथा गजबलं महत् ॥&lt;br&gt;&#xA;यस्मिन्नावसथे शेते स मुनिस्संशितव्रतः ।&lt;br&gt;&#xA;तत्राजग्मुस्तपोवश्यं तं मुनिं रक्षिणस्तु ते ।&lt;br&gt;&#xA;तमपृच्छंस्ततो राजंस्तथायुक्तं तपोधनम् ॥&lt;br&gt;&#xA;कतरेण पथा याता दस्यवो मुनिसत्तम ।&lt;br&gt;&#xA;तेन गच्छाम वै ब्रह्मन्पथा शीघ्रतरं वयम् ॥&lt;br&gt;&#xA;तथा तु रक्षिणां तेषां ब्रुवतां स तपोधनः ।&lt;br&gt;&#xA;न किञ्चिद्वचनं राजन्मुनिस्तान्प्रत्यभाषत ॥&lt;br&gt;&#xA;ततस्ते राजपुरुषा विचिन्वानास्तमाश्रमम् ।&lt;br&gt;&#xA;ददृशुस्तत्र वै लीनांश्चोरांस्तद्द्रव्यमेव च ॥&lt;br&gt;&#xA;ततश्शङ्का समभवद्रक्षिणां तं मुनिं प्रति ।&lt;br&gt;&#xA;संयम्यैनं ततो राज्ञे चोरांश्चैवान्ववेदयन् ॥&lt;br&gt;&#xA;तं राजा सह चोरैस्तैरवदच्छिद्यतामिति ।&lt;br&gt;&#xA;स वध्यघातैरज्ञातश्शूले प्रोतो महातपाः ॥&lt;br&gt;&#xA;ततस्ते शूलमारोप्य तं मुनिं रक्षिणस्तदा ।&lt;br&gt;&#xA;प्रतिजग्मुर्महीपाला धनान्यादाय तान्यथ ॥&lt;br&gt;&#xA;शूलस्थस्स तु धर्मात्मा कालेन महता अपि ।&lt;br&gt;&#xA;निराहारस्तदा राजन्मरणं नाभ्युपागमत् ॥&lt;br&gt;&#xA;शूलाग्रे तप्यमानेन तदानेन महात्मना ॥&lt;br&gt;&#xA;सन्तापं परमं जग्मुर्ऋषयो भरतर्षभ ।&lt;br&gt;&#xA;ते रात्रौ शकुना भूत्वा तमार्तिं परमां गतम् ।&lt;br&gt;&#xA;दर्शयन्तो यथाशक्ति तमापृच्छन्द्विजोत्तमम् ॥&lt;br&gt;&#xA;ऋषयः-&lt;br&gt;&#xA;भगवान्केन दोषेण गन्तासि द्विजसत्तम ।&lt;br&gt;&#xA;श्रोतुमिच्छामहे ब्रह्मनपापो ह्यसि धर्मतः ॥&lt;br&gt;&#xA;तत्ते द्विजवरश्रेष्ठ संशयस्तु महान्हि नः ।&lt;br&gt;&#xA;ईदृशस्य नरश्रेष्ठ उग्रे तपसि वर्ततः ॥&lt;br&gt;&#xA;वैशम्पायनः-&lt;br&gt;&#xA;तदोवाच महाप्राज्ञस्तानृषीन्संशितव्रतान् ।&lt;br&gt;&#xA;दोषतः कं गमिष्यामि न हि मेऽन्योऽपराध्यति ॥&lt;br&gt;&#xA;तच्छ्रुत्वा रक्षिणस्तत्र तथा बहुतिथेऽहनि ।&lt;br&gt;&#xA;न्यवेदयंस्तथा राज्ञे तथावृत्तं नराधिप ॥&lt;br&gt;&#xA;राजा च हि तथा श्रुत्वा निश्चित्य सह मन्त्रिभिः ।&lt;br&gt;&#xA;प्रसादयामास तदा शूलस्थमृषिसत्तमम् ॥&lt;br&gt;&#xA;राजा-&lt;br&gt;&#xA;यन्मयाऽपकृतं मोहादज्ञानादृषिसत्तम ।&lt;br&gt;&#xA;प्रसादये त्वां विप्रेन्द्र न मे त्वं क्रोद्धुमर्हसि ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्तदा राज्ञा प्रसादमकरोत्तदा ।&lt;br&gt;&#xA;कृतप्रसादं राजा तं ततस्समवतारयत् ॥&lt;br&gt;&#xA;अवतीर्य तु शूलाग्रात्तच्छूलं विनिकृत्य च ।&lt;br&gt;&#xA;अशक्नुवंश्च निष्क्रष्टुं शूलं मूलेऽथ चिच्छिदुः ॥&lt;br&gt;&#xA;स तदान्तर्गतेनैव शूलेन व्यचरन्मुनिः ।&lt;br&gt;&#xA;कण्ठपार्श्वान्तरस्थेन शङ्कुना मुनिराचरन् ॥&lt;br&gt;&#xA;पुष्पभाजनधारी स्यादिति चिन्तापरोऽभवत् ॥&lt;br&gt;&#xA;स तेन तपसा लोकान्विजिग्ये दुर्लभान्परैः ।&lt;br&gt;&#xA;तमाहुरणीमाण्डव्यमिति धर्मे रतं मुनिम् ॥&lt;br&gt;&#xA;अणिमाण्डव्यः-&lt;br&gt;&#xA;गत्वा संयमनीं विप्रो धर्मस्य परमार्थवित् ।&lt;br&gt;&#xA;धर्मं धर्मवतां श्रेष्ठं पर्युपालभतानघ ॥&lt;br&gt;&#xA;किं मया तत्कृतं कर्म धर्मपापफलोदयम् ।&lt;br&gt;&#xA;येनेदं प्राप्तवानस्मि दुःखमप्रतिमं भुवि ।&lt;br&gt;&#xA;तन्ममाचक्ष्व तत्त्वेन पश्य मे तपसो बलम् ॥&lt;br&gt;&#xA;धर्मराजः-&lt;br&gt;&#xA;पतङ्गकानां पुच्छेषु इषीकास्त्वं समादधाः ।&lt;br&gt;&#xA;अहिंसकानां धर्मज्ञ तेनैतत्प्राप्तवानसि ॥&lt;br&gt;&#xA;अणीमाण्डव्यः-&lt;br&gt;&#xA;बालो हि द्वादशाद्वर्षाज्जन्मनो यत्करिष्यति ।&lt;br&gt;&#xA;न भविष्यत्यधर्मोऽद्य न प्रज्ञास्यति वै दिशः ॥&lt;br&gt;&#xA;अल्पेऽपराधे विपुले मम दण्डस्त्वया धृतः ।&lt;br&gt;&#xA;शूद्रयोनावतो धर्म मानुषष्सम्भविष्यसि ॥&lt;br&gt;&#xA;मर्यादां स्थापयाम्यद्य लोके कर्मफलोदयाम् ॥&lt;br&gt;&#xA;आ चतुर्दशमाद्वर्षान्न भविष्यति पातकम् ।&lt;br&gt;&#xA;परेणकुर्वतामेव दोष एव भविष्यति ॥&lt;br&gt;&#xA;वैशम्पायनः-&lt;br&gt;&#xA;एतेन त्वपराधेन शापात्तस्य महात्मनः ।&lt;br&gt;&#xA;धर्मो विदुररूपेण शूद्रयोनावजायत ॥&lt;br&gt;&#xA;धर्मे चार्थे च कुशलो लोभक्रोधविवर्जितः ।&lt;br&gt;&#xA;दीर्घदर्शी महाप्राज्ञः कुरूणां च हितेरतः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/104/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/104/</guid>
      <description>&lt;p&gt;वैशम्पायनः-&lt;br&gt;&#xA;धृतराष्ट्रे च पाण्डौ च विदुरे च महात्मनि ।&lt;br&gt;&#xA;तेषु त्रिषु कुमारेषु जातेषु कुरुजाङ्गलम् ।&lt;br&gt;&#xA;कुरवोऽथ कुरुक्षेत्रं त्रयमेतदवर्धत ॥&lt;br&gt;&#xA;यथर्तुवर्षी पर्जन्यो बहुपुष्पफला द्रुमाः ।&lt;br&gt;&#xA;वाहनानि प्रहृष्टानि मुदिता मृगपक्षिणः ॥&lt;br&gt;&#xA;ऊर्ध्वसस्याऽभवद्भूमिस्सस्यानि फलवन्ति च ।&lt;br&gt;&#xA;गन्धवन्ति च माल्यानि रसवन्ति फलानि च ॥&lt;br&gt;&#xA;वणिग्भिश्चोपकीर्यन्ते नगराण्यथ शिल्पिभिः ।&lt;br&gt;&#xA;शूराश्च कृतविद्याश्च सन्तश्च सुखिनोऽभवन् ॥&lt;br&gt;&#xA;नाभवत्कृपणः कश्चिन्न काचिद्विधवाऽभवत् ।&lt;br&gt;&#xA;नाभवन्दस्यवः केचिन्नाधर्मरुचयो नराः ॥&lt;br&gt;&#xA;प्रदेशेष्वपि राष्ट्राणां कृतं युगमवर्तत ।&lt;br&gt;&#xA;तन्महोदधिसङ्काशं नगरं बह्वशोभत ॥&lt;br&gt;&#xA;द्वारतोरणनिर्यूहैश्छन्नमभ्रं घनैरिव ।&lt;br&gt;&#xA;प्रसादशतसम्बाधं महेन्द्रपुरसन्निभम् ॥&lt;br&gt;&#xA;नदीपादपषण्डेषु वापीपल्वलसेतुषु ।&lt;br&gt;&#xA;काननेषु च दिव्येषु विहरन्तिस्म कौरवाः ॥&lt;br&gt;&#xA;उत्तरैः कुरुभिस्सार्धं दक्षिणाः कुरवस्तदा ।&lt;br&gt;&#xA;स्पर्धमानाश्च दृश्यन्ते चारणर्षिसमागमे ॥&lt;br&gt;&#xA;दानधर्मक्रियायुक्ता यज्ञव्रतपरायणाः ।&lt;br&gt;&#xA;अन्योन्यप्रीतिसंयुक्ता वर्धन्ते स्म प्रजास्तदा ॥&lt;br&gt;&#xA;मानक्रोधविहीनाश्च प्रजा लोभविवर्जिताः ।&lt;br&gt;&#xA;अन्योन्यप्रीतिसंयुक्ता वर्धन्ते स्म प्रजास्तदा ॥&lt;br&gt;&#xA;तस्मिञ्जनपदश्रिष्ठे भीष्मेण विधिना कृताः ।&lt;br&gt;&#xA;कूपाराममहावाप्रा ब्राह्मणावसथास्तदा ॥&lt;br&gt;&#xA;स्वाहाकारैस्स्वधाभिश्च सन्निवासस्सुरक्षितः ।&lt;br&gt;&#xA;बभूव परमोपेतो यूपैश्चैत्यधनुर्भुजैः॥&lt;br&gt;&#xA;प्रमृज्य परराष्ट्राणि स्वराष्ट्रं परिरक्षता ।&lt;br&gt;&#xA;भीष्मेण विहितं राष्ट्रे धर्मचक्रमवर्तत ॥&lt;br&gt;&#xA;क्रियमाणेषु कृत्येषु कुमाराणां यशस्विनाम् ।&lt;br&gt;&#xA;पौरजानपदास्सर्वे बभूवुः परमोत्सवाः ॥&lt;br&gt;&#xA;गृहेषु कुरुमुख्यानां पौराणां च नराधिप ।&lt;br&gt;&#xA;दीयतामिज्यतां चेति वाचोऽश्रूयन्त सर्वशः ॥&lt;br&gt;&#xA;धृतराष्ट्रश्च पाण्डुश्च विदुरश्च महायशाः ।&lt;br&gt;&#xA;जन्मप्रभृति भीष्मेण पुत्रवत्परिपालिताः ॥&lt;br&gt;&#xA;वैदिकाध्ययने युक्तो नीतिशास्त्रे च पारगः ।&lt;br&gt;&#xA;भीष्मेण राजन्कौरव्यो धृतराष्ट्रोऽभिषेचितः ॥&lt;br&gt;&#xA;धनुर्वेदेऽश्वपृष्ठे च गदायुद्धेऽसिचर्मणि ।&lt;br&gt;&#xA;तथैव गजशिक्षायामस्त्रेषु विविधेषु च ॥&lt;br&gt;&#xA;अर्थधर्मप्रधानासु विद्यासु विविधासु च ।&lt;br&gt;&#xA;गतः पारं यदा पाण्डुस्तदा सेनापतिः कृतः ॥&lt;br&gt;&#xA;धृतराष्ट्रस्त्चक्षुष्मान्राज्यं न प्रतिपद्यत ।&lt;br&gt;&#xA;रक्षाकरश्च विदुरः पाण्डुश्चासीन्महीपतिः ॥&lt;br&gt;&#xA;अमात्यो मनुजेन्द्रस्य बाल एव यशस्विनः ।&lt;br&gt;&#xA;प्रणेता सर्वधर्माणां भीष्मेण विदुरः कृतः ॥&lt;br&gt;&#xA;सर्वशास्त्रार्थतत्त्वज्ञो बुद्धिमेधापटुर्युवा ।&lt;br&gt;&#xA;भावेनागमयुक्तेन सर्वं वेदयते जगत् ॥&lt;br&gt;&#xA;प्रनष्टश्शान्तनोर्वंशो भीष्मेण पुनरुद्धृतः ।&lt;br&gt;&#xA;ततो निर्वचनं सत्सु तदिदं परिपठ्यते ॥&lt;br&gt;&#xA;कौसल्या वीरसूस्स्त्रीणां देशानां कुरुजाङ्गलम् ।&lt;br&gt;&#xA;भीष्मो धर्मभृतां श्रेष्ठः पुराणां गजसाह्वयम् ॥&lt;br&gt;&#xA;ते त्रयः कालयोगेन कुमारा जनमेजय ।&lt;br&gt;&#xA;अवर्धन्त महात्मनो नन्दयन्तस्सुहृज्जनान् ॥&lt;br&gt;&#xA;संस्कारैस्संस्कृतास्ते वै वृत्तैरध्ययनेन च ।&lt;br&gt;&#xA;शमव्यायामकुशलास्समपद्यन्त यौवने ॥&lt;br&gt;&#xA;धनुर्वेदेऽश्वपृष्ठे च तथा युद्धेऽसिचर्मणि ।&lt;br&gt;&#xA;तथैव गजशिक्षायां नीतिशास्त्रे च पारगाः ॥&lt;br&gt;&#xA;इतिहासमुराणेषु नानाशिल्पासु चान्विताः ।&lt;br&gt;&#xA;वेदवेदाङ्गतत्त्वज्ञास्सर्वत्र कृतविश्रमाः ॥&lt;br&gt;&#xA;अतीव बलवानासीद्धृतराष्ट्रोऽम्बिकासुतः ।&lt;br&gt;&#xA;पाण्डुर्धनुषि विक्रान्तो नरेभ्यो ह्यधिकोऽभवत् ॥&lt;br&gt;&#xA;त्रिषु लोकेषु नत्वासीत्प्राणी विदुरसम्मितः ।&lt;br&gt;&#xA;धर्मनित्यो हि धर्मज्ञ बुद्ध्या चैव गतिं गतः ॥&lt;br&gt;&#xA;अथ शुश्राव विप्रेभ्यो देवकस्य महीपतेः ।&lt;br&gt;&#xA;रूपयौवनसम्पन्नां सुतां सागरगासुतः ॥&lt;br&gt;&#xA;सुबलस्य च कल्याणीं गान्धाराधिपतेस्सुताम् ।&lt;br&gt;&#xA;सुतां च मद्रराजस्य रूपेणाप्रतिमां भुवि ॥&lt;br&gt;&#xA;भीष्मः-&lt;br&gt;&#xA;गुणैस्समुदितं सर्वमिदं नः प्रथितं कुलम् ।&lt;br&gt;&#xA;अत्यन्यान्पृथिवीपालान्पृथिव्यामपि राजकान् ॥&lt;br&gt;&#xA;रक्षितं राजभिः पूर्वैर्धर्मविद्भिर्महात्मभिः ।&lt;br&gt;&#xA;नोत्सादमगमच्चेदं कथञ्चिदिह नः कुलम् ॥&lt;br&gt;&#xA;मया च सत्यवत्या च कृष्णेन च महात्मना ।&lt;br&gt;&#xA;समवस्थापितं भूयो युष्मासु कुलतन्तुषु ॥&lt;br&gt;&#xA;वर्धेत तदिदं पुत्र कुलं सागरवद्यथा ।&lt;br&gt;&#xA;तथा मया विधातव्यं त्वया चैव विशेषतः ॥&lt;br&gt;&#xA;श्रूयते यादवी कन्या ह्यनुरूपा कुलस्य नः ।&lt;br&gt;&#xA;सुबलस्यात्मजा चैव तथा मद्रेश्वरस्य च ॥&lt;br&gt;&#xA;कुलीना रूपवत्यश्च नाथवत्यश्च सर्वशः ।&lt;br&gt;&#xA;उचिताश्चैव सम्बन्धे तेऽस्माकं क्षत्रियर्षभ ॥&lt;br&gt;&#xA;मन्ये वरयितव्यास्ता इत्यहं धीमतां वर ।&lt;br&gt;&#xA;सन्तानार्थाः कुलस्यास्य यद्वा विदुर मन्यसे ॥&lt;br&gt;&#xA;विदुरः-&lt;br&gt;&#xA;भवान्पिता भावन्माता भवान्नः परमो गुरुः ।&lt;br&gt;&#xA;तस्मात्स्वयं कुलस्यास्य विचार्य कुरु वर्धितम् ॥&lt;br&gt;&#xA;वैशम्पायनः-&lt;br&gt;&#xA;अथ शुश्राव विप्रेभ्यो गान्धारीं सुबलात्मजाम् ॥&lt;br&gt;&#xA;आराध्य वरदं देवं भगनेत्रहरं हरम् ।&lt;br&gt;&#xA;गान्धारी लघु पुत्राणां शतं लेभे वरं शुभा ॥&lt;br&gt;&#xA;इति श्रुत्वा च तत्त्वेन भीष्मः कुरुपितामहः ।&lt;br&gt;&#xA;ततो गान्धारराजस्य सुतस्शकुनिराव्रजन् ॥&lt;br&gt;&#xA;स्वसारं परया लक्ष्म्या प्रेषयामास कौरवः ।&lt;br&gt;&#xA;अचक्षुरिति तस्याऽऽसीत्सुबलस्य विचारणा ॥&lt;br&gt;&#xA;कुलख्यातिं च वृद्धिं च बुद्ध्या तु प्रसमीक्ष्य च ।&lt;br&gt;&#xA;ददौ तां धृतराष्ट्राय गान्धारीं धर्मचारिणीम् ॥&lt;br&gt;&#xA;गान्धारी त्वथ शुश्राव धृतराष्ट्रं त्वचक्षुषम् ।&lt;br&gt;&#xA;आत्मानं दिप्सितं तत्र पितुर्मातुश्च कौरव ॥&lt;br&gt;&#xA;ततस्सा पट्टमानाय्य कृत्वा बहुगुणं शुभा ।&lt;br&gt;&#xA;न पश्यतीति भर्ता मे वेष्टयामास चक्षुषी ॥&lt;br&gt;&#xA;नात्यश्नीयां पतिमहमित्येवं कृतनिश्चया ।&lt;br&gt;&#xA;ततो गान्धारराजस्य सुतश्शकुनिराव्रजत् ॥&lt;br&gt;&#xA;स्वसारं परया लक्ष्म्या युक्तामादाय कौरव ।&lt;br&gt;&#xA;ततो विवाहं चक्रेऽस्या नक्षत्रे कृत्स्नसम्मते ।&lt;br&gt;&#xA;सौबलस्य महाराजश्शकुनिः प्रियदर्शनः ॥&lt;br&gt;&#xA;दत्त्वा स्वभगिनीं तत्र यथार्हं च परिच्छदम् ।&lt;br&gt;&#xA;पुनरायात्स्वनगरं भीष्मेण प्रतिपूजितः ॥&lt;br&gt;&#xA;गान्धार्यपि वरारोहा शीलाचारविचिष्टितैः ।&lt;br&gt;&#xA;तुष्टिं कुरूणां सर्वेषां जनयामास भारत ॥&lt;br&gt;&#xA;गान्धारी सा पतिं दृष्ट्वा प्रज्ञाचक्षुषमीश्वरम् ।&lt;br&gt;&#xA;अतिचाराद्भृशं भीता भर्तुस्सा समचिन्तयत् ॥&lt;br&gt;&#xA;सा दृष्टिविनिवृत्ता हि भर्तुस्तु समतामियात् ।&lt;br&gt;&#xA;न हि सूक्ष्मेऽप्यतीयाते भर्तुस्सा ववृधे तदा ॥&lt;br&gt;&#xA;वृत्तेनाराधितान्सर्वान्पतिव्रतपरायणा ।&lt;br&gt;&#xA;वाचाऽपि पुरुषानन्यान्सुव्रता नान्वकीर्तयत् ॥&lt;br&gt;&#xA;तस्यास्सहोदरीः कन्याः पुनरेव ददौ दश ।&lt;br&gt;&#xA;गान्धारराजस्सुबलो भीष्मेण परितस्तदा ॥&lt;br&gt;&#xA;सत्यव्रतां सत्यसेनां सुषेणां च सुसंहिताम् ।&lt;br&gt;&#xA;तेजश्श्रर्वां सुश्रवां च तथोर्वीं निकृतिं शुभाम् ॥&lt;br&gt;&#xA;शम्भुवां च दशार्णां च गान्धारीं दश विश्रुताः ।&lt;br&gt;&#xA;एकाह्ना चोपयेमे ता धृतराष्ट्रो जनेश्वरः ॥&lt;br&gt;&#xA;ततश्शान्तनवो भीष्मो धानुःक्रीतास्ततस्ततः ।&lt;br&gt;&#xA;आहरद्धृतराष्ट्रस्य राजपुत्रीः परश्शतम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/105/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/105/</guid>
      <description>&lt;p&gt;वैशम्पायनः-&lt;br&gt;&#xA;शूरो नाम यदुश्रेष्ठो वसुदेवपिताऽभवत् ।&lt;br&gt;&#xA;तस्य कन्या पृथा नाम रूपेणासदृशी भुवि ॥&lt;br&gt;&#xA;पैतृष्वसेयाय ततस्सोऽनपत्याय वीर्यवान् ।&lt;br&gt;&#xA;उग्रायाग्रे प्रतिज्ञाय स्वस्यापत्यं स वीर्यवान् ॥&lt;br&gt;&#xA;अग्रजातेति तां कन्यामुग्रानुग्रहकाङ्क्षया ।&lt;br&gt;&#xA;अददात्कुन्तिभोजाय शूरो गोपतये सुताम् ॥&lt;br&gt;&#xA;सा नियुक्ता पितुर्गेहे ब्राह्मणातिथिभोजने ।&lt;br&gt;&#xA;उग्रं पर्यचरद्घोरं ब्राह्मणं संशितब्रतम् ॥&lt;br&gt;&#xA;निगूढं निश्चयं धर्मे दुर्वासा इति यं विदुः ।&lt;br&gt;&#xA;तमुग्रं संशितात्मानं सर्वयत्नैरतोषयत् ॥&lt;br&gt;&#xA;स तस्यै प्रददौ धर्ममापद्धर्मान्ववेक्षया ।&lt;br&gt;&#xA;अभिचाराभिसंयुक्तमब्रवीच्चैव तां मुनिः ।&lt;br&gt;&#xA;अभिचारयुतं तस्या आचष्ट भगवानृषिः ॥&lt;br&gt;&#xA;यं यं देवं त्वमेतेन मन्त्रेणावाहयिष्यसि ।&lt;br&gt;&#xA;तस्य तस्य प्रसादाद्वै पुत्रस्तव जनिष्यते ॥&lt;br&gt;&#xA;तथोक्ता सा तु मुनिना तस्य कौतूहलात्तदा ।&lt;br&gt;&#xA;कन्या सती देवमर्कमाजुहाव यशस्विनी ॥&lt;br&gt;&#xA;ततो घनान्तरं कृत्वा स्वमार्गं तपनस्तदा ।&lt;br&gt;&#xA;उपतस्थे स तां कन्यां पृथां पृथुललोचनाम् ॥&lt;br&gt;&#xA;सा ददर्श तमायान्तं विस्मयाल्लोकभावनम् ।&lt;br&gt;&#xA;विस्मिता चानवद्याङ्गी दृष्ट्वा तं महदद्भुतम् ॥&lt;br&gt;&#xA;साऽब्रवीद्भगवन्कस्त्वं प्रादुर्भूतो ममान्तिकम् ॥&lt;br&gt;&#xA;सूर्यः-&lt;br&gt;&#xA;आहूतोपस्थितं भद्रे ऋषिमन्त्रेण चोदितम् ।&lt;br&gt;&#xA;विद्धि मां पुत्रलाभाय देवमर्कं शुचिस्मिते ।&lt;br&gt;&#xA;पुत्रस्ते निर्मितस्सुभ्रु शृणु यादृक्छुभानने ॥&lt;br&gt;&#xA;आदित्ये कुण्डले बिभ्रत्कवचं चैव मामकम् ।&lt;br&gt;&#xA;शस्त्रास्त्राणामभेद्यं च भविष्यति शुचिस्मिते ॥&lt;br&gt;&#xA;न न किञ्चन देयं तु ब्राह्मणेभ्यो भविष्यति ।&lt;br&gt;&#xA;चोद्यमानो मया चापि नाक्षमं चिन्तयिष्यति ॥&lt;br&gt;&#xA;दास्यत्येव हि विप्रेभ्यो मानी चैव भविष्यति ॥&lt;br&gt;&#xA;वैशम्पायनः-&lt;br&gt;&#xA;एवमुक्ता ततः कुन्ती गोपतिं प्रत्युवाच ह ।&lt;br&gt;&#xA;कन्या पितृवशा चाहं पुरुषार्थो न चैव मे ॥&lt;br&gt;&#xA;सूर्यः-&lt;br&gt;&#xA;यद्येवं मन्यसे भीरु किमाह्वयसि भास्करम् ।&lt;br&gt;&#xA;यदि मामवजानासि ऋषिस्स न भविष्यति ॥&lt;br&gt;&#xA;मन्त्रदानेन यस्य त्वमवलेपेन दर्पिता ।&lt;br&gt;&#xA;कुलं च तेऽद्य धक्ष्यामि क्रोधदीप्तेन चक्षुषा ॥&lt;br&gt;&#xA;कुन्ती-&lt;br&gt;&#xA;प्रसीद भगवान्देव अवलेपो हि नास्ति मे ।&lt;br&gt;&#xA;ममैव परिहार्यं स्यात्कन्याभावस्य दूषणम् ॥&lt;br&gt;&#xA;सूर्यः-&lt;br&gt;&#xA;व्यपयातु भयं तेऽद्य कुमारं प्राप्स्यसे शुभे ।&lt;br&gt;&#xA;मया त्वं चाभ्यनुज्ञाता पुनः कन्या भविष्यति ॥&lt;br&gt;&#xA;वैशम्पायनः-&lt;br&gt;&#xA;एवमुक्ता ततः कुन्ती सम्प्रहृष्टतनूरुहा ।&lt;br&gt;&#xA;सङ्गता च तदा सुभ्रूरादित्येन महात्मना ॥&lt;br&gt;&#xA;प्रकाशकर्मा तपनः कन्यागर्भं दधौ ततः ।&lt;br&gt;&#xA;अजीजनत्ततो वीरं सर्वशस्त्रभृतां वरम् ॥&lt;br&gt;&#xA;आमुक्तकवचश्श्रीमान्कुण्डलाभ्यां समावृतः ।&lt;br&gt;&#xA;सोऽजायत तदा वीरस्सर्वलोकेषु विश्रुतः ॥&lt;br&gt;&#xA;मञ्जूषां रत्नसम्पूर्णां कर्णनामाभिसञ्ज्ञिताम् ।&lt;br&gt;&#xA;गूहमानापचारं तं बन्धुपक्षभयात्तदा ।&lt;br&gt;&#xA;उत्ससर्ज जले कुन्ती तं कुमारं सलक्षणम् ॥&lt;br&gt;&#xA;प्रादाच्च तस्याः कन्यात्वं पुनस्स परमद्युतिः ।&lt;br&gt;&#xA;दत्त्वा च वरदश्रेष्ठो दिवमाचक्रमे पुनः ॥&lt;br&gt;&#xA;तमुत्सृष्टं तदा गर्भं राधाभर्ता महायशाः ।&lt;br&gt;&#xA;पुत्रत्वे कल्पयामास भार्यायास्सूतनन्दनः ॥&lt;br&gt;&#xA;नामधेयं च चक्राते तस्य बालस्य तावुभौ ।&lt;br&gt;&#xA;समाहृतोऽयं वसुना वसुषेणेति नामतः ॥&lt;br&gt;&#xA;स वर्धमानो बलवान्सर्वास्त्रेषूद्यतोऽभवत् ।&lt;br&gt;&#xA;आपृष्ठतापाच्चादित्यमुपतस्थे कृताञ्जलिः ॥&lt;br&gt;&#xA;यस्मिन्काले तपन्नास्ते स वीरस्सत्यसङ्गरः  ।&lt;br&gt;&#xA;नादेयं ब्राह्मणायासीत्तस्मिन्काले महात्मनः ॥&lt;br&gt;&#xA;ततः काले तु कस्मिंश्चित्स्वप्नान्ते कर्णमब्रवीत् ।&lt;br&gt;&#xA;आदित्यो ब्राह्मणो भूत्वा शृणु वीर वचो मम ॥&lt;br&gt;&#xA;प्रभातायां रजन्यां त्वामागमिष्यति वासवः ।&lt;br&gt;&#xA;न तस्य विप्रदातव्यं विप्ररूपी भविष्यति ॥&lt;br&gt;&#xA;निश्चयोऽस्यापहर्तुं ते कवचं कुण्डले तथा ।&lt;br&gt;&#xA;अतस्त्वां बोधयाम्येष स्मर्तासि वचनं मम ॥&lt;br&gt;&#xA;कर्णः-&lt;br&gt;&#xA;शक्रो मां विप्ररूपेण यदि वै याचते द्विज ।&lt;br&gt;&#xA;कथं चास्मै न दास्यामि यथा चास्म्यवबोधितः ॥&lt;br&gt;&#xA;विप्राः पूज्यास्तु देवानां प्रियं मऽस्त्विति ब्राह्मणः ।&lt;br&gt;&#xA;तदेवमेव जानन्वै न शक्नोम्यवमन्त्रणे ॥&lt;br&gt;&#xA;सूर्यः-&lt;br&gt;&#xA;यद्येवं शृणु मे वीर वरं ते सोऽपि दास्यति ।&lt;br&gt;&#xA;शक्तिं त्वमपि याचेथास्सर्वशस्त्रविबाधिनीम् ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा द्विजस्स्वप्ने तत्रैवान्तरधीयत ।&lt;br&gt;&#xA;कर्णः प्रबुद्धस्तं स्वप्नं चिन्तयानोऽभवत्तदा ॥&lt;br&gt;&#xA;तमिन्द्रो ब्राह्मणो भूत्वा पुत्रार्थं भूतभावनः ।&lt;br&gt;&#xA;कुण्डले प्रार्थयामास कवचं च महाद्युतिः ॥&lt;br&gt;&#xA;उत्कृत्याविमनास्स्वाङ्गात्कवचं रुधिरस्रवम् ।&lt;br&gt;&#xA;कर्णपाशौ च द्वे छित्त्वा प्रायच्छत्स कृताञ्जलिः ॥&lt;br&gt;&#xA;अहो साहसमित्येवं मनसा वासवो हसन् ।&lt;br&gt;&#xA;देवदानवयक्षाणां गन्धर्वोरगरक्षसाम् ॥&lt;br&gt;&#xA;न तं पश्यामि को ह्येतत्कर्म कर्ता भविष्यति ।&lt;br&gt;&#xA;प्रीतोऽस्मि कर्मणा तेन वरं वृणु यमिच्छसि ॥&lt;br&gt;&#xA;कर्णः-&lt;br&gt;&#xA;वैशम्पायनः-&lt;br&gt;&#xA;इच्छामि भगवद्दत्तां शक्तिं शत्रुनिबर्हिणीम् ।&lt;br&gt;&#xA;शक्तिं तस्मै ददौ शक्रो विस्मितो वाक्यमब्रवीत् ॥&lt;br&gt;&#xA;देवदानवयक्षाणां गन्धर्वोरगरक्षसाम् ।&lt;br&gt;&#xA;यस्मै क्षेप्स्यसि रुष्टस्सन्सोऽनया न भविष्यति ॥&lt;br&gt;&#xA;हत्वैकं समरे शत्रुं ततो मामागमिष्यति ॥&lt;br&gt;&#xA;पुरा नाम तु तस्याऽऽसीद्वसुषेण इति स्मृतम् ।&lt;br&gt;&#xA;ततो वैकर्तनःकर्णस्स तस्मात्कारणादितः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/106/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/106/</guid>
      <description>&lt;p&gt;वैशम्पायनः-&lt;br&gt;&#xA;रूपशीलगुणोपेता धर्मकामा नरर्षभ ।&lt;br&gt;&#xA;दुहिता कुन्तिभोजस्य कुन्ती राष्ट्रे पतिंवरा ॥&lt;br&gt;&#xA;सिंहदंष्ट्रं महास्कन्धमृषभाक्षं महास्वनम् ।&lt;br&gt;&#xA;पतिं वव्रे महेष्वासं पाण्डुं कुन्ती यशस्विनी ॥&lt;br&gt;&#xA;भूमिपालसहस्राणामग्रतस्स तया वृतः ।&lt;br&gt;&#xA;युयुजे भरतश्रेष्ठः पौलोम्या मघवानिव ॥&lt;br&gt;&#xA;यात्वा देवव्रतेनापि मद्राणां पुटभेदनम् ।&lt;br&gt;&#xA;विश्रुता त्रिषु लोकेषु माद्री मद्रपतेस्सुता ॥&lt;br&gt;&#xA;सर्वराजसु विख्याता रूपेणासदृशी भुवि ।&lt;br&gt;&#xA;पाण्डोरर्थे धनुष्क्रीता मद्रराजेश्वरात्मजा ।&lt;br&gt;&#xA;विवाहं कारायामास भीष्मः पाण्डोर्महात्मनः ॥&lt;br&gt;&#xA;सिंहोरस्कं महेष्वासं वृषभाक्षं महास्वनम् ।&lt;br&gt;&#xA;दृष्ट्वा पाण्डुं नरव्याघ्रं व्यस्मयन्त नरा भुवि ॥&lt;br&gt;&#xA;कृतोद्वाहस्ततः पाण्डुर्बलोत्साहसमन्वितः ।&lt;br&gt;&#xA;गोप्ता भरतवंशस्य पाणडुस्सर्वास्त्रकोविदः ॥&lt;br&gt;&#xA;जिहीर्षमाणो वसुधां ययौ शत्रूननेकशः ॥&lt;br&gt;&#xA;पूर्वमागस्कृतो गत्वा दशार्णास्समरे हताः ।&lt;br&gt;&#xA;पाण्डुना नरसिंहेन कौरवाणां यशोभृता ॥&lt;br&gt;&#xA;ततस्सेनामुपादाय पाण्डुर्नानाविधध्वजाम् ।&lt;br&gt;&#xA;समृद्धहयपादातामप्रमेयहयद्विपाम् ॥&lt;br&gt;&#xA;हत्वा काशीषु वङ्गेषु सुह्मेषु च नराधिपान् ।&lt;br&gt;&#xA;स्वबाहुबलवीर्येण कुरूणामकरोद्यशः ॥&lt;br&gt;&#xA;आगस्कृत्सर्ववीराणां वैरी सर्वकुरुक्षिताम् ।&lt;br&gt;&#xA;बहूनामागसां कर्ता वैरी सर्वमहीक्षिताम् ।&lt;br&gt;&#xA;गोप्ता मगधवंशस्य दार्वो राजगृहे हतः ॥&lt;br&gt;&#xA;ततः कोशं समादाय वाहनानि बलानि च ।&lt;br&gt;&#xA;पाण्डुना मिथिलां गत्वा मैथिलास्समरे जिताः ॥&lt;br&gt;&#xA;तं शरौघं महावेगमस्त्रज्वलितपावकम् ।&lt;br&gt;&#xA;पाण्डुमासाद्य राजानो न शेकुरतिवर्तितुम् ॥&lt;br&gt;&#xA;ते ससेनास्स्म यानेन विध्वंसितमहाबलाः ।&lt;br&gt;&#xA;पाण्डुना पृथिवीपालः कुरुकर्मसु योजिताः ॥&lt;br&gt;&#xA;तेन ते निर्जितास्सर्वे पृथिव्यां सर्वपार्थिवाः ॥&lt;br&gt;&#xA;तमेकं मेनिरे शूरं देवेष्विव पुरन्दरम् ।&lt;br&gt;&#xA;तं कृताञ्जलयश्शूरमासाद्य वसुधाधिपाः ॥&lt;br&gt;&#xA;आजह्नुर्धनधान्यानि रत्नानि विविधानि च ।&lt;br&gt;&#xA;मणिप्रवालमुक्तानि सुवर्णरजतं तथा ॥&lt;br&gt;&#xA;गोरत्नानि च मुख्यानि रथरत्नानि कुञ्जरान् ।&lt;br&gt;&#xA;खरोष्ट्रमहिषान्गाश्च यच्च किञ्चिदजाविकम् ।&lt;br&gt;&#xA;तत्सर्वं प्रतिजग्राह राजा नागपुराधिपः ॥&lt;br&gt;&#xA;तदादाय ययौ पाण्डुर्भृशं मुदितवाहनः ।&lt;br&gt;&#xA;हर्षयन्सर्वराष्ट्राणि पुरं च गजसाह्वयम् ॥&lt;br&gt;&#xA;शन्तनो राजसिंहस्य भरतस्य च धीमतः ।&lt;br&gt;&#xA;नष्टा कीर्तिस्स्ववंशस्य पाण्डुना पुनराहृता ॥&lt;br&gt;&#xA;ये पूर्वं परराष्ट्राणि जह्रुः परधनानि च ।&lt;br&gt;&#xA;ते नागपुरसिंहेन पाण्डुना वशगाः कृताः ॥&lt;br&gt;&#xA;इत्यभाषन्त राष्ट्राणि भूमिपालाश्च सङ्गताः ।&lt;br&gt;&#xA;अभ्यनन्दंश्च वै पाण्डुमाशीर्वादैः पृथग्विधैः ॥&lt;br&gt;&#xA;प्रसन्नमनसो भूत्वा बान्धवाः कुरुभिस्सह ।&lt;br&gt;&#xA;प्रत्युद्ययुस्तं सम्प्राप्तं सर्वे भीष्मपुरस्सराः ॥&lt;br&gt;&#xA;ते तु दीर्घमिवायान्तं गत्वा नागपुरालयाः ।&lt;br&gt;&#xA;आवृतं ददृशुर्लोकं हृष्टा बहुविधैर्धनैः ॥&lt;br&gt;&#xA;नानायानसमानीतै रत्नैरुच्चावचैस्तथा ॥&lt;br&gt;&#xA;अजाविकाश्वसङ्घानामुष्ट्रगोमहिषस्य च ।&lt;br&gt;&#xA;नान्तं ददृशुरासाद्य भीष्मेण सह कौरवाः ॥&lt;br&gt;&#xA;सोऽभिवाद्य पितुः पादौ कौसल्यानन्दवर्धनः ।&lt;br&gt;&#xA;यथाऽर्हं मानयामास पौरजानपदानपि ॥&lt;br&gt;&#xA;प्रमथ्य परराष्ट्राणि कृतार्थं पुनरागतम् ।&lt;br&gt;&#xA;पुत्रमासाद्य भीष्मस्तु हर्षादश्रूण्यवर्तयत् ॥&lt;br&gt;&#xA;स तूर्यशतशङ्खैश्च भेरीणां च महास्वनैः ।&lt;br&gt;&#xA;हर्षयन्सर्वभूतानि विवेश गजसाह्वयम् ॥&lt;br&gt;&#xA;धृतराष्ट्राभ्यनुज्ञातस्स्वबाहुविजितं धनम् ।&lt;br&gt;&#xA;भीष्माय सत्यवत्यै च मात्रेवोपजहार तत् ॥&lt;br&gt;&#xA;विदुराय च वै पाण्डुः प्रेषयामास तद्धनम् ।&lt;br&gt;&#xA;सुहृदश्चापि धर्मात्मा धनेन समतर्पयत् ॥&lt;br&gt;&#xA;ततस्सत्यवती भीष्मः कौसल्या च यशस्विनी ।&lt;br&gt;&#xA;शुभैः पाण्डुर्जितै रत्नैर्भृशं तुतुषुराहृतैः ॥&lt;br&gt;&#xA;ननन्द मनसा कौसल्या तमप्रतिमतेजसम् ।&lt;br&gt;&#xA;जयन्तमिव पौलोमी परिष्वज्य नर्षभम् ॥&lt;br&gt;&#xA;तस्य वीरस्य विक्रान्तैस्सहस्रशतदक्षिणैः ।&lt;br&gt;&#xA;अश्वमेधशतैरीजे धृतराष्ट्रो महामखैः ॥&lt;br&gt;&#xA;सम्प्रयुक्तश्च कुन्त्या च माद्र्या सन्तत नृपः ।&lt;br&gt;&#xA;जितेन्द्रियस्तदा पाण्डुर्बभूव वनगोचरः ॥&lt;br&gt;&#xA;हित्वा प्रासादपङ्क्तीश्च शुभानि शयनानि च ।&lt;br&gt;&#xA;चापपाणिर्मृगान्निघ्नन्बभूव मृगयापरः ॥&lt;br&gt;&#xA;स चरन्दक्षिणं पार्श्वं रम्यं हिमवतो गिरेः ।&lt;br&gt;&#xA;उवास गिरिशृङ्गेषु महासाल्ववनेषु च ॥&lt;br&gt;&#xA;बभूव कुन्त्या माद्र्या च पाण्डुस्सह वनेचरः ।&lt;br&gt;&#xA;द्विपराजः करेणुभ्यां यथा मध्यगतस्तथा ॥&lt;br&gt;&#xA;चरन्तं सह भार्याभ्यां बाणखङ्गधनुर्धरम् ।&lt;br&gt;&#xA;विचित्रकवचं वीरं परमास्त्रविदं नृपम् ।&lt;br&gt;&#xA;देवोऽयमित्यमन्यन्त चरन्तो वनवासिनः ॥&lt;br&gt;&#xA;तस्य कामांश्च भोगांश्च नरा नित्यमतन्द्रिताः ।&lt;br&gt;&#xA;अनुजह्रुर्वनान्तेषु धृतराष्ट्रप्रचोदिताः ॥&lt;br&gt;&#xA;तदासाद्य महारण्यं मृगव्यालनिषेवितम् ।&lt;br&gt;&#xA;तत्र मैथुनकालस्थं ददर्श मृगयूथपम् ॥&lt;br&gt;&#xA;स च तं च मृगीं चैव रुक्मपुङ्खैस्सवाजिभिः ।&lt;br&gt;&#xA;निर्बिभेद शरैस्तूर्णं पाण्डुः पञ्चभिरायसैः ॥&lt;br&gt;&#xA;स च राजन्महातेजा ऋषिपुत्रस्तपोयुतः ।&lt;br&gt;&#xA;भार्यया सह तेजस्वी मृगरूपेण सङ्गतः ॥&lt;br&gt;&#xA;स संयुक्तस्तथा मृग्या मानुषीं वाचमीरयन् ।&lt;br&gt;&#xA;क्षणेन पतितो भूमौ विललापातुरो मृगः ॥&lt;br&gt;&#xA;मृगः-&lt;br&gt;&#xA;काममन्युवशं प्राप्ता बुद्ध्यन्तरगता अपि ।&lt;br&gt;&#xA;वर्जयन्ति नृशंसानि पापेष्वभिरता नराः ॥&lt;br&gt;&#xA;न विधिं ग्रसते प्रज्ञा प्रज्ञां तु ग्रसते विधिः ।&lt;br&gt;&#xA;विधिपर्यागतानर्थान्प्रज्ञया परिपश्यति ॥&lt;br&gt;&#xA;तस्माद्धर्मात्मनो मुख्ये कुले जातस्य भारत ।&lt;br&gt;&#xA;कामलोभाभिभूतस्य कस्मात्ते छलिता मतिः ॥&lt;br&gt;&#xA;पाण्डुः-&lt;br&gt;&#xA;या वै शत्रुवधे वृत्तिस्सा मृगाणां वधे ध्रुवा ।&lt;br&gt;&#xA;राज्ञां मृगवनानीह किं त्वं मोहाद्विगर्हसे ॥&lt;br&gt;&#xA;अमायया ह्यच्छलेन मृगाणामिषुधारिभिः ।&lt;br&gt;&#xA;वध एव भवेद्धर्मस्तद्विद्वान्किं विगर्हसे ॥&lt;br&gt;&#xA;अगस्त्यस्सत्रमासीनश्चकार मृगयामृषिः ।&lt;br&gt;&#xA;आरण्यान्सर्वदेवत्यान्पशून्प्रोक्ष्य महावने ॥&lt;br&gt;&#xA;प्रमाणदृष्टं धर्मस्य शास्त्रं किं त्वं विगर्हसे ।&lt;br&gt;&#xA;अगस्त्यस्याभिचारेण युष्माकं हि वपा हृता ॥&lt;br&gt;&#xA;मृगानेव समुद्दिश्य विमुञ्चन्ति पुनश्शरान् ।&lt;br&gt;&#xA;न रिपूणां समाधानं परीक्षन्ते पुरातनाः ॥&lt;br&gt;&#xA;रन्ध्र एषां विशेषेण वधकालः प्रशस्यते ॥&lt;br&gt;&#xA;प्रमत्तमप्रमत्तं वा विवृतं घ्नन्ति चौजसा ।&lt;br&gt;&#xA;उपायैर्विविधैस्तीक्ष्णैः कस्मान्मृग विगर्हसे ॥&lt;br&gt;&#xA;मृगः-&lt;br&gt;&#xA;नाहं घ्नन्तं मृगन्राजन्विगर्हे चात्मकारणात् ।&lt;br&gt;&#xA;मैथुनं तु प्रतीक्ष्यं मे त्वयेहाद्यानृशंस्यतः ॥&lt;br&gt;&#xA;सर्वभूतहितः कालस्सर्वभूतहितश्च सः ।&lt;br&gt;&#xA;नृशंसं कर्म सुमहत्सर्वलोकविगर्हितम् ।&lt;br&gt;&#xA;पुरुषार्थफलं कालं यत्त्वया वितथः कृतः ॥&lt;br&gt;&#xA;नीतिमार्गप्रतिष्ठस्य भरतस्य महात्मनः ।&lt;br&gt;&#xA;वंशे जातस्य राजेन्द्र नानुरूपमिदं तव ॥&lt;br&gt;&#xA;अस्वर्ग्यमयशस्यं च अधर्मिष्ठं च भारत ।&lt;br&gt;&#xA;को हि विद्वान्मृगं हन्याच्चरन्तं मैथुनं वने ॥&lt;br&gt;&#xA;स्त्रीभोगानां विशेषज्ञश्शास्त्रधर्मार्थतत्त्ववित् ।&lt;br&gt;&#xA;नार्हस्यमरसङ्काश कर्तुमाचरमीदृशम् ॥&lt;br&gt;&#xA;त्वया नृशंसं कर्तारः पापाचाराश्च ये नराः ।&lt;br&gt;&#xA;निग्राह्याः पार्थिवश्रेष्ठ त्रिवर्गपरिवर्जिताः ॥&lt;br&gt;&#xA;किं कृतं ते नरश्रेष्ठ निघ्नतो मामनागसम् ।&lt;br&gt;&#xA;मुनिं मूलफलाहारं मृगवेषधरं नृप ॥&lt;br&gt;&#xA;वसमानमरण्येषु नित्यं शमपरायणम् ॥&lt;br&gt;&#xA;त्वयाऽहं निहतो यस्मात्तस्मात्त्वामप्यनागसम् ।&lt;br&gt;&#xA;द्वयोर्नृशंसकर्तारमवशं काममोहितम् ।&lt;br&gt;&#xA;जीवितान्तकरो भावो मैथुने समुपेष्यति ॥&lt;br&gt;&#xA;अहं हि किन्दमो नाम तपसाऽप्रतिमो मुनिः ॥&lt;br&gt;&#xA;अपत्रपाभिभूतानां नराणां मैथुनं प्रियम् ।&lt;br&gt;&#xA;मृगो भत्वा मृगीष्वेव मैथुने विचराम्यहम् ॥&lt;br&gt;&#xA;न हि ते ब्रह्महत्येयं भविष्यति न जानतः ।&lt;br&gt;&#xA;मृगरूपधरं हत्वा मामेवं काममोहितम् ॥&lt;br&gt;&#xA;अस्य तु त्वं फलं मूढ प्राप्स्यसीदृशमेव हि ।&lt;br&gt;&#xA;प्रियया सह संवासं प्राप्य कामविमोहितः ।&lt;br&gt;&#xA;त्वमप्यस्यामवस्थायां प्रेतलोकं गमिष्यसि ॥&lt;br&gt;&#xA;अन्तकाले च संवासं यया गन्तासि कान्तया ॥&lt;br&gt;&#xA;प्रेतराजवशं प्राप्तं सर्वभूतदुरत्ययम् ।&lt;br&gt;&#xA;भक्त्या मतिमतां श्रेष्ठा सा वै त्वामनुयास्यति ॥&lt;br&gt;&#xA;वर्तमानस्सुखे दुःखं यथाऽहं प्रापितस्त्वया ।&lt;br&gt;&#xA;तथा सुखं त्वं सम्प्राप्य दुःखमभ्यागमिष्यसि ॥&lt;br&gt;&#xA;एवमुक्त्वा सुदुःखार्तो जीवितात्स व्यमुच्यत ।&lt;br&gt;&#xA;मृगः पाण्डुश्च दुःखार्तः क्षणेन समपद्यत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/107/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/107/</guid>
      <description>&lt;p&gt;वैशम्पायनः-&lt;br&gt;&#xA;तमतीतमुपक्रम्य राजा स्वमिव बान्धवम् ।&lt;br&gt;&#xA;सभार्यश्शोकमोहार्तः पर्यदेवयदातुरः ॥&lt;br&gt;&#xA;पाण्डुः-&lt;br&gt;&#xA;सतामपि कुले जाताः कर्मणा चातिदुर्गतिम् ।&lt;br&gt;&#xA;प्राप्नुवन्ति दुरात्मानः कामजालविमोहिताः ॥&lt;br&gt;&#xA;कुले धर्मात्मनां जातः कामात्मा किल भारतः ।&lt;br&gt;&#xA;जीवितान्तमनुप्राप्तो बालभावे पिता मम ॥&lt;br&gt;&#xA;तस्य कामात्मनः क्षेत्रे राज्ञस्संयतवागृषिः ।&lt;br&gt;&#xA;कृष्णद्वैपायनस्साक्षाद्भगवान्मामजीजनत् ॥&lt;br&gt;&#xA;तस्य मे व्यसने बुद्धिस्सञ्जातेयमिहाधमा ।&lt;br&gt;&#xA;त्यक्तस्य देवैविषमान्मृगयायां दुरात्मनः ॥&lt;br&gt;&#xA;मोक्ष एव व्यवस्यामि बन्धं हि व्यसनं महत् ।&lt;br&gt;&#xA;सद्वृत्तिमनुवर्तिष्ये तामहं पितुरव्ययाम् ।&lt;br&gt;&#xA;अतीव तपसाऽऽत्मानं योजयिष्याम्यसंशयम् ॥&lt;br&gt;&#xA;तस्मादेकाहमेकाहमेकैकस्मिन्वनस्पतौ ।&lt;br&gt;&#xA;चरन्भैक्षां मुनिर्मुण्डश्चरिष्यामि महीमिमाम् ॥&lt;br&gt;&#xA;पांसुना च प्रतिच्छन्नश्शून्यागारप्रतिश्रयः ।&lt;br&gt;&#xA;वृक्षमूलनिकेतो वा त्यक्तसर्वप्रियाप्रियः ॥&lt;br&gt;&#xA;न शोको न प्रहर्षश्च तुल्यनिन्दात्मसंस्तुतिः ।&lt;br&gt;&#xA;निराशीर्निर्नमस्कारो निर्द्वन्द्वो निष्परिग्रहः ॥&lt;br&gt;&#xA;न जात्वभिहसन्कञ्चिन्नकुर्वन्भ्रुकुटीं क्वचित् ॥&lt;br&gt;&#xA;प्रसन्नवदनो नित्यं सर्वप्राणभृतः पुनः ।&lt;br&gt;&#xA;जङ्गमाजङ्गमं सर्वमविहिंसंश्चतुर्विधम् ॥&lt;br&gt;&#xA;प्रजावर्गे स्ववर्गस्थस्समस्सर्वप्रजाः प्रति ।&lt;br&gt;&#xA;एककालं चरन्भिक्षां कुलानि द्वे च पञ्च च ॥&lt;br&gt;&#xA;असम्भवे वा भैक्षस्य चरन्ननशनान्यपि ।&lt;br&gt;&#xA;अल्पमल्पं यथा भोज्यं पूर्वलाभं च जातुचित् ।&lt;br&gt;&#xA;नित्यं नातिचरल्ँलाभे अलाभे सप्त पूरयन् ॥&lt;br&gt;&#xA;वास्यैकं तक्षतो बाहुं चन्दनेनैकमुक्षतः ।&lt;br&gt;&#xA;नाकल्याणं न कल्याणं ध्यायन्नुभययोरपि ॥&lt;br&gt;&#xA;याः काश्चिज्जीवता शक्याः त्यक्तं नित्यं क्षमाः क्रियाः ।&lt;br&gt;&#xA;तास्सर्वास्समतिक्रम्य निमेषादिव्यवस्थितः ॥&lt;br&gt;&#xA;न जिजीविषुवत्किञ्चिन्न मुमूर्षुवदाचरन् ।&lt;br&gt;&#xA;मरणं जीवितं चोभे नाभिनन्दन्न च द्विषन् ॥&lt;br&gt;&#xA;तासु चाप्यनवस्थासु त्यक्तसर्वक्रियेन्द्रियः ।&lt;br&gt;&#xA;सम्परित्यक्तधर्मार्थस्सुनिर्निक्तात्मकिल्बिषः ॥&lt;br&gt;&#xA;विमुक्तस्सर्वपापेभ्यो व्यतीतस्सर्ववागुराः ।&lt;br&gt;&#xA;न वशे कस्यचित्तिष्ठन्सधर्मा मातरिश्वनः ॥&lt;br&gt;&#xA;एतया सततं वृत्त्या चरन्नेवम्प्रकारया ।&lt;br&gt;&#xA;देहं संस्कारयिष्यामि निर्भयं स्थानमाश्रितः ॥&lt;br&gt;&#xA;नाहं श्वाचरिते मार्गे निर्वीर्यकृपणोचिते ।&lt;br&gt;&#xA;स्वधर्मात्सततापेते रमेयं धीरवर्जिते ॥&lt;br&gt;&#xA;सत्कृतोऽसत्कृतो वाऽपि योऽन्यां कृपणचक्षुषा ।&lt;br&gt;&#xA;उपैति वृत्तिकामत्वात्स शुनां वर्तते पथि ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा तु दुःखार्तमपश्यद्भरतर्षभः ।&lt;br&gt;&#xA;अवेक्षमाणः कुन्तीं च मान्द्रीं च समभाषत ॥&lt;br&gt;&#xA;पाण्डुः-&lt;br&gt;&#xA;कौसल्या विदुरः क्षत्ता राजा च सह बन्धुभिः ।&lt;br&gt;&#xA;आर्या सत्यवती भीष्मस्ते च राजपुरोहिताः ॥&lt;br&gt;&#xA;ब्राह्मणाश्च महाभागे सोमपास्संशितव्रताः ।&lt;br&gt;&#xA;पौरवृद्धाश्च ये तत्र निवसन्त्यस्मदाश्रयाः ॥&lt;br&gt;&#xA;प्रसाद्य सर्वे वक्तव्याः पाण्डुः प्रव्राजितो वने ॥&lt;br&gt;&#xA;वैशम्पायनः-&lt;br&gt;&#xA;श्रुत्वा च वचनं भर्तुस्त्यागधर्मकृतात्मनः ।&lt;br&gt;&#xA;तत्समं वचनं कुन्ती माद्री च समभाषताम् ॥&lt;br&gt;&#xA;कुन्तीमाद्र्यौ-&lt;br&gt;&#xA;अन्येऽपि ह्याश्रमास्सन्ति ये शक्या भरतर्षभ ।&lt;br&gt;&#xA;आवाभ्यां सह संवस्तुं धर्ममाश्रित्य चिन्तिताः ॥&lt;br&gt;&#xA;आवाभ्यां धर्मपत्नीभ्यां सह तप्त्वा महत्तपः ।&lt;br&gt;&#xA;वसेह भविता सार्थस्स्वर्गस्यापि न संशयः ॥&lt;br&gt;&#xA;प्रणिधायेन्द्रियग्रामं भर्तृलोके नरर्षभ ।&lt;br&gt;&#xA;त्यक्तकामसुखे ह्यावां राजंस्तप्स्यावहे तपः ॥&lt;br&gt;&#xA;यदि वाऽऽवां महाभाग त्यक्ष्यस्येव विशां पते ।&lt;br&gt;&#xA;अद्यैवाऽऽवां प्रहास्यावो जीवितं भरतर्षभ ॥&lt;br&gt;&#xA;पाण्डुः-&lt;br&gt;&#xA;यदि व्यवसितं त्वेवं युवाभ्यां धर्ममिश्रितम् ।&lt;br&gt;&#xA;सद्वृत्तिमनुवर्तिष्ये तामहं पितुरव्ययाम् ॥&lt;br&gt;&#xA;त्यक्तग्राम्यसमाचारस्तप्यमानो महत्तपः ।&lt;br&gt;&#xA;वल्कली फलमूलाशी चरिष्यामि महावने ॥&lt;br&gt;&#xA;अग्नौ जुह्वदुभौ कालावुभौ कालावुपस्पृशन् ।&lt;br&gt;&#xA;कृशः परिमिताहारश्चीरचर्मजटाधरः ॥&lt;br&gt;&#xA;शीतवातातपसहः क्षुत्पिपासाश्रमाहितः ।&lt;br&gt;&#xA;तपसा विधियुक्तेन शरीरं परिशोषयन् ॥&lt;br&gt;&#xA;एकान्तशीलो विमृशन्पक्वापक्वेन वर्तयन् ।&lt;br&gt;&#xA;पितृन्देवांश्च वन्येन वाग्भिरद्भिश्च तर्पयन् ॥&lt;br&gt;&#xA;वानप्रस्थजनस्यापि दर्शयन्कुलवासिनः ।&lt;br&gt;&#xA;नाप्रियाणि चरञ्जातु किं पुनर्ग्रामवासिनाम् ॥&lt;br&gt;&#xA;एवमारण्यशास्त्राणामुक्तमुग्रं तपोविधिम् ।&lt;br&gt;&#xA;सेवमानः प्रतीक्षिष्ये देहस्यास्य विमोक्षणम् ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा स भार्ये ते राजा कौरववंशजः ।&lt;br&gt;&#xA;ततश्चूडामणिं निष्कानङ्गदे कुण्डलानि च ॥&lt;br&gt;&#xA;मुकुटं हारसूत्रं च कटिबन्धं तथैव च ।&lt;br&gt;&#xA;वासांसि विमलाः खङ्गास्स्त्रीणामाभरणानि च ॥&lt;br&gt;&#xA;वाहनानि च मुख्यानि शस्त्राणि विविधानि च ।&lt;br&gt;&#xA;हेमभाण्डानि दिव्यानि पर्यङ्कास्तरणानि च ॥&lt;br&gt;&#xA;मणिमुक्ताप्रवालानि वसूनि विविधानि च ।&lt;br&gt;&#xA;आसनानि च मुख्यानि बहूनि विविधानि च ।&lt;br&gt;&#xA;प्रदाय सर्वं विप्रेभ्यः पाण्डुः पुनरभाषत ॥&lt;br&gt;&#xA;पाण्डुः-&lt;br&gt;&#xA;गत्वा नागपुरं वाच्यं पाण्डुः प्रव्राजितो वने ॥&lt;br&gt;&#xA;अर्थं कामं रतिं चैव रत्नानि विविधानि च ।&lt;br&gt;&#xA;व्रस्थस्सर्वमुत्सृज्य सभार्यो भरतर्षभ ॥&lt;br&gt;&#xA;वैशम्पायनः-&lt;br&gt;&#xA;ततस्तस्यानुयातारस्सर्वे च परिचारकाः ।&lt;br&gt;&#xA;श्रुत्वा भरतसिंहस्य विधिधाः करुणा गिरः ।&lt;br&gt;&#xA;भममार्तस्वरं कृत्वा हाहेति परिचुक्रुशुः ॥&lt;br&gt;&#xA;उष्णमास्रं प्रमुञ्चन्तस्तमालोक्य यशस्विनम् ।&lt;br&gt;&#xA;ययुर्नागपुरं तूर्णं सर्वमादाय तद्धनम् ॥&lt;br&gt;&#xA;ते गत्वा नगरं राज्ञे यथावृत्तं महात्मने ।&lt;br&gt;&#xA;कथयाञ्चक्रिरे सर्वं धनं च विविधं ददुः ॥&lt;br&gt;&#xA;गृहीत्वा धृतराष्ट्रस्तु धनं भरतर्सत्तम ।&lt;br&gt;&#xA;कृपायुक्तो महाबाहुः पाण्डुमेव स्म शोचति ॥&lt;br&gt;&#xA;राजपुत्रस्तु कौरव्यो मुनिर्मूलफलाशनः ।&lt;br&gt;&#xA;जगाम सह भार्याभ्यामाशु नागसहं गिरिम् ॥&lt;br&gt;&#xA;स चैत्ररथमासाद्य वारिषेणमवाप्य च ।&lt;br&gt;&#xA;वारिषेणमतिक्रम्य गत्वा गन्धरजोवहम् ॥&lt;br&gt;&#xA;रक्ष्यमाणो महाभूतैस्सिद्धैश्च परमर्षिभिः ।&lt;br&gt;&#xA;उवास सततं राजा समेषु विषमेषु च ॥&lt;br&gt;&#xA;इन्द्रद्युम्नसरः प्राप्य हंसकूटमतीत्य च ।&lt;br&gt;&#xA;शतशृङ्गे महाप्राज्ञस्तापसस्समपद्यत ॥&lt;br&gt;&#xA;तत्रापि तपसि श्रेष्ठे वर्तमानः परन्तपः ।&lt;br&gt;&#xA;सिद्धचारणसङ्घानां बभूव परमप्रियः ॥&lt;br&gt;&#xA;शुश्रूषुरनहंवादी संयतात्मा जितेन्द्रियः ।&lt;br&gt;&#xA;स्वर्गं गन्तुं पराक्रान्तस्स्वेन वीर्येण भारत ॥&lt;br&gt;&#xA;केषाञ्चिदभवद्भ्राता केषाञ्चिदभवत्सखा ।&lt;br&gt;&#xA;ऋषयस्त्वभवत्कैश्चित्पुत्रवत्परिरक्षितः ॥&lt;br&gt;&#xA;स तु कालेन महता प्राप्य निष्कल्मषं तपः ।&lt;br&gt;&#xA;ब्रह्मर्षिसदृशः पाण्डुरभवद्भरतर्षभ ॥&lt;br&gt;&#xA;अमावास्यां तु सहिता ऋषयस्संशितव्रताः ।&lt;br&gt;&#xA;ब्रह्माणं द्रष्टुकामास्ते सम्प्रतस्थुर्मनीषिणः ॥&lt;br&gt;&#xA;पाण्डुः-&lt;br&gt;&#xA;सम्प्रस्थितानृषीन्दृष्ट्वा पाण्डुर्वचनमब्रवीत् ।&lt;br&gt;&#xA;भवन्तः क्व गमिष्यन्ति ब्रूत मे वदतां वराः ॥&lt;br&gt;&#xA;ऋषयः-&lt;br&gt;&#xA;समावायो महानद्य ब्रह्मलोके महात्मनाम् ।&lt;br&gt;&#xA;देवानां च ऋषीणां च पितॄणां च महात्मनाम् ॥&lt;br&gt;&#xA;वयं तत्र गमिष्यामो द्रष्टुकामास्स्वयम्भुवम् ॥&lt;br&gt;&#xA;वैशम्पायनः-&lt;br&gt;&#xA;पाण्डुरुत्थाय सहसा गन्तुकामं मनीषिभिः ।&lt;br&gt;&#xA;स्वर्गमार्गं तितीर्षन्तं शतशृङ्गादुदङ्मुखम् ।&lt;br&gt;&#xA;प्रतस्थे सह भार्याभ्यामब्रुवंस्ते तु तापसाः ॥&lt;br&gt;&#xA;उपर्युपरि गच्छन्तश्शैलराजमुदङ्मुखाः ।&lt;br&gt;&#xA;प्रपश्यामो गिरिं तस्मिन्दुर्गान्देशान्बहून्वयम् ॥&lt;br&gt;&#xA;यक्षराक्षसगुप्तानि गन्धर्वचरितानि च ।&lt;br&gt;&#xA;आक्रीडितान्यप्सरोभिस्सह देवगणैस्सदा ॥&lt;br&gt;&#xA;सादनानि कुबेरस्य हृद्यानि च मृदूनि च ।&lt;br&gt;&#xA;तेषां नदं नितम्बांश्च घोरांश्च गिरिगह्वरान् ॥&lt;br&gt;&#xA;सन्ति नित्यहिमा देशा निवृत्तमृगपक्षिणः ।&lt;br&gt;&#xA;सन्ति केचित्सदावर्षा घोररूपा दुरासदाः ॥&lt;br&gt;&#xA;पक्षिणां न गतिस्तत्र कथमेवापरे मृगाः ।&lt;br&gt;&#xA;वायुरेवात्र संयाति सिद्धा यक्षाश्च चारणाः ॥&lt;br&gt;&#xA;गच्छन्त्यौ शैलराजेऽस्मिन्राजपुत्र्यौ कथं त्विमे ।&lt;br&gt;&#xA;न सीदेतामदुःखार्हे मा गमो भरतर्षभ ॥&lt;br&gt;&#xA;पाण्डुः-&lt;br&gt;&#xA;अप्रजस्य किल स्वर्गमद्वारं सम्प्रचक्षते ।&lt;br&gt;&#xA;स हि सन्तापतप्तोऽहमप्रजश्च ब्रवीमि वः ॥&lt;br&gt;&#xA;सोऽहमुग्रेण तपसा सभार्यस्त्यक्तजीवितः ।&lt;br&gt;&#xA;अनपत्योऽपि विन्देयं स्वर्गमुग्रेण कर्मणा ॥&lt;br&gt;&#xA;तापसाः-&lt;br&gt;&#xA;अस्ति वै तव धर्मात्मन्विदुर्देवोपमं शुभम् ।&lt;br&gt;&#xA;अपत्यमनघं त्विष्टं पश्यामो दिव्यचक्षुषा ॥&lt;br&gt;&#xA;दैवादिष्टं मनुष्ययेन्द्र कारणेनोपपादय ।&lt;br&gt;&#xA;अरिष्टं क्षिप्रमव्यग्रो विन्देथाः परमां गतिम् ॥&lt;br&gt;&#xA;तस्मादिष्टफले तात कुरु यत्नं यथागमम् ।&lt;br&gt;&#xA;अपत्यं गुणसम्पन्नं लब्धा प्रीतिमवाप्यस्यसि ॥&lt;br&gt;&#xA;वैशम्पायनः-&lt;br&gt;&#xA;तच्छ्रुत्वा तापसवचः कौरव्यस्समचिन्तयत् ।&lt;br&gt;&#xA;मृगशापादपहतामात्मनो हीन्द्रियक्रियाम् ॥&lt;br&gt;&#xA;अथ पारशवीं कन्यां देवकस्य महीपतेः ।&lt;br&gt;&#xA;रूपयौवनसम्पन्नां स शुश्रावापगासुतः ॥&lt;br&gt;&#xA;ततस्तु वरयित्वा तामानाय्य पुरुषर्षभः ।&lt;br&gt;&#xA;विवाहं कारयामास विदुरस्य महामतेः ॥&lt;br&gt;&#xA;तस्यां चोत्पादयामास विदुरः कुरुनन्दनः ।&lt;br&gt;&#xA;पुत्रान्विनयसम्पन्नानात्मनस्सदृशान्गुणैः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/108/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/108/</guid>
      <description>&lt;p&gt;वैशम्पायनः-&lt;br&gt;&#xA;ततः पुत्रशतं जज्ञे गान्धार्यां जनमेजय ।&lt;br&gt;&#xA;धृतराष्ट्रस्य वैश्यायामेकश्चैव शतात्परः ॥&lt;br&gt;&#xA;कथञ्चित्सदृशीं भार्यां गान्धारीं धर्मचारिणीम् ।&lt;br&gt;&#xA;वर्तमानं प्रियेष्वेव धृतराष्ट्रोऽन्ववर्तत ॥&lt;br&gt;&#xA;पाण्डोः कृन्त्यां च माद्र्यां च पञ्च पुत्रा महारथाः ।&lt;br&gt;&#xA;समपद्यन्त देवेभ्यस्सन्तानाय कुलस्य च ॥&lt;br&gt;&#xA;जनमेजयः-&lt;br&gt;&#xA;एतत्सर्वं यथावृत्तं विस्तरेण तपोधन ।&lt;br&gt;&#xA;कथयस्व न मे तृप्तिः कथ्यमानेषु बन्धुषु ॥&lt;br&gt;&#xA;कथं चापि स वैश्यायामेकश्चैव शतात्परः  ।&lt;br&gt;&#xA;कथं च सदृशीं भार्यां गान्धारीं धर्मचारिणीम् ॥&lt;br&gt;&#xA;वर्तमानां प्रियेष्वेव धृतराष्ट्रोऽन्ववर्तत ।&lt;br&gt;&#xA;वैशम्पायनः-&lt;br&gt;&#xA;तृषितं बुभुक्षितं शान्तं द्वैपायनमुपस्थितम् ॥&lt;br&gt;&#xA;तोषयामास गान्धारी स तु तस्यै वरं ददौ ।&lt;br&gt;&#xA;सा वव्रे सततं भर्तुः पुत्राणां शतमात्मनः ॥&lt;br&gt;&#xA;ततः कालेन सा गर्भमगृह्णाज्ज्ञानचक्षुषः ॥&lt;br&gt;&#xA;गान्धार्यामाहिते गर्भे पाण्डुरम्बालिकासुतः ।&lt;br&gt;&#xA;अगच्छत्परमं दुःखमपत्यार्थमरिन्दम ॥&lt;br&gt;&#xA;गर्भिण्यामथ गान्धार्यां पाण्डुः परमदुःखितः ।&lt;br&gt;&#xA;मृगाभिशापादात्मानं शोचन्नुपहतक्रियः ॥&lt;br&gt;&#xA;स गत्वा तपसा सिद्धिं विश्वामित्रो यथा भुवि ।&lt;br&gt;&#xA;देहन्यासे कृतमना इदं वचनमब्रवीत् ॥&lt;br&gt;&#xA;पाण्डुः-&lt;br&gt;&#xA;चतुर्भिर्ऋणवानित्थं जायते मनुजो भुवि ।&lt;br&gt;&#xA;पितृदेवमनुष्याणामृषीणामथ भारत ॥&lt;br&gt;&#xA;एतेभ्यस्तु यथाकालं यो न मुच्येत कालवित् ।&lt;br&gt;&#xA;न तस्य लोकास्सन्तीति तथा लोकविदो विदुः ॥&lt;br&gt;&#xA;यज्ञेन देवान्प्रीणाति स्वाध्यायात्तपसा ऋषीन् ।&lt;br&gt;&#xA;पुत्रैश्श्राद्धैरपि पितॄनानृशंस्येन मानवान् ॥&lt;br&gt;&#xA;ऋषिदेवमनुष्याणामृणान्मुक्तोऽस्मि धर्मतः ।&lt;br&gt;&#xA;पितॄणां तु न मुक्तोऽस्मि तच्च तेभ्यो विशिष्यते ॥&lt;br&gt;&#xA;देहनाशे ध्रुवो नाशः पितॄणामेष निश्चयः ।&lt;br&gt;&#xA;इतरेषां त्रयाणां तु नाशे ह्यात्मा विनश्यति ॥&lt;br&gt;&#xA;पितॄणामृणनाशाद्धि न प्रजा नाशमृच्छति ।&lt;br&gt;&#xA;इह तस्मात्प्रजालाभे प्रयतन्ते द्विजोत्तमाः ॥&lt;br&gt;&#xA;यथैवाहं पितुः क्षेत्रे सृष्टस्तेन महात्मना ।&lt;br&gt;&#xA;तथैवास्मिन्मम क्षेत्रे कथं सृज्येत वै प्रजाः ॥&lt;br&gt;&#xA;वैशम्पायनः-&lt;br&gt;&#xA;स समानीय कुन्तीं च माद्रीं च भरतर्षभः ।&lt;br&gt;&#xA;आचष्ट पुत्रलाभस्य व्युष्टिं सर्वक्रियाधिकाम् ॥&lt;br&gt;&#xA;उत्तमादवराः पुंसः काङ्क्षन्ते पुत्रमापदि ।&lt;br&gt;&#xA;अपत्यं धर्मफलदं श्रेष्ठादिच्छन्ति साधवः ॥&lt;br&gt;&#xA;अनुनीय तया सम्यङ्महाब्राह्मणसंसदि ।&lt;br&gt;&#xA;ब्राह्मणं गुणवन्तं वै चिन्तयामास धर्मवित् ॥&lt;br&gt;&#xA;सोऽब्रवीद्विजने कुन्तीं धर्मपत्नीं यशस्विनीम् ॥&lt;br&gt;&#xA;पाण्डुः-&lt;br&gt;&#xA;अपत्यस्य सुखं योगमापदि प्रसमर्थये ।&lt;br&gt;&#xA;नानपत्यस्य मे लोके प्रतिष्ठा धर्मसंहिता ।&lt;br&gt;&#xA;इति कुन्ति विदुर्धर्मं शाश्वतं धर्मचारिणः ॥&lt;br&gt;&#xA;इष्टं दत्तं तपस्तप्तं नियमाश्च स्वनुष्ठिताः ।&lt;br&gt;&#xA;सर्वमेवानपत्यस्य मोघं भवति निश्चयम् ॥&lt;br&gt;&#xA;सोऽहमेवं व्यवसितं प्रेक्ष्यात्मानं न सङ्क्षमे ।&lt;br&gt;&#xA;अनपत्यो हि मरणं कामये नोत जीवितम् ॥&lt;br&gt;&#xA;मृगाभिशापाज्जानासि प्रजने मम केवलम् ।&lt;br&gt;&#xA;नृशंसं कर्मणा कृत्स्नं यथाह्युपगतं तथा ॥&lt;br&gt;&#xA;षडेव बन्धुदायादा निर्विष्टास्ताञ्छृणु प्रिये ॥&lt;br&gt;&#xA;स्वयं जातः क्षेत्रिकश्च परिक्रीतश्च यस्सुतः ।&lt;br&gt;&#xA;पौनर्भवेयः कानीनो जारिण्याश्चैव जायते ॥&lt;br&gt;&#xA;दत्तः क्रीतोपहितकावुपगच्छेत्तथा स्वयम् ।&lt;br&gt;&#xA;सहोढो जातरेताश्च भिन्नयोनिधृतश्च यः ।&lt;br&gt;&#xA;पूर्वं पूर्वमसम्भावे मत्त्वा लिप्सेत वै सुतम् ॥&lt;br&gt;&#xA;उत्तमादवरं जन्म काङ्क्षन्ते धर्मचारिणः ।&lt;br&gt;&#xA;फलं महदपत्यस्य तस्य भूतिरनुग्रहः ॥&lt;br&gt;&#xA;आपद्यपत्यजननं मनुस्स्वायम्भुवोऽब्रवीत् ।&lt;br&gt;&#xA;तस्मात्त्वां प्रहिणोम्यद्य पाहि मां प्रजनात्स्वयम् ॥&lt;br&gt;&#xA;क्षत्रियाच्छ्रेयसो वापि सूष्वापत्यं यशस्विनि ॥&lt;br&gt;&#xA;या हि ते भगिनी साध्वी श्रुतसेना तपस्विनी ।&lt;br&gt;&#xA;उवाह यां तु कैकेयश्शारदाण्डायनिर्महान् ॥&lt;br&gt;&#xA;सा वीरपत्नी स्वजनैर्नियुक्ताऽपत्यकर्मणि ।&lt;br&gt;&#xA;पुष्पेण प्रयता स्नाता निशि कुन्ति चतुष्पथे ॥&lt;br&gt;&#xA;अपत्यार्थे प्रजालाभे अन्वगच्छच्छुभव्रता ।&lt;br&gt;&#xA;वरयित्वा द्विजं देवी कृते पुंसवने पुरा ॥&lt;br&gt;&#xA;कर्मण्यवसिते तस्मिन्सा तेनैव सहावसत् ।&lt;br&gt;&#xA;सा त्रीन्वीरानजनयद्दुर्जयादीन्महारथान् ॥&lt;br&gt;&#xA;तथा त्वमपि कल्याणि ब्राह्मणं तपसाऽधिकात् ।&lt;br&gt;&#xA;मन्नियोगात्कुरु क्षिप्रमपत्योत्पादकं महत् ॥&lt;br&gt;&#xA;वैशम्पायनः-&lt;br&gt;&#xA;एवमुक्ता महाराज कुन्ती प्रत्यभाषत ।&lt;br&gt;&#xA;कुरूणामृषभं वीरं तदा भूमिपतिं पतिम् ॥&lt;br&gt;&#xA;कुन्ती-&lt;br&gt;&#xA;न मामर्हसि धर्मज्ञ वक्तुमेवं कथञ्चन ।&lt;br&gt;&#xA;धर्मपत्नीं च पत्नीं च राजन्राजीवलोचन ॥&lt;br&gt;&#xA;त्वमेव हि महाबाहो मय्यपत्यानि भारत ।&lt;br&gt;&#xA;तथा वीर्योपपन्नानि सम्पादयितुमर्हसि ॥&lt;br&gt;&#xA;स्वर्गं मनुजशार्दूल गच्छावो वा तवेप्सितम् ।&lt;br&gt;&#xA;अपत्याय च मां गच्छ त्वमेव कुरुपुङ्गव ॥&lt;br&gt;&#xA;नह्यावां मनसाऽप्यन्यं गच्छाव पुरुषर्षभ ।&lt;br&gt;&#xA;त्वत्तः प्रतिविशिष्टस्सन्को योऽन्यो भुवि मानवः ॥&lt;br&gt;&#xA;इमां धर्म्यां धर्म्यकथां मम चैव निबोधय ।&lt;br&gt;&#xA;पौराणिकीं विशालाक्ष कीर्तयिष्यामि भारत ॥&lt;br&gt;&#xA;व्युषिताश्व इति ख्यातो बभूव भुवि पार्थिवः ।&lt;br&gt;&#xA;पुरा परमधर्मज्ञः पूरोर्वंशविवर्धनः ॥&lt;br&gt;&#xA;तस्मिंश्च यजमाने वै धर्मात्मनि महात्मनि ।&lt;br&gt;&#xA;अगच्छंस्त्रिदशास्सर्वे सेन्द्रास्सर्वमहर्षिभिः ॥&lt;br&gt;&#xA;अमाद्यदिन्द्रस्सोमेन तुतुषुर्गुरवो धनैः ।&lt;br&gt;&#xA;व्युषिताश्वस्य राजर्षेस्तदा यज्ञे महात्मनः ॥&lt;br&gt;&#xA;व्युषिताश्वो मनुष्येन्द्रश्शुशुभे यज्ञसम्पदा ।&lt;br&gt;&#xA;सर्वभूतेषु राजेन्द्र शरत्काल इवांशुमान् ॥&lt;br&gt;&#xA;स विजित्वा गृहीत्वा तु नृपतीन्राजसत्तमः ।&lt;br&gt;&#xA;प्राच्यानुदिच्यान्मत्स्यांश्च दाक्षिणा अभ्यकल्पयत् ॥&lt;br&gt;&#xA;अश्वमेधशतैरिष्ट्वा व्युषिताश्वः प्रतापवान् ।&lt;br&gt;&#xA;बभूव नृपशार्दूलो दशनागबलः किल ॥&lt;br&gt;&#xA;गाथामप्यत्र गायन्ति ये पुराणविदो जनाः ।&lt;br&gt;&#xA;अप्रमेयमपर्यन्तं व्युषिताश्वो धनं ददौ ॥&lt;br&gt;&#xA;व्युषिताश्वस्समुद्रान्तां विजित्येमां वसुन्धराम् ।&lt;br&gt;&#xA;अपालयत्सर्ववर्णान्पिता पुत्रानिवौरसान् ॥&lt;br&gt;&#xA;यजमानो महायज्ञैर्ब्राह्मणेभ्यो महद्धनम् ।&lt;br&gt;&#xA;अनन्तामखिलां तत्र पृथिवीमददात्ततः ।&lt;br&gt;&#xA;सुषाव च बहून्सोमान्सोमसंस्थां तथैव च ॥&lt;br&gt;&#xA;आसीत्काक्षीवती तस्य भार्या परमसम्मता ।&lt;br&gt;&#xA;भद्रा नाम मनुष्येन्द्र रूपेणासदृशी भुवि ॥&lt;br&gt;&#xA;कामयामासतुश्चैव परस्परमिति श्रुतम् ॥&lt;br&gt;&#xA;स तस्यां कामसंसक्तो यक्ष्मणा समपद्यत ।&lt;br&gt;&#xA;अचिरेणैव कालेन जगामास्तमिवांशुमान् ॥&lt;br&gt;&#xA;तस्मिन्वृत्ते मनुष्येन्द्र भार्या काक्षीवती तदा ।&lt;br&gt;&#xA;अपुत्रा पुरुषव्याघ्र विललापेति नश्श्रुतम् ।&lt;br&gt;&#xA;भद्रा परमदुःखार्ता तन्निबोध नृपोत्तम ॥&lt;br&gt;&#xA;भद्रा-&lt;br&gt;&#xA;नारी परमधर्मज्ञा सर्वा पुत्रविनाकृता ।&lt;br&gt;&#xA;पत्या विना जीवति या न सा जीवत्यसंशयम् ॥&lt;br&gt;&#xA;पत्या विना मृतं श्रेयो नार्याः क्षत्रियपुङ्गव ।&lt;br&gt;&#xA;तद्गतिं गन्तुमिच्छामि प्रसीदस्व नयस्व माम् ॥&lt;br&gt;&#xA;त्वया हीना क्षणमपि नाहं जीवितुमुत्सहे ।&lt;br&gt;&#xA;प्रसादं कुरु मे राजन्नितः क्षिप्रं नयस्व माम् ॥&lt;br&gt;&#xA;पृष्ठतोऽनुगमिष्यामि समेषु विषमेषु च ।&lt;br&gt;&#xA;त्वामहं नरशार्दूल गच्छन्तमनिवर्तिनम् ॥&lt;br&gt;&#xA;छायेवानुगता राजंस्तवाहं वशवर्तिनी ।&lt;br&gt;&#xA;भविष्यामि नरव्याघ्र नित्यं प्रियहितैषिणी ॥&lt;br&gt;&#xA;अद्यप्रभृति मे राजन्कष्टा हृदयशोषणाः ।&lt;br&gt;&#xA;आधयो हि भविष्यन्ति त्वामृते पुष्करेक्षण ॥&lt;br&gt;&#xA;अभाग्यया मया नूनं विमुक्तास्सहचारिणः ।&lt;br&gt;&#xA;संयोगा विप्रयोगाश्च पूर्वदेहे न संशयः ॥&lt;br&gt;&#xA;तदिदं कर्मभिः पापैः पूर्वदेहेषु सञ्चितैः ।&lt;br&gt;&#xA;दुःखं मामनुसम्प्राप्तं राजंस्त्वद्विप्रयोगजम् ॥&lt;br&gt;&#xA;एषाहमद्य राजेन्द्र कुशानास्तीर्य शायिनी ।&lt;br&gt;&#xA;दर्शयस्व मनुष्येन्द्र साधु मां पुष्करेक्षण ॥&lt;br&gt;&#xA;विक्रोशन्तीं सतीं दुःखाद्देहमास्तां नरेश्वर ॥&lt;br&gt;&#xA;वैशम्पायनः-&lt;br&gt;&#xA;एवं बहुविधास्तस्या विलपन्त्याः पुनः पुनः ।&lt;br&gt;&#xA;तस्मिञ्छवशरीरे वाक्तां किलान्तर्हिताऽब्रवीत् ॥&lt;br&gt;&#xA;उत्तिष्ठ भद्रे गच्छ त्वं ददानीह वरं तव ।&lt;br&gt;&#xA;जनयिष्याम्यपत्यानि त्वय्येवाहं वराङ्गने ॥&lt;br&gt;&#xA;आत्मीये तु वरारोहे शयने मां चतुर्दशीम् ।&lt;br&gt;&#xA;अष्टमीं वाप्यृतुस्नाता संभवेथाश्शुचिस्मिते ॥&lt;br&gt;&#xA;कुन्ती-&lt;br&gt;&#xA;एवमुक्ताथ सा देवी तच्चकार यशस्विनी ।&lt;br&gt;&#xA;तथा कमलपत्राक्षी यथोक्तं पुत्रागर्धिनी ॥&lt;br&gt;&#xA;सा तेन सुषुवे देवी क्रमेण मनुजाधिप ।&lt;br&gt;&#xA;त्रीन्साल्वांश्चतुरो मद्रान्पुत्रान्भरतसत्तम ॥&lt;br&gt;&#xA;तथा त्वमपि मय्येव मनसा भरतर्षभ ।&lt;br&gt;&#xA;शक्तो जनयितुं राजनपत्यं तपसो बलात् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/109/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/109/</guid>
      <description>&lt;p&gt;वैशम्पायनः-&lt;br&gt;&#xA;एवमुक्तस्तया राजा तां देवीं वाक्यमब्रवीत् ।&lt;br&gt;&#xA;धर्मविद्धर्मसंयुक्तमिदं वचनमुत्तमम् ॥&lt;br&gt;&#xA;पाण्डुः-&lt;br&gt;&#xA;एवमेव वरारोह व्युषिताश्वश्चकार ह ।&lt;br&gt;&#xA;त्वया यथोक्तं कल्याणि स ह्यासीदमरोपमः ॥&lt;br&gt;&#xA;अथ त्विमं प्रवक्ष्यामि धर्म चैव निबोध मे ।&lt;br&gt;&#xA;पुराणमृषिभिर्दृष्टं वत्सधर्मविदां वरैः ॥&lt;br&gt;&#xA;अनावृताः किल पुरा स्त्रिय आसन्वराङ्गने ।&lt;br&gt;&#xA;कामचारप्रचारिण्यस्स्वतन्त्राश्चारुहासिनि ॥&lt;br&gt;&#xA;कामान्व्युच्चरमाणानां कौमारान्सुभगे पतीन् ।&lt;br&gt;&#xA;नासीदधर्मस्तु तदा स हि धर्मस्सनातनः ॥&lt;br&gt;&#xA;तं चैव धर्मं धर्मज्ञे तिर्यग्योनिगताः प्रजाः ।&lt;br&gt;&#xA;पालयन्ति वरारोहे यथावदसितेक्षणे ॥&lt;br&gt;&#xA;उत्तरेष्वपि रम्भोरु कुरुष्वद्यापि वर्तते ।&lt;br&gt;&#xA;स्त्रीणामनुग्रहो धर्मस्स एव हि सनातनः ॥&lt;br&gt;&#xA;नाग्निस्तृप्यति काष्ठानां नापगानां महोदधिः ।&lt;br&gt;&#xA;नान्तकस्सर्वभूतानां न पुंसां वामलोचना ॥&lt;br&gt;&#xA;एवं तृष्णा तु नारीणां पुरुषात्पुरुषान्प्रति ।&lt;br&gt;&#xA;अगम्यागमनं स्त्रीणां नास्ति नित्यं शुचिस्मिते ॥&lt;br&gt;&#xA;पुत्रं वा किल पौत्रं वा कासाञ्चिद्भ्रातरं तथा ।&lt;br&gt;&#xA;रहसीह नरं दृष्ट्वा योनिरुत्क्लिद्यते स्त्रियः ॥&lt;br&gt;&#xA;एतत्स्वाभाविकं स्त्रीणामनिमित्तं तु तद्भवेत् ।&lt;br&gt;&#xA;अस्मिंस्तु न चिराल्लोके मर्यादेयं यशस्विनि ॥&lt;br&gt;&#xA;बभूवोद्दालको नाम महर्षिरिति नश्श्रुतम् ।&lt;br&gt;&#xA;श्वेतकेतुरिति ख्यातः पुत्रस्तस्याभवन्मुनिः ॥&lt;br&gt;&#xA;मर्यादा स्थापिता येन मनुष्येषु विशेषतः ।&lt;br&gt;&#xA;कोपात्कमलपत्राक्षि यदर्थं तन्निबोध मे ॥&lt;br&gt;&#xA;श्वेतकेतोस्तदा देवि तप उग्रं समास्थितः ।&lt;br&gt;&#xA;ग्रीष्मे पञ्चतपा भूत्वा वर्षास्वभ्रोदकाशनः ॥&lt;br&gt;&#xA;शिशिरे जलमध्यस्थस्सह पत्न्या महातपाः ।&lt;br&gt;&#xA;उद्दालकं तपस्यन्तं नियमेन समाहितम् ॥&lt;br&gt;&#xA;तस्य पुत्रश्श्वेतकेतुः परिचर्यां चकार ह ।&lt;br&gt;&#xA;अभ्यागच्छद्द्विजः कश्चिद्वलीपलितसन्ततः ॥&lt;br&gt;&#xA;तं दृष्ट्वैव मुनिः प्रीतः पूजयामास शास्त्रतः ।&lt;br&gt;&#xA;स्वागतेन च पाद्येन मृदुवाक्यैश्च भामिनी ॥&lt;br&gt;&#xA;शाकमूलफलाद्यैश्च वन्यैरन्यैरपूजयत् ।&lt;br&gt;&#xA;क्षुत्पिपासाश्रमैकार्तः पूजितस्तु महर्षिणा ॥&lt;br&gt;&#xA;विश्रान्तो मुनिमासाद्य पर्यपृच्छद्द्विजस्तदा ।&lt;br&gt;&#xA;उद्दालक महर्षे त्वं सत्यं मे ब्रूहि माऽनृतम् ॥&lt;br&gt;&#xA;ऋषिपुत्रः कुमारोऽयं दर्शनीयो विशेषतः ।&lt;br&gt;&#xA;तव पुत्रमिमं मन्ये कृतकृत्योऽसि तद्वद ॥&lt;br&gt;&#xA;उद्दालकः-&lt;br&gt;&#xA;मम पत्नी महाप्राज्ञ कुशिकस्य सुता मता ।&lt;br&gt;&#xA;मामेवानुगता पत्नी मम नित्यमनुव्रता ॥&lt;br&gt;&#xA;अरुन्धतीव पत्नीनां तपसा कर्शितस्तनी ।&lt;br&gt;&#xA;अस्यां जातश्श्वेतकेतुर्मम पुत्रो महातपाः ॥&lt;br&gt;&#xA;वेदवेदाङ्गविद्विप्र मच्छासनपरायणः ।&lt;br&gt;&#xA;लोकज्ञस्सर्वलोकेषु विश्रुतस्सत्यवाग्घृणी ॥&lt;br&gt;&#xA;द्विजाः-&lt;br&gt;&#xA;अपूर्वी भार्यया चास्मि वृद्धोऽहं मन्दचाक्षुषः ।&lt;br&gt;&#xA;पित्र्यादृणादनिर्मुक्तः पूर्वमेवाकृतास्त्रियः ॥&lt;br&gt;&#xA;प्रजारिणी तु पत्नी ते कुलशीलसमाधिनी ।&lt;br&gt;&#xA;सदृशी मम गोत्रेण वहाम्येनां क्षमस्व वै ॥&lt;br&gt;&#xA;पाण्डुः-&lt;br&gt;&#xA;इत्युक्त्वा मृगशाबाक्षीं चीरकृष्णाजिनाम्बराम् ।&lt;br&gt;&#xA;यष्ट्याधारस्स्रस्तगात्रो मन्दचक्षुरबुद्धिमान् ॥&lt;br&gt;&#xA;सव्यापारामक्षमां तामचित्तामात्मनि द्विजः ।&lt;br&gt;&#xA;श्वेतकेतोः किल पुरा समक्षं मातरं पितुः ।&lt;br&gt;&#xA;जग्राह ब्राह्मणः पापौ गच्छाव इति चाब्रवीत् ॥&lt;br&gt;&#xA;ऋषिपुत्रस्ततः कोपं चकारामर्षितस्तदा ॥&lt;br&gt;&#xA;स मातरं तथा दृष्ट्वा नीयमानां बलादिव ।&lt;br&gt;&#xA;तपसा दीप्तवीर्यो हि श्वेतकेतुर्न चक्षमे ।&lt;br&gt;&#xA;सङ्गृह्य मातरं हस्ते श्वेतकेतुरभाषत ॥&lt;br&gt;&#xA;श्वेतकेतुः-&lt;br&gt;&#xA;दुर्ब्राह्मण विमुञ्च त्वं मातरं मे पतिव्रताम् ।&lt;br&gt;&#xA;अयं पिता मे ब्रह्मर्षिः क्षमावान्ब्रह्मवित्तमः ॥&lt;br&gt;&#xA;शापानुग्रहयोश्शक्तस्तूष्णीम्भूतो महाव्रतः ।&lt;br&gt;&#xA;तस्य पत्नी दमोपेता मम माता विशेषतः ॥&lt;br&gt;&#xA;पतिव्रतां तपोवृद्धां साध्वाचारैरलङ्कृताम् ।&lt;br&gt;&#xA;प्राणदानेन ते ब्रह्मन्मातृभूतां विमुञ्च वै ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा तु याचन्तं विमुञ्चेति मुहुर्मुहुः ।&lt;br&gt;&#xA;प्रत्यवोचद्द्विजो राजन्नप्रगल्भमिदं वचः ॥&lt;br&gt;&#xA;द्विजाः-&lt;br&gt;&#xA;अपत्यार्थं श्वेतकेतो वृद्धोऽहं मन्दचाक्षुषः ।&lt;br&gt;&#xA;पिता ते ऋणनिर्मुक्तस्त्वया पुत्रेण काश्यपः ॥&lt;br&gt;&#xA;ऋणादहमनिर्मुक्तो वृद्धोऽहं विगतस्पृहः ।&lt;br&gt;&#xA;मम को दास्यति सुतां कन्यां सम्प्राप्तयौवनाम् ॥&lt;br&gt;&#xA;प्रजारणिमिमां पत्नीं विमुञ्च त्वं महातपः ।&lt;br&gt;&#xA;एकया प्रजया प्रीतो मातरं ते ददाम्यहम् ॥&lt;br&gt;&#xA;पाण्डुः-&lt;br&gt;&#xA;एवमुक्तश्श्वेतकेतुर्लज्जया क्रोधमेयिवान् ।&lt;br&gt;&#xA;तं क्रुद्धं वै पिता ज्ञात्वा श्वेतकेतुमुवाच ह ॥&lt;br&gt;&#xA;उद्दालकः-&lt;br&gt;&#xA;मा तात कोपं कार्षीस्त्वमेष धर्मस्सनातनः ।&lt;br&gt;&#xA;अनावृता हि वर्णानां सर्वेषामङ्गना भुवि ॥&lt;br&gt;&#xA;यथा गावस्स्थितास्तात स्वे स्वे वर्णे तथा प्रजाः ॥&lt;br&gt;&#xA;पाण्डुः-&lt;br&gt;&#xA;तथैव वै कुटुम्बेषु न प्रमाद्यन्ति कर्हिचित् ।&lt;br&gt;&#xA;ऋतुकाले तु सम्प्राप्ते भर्तारं न जहुस्तदा ।&lt;br&gt;&#xA;एवमुक्तो महाबाहुश्श्वेतकेतुर्न चक्षमे ॥&lt;br&gt;&#xA;चकारैव च मर्यादामिमां स्त्रीपुंसयोर्भुवि ॥&lt;br&gt;&#xA;मानुषेष्वसिताङ्गे न त्वेवान्येषु जन्तुषु ।&lt;br&gt;&#xA;तदाप्रभृति मर्यादा स्थापितेयमिति श्रुतिः ॥&lt;br&gt;&#xA;व्युच्चरन्त्याः पतिं नार्या अद्यप्रभृति पातकम् ।&lt;br&gt;&#xA;भ्रूणहत्याकृतं पापं भविष्यत्यसुखावहम् ॥&lt;br&gt;&#xA;अद्याप्यनुविधीयन्ते कामद्वेषविवर्जिताः ।&lt;br&gt;&#xA;उत्तरेषु महाभागे कुरुष्वेवं यशस्विनि ।&lt;br&gt;&#xA;पुराणदृष्टो धर्मोऽयं पूज्यते च महर्षिभिः ॥&lt;br&gt;&#xA;भार्यां तथा व्युच्चरतः कौमारीं ब्रह्मचारिणीम् ।&lt;br&gt;&#xA;पतिव्रतामेतदेव भविता पातकं भुवि ॥&lt;br&gt;&#xA;पत्या नियुक्ता या चैव पत्न्यपत्यार्थमेव च ।&lt;br&gt;&#xA;न करिष्यति तस्याश्च भविष्यत्येतदेव हि ॥&lt;br&gt;&#xA;इति तेन पुरा भीरु मर्यादा स्थापिताऽबले ।&lt;br&gt;&#xA;उद्दालकस्य पुत्रेण धर्मे वै श्वेतकेतुना ॥&lt;br&gt;&#xA;तेन भूयस्ततो दृष्टं यस्मिन्नर्थे निबोध तत् ॥&lt;br&gt;&#xA;नियुक्ता पतिना भार्या यद्यपत्यस्य कारणात् ।&lt;br&gt;&#xA;न कुर्यात्तत्तथा भीरु सैनस्सुमहदाप्नुयात् ॥&lt;br&gt;&#xA;सौदासेन च रम्भोरु नियुक्ताऽपत्यकर्मणि ।&lt;br&gt;&#xA;मदयन्ती जगामर्षिं वसिष्ठमिति नश्श्रुतम् ।&lt;br&gt;&#xA;तस्माल्लेभेऽथ सा पुत्रमश्मकं नाम भामिनी ॥&lt;br&gt;&#xA;भार्या कल्माषपादस्य भर्तुः प्रियचिकीर्षया ॥&lt;br&gt;&#xA;अस्माकमपि वै जन्म विदितं पङ्कजेक्षणे ।&lt;br&gt;&#xA;कृष्णद्वैपायनाद्भीरु कुरूणां वंशवृद्धये ॥&lt;br&gt;&#xA;तस्मादेतानि सर्वाणि कारणानि नरीक्ष्य तु ।&lt;br&gt;&#xA;सम्प्रधार्य मयोक्तं यत्तत्त्वं वै कर्तुमर्हसि ॥&lt;br&gt;&#xA;ऋतावृतौ राजपुत्रि स्त्रिया भर्ता शुभेक्षणे ।&lt;br&gt;&#xA;नातिवर्त्य इति त्वेवं धर्मं धर्मविदो विदुः ।&lt;br&gt;&#xA;शेषेष्वन्येषु कालेषु स्वातन्त्र्यं स्त्री किलार्हति ॥&lt;br&gt;&#xA;धर्मं चैव जनास्सन्तः पुराणं परिचक्षते ॥&lt;br&gt;&#xA;भर्ता स्त्रियं राजपुत्रि शुभं वा यदि वाऽशुभम् ।&lt;br&gt;&#xA;कार्यं नियुञ्ज्यात्सुश्रोणि कर्तव्यं तदकालिकम् ॥&lt;br&gt;&#xA;विशेषतः पुत्रगृध्नुर्हीनः प्रजननात्स्वयम् ।&lt;br&gt;&#xA;यथाऽहमनवद्याङ्गि पुत्रदर्शनलालसः ॥&lt;br&gt;&#xA;अयं रक्ताङ्गुलितलः पद्मपत्रनिभश्शुभः ।&lt;br&gt;&#xA;प्रसादनार्थं सुश्रोणि शिरस्यभ्युद्यतोऽञ्जलिः ॥&lt;br&gt;&#xA;मन्नियोगात्सुकेशान्ते मत्तश्श्रेयस्तरैर्द्विजैः ।&lt;br&gt;&#xA;अपत्यानि विशिष्टानि कैश्चिदुत्पादयाबले ।&lt;br&gt;&#xA;त्वत्कृतेऽहं पृथुश्रोणि गच्छेयं पुत्रिणां गतिम् ॥&lt;br&gt;&#xA;वैशम्पायनः-&lt;br&gt;&#xA;एवमुक्ता ततः कुन्ती पाण्डुं परपुरञ्जयम् ।&lt;br&gt;&#xA;प्रत्युवाच वरारोहा भर्तुः प्रियचिकीर्षया ॥&lt;br&gt;&#xA;कुन्ती-&lt;br&gt;&#xA;अधर्मस्सुमहानेषु स्त्रीणां भरतसत्तम ।&lt;br&gt;&#xA;यत्प्रसादयते भर्ता प्रसाद्यः क्षत्रियर्षभ ॥&lt;br&gt;&#xA;शृणु चेदं महाबाहो मम प्रीतिकरं वचः ॥&lt;br&gt;&#xA;पितृवेश्मन्यहं बाला नियुक्ता तिथिभोजने ।&lt;br&gt;&#xA;उग्रं पर्यचरं पूर्वं ब्राह्मणं संशितव्रतम् ।&lt;br&gt;&#xA;निगूढनिश्चयं धर्मे यं तं दुर्वाससं विदुः ॥&lt;br&gt;&#xA;तमुग्रं संशितात्मानं सर्वयत्नैरतोषयम् ॥&lt;br&gt;&#xA;स मे ह्याचारसंयुक्तमाचष्ट भगवान्मुनिः ।&lt;br&gt;&#xA;मन्त्रग्रामं च मे प्रादादब्रवीच्चैव मामिदम् ॥&lt;br&gt;&#xA;यं यं देवं त्वमेतेन मन्त्रेणावाहयिष्यसि ।&lt;br&gt;&#xA;अकामो वा सकामो वा स समेष्यति ते वशम् ॥&lt;br&gt;&#xA;इत्युक्ताऽहं तदा तेन पितृवेश्मनि भारत ।&lt;br&gt;&#xA;ब्राह्मणस्य वचस्तथ्यं तस्य कालोऽयमागतः ।&lt;br&gt;&#xA;अनुज्ञाता त्वया देवमाह्वयेयं परन्तप ॥&lt;br&gt;&#xA;यां मे विद्यां महाराज अददात्स महायशाः ।&lt;br&gt;&#xA;तयाऽऽहूतस्सुरः पुत्रं प्रदास्यति सुरोपमम् ॥&lt;br&gt;&#xA;अनपत्यकृतं यस्ते शोकं हि व्यपनेष्यति ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/110/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/110/</guid>
      <description>&lt;p&gt;कुन्ती-&lt;br&gt;&#xA;अपत्यकाम एवं स्यान्ममापत्यं भवेदिति ।&lt;br&gt;&#xA;विप्रं वा गुणसम्पन्नं सर्वभूतहिते रतम् ।&lt;br&gt;&#xA;अनुजानीहि भद्रं ते दैवतं हि पतिः स्त्रियाः ॥&lt;br&gt;&#xA;यं त्वं वक्ष्यसि धर्मज्ञ देवं ब्राह्मणमेव वा ।&lt;br&gt;&#xA;यथोद्दिष्टं त्वया वीर तत्कर्तास्मि महाभुज ॥&lt;br&gt;&#xA;देवात्पुत्रफलं सद्यो विप्रात्कालान्तरे भवेत् ॥&lt;br&gt;&#xA;आवाहयामि कं देवं कदा वा भरतर्षभ ।&lt;br&gt;&#xA;तत्त्वदाज्ञां प्रतीक्षन्तीं विद्ध्यस्मिन्कर्मणीप्सिते ॥&lt;br&gt;&#xA;पाण्डुः-&lt;br&gt;&#xA;धन्योऽस्म्यनुगृहीतोऽस्मि त्वं नो धात्री कुलस्य हि ।&lt;br&gt;&#xA;नमो महर्षये तस्मै येन दत्तो वरस्तव ।&lt;br&gt;&#xA;न चाधर्मेण धर्मज्ञे शक्याः पालयितुं प्रजाः ॥&lt;br&gt;&#xA;तस्मात्त्वं पुत्रलाभाय सन्तानाय ममैव च ।&lt;br&gt;&#xA;प्रवरं सर्वदेवानां धर्ममावाहयाबले ॥&lt;br&gt;&#xA;वैशम्पायनः-&lt;br&gt;&#xA;पाण्डुना समनुज्ञाता भारतेन यशस्विना ।&lt;br&gt;&#xA;मतिं चक्रे महाराज धर्मस्यावाहने तदा ॥&lt;br&gt;&#xA;पाण्डुः-&lt;br&gt;&#xA;अद्यैव त्वं वरारोहे प्रयतस्व यथाविधि ।&lt;br&gt;&#xA;धर्ममावाहय शुभे स हि देवेषु मुख्यभाक् ॥&lt;br&gt;&#xA;अधर्मेण न धर्मो वै संयुज्येत कदाचन ।&lt;br&gt;&#xA;लोकश्चापि वरारोहे धर्मोऽयमिति मंस्यते ॥&lt;br&gt;&#xA;धार्मिकश्च कुरूणां स भविष्यति न संशयः ।&lt;br&gt;&#xA;दत्तस्य तस्य धर्मेण नाधर्मे रंस्यते मनः ॥&lt;br&gt;&#xA;धर्मादिकं हि धर्मज्ञे धर्मान्तं धर्ममध्यमम् ।&lt;br&gt;&#xA;प्रशस्तमिष्टं लोकेषु यशःकीर्तिविवर्धनम् ॥&lt;br&gt;&#xA;ततो धर्मं पुरस्कृत्य नियता त्वं शुचिस्मिते ।&lt;br&gt;&#xA;आकाराचारसम्पन्ना भजस्वाराधय स्वयम् ॥&lt;br&gt;&#xA;वैशम्पायनः-&lt;br&gt;&#xA;सा तथोक्ता तथेत्युक्त्वा तेन भर्त्रा वराङ्गना ।&lt;br&gt;&#xA;अभिवाद्याभ्यनुज्ञाता प्रदक्षिणमथाकरोत् ॥&lt;br&gt;&#xA;संवत्सरोषिते गर्भे गान्धार्यां जनमेजय ।&lt;br&gt;&#xA;आजुहाव ततो धर्मं कुन्ती गर्भार्थमच्युतम् ॥&lt;br&gt;&#xA;सा बलिं त्वरिता देवी धर्मायोपजहार ह ।&lt;br&gt;&#xA;जानन्ती धर्ममग्र्यं वै मन्त्रैर्वशमुपानयत् ॥&lt;br&gt;&#xA;आहूतो नियमात्कुन्त्या सर्वभूतनमस्कृतः ।&lt;br&gt;&#xA;ददृशे भगवान्धर्मस्सन्तानार्थाय पाण्डवे ॥&lt;br&gt;&#xA;तस्मिन्बहुमृगे रम्ये शतशृङ्गे नगोत्तमे ।&lt;br&gt;&#xA;पाण्डोरर्थे महाभागा कुन्ती धर्ममुपागमत् ॥&lt;br&gt;&#xA;ऋतुकाले शुचिस्स्नाता शुक्लवस्त्रा यशस्विनी ।&lt;br&gt;&#xA;शय्यां जगाम सुश्रोणी सह धर्मेण सुव्रता ॥&lt;br&gt;&#xA;धर्मेण सह सङ्गम्य योगमूर्तिधरेण सा ।&lt;br&gt;&#xA;लेभे पुत्रं महाभागं सर्वप्राणभृतां हितम् ॥&lt;br&gt;&#xA;ऐन्द्रे चन्द्रमसा युक्ते मुहूर्तेऽभिजितेऽष्टमे ।&lt;br&gt;&#xA;दिवा मध्यं गते सूर्ये तिथौ पुण्येऽभिपूजिते ॥&lt;br&gt;&#xA;समृद्धयसशं कुन्ती सुषाव समये सुतम् ॥&lt;br&gt;&#xA;जातमात्रे ततस्तस्मिन्वागुवाचाशरीरिणी ।&lt;br&gt;&#xA;एष धर्मभृतां श्रेष्ठो भविष्यति विनादिनी ॥&lt;br&gt;&#xA;युधिष्ठिर इति ख्यातः पाण्डोः प्रथमजस्सुतः ।&lt;br&gt;&#xA;अभवत्प्रथितो राजंस्त्रिषु लोकेषु विर्यवान् ।&lt;br&gt;&#xA;यशसा तेजसा चैव वृत्तेन च समन्वितः ॥&lt;br&gt;&#xA;संवत्सरे द्वितीये तु गान्धार्या उदरं महत् ।&lt;br&gt;&#xA;न च प्राजायत तदा ततस्तां दुःखमाविशत् ॥&lt;br&gt;&#xA;श्रुत्वा कुन्तीसुतं जातं बालार्कसमतेजसम् ।&lt;br&gt;&#xA;उदरस्यात्मनस्स्थैर्यमुपालभ्य च सौबली ॥&lt;br&gt;&#xA;कौरवस्यापरिज्ञातं यत्नेन महता स्वयम् ।&lt;br&gt;&#xA;उदरं घातयामास गान्धारी शोकमूर्छिता ॥&lt;br&gt;&#xA;ततो जज्ञे मांसपेशी साष्ठीला जनमेजय ।&lt;br&gt;&#xA;द्विवर्षसम्भृतां कुक्षौ तामुत्स्रष्टुं प्रचक्रमे ॥&lt;br&gt;&#xA;अथ द्वैपायनो राजनाजगाम यदृच्छया ।&lt;br&gt;&#xA;तां च मांसमयीं पेशीं ददर्श वदतां वरः ॥&lt;br&gt;&#xA;ततोऽब्रवीत्सौबलेयीं किमिदं ते चिकीर्षितम् ।&lt;br&gt;&#xA;सा चात्मनो मतं सर्वं शशंस परमर्षये ॥&lt;br&gt;&#xA;ज्येष्ठं कुन्तीसुतं जातं श्रुत्वा रविसमप्रभम् ।&lt;br&gt;&#xA;दुःखेन परमेणेदमुदरं घातितं मया ॥&lt;br&gt;&#xA;शतं च किल पुत्राणां दत्तवानसि मे प्रभो ।&lt;br&gt;&#xA;इयं मांसमयी पेशी जाता पुत्रशताय वै ॥&lt;br&gt;&#xA;व्यासः-&lt;br&gt;&#xA;एतावदेतद्गान्धारि नैतज्जात्वन्यथा भवेत् ।&lt;br&gt;&#xA;वितथं नोक्तपूर्वं मे स्वैरेष्वपि कदाचन ॥&lt;br&gt;&#xA;घृतपूर्णं कुण्डशतं क्षिप्रमानीयतामिति ।&lt;br&gt;&#xA;शीताभिरद्भिराष्ठीलामिमां च परिषिञ्च च ॥&lt;br&gt;&#xA;वैशम्पायनः-&lt;br&gt;&#xA;संसिच्यमाना साष्ठीला ह्यभवच्छतधा तदा ॥&lt;br&gt;&#xA;अङ्गुष्ठपर्वमात्राणां गर्भाणां पुनरेव तु ।&lt;br&gt;&#xA;एकाधिकशतं पूर्णं यथायोगं विशाम्पते ॥&lt;br&gt;&#xA;ततः कुण्डशतं तत्र आनाय्य तु महानृषिः ।&lt;br&gt;&#xA;मांसपेश्यास्तदा राजन्क्रमशः कालपर्ययात् ।&lt;br&gt;&#xA;ततस्तांस्तेषु कुण्डेषु गर्भान्सर्वान्समादधात् ॥&lt;br&gt;&#xA;स्वनुगुप्तेषु देशेषु रक्षां चैषां व्यधापयत् ॥&lt;br&gt;&#xA;शशास चैव कृष्णो हि गर्भाणां रक्षणं तथा ।&lt;br&gt;&#xA;उवाच चैनां भगवान्कालेनैव तथा पुनः ॥&lt;br&gt;&#xA;व्यासः-&lt;br&gt;&#xA;घटमानेषु कुण्डेषु जाताञ्जानीहि शोभने ।&lt;br&gt;&#xA;अह्नोत्तराः कुमारस्ते कुण्डेभ्यस्तु समुत्थिताः ॥&lt;br&gt;&#xA;तेनैवैषां क्रमेणासीज्ज्योष्ठानुज्येष्ठता तदा ।&lt;br&gt;&#xA;जन्मतश्च प्रमाणेन ज्येष्ठः कुन्तीसुतोऽभवत् ॥&lt;br&gt;&#xA;वैशम्पायनः-&lt;br&gt;&#xA;एवं सन्दिश्य कौरव्यं कृष्णद्वैपायनस्तदा ।&lt;br&gt;&#xA;जगाम पर्वतायैव तपसे संशितव्रतः ।&lt;br&gt;&#xA;धार्मिकं तं सुतं दृष्ट्वा पाण्डुस्तां पुनरब्रवीत् ॥&lt;br&gt;&#xA;पाण्डुः-&lt;br&gt;&#xA;प्राहुः क्षत्रबलं ज्येष्ठं बलज्येष्ठं सुतं वृणे ।&lt;br&gt;&#xA;ततः कुन्तीमभिक्रम्य शशासातीव भारत ॥&lt;br&gt;&#xA;वायुमावाहयस्वेति स देवो बलवत्तरः ॥&lt;br&gt;&#xA;अश्वमेधः क्रतुश्रेष्ठो ज्योतिश्श्रेष्ठो दिवाकरः ।&lt;br&gt;&#xA;ब्राह्मणो द्विपदां श्रेष्ठो बलश्रेष्ठस्तु मारुतः ॥&lt;br&gt;&#xA;मारुतं मरुतां श्रेष्ठं सर्वप्राणिभिरीडितम् ।&lt;br&gt;&#xA;आवाहय त्वं नियमात्पुत्रार्थं वरवर्णिनि ॥&lt;br&gt;&#xA;स नो यं दास्यति सुतं स प्राणबलवान्नृषु ।&lt;br&gt;&#xA;भविष्यति वरारोहे बलज्येष्ठा हि भूमिपाः ॥&lt;br&gt;&#xA;वैशम्पायनः-&lt;br&gt;&#xA;तथोक्तवति सा काले वायुमेवाजुहाव च ।&lt;br&gt;&#xA;द्वितीयेनोपहारेण तेनोक्तविधिना पुनः ॥&lt;br&gt;&#xA;तैरेव नियमैस्स्थित्वा मन्त्रग्राममुदीरयत् ।&lt;br&gt;&#xA;आजगाम ततो वायुः किं करोमीति चाब्रवीत् ॥&lt;br&gt;&#xA;लज्जान्विता ततः कुन्ती पुत्रमैच्छन्महाबलम् ।&lt;br&gt;&#xA;तथाऽस्त्विति च तां वायुस्समालभ्य दिवं गतः ॥&lt;br&gt;&#xA;तस्माज्जज्ञे महावीर्यो भीमो भीमपराक्रमः ।&lt;br&gt;&#xA;तमप्यतिबलं जातं वागुवाचाशरीरिणी ।&lt;br&gt;&#xA;सर्वेषां बलिनां श्रेष्ठो जातोऽयमिति भारत ॥&lt;br&gt;&#xA;जातमात्रे कुमारे तु सर्वलोकस्य पार्थिवाः ।&lt;br&gt;&#xA;मूत्राम्बु सुस्रुवुस्सर्वे व्यथिताश्च प्रपेदिरे ॥&lt;br&gt;&#xA;वाहनानि विशीर्यन्ते विमुञ्चन्त्यश्रुबिन्दवः ॥&lt;br&gt;&#xA;यथाऽनिलस्समुद्धूतस्समर्थः कम्पने भुवः ।&lt;br&gt;&#xA;तथा मन्युपरीताङ्गो भीमो भीमपराक्रमः ॥&lt;br&gt;&#xA;इदं चाद्भुतमत्रासीज्जातमात्रे वृकोदरे ।&lt;br&gt;&#xA;यदङ्कात्पतितो मातुश्शिलां गात्रैरचूर्णयत् ॥&lt;br&gt;&#xA;कुन्ती तु सह पुत्रेण याता सुरुचिरं सरः ।&lt;br&gt;&#xA;स्नात्वा तु सुतमादाय दशमेऽहनि यादवी ॥&lt;br&gt;&#xA;दैवतान्यर्चयिष्यन्ती निर्जगामाश्रमात्पृथा ।&lt;br&gt;&#xA;शैलस्यान्तेन गच्छन्त्यास्तदा भरतसत्तम ।&lt;br&gt;&#xA;निश्चक्राम महाव्याघ्रो जिघांसन्गिरिगह्वरात् ॥&lt;br&gt;&#xA;तमापतन्तं शार्दूलं विकृष्याथ कुरूत्तमः ।&lt;br&gt;&#xA;निर्बिभेद शरैः पाण्डुस्त्रिभिस्त्रिदशविक्रमः ॥&lt;br&gt;&#xA;नादेन महता तां तु पूरयन्तं गिरेर्गुहाम् ।&lt;br&gt;&#xA;दृष्ट्वा शैलमुपारोढुमैच्छत्कुन्ती भयात्ततः ॥&lt;br&gt;&#xA;त्रासेनास्यास्सुतस्त्वङ्कात्पपात भरतर्षभ ।&lt;br&gt;&#xA;पर्वतस्योपरिस्थाया अधस्तादपतच्छिशुः ॥&lt;br&gt;&#xA;स शिलाश्चूर्णयामास वज्रवद्वज्रिचोदितः ॥&lt;br&gt;&#xA;पुत्रस्नेहात्ततः पाण्डुरभ्यधावद्गिरेस्तटम् ।&lt;br&gt;&#xA;पतता तेन शतधा शिला गात्रैर्विचूर्णिता ।&lt;br&gt;&#xA;शिलां च चूर्णितां दृष्ट्वा परं विस्मयमागमत् ॥&lt;br&gt;&#xA;स तु जन्मनि भीमस्य विनदन्तं विनादितम् ।&lt;br&gt;&#xA;ददर्श गिरिशृङ्गस्थं व्याघ्रं व्याघ्रपराक्रमः ॥&lt;br&gt;&#xA;दारसंरक्षणार्थाय रक्षमाणस्तथाऽऽत्मजम् ।&lt;br&gt;&#xA;सदा बाणधनुष्पाणिरभवत्कुरुनन्दनः ॥&lt;br&gt;&#xA;मघे चन्द्रमसा युक्ते सिंहे चाभ्युदिते गुरौ ।&lt;br&gt;&#xA;दिवा मध्यगते सूर्ये तिथौ पुण्ये त्रयोदशे ॥&lt;br&gt;&#xA;मैत्रे मुहूर्ते सा कुन्ती सुषुवे भीममच्युतम् ॥&lt;br&gt;&#xA;यस्मिन्नहनि भमस्तु जज्ञे भीमपराक्रमः ।&lt;br&gt;&#xA;तामेव रात्रिं पूर्वं तु जज्ञे दुर्योधनो नृपः ॥&lt;br&gt;&#xA;दुर्योधने जातमात्रे दिक्षु सर्वासु भारत ।&lt;br&gt;&#xA;क्रव्यादाः प्राणदन्घोराश्शिवाश्चाशिवनिस्वनाः ।&lt;br&gt;&#xA;ववर्ष रुधिरं देवो भयमावेदयन्महत् ॥&lt;br&gt;&#xA;एतस्मिन्नन्तरे राजा धृतराष्ट्रोऽम्बिकासुतः ।&lt;br&gt;&#xA;समाहूय बहून्विप्रान्विदुरं चेदमब्रवीत् ॥&lt;br&gt;&#xA;धृतराष्ट्रः-&lt;br&gt;&#xA;श्रुतं मया यथा जातो ज्येष्ठः पाण्डोस्सुतः किल ।&lt;br&gt;&#xA;स तु दुर्योधनाच्छ्रेष्ठस्तस्मिन्राज्यं न संशयः ॥&lt;br&gt;&#xA;अयं त्वनन्तरं तस्माद्राजा भवितुमर्हति ।&lt;br&gt;&#xA;एतं विब्रूत मे प्रश्नं यद्वाऽस्मिन्दृश्यते फलम् ॥&lt;br&gt;&#xA;अस्मिञ्जाते निमित्तानि संशयन्त्यशिवं महत् ।&lt;br&gt;&#xA;अतो ब्रवीमि विदुर द्रुतं मां भयमाविशत् ॥&lt;br&gt;&#xA;वैशम्पायनः-&lt;br&gt;&#xA;वाक्यस्यैतस्य निधने दिक्षु सर्वासु भारत ।&lt;br&gt;&#xA;क्रव्यादाः प्राणदन्घोराश्शिवाश्चाशिवशंसिनः ॥&lt;br&gt;&#xA;लक्षयित्वा निमित्तानि तानि सर्वाणि भारत ।&lt;br&gt;&#xA;तेऽब्रुवन्ब्राह्मणा राजन्विदुरश्च महामतिः ॥&lt;br&gt;&#xA;विदुरः-&lt;br&gt;&#xA;अयं कुलान्तकृज्जातो यस्माच्च कुलपांसनः ।&lt;br&gt;&#xA;तस्य त्यागेन शान्तिस्स्यात्पुष्टिस्त्वपनये भवेत् ॥&lt;br&gt;&#xA;शतमेकोनमप्यस्तु पुत्राणां ते महीपते ।&lt;br&gt;&#xA;एकेन कुरु नः क्षेमं कुलस्य च कुलस्य च ॥&lt;br&gt;&#xA;त्यजेदेकं कुलस्यार्थे ग्रामस्यार्थे कुलं त्यजेत् ।&lt;br&gt;&#xA;ग्रामं जनपदस्यार्थे आत्मार्थे पृथिवीं त्यजेत् ॥&lt;br&gt;&#xA;वैशम्पायनः-&lt;br&gt;&#xA;स तथा विदुरेणोक्तस्तैश्च विप्रैर्जनाधिपः ।&lt;br&gt;&#xA;न चकार तदा राजा पुत्रस्नेहसमन्वितः ॥&lt;br&gt;&#xA;ततः पुत्रशतं सर्वं धृतराष्ट्रस्य भारत ।&lt;br&gt;&#xA;अह्नां शतेन सञ्जज्ञे कन्या चैका शतात्परा ॥&lt;br&gt;&#xA;गान्धार्यां क्लिश्यमानायां वर्धमाने तथोदये ।&lt;br&gt;&#xA;वैश्या सा त्वम्बिकापुत्रं कन्या परिचचार ह ॥&lt;br&gt;&#xA;तया समभवद्राजा धृतराष्ट्रो यदृच्छया ।&lt;br&gt;&#xA;तस्यामजनयत्पुत्रं युयुत्सुं नाम भारत ॥&lt;br&gt;&#xA;इत्थमेकशतं जज्ञे पुत्राणां भरतर्षभ  ।&lt;br&gt;&#xA;महारथानां वीराणां कन्या चैकाऽथ दुश्शला ॥&lt;br&gt;&#xA;धृतराष्ट्रस्य राजेन्द्र यथा ते कथितं मया ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/111/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/111/</guid>
      <description>&lt;p&gt;जनमेजयः-&lt;br&gt;&#xA;धृतराष्ट्रस्य पुत्राणामादितः कथितं त्वया ।&lt;br&gt;&#xA;ऋषेर्मतात्पुत्रशतं न तु कन्याऽत्र कीर्तिता ॥&lt;br&gt;&#xA;वेश्यापुत्रो युयुत्सुश्च एतदेकशतं द्विज ।&lt;br&gt;&#xA;जन्मापि धार्तराष्ट्रस्य उक्तमेतन्महर्षिणा ।&lt;br&gt;&#xA;कथं हि सम्भवस्तस्माद्दुश्शलाया ब्रवीहि मे ॥&lt;br&gt;&#xA;वैशम्पायनः-&lt;br&gt;&#xA;साध्वयं प्रश्न उद्दिष्टः पाण्डवेय ब्रवीमि ते ॥&lt;br&gt;&#xA;तां मांसपेशीं तु तदा स्वयमेव महामुनिः ।&lt;br&gt;&#xA;शीताभिरद्भिस्सिञ्चन्वै भागं भागमधारयत् ॥&lt;br&gt;&#xA;यो यथा कल्प्यते भागस्तं तु धात्र्यस्य वै पृथक् ।&lt;br&gt;&#xA;घृतपूर्णेषु कुण्डेषु एकैकं प्राक्षिपत्तदा ॥&lt;br&gt;&#xA;एतस्मिन्नन्तरे साध्वी गान्धारी सुमहायशाः ।&lt;br&gt;&#xA;नाब्रवीच्च ऋषिं किञ्चिद्गौरवाच्च यशस्विनी ॥&lt;br&gt;&#xA;मनसा चिन्तयद्देवी एतत्पुत्रशतं मम ।&lt;br&gt;&#xA;भविष्यति न सन्देहो न चर्षिर्भाषतेऽन्यथा ॥&lt;br&gt;&#xA;मम वै परमा तुष्टिर्दुहिता मे भवेद्यदि ।&lt;br&gt;&#xA;एका शताधिका बाला शतस्यापि कनीयसी ॥&lt;br&gt;&#xA;ततो दौहित्रजांल्लोकानवाप्तस्स्यात्पतिर्मम ।&lt;br&gt;&#xA;अहं च कृतकृता स्यां दुहित्रा सह सङ्गता ॥&lt;br&gt;&#xA;अधिकं किल नारीणां प्रीतिर्जामातृभिर्भवेत् ।&lt;br&gt;&#xA;अपत्यं युवतिं चापि दृष्ट्वा प्रीतिमवाप्नुयाम् ॥&lt;br&gt;&#xA;यदि सत्यं तपो वा मे गुरवस्तोषिता यदि ।&lt;br&gt;&#xA;सुकृतं चेह लोकेऽस्ति तथाऽस्तु दुहिता मम ॥&lt;br&gt;&#xA;एतस्मिन्नेव काले तु कृष्णद्वैपायनस्स्वयम् ।&lt;br&gt;&#xA;व्यभजत्सहसा विप्रस्तां पेशीं गर्भसम्भवाम् ॥&lt;br&gt;&#xA;गण्यमानेषु कुण्डेषु शते पूर्णे महात्मना ।&lt;br&gt;&#xA;अभवच्चापरं खण्डं वामहस्ते तदा किल ॥&lt;br&gt;&#xA;पूर्णं पुत्रशतं ह्येव न मिथ्या वागुदीरिता ।&lt;br&gt;&#xA;दैवयोगात्त्वयं भाग एको दृष्टश्शतात्परः ।&lt;br&gt;&#xA;एषा ते सुभगे कन्या भविष्यति यथेप्सिता ॥&lt;br&gt;&#xA;ततोऽन्यद्घृतकुण्डं तु आनाय्य सुमहातपाः ।&lt;br&gt;&#xA;प्रक्षिपत्तं तदा राजन्कन्याभागं परन्तप ॥&lt;br&gt;&#xA;सम्भूता चैव कालेन सर्वेषां च यवीयसी ॥&lt;br&gt;&#xA;ऐतत्ते कथितं वीर दुश्शलाजन्म चैव तु ।&lt;br&gt;&#xA;ब्रूहि राजेन्द्र किं भूयः कथये पाण्डुनन्दन ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/112/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/112/</guid>
      <description>&lt;p&gt;जनमेजयः-&lt;br&gt;&#xA;ज्येष्ठाऽनुज्येष्ठतां चैव नामधेयानि चापि भो ।&lt;br&gt;&#xA;धृतराष्ट्रस्य पुत्राणामानुपूर्व्येण कीर्तय ॥&lt;br&gt;&#xA;वैशम्पायनः-&lt;br&gt;&#xA;दुर्योधनो युयुत्सुश्च राजन्दुश्शासनस्तथा ।&lt;br&gt;&#xA;दुर्धर्षो दुर्मुखश्चैव जलसन्धिस्समस्समः ॥&lt;br&gt;&#xA;विन्दानुविन्दौ दुष्षाहस्सुबाहुर्दुष्प्रधर्षणः ।&lt;br&gt;&#xA;दुर्मदश्चित्रयोधी च दुष्कर्णः कर्ण एव च ॥&lt;br&gt;&#xA;विविंशतिर्विकर्णश्च जलसन्धस्सुलोचनः ।&lt;br&gt;&#xA;चित्रो विचित्रश्चित्राक्षश्चारुचित्रश्शरासनः ॥&lt;br&gt;&#xA;दुर्मर्षणो दुष्प्रधर्षो विवित्सुर्विकटश्शमः ।&lt;br&gt;&#xA;ऊर्णनाभस्सुनाभश्च तथा नन्दोपनन्दकौ ॥&lt;br&gt;&#xA;सेनापतिस्सुषेणश्च कुण्डोदरमहोदरौ ।&lt;br&gt;&#xA;चित्रध्वजश्चित्ररथश्चित्रबाहुरमित्रजित् ॥&lt;br&gt;&#xA;चित्रबाणश्चित्रवर्मा सुवर्मा दुर्विमोचनः ।&lt;br&gt;&#xA;चित्रसेनश्च विक्रान्तस्सुचित्रश्चित्रवर्मवान् ॥&lt;br&gt;&#xA;अपराजितः कुण्डितको विशालाक्षो दुरावरः ।&lt;br&gt;&#xA;अजितश्च जयन्तश्च जयत्सेनोऽथ दुर्जयः ॥&lt;br&gt;&#xA;दृढहस्तस्सुहस्तश्च वातवेगसुवर्चसौ ।&lt;br&gt;&#xA;आदित्यकेतुर्बह्वाशी नागदन्तोग्रशायिनौ ॥&lt;br&gt;&#xA;कवची निषङ्गी पाशी च कुण्डधारो धनुर्ग्रहः ।&lt;br&gt;&#xA;उग्रो भीमरथो भीमो भीमबाहुरलोलुपः ॥&lt;br&gt;&#xA;भीमकर्मा सुबाहुश्च भीमविक्रान्त एव च ।&lt;br&gt;&#xA;अभयो रूढकर्मा च तथा दृढरथाश्च यः ॥&lt;br&gt;&#xA;अनाधृष्यः कुण्डभेदी विरावी दीर्घलोचनः ।&lt;br&gt;&#xA;दीर्घध्वजो दीर्घजङ्घ अदीर्घो दीर्घ एव च ॥&lt;br&gt;&#xA;दीर्घबाहुर्महाबाहुर्व्यूढोरुः कनकध्वजः ।&lt;br&gt;&#xA;महाकुण्डश्च कुण्डश्च कुण्डजश्चित्रजस्तथा ॥&lt;br&gt;&#xA;असनश्चित्रकश्चैव दुश्शला चैव भारत ।&lt;br&gt;&#xA;एतदेकशतं राजन्कन्या चैका प्रकीर्तिता ।&lt;br&gt;&#xA;नामधेयानुपूर्व्येण विद्धि जन्मक्रमं नृप ॥&lt;br&gt;&#xA;सर्वेऽप्यतिरथाश्शूरास्सर्वे युद्धविशारदाः ।&lt;br&gt;&#xA;सर्वे वेदविनीताश्च नानाशास्त्रेषु चाभवन् ॥&lt;br&gt;&#xA;सर्वे संसक्तविद्यास्तु मुख्याभिजनशोभिताः ॥&lt;br&gt;&#xA;सर्वेषामनुरूपं च कृतदाराः कृतश्रमाः ।&lt;br&gt;&#xA;धृतराष्ट्रेण समये समीक्ष्य विधिवत्तदा ॥&lt;br&gt;&#xA;दुश्शलां समये राजा सिन्धुराजाय भारत ।&lt;br&gt;&#xA;जयद्रथाय प्रददौ सौबलानुमतात्तदा ॥&lt;br&gt;&#xA;इति पुत्रशतं राजन्युयुत्सुश्च तथाऽपरः ।&lt;br&gt;&#xA;कन्यका दुश्शला चैव यथावत्कीर्तितं मया ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/113/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/113/</guid>
      <description>&lt;p&gt;वैशम्पायनः-&lt;br&gt;&#xA;जाते बलवतां श्रेष्ठे पाण्डुश्चिन्तापरोऽभवत् ।&lt;br&gt;&#xA;कथमन्यो मम सुतो लोके श्रेष्ठो भवेदिति ॥&lt;br&gt;&#xA;दैवं पुरुषकारश्च यत्र लोकः प्रतिष्ठितः ।&lt;br&gt;&#xA;ततो दैवात्तु तपसा लप्स्ये पुत्रं महाबलम् ॥&lt;br&gt;&#xA;इन्द्रो हि राजा देवानां प्रधान इति मे श्रुतः ।&lt;br&gt;&#xA;अप्रमेयबलोत्साहो वीर्यवानमितद्युतिः ॥&lt;br&gt;&#xA;तं तोषयित्वा तपसा पुत्रं लप्स्ये महाबलम् ।&lt;br&gt;&#xA;यं दास्यति स नः पुत्रं स प्रधानो भविष्यति ॥&lt;br&gt;&#xA;अमानुषान्मानुषांश्च स सङ्ग्रामे हनिष्यति ।&lt;br&gt;&#xA;तपसा कर्मणा चैव तस्मात्तप्स्ये महत्तपः ॥&lt;br&gt;&#xA;ततः पाण्डुस्तु राजर्षिः मन्त्रयित्वा महर्षिभिः ।&lt;br&gt;&#xA;आदिश्य कुन्त्याः कौरव्य व्रतं सांवत्सरं शुभम् ।&lt;br&gt;&#xA;आत्मनश्च महावीर्य एकपादस्थितोऽभवत् ॥&lt;br&gt;&#xA;उग्रं तपस्स आतस्थे परमेण समाधिना ।&lt;br&gt;&#xA;आरिराधयिषुश्चैवं त्रिदशानां तमीश्वरम् ॥&lt;br&gt;&#xA;सूर्येण सह धर्मात्मा पर्यवर्तत भारत ।&lt;br&gt;&#xA;तं तु कालेन महता वासवः प्रत्यभाषत ॥&lt;br&gt;&#xA;इन्द्रः-&lt;br&gt;&#xA;पुत्र तव प्रदास्यामि त्रिषु लोकेषु विश्रुतम् ।&lt;br&gt;&#xA;मित्रेभ्यो ब्राह्मणेभ्यश्च सुहृद्भ्यश्चार्थसाधकम् ॥&lt;br&gt;&#xA;सुतं तेऽग्र्यं प्रदास्यामि सर्वामित्रविनाशनम् ॥&lt;br&gt;&#xA;वैशम्पायनः-&lt;br&gt;&#xA;इत्युक्तस्तु महेन्द्रेण कौरवः कुरुवर्धनः ।&lt;br&gt;&#xA;कुन्तीं राजसुतां पाण्डुरपत्यार्थेऽभ्यचोदयत् ।&lt;br&gt;&#xA;धर्मं बलं च निश्चित्य यथा स्यादिति भारत ॥&lt;br&gt;&#xA;पाण्डुः-&lt;br&gt;&#xA;नीतिमन्तं महात्मानमादित्यसमतेजसम् ।&lt;br&gt;&#xA;दुराधर्षं रणे शूरं देवराजमिवानघम् ॥&lt;br&gt;&#xA;पुत्रं जनय सुश्रोणि धाम क्षत्रियतेजसाम् ।&lt;br&gt;&#xA;लब्धः प्रसादो देवेन्द्रात्तमाह्वय शुचिस्मिते ॥&lt;br&gt;&#xA;वैशम्पायनः-&lt;br&gt;&#xA;जातेषु धृतराष्ट्रस्य कुमारेषु महात्मसु ।&lt;br&gt;&#xA;कुन्ती पुनरपत्याय देवराजमुपाह्वयत् ॥&lt;br&gt;&#xA;ततः पर्यचरत्तेन बलिना भगवानपि ।&lt;br&gt;&#xA;अथाजगाम देवेन्द्रो जनयामास चार्जुनम् ॥&lt;br&gt;&#xA;उत्तराभ्यां तु पूर्वाभ्यां फल्गुनीभ्यां ततो दिवा ।&lt;br&gt;&#xA;जातस्तु फाल्गुने मासि तेनासौ फल्गुनस्स्मृतः ॥&lt;br&gt;&#xA;जातमात्रे कुमारे तु सर्वभूतप्रहर्षिणी ।&lt;br&gt;&#xA;सूतके वर्तमानानां वागुवाचाशरीरिणी ॥&lt;br&gt;&#xA;मेघगम्भीरनिर्घोषा नभो नादयती तदा ॥&lt;br&gt;&#xA;कार्तवीर्यसमः पुत्रो देवतुल्यपराक्रमः ।&lt;br&gt;&#xA;एष शक्र इवाजय्यः प्रापयिष्यति ते यशः ॥&lt;br&gt;&#xA;अदित्या विष्णुना प्रीतिर्यथा समभिवर्धिता ।&lt;br&gt;&#xA;तथा विष्णुसमः प्रीतिं वर्धयिष्यति तेऽर्जुनः ॥&lt;br&gt;&#xA;एष मद्रान्वशे कृत्वा कोसलान्सह केकयैः ।&lt;br&gt;&#xA;चेदिकाशिकरूशांश्च कुरूणां लक्ष्म धास्यति ॥&lt;br&gt;&#xA;एतस्य भुजवीर्येण त्रासितास्सुरशत्रवः ।&lt;br&gt;&#xA;निवातकवचास्सङ्ख्ये प्रहास्यन्ते च जीवितम् ॥&lt;br&gt;&#xA;हिरण्यपुरमारुष्य निहनिष्यति संयुगे ।&lt;br&gt;&#xA;पुलोमजायास्तनयान्कालकेयांश्च सर्वशः ॥&lt;br&gt;&#xA;गत्वोत्तरां दिशं वीरो विजित्य युधि पार्थिवान् ।&lt;br&gt;&#xA;धनरत्नौघममितमानयिष्यति पाण्डवः ॥&lt;br&gt;&#xA;एतस्य भुजवीर्येण खाण्डवे हव्यवाहनः ।&lt;br&gt;&#xA;मेदसा सर्वभूतानां तुष्टिं यास्यति वै पराम् ॥&lt;br&gt;&#xA;ग्रामणीश्च महीपालानेष जित्वा महाबलः ।&lt;br&gt;&#xA;भ्रातृभिस्सहितो वीरस्त्रीन्मेधानाहरिष्यति ॥&lt;br&gt;&#xA;जामदग्न्यसमः कुन्ति शिबेरौशीनरात्परः ।&lt;br&gt;&#xA;एवं वीर्यवतां श्रेष्ठो महाभागो भविष्यति ॥&lt;br&gt;&#xA;एष चास्त्राणि दिव्यानि निखिलेन हरिष्यति ।&lt;br&gt;&#xA;विप्रनष्टां श्रियं चायमाहर्ता भरतर्षभ ॥&lt;br&gt;&#xA;एतदत्यद्भुतं राजन्कुन्त्याः पार्थस्य सूतके ।&lt;br&gt;&#xA;उक्तवान्वायुराकाशे कुन्ती शुश्राव भारत ॥&lt;br&gt;&#xA;वाचमुच्चरितामुच्चैस्तां निशम्य यशस्विनीम् ।&lt;br&gt;&#xA;बभूव पमो हर्षश्शतशृङ्गनिवासिनाम् ॥&lt;br&gt;&#xA;ततो देवनिकायानां सेन्द्राणां च दिवौकसाम् ।&lt;br&gt;&#xA;आकाशे दुन्दुभीनां च बभूवातुलनिस्वनः ॥&lt;br&gt;&#xA;उदतिष्ठन्महामेघाः पुष्पवृष्टिभिरावृतः ।&lt;br&gt;&#xA;समवेत्य च देवानां गणः पार्थमपूजयत् ॥&lt;br&gt;&#xA;काद्रवेया वैनतेया गन्धर्वाप्सरसस्तथा ।&lt;br&gt;&#xA;प्रजानां पतयस्सर्वे सप्त चैव महर्षयः ॥&lt;br&gt;&#xA;भरद्वाजः कश्यपो गौतमश्च विश्वामित्रो जमदग्निर्वसिष्ठः ।&lt;br&gt;&#xA;यश्चोदितो भास्करोऽभूत्प्रनष्टस्सोऽप्यत्रिरत्र भगवान्सम्बभूव ॥&lt;br&gt;&#xA;मरीचिरङ्गिराश्चैव पुलस्त्यः पुलहः क्रतुः ।&lt;br&gt;&#xA;दक्षप्रजापतिश्चैव मरीचिः प्रीतिमाप्तवान् ।&lt;br&gt;&#xA;गन्धर्वाप्सरसश्चैव किन्नरास्समवादयन् ॥&lt;br&gt;&#xA;दिव्यमाल्याम्बरधरास्सर्वालङ्कारभूषिताः ।&lt;br&gt;&#xA;ते च प्रकाशा मर्त्येषु सर्वोपस्कारसम्भृताः ॥&lt;br&gt;&#xA;उपगायन्ति बीभत्सुमुपनृत्यन्ति चैव हि ॥&lt;br&gt;&#xA;ततो गन्धर्वतूर्येषु प्रणदत्सु विहायसि ।&lt;br&gt;&#xA;बहुभिस्सह गन्धर्वैरगायत च तुम्बुरुः ॥&lt;br&gt;&#xA;भीमसेनोग्रसेनौ च पूर्णायुरनघस्तदा ।&lt;br&gt;&#xA;गोमासुर्धृतराष्ट्रश्च सूर्यवर्चास्तथाऽष्टमः ॥&lt;br&gt;&#xA;युगपस्तृणपः कार्ष्णी नन्दी चित्ररथस्तथा ।&lt;br&gt;&#xA;त्रयोदशस्स्थूलशिराः पर्जन्यश्च चतुर्दशः ॥&lt;br&gt;&#xA;कलिः पञ्चदशश्चात्र किन्तुनारस्तु षोडशः ।&lt;br&gt;&#xA;किन्नरा देवगन्धर्वा उपगायन्धनञ्जयम् ॥&lt;br&gt;&#xA;सद्वान्बृहद्वान्बृहकः करालश्च महायशाः ।&lt;br&gt;&#xA;ब्रह्मचारी बहुगुणः सुवर्णश्चेति विश्रुतः ॥&lt;br&gt;&#xA;विश्वावसुर्भुमन्युश्च सुचन्द्रो दशमस्स्मृतः ।&lt;br&gt;&#xA;इत्येते देवगन्धर्वा उपगायन्धनञ्जयम् ॥&lt;br&gt;&#xA;हाहा हूहूश्च गन्धर्वो हंसश्च भरतर्षभ ।&lt;br&gt;&#xA;इत्येते देवगन्धर्वा उपगायन्धनञ्जयम् ॥&lt;br&gt;&#xA;तथैवाप्सरसो हृष्टास्सर्वालङ्कारभूषिताः ।&lt;br&gt;&#xA;ननृतुश्च वरारोहा जगुरायतलोचनाः ॥&lt;br&gt;&#xA;अनूचानानवद्याङ्गी क्रियामुख्या गुणावरा ।&lt;br&gt;&#xA;अतिकेशा तथा साची दीर्घकेशी त्वलम्बुसा ॥&lt;br&gt;&#xA;मरीचिश्शुशुका चैव विद्युद्वर्णा तिलोत्तमा ।&lt;br&gt;&#xA;अद्रिका लक्षणा क्षेमा देवी रम्भा मनोरमा ।&lt;br&gt;&#xA;उर्वशी चैव राजेन्द्र ननृतर्गीतनिस्वनैः ॥&lt;br&gt;&#xA;असिता च सुबाहुश्च सुमनास्सुवपुस्तथा ।&lt;br&gt;&#xA;पुण्डरीका सुगन्धा च सुरथा च प्रमाथिनी ॥&lt;br&gt;&#xA;काम्या शारद्वती चैव ननृतुस्तत्र सङ्घशः ॥&lt;br&gt;&#xA;मेनका सहजन्या च वर्णिका पुञ्जिकस्थला ।&lt;br&gt;&#xA;घृताची चैव विश्वाची पूर्वाचित्तिः क्रतुस्तथा ॥&lt;br&gt;&#xA;प्रम्लोचन्ती च विख्याता अनुम्लोचन्ती च तादृशी ।&lt;br&gt;&#xA;उर्वश्येकादशीत्येता जगुरायतलोचनाः ॥&lt;br&gt;&#xA;धाताऽर्यमा च मित्रश्च वरुणोंऽशो भगस्तथा ।&lt;br&gt;&#xA;इन्द्रो विवस्वान्पूषा च पर्जन्यो दशमस्स्मृतः ॥&lt;br&gt;&#xA;ततस्त्वष्टा ततो विष्णुरजघन्यो जघन्यजः ।&lt;br&gt;&#xA;इत्येते द्वादशादित्या ज्वलन्तस्सूर्यवर्चसः ।&lt;br&gt;&#xA;महिमानं पाण्डवस्य कुर्वन्तस्तस्थुरम्बरे ॥&lt;br&gt;&#xA;मृगव्याधश्च शर्वश्च निर्ऋतिश्च महायशाः ।&lt;br&gt;&#xA;अजैकपादहिर्बुध्न्यः पिनाकी च परन्तपः ॥&lt;br&gt;&#xA;भवनोऽथेश्वरश्चैव कपाली च विशाम्पते ।&lt;br&gt;&#xA;स्थाणुर्भगश्च भगवान्रुद्रास्तत्रावतस्थिरे ॥&lt;br&gt;&#xA;धरो ध्रुवश्च सोमश्च आपश्चैवानलोऽनिलः ।&lt;br&gt;&#xA;प्रत्यूषश्च प्रभासश्च वसवश्चावतस्थिरे ॥&lt;br&gt;&#xA;यथैव वसवस्त्वष्टौ मरुतश्च महाबलाः ।&lt;br&gt;&#xA;नासत्यश्चैव दस्रश्च स्मृतौ द्वावश्विनाविति ॥&lt;br&gt;&#xA;तौ चाश्विनौ तथा साध्यास्तस्य जन्मनि संस्थिताः ॥&lt;br&gt;&#xA;क्रतुर्दक्षो वसुस्सत्यः कालः कामो मुनिस्तथा ।&lt;br&gt;&#xA;मरुमां ल्लुलुमांश्चैव रोचमानस्तु तेजसा ।&lt;br&gt;&#xA;विश्वे देवा इति ख्यातास्तस्यासञ्जन्मनि स्थिताः ॥&lt;br&gt;&#xA;कर्णिकारश्च मण्डुश्च वासुकिश्च भुजङ्गमः ।&lt;br&gt;&#xA;अब्जपश्चावकुण्डश्च तक्षकश्च महाबलः ॥&lt;br&gt;&#xA;अभव्यास्तेजसा दीप्ता उग्रक्रोधा महाबलाः ।&lt;br&gt;&#xA;एते महात्मानस्तस्य नागाः प्राञ्जलयस्स्थिताः ॥&lt;br&gt;&#xA;तार्क्ष्यश्चारिष्टनेमिश्च गरुडश्च महायशाः ।&lt;br&gt;&#xA;अरुणश्चारुणिश्चैव वैनतेया उपासत ॥&lt;br&gt;&#xA;आययुस्तपसा युक्ता महायुक्ता महाबलाः ।&lt;br&gt;&#xA;महान्पितामहस्त्वेनं वस्त्रेण रजसा तदा ॥&lt;br&gt;&#xA;प्रतिजग्राह नप्तारं राजर्षिपरिवारितः ॥&lt;br&gt;&#xA;सगरेणाम्बरीषेण नहुषेण ययातिना ।&lt;br&gt;&#xA;धीमता धुन्धुमारेण राज्ञोपरिचरेण ह ॥&lt;br&gt;&#xA;मुचुकुन्देन मान्धात्रा बहुनाऽरिष्टनेमिना ।&lt;br&gt;&#xA;भरतेन दिलीपेन सर्वैश्च जनमेजय ।&lt;br&gt;&#xA;पुरुस्सार्धं नृपतिभिर्जग्राह कुरुपुङ्गवम् ॥&lt;br&gt;&#xA;अन्ये च बहवस्तत्र समासन्राजसत्तमाः ॥&lt;br&gt;&#xA;एते चान्ये च बहवो नरलोकाधिपास्तथा ।&lt;br&gt;&#xA;देवलोकादिहागम्य प्रैक्षन्त भरतर्षभम् ।&lt;br&gt;&#xA;विद्योतमानं वपुषा भासयन्तं दिशो दश ॥&lt;br&gt;&#xA;लक्षणैर्व्यञ्जितैर्युक्तस्सर्वैर्माहात्म्यसूचकैः ।&lt;br&gt;&#xA;एतं दृष्ट्वा महावीर्यं विस्मिता ऋषिसत्तमाः ॥&lt;br&gt;&#xA;अधिकां स्म ततो वृत्तिं वर्वन्ते पाण्डवं प्रति ।&lt;br&gt;&#xA;पाण्डुः प्रीतेन मनसा नत्वा देवनपूजयत् ॥&lt;br&gt;&#xA;देवाः-&lt;br&gt;&#xA;पाण्डुना पूजिता देवाः प्रत्यूचुर्नृपसत्तमम् ।&lt;br&gt;&#xA;प्रादुर्भूतो ह्ययं धर्मो देवतानां प्रसादतः ॥&lt;br&gt;&#xA;मातरिश्वा ह्ययं भीमो बलवानरिमर्दनः ।&lt;br&gt;&#xA;साक्षादिन्द्रस्स्वयं जातः प्रसादाच्च शतक्रतोः ॥&lt;br&gt;&#xA;फल्गुनो जयतां श्रेष्ठः पूरुवंशविवर्धनः ॥&lt;br&gt;&#xA;वैशम्पायनः-&lt;br&gt;&#xA;पितृत्वाद्देवतानां हि नास्ति पुण्यतरस्त्वया ।&lt;br&gt;&#xA;धन्यस्त्वमचिरादेव स्वर्गं प्राप्स्यसि पुण्यभाक् ।&lt;br&gt;&#xA;इत्युक्त्वा देवतास्सर्वा विप्रजग्मुर्यथागतम् ॥&lt;br&gt;&#xA;पाण्डुश्च पुनरेवार्यां पुत्रलोभान्महाबलः ।&lt;br&gt;&#xA;प्रादिशद्दर्शनीयार्थी कुन्ती त्वेनमथाब्रवीत् ॥&lt;br&gt;&#xA;न वै चतुर्थप्रसवं विदुरापत्सु भारत ।&lt;br&gt;&#xA;अतःपरमनाचारं पञ्चमे वार्धकी भवेत् ॥&lt;br&gt;&#xA;पाण्डुः-&lt;br&gt;&#xA;स वै विद्वन्धर्ममिमं सञ्चोदयति मां कथम् ।&lt;br&gt;&#xA;अपत्यलाभात्त्वं राजन्प्रमत्त इव भाषसे ॥&lt;br&gt;&#xA;एवमेतद्धर्मशास्त्रं यथा वदसि तत्तथा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/114/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/114/</guid>
      <description>&lt;p&gt;वैशम्पायनः-&lt;br&gt;&#xA;कुन्तीपुत्रेषु जातेषु धृतराष्ट्रात्मजेषु च ।&lt;br&gt;&#xA;मद्रराजसुता पाण्डुमिदं वचनमब्रवीत् ॥&lt;br&gt;&#xA;माद्री-&lt;br&gt;&#xA;न मेऽस्ति त्वयि सन्तानो विगुणेऽपि तथाऽनघ ।&lt;br&gt;&#xA;नावरत्वे वरार्हायाः स्थित्वा चानघ नित्यदा ॥&lt;br&gt;&#xA;गान्धार्याश्चैव नृपते जातं पुत्रशतं तथा ।&lt;br&gt;&#xA;श्रुत्वा न मे तथा दुःखमभवत्कुरुनन्दन ॥&lt;br&gt;&#xA;इदं तु मे महद्दुःखं तुल्यतायामपुत्रता ।&lt;br&gt;&#xA;दिष्ट्या त्विदानीं भर्तुर्मे कुन्त्यामप्यस्ति सन्ततिः ॥&lt;br&gt;&#xA;यदि त्वपत्यसन्तानं कुन्ती राजसुता मयि ।&lt;br&gt;&#xA;कुर्यादनुग्रहो मे स्यात्तव चैव हितं भवेत् ॥&lt;br&gt;&#xA;स्तम्भो हि मे सपत्नीत्वादस्ति कुन्तिसुतान्प्रति ।&lt;br&gt;&#xA;यदि तु त्वं प्रसन्नो मे स्वयमेनां प्रचोदय ॥&lt;br&gt;&#xA;पाण्डुः-&lt;br&gt;&#xA;ममाप्येष सदा माद्रि हृद्यर्थः परिवर्तते ।&lt;br&gt;&#xA;न तु त्वां प्रसहे वक्तुमिष्टानिष्टविवक्षया ॥&lt;br&gt;&#xA;तव त्वनुमतो राज्ञि प्रयतिष्ये यथासुखम् ।&lt;br&gt;&#xA;आंशसे न चिरात्कुन्ती वचो मे प्रतिपत्स्यते ।&lt;br&gt;&#xA;ततः कुन्तीं पुनः पाण्डुरेकाग्रमिदमब्रवीत् ॥&lt;br&gt;&#xA;वैशम्पायनः-&lt;br&gt;&#xA;पाण्डुः-&lt;br&gt;&#xA;अनुगृह्णीष्व कल्याणि मद्रराजसुतामपि ।&lt;br&gt;&#xA;कुलस्य मम सन्तानं लोकस्य च कुरु प्रियम् ॥&lt;br&gt;&#xA;मम वा पिण्डलाभाय पूर्वेषां च महात्मनाम् ।&lt;br&gt;&#xA;मत्प्रियार्थं च कल्याणि कुरु कल्याणमुत्तमम् ॥&lt;br&gt;&#xA;कुलस्य पिण्डवृद्धिश्च कुलस्य किल सन्ततिः ।&lt;br&gt;&#xA;मम चेष्टस्य निर्वृत्तिस्तव चापि परं यशः ॥&lt;br&gt;&#xA;यशसोऽर्थाय चैव त्वं कुरु कर्म सुदुष्करम् ॥&lt;br&gt;&#xA;प्राप्य देवादपत्यं च यज्ञैरिष्ट्वा सहस्रशः ।&lt;br&gt;&#xA;तथा मन्त्रविदो विप्रांस्तर्पयित्वा सुदुष्करम् ।&lt;br&gt;&#xA;गुरूनभ्युपगच्छन्ति यशसोऽर्थाय भामिनि ॥&lt;br&gt;&#xA;तथा ब्रह्मर्षयः पूर्वे ब्राह्मणाश्च तपोधनाः ।&lt;br&gt;&#xA;चक्रुरुच्चावचं कर्म यशसोऽर्थाय दुष्करम् ॥&lt;br&gt;&#xA;तथा राजर्षयो वीरा मनुवैन्यादयः पृथक् ।&lt;br&gt;&#xA;यथोक्तं धर्मयुक्तानि चक्रुः कर्माणि शोभने ॥&lt;br&gt;&#xA;सा त्वमद्य प्लवेनैव तारयैनामनिन्दिते ।&lt;br&gt;&#xA;अपत्यसंविभागेन परां कीर्तिमवाप्स्यसि ॥&lt;br&gt;&#xA;धर्म्यं वै धर्मशास्त्रोक्तं यथा वदसि तत्तथा ।&lt;br&gt;&#xA;तस्मादनुग्रहं माद्र्याः कुरुष्व वरवर्णिनि ॥&lt;br&gt;&#xA;एवमुक्ताऽब्रवीत्स्नेहात्सकृच्चिन्तय दैवतम् ।&lt;br&gt;&#xA;तत्र ते भविताऽपत्यमनुरूपमसंशयम् ॥&lt;br&gt;&#xA;वैशम्पायनः-&lt;br&gt;&#xA;कुन्त्या मन्त्रे कृते तस्मिन्विधिदृष्टेन कर्मणा ।&lt;br&gt;&#xA;ततो राजसुता स्नाता शयने संविवेश ह ॥&lt;br&gt;&#xA;ततो माद्री विचार्यैका जगाम मनसाश्विनौ ।&lt;br&gt;&#xA;तथा च माद्र्यपत्यार्थे प्रायुङ्क्त बलिमुत्तमम् ॥&lt;br&gt;&#xA;तावागम्य सुतौ तस्यां जनयामासतुर्यमौ ।&lt;br&gt;&#xA;नकुलं सहदेवं च रूपेणाप्रतिमं भुवि ॥&lt;br&gt;&#xA;तथैव तावपि यमौ वागुवाचाद्भुतोपमौ ॥&lt;br&gt;&#xA;कर्मतो भक्तितश्चैव शीलेन विनयैस्तथा ।&lt;br&gt;&#xA;रूपसत्वगुणश्रेष्ठावेताविति नराधिप ।&lt;br&gt;&#xA;भासतस्तेजसाऽत्यर्थं रूपद्रविणसम्पदा ॥&lt;br&gt;&#xA;कुन्तीमथ पुनः पाण्डुर्माद्र्यर्थे समचोदयत् ।&lt;br&gt;&#xA;तमुवाच पतिं राजन्रहस्युक्ता सती तदा ॥&lt;br&gt;&#xA;कुन्ती-&lt;br&gt;&#xA;युक्ता सकृद्द्वन्द्वमेषा लेभे तेनास्मि वञ्चिता ।&lt;br&gt;&#xA;बिभेम्यस्याः परिभवान्नारीणां गतिरिदृशी ॥&lt;br&gt;&#xA;नाज्ञासिषमहं मूढा द्वन्द्वाह्वाने द्वयं फलम् ।&lt;br&gt;&#xA;तस्मान्नाहं नियोक्तव्या त्वयैषोऽस्तु वरो मम ॥&lt;br&gt;&#xA;वैशम्पायनः-&lt;br&gt;&#xA;एवं पाण्डुसुताः पञ्च देवदत्ता महाबलाः ।&lt;br&gt;&#xA;सम्भूताः कीर्तिमन्तस्ते कुरुवंशविवर्धनाः ॥&lt;br&gt;&#xA;देवौजसस्सत्त्ववन्तस्सर्वशस्त्रविशारदाः ।&lt;br&gt;&#xA;दिव्यसंहननास्सर्वे सर्वे भास्वरमूर्तयः ॥&lt;br&gt;&#xA;सर्वक्षणसम्पन्नास्सोमवत्प्रियदर्शनाः ।&lt;br&gt;&#xA;सिंहदर्पा महेष्वासास्सिंहविक्रान्तचारिणः ॥&lt;br&gt;&#xA;सिंहक्षीबा मनुष्येन्द्रा ववृधुर्देवदर्शनाः ॥&lt;br&gt;&#xA;विवर्धमानास्ते तत्र पुण्ये हैमवते गिरौ ।&lt;br&gt;&#xA;विस्मयं जनयामासुर्महर्षीणां समेयुषाम् ॥&lt;br&gt;&#xA;नामानि चाक्रिरे तेषां शतशृङ्गनिवासिनः ।&lt;br&gt;&#xA;ऋषयः कर्मतश्चैव रूपतस्स्नेहतस्तथा ॥&lt;br&gt;&#xA;युधिष्ठिर इति ज्येष्ठं भीम इत्येव मध्यमम् ।&lt;br&gt;&#xA;तृतीयमर्जुन इति कुन्तीपुत्रानकल्पयन् ॥&lt;br&gt;&#xA;पूर्वजं नकुलं चेति सहदेवं तथाऽपरम् ।&lt;br&gt;&#xA;ऊचुर्माद्रीसुतावेवं महाभागास्तपस्विनः ॥&lt;br&gt;&#xA;एकवर्षान्तरास्त्वेते परस्परमरिन्दमाः ।&lt;br&gt;&#xA;अन्ववर्तन्त पार्थाश्च यमौ पुत्रौ तथैव च ॥&lt;br&gt;&#xA;ते च पञ्च शतं चैव कुरुवंशविवर्धनाः ।&lt;br&gt;&#xA;सर्वे ववृधिरे राजन्कालेनाप्स्विव पङ्कजाः ॥&lt;br&gt;&#xA;जातमात्रानुपादाय शतशृङ्गनिवासिनः ।&lt;br&gt;&#xA;पाण्डोः पुत्रानमन्यन्त तापसास्स्वानिवात्मजान् ॥&lt;br&gt;&#xA;ततस्तु वृष्णयस्सर्वे वसुदेवपुरोगमाः ।&lt;br&gt;&#xA;पाण्डुश्शापभयाद्भीतश्शतशृङ्गमुपेयिवान् ।&lt;br&gt;&#xA;तत्रैव मुनिभिस्सार्धं तापसोऽभूत्तपश्चरन् ॥&lt;br&gt;&#xA;शाकमूलफलाहारस्तपस्वी नियतेन्द्रियः ।&lt;br&gt;&#xA;ध्यानयोगपरो राजा बभूवेति च वादकाः ॥&lt;br&gt;&#xA;प्रबुवन्ति स्म बहवस्तच्छ्रुत्वा शोककर्शिताः ।&lt;br&gt;&#xA;पाण्डोः प्रीतिसमायुक्ताः कदा श्रोष्याम सत्कथाः ॥&lt;br&gt;&#xA;इत्येवं कथयन्तस्ते वृष्णयस्सह बान्धवैः ।&lt;br&gt;&#xA;पाण्डोः पुत्रागमं श्रुत्वा सर्वे हर्षसमन्विताः ॥&lt;br&gt;&#xA;सभाजयन्तस्तेऽन्योन्यं वसुदेवं वचोऽब्रुवन् ॥&lt;br&gt;&#xA;वृष्णयः-&lt;br&gt;&#xA;वैशम्पायनः-&lt;br&gt;&#xA;न भवेरन्क्रियाहीनाः पाण्डोः पुत्रा महायशः ।&lt;br&gt;&#xA;पाण्डोः प्रियहितान्वेषी प्रेषय त्वं पुरोहितम् ।&lt;br&gt;&#xA;वसुदेवस्तथेत्युक्त्वा विससर्ज पुरोहितम् ॥&lt;br&gt;&#xA;युक्तानि च कुमाराणां पारबर्हाण्यनेकशः ।&lt;br&gt;&#xA;कुन्तीं माद्रीं च सन्दिश्य दासीदासपरिच्छदम् ॥&lt;br&gt;&#xA;गावो रौप्यं हिरण्यं च प्रेषयामास भारत ।&lt;br&gt;&#xA;तानि सर्वाणि सङ्गृह्य प्रययौ स पुरोहितः ॥&lt;br&gt;&#xA;तमागतं द्विजश्रेष्ठं काश्यपं वै पुरोहितम् ।&lt;br&gt;&#xA;पूजयामास विधिवत्पाण्डुः परपुरञ्जयः ॥&lt;br&gt;&#xA;पृथा माद्री च संहृष्टे वसुदेवं प्रशंसताम् ।&lt;br&gt;&#xA;ततः पाण्डुः क्रियास्सर्वाः पाण्डवान्समकारयत् ॥&lt;br&gt;&#xA;गर्भाधानादिकृत्यानि चौलोपनयनानि च ।&lt;br&gt;&#xA;काश्यपः कृतवान्सर्वमुपाकर्म च भारत ॥&lt;br&gt;&#xA;चौलोपनयनादूर्ध्वमृषभाक्षा यशस्विनः ।&lt;br&gt;&#xA;वैदिकाध्ययने सर्वे समपद्यन्त पारगाः ॥&lt;br&gt;&#xA;शय्यातेः प्रथमः पुत्रश्शुको नाम परन्तपः ।&lt;br&gt;&#xA;येन सागरपर्यन्ता धनुषा निर्जिता मही ॥&lt;br&gt;&#xA;अश्वमेधशतैरिष्ट्वा स महात्मा महामखैः ।&lt;br&gt;&#xA;आराध्य देवतास्सर्वाः पितॄनपि महामतिः ॥&lt;br&gt;&#xA;शतशृङ्गे तपस्तेपे शाकमूलफलाशनः ॥&lt;br&gt;&#xA;तेनोपकरणश्रेष्ठैश्शिक्षया चोपबृंहिताः ।&lt;br&gt;&#xA;तत्प्रसादाद्धनुर्वेदे समपद्यन्त पारगाः ॥&lt;br&gt;&#xA;गदायां पारगो भीमस्तोमरेषु युधिष्ठिरः ।&lt;br&gt;&#xA;असिचर्मणि निष्णातौ यमौ सत्त्ववतां वरौ ॥&lt;br&gt;&#xA;धनुर्वेदे गतः पारं सव्यसाची परन्तपः ।&lt;br&gt;&#xA;शुक्रेण समनुज्ञातो मत्समोऽयमिति प्रभो ॥&lt;br&gt;&#xA;अनुज्ञाय ततो राजा शक्तिं खङ्गं तथा शरान् ।&lt;br&gt;&#xA;धनुश्च ददतां श्रेष्ठस्तालमात्रं महाप्रभम् ॥&lt;br&gt;&#xA;विपाठक्षुरनाराचान्गृध्रपत्रानलङ्कृतान् ।&lt;br&gt;&#xA;ददौ पार्थाय संहृष्टो महोरगसमप्रभान् ॥&lt;br&gt;&#xA;अवाप्य सर्वशस्त्राणि मुदितो वासवात्मजः ।&lt;br&gt;&#xA;मेने सर्वान्महीपालानपर्याप्तान्स्वतेजसः ॥&lt;br&gt;&#xA;एकवर्षान्तरास्त्वेते परस्परमरिन्दमाः ।&lt;br&gt;&#xA;अन्ववर्तन्त पार्थाश्च माद्रीपुत्रौ तथैव च ॥&lt;br&gt;&#xA;ते च पञ्च शतं चैव कुरुवंशविवर्धनाः ।&lt;br&gt;&#xA;सर्वे ववृधुरल्पेन कालेनाप्स्विव नीरजाः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/115/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/115/</guid>
      <description>&lt;p&gt;वैशम्पायनः-&lt;br&gt;&#xA;पाण्डवानां तथाऽऽयुष्यं शृणु कौरवनन्दन ।&lt;br&gt;&#xA;जगाम हास्तिनपुरं षोडशाब्दो युधिष्ठिरः ॥&lt;br&gt;&#xA;पञ्चदशाब्दो भीमस्तु चतुर्दशाब्दो धनञ्जयः ।&lt;br&gt;&#xA;त्रयोदशाब्दौ च यमौ जग्मतुर्नागसाह्वयम् ॥&lt;br&gt;&#xA;तत्र त्रयोदशाब्दानि धार्तराष्ट्रैस्सहोषिताः ।&lt;br&gt;&#xA;षट्च मासाञ्जातुगृहान्मुक्ता जातो घटोत्कचः ॥&lt;br&gt;&#xA;षण्मासानेकचक्रायां वर्षं पाञ्चालके गृहे ।&lt;br&gt;&#xA;धार्तराष्ट्रैस्सहोषित्वा पञ्च वर्षाणि भारत ॥&lt;br&gt;&#xA;इन्द्रप्रस्थे वसन्तस्ते त्रीणि वर्षाणि विंशतिम् ।&lt;br&gt;&#xA;द्वादशाब्दान्यथैकं च बभ्रमुर्द्यूतनिर्जिताः ॥&lt;br&gt;&#xA;भुक्त्वा षट्त्रिंशतं राज्यं सागरान्तां वसुन्धराम् ।&lt;br&gt;&#xA;मासैष्षड्भिर्महात्मानस्सर्वे कृष्णपरायणाः ।&lt;br&gt;&#xA;राज्ये परीक्षितं स्थाप्य इष्टां गतिमवाप्नुवन् ॥&lt;br&gt;&#xA;एवं युधिष्ठिरस्यापि आयुरष्टोत्तरं शतम् ॥&lt;br&gt;&#xA;अर्जुनात्केशवो ज्येष्ठस्त्रिभिर्मासैर्महाभुजः ।&lt;br&gt;&#xA;कृष्णात्सङ्कर्षणो ज्येष्ठस्त्रिभिर्मासैर्महाबलः ॥&lt;br&gt;&#xA;दर्शनीयांस्ततः पुत्रान्पाण्डुः पञ्च महावने ।&lt;br&gt;&#xA;तान्पश्यन्पर्वते रम्ये स्वबाहुबलपालितान् ॥&lt;br&gt;&#xA;सुपुष्पितवने काले प्रवृत्ते मधुमाधवे ।&lt;br&gt;&#xA;पूर्णे चतुर्दशे वर्षे फल्गुनस्य च धीमतः ॥&lt;br&gt;&#xA;तदा उत्तरफल्गुन्यां प्रवृत्ते स्वस्तिवाचने ।&lt;br&gt;&#xA;रक्षणे विस्मृता कुन्ती व्यग्रा ब्राह्मणभोजने ।&lt;br&gt;&#xA;पुरोहितेन सहिता ब्राह्मणान्पर्यवेषयत् ॥&lt;br&gt;&#xA;तस्मिन्काले समाहूय माद्रीं मदनमोहितः ।&lt;br&gt;&#xA;भूतसम्मोहने काले सभार्यो व्यचरद्वने ॥&lt;br&gt;&#xA;पलाशैस्तिलकैश्चूतैश्चम्पकैः पारिभद्रकैः ।&lt;br&gt;&#xA;कर्णिकारैरशोकैश्च मल्लिकैरतिमुक्तकैः ॥&lt;br&gt;&#xA;वकुलैस्तिलकैस्सालैः पनसैर्वनकिंशुकैः ।&lt;br&gt;&#xA;अन्यैश्च बहुभिर्वृक्षैर्लतापुष्पफलैर्वृतम् ॥&lt;br&gt;&#xA;जलस्थानैश्च विविधैः पद्मिनीभिश्च शोभितम् ।&lt;br&gt;&#xA;पाण्डोर्वनं तु सम्प्रेक्ष्य प्रजज्ञे हृदि मन्मथः ॥&lt;br&gt;&#xA;मत्तभ्रमरसङ्गीतं कोकिलस्वनमिश्रितम् ॥&lt;br&gt;&#xA;गामानैस्तु गन्धर्वैः पुरा नागपुरे यथा ।&lt;br&gt;&#xA;प्रहृष्टमनसं तत्र विहरन्तं यथाऽमरम् ।&lt;br&gt;&#xA;तं माद्र्यनुजगामैका वसने बिभ्रती शुभे ॥&lt;br&gt;&#xA;समीक्षमाणस्य तु तां वयस्स्थां तनुवाससम् ।&lt;br&gt;&#xA;तस्य कामः प्रववृधे गहनेऽग्निरिवोत्थितः ॥&lt;br&gt;&#xA;रहस्यात्मसमां दृष्ट्वा राजा राजीवलोचनाम् ।&lt;br&gt;&#xA;न शशाक नियन्तुं तं कामं कामबलात्कृतः ॥&lt;br&gt;&#xA;अथ सोऽष्टादशे वर्षे ऋतौ माद्रीमलङ्कृताम् ।&lt;br&gt;&#xA;आजुहाव ततः पाण्डुः परीतात्मा यशस्विनीम् ॥&lt;br&gt;&#xA;तत एनां बलाद्राजा निजग्राह रहोगतः ।&lt;br&gt;&#xA;वार्यमाणस्तया देव्या विस्फुरन्त्या यथाबलम् ॥&lt;br&gt;&#xA;स तु कामपरीतात्मा तं शापं नान्वबुध्यत ।&lt;br&gt;&#xA;माद्रीं मैथुनधर्मेण गच्छमानो बलादिव ॥&lt;br&gt;&#xA;जीवितान्ताय कौरव्यो मन्मथस्य वशं गतः ।&lt;br&gt;&#xA;शापजं भयमुत्सृज्य जगामैव बलात्प्रियाम् ॥&lt;br&gt;&#xA;तस्य कामात्मनो बुद्धिस्साक्षात्कालेन मोहिता ।&lt;br&gt;&#xA;सम्प्रमथ्येन्द्रियग्रामं प्रनष्टा सहचेतना ॥&lt;br&gt;&#xA;स तया सह सङ्गम्य भार्यया कुरुसत्तमः ।&lt;br&gt;&#xA;पाण्डुः परमधर्मात्मा युयुजे कालधर्मणा ॥&lt;br&gt;&#xA;क्षणेनाभ्यपतद्राजा राजधानीं यमस्य वै ॥&lt;br&gt;&#xA;ततो माद्री समालिङ्ग्य राजानं गतचेतसम् ।&lt;br&gt;&#xA;आक्रोशपरमायत्ता चक्रवाकी यथा पतिम् ॥&lt;br&gt;&#xA;तं श्रुत्वा करुणं शब्दं सहसोत्पतितं तदा ।&lt;br&gt;&#xA;सहपुत्रा ततः कुन्ती माद्रीपुत्रौ च पाण्डवौ ।&lt;br&gt;&#xA;आजग्मुस्सहितास्तत्र यत्र राजा तथागतः ॥&lt;br&gt;&#xA;ततो माद्र्यब्रवीद्राजन्नार्ता कुन्तीमिदं तदा ।&lt;br&gt;&#xA;एकैव त्वमिहागच्छ तिष्ठन्तां तत्र दारकाः ॥&lt;br&gt;&#xA;एतच्छ्रुत्वा वचस्तस्यास्तत्रैवावार्य दरकान् ।&lt;br&gt;&#xA;हताऽहमिति विक्रुश्य सहसोपजगाम ताम् ॥&lt;br&gt;&#xA;दृष्ट्वा माद्रीं च पाण्डुं च शयानौ धरणीतले ।&lt;br&gt;&#xA;कुन्ती शोकपरीताङ्गी विललाप सुदुःखिता ॥&lt;br&gt;&#xA;कुन्ती-&lt;br&gt;&#xA;रक्ष्यमाणो मया नित्यं धीरस्सततमात्मवान् ।&lt;br&gt;&#xA;कथं त्वामत्यतिक्रान्तश्शापं जानन्वनौकसः ॥&lt;br&gt;&#xA;ननु नाम त्वया माद्रि रक्षितव्यो नराधिपः ।&lt;br&gt;&#xA;सा कथं लोभितवती विजने त्वं नराधिपम् ॥&lt;br&gt;&#xA;माद्री-&lt;br&gt;&#xA;विधिना चिदितस्यास्य मां दृष्ट्वा विजने वने ।&lt;br&gt;&#xA;अचिन्तयित्वा तच्छापं प्रहर्षस्समजायत ॥&lt;br&gt;&#xA;कुन्ती-&lt;br&gt;&#xA;कथं दिने वसन्ते त्वामासाद्य च रहोगताम् ।&lt;br&gt;&#xA;तं विचिन्तयतश्शापं प्रहर्षस्समजायत ॥&lt;br&gt;&#xA;धन्या त्वमसि बाह्लीके मत्सौभाग्यतरा भुवि ।&lt;br&gt;&#xA;दृष्टवत्यसि यद्वक्त्रं प्रहृष्टस्य महीपतेः ॥&lt;br&gt;&#xA;माद्री-&lt;br&gt;&#xA;अलोभ्यमानेन मया वार्यमाणेन चासकृत् ।&lt;br&gt;&#xA;आत्मा न धारितस्तेन सत्यं दिष्टं चिकीर्षुणा ॥&lt;br&gt;&#xA;वैशम्पायानः-&lt;br&gt;&#xA;तस्यास्तद्वचनं श्रुत्वा कुन्ती शोकाग्नितापिता ।&lt;br&gt;&#xA;पपात सहसा भूमौ छिन्नमूल इव द्रुमः ॥&lt;br&gt;&#xA;निश्चेष्टा पतिता भूमौ मोहेन न चचाल सा ॥&lt;br&gt;&#xA;तस्मिन्क्षणे कृतस्नानममलाम्बरसंवृतम् ।&lt;br&gt;&#xA;अलङ्कारकृतं पाण्डुं शयानं शयने शुभे ॥&lt;br&gt;&#xA;कुन्तीमुत्थाप्य माद्री च मोहेनाविष्टचेतनाम् ।&lt;br&gt;&#xA;एह्येहीति तां कुन्तीं दर्शयामास कौरवम् ॥&lt;br&gt;&#xA;पादयोः पतिता कुन्ती पुनरुत्थाय भूमिपम् ।&lt;br&gt;&#xA;रक्तचन्दनदिग्धाङ्गं महारजनवाससम् ॥&lt;br&gt;&#xA;सस्मितेन तु वक्त्रेण गदन्तमिव भारत ।&lt;br&gt;&#xA;परिरभ्य तदा मोहाद्विललापाकुलेन्द्रिया ।&lt;br&gt;&#xA;माद्री चापि समालिङ्ग्य राजानं विललाप सा ॥&lt;br&gt;&#xA;तं तथाऽधिगतं पाण्डुमृषयस्सह चारणैः ।&lt;br&gt;&#xA;अभ्येत्य सहितास्सर्वे शोकाश्रूणि प्रवर्तयन् ॥&lt;br&gt;&#xA;अस्तं गतमिवादित्यं सुशुष्कमिव सागरम् ।&lt;br&gt;&#xA;दृष्ट्वा पाण्डुं नरव्याघ्रं शोचन्ति स्म महर्षयः ॥&lt;br&gt;&#xA;समानशोका ऋषयः पाण्डवाश्च बभूविरे ।&lt;br&gt;&#xA;ते समाश्वासिते विप्रैर्विलेपतुरनिन्दिते ॥&lt;br&gt;&#xA;कुन्ती-&lt;br&gt;&#xA;हा राजन्कस्य नो हित्वा गच्छसि त्रिदशालयम् ॥&lt;br&gt;&#xA;हा राजन्मम मन्दायाः कथं माद्रीं समेत्य वै ।&lt;br&gt;&#xA;निधनं प्राप्तवान्राजन्मद्भाग्यपरिसङ्क्षयात् ॥&lt;br&gt;&#xA;युधिष्ठिरं भीमसेनमर्जुनं च यमावुभौ ।&lt;br&gt;&#xA;कस्य हित्वा प्रियान्पुत्रान्प्रयातोऽसि विशाम्पते ॥&lt;br&gt;&#xA;नूनं त्वां त्रिदशा देवाः प्रतिनन्दन्ति भारत ।&lt;br&gt;&#xA;यथा हि तप उग्रं ते चरितं ब्रह्मसंसदि ॥&lt;br&gt;&#xA;आवाभ्यां सहितो राजन्गमिष्यसि दिवं शुभम् ।&lt;br&gt;&#xA;आजमीढाजमीढानां कर्मणा चरतां गतिम् ॥&lt;br&gt;&#xA;ननु नाम सहावाभ्यां गमिष्यामीति नस्त्वया ।&lt;br&gt;&#xA;प्रतिज्ञातं कुरुश्रेष्ठ यदाऽस्मि वनमागता ॥&lt;br&gt;&#xA;आवाभ्यां त्वेव सहितो गमिष्यसि विशां पते ।&lt;br&gt;&#xA;मुहूर्ते क्षम्यतां राजनारोक्ष्यावश्चितां तव ॥&lt;br&gt;&#xA;वैशम्पायनः-&lt;br&gt;&#xA;विलपित्वा भृशं त्वेवं निस्सञ्ज्ञे पतिते भुवि ।&lt;br&gt;&#xA;यथा मृगे हते मृग्यौ लुब्धैर्वनगतस्तदा ॥&lt;br&gt;&#xA;युधिष्ठिरमुखास्सर्वे पाण्डवा वेदपरागाः ।&lt;br&gt;&#xA;तेऽभ्यागत्य पितुर्मूले निस्सञ्ज्ञाः पतिता भुवि ।&lt;br&gt;&#xA;पाण्डोः पादौ परिष्वज्य विलपन्ति स्म पाण्डवाः ॥&lt;br&gt;&#xA;युधिष्ठिरः-&lt;br&gt;&#xA;हा विनष्टास्स्म तातेति हा अनाथा भवामहे ।&lt;br&gt;&#xA;क्षणेनैव महाराज अहो लोकस्य चित्रता ॥&lt;br&gt;&#xA;नास्मद्विधा राजपुत्रा अधन्यास्सन्ति भारत ।&lt;br&gt;&#xA;त्वद्विनाशाच्च राजेन्द्र राज्यप्रस्खलनात्तथा ॥&lt;br&gt;&#xA;बान्धवानामथाज्ञानात्प्राप्तास्स्म व्यसनं महत् ।&lt;br&gt;&#xA;किं करिष्यामहे राजन्कर्तव्यं नः प्रसीदताम् ॥&lt;br&gt;&#xA;भीमसेनः-&lt;br&gt;&#xA;हित्वा राज्यं च भोगांश्च शतशृङ्गे निवासिना ।&lt;br&gt;&#xA;त्वया लब्धास्स्म राजेन्द्र महता तपसा वयम् ॥&lt;br&gt;&#xA;हित्वा मानं वनं गत्वा स्वयमाहृत्य भक्षणम् ।&lt;br&gt;&#xA;शाकमूलफलैर्वन्यैर्भरणं वै त्वया कृतम् ॥&lt;br&gt;&#xA;पुत्रानुत्पाद्य पितरो यमिच्छन्ति महात्मनः ।&lt;br&gt;&#xA;त्रिवर्गफलमिच्छन्तस्तस्य कालोऽयमागतः ॥&lt;br&gt;&#xA;वैशम्पायनः-&lt;br&gt;&#xA;अभुक्त्वैव फलं राजन्गन्तुं नार्हसि भारत ।&lt;br&gt;&#xA;इत्येवमुक्त्वा पितरं भीमोऽपि विललाप ह ॥&lt;br&gt;&#xA;अर्जुनः-&lt;br&gt;&#xA;प्रनष्टं भारतं वंशं पाण्डुना पुनरुद्धृतम् ॥&lt;br&gt;&#xA;तस्मिंस्तपोवनगते नष्टं राज्यं सराष्ट्रकम् ।&lt;br&gt;&#xA;पुनर्निस्सारितं क्षत्रं पाण्डुपुत्रैश्च पञ्चभिः ।&lt;br&gt;&#xA;एतच्छ्रुत्वाऽनुमोदित्वा गन्तुमर्हसि कौरव ॥&lt;br&gt;&#xA;वैशम्पायनः-&lt;br&gt;&#xA;इत्येवमुक्त्वा पितरं विललाप धनञ्जयः ॥&lt;br&gt;&#xA;यमौ-&lt;br&gt;&#xA;दुस्सञ्जयं तपः कृत्वा लब्ध्वा नो भरतर्षभ ।&lt;br&gt;&#xA;पुत्रलाभस्य महतश्शुश्रूषादिफलं त्वया ।&lt;br&gt;&#xA;न चावाप्तं त्वया तात त्वत्पित्रा तु यथा पुरा ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा यमौ चापि विलेपतुरथातुरौ ॥&lt;br&gt;&#xA;कुन्ती-&lt;br&gt;&#xA;अहं ज्येष्ठा धर्मपत्नी ज्येष्ठं धर्मफलं मम ।&lt;br&gt;&#xA;अवश्यम्भाविनो भावान्मा मा माद्रि निवर्तय ॥&lt;br&gt;&#xA;अन्विष्यामीह भर्तारमहं प्रेतवशं गतम् ।&lt;br&gt;&#xA;उत्तिष्ठैनं विसृज्य त्वमिमान्रक्षस्व दारकान् ।&lt;br&gt;&#xA;अवाप्य पुत्राल्ँलब्धात्मा वीरपत्नीत्वमर्थये ॥&lt;br&gt;&#xA;वैशम्पायनः-&lt;br&gt;&#xA;मद्रराजसुता कुन्तीमिदं वचनमब्रवीत् ॥&lt;br&gt;&#xA;माद्री-&lt;br&gt;&#xA;अहमेवानुयास्यामि भर्तारमपलायिनम् ।&lt;br&gt;&#xA;न हि तृप्ताऽस्मि कामानां त्वं ज्येष्ठा ह्यनुमन्यताम् ॥&lt;br&gt;&#xA;मां चाभिगम्य क्षीणोऽयं कामाद्भरतसत्तमः ।&lt;br&gt;&#xA;समुच्छिद्यामस्य कामं कथं नु यमसादने ॥&lt;br&gt;&#xA;मम हतोर्गतो राजा दिवं राजर्षिसत्तमः ।&lt;br&gt;&#xA;न चैव तादृशी बुद्धिर्बान्धवाश्च न तादृशाः ॥&lt;br&gt;&#xA;न चोत्सहे धारयितुं प्राणान्भर्त्रा विनाकृता ।&lt;br&gt;&#xA;तस्मात्तमनुयास्यामि यान्तं वैवस्वतक्षयम् ॥&lt;br&gt;&#xA;वर्तेयं न समां वृत्तिं जात्वहं न सुतेषु ते ।&lt;br&gt;&#xA;तथा हि वर्तमानां मामधर्मस्संस्पृशेन्महान् ॥&lt;br&gt;&#xA;तस्मान्मे सुतयोर्देवि वर्तितव्यं स्वपुत्रवत् ।&lt;br&gt;&#xA;अन्वेष्यामि च भर्तारं व्रजन्तं यमसादनम् ।&lt;br&gt;&#xA;मां हि कामयमानोऽयं राजा प्रेतवशं गतः ॥&lt;br&gt;&#xA;राज्ञश्शरीरेण सह मामपीदं कलेबरम् ।&lt;br&gt;&#xA;दग्धव्यं सुप्रतिच्छन्नमेतदार्ये प्रियं कुरु ॥&lt;br&gt;&#xA;दारकेष्वप्रमत्ता त्वं भवेश्चाभिहिता मम ।&lt;br&gt;&#xA;अतोऽन्यन्न प्रपश्यामि सन्देष्टव्यं हि किञ्चन ॥&lt;br&gt;&#xA;वैशम्पायनः-&lt;br&gt;&#xA;ऋषयस्तान्समाश्वास्य पाण्डवान्सत्यविक्रमान् ।&lt;br&gt;&#xA;ऊचुः कुन्तीं च माद्रीं च समाश्वास्य तपस्विनः ॥&lt;br&gt;&#xA;सुभगे बालपुत्रे तु न मर्तव्यं कथञ्चन ।&lt;br&gt;&#xA;पाण्डवांश्चापि नेष्यामः कुरुराष्ट्रं परन्तपान् ॥&lt;br&gt;&#xA;अधर्मेष्वर्थजातेषु धृतराष्ट्रश्च लोभवान् ।&lt;br&gt;&#xA;स कदाचिन्न वर्तेत पाण्डवेषु यथाविधि ॥&lt;br&gt;&#xA;कुन्त्याश्च वृष्णयो नाथाः कुन्तिभोजस्तथैव च ।&lt;br&gt;&#xA;माद्र्याश्च बलिनां श्रेष्ठश्शल्यो भ्राता महारथः ॥&lt;br&gt;&#xA;भर्त्रानुमरणं सार्थं फलवन्नात्र संशयः ।&lt;br&gt;&#xA;युवाभ्यां दुष्करं चैतद्वदन्ति द्विजपुङ्गवाः ॥&lt;br&gt;&#xA;मृते भर्तरि या साध्वी ब्रह्मचर्यव्रते स्थिता ।&lt;br&gt;&#xA;यमैश्च नियमैश्श्रान्ता मनोवाक्कायजैश्शुभा ॥&lt;br&gt;&#xA;भर्तारं चिन्तयन्ती सा भर्तारं निस्तरेच्छुभा ।&lt;br&gt;&#xA;तारितश्चापि भर्ता स्यादात्मा पुत्रस्तथैव च ॥&lt;br&gt;&#xA;तस्माञ्जीवितमेवैतद्युवयोर्विद्म शोभनम् ॥&lt;br&gt;&#xA;कुन्ती-&lt;br&gt;&#xA;यथा पाण्डोश्च निर्देशस्तथा विप्रगणस्य च ।&lt;br&gt;&#xA;आज्ञा शिरसि निक्षिप्ता करिष्यामि च तत्तथा ॥&lt;br&gt;&#xA;यथाऽऽहुर्भगवन्तो हि तन्मन्ये शोभनं परम् ।&lt;br&gt;&#xA;भर्तुश्च मम पुत्राणां मम चैव न संशयः ॥&lt;br&gt;&#xA;माद्री-&lt;br&gt;&#xA;कुन्ती समर्था पुत्राणां योगक्षेमस्य धारणे ।&lt;br&gt;&#xA;अस्या हि न समा बुद्ध्या यद्यपि स्यादरुन्धती ॥&lt;br&gt;&#xA;कुन्त्याश्च वृष्णयो नाथाः कुन्तीभोजस्तथैव च ।&lt;br&gt;&#xA;नाहं त्वमिव पुत्राणां समर्था धारणे तथा ॥&lt;br&gt;&#xA;साऽहं भर्तारमन्विष्ये अतृप्ता नन्वहं तथा ।&lt;br&gt;&#xA;भर्तृलोकस्य तु ज्येष्ठा देवी मामनुमन्यताम् ॥&lt;br&gt;&#xA;धर्मज्ञस्य कृतज्ञस्य सत्यधर्मस्य धीमतः ।&lt;br&gt;&#xA;पादौ परिचरिष्यामि तदार्ये ह्यनुमन्यताम् ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा महाराज मद्रराजसुता शुभा ।&lt;br&gt;&#xA;ददौ कुन्त्यै यमौ माद्री शिरसाऽभिप्रणम्य च ॥&lt;br&gt;&#xA;अभिवाद्य ऋषीन्सर्वान्परिष्वज्य च पाण्डवान् ।&lt;br&gt;&#xA;मूर्ध्न्युपाघ्राय बहुशः पार्थानात्मसुतौ तथा ।&lt;br&gt;&#xA;हस्ते युधिष्ठिरं गृह्य माद्री वाक्यमभाषत ॥&lt;br&gt;&#xA;माद्री-&lt;br&gt;&#xA;कुन्ती माता अहं धात्री युष्माकं तु पिता मृतः ।&lt;br&gt;&#xA;युधिष्ठिरः पिता ज्येष्ठश्चतुर्णां धर्मतस्सदा ॥&lt;br&gt;&#xA;वृद्धानुशासने सक्तास्सत्यधर्मपरायणाः ।&lt;br&gt;&#xA;तादृशा न विनश्यन्ति नैव यान्ति पराभवम् ॥&lt;br&gt;&#xA;तस्मात्सर्वे कुरुध्वं वै गुरुवृत्तिमतन्द्रिताः ॥&lt;br&gt;&#xA;वैशम्पायनः-&lt;br&gt;&#xA;ऋषीणां च पृथायाश्च नमस्कृत्य पुनः पुनः ।&lt;br&gt;&#xA;आयासकृपणा माद्री प्रत्युवाच पृथां तथा ॥&lt;br&gt;&#xA;धन्या त्वमसि वार्ष्णेयि नास्ति स्त्री सदृशी त्वया ।&lt;br&gt;&#xA;वीर्यं तेजश्च योगं च माहात्म्यं च यशस्विनाम् ॥&lt;br&gt;&#xA;कुन्ति द्रक्ष्यसि पुत्राणां पञ्चानाममितौजसाम् ।&lt;br&gt;&#xA;ऋषीणां सन्निधावेषां मया वागभ्युदीरिता ॥&lt;br&gt;&#xA;दिदृक्षमाणायास्स्वर्गं ममैषा न वृथा भवेत् ।&lt;br&gt;&#xA;आर्या चाप्यभिवाद्या च मम पूज्या च सर्वतः ॥&lt;br&gt;&#xA;ज्येष्ठा वरिष्ठा त्वं देवि भूषिता स्वगुणैश्शुभैः ।&lt;br&gt;&#xA;अभ्यनुज्ञातुमिच्छामि त्वया यावनन्दिनि ॥&lt;br&gt;&#xA;वैशम्पायनः-&lt;br&gt;&#xA;धर्मं स्वर्गं च कीर्तिं च त्वत्कृतेऽहमवाप्नुयाम् ।&lt;br&gt;&#xA;यथा तथा विधत्स्वेह मा च कार्षीर्विचारणां ।&lt;br&gt;&#xA;बाष्पसन्दिग्धया वाचा कुन्त्युवाच यशस्विनी ॥&lt;br&gt;&#xA;कुन्ती-&lt;br&gt;&#xA;अनुज्ञातासि कल्याणि त्रिदिवे सङ्गमोऽस्तु ते ।&lt;br&gt;&#xA;भर्त्रा सह विशालिक्षि क्षिप्रमद्यैव भामिनि ॥&lt;br&gt;&#xA;सङ्गता स्वर्गलोके त्वं रमेथाश्शाश्वतीस्समाः ॥&lt;br&gt;&#xA;वैशम्पायनः-&lt;br&gt;&#xA;ततः पुरोहितस्स्नात्वा प्रेतकर्मणि पारगः ।&lt;br&gt;&#xA;हिरण्यशकलान्याज्यं तिलान्दधि च तण्डुलान् ॥&lt;br&gt;&#xA;उदकुम्भं सपरशुं समानीय तपस्विभिः ।&lt;br&gt;&#xA;अश्वमेधाग्निमाहृत्य यथान्यायं समन्ततः ।&lt;br&gt;&#xA;काश्यपः कारयामास पाण्डोः प्रेतस्य तां क्रियाम् ॥&lt;br&gt;&#xA;पुरोहितोक्तविधिना पाण्डोः पुत्रो युधिष्ठिरः ।&lt;br&gt;&#xA;चित्याग्निनाऽदहत्पाण्डुं कृत्वा चापि क्रियां तदा ॥&lt;br&gt;&#xA;रुदञ्छोकाभिसन्तप्तः पपात भुवि पाण्डवः ॥&lt;br&gt;&#xA;ऋषीन्पुत्रान्पृथां चैव विसृज्य च नृपात्मजान् ।&lt;br&gt;&#xA;नमस्कृत्य चिताग्निस्थं धर्मपत्नी नराधिपम् ।&lt;br&gt;&#xA;मद्रराजसुता तूर्णमन्वारोहद्यशस्विनी ॥&lt;br&gt;&#xA;अहताम्बरसंवीतो भ्रातृभिस्सहितोऽनघः ।&lt;br&gt;&#xA;उदकं कृतवांस्तत्र पुरोहितमते स्थितः ॥&lt;br&gt;&#xA;अर्हतस्तस्य कृत्यानि शतशृङ्गनिवासिनः ।&lt;br&gt;&#xA;तापसा विधिवच्चक्रुश्चारणा ऋषिभिस्सह ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/116/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/116/</guid>
      <description>&lt;p&gt;वैशम्पायनः-&lt;br&gt;&#xA;पाण्डोरवभृथं कृत्वा देवकल्पा महर्षयः ।&lt;br&gt;&#xA;ततो मन्त्रमकुर्वन्त ते समेत्य तपस्विनः ॥&lt;br&gt;&#xA;हित्वा राज्यं च राष्ट्रं च स महात्मा महातपाः ।&lt;br&gt;&#xA;अस्मिन् स्थाने तपस्तप्तुं तापसाञ्शरणं गतः ॥&lt;br&gt;&#xA;सञ्जातमात्रान्पुत्रांश्च दारांश्च भवतामिह ।&lt;br&gt;&#xA;प्रदायोपनिधिं राजा पाण्डुस्स्वर्गमितो गतः ॥&lt;br&gt;&#xA;तस्मात्कृत्यं परीक्षध्वम् इति होवाच धर्मवित् ।&lt;br&gt;&#xA;शुक्रः परमकल्याणो गिरा समभिभाषत ॥&lt;br&gt;&#xA;ते परस्परमामन्त्र्य सर्वभूतहिते रताः ।&lt;br&gt;&#xA;धर्मं चैव पुरस्कृत्य श्रेष्ठां मतिमकुर्वत ॥&lt;br&gt;&#xA;कुरुक्षेत्रमितः कुन्तीं तां सपुत्रां नयामहे ।&lt;br&gt;&#xA;इत्युक्त्वा ते  महात्मानो गमने चक्रिरे मनः ॥&lt;br&gt;&#xA;तस्मिन्नेव क्षणे सर्वे परिवार्य प्रतस्थिरे ।&lt;br&gt;&#xA;पाण्डोः पुत्रान् पुरस्कृत्य नगरं नागसाह्वयम् ॥&lt;br&gt;&#xA;भीष्माय पण्डवान् दातुं धृतराष्ट्राय चैव हि ॥&lt;br&gt;&#xA;तस्मिन्नेव क्षणे सर्वे तानादाय प्रतस्थिरे ।&lt;br&gt;&#xA;पाण्डोर्दारांश्च पुत्रांश्च शरीरे ते च तापसाः ॥&lt;br&gt;&#xA;सुखिनी सा पुरा भूत्वा सततं पुत्रवत्सला ।&lt;br&gt;&#xA;प्रपन्ना दीर्घमध्वानं सङ्क्षिप्तं तममन्यत ॥&lt;br&gt;&#xA;सा न दीर्घेण कालेन सम्प्राप्ता कुरुजाङ्गलम् ।&lt;br&gt;&#xA;वर्धमानपुरद्वारम् आससाद यशस्विनी ॥&lt;br&gt;&#xA;तच्चारणसहस्रं वै मुनीनां चागतं तदा ।&lt;br&gt;&#xA;श्रुत्वा नागपुरेन्द्राणां विस्मयस्समजायत ॥&lt;br&gt;&#xA;मुहूर्तोदित आदित्ये सर्वे भीष्मपुरोगमाः ।&lt;br&gt;&#xA;सदारास्तापसान्द्रष्टुं निर्ययुः पुरवासिनः ॥&lt;br&gt;&#xA;स्त्रीसङ्घाः क्षत्रसङ्घाश्च यानसङ्घान्समास्थिताः ।&lt;br&gt;&#xA;ब्राह्मणैस्सह निर्जग्मुर्ब्राह्मणाश्च सयोषितः ॥&lt;br&gt;&#xA;तथा विट्च्छूद्रसङ्घानां महान् व्यतिकरोऽभवत् ।&lt;br&gt;&#xA;न कश्चिदकरोदीर्ष्यामभवन् धर्मबुद्धयः ॥&lt;br&gt;&#xA;तथा भीष्मश्शान्तनवस्सोमदत्तोऽथ बाह्लिकः ।&lt;br&gt;&#xA;प्रज्ञाचक्षुश्च राजर्षिः क्षत्ता च विदुरस्स्वयम् ॥&lt;br&gt;&#xA;सा च सत्यवती देवी देवी चाम्बालिकाऽपि च ।&lt;br&gt;&#xA;राजदारैः परिवृता गान्धारी चापि निर्ययौ ॥&lt;br&gt;&#xA;धृतराष्ट्रस्य दायादा दुर्योधनपुररस्सराः ।&lt;br&gt;&#xA;भूषिता भूषणैश्चित्रैश्शतसङ्ख्या विनिर्ययुः ॥&lt;br&gt;&#xA;तान्महर्षिगणान्सर्वाञ्छिरोभिरभिवाद्य च ।&lt;br&gt;&#xA;स्वागतं वचनं चोक्त्वा पाण्डोर्भवनमाविशन् ॥&lt;br&gt;&#xA;उपोपविविशुस्सर्वे कौरस्य पुरोहिताः ॥&lt;br&gt;&#xA;तथैव शिरसा भूमावभिवाद्य प्रसाद्य च ।&lt;br&gt;&#xA;उपोपविविशुस्सर्वे पौरजानपदा अपि ॥&lt;br&gt;&#xA;तमद्भुतमिवाज्ञाय जनौघं सर्वशस्तदा ।&lt;br&gt;&#xA;भीष्मो राज्यं च राष्ट्रं च महर्षिभ्यो न्यवेदयत् ॥&lt;br&gt;&#xA;तेषां वृद्धतमः कश्चित्प्रत्युत्थाय जटाजिनी ।&lt;br&gt;&#xA;महर्षिमतमास्थाय महर्षिरिदमब्रवीत् ॥&lt;br&gt;&#xA;महर्षिः-&lt;br&gt;&#xA;यस्स कौरव्यदायादः पाण्डुर्नाम नराधिपः ।&lt;br&gt;&#xA;हित्वा राष्ट्राणि राज्यं च शतशृङ्गमितो गतः ॥&lt;br&gt;&#xA;कामभोगान्परित्यज्य तपस्वी ह बभूव ह ।&lt;br&gt;&#xA;स यथोक्तं तपस्तेपे तत्र मूलफलाशनः ।&lt;br&gt;&#xA;पत्नीभ्यां सह धर्मात्मा कञ्चित्कालमतन्द्रितः ॥&lt;br&gt;&#xA;तेन वृत्तसमाचारैस्तपसा च तपस्विनः ।&lt;br&gt;&#xA;तोषितास्तापसास्तत्र शतशृङ्गनिवासिनः ॥&lt;br&gt;&#xA;स्वर्गलोकं गन्तुकामं तपसा विनिवार्य तम् ।&lt;br&gt;&#xA;उद्यन्तं सह पत्नीभ्यां विप्रा वचनमब्रुवन् ॥&lt;br&gt;&#xA;अनपत्यस्य राजेन्द्र पुण्यलोका न सन्ति ते ॥&lt;br&gt;&#xA;तस्माद्धर्मं च वायुं च महेन्द्रं च तथाऽश्विनौ ।&lt;br&gt;&#xA;आराधयस्व राजेन्द्र पत्नीभ्यां सह देवताः ।&lt;br&gt;&#xA;तृप्ताः पुत्रान्प्रयच्छन्ति ऋणमुक्तो भविष्यसि ॥&lt;br&gt;&#xA;तपसा दिव्यचक्षुष्ट्वात्पश्यामस्ते तथा सुतान् ।&lt;br&gt;&#xA;अस्माकं वचनं श्रुत्वा देवानाराधयत्तदा ॥&lt;br&gt;&#xA;ब्रह्मचर्यव्रतस्थस्य तस्य दिव्येन हेतुना ।&lt;br&gt;&#xA;तस्माद्धर्मादयं पुत्रः कुन्त्यां जातो युधिष्ठिरः ॥&lt;br&gt;&#xA;तथेमं बलिनां श्रेष्ठं तस्य राज्ञो महात्मनः ।&lt;br&gt;&#xA;मातरिश्वा ददौ पुत्रं भीमं बलवतां वरम् ॥&lt;br&gt;&#xA;पुरुहूतादयं जज्ञे कुन्त्यामेव धनञ्जयः ।&lt;br&gt;&#xA;अस्मिञ्जाते महेष्वासे देवैरिन्द्रस्तथाऽब्रवीत् ॥&lt;br&gt;&#xA;मत्प्रसादादयं जातः कुन्ति सत्यपराक्रमः ।&lt;br&gt;&#xA;अजेयो युधि जेताऽरीन्देवतादीन्न संशयः ॥&lt;br&gt;&#xA;यस्य कीर्तिर्महेष्वासान्सर्वान्नोऽभिभविष्यति ।&lt;br&gt;&#xA;युधिष्ठिरो राजसूयं भ्रातृवीर्यादवाप्स्यति ॥&lt;br&gt;&#xA;एष जेता मनुष्यांश्च सर्वान्गन्धर्वराक्षसान् ।&lt;br&gt;&#xA;एष दुर्योधनं कीर्त्या भारतांश्च विजेष्यति ॥&lt;br&gt;&#xA;वीरस्यैतस्य विक्रान्तैर्धर्मपुत्रो युधिष्ठिरः ।&lt;br&gt;&#xA;यक्ष्यते राजसूयाद्यैर्धर्म एव परस्सदा ॥&lt;br&gt;&#xA;इन्द्रस्य वचनं श्रुत्वा पाण्डुः प्रीतिमवाप सः ॥&lt;br&gt;&#xA;यौ तु माद्री महेष्वासावसूत कुरुसत्तमौ ।&lt;br&gt;&#xA;अश्विभ्यां मनुजव्याघ्राविमौ तावपि तिष्ठतः ॥&lt;br&gt;&#xA;नकुलस्सहदेवश्च तावप्यमिततेजसौ ।&lt;br&gt;&#xA;पाण्डवौ नरशार्दूलाविमावप्यपराजितौ ॥&lt;br&gt;&#xA;चरता धर्मनित्येन वनवासं यशस्विना ।&lt;br&gt;&#xA;एष पैतामहो वंशः पाण्डुना पुनरुद्धृतः ॥&lt;br&gt;&#xA;पुत्राणां जन्म वृत्तं च वैदिकाध्ययनानि च ।&lt;br&gt;&#xA;पश्यतस्सततं पाण्डोश्शश्वत्प्रीतिरवर्धत ॥&lt;br&gt;&#xA;वर्तमानस्सतां मार्गे पुत्रलाभमवाप्य च ।&lt;br&gt;&#xA;पितृलोकं गतः पाण्डुरितस्सप्तदशेऽहनि ॥&lt;br&gt;&#xA;तं चितागतमासाद्य वैश्वानरमुखे हुतम् ।&lt;br&gt;&#xA;प्रविष्टा पावकं माद्री हित्वा जीवितमात्मनः ॥&lt;br&gt;&#xA;सङ्गता सह तेनैव पतिलोकमनुव्रता ।&lt;br&gt;&#xA;तस्यास्तस्य च यत्कार्यं क्रियतां तदनन्तरम् ॥&lt;br&gt;&#xA;पृथां च शरणं प्राप्तां पाण्डवांश्च यशस्विनः ।&lt;br&gt;&#xA;यथावदनुमन्यन्तां धर्मो ह्येष सनातनः ॥&lt;br&gt;&#xA;इमे तयोश्शरीरे द्वे सुताश्चेमे तयोर्वराः ।&lt;br&gt;&#xA;क्रियाभिरनुगृह्णन्तां सह मात्रा परन्तपाः ॥&lt;br&gt;&#xA;प्रेतकार्ये च निर्वृत्ते पितृमेधे च पाण्डवाः ।&lt;br&gt;&#xA;लभन्तां सर्वदायाद्यं पाण्डुः कुरुकुलोद्वहः ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा कुरून्सर्वान्कुरूणां च पश्यताम् ।&lt;br&gt;&#xA;क्षणेनान्तर्हितास्सर्वे चारणा गुह्यकैस्सह ॥&lt;br&gt;&#xA;गन्धर्वनगराकारांस्तत्रैवान्तर्हितांस्तदा ।&lt;br&gt;&#xA;कौरवास्सहसोत्पत्य साधु साध्विति विस्मिताः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/117/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/117/</guid>
      <description>&lt;p&gt;धृतराष्ट्रः-&lt;br&gt;&#xA;पाण्डोर्विदुर सर्वाणि प्रेतकार्याणि कारय ।&lt;br&gt;&#xA;राजवद्राजसिंहस्य माद्र्याश्चैव विशेषतः ॥&lt;br&gt;&#xA;पशून्वासांसि रत्नानि धनानि विविधानि च ।&lt;br&gt;&#xA;पाण्डोः प्रयच्छ माद्र्याश्च येभ्यो यावच्च वाञ्छितम् ॥&lt;br&gt;&#xA;यथा च कुन्ती सत्कारं कुर्यान्माद्र्यास्तथा कुरु ।&lt;br&gt;&#xA;यथा न वायुर्नादित्यः पश्येतां तां सुसंवृताम् ॥&lt;br&gt;&#xA;न शोच्यः पाण्डुरनघः प्रशस्यस्स नराधिपः ।&lt;br&gt;&#xA;यस्य पञ्च सुता वीरा जातास्सुरसुतोपमाः ॥&lt;br&gt;&#xA;वैशम्पायनः-&lt;br&gt;&#xA;विदुरस्स तथेत्युक्त्वा भीष्मेण सह भारत ।&lt;br&gt;&#xA;पाण्डुं संस्कारयामास देशे परमसम्मते ॥&lt;br&gt;&#xA;ततस्तु नगरात्तूर्णमाज्यहोमपुरस्कृताः ।&lt;br&gt;&#xA;निर्हृताः पावका दीप्ताः पाण्डो राजन्पुरोहितैः ॥&lt;br&gt;&#xA;अथैतमार्तवैर्गन्धैर्माल्यैश्च विविधैरपि ।&lt;br&gt;&#xA;शिबिकास्थमलञ्चक्रुर्वास्त्रैराच्छाद्य सर्वशः ॥&lt;br&gt;&#xA;तं तथा शोभितां माल्यैर्विविधैश्च महाधनैः ।&lt;br&gt;&#xA;अमात्या ज्ञातयश्चैव सुहृदश्चोपतस्थिरे ॥&lt;br&gt;&#xA;नृसिंहं नरयुक्तेन परमालङ्कृतेन तम् ।&lt;br&gt;&#xA;अवहन्यानमुख्येन सह माद्र्या सुसम्भृतम् ॥&lt;br&gt;&#xA;पाण्डुरेणातपत्रेण चामरव्यजनेन च ।&lt;br&gt;&#xA;सर्ववादित्रनादैश्च समलञ्चक्रिरे ततः ॥&lt;br&gt;&#xA;ततस्सर्वाणि रत्नानि बहूनि शतशो नराः ।&lt;br&gt;&#xA;प्रददुः काङ्क्षमाणेभ्यः पाण्डोस्तत्रौर्ध्वदैहिके ॥&lt;br&gt;&#xA;अच्छिद्राणि च शुभ्राणि पाण्डराणि बृहन्ति च ।&lt;br&gt;&#xA;आजह्रुः कौरवस्यार्थे वासांसि रुचिराणि च ॥&lt;br&gt;&#xA;याजकैश्शुक्लवासोभिर्हूयमाना हुताशनाः ।&lt;br&gt;&#xA;अगच्छन्नग्रतस्तस्य दीप्यमानास्स्वलङ्कृताः ॥&lt;br&gt;&#xA;ब्राह्मणाः क्षत्रिया वैश्याश्शूद्राश्चैव सहस्रशः ।&lt;br&gt;&#xA;रुदन्तश्शोकसन्तप्ता अनुजग्मुर्नराधिपम् ॥&lt;br&gt;&#xA;अयमस्मानपाहाय दुःखं चाधाय शाश्वतम् ।&lt;br&gt;&#xA;कृत्वाऽनाथान्परो नाथः क्व यास्यति नराधिपः ॥&lt;br&gt;&#xA;क्रोशन्तः पाण्डवास्सर्वे भीष्मो विदुर एव च ।&lt;br&gt;&#xA;बाह्लीकस्सोमदत्तश्च तथा भूरिश्रवा नृपः ।&lt;br&gt;&#xA;अन्योन्यं वै समाश्लिष्य अनुजग्मुस्सहस्रशः ॥&lt;br&gt;&#xA;रमणीये वनोद्देशे गङ्गातीरे समे शुभे ।&lt;br&gt;&#xA;न्यासयामासुरथ तां शिबिकां सत्यवादिनः ॥&lt;br&gt;&#xA;सभार्यस्य नृसिंहस्य पाण्डोरक्लिष्टकर्मणः ॥&lt;br&gt;&#xA;ततस्तस्य शरीरं तु सर्वगन्धनिषेवितम् ।&lt;br&gt;&#xA;शुचिकालेयकादिग्धं मुख्यस्नानाधिवासितम् ॥&lt;br&gt;&#xA;पर्यषिञ्चञ्जलेनाशु शातकुम्भमयैर्घटैः ।&lt;br&gt;&#xA;चन्दनेनापि मुख्येन शुक्लेन समलेपयन् ॥&lt;br&gt;&#xA;कालागरुविमिश्रेण तथा धातुरसेन च ।&lt;br&gt;&#xA;अथैनं देशजैश्शुक्लैर्वासोभिस्समयोजयन् ॥&lt;br&gt;&#xA;अच्छन्नस्सह वासोभिर्जीवन्निव नरर्षभः ।&lt;br&gt;&#xA;शुशुभे पुरुषव्याघ्रो महार्हशयनोचितः ॥&lt;br&gt;&#xA;हयमेधाग्निना सर्वे याजकास्सपुरोहिताः ।&lt;br&gt;&#xA;वेदोक्तेन विधानेन क्रियां चक्रुस्समन्त्रकम् ।&lt;br&gt;&#xA;याजकैरभ्यनुज्ञाताः प्रेतकर्मणि निष्ठितैः ॥&lt;br&gt;&#xA;घृतावसिक्तं राजानं सह माद्र्या स्वलङ्कृतम् ।&lt;br&gt;&#xA;तुङ्गपद्मकमिश्रेण चन्दनेन सुगन्धिना ॥&lt;br&gt;&#xA;सरलं देवदारुं च गुग्गुलं लाक्षया सह ।&lt;br&gt;&#xA;रक्तचन्दनकाष्ठैश्च हरिबेरैरुशीरजैः ॥&lt;br&gt;&#xA;अन्यैश्च विविधैर्गन्धै राजानं समदाहयन् ॥&lt;br&gt;&#xA;घृताप्लुतैर्महावस्त्रैः प्रावारैश्च महाधनैः ।&lt;br&gt;&#xA;घृतपूर्णैस्तथा कुम्भै राजानं समदाहयन् ॥&lt;br&gt;&#xA;ततस्तयोश्शरीरे ते दृष्ट्वा मोहवशं गताः ।&lt;br&gt;&#xA;हा हा पुत्रेति कौसल्या पपात सहसा भुवि ॥&lt;br&gt;&#xA;तां प्रेक्ष्य पतितामार्तां पौरजानपदा जनाः ।&lt;br&gt;&#xA;रुरोदुस्सस्वरं सर्वे राजभक्त्या कृपान्वितः ॥&lt;br&gt;&#xA;क्लान्तानीवार्तनादेन सर्वाणि च विचुक्रुशुः ।&lt;br&gt;&#xA;मानुषैस्सह भूतानि तिर्यग्योनिगतान्यपि ॥&lt;br&gt;&#xA;तथा भीष्मश्शान्तनवो विदुरश्च महामतिः ।&lt;br&gt;&#xA;ज्ञातयः कौरवाश्चैव प्राणदन्भृशदुःखिताः ॥&lt;br&gt;&#xA;चुक्रुशुः पाण्डवास्सर्वे धृतराष्ट्रश्च भारत ।&lt;br&gt;&#xA;तथा भीष्मोऽथ विदुरो राजा च सह बान्धवैः ॥&lt;br&gt;&#xA;कृतोदकांस्तानादाय पाण्डवाञ्छोककर्शितान् ।&lt;br&gt;&#xA;सर्वाः प्रकृतयो राजञ्छोचन्त्यः पर्यवारयन् ॥&lt;br&gt;&#xA;यथा च पाण्डवा भूमौ शेरते सह बान्धवाः ।&lt;br&gt;&#xA;तथैव नागरा राजञ्छिश्यिरे ब्राह्मणादयः ॥&lt;br&gt;&#xA;तदनानन्दमस्वस्थमाकुमारमहृष्टवत् ।&lt;br&gt;&#xA;बभूव पाण्डवैस्सार्धं नगरं द्वादश क्षपाः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/118/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/118/</guid>
      <description>&lt;p&gt;वैशम्पायनः-&lt;br&gt;&#xA;ततः क्षत्ता च भीष्मश्च व्यासो राजा च बन्धुभिः ।&lt;br&gt;&#xA;ददुश्श्राद्धं तथा पाण्डोस्स्वधामृतसमं तदा ॥&lt;br&gt;&#xA;पुरोहितसहायास्ते यथान्यायमकुर्वत ।&lt;br&gt;&#xA;कुरूंश्च विप्रमुख्यांश्च भोजयित्वा सहस्रशः ।&lt;br&gt;&#xA;रत्नौघान्विप्रमुख्येभ्यो दत्त्वा ग्रामवरानपि ॥&lt;br&gt;&#xA;कृतशौचांस्ततस्तांस्तु पाण्डवान्भरतर्षभ ।&lt;br&gt;&#xA;आदाय विविशुः पौराः पुरं वाराणसाह्वयम् ॥&lt;br&gt;&#xA;सततं स्मान्वतप्यन्त तमेव भरतर्षभम् ।&lt;br&gt;&#xA;पौरजानपदास्सर्वे मृतं स्वमिव बान्धवम् ॥&lt;br&gt;&#xA;श्राद्धावसानेषु तदा दृष्ट्वा तं दुःखितं जनम् ।&lt;br&gt;&#xA;सम्मूढां दुःखशोकार्तां व्यासो मातरमब्रवीत् ॥&lt;br&gt;&#xA;व्यासः-&lt;br&gt;&#xA;अतिक्रान्तसुखाः कालाः प्रत्युपस्थितदारुणाः ।&lt;br&gt;&#xA;शश्वत्पापीयदिवसाः पृथिवी गतयौवना ॥&lt;br&gt;&#xA;बहुमायासमाकीर्णा नानादेशास्समाकुलाः ।&lt;br&gt;&#xA;लुप्तधर्मक्रियाचारो घोरः कालो भविष्यति ॥&lt;br&gt;&#xA;गच्छ त्वं योगमास्थाय युक्ता वस तपोवने ।&lt;br&gt;&#xA;मा द्रक्ष्यसि कुलस्यास्य घोरं सङ्क्षयमात्मनः ॥&lt;br&gt;&#xA;तथेति समनुज्ञाय सा प्रविश्याब्रवीत्स्नुषाम् ॥&lt;br&gt;&#xA;अम्बिक तव पुत्रस्य दुर्नयात्किल भारताः ।&lt;br&gt;&#xA;सानुबन्धा विनङ्क्ष्यन्ति पौत्राश्चैवेति नश्श्रुतम् ॥&lt;br&gt;&#xA;तत्कौसल्यामिमामार्तां पुत्रशोकाभिपीडिताम् ।&lt;br&gt;&#xA;वनमादाय गच्छावो भद्रं ते यदि मन्यसे ॥&lt;br&gt;&#xA;वैशम्पायनः-&lt;br&gt;&#xA;तथेत्युक्ता त्वम्बिकया भीष्ममामन्त्र्य सुव्रता ।&lt;br&gt;&#xA;वनं ययौ सत्यवती स्नुषाभ्यां सह भारत ॥&lt;br&gt;&#xA;तास्सुघोरं तपः कृत्वा दैवाद्भरतसत्तम ॥&lt;br&gt;&#xA;देहं त्यक्त्वा महाराज गतिमिष्टां ययुस्तदा ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/119/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/119/</guid>
      <description>&lt;p&gt;वैशम्पायनः-&lt;br&gt;&#xA;अवाप्तवन्तो वेदोक्तान्संस्कारान्पाण्डवास्तदा ।&lt;br&gt;&#xA;अवर्धन्त महाभोगान्भुञ्जानाः पितृवेश्मनि ॥&lt;br&gt;&#xA;ते धार्तराष्ट्रैस्सहिताः क्रीडन्तो पितृवेश्मनि ।&lt;br&gt;&#xA;बालक्रीडासु सर्वासु विशिष्टाः पाण्डवा भवन् ॥&lt;br&gt;&#xA;जवे लक्ष्याभिहरणे भेद्ये पांसुविकर्षणे ।&lt;br&gt;&#xA;धार्तराष्ट्रान्भीमसेनस्सर्वांस्तु परिमर्दति ॥&lt;br&gt;&#xA;हर्षाद्ध्येतान्क्रीडमानान्गृह्यैकाकी निलीयते ।&lt;br&gt;&#xA;शिरस्सु च निगृह्यैनान्योधयामास पाण्डवः ॥&lt;br&gt;&#xA;शतमेकोत्तरं तेषां कुमाराणां महौजसाम् ।&lt;br&gt;&#xA;एक एव विमृद्नाति नातिकृच्छ्राद्वृकोदरः ॥&lt;br&gt;&#xA;गलेषु च निगृह्यैनान्विनिहत्य बलाद्बली ।&lt;br&gt;&#xA;चकर्ष क्रोशतो भूमौ घृष्टजानुशिरोक्षिकान् ॥&lt;br&gt;&#xA;दश बालाञ्जले क्रीडन्भुजाभ्यां परिगृह्य सः ।&lt;br&gt;&#xA;आस्ते स्म सलिले मग्नः प्रमृद्नंश्च विमुञ्चति ॥&lt;br&gt;&#xA;फलानि वृक्षमारुह्य प्रचिन्वन्ति च ते यदा ।&lt;br&gt;&#xA;तदा पादप्रहारेण भीमः कम्पयते द्रुमम् ॥&lt;br&gt;&#xA;प्रहाराभिहताच्चापि द्रुमाद्व्याघूर्णितात्ततः ।&lt;br&gt;&#xA;सफलाः प्रपतन्ति स्म द्रुमात्स्रस्ताः कुमारकाः ॥&lt;br&gt;&#xA;न ते नियुद्धे न जवे योग्या ह्याशु कदाचन ।&lt;br&gt;&#xA;कुमारा उत्तरं चक्रुस्स्पर्धमाना वृकोदरम् ॥&lt;br&gt;&#xA;एवं स धार्तराष्ट्रांश्च स्पर्धमानो वृकोदरः ।&lt;br&gt;&#xA;अप्रियेऽतिष्ठदत्यर्थं बाल्यान्न द्रोहचेतसा ॥&lt;br&gt;&#xA;ततो बलमतिख्यातं धार्तराष्ट्रः प्रतापवान् ।&lt;br&gt;&#xA;भीमसेनस्य तज्ज्ञात्वा दुष्टभावमदर्शयत् ॥&lt;br&gt;&#xA;तस्य धर्मादपेतस्य पापानि परिपश्यतः ।&lt;br&gt;&#xA;मोहादैश्वर्यभावाच्च पापा मतिरजायत ॥&lt;br&gt;&#xA;अयं बलवतां श्रेष्ठः कुन्तीपुत्रो वृकोदरः ।&lt;br&gt;&#xA;मध्यमं पाण्डुपुत्राणां निकृत्या विनिहन्यताम् ॥&lt;br&gt;&#xA;अथ तस्मादवरजं ज्येष्ठं चैव युधिष्ठिरम् ।&lt;br&gt;&#xA;प्रसह्य बन्धने बद्ध्वा प्रशासिष्ये वसुन्धराम् ॥&lt;br&gt;&#xA;एवं स निश्चयं पापं कृत्वा दुर्योधनस्तदा ।&lt;br&gt;&#xA;नित्यमेवान्तरं प्रेक्षन्भीमस्यासीन्महात्मनः ॥&lt;br&gt;&#xA;ततो जलविहारार्थं कारयामास भारत ।&lt;br&gt;&#xA;चेलकम्बलवेश्मानि विचित्राणि महान्ति च ॥&lt;br&gt;&#xA;प्रमाणकोट्यां तद्देशं स्थलं किञ्चिदुपेत्य च ।&lt;br&gt;&#xA;क्रीडावसाने सर्वे च शुचिवस्त्रास्स्वलङ्कृताः ।&lt;br&gt;&#xA;सर्वकामसमृद्धं तदन्नं बुभुजिरे शनैः ॥&lt;br&gt;&#xA;दिवसान्ते परिश्रान्ता विहृत्य च कुरूद्वहाः ।&lt;br&gt;&#xA;विहारावसथेष्वेव वीरा वासमरोचयन् ॥&lt;br&gt;&#xA;खिन्नस्तु बलवान्भीमो व्यायामाभ्यधिकस्तदा ।&lt;br&gt;&#xA;वाहयित्वा कुमारांस्ताञ्जलक्रीडागतान्विभुः ॥&lt;br&gt;&#xA;प्रमाणकोट्यां वासार्थं सुष्वापारुह्य तत्स्थलम् ॥&lt;br&gt;&#xA;शीतं वासं समासाद्य श्रान्तो मदविमोहितः ।&lt;br&gt;&#xA;निश्चेष्टः पाण्डवो राजन्सुष्वाप मृतकल्पवत् ॥&lt;br&gt;&#xA;ततो बद्ध्वा लतापाशैर्भीमं दुर्योधनश्शनैः ।&lt;br&gt;&#xA;प्रमाणकोट्यां तं सुप्तं गङ्गायां बलिनां वरम् ।&lt;br&gt;&#xA;भीमसेनं तदा राजन्बद्धं प्राक्षेपयज्जले ॥&lt;br&gt;&#xA;ततः प्रबुद्धः कौन्तेयस्सर्वान्सञ्छिद्य बन्धनान् ।&lt;br&gt;&#xA;उदतिष्ठज्जलाद्भूयो भूयः प्रहरतां वरः ॥&lt;br&gt;&#xA;स विमुक्तो महाराज नाज्ञासीत्तेन तत्कृतम् ।&lt;br&gt;&#xA;पुनर्निद्रावशं प्राप्य तत्रैव प्रास्वपद्बली ॥&lt;br&gt;&#xA;अथ रात्र्यां व्यतीतायामुत्तस्थुः कुरुपाण्जवाः ।&lt;br&gt;&#xA;दुर्योधनस्तु कौन्तेयं दृष्ट्वा निर्वेदमभ्यगात् ॥&lt;br&gt;&#xA;सुप्तं चापि पुनस्सर्पैस्तीक्ष्णदंष्ट्रैर्महाविषैः ।&lt;br&gt;&#xA;कुपितैर्दशयामास सर्वेष्वेवाङ्गसन्धिषु ॥&lt;br&gt;&#xA;दंष्ट्राश्च दंष्ट्रिणां तेषां मर्मस्वपि निपातिताः ।&lt;br&gt;&#xA;त्वचं न चास्य बिभिदुस्सारत्वात्पृथुपक्षसः ॥&lt;br&gt;&#xA;प्रबुद्धो भीसेनस्तान्सर्वान्सर्पानपोथयत् ।&lt;br&gt;&#xA;सारथिं चास्य दयितं वामहस्तेन जघ्निवान् ॥&lt;br&gt;&#xA;तथाऽन्यदिवसे राजन्हन्तुकामोऽत्यमर्षणः ।&lt;br&gt;&#xA;वललेन सहामन्त्र्य सौबलस्य मते स्थितः ॥&lt;br&gt;&#xA;भोजने भीमसेनस्य पुनः प्राक्षेपयद्विषम् ॥&lt;br&gt;&#xA;कालकूटं विषं तीक्ष्णं सम्भृतं रोमहर्षणम् ।&lt;br&gt;&#xA;तच्चापि भुक्त्वाऽजरयदविकारो वृकोदरः ।&lt;br&gt;&#xA;विकारं नाभ्यजनयत्सुतीक्ष्णमपि तद्विषम् ॥&lt;br&gt;&#xA;ततोऽन्यदिवसे राजन्हन्तुकामो वृकोदरम् ।&lt;br&gt;&#xA;सौबलेन सहायेन धार्तराष्ट्रोऽभ्यचिन्तयत् ॥&lt;br&gt;&#xA;चिन्तयन्नालभन्निद्रां दिवारात्रमतन्द्रितः ॥&lt;br&gt;&#xA;एवं दुर्योधनः कर्णश्शकुनिश्चापि सौबलः ।&lt;br&gt;&#xA;अनेकैरप्युपायैस्ताञ्जिघांसन्ति स्म पाण्डवान् ॥&lt;br&gt;&#xA;न जज्ञिरे तु तद्वृत्तं पाण्डवा मन्दचेतसः ।&lt;br&gt;&#xA;वैश्यापुत्रस्तदाचष्ट पार्थानां हितकाम्यया ॥&lt;br&gt;&#xA;पाण्डवा ह्यपि तत्सर्वं प्रत्यजानन्नरिन्दमाः ।&lt;br&gt;&#xA;उद्भावनमकुर्वन्तो विदुरस्य मते स्थिताः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/120/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/120/</guid>
      <description>&lt;p&gt;वैशम्पायनः-&lt;br&gt;&#xA;ततस्ते मन्त्रयामासुर्दुर्योधनपुरोगमाः ।&lt;br&gt;&#xA;प्राणवान्विक्रमी चापि शौर्ये महति च स्थितः ।&lt;br&gt;&#xA;स्पर्धते चापि सततमस्मानेको वृकोदरः ॥&lt;br&gt;&#xA;तं तु सुप्तं पुरोद्याने जले शूले क्षिपामहे ॥&lt;br&gt;&#xA;ततो जलविहारार्थं कारयामास भारत ।&lt;br&gt;&#xA;चेलकम्बलवेश्मानि चित्राणि च शुभानि च ॥&lt;br&gt;&#xA;तत्र संस्कारयामासुर्नानागाराण्यनेकशः ।&lt;br&gt;&#xA;उदकक्रीडनार्थानि कारयामास भारत ॥&lt;br&gt;&#xA;प्रमाणकोट्यामुद्देशे स्थले कृत्वा परिच्छदम् ।&lt;br&gt;&#xA;भक्ष्यं भोज्यं च पेयं च चोष्यं लेह्यं तथाऽपि च ॥&lt;br&gt;&#xA;उपार्जितं नरैस्तत्र तदा सूदकुतं च तत् ।&lt;br&gt;&#xA;न्यवेदयन्त पुरुषा धार्तराष्ट्राय तत्तदा ।&lt;br&gt;&#xA;ततो दुर्योधनस्त्वाह पाण्डवान्स्म सुदुर्मतिः ॥&lt;br&gt;&#xA;दुर्योधनः-&lt;br&gt;&#xA;गङ्गां वै मानयामोऽद्य उद्यानवनशोभिताम् ।&lt;br&gt;&#xA;सहिता भ्रातरस्सर्वे जलक्रीडामवाप्नुमः ॥&lt;br&gt;&#xA;वैशम्पायनः-&lt;br&gt;&#xA;एवमस्त्विति तं चापि प्रत्युवाच युधिष्ठिरः ॥&lt;br&gt;&#xA;ते रथैर्नगराकारैर्देशजैश्च हयोत्तमैः ।&lt;br&gt;&#xA;निर्ययुर्नगराद्वीराः कुरवः पाण्डवैस्सह ॥&lt;br&gt;&#xA;उद्यानवनमासाद्य सम्प्रसृज्य च वाहनम् ।&lt;br&gt;&#xA;प्राविशंस्तु महावीर्यास्सिंहा इव गिरेर्गुहाः ॥&lt;br&gt;&#xA;उद्यानं स्माथ पश्यन्ति भ्रातरस्सर्व एव ते ।&lt;br&gt;&#xA;उपस्थानगृहैश्शुभ्रैर्वलभीभिश्च शोभितम् ॥&lt;br&gt;&#xA;गवाक्षकैस्तथा जालैर्जलसंसारकैस्तथा ।&lt;br&gt;&#xA;सूपस्थितं सुधुकारैश्शिल्पकारैश्च शिल्पिभिः ॥&lt;br&gt;&#xA;दीर्घिकाभिश्च पुण्याभिस्तथा कारण्डकैरपि ।&lt;br&gt;&#xA;जलं तु शुशुभे छन्नं फुल्लैर्जलरुहैस्तथा ॥&lt;br&gt;&#xA;उपकीर्णा वसुमती तथा पुष्पैर्यथर्तुकैः ।&lt;br&gt;&#xA;उपविष्टास्तथा सर्वे पाण्डवाः कुरवस्तथा ॥&lt;br&gt;&#xA;उपपन्नान्बहून्कामांस्तथा भुक्त्वा तथा तथा ।&lt;br&gt;&#xA;अथोद्यानवने तस्मिंस्तथा क्रीडागताश्च ते ।&lt;br&gt;&#xA;परस्परस्य वक्त्रेषु ददुर्भक्ष्यांस्ततस्ततः ॥&lt;br&gt;&#xA;ततो दुर्योधनः पापस्तद्भक्ष्ये कालकूटकम् ।&lt;br&gt;&#xA;विषं प्रक्षेपयामास भीमसेनजिघांसया ॥&lt;br&gt;&#xA;स्वयमुत्थाय चैवाथ हृदयेन क्षुरोपमः ॥&lt;br&gt;&#xA;सत्कृत्य भ्रातृवत्तत्र वाचा चामृतकल्पया ।&lt;br&gt;&#xA;प्राक्षिपद्वै स्वयं भक्ष्यं वक्त्रे भीमस्य पापकृत् ।&lt;br&gt;&#xA;प्रभक्षितं च भीमेन ह्यस्य दोषमजानता ॥&lt;br&gt;&#xA;ततो दुर्योधनस्तत्र हृदयेन हसन्निव ।&lt;br&gt;&#xA;कृतकृत्यमीवात्मानं मेने स पुरुषाधमः ॥&lt;br&gt;&#xA;ततस्ते सहितास्सर्वे जलक्रीडामकुर्वत ॥&lt;br&gt;&#xA;दिवसान्ते परिश्रान्ता विहृत्य कुरुनन्दनाः ।&lt;br&gt;&#xA;विहारायतनेष्वेव वीरा वासमरोचयन् ॥&lt;br&gt;&#xA;भीमस्तु बलवान्भुक्त्वा व्यायामाभ्यधिकं जले ।&lt;br&gt;&#xA;वाहयित्वा कुमारांस्ताञ्जलक्रीडां महाबलः ।&lt;br&gt;&#xA;प्रमाणकोट्यां वासार्थी पुनश्चारुह्य तत्स्थलम् ॥&lt;br&gt;&#xA;स हि तत्स्थलमासाद्य श्रान्तश्चाप्सु विशेषतः ।&lt;br&gt;&#xA;श्रमेण च परितात्मा सुष्वाप मृतकल्पवत् ॥&lt;br&gt;&#xA;ततो बद्ध्वा दृढं पाशैर्भीमं दुर्योधनस्स्वयम् ।&lt;br&gt;&#xA;शूलान्यप्सु निखायाशु स्थलाज्जलमपातयत् ॥&lt;br&gt;&#xA;सशेषत्वान्न सम्प्राप्तो जले शूलिनि पाण्डवः ।&lt;br&gt;&#xA;पपात यत्र तत्रास्य शूलं नासीद्यदृच्छया ॥&lt;br&gt;&#xA;स निस्सञ्ज्ञो जलस्यान्तरवाग्वै पाण्डवोऽविशत् ॥&lt;br&gt;&#xA;आक्राम्य नागभवने तथा नागकुमारकान् ।&lt;br&gt;&#xA;ततस्समेत्य बहुभिस्तदा नागैर्महाविषैः ।&lt;br&gt;&#xA;दश्यते पाण्डवस्तत्र विषदग्धो महाविषैः ॥&lt;br&gt;&#xA;ततोऽस्य दश्यमानस्य तद्विषं कालकूटकम् ।&lt;br&gt;&#xA;हतं सर्पविषेणैव स्थावरं जङ्गमेन तु ॥&lt;br&gt;&#xA;ततः प्रबुद्धः कौन्तेयस्स सञ्छिद्य च बन्धनम् ।&lt;br&gt;&#xA;पोथयामास तान्सर्पान्कांश्चित्प्राणैर्व्ययोजयत् ॥&lt;br&gt;&#xA;ते हन्यमानाः पार्थेन सर्पा वासुकिमभ्ययुः ।&lt;br&gt;&#xA;ऊचुश्च सर्पराजानं वासुकिं वासवोपमम् ॥&lt;br&gt;&#xA;सर्पाः-&lt;br&gt;&#xA;अयं नरो वै नागरेन्द्र ह्यप्सु बद्ध्वा प्रवेशितः ।&lt;br&gt;&#xA;यथा चारातिभिर्वीर विषपीतो भविष्यति ॥&lt;br&gt;&#xA;विनिविष्टोऽन्तरप्राप्तस्स च दष्टो ह्यनेकशः ।&lt;br&gt;&#xA;ससञ्ज्ञश्च स संवृत्तश्छित्त्वा बन्धनमाशु सः ॥&lt;br&gt;&#xA;पोथयन्नो महाबाहुस्तं वै त्वं ज्ञातुमर्हसि ॥&lt;br&gt;&#xA;वैशम्पायनः-&lt;br&gt;&#xA;ततो वासुकिरभ्येत्य नागैरनुगतस्तदा ।&lt;br&gt;&#xA;पश्यति स्म महानागो भीमं भीमपराक्रमम् ॥&lt;br&gt;&#xA;आर्यकेण च दृष्टस्स पृथायास्त्वार्यकेण तु ।&lt;br&gt;&#xA;ततो दृष्टश्च तेनापि परिष्वक्तश्च पाण्डवः ॥&lt;br&gt;&#xA;सुप्रीतश्चाभवत्तस्य वासुकिस्सुमहायशाः ।&lt;br&gt;&#xA;अब्रवीत्तं च नागेन्द्रः किमस्य क्रियतामिति ।&lt;br&gt;&#xA;प्रियं धनौघं रत्नानि यादवस्य प्रदीयताम् ॥&lt;br&gt;&#xA;एवमुक्तस्तदा नागां वासुकिं प्रत्यभाषत ॥&lt;br&gt;&#xA;नागः-&lt;br&gt;&#xA;यदि नागेन्द्र प्रीतोऽसि किमस्य धनसञ्चयैः ।&lt;br&gt;&#xA;रसं पिबेत्कुमारोऽयं त्वयि प्रीते महाबलः ॥&lt;br&gt;&#xA;वैशम्पायनः-&lt;br&gt;&#xA;बलं नागसहस्रस्य कुण्डे चास्मिन्प्रतिष्ठितम् ।&lt;br&gt;&#xA;यावत्पिबति बालोऽयं तावदस्मै प्रदीयताम् ।&lt;br&gt;&#xA;एवमस्त्विति तं नागं वासुकिः प्रत्यभाषत ॥&lt;br&gt;&#xA;ततो भीमस्तदा नागैः कृतस्वस्त्ययनश्शुचिः ।&lt;br&gt;&#xA;प्राङ्मुखश्चोपविष्टश्च रसं पिबति पाण्डवः ॥&lt;br&gt;&#xA;एकोच्छ्वासात्तदा कुण्डं पिबति स्म महाबलः ।&lt;br&gt;&#xA;एवमष्टौ स कुण्डानि सोऽपिबत्पाण्डुनन्दनः ॥&lt;br&gt;&#xA;दिव्ये ततस्तु शयने नागदत्ते महाभुजः ।&lt;br&gt;&#xA;शेते स्म च तदा भीमो दिवसान्यष्ट चैव तु ॥&lt;br&gt;&#xA;दुर्योधनोऽतु पापात्मा भीममाशीविषह्रदे ।&lt;br&gt;&#xA;प्रक्षिप्य कृतकृत्यं स्वमात्मानं मन्यते तदा ॥&lt;br&gt;&#xA;प्रभातायां रजन्यां च प्रविवेश पुरं ततः ।&lt;br&gt;&#xA;ब्रुवाणो भीमसेनस्तु यातो ह्यग्रत एव नः ॥&lt;br&gt;&#xA;युधिष्ठिरस्तु धर्मात्मा चिन्तयन्पापमात्मनि ।&lt;br&gt;&#xA;स्वतोऽनुमानेन परं तदान्तं स्मानुपश्यति ॥&lt;br&gt;&#xA;उपगम्य ततः पार्था मातरं मातृवत्सलः ।&lt;br&gt;&#xA;अभिवाद्याब्रुवंस्ते वै अम्ब भीम इहागतः ॥&lt;br&gt;&#xA;नेति स्माह तदा कुन्ती ततस्ते व्यथिता भवन् ॥&lt;br&gt;&#xA;द्रुतं गत्वा पुरोद्यानं विचिन्वन्ति स्म पाण्डवाः ।&lt;br&gt;&#xA;भीम भीमेति ते वाचं नित्यमुच्चैरुदीरयन् ।&lt;br&gt;&#xA;विचिन्वन्तोऽथ ते सर्वे न स्म पश्यन्ति भ्रातरम् ॥&lt;br&gt;&#xA;आगतास्स्वगृहं भूय इदमूचुः पृथां तदा ॥&lt;br&gt;&#xA;न दृश्यते महाबाहुरम्ब भीमो वरोचितः ।&lt;br&gt;&#xA;विचितानि च सर्वाणि उद्यानानि नदीस्तथा ॥&lt;br&gt;&#xA;ततो विदुरमानाय्य कुन्ती सा स्वं निवेशनम् ।&lt;br&gt;&#xA;उवाच क्षत्तो बलवान्भीमसेनो न दृश्यते ॥&lt;br&gt;&#xA;उद्यानान्निर्गतास्सर्वे भ्रातरो भ्रातृभिस्सह ।&lt;br&gt;&#xA;तत्र ह्येको महाबाहुर्भीमो नाभ्येति मामिह ॥&lt;br&gt;&#xA;न च प्रणयते चक्षुस्साधु दुर्योधनस्य ह ।&lt;br&gt;&#xA;ततः प्रसुप्तं मन्येऽहं पापेन निहतं सुतम् ॥&lt;br&gt;&#xA;विदुरः-&lt;br&gt;&#xA;मा मैवं वद कल्याणि शेषसंरक्षणं कुरु ।&lt;br&gt;&#xA;प्रत्यादिष्टो हि पापात्मा शेषेषु प्रहरेत ह ॥&lt;br&gt;&#xA;दीर्घायुषस्तु ते पुत्रा तथा ह्यृषिरभाषत ।&lt;br&gt;&#xA;आगमिष्यति ते पुत्रः प्रीतिं ते वर्धयिष्यति ॥&lt;br&gt;&#xA;वैशम्पायनः-&lt;br&gt;&#xA;एवमुक्ता तदा कुन्ती निश्श्वसन्ती मुहुर्मुहुः ।&lt;br&gt;&#xA;शय्यापरा महाभागा पुत्रैः परिवृता तदा ॥&lt;br&gt;&#xA;ततोऽष्टमेऽथ दिवसे प्रत्यबुध्यत पाण्डवः ।&lt;br&gt;&#xA;भीमस्तदा रसे जीर्णे ह्यप्रमेयबलो बली ॥&lt;br&gt;&#xA;ओषधीभिर्विषघ्नीभिस्सुरभीभिर्विभूषितः ।&lt;br&gt;&#xA;भुक्त्वा तु परमान्नं च नागैर्दत्तं महाभुजः ॥&lt;br&gt;&#xA;उत्क्षिप्य च तदा नागैर्जलाज्जलरुहेक्षणः ।&lt;br&gt;&#xA;तस्मिन्नेव वनोद्देशे स्थापितः पाण्डुनन्दनः ।&lt;br&gt;&#xA;अन्तर्दधुश्च ते नागाः पाण्डवस्येव पश्यतः ॥&lt;br&gt;&#xA;तत उत्थाय भीमस्तु आजगाम स्वयं गृहे ॥&lt;br&gt;&#xA;अभिवाद्य परिष्वक्तस्समाघ्रातश्च मूर्धनि ।&lt;br&gt;&#xA;प्रणम्य धर्मपुत्राय सस्वजे फल्गुनं तदा ॥&lt;br&gt;&#xA;अभिवादितश्च तैर्वीरैस्सस्वजे च यमावपि ।&lt;br&gt;&#xA;तच्च सर्वं यथावृत्तमाख्याति स्म वृकोदरः ॥&lt;br&gt;&#xA;यदा त्ववगमंस्ते वै पाण्डवास्तस्य कर्म तत् ।&lt;br&gt;&#xA;न त्वेव बहुलं चक्रुः प्रायतन्तास्य रक्षणे ।&lt;br&gt;&#xA;धर्मात्मा विदुरस्तेषां प्रददौ मतिमान्मतिम् ॥&lt;br&gt;&#xA;दुर्योधनोऽपि तं दृष्ट्वा पाण्डवं पुनरागतम् ।&lt;br&gt;&#xA;निश्वसंश्चिन्तयंश्चैवमहन्यहनि तप्यते ॥&lt;br&gt;&#xA;एवं दुर्योधनः पापश्शकुनिश्चापि सौबलः ।&lt;br&gt;&#xA;अनेकैरप्युपायैस्ताञ्जिघांसन्ति स्म पाण्डवान् ॥&lt;br&gt;&#xA;पाण्डवश्चापि तत्सर्वं प्रत्यजानन्नरिन्दम ।&lt;br&gt;&#xA;उद्भावनमकुर्वन्तो विदुरस्य मते स्थिताः ॥&lt;br&gt;&#xA;अधिजग्मुश्च कुरवो धनुर्वेदं कृपात्तु ते ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/121/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/121/</guid>
      <description>&lt;p&gt;जनमेजयः-&lt;br&gt;&#xA;वैशम्पायनः-&lt;br&gt;&#xA;कृपस्यापि मम ब्रह्मन्सम्भवं वक्तुमर्हसि ।&lt;br&gt;&#xA;विशेषार्थी ततो भीष्मः पौत्राणां हितकाम्यया ।&lt;br&gt;&#xA;शरस्तम्बात्कथं जातः कथं चास्त्राण्यवाप्तवान् ॥&lt;br&gt;&#xA;इष्वस्त्रज्ञान्पर्यपृच्छदाचार्यान्वीर्यसम्मतान् ॥&lt;br&gt;&#xA;वैशम्पायनः-&lt;br&gt;&#xA;महर्षेर्गौतमस्यासीच्छरद्वान्नाम गौतमः ।&lt;br&gt;&#xA;नानृषीर्नामहाभागस्तथा नानस्त्रकोविदः ।&lt;br&gt;&#xA;पुत्रः किल महाराज जातः सहशरैर्विभो ॥&lt;br&gt;&#xA;नावेदसत्वो विनयेत्कुरूनस्त्रे महावलान् ॥&lt;br&gt;&#xA;इति सञ्चिन्त्य गाङ्गेयस्सदा भरतसत्तमः ॥&lt;br&gt;&#xA;न तस्य वेदाध्ययने तथा बुद्धिरजायत ।&lt;br&gt;&#xA;द्रोणाय वेदविदुषे भारद्वाजाय धीमते ।&lt;br&gt;&#xA;यथाऽस्य बुद्धिरभवद्धनुर्वेदे परन्तप ॥&lt;br&gt;&#xA;पाण्डवान्कौरवांश्चैव ददौ शिष्यान्नरर्षभ ॥&lt;br&gt;&#xA;अधिजग्मुर्यथा वेदांस्तपसा ब्रह्मवादिनः ।&lt;br&gt;&#xA;शास्त्रतः पूजितश्चैव सम्यक्तेन महात्मना ।&lt;br&gt;&#xA;तथा स तपसोपेतस्सर्वाण्यस्त्राण्यवाप ह ॥&lt;br&gt;&#xA;स भीष्मेण महाभागस्तुष्टोऽस्त्रविदुषां वरः ॥&lt;br&gt;&#xA;धनुर्वेदं पठित्वा च तपसा विपुलेन च ।&lt;br&gt;&#xA;प्रतिजग्राह तान्सर्वाञ्शिष्यत्वेन महायशाः ।&lt;br&gt;&#xA;भृशं सन्तापयामास देवराजं स गौतमः ॥&lt;br&gt;&#xA;शिक्षयामास च द्रोणो धनुर्वेदमशेषतः ॥&lt;br&gt;&#xA;ततो जालवतीं नाम देवकन्यां सुरेश्वरः ।&lt;br&gt;&#xA;तेऽचिरेणैव कालेन सर्वशस्त्रविशारदाः ।&lt;br&gt;&#xA;प्राहिणोत्तपसो विघ्नं कुरु तस्येति कौरव ॥&lt;br&gt;&#xA;बभूवुः कौरवा राजन् ! पाण्डवाश्चामितौजसः ॥&lt;br&gt;&#xA;जनमेजयः-&lt;br&gt;&#xA;साऽभिगम्याऽऽश्रमं तस्य रमणीयं शरद्वतः ।&lt;br&gt;&#xA;कथं समभवद्द्रोणः कथं चास्त्राण्यवाप्तवान् ।&lt;br&gt;&#xA;धनुर्बाणधरं बाला लोभयामास गौतमम् ॥&lt;br&gt;&#xA;कथं चागात्कुरून्ब्रह्मन् ! कस्य पुत्रः स वीर्यवान् ॥&lt;br&gt;&#xA;तामेकवसनां दृष्ट्वा गौतमो ऽप्सरसं वने ।&lt;br&gt;&#xA;कथं चास्य सुतो जातस्सोश्वत्थामाऽस्त्रवित्तमः ।&lt;br&gt;&#xA;लोकेऽप्रतिमसंस्थानां उत्फुल्लनयनोऽभवत् ॥&lt;br&gt;&#xA;एतदिच्छाम्यहं श्रोतुं विस्तरेण प्रकीर्तय ॥&lt;br&gt;&#xA;वैशम्पायनः-&lt;br&gt;&#xA;धनुश्च हि शरास्तस्य कराभ्याम्प्रापतन् भुवि ।&lt;br&gt;&#xA;गङ्गाद्वारं प्रति महान्बभूवर्षिर्महातपाः ।&lt;br&gt;&#xA;वेपथुश्चास्य सहसा शरीरे समजायत ॥&lt;br&gt;&#xA;भरद्वाजो महाप्राज्ञस्सततं संशितव्रतः ॥&lt;br&gt;&#xA;स तु ज्ञानगरीयस्त्वात्तपसश्च समन्वयात् ।&lt;br&gt;&#xA;सोऽभिषेक्तुं गतो गङ्गां पूर्वमेवागमन्नदीम् ॥&lt;br&gt;&#xA;अवतस्थे महाप्राज्ञो धैर्येण परमेण ह ॥&lt;br&gt;&#xA;यस्तस्य सहसा राजन्विकारस्समजायत ।&lt;br&gt;&#xA;महर्षिस्तु भरद्वाजो हविर्धाने चरन्पुरा ।&lt;br&gt;&#xA;तेन सुस्राव रेतोऽ स्य स च तन्नान्वबुध्यत ॥&lt;br&gt;&#xA;ददर्शाप्सरसं साक्षाद्घुताचीमाप्लुतामृषिः ॥&lt;br&gt;&#xA;रूपयौवनसम्पन्नां मददृप्तां मदालसाम् ॥&lt;br&gt;&#xA;तं विहायाश्रमं चापि तां चैवाप्सरसं मुनिः ।&lt;br&gt;&#xA;तस्या वायुस्समुद्धूतो वसनं व्यपकर्षत ।&lt;br&gt;&#xA;जगाम रेतस्तत्तस्य शरस्तम्बे पपात ह ॥&lt;br&gt;&#xA;अपकृष्टाम्बरां दृष्ट्वा तामृषिश्चकमे तदा ॥&lt;br&gt;&#xA;शरस्तम्बे च पतितं द्विधा तदभवन्नृप ॥&lt;br&gt;&#xA;तस्याथ मिथुनं जज्ञे गौतमस्य शरद्वतः ।&lt;br&gt;&#xA;तत्र संसक्तमनसो भरद्वाजस्य धीमतः ।&lt;br&gt;&#xA;महर्षेर्गौतमस्यास्य आश्रमस्य समीपतः ॥&lt;br&gt;&#xA;हृष्टस्य रेतः प्रस्कन्द तदृषिर्द्रोण आदधे ॥&lt;br&gt;&#xA;मृगयां चरतो राज्ञश्शान्तनोस्तु यदृच्छया ॥&lt;br&gt;&#xA;ततस्समभवद्द्रोणः कुमारस्तस्य धीमतः ।&lt;br&gt;&#xA;कश्चित्सेनाचरोऽरण्ये मिथुनं तदपश्यत ।&lt;br&gt;&#xA;अध्यगीष्ट स वेदांश्च वेदाङ्गानि च सर्वशः ॥&lt;br&gt;&#xA;धनुश्च सशरं दृष्ट्वा तथा कृष्णाजिनानि च ॥&lt;br&gt;&#xA;भरद्वाजसखा चासीत्पृषतो नाम पार्थिवः ।&lt;br&gt;&#xA;व्यवस्य ब्राह्मणापत्यं धनुर्वेदान्तगस्य ह ।&lt;br&gt;&#xA;तस्यापि द्रुपदो नाम तदा समभवत्सुतः ॥&lt;br&gt;&#xA;स नित्यमाश्रमं गत्वा द्रोणेन सह पार्षतः ।&lt;br&gt;&#xA;स राज्ञे दर्शयामास मिथुनं सशरं तदा ॥&lt;br&gt;&#xA;चिक्रीडाध्ययनं चैव चकार क्षत्रियर्षभः ॥&lt;br&gt;&#xA;स तदादाय मिथुनं राजा च कृपयान्वितः ।&lt;br&gt;&#xA;ततो व्यतीते पृषते स राजा द्रुपदोऽभवत् ।&lt;br&gt;&#xA;आजगाम गृहानेव मम पुत्राविति ब्रुवन् ॥&lt;br&gt;&#xA;पञ्चालेषु महाबाहुरुत्तरेषु नरेश्वरः ॥&lt;br&gt;&#xA;ततः संवर्धयामास संस्कारैश्चाप्ययोजयत् ।&lt;br&gt;&#xA;भरद्वाजोऽपि भगवानारुरोह दिवं तदा ॥&lt;br&gt;&#xA;कृपया परया बालाविमौ संवर्धिताविति ॥&lt;br&gt;&#xA;तस्मात्तयोर्नाम चक्रे तदेव स महीपतिः ।&lt;br&gt;&#xA;ततः पितृनियुक्तात्मा पुत्रलोभाद्यशस्विनीम् ।&lt;br&gt;&#xA;तस्मात्कृप इति ख्यातः कृपी कन्या च साऽभवत् ॥&lt;br&gt;&#xA;शारद्वतीं तदा द्रोणः कृपीं भार्यामविन्दत ॥&lt;br&gt;&#xA;अग्निहोत्रे च धर्मे च दमे च सततं रताम् ॥&lt;br&gt;&#xA;पितापि गौतमस्तत्र तपसा समविन्दत ।&lt;br&gt;&#xA;अलभद्गौतमी पुत्रमश्वत्थामानमच्युतम् ॥&lt;br&gt;&#xA;आगत्य तस्मै गोत्रादि सर्वमाख्यातवांस्तदा ॥&lt;br&gt;&#xA;कृपोऽपि च तदा राजन्धनुर्वेदपरोऽभवत् ।&lt;br&gt;&#xA;स जातमात्रो व्यनदद्यथैवोच्चैश्श्रवा हयः ।&lt;br&gt;&#xA;चतुर्विधं धनुर्वेदमस्त्राणि विविधानि च ॥&lt;br&gt;&#xA;तच्छ्रुत्वाऽन्तर्हितं भूतमन्तरिक्षस्थमब्रवीत् ॥&lt;br&gt;&#xA;निखिलेनास्य तत्सर्वं गुह्यमाख्यातवांस्तदा ।&lt;br&gt;&#xA;अश्वस्येवास्य यद्ध्मानं नदतः प्रदिशो गतम् ।&lt;br&gt;&#xA;सोऽचिरेणैव कालेन परमाचार्यतां गतः ॥&lt;br&gt;&#xA;अश्वत्थामैव बालोऽयं तस्मान्नाम्ना भविष्यति ॥&lt;br&gt;&#xA;कृपमाहूय गाङ्गेयस्तव शिष्या इति ब्रुवन् ।&lt;br&gt;&#xA;सुतेन तेन सुप्रीतो भारद्वाजस्ततोऽभवत् ॥&lt;br&gt;&#xA;पौत्रान्परिसमाधाय कृपमाराधयत्तदा ॥&lt;br&gt;&#xA;तत्रैव च वसन्धीमान्धनुर्वेदपरोऽभवत् ।&lt;br&gt;&#xA;ततोऽधिजग्मुस्सर्वे ते धनुर्वेदं महारथाः ।&lt;br&gt;&#xA;स शुश्राव महात्मानं जामदग्न्यं परन्तपम् ॥&lt;br&gt;&#xA;धृतराष्ट्रात्मजाश्चैव पाण्डवाश्च महाबलाः ॥&lt;br&gt;&#xA;ब्राह्मणेभ्यस्तदा राजन्दित्सन्तं वसु सर्वशः ॥&lt;br&gt;&#xA;वृष्णयश्च नृपाश्चान्ये नानादेशसमागताः ।&lt;br&gt;&#xA;स रामस्य धनुर्वेदे दिव्येषु विविधेषु च ।&lt;br&gt;&#xA;कृपमाचार्यमासाद्य परमास्त्रज्ञतां गताः ॥&lt;br&gt;&#xA;दिव्यास्त्रेषु मतिं चक्रे नीतिशास्त्रेषु कौशलम् ॥&lt;br&gt;&#xA;ततस्समनसैर्व्रतिभिस्तपोयुक्तैर्महातपाः ।&lt;br&gt;&#xA;ततो प्रायान्महाबाहुर्महेन्द्रं वसुधाधरम् ॥&lt;br&gt;&#xA;ततो महेन्द्रमासाद्य भारद्वाजो महातपाः ।&lt;br&gt;&#xA;क्षत्रघ्नं तममित्रघ्नमपश्यद्भृगुनन्दनम् ॥&lt;br&gt;&#xA;स रामायात्मनो नाम जन्म चाङ्गिरसे कुले ।&lt;br&gt;&#xA;निवेद्याङ्गिरसो भूमौ पादास्याभ्यवादयत् ॥&lt;br&gt;&#xA;तमब्रवीन्महातेजा क्षत्रहा विप्रसत्तमः ॥&lt;br&gt;&#xA;स्वागतं कुशलं तेऽस्तु किमिच्छसि महाद्युते ॥&lt;br&gt;&#xA;वैशम्पायनः-&lt;br&gt;&#xA;आगतं वित्तकामं मां विद्धि द्रोणं द्विजर्षभ ॥&lt;br&gt;&#xA;एवमुक्तस्स रामेण भारद्वाजोऽब्रवीद्द्विजः ।&lt;br&gt;&#xA;रामः-&lt;br&gt;&#xA;हिरण्यं पशवो रौप्यं यद्वाऽन्यद्वसु किञ्चन ।&lt;br&gt;&#xA;ब्राह्मणेभ्यो मया दत्तं सर्वमेव तपोधन ॥&lt;br&gt;&#xA;तथैवेयं धरा देवी सागरान्ता सपर्वता ।&lt;br&gt;&#xA;काश्यपाय मया दत्ता कृत्स्ना नगरमालिनी ॥&lt;br&gt;&#xA;शरीरमात्रमेवाद्य ममेदमवशेषितम् ।&lt;br&gt;&#xA;अस्त्राणि च महार्हाणि शस्त्राणि विविधानि च ॥&lt;br&gt;&#xA;अस्त्राणि वा शरीरं वा ब्रह्मञ्छस्त्राणि वा पुनः ।&lt;br&gt;&#xA;वृणीष्व किं प्रयच्छामि तुभ्यं द्रोण वदाशु तत् ॥&lt;br&gt;&#xA;द्रोणः-&lt;br&gt;&#xA;अस्त्राणि मे समन्त्राणि ससंहाराणि भार्गव ।&lt;br&gt;&#xA;स प्रयोगरहस्यानि दातुमर्हस्यशेषतः ॥&lt;br&gt;&#xA;एतद्वसु वसूनां हि सर्वेषां विप्रसत्तम ॥&lt;br&gt;&#xA;वैशम्पायनः-&lt;br&gt;&#xA;तथेत्युक्त्वा ततस्तस्मै प्रादादस्त्राणि भार्गवः ।&lt;br&gt;&#xA;सरहस्यव्रतं चैव धनुर्वेदमशेषतः ॥&lt;br&gt;&#xA;प्रतिगृह्य तु तत्सर्वं कृतार्थो द्विजसत्तमः ।&lt;br&gt;&#xA;प्रियं सखायं सुप्रीतो जगाम द्रुपदं प्रति ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/123/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/123/</guid>
      <description>&lt;p&gt;वैशम्पायनः-&lt;br&gt;&#xA;ततो द्रुपदमागत्य भारद्वाजः प्रतापवान् ।&lt;br&gt;&#xA;अब्रवीत् पुरुषव्याघ्रं सखायं विद्धि मामिति ॥&lt;br&gt;&#xA;इत्येवमुक्तस्सख्या स प्रीतिर्पूर्वं जनेश्वरः ।&lt;br&gt;&#xA;भारद्वाजेन पाञ्चालो रोषात् संरक्तलोचनः |&lt;br&gt;&#xA;नामृष्यत वचस्सख्युःप्रीतिपूर्वमुदाहृतम् ।|&lt;br&gt;&#xA;स चैश्वर्यमदोन्मत्त इदं राजा वचोऽब्रवीत् ॥&lt;br&gt;&#xA;द्रुपदः-&lt;br&gt;&#xA;अकृतेयं तव प्रज्ञा ब्रह्मन् नातिसमञ्जसी ।&lt;br&gt;&#xA;यन्मां ब्रवीषि प्रसभं सखा तेऽहमिति द्विज ॥&lt;br&gt;&#xA;न हि राज्ञामुदीर्णानाम् एवम्भूतैर्नरैः क्वचित् ।&lt;br&gt;&#xA;सख्यं भवति मन्दात्मन् श्रिया हीनैर्धनच्युतैः |&lt;br&gt;&#xA;सौहृदान्यपि जीर्यन्ते कालेन परिजीर्यता ।|&lt;br&gt;&#xA;सौहृदं मे त्वया ह्यासीत् पूर्वं सामर्थ्यवर्धनम् |&lt;br&gt;&#xA;न सख्यमजरं लोके दृश्यते जातु कर्हिचित् ||&lt;br&gt;&#xA;कामश्चैनं नाशयति क्रोधश्चैनं प्रमर्दति ॥&lt;br&gt;&#xA;न वै जीर्णमुपातिष्ठ सख्यं नवमुपाकुरु ।&lt;br&gt;&#xA;आदत्स्वैनं द्विजश्रेष्ठ सौहृदं ह्यर्थबन्धनम् ॥&lt;br&gt;&#xA;न दरिद्रो वसुमतो नाविद्वान् विदुषस्सखा ।&lt;br&gt;&#xA;न शूरस्य सखा क्लीबस् सखा पूर्वः किमिष्यते ॥&lt;br&gt;&#xA;ययोरेव समं वित्तं ययोः प्रज्ञा ययोश्श्रुतम् ।&lt;br&gt;&#xA;तयोस्सम्बन्धकं तुल्यं न तु पुष्टविपुष्टयोः ॥&lt;br&gt;&#xA;नाश्रोत्रियश्श्रोत्रियस्य नारथी रथिनस्सखा ।&lt;br&gt;&#xA;नाराज्ञस्सङ्गतं राज्ञस् सखिपूर्वं किमिष्यते ॥&lt;br&gt;&#xA;त्वद्विधैर्मद्विधानां हि प्रहीणार्थैर्न जातु चित् |&lt;br&gt;&#xA;सख्यं भवति मन्दात्मन् सखिपूर्वं किमिष्यते ॥&lt;br&gt;&#xA;वैशम्पायनः-&lt;br&gt;&#xA;द्रुपदेनैवमुक्तस्तु भारद्वाजः प्रतापवान् ।&lt;br&gt;&#xA;मुहूर्तं चिन्तयामास मन्युनाऽभिपरिप्लुतः ॥&lt;br&gt;&#xA;स विनिश्चित्य मनसा पाञ्चालं प्रति बुद्धिमान् ।&lt;br&gt;&#xA;शिष्यैः परिवृतश्श्रीमान् पुत्रेण सहितस्तदा ॥&lt;br&gt;&#xA;जगाम कुरुमुख्यानां नागरं नागसाह्वयम् ।&lt;br&gt;&#xA;स्यालस्यैव गृहं द्रोणस् सदारः पर्युपस्थितः ॥&lt;br&gt;&#xA;अश्वत्थाम्ना च पुत्रेण महाबलवता सह ।&lt;br&gt;&#xA;अवसत्तत्र राजेन्द्र गौतमस्य निवेशने ||&lt;br&gt;&#xA;स कृपस्यान्तरे पार्थान् भारद्वाजः प्रतापवान् |&lt;br&gt;&#xA;अस्त्राणि शिक्षयामास बुबोध च स तं कृपः |&lt;br&gt;&#xA;आवासे तत्र मूढात्मा कञ्चित्कालमुवास ह ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/124/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/124/</guid>
      <description>&lt;p&gt;वैशम्पायनः-&lt;br&gt;&#xA;द्रोणस्समुदितान्दृष्ट्वा कुरून्वृत्तिपरीप्सया ।&lt;br&gt;&#xA;आजगाम महातेजा विप्रो नागपुरं प्रति ॥&lt;br&gt;&#xA;स तथोक्तस्तथा तेन सदारः प्रद्रवत्कुरून् ।&lt;br&gt;&#xA;तां प्रतिज्ञां प्रतिज्ञाय यां कर्ता न चिरादिव ॥&lt;br&gt;&#xA;ततः कुमारा निष्क्रम्य सहिता नागसाह्वयात् ।&lt;br&gt;&#xA;क्रीडया विनयाद्वीरास्तत्र पर्यचरन्मुदा ॥&lt;br&gt;&#xA;तेषां सङ्क्रीडमानानामुदपानेऽङ्गुलीयकम् ।&lt;br&gt;&#xA;पपात धर्मराजस्य वीटा तत्रैव चापतत् ॥&lt;br&gt;&#xA;तत्त्वम्बुना प्रतिच्छन्नं तारारूपमिवाम्बरे ।&lt;br&gt;&#xA;दृष्ट्वा ते वै कुमाराश्च तं यत्नात्पर्यवारयन् ॥&lt;br&gt;&#xA;ते परस्परमैक्षन्त कुमारसहितास्तदा ॥&lt;br&gt;&#xA;तस्य योगमविदन्तो भृशमुत्कण्ठिताभवन् ॥&lt;br&gt;&#xA;न किञ्चित्प्रत्यपद्यन्त कर्म वीटोपलब्धये ॥&lt;br&gt;&#xA;तेऽपश्यन्ब्राह्मणं श्याममासन्नपलितं कृशम् ।&lt;br&gt;&#xA;कृत्यवन्तस्समीपस्थमग्निहोत्रपुरस्कृतम् ॥&lt;br&gt;&#xA;स तान्कृत्यवतो दृष्ट्वा कुमारांस्तु विचेतसः ।&lt;br&gt;&#xA;ब्राह्मणः प्रहसन्मन्दं कौशलेनाभ्यभाषत ॥&lt;br&gt;&#xA;अब्रवीद्धिग्बलं क्षात्रं धिक्चैषां वः कृतास्त्रताम् ।&lt;br&gt;&#xA;भरतस्यान्वये जाता ये वीटां नाधिगच्छत ॥&lt;br&gt;&#xA;वीटां च मुद्रिकां चैव अहमेतदपि द्वयम् ।&lt;br&gt;&#xA;उद्धरिष्ये त्विषीकाभिर्भोजनं मे प्रदीयताम् ॥&lt;br&gt;&#xA;ततोऽब्रवीद्भरद्वाजं कुन्तीपुत्रो युधिष्ठिरः ।&lt;br&gt;&#xA;गौतमीं च महाभागां भिक्षामश्नीत शाश्वतीम् ॥&lt;br&gt;&#xA;द्रोणः-&lt;br&gt;&#xA;ततोऽब्रवीद्भरद्वाजः प्रहस्य भरतानिदम् ॥&lt;br&gt;&#xA;एषा मुष्टिरिषीकाणां मयाऽस्त्रेणाभिमन्त्रिता ॥&lt;br&gt;&#xA;अस्या वीर्यं समीक्षध्वं यदन्येषु न विद्यते ॥&lt;br&gt;&#xA;वेत्स्यामीषिकया वीटां तामिषीकामीषिकया ॥&lt;br&gt;&#xA;तामपीषिकया चैव अन्यामप्यनया पुनः&lt;br&gt;&#xA;तामन्यया समायोगे वीटाया ग्रहणं मम ॥&lt;br&gt;&#xA;वैशम्पायनः-&lt;br&gt;&#xA;ततो यथोक्तं तत्सर्वं कृतवांस्तत्र ब्राह्मणः ॥&lt;br&gt;&#xA;तदपश्यन्कुमारास्ते विस्मयोत्फुल्ललोचनाः ॥&lt;br&gt;&#xA;अवाप्य चोद्धृतां वीटां वीटावेधिनमब्रुवन् ॥&lt;br&gt;&#xA;मुद्रिकामपि विप्रेन्द्र क्षिप्रमेतां समुद्धर ॥&lt;br&gt;&#xA;ततस्सशरमादाय धनुश्चापि महाबलः ।&lt;br&gt;&#xA;शरेण बध्वा मुद्रां तामूर्ध्वमावाहयच्छरैः ॥&lt;br&gt;&#xA;सशरस्तदुपादाय कूपादङ्गुलिवेष्टकम् ।&lt;br&gt;&#xA;प्रददौ तं कुमाराणां विस्मितानामविस्मितः ॥&lt;br&gt;&#xA;कुमारकाः-&lt;br&gt;&#xA;मुद्रिकां तूद्धृतां दृष्ट्वा प्राबुवंस्ते कुमारकाः ।&lt;br&gt;&#xA;अभिवादायामहे ब्रह्मन्नैतदन्येषु विद्यते ॥&lt;br&gt;&#xA;कोऽसि कं त्वां विजानीमो ब्रूहि किं करवाम ते ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्तथा विप्रः प्रत्युवाच कुमारकान् ।&lt;br&gt;&#xA;आख्यापयध्वं भीष्माय रूपेण च गुणैरपि ॥&lt;br&gt;&#xA;स मा बुद्धिमतां श्रेष्ठश्शृत्वा ज्ञास्यति कौरवः ॥&lt;br&gt;&#xA;तथेत्युक्त्वा तु ते गत्वा भीष्ममूचुः पितामहम् ।&lt;br&gt;&#xA;ब्राह्मणस्य वचस्सर्वं तच्च कर्म विशेषतः ॥&lt;br&gt;&#xA;श्रुत्वा भीष्मः कुमाराणां द्रोण इत्येव जज्ञिवान् ॥&lt;br&gt;&#xA;युक्तरूपस्स हि गुरुरित्येवमनुचिन्त्य च ।&lt;br&gt;&#xA;तत आनाय्य द्रोणं तु भीष्मश्शान्तनवस्तदा ॥&lt;br&gt;&#xA;अर्हणीयेन कामैश्च यथान्यायमपूजयत् ॥&lt;br&gt;&#xA;ततस्तं परिपप्रच्छ भीष्मश्शस्त्रभृतां वरः ।&lt;br&gt;&#xA;हेतुमागमने सर्वं तं द्रोणः प्रत्यभाषत ॥&lt;br&gt;&#xA;द्रोणः-&lt;br&gt;&#xA;महर्षेरग्निवेश्यस्य सकाशमहमच्युत ।&lt;br&gt;&#xA;अस्त्रार्थमगमं पूर्वं धनुर्वेदजिघृक्षया ॥&lt;br&gt;&#xA;ब्रह्मचारी विनीतात्मा जटिलो बहुलास्समाः ।&lt;br&gt;&#xA;अवसं तत्र सुचिरं अग्निवेश्यस्य सन्निधौ ॥&lt;br&gt;&#xA;पाञ्चालराजपुत्रश्च यज्ञसेनो महाबलः ।&lt;br&gt;&#xA;मया सहाकरोद्विद्यां गुरौ तस्मिन्समाहितः  ॥&lt;br&gt;&#xA;स मे तत्र सखा चासीत्प्रियवागुपकारकः ।&lt;br&gt;&#xA;मया स्म रमते नित्यं सङ्गम्य समये तदा ॥&lt;br&gt;&#xA;स मां संप्रस्थितः पूर्वं प्रियकारी प्रियंवादः ।&lt;br&gt;&#xA;अब्रवीदिति मां भीष्म वचनं प्रीतिवर्धनम् ॥&lt;br&gt;&#xA;अहं प्रियतमः पुत्रः पितुरेको महात्मनः ।&lt;br&gt;&#xA;अभिषेक्ष्यति मां राज्ये स पाञ्चालो यदा तदा ॥&lt;br&gt;&#xA;भविष्यति च ते भोज्यं सख्युस्सखिधनं यथा ॥&lt;br&gt;&#xA;तद्भोज्यं भवता राज्यं सखे सत्येन ते शपे ॥&lt;br&gt;&#xA;मम भोगाश्च वित्तं च त्वदधीनास्सुखानि च ॥&lt;br&gt;&#xA;एवमुक्त्वा प्रचक्राम कृतास्त्रः पूजितो मया ॥&lt;br&gt;&#xA;उक्तवाक्यमहं ज्ञात्वा प्रहृष्टेनान्तरात्मना ॥&lt;br&gt;&#xA;सोऽहं पितृनियुक्तत्वात् पुत्रलोभाद्यशस्विनीम् ।&lt;br&gt;&#xA;शारद्वतीं महाप्रज्ञ उपयेमे समाहितः ॥&lt;br&gt;&#xA;अग्निहोत्रे च धर्मे च दमे च सततं रताम् ॥&lt;br&gt;&#xA;लेभे च गौतमी पुत्रमश्वत्थामानमात्मजम् ॥&lt;br&gt;&#xA;भीष्म विक्रमकर्माणमादित्यमिव तेजसा ।&lt;br&gt;&#xA;आत्मजेनाभवं प्रीतो भरद्वाजो यथा मया ॥&lt;br&gt;&#xA;गोक्षीरं पिबतो दृष्ट्वा धनिनां स्म कुमारकान् ।&lt;br&gt;&#xA;अश्वत्थामाऽरुदत्तात दिशो मे दश मोहयन् ॥&lt;br&gt;&#xA;न साधकोऽवसीदेत वर्तमानस्स्वकर्मसु ।&lt;br&gt;&#xA;अगच्छमभिजानंस्तानहं देशान्बहूनपि ॥&lt;br&gt;&#xA;अविलोपेन धर्मस्य सततं धर्मसंस्थितम् ।&lt;br&gt;&#xA;अयाचित्वा परिक्रामन्नाध्यगच्छं धनं क्वचित् ॥&lt;br&gt;&#xA;अथ पिष्टोदकेनैव लोभयं वै कुमारकम् ॥&lt;br&gt;&#xA;पीत्वा पिष्टोदकं तच्च मातृदत्तं प्रियेण च ।&lt;br&gt;&#xA;अनभिज्ञक्षीररसो नृत्यति प्रहसन्मुहुः ॥&lt;br&gt;&#xA;सवयोभिः कुमारैश्च पीतक्षीरोहमित्यसौ ॥&lt;br&gt;&#xA;तं दृष्ट्वा कश्मलं घोरं तत्र मामन्वपद्यत ॥&lt;br&gt;&#xA;द्रोणं धिगस्त्वधनिनं यो धनं नाधिगच्छति ॥&lt;br&gt;&#xA;क्षीरारसज्ञः क्षरमिति पीत्वा पिष्टिं प्रनृत्यति ॥&lt;br&gt;&#xA;अश्वत्थामापि धिङ्मातुर्यत्पयो नाधिगच्छति ॥&lt;br&gt;&#xA;इति सम्भाषतां वाचं श्रुत्वा मे बुद्धिरच्यवत् ।&lt;br&gt;&#xA;आत्मानं चात्मना गर्हन्मनसेदं व्यचिन्तयम् ॥&lt;br&gt;&#xA;अपि नाहं पुरा विप्रैर्वर्जितां गर्हितां भृशम् ।&lt;br&gt;&#xA;परोपसेवां पापिष्ठां आचरेयं धनाशया ॥&lt;br&gt;&#xA;इति मत्वा प्रियं पूर्वं वक्तारं सूनृतां गिरम् ।&lt;br&gt;&#xA;पूर्वं सङ्गतसंसिद्धं सदारस्सोमकं गतः ॥&lt;br&gt;&#xA;अभिषिक्तं च श्रुत्वैनं कृतार्थोऽस्मीति चिन्तयन् ।&lt;br&gt;&#xA;प्रियं सखायं सुप्रीतो राज्यस्थं समुपागमम् ॥&lt;br&gt;&#xA;संस्मरन्सङ्गतं चैव वचनं चैव तस्य तत् ।&lt;br&gt;&#xA;ततो द्रुपदमागम्य सखिपूर्वमहं प्रभो ॥&lt;br&gt;&#xA;अब्रुवं पुरुषव्याघ्र सखायं विद्धि मामिति ॥&lt;br&gt;&#xA;उपस्थितं तु द्रुपदस्सखिवच्चाभिसङ्गतम् ।&lt;br&gt;&#xA;स मां निराकारमिव प्रहसन्निदमब्रवीत् ॥&lt;br&gt;&#xA;अकृतेयं तव प्रज्ञा ब्रह्मन्नातिसमञ्जसी ।&lt;br&gt;&#xA;यदात्थ मां त्वं प्रहसन्सखा तेऽहमिति द्विज ॥&lt;br&gt;&#xA;न हि राज्ञामुदीर्णानामेवम्भूतैर्नरैः क्वचित् ।&lt;br&gt;&#xA;सख्यं भवति मन्दात्मञ्छ्रिया हीनैर्धनच्युतैः ॥&lt;br&gt;&#xA;नाश्रोत्रियश्श्रोत्रियस्य नारथी रथिनस्सखा ।&lt;br&gt;&#xA;नाराजा पार्थिवस्यापि सखिपूर्वं किमिष्यते ॥&lt;br&gt;&#xA;द्रुपदेनैवमुक्तोऽहं मन्युनाऽभिपरिप्लुतः ।&lt;br&gt;&#xA;अभ्यागच्छं कुरून्भीष्म शिष्यैरर्थिगुणान्वितैः ॥&lt;br&gt;&#xA;वैशम्पायनः-&lt;br&gt;&#xA;पौत्रानादाय तान्सर्वान्वसूनि विविधानि च ॥&lt;br&gt;&#xA;प्रतिजग्राह तं भीष्मो गुरुं पाण्डुसुतैस्सह ।&lt;br&gt;&#xA;शिष्या इति ददौ राजन्द्रोणाय विधिपूर्वकम् ।&lt;br&gt;&#xA;स च शिष्यान्महेष्वासः प्रतिजग्राह कौरवान् ॥&lt;br&gt;&#xA;प्रतिगृह्य च तान्सर्वान्द्रोणो वचनमब्रवीत् ।&lt;br&gt;&#xA;रहस्येतान्प्रतीतात्मा कृतोपसदनांस्तथा ॥&lt;br&gt;&#xA;द्रोणः-&lt;br&gt;&#xA;वैशम्पायनः-&lt;br&gt;&#xA;कार्यं मे काङ्क्षितं किञ्चिद्धृदि संपरिवर्तते ।&lt;br&gt;&#xA;कृतास्त्रैस्तत्प्रदेयं मे तद्द्रुतं वदतानघाः ॥&lt;br&gt;&#xA;तच्छ्रुत्वा कौरवेयास्ते तूष्णीमासन्विशाम्पते ॥&lt;br&gt;&#xA;अर्जुनस्य ततस्सर्वं प्रतिज्ञे परन्तप ॥&lt;br&gt;&#xA;ततोऽर्जुनं मूर्ध्नि तदा समाघ्राय पुनः पुनः ।&lt;br&gt;&#xA;प्रीतिपूर्वं परिष्वज्य प्ररुरोद मुदा तदा ॥&lt;br&gt;&#xA;अश्वत्थामानमाहूय द्रोणो वचनमब्रवीत् ।&lt;br&gt;&#xA;सखायं विद्धि ते पार्थं मया दत्तं प्रगृह्यताम् ॥&lt;br&gt;&#xA;साधु साध्विति तं प्राज्ञः परिष्वज्येदमब्रवीत् ॥&lt;br&gt;&#xA;अद्यप्रभृति विप्रेन्द्र परवानस्मि धर्मतः ।&lt;br&gt;&#xA;शिष्योऽहं त्वत्प्रसादेन जीवामि द्विजसत्तम ॥&lt;br&gt;&#xA;इत्युक्त्वा तु तदा पार्थः पादौ जग्राह पाण्डवः ॥&lt;br&gt;&#xA;ततो द्रोणः पाण्डुपुत्रानस्त्राणि विविधानि च ।&lt;br&gt;&#xA;ग्राहयामास दिव्यानि मानुषाणि च वीर्यवान् ॥&lt;br&gt;&#xA;राजपुत्रास्तथैवान्ये समेत्य भरतर्षभाः ।&lt;br&gt;&#xA;अभिजग्मुस्ततो द्रोणमस्त्रार्थं द्विजसत्तमम् ॥&lt;br&gt;&#xA;वृष्णयश्चान्धकारैश्च नानादेश्याश्च पार्थिवाः ।&lt;br&gt;&#xA;सूतपुत्रश्च राधेयो गुरुं द्रोणमियात्तदा ॥&lt;br&gt;&#xA;दुर्योधनमुपाश्रित्य पाण्डवानत्यमन्यत ॥&lt;br&gt;&#xA;स्पर्धमानस्तु पार्थेन सूतपुत्रोऽत्यमर्षणः ।&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/125/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/125/</guid>
      <description>&lt;p&gt;वैशम्पायनः-&lt;br&gt;&#xA;अर्जुनस्तु परं यत्नमातस्थे गुरुपूजने ।&lt;br&gt;&#xA;अस्त्रे च परमे योगे प्रियो द्रोणस्य चाभवत् ॥&lt;br&gt;&#xA;द्रोणेन च तदाहूय रहस्युक्तोऽन्नसाधकः ।&lt;br&gt;&#xA;अन्धकारेऽर्जुनायान्नं न देयं ते कदाचन ॥&lt;br&gt;&#xA;ततः कदाचिद्भुञ्जाने प्रववौ वायुरर्जुने ।&lt;br&gt;&#xA;तेन दीपस्तु सहसा निर्वापित इति श्रुतिः ॥&lt;br&gt;&#xA;भुक्तवानेव कौन्तेयो नाभ्यासात्स न्यवर्तते ।&lt;br&gt;&#xA;हस्तस्तेजस्विनो नित्यमभ्यासकृतकारणात् ॥&lt;br&gt;&#xA;तदभ्यासकृतं मत्वा रात्रावपि स पाण्डवः ।&lt;br&gt;&#xA;तस्य ज्यातलनिर्घोषं द्रोणश्शुश्राव तन्निशि ॥&lt;br&gt;&#xA;उपेत्यार्जुनमुत्थाय परिष्वज्येदमब्रवीत् ॥&lt;br&gt;&#xA;द्रोणः-&lt;br&gt;&#xA;प्रयतिष्ये तथा कर्तुं यथा नान्यो धनुर्धरः ।&lt;br&gt;&#xA;त्वत्समो भविता लोके सत्यमेतद्ब्रवीमि ते ॥&lt;br&gt;&#xA;वैशम्पायनः-&lt;br&gt;&#xA;ततो द्रोणोऽर्जुनं भूयो हयेषु च गजेषु च ।&lt;br&gt;&#xA;रथेषु भूमावपि च रणशिक्षामशिक्षयत् ॥&lt;br&gt;&#xA;गदायुद्धेऽसिचर्यायां तोमरप्रासशक्तिषु ।&lt;br&gt;&#xA;द्रोणस्सङ्कीर्णयुद्धेषु शिक्षयामास कौरवम् ॥&lt;br&gt;&#xA;तस्य तत्कौशलं दृष्ट्वा धनुर्वेदजिघृक्षवः ।&lt;br&gt;&#xA;राजानो राजपुत्राश्च समाजग्मुस्सहस्रशः ॥&lt;br&gt;&#xA;तान्सर्वाञ्शिक्षयामास द्रोणश्शस्त्रभृतां वरः ॥&lt;br&gt;&#xA;ततो निषादराजस्य हिरण्यधनुषस्सुतः ।&lt;br&gt;&#xA;एकलव्यो महावीर्यो द्रोणमभ्याजगाम ह ॥&lt;br&gt;&#xA;न स तं प्रतिजग्राह नैषादिरिति चिन्तयन् ।&lt;br&gt;&#xA;शिष्यं धनुषि धर्मज्ञस्तेषामेवान्ववेक्षया ॥&lt;br&gt;&#xA;द्रोणः-&lt;br&gt;&#xA;शिष्योऽसि मम नैषादे ! प्रयोगे बलत्तरः ।&lt;br&gt;&#xA;निवर्तस्व गृहानेव अनुज्ञातोऽसि नित्यशः ॥&lt;br&gt;&#xA;वैशम्पायनः-&lt;br&gt;&#xA;स तु द्रोणस्य शिरसा पादौ गृह्य परन्तपः ।&lt;br&gt;&#xA;अरण्यमनुसम्प्राप्य कृत्वा द्रोणं महीमयम् ॥&lt;br&gt;&#xA;तस्मिन्नाचार्यवृत्तिं च परमामास्थितस्तदा ।&lt;br&gt;&#xA;इष्वस्त्रे योगमातस्थे परं नियममास्थितः ॥&lt;br&gt;&#xA;स तेन तपसा युक्तो योगेन परमेण च ।&lt;br&gt;&#xA;विमोक्षादानसन्धाने लघुत्वं परमाप सः ॥&lt;br&gt;&#xA;लाघवं चास्त्रयोगं च नचिरात्प्रत्यपद्यत ।&lt;br&gt;&#xA;अथ द्रोणाभ्यनुज्ञाताः कदाचित्कुरुपाण्डवाः ।&lt;br&gt;&#xA;रथैर्विनिर्ययुः सर्वे मृगयामरिमर्दनाः ॥&lt;br&gt;&#xA;तत्रोपकरणं गृह्य नरः कश्चिद्यदृच्छया ।&lt;br&gt;&#xA;राजन्ननुजगामैकः श्वानमादाय पाण्डवान् ॥&lt;br&gt;&#xA;तेषां विचरतां तत्र तत्तत्कर्मचिकीर्षताम् ।&lt;br&gt;&#xA;श्वा चरन्स पथा मूढो नैषादिं प्रति जग्मिवान् ॥&lt;br&gt;&#xA;स कृष्णं मलदिग्धाङ्गं कृष्णाजिनधरं वने ।&lt;br&gt;&#xA;नैषादिं श्वा समुद्वीक्ष्य भषंस्तस्थौ तदन्तिके ॥&lt;br&gt;&#xA;तस्यैकलव्यो भषतः शुनस्सप्त शरान्मुखे ।&lt;br&gt;&#xA;लाघवं दर्शन्नस्त्रैर्मुमोच युगपद्यथा ॥&lt;br&gt;&#xA;स तु श्वा शरपूर्णास्यः पाण्डवानाजगाम ह ।&lt;br&gt;&#xA;तं दृष्ट्वा कौरवा राजन्विस्मयं परमं तदा ॥&lt;br&gt;&#xA;लाघवं शब्दवेधित्वं दृष्ट्वा तत्परमं तदा ।&lt;br&gt;&#xA;प्रेक्ष्य तं व्रीडिताश्चासन्प्रशशंसुश्च सर्वशः ॥&lt;br&gt;&#xA;तं ततोऽन्वेषमाणास्ते वने वनचरेश्वरम् ।&lt;br&gt;&#xA;ददृशुः पाण्डवा राजन्नस्यन्तमनिशं शरान् ॥&lt;br&gt;&#xA;न चैनमभ्यजानंस्ते तदा विकृतदर्शनम् ।&lt;br&gt;&#xA;तथैनं परिपप्रच्छ्रुः को भवान्कस्य चेति ह ॥&lt;br&gt;&#xA;एकलव्यः-&lt;br&gt;&#xA;निषादाधिपतेर्वीरा हिरण्यधनुषस्सुतम् ।&lt;br&gt;&#xA;द्रोणशिष्यं च मां वित्त धनुर्वेदकृतश्रमम् ॥&lt;br&gt;&#xA;वैशम्पायनः-&lt;br&gt;&#xA;ते तमाज्ञाय तत्त्वेन पुनरागम्य पाण्डवाः ।&lt;br&gt;&#xA;यथावृत्तं वने राजन्द्रोणायाचख्युरद्भुतम् ॥&lt;br&gt;&#xA;कौन्तेयस्त्वर्जुनो राजन्नेकलव्यमनुस्मरन् ।&lt;br&gt;&#xA;रहो द्रोणं समागम्य प्रणयादिदमब्रवीत् ॥&lt;br&gt;&#xA;नन्वहं परिरभ्यैकः प्रीतिपूर्वमिदं वचः ।&lt;br&gt;&#xA;भवतोक्तो न मे शिष्यस्त्वद्विशिष्टो भविष्यति ॥&lt;br&gt;&#xA;अथ कस्मान्मद्विशिष्टो लोकादपि च वीर्यवान् ।&lt;br&gt;&#xA;अस्त्यन्यो भवतश्शिष्यो निषादाधिपतेस्सुतः ॥&lt;br&gt;&#xA;वैशम्पायनः-&lt;br&gt;&#xA;मुहूर्तमिव तं द्रोणश्चिन्तयित्वा विनिश्चयम् ।&lt;br&gt;&#xA;सव्यसाचिनमादाय नैषादिं प्रति जग्मिवान् ॥&lt;br&gt;&#xA;ददर्श मलदिग्धाङ्गं जटिलं चीरवाससम् ।&lt;br&gt;&#xA;एकलव्यं धनुष्पाणिमस्यन्तमनिशं शरान् ॥&lt;br&gt;&#xA;एकलव्यस्तु तं दृष्ट्वा द्रोणमायान्तमन्तिकात् ।&lt;br&gt;&#xA;अभिगम्योपसङ्गृह्य जगाम शिरसा महीम् ॥&lt;br&gt;&#xA;पूजयित्वा ततो द्रोणं विधिवत्स निषादजः ।&lt;br&gt;&#xA;निवेद्य शिष्यमात्मानं तस्थौ प्राञ्जलिरग्रतः ॥&lt;br&gt;&#xA;द्रोणः-&lt;br&gt;&#xA;ततो द्रोणोऽब्रवीद्राजन्नेकलव्यमिदं वचः ।&lt;br&gt;&#xA;यदि शिष्योऽसि मे तात वेतनं दीयतामिति ॥&lt;br&gt;&#xA;वैशम्पायनः-&lt;br&gt;&#xA;एकलव्यस्तु तच्छ्रुत्वा प्रीयमाणोऽब्रवीदिदम् ॥&lt;br&gt;&#xA;एकलव्यः-&lt;br&gt;&#xA;वैशम्पायनः-&lt;br&gt;&#xA;किं प्रयच्छामि भगवन्नाज्ञापयतु मां गुरुः ।&lt;br&gt;&#xA;न हि किञ्चिददेयं मे गुरवे ब्रह्मवित्तम ॥&lt;br&gt;&#xA;तमब्रवीत्त्वयाऽङ्गुष्ठो दक्षिणो दीयतामिति ॥&lt;br&gt;&#xA;एकलव्यस्तु तच्छ्रुत्वा वचो द्रोणस्य दारुणम् ।&lt;br&gt;&#xA;प्रतिज्ञामात्मनो रक्षन्सत्ये च निरतस्सदा ॥&lt;br&gt;&#xA;तथैव हृष्टवदनस्तथैवादीनमानसः ॥&lt;br&gt;&#xA;सत्यसन्धं च नैषादिं दृष्ट्वा प्रीतोऽब्रवीदिदम् ।&lt;br&gt;&#xA;एवं कर्तव्यमिति वै एकलव्यमभाषत ॥&lt;br&gt;&#xA;छित्त्वाऽविचार्य तं प्रादाद्द्रोणायाङ्गुष्ठमात्मनः ॥&lt;br&gt;&#xA;अतः परं तु नैषादिरङ्गुलीभिर्व्यकर्षत ।&lt;br&gt;&#xA;न तथा स तु शीघ्रोऽभूद्यथा पूर्वं नराधिप ॥&lt;br&gt;&#xA;ततोऽर्जुनः प्रीतमना बभूव विगतज्वरः ।&lt;br&gt;&#xA;द्रोणश्च सत्यवागासीन्नाधिकोऽन्योऽर्जुनादभूत् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/126/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/126/</guid>
      <description>&lt;p&gt;वैशम्पायनः-&lt;br&gt;&#xA;द्रोणस्य तु तदा शिष्यौ गदायोग्यौ विशेषतः ।&lt;br&gt;&#xA;दुर्योधनश्च भीमश्च कुरूणामध्यगच्छताम् ॥&lt;br&gt;&#xA;अश्वत्थामा महास्त्रेषु सर्वेष्वभ्यधिकोऽभवत् ।&lt;br&gt;&#xA;युधिष्ठिरो रथश्रेष्ठस्सर्वत्र तु धनञ्जयः ॥&lt;br&gt;&#xA;प्रथितस्सागरान्तायां रथयूथपयूथपः ।&lt;br&gt;&#xA;बुद्धियोगबलोत्साहैस्सर्वास्त्रेषु तथाऽर्जुनः॥&lt;br&gt;&#xA;अस्त्रे गुर्वनुरागे च विशिष्टोऽभवदर्जुनः ।&lt;br&gt;&#xA;तुल्येष्वस्त्रोपदेशेषु सौष्ठवेन च वीर्यवान् ॥&lt;br&gt;&#xA;एकस्सर्वकुमाराणां स बभूवार्जुनोऽधिकः ।&lt;br&gt;&#xA;प्राणाधिकं भीमसेनं कृतविद्यं धनञ्जयम् ॥&lt;br&gt;&#xA;धार्तराष्ट्रा दुरात्मानो नामृष्यन्त परन्तप ॥&lt;br&gt;&#xA;तांस्तु सर्वान्समानीय सर्वविद्यासु निष्ठितान् ।&lt;br&gt;&#xA;द्रोणः प्रहरणज्ञाने जिज्ञासुः पुरुषर्षभान् ॥&lt;br&gt;&#xA;कृत्रिमं भासमारोप्य वृक्षाग्रे शिल्पिभिः कृतम् ।&lt;br&gt;&#xA;अविज्ञातं कुमाराणां लक्ष्यभूतमुपादिशत् ॥&lt;br&gt;&#xA;द्रोणः-&lt;br&gt;&#xA;शीघ्रं भवन्तस्सर्वे वै धनूंष्यादाय सत्वराः ।&lt;br&gt;&#xA;भासमेतं समुद्दिश्य तिष्ठन्तु संहितेषवः ॥&lt;br&gt;&#xA;मद्वाक्यसमकालं च शिरोऽस्य विनिकृत्यताम् ।&lt;br&gt;&#xA;एकैकशो नियोक्ष्यामि तथा कुरुत पुत्रकाः ॥&lt;br&gt;&#xA;वैशम्पायनः-&lt;br&gt;&#xA;ततो युधिष्ठिरं पूर्वमुवाचाङ्गिरसां वरः ।&lt;br&gt;&#xA;सन्धत्स्व बाणं दुर्धर्ष मद्वाक्यान्ते विमुञ्च तम् ॥&lt;br&gt;&#xA;ततो युधिष्ठिरः पूर्वं धनुर्गृह्य महारवम् ।&lt;br&gt;&#xA;तस्थौ भासं समुद्दिश्य गुरुवाक्यप्रचोदितः ॥&lt;br&gt;&#xA;ततो विततधन्वानं द्रोणस्तं कुरुनन्दनम् ।&lt;br&gt;&#xA;स मुहूर्तादुवाचेदं वचनं भरतर्षभ ॥&lt;br&gt;&#xA;पश्यस्येनं द्रुमाग्रस्थं भासं नरवरात्मज ! ।&lt;br&gt;&#xA;पश्यामीत्येवमाचार्यं प्रत्युवाच युधिष्ठिरः ॥&lt;br&gt;&#xA;स मुहूर्तादिव पुनर्द्रोणस्तं प्रत्यभाषत ।&lt;br&gt;&#xA;पार्थ वृक्षमिमं मां च भ्रातॄन्वाऽपि प्रपश्यसि ॥&lt;br&gt;&#xA;तमुवाच स कौन्तेयः पश्याम्येनं वनस्पतिम् ।&lt;br&gt;&#xA;भवन्तं च तथा भ्रातॄन्भासं चेति पुनःपुनः ॥&lt;br&gt;&#xA;तमुवाचापसर्पेति द्रोणोऽप्रीतमना इव ।&lt;br&gt;&#xA;नैतच्छक्यं त्वया वेद्धुं लक्ष्यमित्येव कुत्सयन् ॥&lt;br&gt;&#xA;ततो दुर्योधनादींस्तान्धार्तराष्ट्रान्महाबलान् ।&lt;br&gt;&#xA;तेनैव क्रमयोगेन जिज्ञासुः पर्यपृच्छत ॥&lt;br&gt;&#xA;अन्यांश्च शिष्यान्भीमादीन्राज्ञश्चैवान्यदेशजान् ।&lt;br&gt;&#xA;तथा च सर्वे तत्सर्वं पश्याम इति कुत्सिताः ॥&lt;br&gt;&#xA;ततो धनञ्जयं द्रोणः स्मयमानोऽभ्यभाषत ।&lt;br&gt;&#xA;त्वयेदानीं प्रहर्तव्यमेतल्लक्ष्यं निपात्यताम् ।&lt;br&gt;&#xA;मद्वाक्यसमकालं ते मोक्तव्योश्च भवेच्छरः ॥&lt;br&gt;&#xA;विकृष्य कार्मुकं पुत्र तिष्ठ तावन्मुहूर्तकम् ॥&lt;br&gt;&#xA;एवमुक्तस्सव्यसाची मण्डलीकृतकार्मुकः ।&lt;br&gt;&#xA;तस्थौ भासं समुद्दिश्य गुरुवाक्यप्रचोदितः ॥&lt;br&gt;&#xA;मुहूर्तादिव तं द्रोणस्तथैव समभाषत ।&lt;br&gt;&#xA;पश्यस्येनं स्थितं भासं द्रुमं मामपि चार्जुन ॥&lt;br&gt;&#xA;पश्यामि भासमेवाहं इति तं प्रत्यभाषत ।&lt;br&gt;&#xA;न तु वृक्षं भवन्तं वा पश्यामीति च भारत ॥&lt;br&gt;&#xA;ततः प्रीतमना द्रोणो मुहूर्तादिव तं पुनः ।&lt;br&gt;&#xA;प्रत्यभाषत दुर्धर्षं पाण्डवानां रथर्षभम् ॥&lt;br&gt;&#xA;भासं पश्यसि यद्येनं तथा ब्रूहि पुनर्वचः ।&lt;br&gt;&#xA;शिरः पश्यामि भासस्य न गात्रमिति सोऽब्रवीत् ॥&lt;br&gt;&#xA;अर्जुनेनैवमुक्तस्तु द्रोणो हृष्टतनूरुहः ।&lt;br&gt;&#xA;मुञ्चस्वेत्यब्रवीत्पार्थं स मुमोचाविचारयन् ॥&lt;br&gt;&#xA;ततस्तस्य नगस्थस्य क्षुरेण निशितेन च ।&lt;br&gt;&#xA;शिर उत्कृत्य तरसा पातयामास पाण्डवः ॥&lt;br&gt;&#xA;तस्मिन्कर्मणि संसिद्धे परिष्वज्य च पाण्डवम् ।&lt;br&gt;&#xA;मेने च द्रुपदं सङ्ख्ये सानुबन्धं पराजितम् ॥&lt;br&gt;&#xA;कस्य चित्त्वथ कालस्य सशिष्योऽङ्गिरसां वरः ।&lt;br&gt;&#xA;जगाम गङ्गामभितो मज्जितुं भरतर्षभ ॥&lt;br&gt;&#xA;अवगाढमथो द्रोणं सलिले सलिलेचरः ।&lt;br&gt;&#xA;ग्राहो जग्राह बलवाञ्जङ्घान्ते कालचोदितः ॥&lt;br&gt;&#xA;स समर्थोऽपि मोक्षाय शिष्यान्सर्वानचोदयत् ।&lt;br&gt;&#xA;ग्राहं हत्वा मोक्षयध्वं मामिति त्वरयन्निव ॥&lt;br&gt;&#xA;तद्वाक्यसमकालं तु बीभत्सुर्निशितैः शरैः ।&lt;br&gt;&#xA;अवार्यैर्निशितैश्चैनं मग्नमम्भस्यताडयत् ॥&lt;br&gt;&#xA;इतरे तु विसम्मूढास्तत्रतत्र प्रपेदिरे ॥&lt;br&gt;&#xA;तं च दृष्ट्वा क्रियोपेतं द्रोणोऽमन्यत पाण्डवम् ।&lt;br&gt;&#xA;विशिष्टं सर्वशिष्येभ्यः प्रीतिमांश्चाभवत्तदा ॥&lt;br&gt;&#xA;स पार्थबाणैर्बहुधा खण्डशः परिकल्पितः ।&lt;br&gt;&#xA;ग्राहः पञ्चत्वमापेदे जङ्घां त्यक्त्वा महात्मनः ॥&lt;br&gt;&#xA;अथाब्रवीन्महात्मानं भारद्वाजो महारथम् ॥&lt;br&gt;&#xA;गृहाणेदं महाबाहो विशिष्टमतिदुर्धरम् ।&lt;br&gt;&#xA;अस्त्रं ब्रह्मशिरो वीर सप्रयोगनिवर्तनम् ॥&lt;br&gt;&#xA;न च ते मानुषेष्वेतत्प्रयोक्तव्यं कथञ्चन ।&lt;br&gt;&#xA;जगद्धि निर्दहेदेतदल्पतेजसि पातितम् ॥&lt;br&gt;&#xA;असामान्यमिदं तात लोकेष्वस्त्रं निगद्यते ।&lt;br&gt;&#xA;तद्धारयेथाः प्रयतः शृणु चेदं वचो मम ॥&lt;br&gt;&#xA;बाधेतेऽमानुषः कश्चिद्देवो वापीह कश्चन ।&lt;br&gt;&#xA;तद्वधाय प्रयुञ्जीथास्तदस्त्रमिदमाहवे ॥&lt;br&gt;&#xA;तत्तथेति प्रतिश्रुत्य बीभत्सुः प्रकृताञ्जलिः ।&lt;br&gt;&#xA;जग्राह परमास्त्रं तदाह चैनं पुनर्गुरुः ॥&lt;br&gt;&#xA;भविता त्वत्समो नान्यः पुमाल्ँलोके धनुर्धरः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/127/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/127/</guid>
      <description>&lt;p&gt;वैशम्पायनः-&lt;br&gt;&#xA;कृतास्त्रान्धार्तराष्ट्रांश्च पाण्डुपुत्रांश्च भारत ।&lt;br&gt;&#xA;दृष्ट्वा द्रोणोऽब्रवीद्वाक्यं धृतराष्ट्रं जनेश्वरम् ॥&lt;br&gt;&#xA;कृपस्य सोमदत्तस्य वाह्लीकस्य च धीमतः ।&lt;br&gt;&#xA;गाङ्गेयस्य च सान्निध्ये व्यासस्य विदुरस्य च ॥&lt;br&gt;&#xA;राजन्सम्प्राप्तविद्यास्ते कुमाराः कुरुसत्तम ।&lt;br&gt;&#xA;ते दर्शयेयुस्स्वां शिक्षां राजन्ननुमते तव ॥&lt;br&gt;&#xA;धृतराष्ट्रः-&lt;br&gt;&#xA;ततोऽब्रवीन्महाराजः प्रहृष्टेनान्तरात्मना ।&lt;br&gt;&#xA;भारद्वाज महत्कर्म कृतं द्विजवर त्वया ॥&lt;br&gt;&#xA;यदानुमन्यसे कालं यस्मिन्देशे यथायथा ।&lt;br&gt;&#xA;तथातथा विधानाय स्वयमाज्ञापयस्व माम् ॥&lt;br&gt;&#xA;स्पृहयाम्यद्य निर्वेदात्पुरुषाणां सचक्षुषाम् ।&lt;br&gt;&#xA;अस्त्रहेतोः समायुक्तान्ये मे द्रक्ष्यन्ति पुत्रकान् ॥&lt;br&gt;&#xA;सत्कार्यः क्षत्त आचार्यो ब्रवीति कुरु तत्तथा ।&lt;br&gt;&#xA;न हीदृशं प्रियं मेऽद्य भविता धर्मवत्सल ॥&lt;br&gt;&#xA;वैशम्पायनः-&lt;br&gt;&#xA;ततो राजानमामन्त्र्य विदुरानुगतो बहिः ।&lt;br&gt;&#xA;भारद्वाजो महाप्राज्ञो ज्ञापयामास मेदिनीम् ॥&lt;br&gt;&#xA;समामवृक्षां निर्गुल्मामुदक्प्रवणसंस्थिताम् ॥&lt;br&gt;&#xA;तस्यां भूमौ बलिं चक्रे तिथिनक्षत्रपूजिते ॥&lt;br&gt;&#xA;अवघुष्टं पुरं चापि तदर्थं भरतर्षभ ।&lt;br&gt;&#xA;रङ्गभूमिं सुविहितां शास्त्रदृष्टामकारयत् ॥&lt;br&gt;&#xA;प्रेक्षागारं सुविहितं चक्रुस्तत्र च शिल्पिनः ।&lt;br&gt;&#xA;रक्षां सर्वायुधोपेतां स्त्रीणां चैव नरर्षभ ॥&lt;br&gt;&#xA;मञ्चान्स्म कारयामासुर्यत्र जानपदा जनाः ।&lt;br&gt;&#xA;सचिवाश्च पुनर्मञ्चान्कारयामासुरुच्छ्रितान् ॥&lt;br&gt;&#xA;तस्मिंस्ततोऽहनि प्राप्ते राजा ससचिवस्तदा ।&lt;br&gt;&#xA;सान्तःपुरस्सहामात्यो व्यासस्यानुमते तदा ॥&lt;br&gt;&#xA;भीष्मं प्रमुखतः कृत्वा कृपं चाचार्यसत्तमम् ।&lt;br&gt;&#xA;बाह्लीकं सोमदत्तं च भूरिश्रवसमेव च ॥&lt;br&gt;&#xA;कुरूनन्यांश्च सचिवानादाय नगराद्बहिः ।&lt;br&gt;&#xA;रङ्गभूमिं समासाद्य ब्राह्मणैस्सहितो नृपः ॥&lt;br&gt;&#xA;मुक्ताजालपरिक्षिप्तं वैदूर्यमणिभूषितम् ।&lt;br&gt;&#xA;शातकुम्भमयं दिव्यं प्रेक्षागारमुपागमत् ॥&lt;br&gt;&#xA;गान्धारी च महाभागा कुन्ती च जयतां वर ।&lt;br&gt;&#xA;स्त्रियश्च सर्वा या राज्ञस्तासां परिचारकाः ॥&lt;br&gt;&#xA;हर्षादारुरुहुः कान्तं मेरुं देवस्त्रियो यथा ।&lt;br&gt;&#xA;ब्राह्मणक्षत्रविट्च्छूद्रं सर्वं तत्र समागतम् ॥&lt;br&gt;&#xA;दर्शनेप्सुः समभ्यागात्कुमाराणां कृतास्त्रताम् ॥&lt;br&gt;&#xA;प्रवादितैश्च वादित्रैर्युतः कोलाहलेन च ।&lt;br&gt;&#xA;महार्णव इव क्षुब्धः समाजस्सोऽभवत्तदा ॥&lt;br&gt;&#xA;ततश्शुक्लाम्बरधरश्शुक्लयज्ञोपवीतवान् ।&lt;br&gt;&#xA;शुक्लकेशस्सितश्मश्रुश्शुक्लाल्यानुलेपनः ॥&lt;br&gt;&#xA;रङ्गमध्यं तदाचार्यः सपुत्रस्स विवेश ह ॥&lt;br&gt;&#xA;नभो जलधरैर्वीतं साङ्गारक इवांशुमान् ।&lt;br&gt;&#xA;व्यासस्यानुमते चक्रे बलिं बलवतां वरः ॥&lt;br&gt;&#xA;ब्राह्मणांश्चापि शास्त्रज्ञान्वाचयामास मङ्गलैः ॥&lt;br&gt;&#xA;सुवर्णमणिरत्नानि वस्त्राणि विविधानि च ।&lt;br&gt;&#xA;प्रददौ दक्षिणां राजा द्रोणस्य च कृपस्य च ॥&lt;br&gt;&#xA;अथ पुण्याहघोषस्य महतस्समनन्तरम् ।&lt;br&gt;&#xA;विविशुर्विविधं गृह्य शस्त्रोपकरणं नृपाः ॥&lt;br&gt;&#xA;ततो बद्धतनुत्राणा बद्धकक्ष्या महाबलाः ।&lt;br&gt;&#xA;बद्धतूणास्सधनुषो विविशुर्भरतर्षभाः ॥&lt;br&gt;&#xA;अनुज्येष्ठं च ते तत्र युधिष्ठिरपुरोगमाः ।&lt;br&gt;&#xA;रङ्गमध्ये स्थितं द्रोणमभिवाद्य नरर्षभाः ॥&lt;br&gt;&#xA;पूजां चक्रुर्यथान्यायं द्रोणस्य च कृपस्य च ॥&lt;br&gt;&#xA;आशीर्भिश्च प्रयुक्ताभिस्सर्वे संहृष्टमानसाः ।&lt;br&gt;&#xA;अभिवाद्य पुनश्शस्त्रान्बलिपुष्पैस्समर्चितान् ॥&lt;br&gt;&#xA;रक्तचन्दनसम्मिश्रैस्स्वयमर्चन्त कौरवाः ॥&lt;br&gt;&#xA;रक्तचन्दनदिग्धाश्च रक्तमाल्यानुधारिणः ।&lt;br&gt;&#xA;सर्वे रक्तपताकाश्च सर्वे रक्तान्तलोचनाः ॥&lt;br&gt;&#xA;द्रोणेन समनुज्ञाता गृह्य शस्त्रं परन्तपाः ।&lt;br&gt;&#xA;धनूंषि पूर्वं सङ्गृह्य तप्तकाञ्चनभूषिताः ॥&lt;br&gt;&#xA;सज्यानि विविधाकारैश्शरैस्सन्धाय कौरवाः ।&lt;br&gt;&#xA;ज्याघोषं तलघोषं च कृत्वा भूतान्यपूजयन् ॥&lt;br&gt;&#xA;चक्रुरस्त्रं महावीर्याः कुमाराः परमाद्भुतम् ॥&lt;br&gt;&#xA;केषाञ्चित्तरुमाल्येषु शरा निपतिता नृप ।&lt;br&gt;&#xA;केषाञ्चित्पुष्पमुकुटे निपतन्ति स्म सायकाः ॥&lt;br&gt;&#xA;केचिल्लक्ष्याणि विविधैर्बाणैराहितलक्षणैः ।&lt;br&gt;&#xA;बिभिदुर्लाघवोत्सृष्टैर्गुरूणि च लघूनि च ॥&lt;br&gt;&#xA;केचिच्छराक्षेपभयाच्छिरांस्यवननामिरे ।&lt;br&gt;&#xA;मनुजा धृष्टमपरे वीक्षाञ्चक्रुस्सविस्मयाः ॥&lt;br&gt;&#xA;ते स्म लक्ष्याणि बिभिदुर्बाणैर्नामाङ्कशोभितैः ।&lt;br&gt;&#xA;विविधैर्लाघवोत्सृष्टैरुह्यन्तो वाजिभिर्द्रुतम् ॥&lt;br&gt;&#xA;तत्कुमारबलं तत्र गृहीतशरकार्मुकम् ।&lt;br&gt;&#xA;गन्धर्वनगराकारं प्रेक्षका विस्मिताभवन् ॥&lt;br&gt;&#xA;सहसा चुक्रुशुस्तत्र शतशोऽथ सहस्रशः ।&lt;br&gt;&#xA;विस्मयोत्फुल्लनयनाः प्रेक्षकास्साधु साध्विति ॥&lt;br&gt;&#xA;कृत्वा धनुषि ते मार्गान्रथचर्यासु चासकृत् ।&lt;br&gt;&#xA;गजपृष्ठेऽश्वपृष्ठे च नियुद्धे च महाबलाः ॥&lt;br&gt;&#xA;गृहीतखड्गचर्माणस्ततो भूयः प्रहारिणः ।&lt;br&gt;&#xA;शस्त्रमार्गान्यथोद्दिष्टांश्चेरुस्सर्वासु भूमिषु ॥&lt;br&gt;&#xA;लाघवं सौष्ठवं शोभां स्थिरत्वं दृढमुष्टिताम् ।&lt;br&gt;&#xA;ददृशुस्तत्र सर्वेषां प्रयोगं खड्गचर्मणाम् ॥&lt;br&gt;&#xA;अथ तौ नित्यसङ्कृद्धौ सुयोधनवृकोदरौ ।&lt;br&gt;&#xA;अवतीर्णौ गदाहस्तौ सद्विशृङ्गाविवाचलौ ॥&lt;br&gt;&#xA;क्रूरप्रेक्षौ महाबाहू पौरुषे पर्यवस्थितौ ।&lt;br&gt;&#xA;बृंहन्तौ वाशिताहेतोः समदाविव कुञ्जरौ ॥&lt;br&gt;&#xA;तौ प्रदक्षिणसव्यानि मण्डलानि महाबलौ ।&lt;br&gt;&#xA;चेरतुश्चञ्चलगतौ समदाविव कुञ्जरौ ॥&lt;br&gt;&#xA;धृतराष्ट्राय विदुरो गान्धार्यै च महामतिः ।&lt;br&gt;&#xA;न्यवेदयत तत्सर्वं कुमाराणां च चेष्टितम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/128/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/128/</guid>
      <description>&lt;p&gt;वैशम्पायनः-&lt;br&gt;&#xA;कुरुराजे तु रङ्गस्थे भीमे च बलिनां वरे ।&lt;br&gt;&#xA;पक्षपातकृतस्नेहस्स द्विधेवाभवज्जनः ॥&lt;br&gt;&#xA;जय हे कुरुराजेति जय हे भीम इत्युत ।&lt;br&gt;&#xA;पुरुषाणां सुविपुलाः प्रणादास्सहसोत्थिताः ॥&lt;br&gt;&#xA;ततः क्षुब्धार्णवसमं रङ्गमालोक्य बुद्धिमान् ।&lt;br&gt;&#xA;भारद्वाजः प्रियं पुत्रमश्वत्थामानमब्रवीत् ॥&lt;br&gt;&#xA;द्रोणः-&lt;br&gt;&#xA;वारयैतौ महावीर्यौ कृतयोग्यावुभावपि ।&lt;br&gt;&#xA;मा भूद्रङ्गप्रकोपोऽयं भीमदुर्योधनोद्भवः ॥&lt;br&gt;&#xA;वैशम्पायनः-&lt;br&gt;&#xA;तत उत्थाय वेगेन अश्वत्थामा न्यवारयत् ।&lt;br&gt;&#xA;गुरोराज्ञा भीम इति गान्धारे गुरुशासनम् ।&lt;br&gt;&#xA;अलं योग्यकृतं वेगमलं साहसमित्युत ॥&lt;br&gt;&#xA;ततस्तावुद्यतगतौ गुरुपुत्रेण वारितौ ।&lt;br&gt;&#xA;युगान्तानिलसङ्क्षुब्धौ महावेगाविवार्णवौ ॥&lt;br&gt;&#xA;ततो रङ्गाङ्कणगतो द्रोणो वचनमब्रवीत् ।&lt;br&gt;&#xA;निवार्य वादित्रगणं महामेघनिभस्वनम् ॥&lt;br&gt;&#xA;यो मे पुत्रात्प्रियतरस्सर्वास्त्रविदुषां वरः ।&lt;br&gt;&#xA;ऐन्द्रिरिन्द्रानुजसमस्स पार्थो दृश्यतामिति ॥&lt;br&gt;&#xA;आचार्यवचनात्सोऽथ कृतस्वस्त्ययनो युवा ।&lt;br&gt;&#xA;बद्धगोधाङ्गुलित्राणः पूर्णतूणस्सकार्मुकः ॥&lt;br&gt;&#xA;काञ्चनं कवचं बिभ्रत्प्रत्यदृश्यत फल्गुनः ।&lt;br&gt;&#xA;एकस्सेन्द्रायुधतडित्ससन्ध्य इव तोयदः ॥&lt;br&gt;&#xA;ततस्सर्वस्य रङ्गस्य समुत्पिञ्जलकोऽभवत् ।&lt;br&gt;&#xA;वादित्राण्यवाद्यन्त सशङ्खानि समन्ततः ॥&lt;br&gt;&#xA;प्रेक्षकाः-&lt;br&gt;&#xA;एष कुन्तीसुतः श्रीमानेष पाण्डवमध्यमः ।&lt;br&gt;&#xA;एष पुत्रो महेन्द्रस्य कुरूणामेष रक्षिता ॥&lt;br&gt;&#xA;एषोऽस्त्रविदुषां श्रेष्ठ एष धर्मभृतां वरः ।&lt;br&gt;&#xA;एष शीलवतां चापि शीलरत्नाकरोऽर्जुनः ॥&lt;br&gt;&#xA;वैशम्पायनः-&lt;br&gt;&#xA;इत्येवमतुला वाचश्श्रुण्वन्त्याः प्रेक्षकेरिताः ।&lt;br&gt;&#xA;कुन्त्याः प्रस्रवसम्मिश्रैरस्रैः क्लिन्नमुरोऽभवत् ॥&lt;br&gt;&#xA;तेन शब्देन महता पूर्णश्रुतिरथाब्रवीत् ।&lt;br&gt;&#xA;धृतराष्ट्रो नरश्रेष्ठो विदुरं हृष्टमानसः ॥&lt;br&gt;&#xA;धृतराष्ट्रः-&lt;br&gt;&#xA;क्षत्तः क्षुब्धार्णवसमः किमेष सुमहास्वनः ।&lt;br&gt;&#xA;सहसैवोत्थितो रङ्गे भिन्दन्निव नभस्तलम् ॥&lt;br&gt;&#xA;विदुरः-&lt;br&gt;&#xA;एष पार्थो महाबाहुः कौन्तेयः पाण्डुनन्दनः ।&lt;br&gt;&#xA;अवतीर्णस्सकवचस्तत्रैष जननिस्वनः ॥&lt;br&gt;&#xA;धृतराष्ट्रः-&lt;br&gt;&#xA;धन्योऽस्म्यनुगृहीतोऽस्मि रक्षितोऽस्मि महामते ।&lt;br&gt;&#xA;पृथारणिसमुद्भूतैस्त्रिभिः पाण्डववह्निभिः ॥&lt;br&gt;&#xA;वैशम्पायनः-&lt;br&gt;&#xA;तस्मिन्प्रमुदिते रङ्गे कथञ्चित्पर्यवस्थिते ।&lt;br&gt;&#xA;दर्शयामास बीभत्सुराचार्यादस्त्रलाघवम् ॥&lt;br&gt;&#xA;आग्नेयेनासृजद्वह्निं वारुणेनासृजत्पयः ।&lt;br&gt;&#xA;वायव्यादसृजद्वायुं पार्जन्यादसृजद्धनान् ॥&lt;br&gt;&#xA;भौमेन प्रासृजद्भूमिं पार्वतेनासृजद्गिरिम् ।&lt;br&gt;&#xA;अन्तर्धानेन चास्त्रेण पुनरन्तर्हितोऽभवत् ॥&lt;br&gt;&#xA;क्षणात्प्रांशुः क्षणाद्ध्रस्वः क्षणाच्च रथधूर्गतः ।&lt;br&gt;&#xA;क्षणेन रथमध्यस्थः क्षणेनावतरन्महीम् ॥&lt;br&gt;&#xA;सुकुमारश्च शूरश्च गुरुश्चापि गुरुप्रियः ।&lt;br&gt;&#xA;सौष्ठवेन हि संयुक्तः सोऽविध्यद्विविधैश्शरैः ॥&lt;br&gt;&#xA;भ्रमतश्च वराहस्य वाहस्य प्रमुखे स्थितः ।&lt;br&gt;&#xA;पञ्चबाणान्नसंयुक्तान्स मुमोचैकबान्धवान् ॥&lt;br&gt;&#xA;गव्ये विषाणकोशे च वालरज्ज्वावलम्बिते ।&lt;br&gt;&#xA;निचखान महावीर्यस्सायकानेकविंशतिम् ॥&lt;br&gt;&#xA;इत्येवमादि सुमहत्खड्गे धनुषि चाभवत् ॥&lt;br&gt;&#xA;गदायां चास्त्रकुशलो दर्शकानां प्रदर्शयन् ।&lt;br&gt;&#xA;चक्रे तोमरपाशानां भिण्डिपालपरश्वथान् ॥&lt;br&gt;&#xA;अन्येषां चापि शिक्षाणां दर्शयामास लाघवम् ॥&lt;br&gt;&#xA;ततस्समाप्तभूयिष्ठे तस्मिन्कर्मणि भारत ।&lt;br&gt;&#xA;महाभूते समाजे च वादित्रस्य च निःस्वने ॥&lt;br&gt;&#xA;द्वारदेशात्समुद्भूतो माहात्म्यबलसूचकः ।&lt;br&gt;&#xA;वज्रनिष्पेषसदृशश्शुश्रुवे भूरिनिःस्वनः ॥&lt;br&gt;&#xA;शीर्यन्ते किं नु गिरयः किंस्विद्भूमिर्विदीर्यते ।&lt;br&gt;&#xA;किंस्विदापूर्यते व्योम जलभारास्वनैर्घनैः ॥&lt;br&gt;&#xA;रङ्गस्यैवं मतिरभूत्क्षणेन वसुधाधिप ।&lt;br&gt;&#xA;द्वारं चाभिमुखास्सर्वे बभूवुः प्रेक्षकास्तदा ॥&lt;br&gt;&#xA;पञ्चभिर्भ्रातृभिः पार्थैर्द्रोणः परिवृतो बभौ ।&lt;br&gt;&#xA;पञ्चतारेण संयुक्तः सावित्रेणेव चन्द्रमाः ॥&lt;br&gt;&#xA;अश्वत्थाम्ना च सहितं भ्रातॄणां शतमूर्जितम् ।&lt;br&gt;&#xA;दुर्योधनममित्रघ्नमुत्थितं पर्यवारयत् ॥&lt;br&gt;&#xA;स तैस्तदा भ्रातृभिरुद्यतायुधैर्वृतो गदापाणिरवस्थितो बभौ ।&lt;br&gt;&#xA;स्थितस्तदा दानवसङ्क्षये पुरा पुनन्दरो देवगणैरिवावृतः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/129/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/129/</guid>
      <description>&lt;p&gt;वैशम्पायनः-&lt;br&gt;&#xA;एतस्मिन्नेव काले तु तस्मिञ्जनसमागमे ।&lt;br&gt;&#xA;दत्तावकाशः पुरुषैर्विस्मयोत्फुल्ललोचनैः ॥&lt;br&gt;&#xA;सिंहर्षभगजेन्द्राणां तुल्यवीर्यपराक्रमः ।&lt;br&gt;&#xA;दीप्तिकान्तिद्युतिगुणैस्सूर्येन्दुज्वलनोपमः ॥&lt;br&gt;&#xA;प्रांशुः कनकतालाभः सिंहसंहननो युवा ।&lt;br&gt;&#xA;असङ्ख्येयगुणश्श्रीमान्भास्करस्यात्मसम्भवः ॥&lt;br&gt;&#xA;संनिरीक्ष्य महाबाहुस्सर्वतो रङ्गमण्डपम् ।&lt;br&gt;&#xA;प्रणामं द्रोणकृपयोर्नामपूर्वमथाकरोत् ॥&lt;br&gt;&#xA;स समाजे जनस्सर्वो निश्चलस्स्थिरलोचनः ।&lt;br&gt;&#xA;कोऽयमित्यागतक्षोभः कौतूहलपरोऽभवत् ॥&lt;br&gt;&#xA;विवेश रङ्गं विस्तीर्णं कर्णः परपुरञ्जयः ॥&lt;br&gt;&#xA;सहजं कवचं बिभ्रत्कुण्डलद्योतिताननः ॥&lt;br&gt;&#xA;सधनुर्बद्धनिस्त्रिंशः पादचारीव पर्वतः ।&lt;br&gt;&#xA;कानीनस्तु पृथुयशाः पृथुपुत्रः प्रतापवान् ॥&lt;br&gt;&#xA;सोऽब्रवीन्मेघधीरेण स्वरेण वदतां वरः ।&lt;br&gt;&#xA;भ्राता भ्रातरमज्ञातं सावित्रः पाकशासनिम् ॥&lt;br&gt;&#xA;कर्णः-&lt;br&gt;&#xA;पार्थ यत्ते कृतं कर्म विशेषवदहं ततः ।&lt;br&gt;&#xA;करिष्ये पश्यतां नॄणां मा भूदात्मनि विस्मयः ॥&lt;br&gt;&#xA;वैशम्पायनः-&lt;br&gt;&#xA;असमाप्ते ततस्तस्य वचने वदतां वर ।&lt;br&gt;&#xA;यन्त्रक्षिप्त इव क्षिप्रमुत्थितस्सर्वतो जनः ॥&lt;br&gt;&#xA;प्रीतिश्च पुरुषव्याघ्र दुर्योधनमथास्पृशत् ।&lt;br&gt;&#xA;ह्रीश्च क्रोधश्च बीभत्सुं क्षणेन त्वाविवेश ह ॥&lt;br&gt;&#xA;ततो द्रोणाभ्यनुज्ञातः कर्णः प्रियरणस्तदा ।&lt;br&gt;&#xA;यत्कृतं तत्र पार्थेन तच्चकार महाबलः ॥&lt;br&gt;&#xA;अथ दुर्योधनस्तत्र भ्रातृभिस्सह भारत ।&lt;br&gt;&#xA;कर्णं परिष्वज्य मुदा तदा वचनमब्रवीत् ॥&lt;br&gt;&#xA;दुर्योधनः-&lt;br&gt;&#xA;स्वागतं ते महाबाहो दिष्ट्या प्राप्तोऽसि मानद ।&lt;br&gt;&#xA;अहं च कुरुराष्ट्रं च यथेष्टमुपभुज्यताम् ॥&lt;br&gt;&#xA;कर्णः-&lt;br&gt;&#xA;कृतं सर्वेण मे राजन्सखित्वं भवता वृणे ।&lt;br&gt;&#xA;द्वन्द्वयुद्धं च पार्थेन कर्तुमिच्छामि भारत ॥&lt;br&gt;&#xA;वैशम्पायनः-&lt;br&gt;&#xA;ततः क्षिप्तमिवात्मानं मत्वा पार्थोऽभ्यभाषत ।&lt;br&gt;&#xA;कर्णं भ्रातृसमूहस्य मध्येऽचलमिव स्थितम् ॥&lt;br&gt;&#xA;अर्जुनः-&lt;br&gt;&#xA;अनाहूतोपसृप्तानामनाहूतोपजल्पताम् ।&lt;br&gt;&#xA;ये लोकास्तान्हतः कर्ण मया त्वं प्रतिपत्स्यसे ॥&lt;br&gt;&#xA;कर्णः-&lt;br&gt;&#xA;रङ्गोऽयं सर्वसामान्यः किमत्र तव फल्गुन ।&lt;br&gt;&#xA;वीर्यश्रेष्ठाश्च राजन्या बलं धर्मोऽनुवर्तते ॥&lt;br&gt;&#xA;किं क्षेपैः दुर्बलाश्वासैः शरैः कथय भारत ।&lt;br&gt;&#xA;गुरोः समक्षं यावत्ते हराम्यद्य शिरः शरैः ॥&lt;br&gt;&#xA;वैशम्पायनः-&lt;br&gt;&#xA;ततो द्रोणाभ्यनुज्ञातः पार्थः परपुरञ्जयः ।&lt;br&gt;&#xA;भ्रातृभिस्त्वरयाश्लिष्टो रणायोपजगाम तम् ॥&lt;br&gt;&#xA;ततो दुर्योधनेनापि सभ्रात्रा समरोद्यतः ।&lt;br&gt;&#xA;परिष्वक्तस्स्थितः कर्णः प्रगृह्य सशरं धनुः ॥&lt;br&gt;&#xA;ततस्सविद्युत्स्तनितैः सेन्द्रायुधपुरोजलैः ।&lt;br&gt;&#xA;आवृतं गगनं मेघैर्बलाकापङ्क्तिभासिभिः ॥&lt;br&gt;&#xA;ततस्स्नेहाद्धरिहयं दृष्ट्वा रङ्गावलोकिनम् ।&lt;br&gt;&#xA;भास्करोऽप्यनयन्नाशं समीपोपगतान्घनान् ॥&lt;br&gt;&#xA;मेघच्छायोपगूढस्तु ततोऽदृश्यत पाण्डवः ।&lt;br&gt;&#xA;सूर्यातपपरिष्वक्तः कर्णोऽपि समदृश्यत ॥&lt;br&gt;&#xA;धार्तराष्ट्रा यतः कर्णस्तस्मिन्देशे व्यवस्थिताः ।&lt;br&gt;&#xA;भारद्वाजः कृपो भीष्मो यतः पार्थस्ततोऽभवन् ॥&lt;br&gt;&#xA;द्विधा रङ्गस्समभवत्स्त्रीणां द्वैधमजायत ।&lt;br&gt;&#xA;कुन्तिभोजसुता मोहं विज्ञातार्था जगाम ह ॥&lt;br&gt;&#xA;तां तथा मोहमापन्नां विदुरस्सर्वधर्मवित् ।&lt;br&gt;&#xA;कुन्तीमाश्वासयामास प्रेक्ष्य चन्दनवारिभिः ॥&lt;br&gt;&#xA;ततः प्रत्यागतप्राणा तावुभावपि दंशितौ ।&lt;br&gt;&#xA;पुत्रौ दृष्ट्वा सुसन्तप्ता नान्वपद्यत किञ्चन ॥&lt;br&gt;&#xA;तावुद्यतमहाचापौ कृपश्शारद्वतोऽब्रवीत् ॥&lt;br&gt;&#xA;कृपः-&lt;br&gt;&#xA;द्वन्द्वयुद्धसमाचारे कुशलस्सर्वधर्मवित् ।&lt;br&gt;&#xA;अयं पृथायास्तनयः कनीयान्पाण्डुनन्दनः ॥&lt;br&gt;&#xA;कौरवो भवता सार्धं द्वन्द्वयुद्धं करिष्यति ॥&lt;br&gt;&#xA;त्वमप्येवं महाबाहो मातरं पितरं कुलम् ।&lt;br&gt;&#xA;कथयस्व नरेन्द्राणां किं च स्वं भूषयेः कुलम् ॥&lt;br&gt;&#xA;ततो विदित्वा पार्थश्च प्रतियोत्स्यति वा न वा ।&lt;br&gt;&#xA;वृथाकुलसमाचारैर्न युध्यन्ते नृपात्मजाः ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्य कर्णस्य व्रीडावनतमाननम् ।&lt;br&gt;&#xA;बभौ वर्षाम्बुदक्लिन्नं पद्ममागलितं यथा ॥&lt;br&gt;&#xA;दुर्योधनः-&lt;br&gt;&#xA;आचार्य त्रिविधा योनी राज्ञां धर्मविनिश्चये ।&lt;br&gt;&#xA;सत्कुलीनश्च शूरश्च यश्च सेनां प्रकर्षति ॥&lt;br&gt;&#xA;अद्भ्योऽग्निर्ब्राह्मणः क्षत्रमश्मनो लोहमुत्थितम् ।&lt;br&gt;&#xA;तेषां सर्वगतं तेजः स्वासु योनिषु शाम्यति ॥&lt;br&gt;&#xA;अयं हि फल्गुनो युद्धे नाराज्ञा योद्धुमिच्छति ।&lt;br&gt;&#xA;तस्मादेषोऽङ्गविषये मया राज्येऽभिषिच्यते ॥&lt;br&gt;&#xA;वैशम्पायनः-&lt;br&gt;&#xA;ततो राजानमामन्त्र्य गाङ्गेयं च पितामहम् ।&lt;br&gt;&#xA;अभिषेकस्य सम्भारान्समानीय द्विजातिभिः ॥&lt;br&gt;&#xA;गोसहस्रायुतं दत्त्वा युक्तानां पुण्यकर्मणाम् ।&lt;br&gt;&#xA;अर्होऽयमङ्गराज्यस्य इति वाच्य द्विजातिभिः ॥&lt;br&gt;&#xA;ततस्तस्मिन्क्षणे कर्णस्सलाजकुसुमैर्घटैः ।&lt;br&gt;&#xA;काञ्चनैः काञ्चने पीठे मन्त्रविद्भिर्द्विजातिभिः ॥&lt;br&gt;&#xA;अभिषिक्तोऽङ्गराजे स्म श्रिया युक्तो महाबलः ॥&lt;br&gt;&#xA;स मौलिहारकेयूरैस्सहस्ताभरणाङ्गदैः ।&lt;br&gt;&#xA;राजलिङ्गैस्तथाऽन्यैश्च भूषितो भूषणैश्शुभैः ॥&lt;br&gt;&#xA;सच्छत्रवालव्यजनो जयशब्दोत्तरेण च ।&lt;br&gt;&#xA;सभाज्यमानो विप्रैश्च प्रदत्त्वा ह्यमितं वसु ॥&lt;br&gt;&#xA;उवाच कौरवं राजा राज्ञां मध्ये वृषस्तदा ॥&lt;br&gt;&#xA;कर्णः-&lt;br&gt;&#xA;दुर्योधनः-&lt;br&gt;&#xA;अस्य राज्यप्रदानस्य सदृशं किं ददानि ते ।&lt;br&gt;&#xA;तद्ब्रूहि राजशार्दूल कर्तव्यं हि तवानघ ॥&lt;br&gt;&#xA;अत्यन्तं सख्यमिच्छामि त्वया सह महाबल ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्ततः कर्णस्तथेति प्रत्यभाषत ।&lt;br&gt;&#xA;हर्षाच्चोभौ परिष्वज्य परां मुदमवापतुः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/130/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/130/</guid>
      <description>&lt;p&gt;वैशम्पायनः-&lt;br&gt;&#xA;ततस्स्रस्तोत्तरपटस्सप्रस्वेदस्सवेपथुः ।&lt;br&gt;&#xA;विवेशाधिरथो राजन्यष्टिप्राणस्खलन्निव ॥&lt;br&gt;&#xA;तमालोक्य धनुस्त्यक्त्वा पितृगौरवयन्त्रितः ।&lt;br&gt;&#xA;कर्णोऽभिषेकार्द्रशिराश्शिरसा तमवन्दत ॥&lt;br&gt;&#xA;ततः पादाववच्छाद्य पटान्तेन ससम्भ्रमम् ।&lt;br&gt;&#xA;पुत्रेति परिपूर्णार्थमब्रवीद्रथसारथिम् ॥&lt;br&gt;&#xA;परिष्वज्य च तस्याङ्गं मूर्धानममरद्युतेः ।&lt;br&gt;&#xA;अङ्गराज्याभिषेकार्द्रमश्रुभिः पर्यषिञ्चत ॥&lt;br&gt;&#xA;तं दृष्ट्वा सूतपुत्रोऽयमिति निश्चित्य पाण्डवः ।&lt;br&gt;&#xA;भीमसेनस्तदा वाक्यं प्रहसन्निदमब्रवीत् ॥&lt;br&gt;&#xA;भीमः-&lt;br&gt;&#xA;न त्वमर्हसि पार्थेन सूतपुत्र रणे वधम् ।&lt;br&gt;&#xA;कुलस्य सदृशः कर्ण प्रतोदोऽयं प्रगृह्यतां ॥&lt;br&gt;&#xA;अङ्गराज्यं च नार्हस्त्वमुपभोक्तुं नराधम ।&lt;br&gt;&#xA;श्वा हुताशसमीपस्थं पुरोडाशमिवाध्वरे ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्ततः कर्णः किञ्चित्प्रस्फुरिताधरः ।&lt;br&gt;&#xA;गगनस्थं विनिश्वस्य दिवाकरमुदैक्षत ॥&lt;br&gt;&#xA;ततो दुर्योधनः कोपादुत्पपात महाबलः ।&lt;br&gt;&#xA;भ्रातृपद्मवनात्तस्मान्मदोत्कट इव द्विपः ॥&lt;br&gt;&#xA;सोऽब्रवीद्भीमकर्माणं भीमसेनमिदं वचः ।&lt;br&gt;&#xA;वृकोदर न युक्तं ते वचनं वक्तुमीदृशम् ॥&lt;br&gt;&#xA;क्षत्रियाणां बलं ज्येष्ठं योद्धव्यं क्षत्रबन्धुना ॥&lt;br&gt;&#xA;शूराणां च नदीनां च प्रभवो दुर्विभावनः ।&lt;br&gt;&#xA;सलिलादुत्थितो वह्निर्येन दग्धं चराचरम् ॥&lt;br&gt;&#xA;दधीचस्यास्थिभिर्वज्रं कृतं दानवसूदनम् ॥&lt;br&gt;&#xA;आग्नेयः कृत्तिकापुत्रो रौद्रो गाङ्गेय इत्यपि ।&lt;br&gt;&#xA;श्रूयते भगवान्देवः सर्वगुह्यमयो गुहः ॥&lt;br&gt;&#xA;क्षत्रियासु च ये जाता ब्राह्मणास्तव विश्रुताः ।&lt;br&gt;&#xA;आचार्यः कलशाज्जातो शरस्तम्बाद्गुरुः कृपः ॥&lt;br&gt;&#xA;भवतां च यथा जन्म तदप्यागमितं नरैः ॥&lt;br&gt;&#xA;सकुण्डलं सकवचं दिव्यलक्षणलक्षितम् ।&lt;br&gt;&#xA;कथमादित्यसङ्काशं सूतोअमुं जनयिष्यति ॥&lt;br&gt;&#xA;एवं क्षत्रगुणैर्युक्तं शूरं समितिशोभनम् ।&lt;br&gt;&#xA;कथमादित्यसङ्काशं मृगी व्याघ्रं प्रसूयते ॥&lt;br&gt;&#xA;पृथिवीराज्यमर्होऽयं नाङ्गराज्यं नरेश्वरः ।&lt;br&gt;&#xA;स्वबाहुबलवीर्येण मया चाज्ञानुवर्तिना ॥&lt;br&gt;&#xA;यस्य वा मनुजस्येदं न क्षान्तं मद्विचेष्टितम् ।&lt;br&gt;&#xA;रथमारुह्य पद्भ्यां वा विनामयतु कार्मुकम् ॥&lt;br&gt;&#xA;वैशम्पायनः-&lt;br&gt;&#xA;ततस्सर्वस्य रङ्गस्य हाहाकारो महानभूत् ।&lt;br&gt;&#xA;साधुवादानुसम्बद्धस्सूर्यश्चास्तमुपागमत् ॥&lt;br&gt;&#xA;ततो दुर्योधनः कर्णमालम्ब्याग्रकरे नृपः ।&lt;br&gt;&#xA;दीपिकाभिः कृतालोकस्तस्माद्रङ्गाद्विनिर्ययौ ॥&lt;br&gt;&#xA;पाण्डवाश्च सहद्रोणाः सकृपा भरतर्षभाः ।&lt;br&gt;&#xA;भीष्मेण सहिताः सर्वे ययुस्स्वं स्वं निवेशनम् ॥&lt;br&gt;&#xA;अर्जुनेति जनः कश्चित्कश्चित्कर्णेति भारत ।&lt;br&gt;&#xA;कश्चिद्दुर्योधनेत्येवं ब्रुवन्तः प्रस्थितास्तदा ॥&lt;br&gt;&#xA;कुन्त्याश्च प्रत्यभिज्ञाय दिव्यलक्षणसूचितम् ।&lt;br&gt;&#xA;पुत्रमङ्गेश्वरं स्नेहाच्छन्ना प्रीतिरवर्धत ॥&lt;br&gt;&#xA;दुर्योधनस्यापि तथा कर्णमासाद्य पार्थिव ।&lt;br&gt;&#xA;भयमर्जुनसञ्जातं क्षिप्रमन्तरधीयत ॥&lt;br&gt;&#xA;स चापि वीरः कृतशस्त्रविश्रमः परेण साम्नाऽभ्यवदत्सुयोधनम् ।&lt;br&gt;&#xA;युधिष्ठिरस्याप्यभवत्सदा मतिर्न कर्णतुल्योऽस्ति धनुर्धरः क्षितौ ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/131/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/131/</guid>
      <description>&lt;p&gt;वैशम्पायनः-&lt;br&gt;&#xA;पाण्डवान्धार्तराष्ट्रांश्च कृतास्त्रान्प्रसमीक्ष्य तु ।&lt;br&gt;&#xA;गुर्वर्थं दक्षिणां काले प्राप्तेऽमन्यत वै गुरुः ॥&lt;br&gt;&#xA;कृतास्त्रांश्च ततश्शिष्यांश्चोदयामास वै गुरुः ।&lt;br&gt;&#xA;अस्त्रशिक्षामनुज्ञातान्गङ्गाद्वारमुपागतान् ॥&lt;br&gt;&#xA;भारद्वाजस्ततस्तांस्तु सर्वानेवाभ्यभाषत ॥&lt;br&gt;&#xA;इच्छामि दत्तां सहितैर्मह्यं परमदक्षिणाम् ॥&lt;br&gt;&#xA;एवमुक्तास्ततस्ते वै शिष्या द्रोणमुपागमन् ।&lt;br&gt;&#xA;भगवन्किं प्रयच्छाम आज्ञापयतु नो गुरुः ॥&lt;br&gt;&#xA;ततश्शिष्यान्समाहूय आचार्यस्समचोदयत् ।&lt;br&gt;&#xA;द्रोणस्सर्वानशेषेण दक्षिणार्थं महीपते ॥&lt;br&gt;&#xA;द्रोणः-&lt;br&gt;&#xA;पञ्चालराजं द्रुपदं गृहित्वा रणमूर्धनि ।&lt;br&gt;&#xA;पर्यानयत भद्रं वः सा स्यात्परमदक्षिणा ॥&lt;br&gt;&#xA;वैशम्पायनः-&lt;br&gt;&#xA;तथेत्युक्त्वा तु ते सर्वे रथैस्तूर्णं प्रहारिणः ।&lt;br&gt;&#xA;आचार्यधनदानार्थं द्रोणेन सहिता ययुः ॥&lt;br&gt;&#xA;ततोऽभिजग्मुः पञ्चालं क्रोशन्त कौरवर्षभाः ।&lt;br&gt;&#xA;दुर्योधनश्च कर्णश्च युयुत्सुश्च महाबलः ॥&lt;br&gt;&#xA;दुःशासनो विकर्णश्च जलसन्धस्सुलोचनः ॥&lt;br&gt;&#xA;एते चान्ये च बहवः कुमारा बहुविक्रमाः ।&lt;br&gt;&#xA;अहंपूर्वमहंपूर्वमित्येवं क्षत्रियर्षभाः ॥&lt;br&gt;&#xA;ततो वरराथारूढाः कुमारास्सादिभिस्सह ।&lt;br&gt;&#xA;प्रविश्य नगरं सर्वे राजमार्गमुपाययुः ॥&lt;br&gt;&#xA;तस्मिन्काले तु पाञ्चालः श्रुत्वा दृष्ट्वा महद्बलम् ।&lt;br&gt;&#xA;भ्रातृभिस्सहितो राजंस्त्वरया निर्ययौ गृहात् ॥&lt;br&gt;&#xA;ततस्तु कृतसन्नाहा यज्ञसेनसहोदराः ।&lt;br&gt;&#xA;शरवर्षाणि मुञ्चन्तः प्रणेदुस्सर्वतोदिशम् ॥&lt;br&gt;&#xA;ततो रथेन शुभ्रेण समासाद्य तु कौरवान् ।&lt;br&gt;&#xA;यज्ञसेनश्शरान्घोरान्ववर्ष युधि दुर्जयः ॥&lt;br&gt;&#xA;पूर्वमेव तु सम्मन्त्र्य पार्थो द्रोणमथाऽब्रवीत् ॥&lt;br&gt;&#xA;दर्पोसेकात्कुमाराणामाचार्य द्विजसत्तम ।&lt;br&gt;&#xA;एषां पराक्रमस्यान्ते वयं कुर्याम साहसम् ॥&lt;br&gt;&#xA;एतैरशक्यः पाञ्चालो ग्रहीतुं रणमूर्धनि ॥&lt;br&gt;&#xA;एवमुक्त्वा तु कौन्तेयो भ्रातृभिस्सहितोऽनघः ।&lt;br&gt;&#xA;अर्धक्रोशे तु नगरादतिष्ठद्बहिरेव सः ॥&lt;br&gt;&#xA;द्रुपदः कौरवान्दृष्ट्वा प्राधावत समन्ततः ।&lt;br&gt;&#xA;शरजालेन महता मोहयन्कौरवीं चमूम् ॥&lt;br&gt;&#xA;तमुद्यन्तं रथेनैकमाशुकारिणमाहवे ।&lt;br&gt;&#xA;अनेकमिव सन्त्रासान्मेनिरे सर्वकौरवाः ॥&lt;br&gt;&#xA;द्रुपदस्य शरा घोरा विचेरुस्सर्वतोदिशम् ॥&lt;br&gt;&#xA;ततश्शङ्खाश्च भेर्यश्च मृदङ्गाश्च सहस्रशः ।&lt;br&gt;&#xA;प्रावाद्यन्त महाराज पञ्चालानां निवेशने ॥&lt;br&gt;&#xA;सिंहनादश्च सञ्जज्ञे पञ्चालानां महात्मनाम् ।&lt;br&gt;&#xA;धनुर्ज्यातलशब्दश्च संस्पृशद्गगनं महत् ॥&lt;br&gt;&#xA;दुश्शाशनो विकर्णश्च सुबाहुर्दीर्घलोचनः ।&lt;br&gt;&#xA;दुर्योधनश्च सङ्क्रुद्धश्शरवर्षैरवाकिरन् ॥&lt;br&gt;&#xA;सोऽतिविद्धो महेष्वासः पार्षतो युधि दुर्जयः ।&lt;br&gt;&#xA;व्यधमत्तान्यनीकानि तत्क्षणादेव भारत ॥&lt;br&gt;&#xA;दुर्योधनं विकर्णं च कर्णं चापि महाबलम् ।&lt;br&gt;&#xA;नानानृपसुतान्वीरान्सैन्यानि विविधानि च ॥&lt;br&gt;&#xA;अलातचक्रवत्सर्वाश्चरन्बाणैरतर्पयत् ॥&lt;br&gt;&#xA;दुश्शासनं च दशभिर्विकर्णं विंशकैश्शरैः ।&lt;br&gt;&#xA;शकुनिं वंशकैस्तीक्ष्णैर्दशभिर्मर्मभेदिभिः ॥&lt;br&gt;&#xA;कर्णदुर्योधनौ चोभौ शरैस्सर्वाङ्गसन्धिषु ।&lt;br&gt;&#xA;अष्टाविंशतिभिस्सर्वैः पृथक्पृथगरिन्दमः ॥&lt;br&gt;&#xA;सुबाहुं पञ्चभिर्विद्ध्वा तथाऽन्यान्विविधैश्शरैः ।&lt;br&gt;&#xA;विव्याथ सहसा भूयो ननाद बलवत्तरम् ॥&lt;br&gt;&#xA;विनद्य कोपात् पाञ्चालस्सर्वशस्त्रभृतां वरः ।&lt;br&gt;&#xA;धनूंषि रथयन्त्रं च हयाञ्छत्रध्वजानपि ॥&lt;br&gt;&#xA;चकर्त सर्वपाञ्चालाः प्रणेदुस्सिंहसर्पवत् ॥&lt;br&gt;&#xA;ततस्तु नागरास्सर्वे मुसलैर्यष्टिभिस्तदा ।&lt;br&gt;&#xA;अभ्यवर्षन्त कौरव्यान्वर्षमाणा घना इव ॥&lt;br&gt;&#xA;सबालवृद्धाः काम्पिल्याः कौरवानभ्ययुस्तदा ॥&lt;br&gt;&#xA;श्रुत्वा तु तुमुलं शब्दं नागराणां महारथाः ।&lt;br&gt;&#xA;द्रवन्तिस्म नदन्तिस्म क्रोशतः पाण्डवान्प्रति ॥&lt;br&gt;&#xA;पाञ्चालशरभिन्नाङ्गो भयमासाद्य वै वृष ।&lt;br&gt;&#xA;कर्णो रथादवप्लृत्य पलायनपरोऽभवत् ॥&lt;br&gt;&#xA;पाडवास्तु स्वनं श्रुत्वा आर्तानां रोमहर्षणम् ।&lt;br&gt;&#xA;अभिवाद्य ततो द्रोणं रथानारुह्य पाण्डवाः ॥&lt;br&gt;&#xA;युधिष्ठिरं निवार्याशु मा युद्धमिति पाण्डव ।&lt;br&gt;&#xA;माद्रेयौ चक्ररक्षौ तु फाल्गुनस्तु तदाऽकरोत् ॥&lt;br&gt;&#xA;सेनाग्रगो भीमसेनस्तदाभूद्गदया सह ।&lt;br&gt;&#xA;तदा शङ्खध्वनिं कृत्वा भ्रातृभिस्सहितोऽनघः ॥&lt;br&gt;&#xA;आयाज्जवेन कौन्तेयो रथघोषेण नादयन् ॥&lt;br&gt;&#xA;पञ्चालानां ततः सेनामुद्धूतार्णवनिःस्वनाम् ।&lt;br&gt;&#xA;भीमसेनो महाबाहुर्दण्डपाणिरिवान्तकः ॥&lt;br&gt;&#xA;प्रविवेश महासेनां मकरस्सागरं यथा ॥&lt;br&gt;&#xA;स्वयमभ्यद्रवद्भीमो नागानीकं गदाधरः ॥&lt;br&gt;&#xA;सुयुद्धकुशलः पार्थो बाहुवीर्येण चातुलः ।&lt;br&gt;&#xA;अहनत्कुञ्जरानीकं गदया कालरूपधृक् ॥&lt;br&gt;&#xA;ते गजा गिरिसङ्काशाः क्षरन्तो रुधिरं बहु ।&lt;br&gt;&#xA;भीमसेनस्य गदया भिन्नमस्तकपिण्डकाः ॥&lt;br&gt;&#xA;पतन्ति द्विरदा भूमौ वज्रघातादिवाचलाः ।&lt;br&gt;&#xA;गजानश्वान्रथांश्चैव पातयामास पाण्डवः ॥&lt;br&gt;&#xA;पदातीन्नागरांश्चैव नावधीदर्जुनाग्रजः ।&lt;br&gt;&#xA;गोपाल इव दण्डेन यथा पशुगणान्वने ॥&lt;br&gt;&#xA;चालयन्रथनागाश्वान्सञ्चचाल वृकोदरः ॥&lt;br&gt;&#xA;भरद्वाजप्रियं कर्तुमुद्यतः फाल्गुनस्तदा ।&lt;br&gt;&#xA;पार्षतं शरजालेन क्षिप्रं प्रच्छाद्य पाण्डवः ॥&lt;br&gt;&#xA;हयौघांश्च गजौघांश्च रथौघांश्च समन्ततः ।&lt;br&gt;&#xA;पातयन्समरे राजन्युगान्ताग्निरिव ज्वलन् ॥&lt;br&gt;&#xA;ततस्ते हन्यमाना वै पञ्चालाः सृञ्जयास्तथा ।&lt;br&gt;&#xA;शरैर्नानाविधैस्तूर्णं पार्थं प्रच्छाद्य सर्वशः ॥&lt;br&gt;&#xA;सिंहनादरवान्कृत्वा समयुध्यन्त पाण्डवम् ॥&lt;br&gt;&#xA;तद्युद्धमभवद्धोरं सुमहाद्भुतदर्शनम् ।&lt;br&gt;&#xA;सिंहनादस्वनं श्रुत्वा नामृष्यत धनञ्जयः ॥&lt;br&gt;&#xA;ततः किरीटी सहसा पञ्चालं समभिद्रवत् ।&lt;br&gt;&#xA;छादयन्निषुजालेन महता मोहयन्निव ॥&lt;br&gt;&#xA;शीघ्रमभ्यस्यतो बाणान्सन्दधानस्य चानिशम् ।&lt;br&gt;&#xA;नान्तरं ददृशे किञ्चित्कौन्तेयस्य तरस्विनः ॥&lt;br&gt;&#xA;न दिशो नान्तरिक्षं च तदा नैव च मेदिनी ।&lt;br&gt;&#xA;अदृश्यत महाराज तत्र किञ्च न संयुगे ॥&lt;br&gt;&#xA;बाणान्धकारे बलिना कृते गाण्डीवधन्वना ।&lt;br&gt;&#xA;पाञ्चालानां कुरूणां च साधु साध्विति निस्वनः ॥&lt;br&gt;&#xA;तत्र तूर्यनिनादश्च शङ्खानां च महास्वनः ।&lt;br&gt;&#xA;सिंहनादश्च सञ्जज्ञे साट्टहासेन मिश्रितः ॥&lt;br&gt;&#xA;ततः पाञ्चालराजस्तु तथा सत्यजिता सह ।&lt;br&gt;&#xA;त्वरमाणोऽभिदुद्राव महेन्द्रं शम्बरो यथा ॥&lt;br&gt;&#xA;महता शरवर्षेण पार्थः पाञ्चालमावृणोत् ॥&lt;br&gt;&#xA;ततो हलहलाशब्द आसीत्पाञ्चालके बले ।&lt;br&gt;&#xA;जिघृक्षति महासिंहे गजानामिव यूथपम् ॥&lt;br&gt;&#xA;दृष्ट्वा पार्थं तदायान्तं सत्यजित्सत्यविक्रमः ।&lt;br&gt;&#xA;पाञ्चालं वै परिप्रेप्सुर्धनञ्जयमभिद्रवत् ॥&lt;br&gt;&#xA;ततस्त्वर्जुनपाञ्चालौ युद्धाय समुपागतौ ।&lt;br&gt;&#xA;व्यक्षोभयेतां तौ सैन्यमिन्द्रवैरोचनाविव ॥&lt;br&gt;&#xA;ततस्सत्यजितं पार्थो दशभिर्मर्मभेदिभिः ।&lt;br&gt;&#xA;विव्याथ बलवद्राजंस्तदद्भुतमिवाभवत् ॥&lt;br&gt;&#xA;ततश्शरशतैः पार्थं पाञ्चालश्शीघ्रमार्दयत् ॥&lt;br&gt;&#xA;पार्थस्तु शरवर्षेण च्छाद्यमानो महारथः ।&lt;br&gt;&#xA;वेगं चक्रे महावेगो धनुर्ज्यामवमृज्य च ॥&lt;br&gt;&#xA;ततस्सत्यजितश्चापं छित्वा राजानमभ्ययात् ॥&lt;br&gt;&#xA;अथान्यद्धनुरादाय सत्यजिद्वेगवत्तरम् ।&lt;br&gt;&#xA;साश्वं ससूतं सरथं पार्थं विव्याथ सत्वरम् ॥&lt;br&gt;&#xA;स तं न ममृषे पार्थः पाञ्चालेनार्दितो मृधे ॥&lt;br&gt;&#xA;ततस्तस्य विनाशार्थं सत्वरं व्यसृजच्छरान् ।&lt;br&gt;&#xA;हयान्ध्वजं धनुर्मुष्टिमुभौ तौ पार्ष्णिसारथी ॥&lt;br&gt;&#xA;स तथा भिद्यमानेषु कार्मुकेषु पुनः पुनः ।&lt;br&gt;&#xA;हयेषु विनिकृत्तेषु विमुखोऽभवदाहवे ॥&lt;br&gt;&#xA;स सत्यजितमालेक्य तथा विमुखमाहवे ।&lt;br&gt;&#xA;वेगेन महता राजन्नभ्यधावत पार्षतम् ॥&lt;br&gt;&#xA;तदा चक्रे महद्युद्धमर्जुनो जयतां वरः ।&lt;br&gt;&#xA;तस्य पार्थो ध्वजं चित्रं धनुश्चोर्व्यामपातयत् ॥&lt;br&gt;&#xA;पञ्चभिस्तस्य विव्याथ हयान्सूतं च सायकैः ॥&lt;br&gt;&#xA;तत उत्सृज्य तच्चापमाददानः शरावरम् ।&lt;br&gt;&#xA;खड्गमुद्यम्य कौन्तेयस्सिंहनादमथाकरोत् ॥&lt;br&gt;&#xA;पाञ्चालस्य रथस्यैषामाप्लुत्य सहसा बली ।&lt;br&gt;&#xA;पाञ्चालरथमास्थाय अवित्रस्तो धनञ्जयः ॥&lt;br&gt;&#xA;विक्षोभ्याम्भोनिधिं तार्क्ष्यस्तं नागमिव सोऽग्रहीत् ।&lt;br&gt;&#xA;ततस्तु सर्वपाञ्चाला विद्रवन्ति दिशो दश ॥&lt;br&gt;&#xA;दर्शयन्सर्वसैन्यानां बाह्वोर्बलमाथात्मनः ।&lt;br&gt;&#xA;सिंहनादस्वनं कृत्वा निर्जगाम धनञ्जयः ॥&lt;br&gt;&#xA;आयान्तमर्जुनं दृष्ट्वा कुमारास्सहितास्तदा ।&lt;br&gt;&#xA;ममृदुस्तस्य नगरं द्रुपदस्य महात्मनः ॥&lt;br&gt;&#xA;अर्जुनः-&lt;br&gt;&#xA;सम्बन्धी कुरुवीराणां द्रुपदो राजसत्तमः ।&lt;br&gt;&#xA;मा वधीस्तद्बलं भीम गुरुदानं प्रदीयताम् ॥&lt;br&gt;&#xA;वैशम्पायनः-&lt;br&gt;&#xA;भीमसेनस्तदा राजन्नर्जुनेन निवारितः ।&lt;br&gt;&#xA;अतृप्तो युद्धधर्मेषु न्यवर्तत महारथः ॥&lt;br&gt;&#xA;ते यज्ञसेनं द्रुपदं गृहीत्वा रणमूर्धनि ।&lt;br&gt;&#xA;उपाजह्रुस्सहामात्यं द्रोणाय भरतर्षभ ॥&lt;br&gt;&#xA;भग्नदर्पं हृतधनं तथा वशमुपागतम् ।&lt;br&gt;&#xA;स वैरं मनसा ध्यात्वा द्रोणो द्रुपदमब्रवीत् ॥&lt;br&gt;&#xA;द्रोणः-&lt;br&gt;&#xA;प्रमृज्य तरसा राष्ट्रं पुरं ते मृदितं मया ।&lt;br&gt;&#xA;प्राप्य जीवन्रिपुवशं सखिपूर्वं किमिष्यते ॥&lt;br&gt;&#xA;द्रोणः-&lt;br&gt;&#xA;वैशम्पायनः-&lt;br&gt;&#xA;एवमुक्त्वा प्रहस्यैनं निश्चित्य पुनरब्रवीत् ।&lt;br&gt;&#xA;मा भैः प्राणभयाद्राजन्क्षमिणो ब्राह्मणा वयम् ॥&lt;br&gt;&#xA;आश्रमे क्रीडितं यत्तु त्वया बाल्ये मया सह ।&lt;br&gt;&#xA;तेन संवर्धितो हर्षस्त्वया मे क्षत्रियर्षभ ॥&lt;br&gt;&#xA;प्रार्थयेऽहं त्वया सख्यं पुनरेव नरेश्वर ।&lt;br&gt;&#xA;वरं ददामि ते राजन्राज्यस्यार्धमवाप्नुहि ॥&lt;br&gt;&#xA;अराजा किल नो राज्ञस्सखा भवितुमर्हति ।&lt;br&gt;&#xA;अतः प्रयतितं राज्ये यज्ञसेन मया तव ॥&lt;br&gt;&#xA;राजासि दक्षिणे कूले भागीरथ्याहमुत्तरे ।&lt;br&gt;&#xA;सखायं मां विजानीहि पाञ्चाल यदि मन्यसे ॥&lt;br&gt;&#xA;द्रुपदः-&lt;br&gt;&#xA;अनाश्चर्यमिदं ब्रह्मन्विक्रान्तेषु महात्मसु ।&lt;br&gt;&#xA;प्रीये त्वयाऽहं त्वत्तश्च प्रीतिमिच्छामि शाश्वतीम् ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्तु तं द्रोणो मोक्षयामास भारत ।&lt;br&gt;&#xA;सत्कृत्य चैनं प्रीतात्मा राज्यार्धं प्रत्यपादयत् ॥&lt;br&gt;&#xA;आसन्दीमथ गङ्गायास्तीरे जनपदायुताम् ।&lt;br&gt;&#xA;सोऽध्यावसद्दीनमनाः काम्पिल्यं च पुरोत्तमम् ॥&lt;br&gt;&#xA;दक्षिणांश्चैव पञ्चालान्यावच्चर्मण्वतीं नदीम् ।&lt;br&gt;&#xA;अहिच्छत्रं च विषयं भारद्वाजोऽभ्यपद्यत ॥&lt;br&gt;&#xA;एवं राजन्नहिच्छत्रं पुरा बहुधनान्वितम् ।&lt;br&gt;&#xA;युधि निर्जित्य पार्थेन द्रोणाय प्रतिपादिता ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/132/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/132/</guid>
      <description>&lt;p&gt;वैशम्पायनः-&lt;br&gt;&#xA;द्रोणेन वैरं द्रुपदो न सुष्वाप स्मरंस्तदा ।&lt;br&gt;&#xA;क्षात्रेण च बलेनास्य नाऽशशंसे पराजयम् ॥&lt;br&gt;&#xA;हीनं विदित्वा चात्मानं ब्राह्मेणेन बलेन च ।&lt;br&gt;&#xA;द्रुपदस्त्वमर्षणाद्राजन्कर्मसिद्ध्यै द्विजोत्तमान् ॥&lt;br&gt;&#xA;अन्विच्छन्परिचक्राम ब्राह्मणावसथान्बहून् ॥&lt;br&gt;&#xA;नास्ति श्रेष्ठं ममापत्यं धिग्बन्धूनिति च ब्रुवन् ।&lt;br&gt;&#xA;निश्वासपरमो ह्यासीद्द्रोणप्रतिचिकीर्षया ॥&lt;br&gt;&#xA;न सन्ति मम मित्राणि द्रोणेऽस्मिन्नास्ति वीर्यवान् ।&lt;br&gt;&#xA;पुत्रजन्म परीप्सन्वै पृथिवीमन्वयादिमाम् ॥&lt;br&gt;&#xA;प्रभावशिक्षाविनयाद्द्रोणस्यास्य बलेन च ॥&lt;br&gt;&#xA;कर्तुं प्रयतमानोऽपि न शशाक पराजयम् ।&lt;br&gt;&#xA;अभितस्सोऽथ कल्माषीं गङ्गातीरे परिभ्रमन् ॥&lt;br&gt;&#xA;ब्राह्मणावसथं पुण्यमाससाद महीपतिः ।&lt;br&gt;&#xA;तत्र नास्नातकः कश्चिन्न चासीदव्रतो द्विजः ॥&lt;br&gt;&#xA;तथैव तौ महाभागौ सोऽपश्यत्संशितव्रतौ ॥&lt;br&gt;&#xA;याजोपयाजौ ब्रह्मर्षी श्राम्यन्तौ पृषतात्मजः ॥&lt;br&gt;&#xA;संहिताध्ययने युक्तौ गोत्रतश्चापि काश्यपौ ।&lt;br&gt;&#xA;अरण्ये युक्तरूपौ तौ ब्राह्मणावृषिसत्तमौ ॥&lt;br&gt;&#xA;स उपामन्त्रयामास सर्वकामैरतन्द्रितः ।&lt;br&gt;&#xA;बुद्ध्वा तयोर्बलं बुद्धिं कनीयांसमुपह्वरे ॥&lt;br&gt;&#xA;प्रपेदे छन्दयन्कामैरुपयाजं धृतव्रतम् ॥&lt;br&gt;&#xA;गुरुशुश्रूषणे युक्तः प्रियकृत्सर्वकामदः ॥&lt;br&gt;&#xA;पाद्येनासनदानेन तथाऽर्घ्येण फलैश्च तम् ।&lt;br&gt;&#xA;अर्चयित्वा यथान्यायमुपयाजोऽब्रवीत्ततः ॥&lt;br&gt;&#xA;उपयाजः-&lt;br&gt;&#xA;केन कार्यविशेषेण त्वमस्मानभिकाङ्क्षसे ।&lt;br&gt;&#xA;कृतश्चायं समुद्योगस्तद्ब्रवीतु भवानिति ॥&lt;br&gt;&#xA;वैशम्पायनः-&lt;br&gt;&#xA;स बुद्ध्वा प्रीतिसंयुक्तमृषीणामुत्तमं तदा ।&lt;br&gt;&#xA;उवाच छन्दयन्कामैर्द्रुपदस्स तपस्विनम् ॥&lt;br&gt;&#xA;द्रुपदः-&lt;br&gt;&#xA;वैशम्पायनः-&lt;br&gt;&#xA;येन मे कर्मणा ब्रह्मन्पुत्रस्स्याद्द्रोणमृत्येव ।&lt;br&gt;&#xA;उपयाज चरस्वैतत्प्रदास्याम्यर्बुदं गवाम् ॥&lt;br&gt;&#xA;एवमुक्तस्तु तेनर्षिः प्रत्युवाच पुनश्च तम् ॥&lt;br&gt;&#xA;उपयाजः-&lt;br&gt;&#xA;नाहं फलार्थी द्रुपद योऽर्थी स्यात्तत्र गम्यताम् ॥&lt;br&gt;&#xA;वैशम्पायनः-&lt;br&gt;&#xA;प्रत्याख्यातस्तु तेनैवं स वै सज्जनसन्निधौ ।&lt;br&gt;&#xA;आराधयिष्यन्द्रुपदस्स तं पर्यचरत्तदा ॥&lt;br&gt;&#xA;उपयाजः-&lt;br&gt;&#xA;ततस्संवत्सरस्यान्ते द्रुपदं द्विजसत्तमः ।&lt;br&gt;&#xA;उपयाजोऽब्रवीद्वाक्यं काले मधुरया गिरा ॥&lt;br&gt;&#xA;ज्येष्ठो भ्राता न मेऽत्याक्षीद्विचिन्वन्वननिर्झरे ॥&lt;br&gt;&#xA;अपरिज्ञातशौचायां भूमौ निपतितं फलम् ।&lt;br&gt;&#xA;तदपश्यमहं भ्रातुरसांप्रतमनुव्रजन् ॥&lt;br&gt;&#xA;विमर्शनं फलादाने नायं कुर्यात्कथञ्चन ।&lt;br&gt;&#xA;यो नापश्यत्फलं दृष्ट्वा दोषांस्तस्याऽऽनुबन्धिकान् ॥&lt;br&gt;&#xA;विविनक्ति न शौचार्थी सोऽन्यत्रापि कथं भवेत् ॥&lt;br&gt;&#xA;संहिताध्ययनस्यान्ते पञ्चयज्ञान्निरूप्य च ।&lt;br&gt;&#xA;भैक्षमुञ्छेन सम्भिन्नं भुञ्जानस्तु तदा ततः ॥&lt;br&gt;&#xA;कीर्तयत्येव राजर्षे भोजनस्य रसं पुनः ॥&lt;br&gt;&#xA;संहिताध्ययनं कुर्वन्वने गुरुकुले वसन् ।&lt;br&gt;&#xA;भैक्षमुच्छिष्टमन्येषां भुङ्क्ते स्म सततं तदा ॥&lt;br&gt;&#xA;कीर्तयन्गुणमन्नानामथ प्रीतो मुहुर्मुहुः ।&lt;br&gt;&#xA;एवं फलार्थिनस्तस्मान्मन्येऽहं तर्कचक्षुषा ॥&lt;br&gt;&#xA;तं वै गच्छेह नृपते स त्वां संयाजयिष्यति ॥&lt;br&gt;&#xA;वैशम्पायनः-&lt;br&gt;&#xA;जुगुप्समानो नृपतिः फलानां कलुषां गतिम् ।&lt;br&gt;&#xA;उपयाजवचश्श्रुत्वा द्रुपदस्सर्वधर्मवित् ॥&lt;br&gt;&#xA;भृशं सम्पूज्य पूजार्हमृषिं याजमुवाच ह ॥&lt;br&gt;&#xA;द्रुपदः-&lt;br&gt;&#xA;गोशतानि ददाम्यष्टौ याज याजय मां विभो ।&lt;br&gt;&#xA;द्रोणवैरान्तरे तप्तं विषण्णं शरणागतम् ॥&lt;br&gt;&#xA;ब्रह्मबन्धुप्रणिहितं न क्षत्रं क्षत्रियो जयेत् ।&lt;br&gt;&#xA;तस्माद्द्रोणभयार्तं मां भवांस्त्रातुमिहार्हति ॥&lt;br&gt;&#xA;भारद्वाजाग्निना दग्धं संह्लादयितुमर्हसि ।&lt;br&gt;&#xA;स हि ब्रह्मविदां श्रेष्ठश्शस्त्रास्त्रेष्वसमो भुवि ॥&lt;br&gt;&#xA;ततो द्रोणस्तथाऽजैषीत्स हि विग्रहकारणात् ।&lt;br&gt;&#xA;क्षत्रियो नास्ति तुल्योऽस्य पृथिव्यां कश्चिदर्हणः ॥&lt;br&gt;&#xA;भारताचार्यमुख्यस्य भारद्वाजस्य धीमतः ।&lt;br&gt;&#xA;द्रोणस्य शरजालानि रिपुदेहहराणि च ॥&lt;br&gt;&#xA;षडरत्नि धनुश्चास्य खड्गमप्रतिमं महत् ।&lt;br&gt;&#xA;स हि ब्राह्मणवेगेण क्षत्रवेगमसंशयम् ॥&lt;br&gt;&#xA;प्रतिहत्य वरत्येव भारद्वाजो महामनाः ।&lt;br&gt;&#xA;कार्तवीर्यसमो ह्येष खट्वाङ्गप्रतिमोऽपि वा ॥&lt;br&gt;&#xA;क्षत्रोच्छेदपरायत्तं जामदग्न्यमिवोद्यतम् ।&lt;br&gt;&#xA;सहितं क्षत्रवेगेन ब्राह्मवेगेन साम्प्रतम् ॥&lt;br&gt;&#xA;उपपन्नं हि मन्येऽहं भारद्वाजं यशस्विनम् ॥&lt;br&gt;&#xA;नेषवस्तं पराभूवन्न च प्रासा न चासयः ।&lt;br&gt;&#xA;ब्राह्मं तस्य हरेत्तेजो मन्त्राहुतिहुतं यथा ॥&lt;br&gt;&#xA;तस्य ह्यस्त्रबलं घोरमप्रसह्यं परैर्भुवि ।&lt;br&gt;&#xA;शत्रून्समेत्य जयति क्षत्रं ब्रह्मपुरस्कृतम् ॥&lt;br&gt;&#xA;ब्रह्मक्षत्रे च सहिते ब्रह्मतेजो विशिष्यते ॥&lt;br&gt;&#xA;सोऽहं क्षत्रबलाद्दीनो ब्रह्मतेजः प्रपेदिवान् ॥&lt;br&gt;&#xA;द्रोणाद्विशिष्टमासाद्य भवन्तं वेदवित्तमम् ।&lt;br&gt;&#xA;द्रोणान्तकमहं पुत्रं लभेयं युधि दुर्जयम् ॥&lt;br&gt;&#xA;वैशम्पायनः-&lt;br&gt;&#xA;द्रोणमृत्युर्यथा मेऽद्य पुत्रो जायेत वीर्यवान् ।&lt;br&gt;&#xA;तत्कर्म कुरु मे याज निर्वपाम्यर्बुद्धं गवाम् ॥&lt;br&gt;&#xA;तथेत्युक्त्वा तु तं याजो यज्ञार्थं वाक्यमब्रवीत् ॥&lt;br&gt;&#xA;मा भैस्त्वं सम्प्रदातास्मि कर्मणा भवतस्सुतम् ।&lt;br&gt;&#xA;क्षिप्रमुत्तिष्ठ चाव्यग्रस्सम्भारांशचोपकल्पय ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा प्रतिज्ञाय कर्म चास्याददे मुनिः ।&lt;br&gt;&#xA;ब्राह्मणो द्विपदां श्रेष्ठो यथाविधि यथाक्रमम् ॥&lt;br&gt;&#xA;याजो द्रोणविनाशाय याजयामास तं नृपम् ।&lt;br&gt;&#xA;गुर्वर्थं याजयत्कर्म याजस्यापि समीपतः ॥&lt;br&gt;&#xA;ततस्तस्य नरेन्द्रस्य उपयाजो महातपाः ।&lt;br&gt;&#xA;आचव्यौ कर्म वैतानं तथा पुत्रफलाय वै ॥&lt;br&gt;&#xA;उपयाजः-&lt;br&gt;&#xA;इह पुत्रो महावीर्यो महातेजा महाबलः ।&lt;br&gt;&#xA;इष्यते यद्विधो राजन्भविता स तथाविधः ॥&lt;br&gt;&#xA;वैशम्पायनः-&lt;br&gt;&#xA;भारद्वाजस्य हन्तारं सोऽभिसन्धाय भूमिपः ।&lt;br&gt;&#xA;आजह्रेऽयं तथा यज्ञं द्रुपदः कर्मसिद्धये ॥&lt;br&gt;&#xA;ब्राह्मणो द्विपदां श्रेष्ठो जुहाव च यथाविधि ।&lt;br&gt;&#xA;कौकिली नाम तां तस्य चक्रे वै पुत्रगर्द्धिनः ॥&lt;br&gt;&#xA;सौत्रामणी तं तु पत्नी ततः कालेऽभ्ययात्तदा ।&lt;br&gt;&#xA;याजस्तु सवनस्यान्ते देवीमाह्वापयत्तदा ॥&lt;br&gt;&#xA;याजः-&lt;br&gt;&#xA;प्रेहि मां राज्ञि पृषति मिथुनं त्वामुपस्थितम् ।&lt;br&gt;&#xA;कुमारश्च कुमारी च पितृवंशविवृद्धये ॥&lt;br&gt;&#xA;पृषती-&lt;br&gt;&#xA;नालिप्तं वै मम मुखं पुण्यान्गन्धान्बिभर्मि च ।&lt;br&gt;&#xA;न पत्नी तेऽस्मि सूत्यर्थं तिष्ठ याज मम प्रिये ॥&lt;br&gt;&#xA;याजः-&lt;br&gt;&#xA;याजेनाश्रपितं हव्यमुपयाजेन मन्त्रितम् ।&lt;br&gt;&#xA;वैशम्पायनः-&lt;br&gt;&#xA;एवमुक्ते तु याजेन हुते हविषि संस्कृते ।&lt;br&gt;&#xA;कथं कामं न सन्दध्यात्पृषति प्रैहि तिष्ठ वा ॥&lt;br&gt;&#xA;उत्तस्थौ पावकात्तस्मात्कुमारो देवसम्मिभः ॥&lt;br&gt;&#xA;ज्वालावर्णो घोरवर्णः किरीटी वर्म धारयन् ।&lt;br&gt;&#xA;वीरस्सखङ्गस्सशरो धनुष्मान्विनदन्मुहुः ॥&lt;br&gt;&#xA;सोऽध्यरोहद्रथवरं तेन च प्रययौ तदा ।&lt;br&gt;&#xA;जातमात्रे कुमारे च वाक्किलान्तर्हिताब्रवीत् ॥&lt;br&gt;&#xA;एष शिष्यश्च मृत्युश्च भारद्वाजस्य धीमतः ।&lt;br&gt;&#xA;भयापहो राजपुत्रः पाञ्चालानां यशस्करः ॥&lt;br&gt;&#xA;राज्ञश्शोकापहो जात एष द्रोणवधाय हि ।&lt;br&gt;&#xA;इत्यवोचन्महद्भूतमदृश्यं खेचरं तदा ॥&lt;br&gt;&#xA;द्वितीयायां च होत्रायां हुते हविषि मन्त्रितः ।&lt;br&gt;&#xA;कुमारी चापि पाञ्चाली वेदिमध्यात्समुत्थिता ॥&lt;br&gt;&#xA;प्रत्याख्याते पृषत्या च याजके भरतर्षभ ।&lt;br&gt;&#xA;पुनः कुमारी पाञ्चाली सुभगा वेदिमध्यगा ॥&lt;br&gt;&#xA;अन्तर्वेद्यां समुद्भूता कन्या सा सुमनोहरा ॥&lt;br&gt;&#xA;श्यामा पद्मपलाशाक्षी नीलकुञ्चितमूर्धजा ।&lt;br&gt;&#xA;मानुषं विग्रहं कृत्वा साक्षादमरवर्णिनी ॥&lt;br&gt;&#xA;नीलोत्पलसमो गन्धो यस्याः क्रोशात्प्रवायति ॥&lt;br&gt;&#xA;या बिभर्ति परं रूपं यस्या नास्त्युपमा भुवि ।&lt;br&gt;&#xA;देवदानवयक्षाणामीप्सिता वरवर्णिनी ॥&lt;br&gt;&#xA;तां सुजातां गुरुश्रोणीं वागुवाचाशरीरिणी ॥&lt;br&gt;&#xA;सर्वयोषिद्वरा कृष्णा क्षयं क्षत्रं निनीष्यति ।&lt;br&gt;&#xA;सुरकार्यमियं काले करिष्यति सुमध्यमा ॥&lt;br&gt;&#xA;अस्या हेतोः क्षत्रियाणां महदुत्पत्स्यते भयम् ॥&lt;br&gt;&#xA;तच्छ्रुत्वा सर्वपाञ्चालाः प्रणेदुस्सिंहसङ्घवत् ।&lt;br&gt;&#xA;न चैनान्हर्षसम्पन्नानियं सेहे वसुन्धरा ॥&lt;br&gt;&#xA;तथा तु मिथुनं जज्ञे द्रुपदस्य महात्मनः ।&lt;br&gt;&#xA;कुमारश्च कुमारी च मनोज्ञौ च नरर्षभ ॥&lt;br&gt;&#xA;श्रिया परमया युक्ता क्षात्रेण वपुषा तथा ।&lt;br&gt;&#xA;तौ दृष्ट्वा पृषती याजं प्रपेदे सा सुतार्थिनी ॥&lt;br&gt;&#xA;न मां विनाऽन्यां जननीं जानीयेतामिमाविति ।&lt;br&gt;&#xA;तथेत्युवाच तां याजो राज्ञः प्रियचिकीर्षया ॥&lt;br&gt;&#xA;तयोस्तु नामनी चक्रुर्द्विजास्सम्पूर्णमानसाः ॥&lt;br&gt;&#xA;धृष्टत्वादप्रधृष्यत्वात् सर्वमन्यद्भवेदपि ।&lt;br&gt;&#xA;धृष्टद्युम्नः कुमारोऽयं द्रुपदस्य भवत्विति ॥&lt;br&gt;&#xA;कृष्णेत्येवाभवत्कृष्णा राजन्नेषा च पार्षती ।&lt;br&gt;&#xA;तथा तन्मिथुनं जज्ञे द्रुपदस्य महामखे ॥&lt;br&gt;&#xA;वैदिकाध्ययने पारं धृष्टद्युम्नो गतस्ततः ॥&lt;br&gt;&#xA;धृष्टद्युम्नं तु पाञ्चाल्यमानीय द्रुपदात्मजम् ।&lt;br&gt;&#xA;उपाकरोदस्त्रहेतोर्भारद्वाजः प्रतापवान् ॥&lt;br&gt;&#xA;अमोक्षणीयं दैवं हि एवं मत्वा महामतिः ।&lt;br&gt;&#xA;यथावत्कृतवान्द्रोण आत्मकीर्त्यर्थरक्षणात् ॥&lt;br&gt;&#xA;सर्वास्त्राणि स तु क्षिप्रमाप्तवान्दृष्टमात्रया ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/133/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/133/</guid>
      <description>&lt;p&gt;जनमेजयः-&lt;br&gt;&#xA;द्रुपदस्यापि विप्रर्षे श्रोतुमिच्छामि सम्भवम् ।&lt;br&gt;&#xA;कथं चापि समुत्पन्नः कथमस्त्राण्यवाप्तवान् ॥&lt;br&gt;&#xA;एतदिच्छामि भगवंस्त्वत्तश्श्रोतुं द्विजोत्तम ।&lt;br&gt;&#xA;कौतूहलं जन्मसु मे कथ्यमानेष्वतीव हि ॥&lt;br&gt;&#xA;वैशम्पायनः-&lt;br&gt;&#xA;राजा बभूव पाञ्चालः पुत्रार्थी पुत्रकारणात् ।&lt;br&gt;&#xA;वनं गतो महाराज तपस्तेपे सुदारुणम् ॥&lt;br&gt;&#xA;आराधयन्प्रयत्नेन तस्यापत्यस्य कारणात् ॥&lt;br&gt;&#xA;तस्य सन्तप्यमानस्य वने मृगगणायुते ।&lt;br&gt;&#xA;कालस्तु सुमहान्राजन्प्रत्यगात्सुतकारणात् ॥&lt;br&gt;&#xA;स तु राजा महावीरस्तपस्तीव्रं समाददे ।&lt;br&gt;&#xA;कञ्चित्कालं वायुभक्षो निराहारस्तथैव च ॥&lt;br&gt;&#xA;तस्य त्वेवं महाबाहोर्वर्तमानस्य भारत ।&lt;br&gt;&#xA;कालस्तत्र महाराज व्यत्ययान्नृपसत्तम ॥&lt;br&gt;&#xA;ततो नातिचिरात्काले वसन्ते कामदीपने ।&lt;br&gt;&#xA;फुल्लाशोकवने चैव प्राणिनां सुमनोरमे ॥&lt;br&gt;&#xA;नद्यास्तीरमथो गत्वा गङ्गायाः पद्मलोचनः ।&lt;br&gt;&#xA;नियमस्थश्च राजाऽऽसीत्तदा भरतसत्तम ॥&lt;br&gt;&#xA;ततो नातिचिरात्कालाद्वनं तन्मनुजेश्वर ।&lt;br&gt;&#xA;सम्प्राप्ता सहसा राजन्मेनकेति परिश्रुता ॥&lt;br&gt;&#xA;नद्यास्तीरे चरन्ती वै क्रीडन्ती च पुनः पुनः ।&lt;br&gt;&#xA;पुष्पद्रुमान्प्रभञ्जन्ती राज्ञो दर्शनमागमत् ॥&lt;br&gt;&#xA;न ददर्श तु सा राजंस्तत्र स्थानगतं नृपम् ।&lt;br&gt;&#xA;दृष्ट्वा चाप्सरसं तां तु शुक्रं राज्ञोऽपतद्भुवि ॥&lt;br&gt;&#xA;तच्च राजा तु राजेन्द्र लज्जया नृपतिस्स्वयम् ।&lt;br&gt;&#xA;पद्भ्यामाक्रमतायुष्मंस्ततस्तु द्रुपदोऽभवत् ॥&lt;br&gt;&#xA;ततस्तु तपसा तस्य राजर्षेर्भावितात्मनः ।&lt;br&gt;&#xA;पुत्रस्समभवच्चार्द्रात्पदात्तस्यान्तरेण तु ॥&lt;br&gt;&#xA;ते तस्य ऋषयस्सर्वे समागम्य तपोधनाः ।&lt;br&gt;&#xA;नाम चुक्रुर्हि विद्वांसो द्रुपदोऽस्त्विति भूमिप ॥&lt;br&gt;&#xA;स तस्यैवाश्रमे राजन्भरद्वाजस्य भारत ।&lt;br&gt;&#xA;ववृधे च सुखं तत्र कामैस्सर्वैर्नृपोत्तम ॥&lt;br&gt;&#xA;पाञ्चालोऽपि हि राजेन्द्र स्वराज्यं गतवान्प्रभुः ।&lt;br&gt;&#xA;भरद्वाजस्य शिष्यार्थं सुतं दत्वा महात्मनः ॥&lt;br&gt;&#xA;स कुमारस्ततो राजन्द्रोणेन सहितो वने ।&lt;br&gt;&#xA;वेदांश्चाधिजगे साङ्गान्धनुर्वेदांश्च भारत ॥&lt;br&gt;&#xA;परया स मुदा युक्तो विचचार वने सुखम् ॥&lt;br&gt;&#xA;तस्यैवं वर्तमानस्य वने वनचरैस्सह ।&lt;br&gt;&#xA;कालान्नातिचिराद्राजन्पिता स्वर्गमुपेयिवान् ॥&lt;br&gt;&#xA;स समागम्य पाञ्चालैः पाञ्चालेष्वभिषेचितः ॥&lt;br&gt;&#xA;प्राप्तश्च राज्यं राजेन्द्र सुहृदां प्रीतिवर्धनः ।&lt;br&gt;&#xA;राज्यं ररक्ष धर्मेण यथा चेन्द्रस्त्रिविष्टपम् ॥&lt;br&gt;&#xA;एतन्मया ते राजेन्द्र यथावत्परिकीर्तितम् ।&lt;br&gt;&#xA;द्रुपदस्य जन्म राजर्षेर्धृष्टद्युम्नस्य चैव हि ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/134/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/134/</guid>
      <description>&lt;p&gt;वैशम्पायनः-&lt;br&gt;&#xA;धृतराष्ट्रस्तु राजेन्द्र यदा कौरवनन्दनम्।&lt;br&gt;&#xA;युधिष्ठिरमजानाद्वै समर्थं राज्यरक्षणे॥&lt;br&gt;&#xA;यौवराज्याभिषेकार्थममन्त्रयत मन्त्रिभिः।&lt;br&gt;&#xA;ते तु बुद्ध्वाऽन्वतप्यन्त धृतराष्ट्रात्मजास्तदा॥&lt;br&gt;&#xA;ततस्संवत्सरस्यान्ते पाण्डुपुत्रो महायशाः।&lt;br&gt;&#xA;स्थापितो धृतराष्ट्रेण यौवराज्ये युधिष्ठिरः॥&lt;br&gt;&#xA;अदीर्घेण च कालेन कुन्तीपुत्रो युधिष्ठिरः।&lt;br&gt;&#xA;पित्र्यामन्तर्दधे कीर्तिं शीलवृत्तसमाधिभिः॥&lt;br&gt;&#xA;असियुद्धे रथोद्याने बाहुयुद्धे च पाण्डवः।&lt;br&gt;&#xA;सङ्कर्षणाच्छिक्षितवान्शश्वच्छिक्षां वृकोदरः॥&lt;br&gt;&#xA;ते तं बुध्वाऽन्वतप्यन्त धृतराष्ट्रात्मजास्तदा ।&lt;br&gt;&#xA;समाप्तशिक्षो भीमस्तु द्युमत्सेनसमो बले॥&lt;br&gt;&#xA;ततस्संवत्सरस्यान्ते पाण्डुपुत्रो महायशाः ।&lt;br&gt;&#xA;गदाबलाभ्यां सम्पन्नो भ्रातॄणामचरद्वशे॥&lt;br&gt;&#xA;प्रगाढदृढमुष्टौ च लाघवे चातिवेधने।&lt;br&gt;&#xA;लक्षवेध्ये च मोक्षे च तोमरग्रहणेऽपि च ॥&lt;br&gt;&#xA;असिशक्तिगदायुद्धे बभूवाप्रतिमोऽर्जुनः ॥&lt;br&gt;&#xA;क्षुरनाराचभल्लानां विपाठानां सुतेजसाम्।&lt;br&gt;&#xA;ऋजुवक्त्रविशालानां प्रयोक्ता पाण्डवोऽभवत्॥&lt;br&gt;&#xA;लाघवात्सौष्ठवाच्चैव नान्यः कश्चित्तु विद्यते।&lt;br&gt;&#xA;बीभत्सुसदृशो लोक इति द्रोणोऽभ्यभाषत॥&lt;br&gt;&#xA;गजयुद्धेऽश्वयुद्धे वा रथयुद्धे च पाण्डवः ।&lt;br&gt;&#xA;पारगो भुजयुद्धे च बभूवेह धनञ्जयः ॥&lt;br&gt;&#xA;स्वभावादगमच्छब्दो महीं सागरमेखलाम् ।&lt;br&gt;&#xA;नास्त्यर्जुनसमः कश्चिदित्येवं मेनिरे जनाः ॥&lt;br&gt;&#xA;अथाब्रवीत्तदा द्रोणः फल्गुनं जनसंसदि॥&lt;br&gt;&#xA;अगस्त्यस्य धनुर्वेदे शिष्यो मम गुरुस्सदा।&lt;br&gt;&#xA;अग्निवेश्य इति ख्यातस्तस्य शिष्योऽस्मि भारत॥&lt;br&gt;&#xA;तीर्थात्तीर्थगतं पार्थ मया सङ्क्रामितं त्वयि।&lt;br&gt;&#xA;तपसेदं मया प्राप्तममोघमशनिप्रभम्॥&lt;br&gt;&#xA;अस्त्रं ब्रह्मशिरो नाम यद्दहेत्पृथिवीमपि॥&lt;br&gt;&#xA;ददता चास्मि सन्दिष्टो न मनुष्येष्विदं त्वया।&lt;br&gt;&#xA;भारद्वाज विमोक्तव्यमस्त्रं संयुगमूर्धनि॥&lt;br&gt;&#xA;यद्यदन्तर्हितं भूतं किञ्चिद्युद्धे त्वया सह।&lt;br&gt;&#xA;महातेजस्तदेतेन हन्याश्शस्त्रेण संयुगे॥&lt;br&gt;&#xA;अवाप्तं तत्त्वया वीर दिव्यं नान्यस्तदर्हति॥&lt;br&gt;&#xA;समयश्च रक्ष्यो बलवानीदृशो हि विशाम्पते।&lt;br&gt;&#xA;आचार्यदक्षिणां देहि ज्ञातिग्रामस्य पश्यतः॥&lt;br&gt;&#xA;ददामीति प्रतिज्ञाते फल्गुनेनाब्रवीद्गुरुः।&lt;br&gt;&#xA;युद्धे हि प्रतियोद्धव्यो युध्यमानोऽप्यहं रणे॥&lt;br&gt;&#xA;तत्तथेति प्रतिज्ञाय द्रोणाय कुरुपुङ्गवः।&lt;br&gt;&#xA;उपसङ्गृह्य चरणौ युधिष्ठिरवशोऽभवत्॥&lt;br&gt;&#xA;गदायुद्धेऽसियुद्धे च रथयुद्धे च भारत।&lt;br&gt;&#xA;दिव्यमानुषसंभूतानवापस्त्रविदां वरः ॥&lt;br&gt;&#xA;सर्वास्तथाऽखिलानस्त्रान्शस्त्राणिच तथा गुरोः ।&lt;br&gt;&#xA;सर्वां तामखिलां नीतिं पातालाधिपतेस्तथा ॥&lt;br&gt;&#xA;उद्धवात्सकलां नीतिं भोजाद्बुद्धिमतां वरः ॥&lt;br&gt;&#xA;अस्त्रे शस्त्रे च शास्त्रे च रथनागाश्वकर्मणि ।&lt;br&gt;&#xA;अवाप्य सहदेवोऽपि भ्रातॄणामचरद्वशे ॥&lt;br&gt;&#xA;द्रोणेनैवं विनीतश्च भ्रातॄणां नकुलः प्रियः।&lt;br&gt;&#xA;चित्रयोधी समाख्यातो बभूवातिरथोदितः॥&lt;br&gt;&#xA;त्रिवर्षकृतयत्नैस्तु गान्धर्वाणामुपप्लवे।&lt;br&gt;&#xA;अर्जुनप्रमुखैः पार्थैः सौवीरास्समरे हताः॥&lt;br&gt;&#xA;न शशाक वशे कर्तुं यं पाण्डुरपि वीर्यवान्।&lt;br&gt;&#xA;सोऽर्जुनेन वशं नीतो स राजा यवनाधिपः॥&lt;br&gt;&#xA;अतीव बलसम्मत्तस्त्वतिमानी कुरून्प्रति।&lt;br&gt;&#xA;कुन्तलो नाम सौवीरो दान्तः पार्थेन धीमता॥&lt;br&gt;&#xA;दान्तवक्रमिति ख्यातं पुरं पार्थस्य कर्मणा।&lt;br&gt;&#xA;अमित्रं नाम सौवीरमर्जुनोऽमर्दयन्मृधे॥&lt;br&gt;&#xA;भीमसेनसहायश्च हत्वा वै मरुधन्वसु।&lt;br&gt;&#xA;प्रतीच्यां समरे राजन्जिगाय भरतर्षभः ॥&lt;br&gt;&#xA;अर्जुनस्समरे प्राच्यान्सर्वानेकरथोऽजयत्।&lt;br&gt;&#xA;तथैवैकरथो भूत्वा दक्षिणात्यान्नराधिपान्॥&lt;br&gt;&#xA;धनौघं प्रापयामास कुरुराष्ट्रं धनञ्जयः।&lt;br&gt;&#xA;अतः पञ्चदशे वर्षे सर्वमेतच्चकार सः॥&lt;br&gt;&#xA;तं दृष्ट्वा धार्तराष्ट्राणां ततो भयमजायत॥&lt;br&gt;&#xA;यस्सर्वान्धृतराष्ट्रस्य पुत्रान्विप्रचकार ह।&lt;br&gt;&#xA;भीमसेनो महाबाहुर्बलाद्बलवतां वरः॥&lt;br&gt;&#xA;अदुष्टभावं तं दोषैर्जगृहुर्दुष्टबुद्धयः।&lt;br&gt;&#xA;धार्तराष्ट्रास्तथा सर्वे भयाद्भीमस्य कर्मणः॥&lt;br&gt;&#xA;तान्दृष्ट्वा कर्मभिः पार्थान्सर्वानहतलक्षणान् ।&lt;br&gt;&#xA;बलाद्बहुबलात्तेभ्यो बिभियुर्दुष्टबुद्धयः॥&lt;br&gt;&#xA;ततो बलमभिख्यातं विज्ञाय दृढधन्विनाम् ।&lt;br&gt;&#xA;दूषितस्सहसा भावो धृतराष्ट्रस्य पाण्डुषु ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/135/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/135/</guid>
      <description>&lt;p&gt;वैशम्पायनः-&lt;br&gt;&#xA;प्राणाधिकं भीमसेनं कृतविद्यं धनञ्जयम्।&lt;br&gt;&#xA;दुर्योधनो लक्षयित्वा पर्यतप्यत दुर्मतिः॥&lt;br&gt;&#xA;दुर्योधनश्च कर्णश्च शकुनिश्चापि सौबलः।&lt;br&gt;&#xA;अनेकैरभ्युपायैस्तैर्जिघांसन्ति स्म पाण्डवान्॥&lt;br&gt;&#xA;पाण्डवाश्चापि तत्सर्वं प्रतिचक्रुर्यथाबलम्।&lt;br&gt;&#xA;उद्भावनमकुर्वणा विदुरस्य मते स्थिताः॥&lt;br&gt;&#xA;गुणैः समुदितान्दृष्ट्वा जनाः पाण्डुसुतांस्तदा।&lt;br&gt;&#xA;कथयन्ति स्म ते भूयो देशे देशे सभासु च॥&lt;br&gt;&#xA;प्रज्ञाश्चक्षुरचक्षुष्मान्धृतराष्ट्रो जनाधिपः।&lt;br&gt;&#xA;अशक्तो राज्यकरणे स कथं धारयिष्यति॥&lt;br&gt;&#xA;तथा भीष्मश्शान्तनवः सत्यसन्धो महाव्रतः।&lt;br&gt;&#xA;प्रत्याख्याय पुरा राज्यं न स जातु ग्रहीष्यति॥&lt;br&gt;&#xA;ते वयं पाण्डवज्येष्ठं तरुणं वृद्धदर्शनम्।&lt;br&gt;&#xA;अभिषिञ्चाम साध्वद्य सत्यकारुण्यवेदिनम्॥&lt;br&gt;&#xA;पितामहं शान्तनवं धृतराष्ट्रं च धर्मवित्।&lt;br&gt;&#xA;सपुत्रं विविधैर्भोगैर्नियतं वासयिष्यति॥&lt;br&gt;&#xA;तेषां दुर्योधनश्श्रुत्वा तानि वाक्यानि सर्वशः।&lt;br&gt;&#xA;युधिष्ठिरानुरक्तानि पर्यतप्यत दुर्मतिः॥&lt;br&gt;&#xA;स तप्यमानो दुष्टात्मा तेषां वाचो न चक्षमे।&lt;br&gt;&#xA;ईर्ष्यया ममुह्यमानस्तु धृतराष्ट्रमुपाद्रवत्॥&lt;br&gt;&#xA;ततो विरहितं दृष्ट्वा पितरं परिगृह्य च।&lt;br&gt;&#xA;पाण्डोर्वृत्तं पूर्वमुक्त्वा पश्चादिदमथाब्रवीत्॥&lt;br&gt;&#xA;दुर्योधनः-&lt;br&gt;&#xA;श्रुता मे जल्पतां तात पौराणां चाशिवा गिरः।&lt;br&gt;&#xA;त्वामनादृत्य भीष्मं च पतिमिच्छन्ति पाण्डवम्॥&lt;br&gt;&#xA;सममेतच्च भीष्मस्य न स राज्यं चिकीर्षति।&lt;br&gt;&#xA;अस्माकं तु परां पीडां चिकीर्षन्ति पुरे जनाः॥&lt;br&gt;&#xA;स एष पाण्डवो राजा यदि प्राप्नोत्यसंशयम्।&lt;br&gt;&#xA;तस्य पुत्रो ध्रुवं प्राप्तस्तस्य तस्येति चापरः॥&lt;br&gt;&#xA;ते वयं राजवंशेन हीनास्सह सुतैरपि।&lt;br&gt;&#xA;अवज्ञाता भविष्यामो लोकस्य जगतीपते॥&lt;br&gt;&#xA;ते वयं निरयं प्राप्ताः परपिण्डोपजीविनः।&lt;br&gt;&#xA;न भवाम यथा राजंस्तथा शीघ्रं समर्थ्यताम्॥&lt;br&gt;&#xA;अथ त्वमपि राजेन्द्र राजवंशे भविष्यति।&lt;br&gt;&#xA;ध्रुवं लप्स्यामहे राज्यं वयमप्यवशा जने॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/136/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/136/</guid>
      <description>&lt;p&gt;वैशम्पायनः-&lt;br&gt;&#xA;धृतराष्ट्रस्तु पुत्रस्य श्रुत्वा वचनमीदृशम्।&lt;br&gt;&#xA;मुहूर्तमिव सञ्चिन्त्य दुर्योधनमथाब्रवीत्॥&lt;br&gt;&#xA;धर्मवृत्तस्सदा पाण्डुस्सुवृत्तो मयि गौरवात्।&lt;br&gt;&#xA;सर्वेषु ज्ञातिषु तथा मदीयेषु विशेषतः॥&lt;br&gt;&#xA;नात्र किञ्चन जानाति भोजनानि चिकीर्षति।&lt;br&gt;&#xA;निवेदयति तत्सर्वं मयि धर्मभृतां वरः॥&lt;br&gt;&#xA;तस्य पुत्रो यथा पाण्डुस्तथा धर्मपरः सदा।&lt;br&gt;&#xA;गुणवाल्ँलोकविख्यातो नगरे च प्रतिष्ठितः॥&lt;br&gt;&#xA;स तथा वर्तमानोऽसौ धर्मसूनुर्यथाऽनुजः।&lt;br&gt;&#xA;राज्यमेष हि सम्प्राप्तः ससहयो विशेषतः॥&lt;br&gt;&#xA;ते तथा सत्कृतास्तात विषये पाण्डुना नराः।&lt;br&gt;&#xA;कथं युधिष्ठिरस्यार्थे न नो हस्युम्सबान्धवान्॥&lt;br&gt;&#xA;नैते विषयमिच्छेयुर्धर्मत्यागे विशेषतः।&lt;br&gt;&#xA;ते वयं कौरवेयाणामेतेषां च महात्मनाम्॥&lt;br&gt;&#xA;कथं न वाच्यतां तात गच्छेम जगतस्तथा ॥&lt;br&gt;&#xA;दुर्योधनः-&lt;br&gt;&#xA;मध्यस्थस्सततं भीष्मो द्रोणपुत्रो मयि ध्रुवः।&lt;br&gt;&#xA;यतः पुत्रस्ततो द्रोणो भविता नात्र संशयः॥&lt;br&gt;&#xA;कृपः शारद्वतश्चैव यत एव वयं ततः।&lt;br&gt;&#xA;भागिनेयं ततो द्रौणिं न त्यक्ष्यति कथञ्चन॥&lt;br&gt;&#xA;क्षत्ताऽर्थबन्धनस्त्वस्मान् पाण्डवार्थे न बाधितुम्॥&lt;br&gt;&#xA;सुविस्रब्धान्पाण्डुसुतान्सह मात्रा विवासय।&lt;br&gt;&#xA;वारणावतमद्यैव नात्र दोषो भविष्यति॥&lt;br&gt;&#xA;विनिद्रावरणं घोरं हृदि शल्यमिवार्पितम् ।&lt;br&gt;&#xA;शोकपावकमुद्भूतं कर्मणा तेन नाशय ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/137/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/137/</guid>
      <description>&lt;p&gt;वैशम्पायनः-&lt;br&gt;&#xA;धृतराष्ट्रः-&lt;br&gt;&#xA;ततः कणिङ्कमानाय्य धृतराष्ट्रोऽब्रवीदिदम्॥&lt;br&gt;&#xA;उत्सिक्ताः पाण्डवा नित्यं तेभ्योऽसूयामि वै सदा ।&lt;br&gt;&#xA;तत्र मे सहपुत्रस्य यद्भवेत्क्षेमकारकम्।&lt;br&gt;&#xA;कणिङ्क तत्त्वमाचक्ष्व करिष्यामः कथं वयम्॥&lt;br&gt;&#xA;वैशम्पायनः-&lt;br&gt;&#xA;सम्प्रपन्नाय तस्मै स परिपृष्टोऽर्थचिन्तया।&lt;br&gt;&#xA;वधमेव प्रशंसन्ति शत्रूणामपकारिणाम्।&lt;br&gt;&#xA;उवाच वचनं तीक्ष्णं राजशास्त्रनिदर्शनम्॥&lt;br&gt;&#xA;निरुद्विग्नो हि भवति हत्वा च रिपुमोजसा॥&lt;br&gt;&#xA;कणिङ्कः-&lt;br&gt;&#xA;नित्यमुद्यतदण्डस्स्यान्नित्यं च कृतपौरुषः।&lt;br&gt;&#xA;हन्यादमित्रं दण्डेन हन्यात्पूर्वापकारिणम्।&lt;br&gt;&#xA;न शत्रुरक्षापतितो न मोक्तव्यः कथञ्चन॥&lt;br&gt;&#xA;हन्यात्त्रीन्पञ्च सप्तेति परपक्षस्य सर्वशः॥&lt;br&gt;&#xA;कण्टको हि दुरुच्छिन्न आस्रावं जनयेच्चिरम्।&lt;br&gt;&#xA;कुलमेवादितश्छिन्द्यात्परपक्षस्य नित्यशः।&lt;br&gt;&#xA;ततोऽस्यानन्तरं पक्षान्छिन्द्यात्सर्वानशेषतः॥&lt;br&gt;&#xA;छिन्नमूले ह्यधिष्ठाने सर्वे तज्जीविनो हताः।&lt;br&gt;&#xA;कथं नु शाखास्तिष्ठेयुश्छिन्नमूले वनस्पतौ॥&lt;br&gt;&#xA;सुविक्रान्तं सुविसतीर्णं सुयुद्धं सुपलायनम् ।&lt;br&gt;&#xA;आपदामथ कालेषु कुर्यान्नात्र विचारणा ॥&lt;br&gt;&#xA;कथं नु परियास्यामो न च ज्ञायामहे वयम् ।&lt;br&gt;&#xA;दातृत्वेन ग्रहीष्यामो भेदतो दण्डतोऽपिवा ॥&lt;br&gt;&#xA;अन्धस्स्यादन्धवेलायां बाधिर्यमपि संश्रयेत् ।&lt;br&gt;&#xA;कुर्यात्तृणमयं चापं शयीत मृगशायिकाम् ॥&lt;br&gt;&#xA;एकत्र वाऽपि वसतो नित्यं विवरदर्शितम्।&lt;br&gt;&#xA;राजन्नाक्षत्रसंपन्नो नित्योद्विग्नस्ततो भवेत्॥&lt;br&gt;&#xA;अग्न्याधानेन यज्ञेन काषायधरणेन च।&lt;br&gt;&#xA;लोकं प्रस्नापयित्वा च तथा लुम्पेद्यथा वृकः॥&lt;br&gt;&#xA;अङ्कुशं शौचमित्याहुरर्थानामुपधारणे।&lt;br&gt;&#xA;आनाम्य फलिनीं शाखां पक्वं पक्वं प्रशातयेत्॥&lt;br&gt;&#xA;वहेदमित्रं स्कन्धेन यावत्कालस्य पर्ययः।&lt;br&gt;&#xA;ततः काल उपादाय भिन्द्याद्घटमिवाश्मनि॥&lt;br&gt;&#xA;अमित्रस्तु न मोक्तव्यः कृपणं बह्वपि ब्रुवन्।&lt;br&gt;&#xA;दुःखं तस्मिन्नकर्तव्यं विध्यादेवापकारिणम्॥&lt;br&gt;&#xA;हन्यादमित्रं सान्त्वेन तथा दानेन वा पुनः।&lt;br&gt;&#xA;तथा भेदेन दण्डेन सर्वोपायैः प्रमापयेत्॥&lt;br&gt;&#xA;धृतराष्ट्रः-&lt;br&gt;&#xA;कथं सान्त्वेन दानेन भेदैर्दण्डैरथापि च।&lt;br&gt;&#xA;अमित्रश्शक्यते हन्तुं तन्मे ब्रूहि यथायथम् ॥&lt;br&gt;&#xA;कणिङ्कः-&lt;br&gt;&#xA;शृणु राजन्यथा वृत्तं वने वसति जम्बुकः ।&lt;br&gt;&#xA;सखायस्तस्य व्याघ्रश्च वृको नकुलमूषकौ॥&lt;br&gt;&#xA;ते पश्यन्ति वने तस्मिन्बलिनं मृगयूथपम्।&lt;br&gt;&#xA;अशक्ता ग्रहणे तस्य ततो मन्त्रमकुर्वत ॥&lt;br&gt;&#xA;जम्बुकः-&lt;br&gt;&#xA;असकृद्यतितो ह्येष हन्तुं व्याघ्र त्वयाऽनघ ।&lt;br&gt;&#xA;युवा वै जवसम्पन्नो बुद्धिशाली न शक्यते॥&lt;br&gt;&#xA;मूषिकोऽस्य शयानस्य चरणौ भक्षयत्वयम्।&lt;br&gt;&#xA;अथैनं भक्षितैः पादैर्मृगं व्याघ्रो हनेत्तदा॥&lt;br&gt;&#xA;ततस्तं भक्षयिष्यामः सर्वे मुदितमानसाः॥&lt;br&gt;&#xA;कणिङ्कः-&lt;br&gt;&#xA;जम्बुकः-&lt;br&gt;&#xA;जम्बुकस्य तु ते वाक्यं तथा चक्रस्समाहिताः।&lt;br&gt;&#xA;मूषिकाभक्षितैः पादैर्मृगं व्याघ्रोऽहनत्तदा॥&lt;br&gt;&#xA;स्नात्वाऽऽगच्छत भद्रं वो रक्षामि मृगयूथपम्॥&lt;br&gt;&#xA;वैशम्पायनः-&lt;br&gt;&#xA;शृगालवचनाच्चाऽपि गतास्सर्वे नदीं ततः।&lt;br&gt;&#xA;स चिन्तयानो मनसा मांसतृप्तिं पुनः पुनः॥&lt;br&gt;&#xA;अथागच्छत्तु पूर्वं हि स्नात्वा व्याघ्रो महाबलः।&lt;br&gt;&#xA;जम्बुकश्च भवत्तत्र तदा चिन्ताकुलो नृप॥&lt;br&gt;&#xA;व्याघ्रः-&lt;br&gt;&#xA;किं शोचसि महाप्राज्ञ त्वं नो बुद्धिमतां वरः।&lt;br&gt;&#xA;पिशितस्याशितारोऽत्र विहरिष्यामहे सुखम्॥&lt;br&gt;&#xA;जम्बुकः-&lt;br&gt;&#xA;शृणु मे त्वं महाप्राज्ञ यां वाचं मूषिकोऽब्रवीत्।&lt;br&gt;&#xA;धिग्बलं मृगराजस्य मयाऽद्यायं मृगो हतः॥&lt;br&gt;&#xA;मद्बाहुबलमाश्रित्य तृप्तिर्यस्य भविष्यति।&lt;br&gt;&#xA;तस्यैवं गदतस्त्वद्य ततो भक्ष्यं न रोचये॥&lt;br&gt;&#xA;व्याघ्रः-&lt;br&gt;&#xA;यद्येवमब्रवीति सोऽस्मान् काले चास्म्यवबोधितः।&lt;br&gt;&#xA;स्वबाहुबलमाश्रित्य हनिष्येऽहं वनेचरान्॥&lt;br&gt;&#xA;कणिङ्कः-&lt;br&gt;&#xA;खादिष्यामि च मांसानि इत्युक्त्वा प्रस्थितो वनम्।&lt;br&gt;&#xA;एतस्मिन्नेव काले तु मूषिकोऽप्याजगाम ह॥&lt;br&gt;&#xA;जम्बुकः-&lt;br&gt;&#xA;शृणु मूषिक भद्रं ते नकुलो यदिहाब्रवीत्।&lt;br&gt;&#xA;मृगमांसं न सख्यमस्मद्विधस्य तत्॥&lt;br&gt;&#xA;मूषिकं भक्षयिष्यामि तद्भवाननुमन्यताम्॥&lt;br&gt;&#xA;कणिङ्कः-&lt;br&gt;&#xA;तच्छ्रुत्वा मूषिको वाक्यं सन्त्रस्तः प्राद्रवद्भयात्।&lt;br&gt;&#xA;ततस्स्नातस्तदा तत्र आजगाम वृको नपृ॥&lt;br&gt;&#xA;जम्बुकः-&lt;br&gt;&#xA;मृगराजो हि सङ्क्रुद्धो न नस्साधु भविष्यति।&lt;br&gt;&#xA;सकलत्रस्समायाति कुरुष्व यदनन्तरम्॥&lt;br&gt;&#xA;कणिङ्कः-&lt;br&gt;&#xA;एवं सञ्चोदितस्तेन जम्बुकेन तदा वृकः।&lt;br&gt;&#xA;भीतोऽवलिप्तं कृत्वाऽथ प्रयातः पिशिताशनः॥&lt;br&gt;&#xA;एतस्मिन्नेव काले तु नकुलोऽप्याजगाम ह।&lt;br&gt;&#xA;तमुवाच ततो राजन्नकुलं जम्बुको वने॥&lt;br&gt;&#xA;जम्बुकः-&lt;br&gt;&#xA;स्वबाहुबलमाश्रित्य निर्जितास्ते समागताः।&lt;br&gt;&#xA;मम दत्त्वा नियुद्धं त्वं भुङ्क्ष्व मांसं यथेप्सितम् ॥&lt;br&gt;&#xA;नकुलः-&lt;br&gt;&#xA;मृगराजो वृकश्चैव बुद्धिमांश्चैव मूषिकः ।&lt;br&gt;&#xA;निर्जितो वै त्वया वीर तस्माद्वीरतरो भवान्॥&lt;br&gt;&#xA;नाहमप्युत्सहे योद्धुमित्युक्त्वा गां विवेश ह॥&lt;br&gt;&#xA;कणिङ्कः-&lt;br&gt;&#xA;एवं तेष्वपयातेषु जम्बुको हृष्टमानसः।&lt;br&gt;&#xA;खादति स्म तदा मांसमित्येवं मन्त्रनिश्चयात्॥&lt;br&gt;&#xA;एतत्ते कथितं राजन् शृणु चाप्यपरं नृप॥&lt;br&gt;&#xA;पुत्रः सखा वा भ्राता वा पिता वा यदि वा गुरुः।&lt;br&gt;&#xA;अर्थे पर्यवतिष्ठेरन्कर्तव्या भूमिवर्धनाः॥&lt;br&gt;&#xA;शपथेनाप्यरिं हन्यान्नदोष इति भार्गवः।&lt;br&gt;&#xA;उभौ यदि शपेयातां श्रद्दधानस्तु वध्यते॥&lt;br&gt;&#xA;गुरोरप्यवलिप्तस्य कार्याकार्यमजानतः।&lt;br&gt;&#xA;उत्पथं प्रतिपन्नस्य न्याय्यं भवति शासनम्॥&lt;br&gt;&#xA;क्रुद्धोऽप्यक्रुद्धरूपस्स्याच्छुक्लः पूर्वाभिभाषिता।&lt;br&gt;&#xA;न चैनं क्रोधसन्दीप्तं विद्यात्कश्चित्कथञ्चन॥&lt;br&gt;&#xA;प्रहरिष्यन्प्रियं ब्रूयात्प्रहरन्नपि भारत।&lt;br&gt;&#xA;प्रहृत्य च प्रियं ब्रूयाच्छोचन्निव रुदन्निव॥&lt;br&gt;&#xA;आश्वासयेच्चैव परं सामदानादिवृत्तिभिः।&lt;br&gt;&#xA;अथ तं प्रहरेत्काले तथा विचलितं पथि॥&lt;br&gt;&#xA;अपि घोरापराधस्य धर्ममाश्रित्य तिष्ठतः।&lt;br&gt;&#xA;स हि प्रच्छाद्यते दोषः शैलो मेघैरिवासितैः॥&lt;br&gt;&#xA;यस्य स्यात्तु वधस्तस्य नास्त्यगारोपदीपनम्।&lt;br&gt;&#xA;अधनान्भिक्षुकं चोरान्विषकर्मसु योजयेत्॥&lt;br&gt;&#xA;प्रत्युत्थानासनाद्येन सम्प्रदानेन केनचित्।&lt;br&gt;&#xA;प्रतिप्रस्कन्नघाती स्यात्तीक्ष्णदंष्ट्र इवोरगः॥&lt;br&gt;&#xA;अशङ्कितेभ्यः शङ्केत शङ्कितेभ्यश्च सर्वशः।&lt;br&gt;&#xA;अशङ्क्याद्भयमुत्पन्नमपि मूलान्निकृन्तति॥&lt;br&gt;&#xA;न विश्वसेदविश्वस्ते विश्वस्ते नातिविश्वसेत्।&lt;br&gt;&#xA;विश्वास्तः क्षयमाप्नोति तस्मात्सर्वं न विश्वसेत्॥&lt;br&gt;&#xA;चारस्सुविहिताः कार्या आत्मनश्च परस्य च।&lt;br&gt;&#xA;पाषण्डब्राह्मणादींश्च परराष्ट्रेषु योजयेत्॥&lt;br&gt;&#xA;उद्यानेषु विहारेषु देवतायतनेषु च।&lt;br&gt;&#xA;पानागारेषु वेशेषु चत्वारेषु सभासु च॥&lt;br&gt;&#xA;ब्राह्मणायतने द्यूते पर्वतेषु वनेषु च।&lt;br&gt;&#xA;समवायेषु सर्वेषु सरित्सु च विचारयेत्॥&lt;br&gt;&#xA;वाचा भृशं विनीतस्स्याद्धृदयेषु तथा क्षुरः।&lt;br&gt;&#xA;शुक्लं पूर्वाभिभाषी स्यात्सृष्टो रौद्राय कर्मणे॥&lt;br&gt;&#xA;अञ्जलिश्शपथस्सान्त्वं शिरसा पादवन्दनम्।&lt;br&gt;&#xA;आशाकरणमित्येतत्कर्तव्यं भूतिमिच्छता॥&lt;br&gt;&#xA;सुपुष्पितस्स्यादफलः दुरारुहः फलान्वितः।&lt;br&gt;&#xA;आमस्स्यात्पक्वसङ्काशो नच जीर्येत कस्यचित्॥&lt;br&gt;&#xA;त्रिवर्गे त्रिविधा पीडा अनुबन्धास्तथैव च।&lt;br&gt;&#xA;अनुबन्धास्तु सेवेत पीडास्तु परिवर्जयेत्॥&lt;br&gt;&#xA;धर्मेऽतिचरतः पीडा सह द्वाभ्यां निगच्छति।&lt;br&gt;&#xA;अर्थश्चाप्यर्थलुब्धस्य कामश्चातिप्रसङ्गिनः॥&lt;br&gt;&#xA;अगर्वितात्मा युक्तश्च शान्तियुक्तो न चेच्छुकः।&lt;br&gt;&#xA;अवेक्षितात्मा शुद्धात्मा मन्त्रयेत द्विजैस्सह॥&lt;br&gt;&#xA;मृदुना केनचिद्राजन्कर्मणा दारुणेन वा।&lt;br&gt;&#xA;उद्धरेद्दीनमात्मानं समर्थो धर्ममाचरेत्॥&lt;br&gt;&#xA;न संशयमनारुह्य नरो भद्राणि पश्यति।&lt;br&gt;&#xA;संशयं तु समारुह्य यदि जीवति पश्यति॥&lt;br&gt;&#xA;अनागतेन दुर्बुद्धिं प्रत्युत्पन्नेन पण्डितम्॥&lt;br&gt;&#xA;वैरिणा सन्धिमास्थाय शयीत कृतकृत्यवत्।&lt;br&gt;&#xA;स वृक्षाग्रे यथा सुप्तः पतन्नेव विबुध्यते॥&lt;br&gt;&#xA;मन्त्रसंवरणे यत्नस्सदा कार्योऽनसूयता।&lt;br&gt;&#xA;आकार आत्मनो रक्ष्यश्चारेणाभ्यनुपालितः॥&lt;br&gt;&#xA;नाच्छित्वा परमर्माणि नाकृत्वा कर्म दुष्करम्।&lt;br&gt;&#xA;नाहत्वा मत्स्यघातीव प्राप्नोति परमां श्रियम्॥&lt;br&gt;&#xA;कर्शितं व्याधितं श्रान्तमपानीतमनायकम्।&lt;br&gt;&#xA;परिविश्वस्तमल्पं च प्रहर्तव्यं रिपोर्बलम्॥&lt;br&gt;&#xA;नानर्थकेऽर्थबन्धोऽस्ति कृतार्थे नास्ति सङ्गतम्।&lt;br&gt;&#xA;तस्मात्सर्वाणि कार्याणि सावशेषाणि कारयेत्॥&lt;br&gt;&#xA;सङ्ग्रहे विग्रहे चैव यत्नः कार्योऽनसूयता।&lt;br&gt;&#xA;निग्रहः कालयुक्तश्च कर्तव्यो भूतिमिच्छता॥&lt;br&gt;&#xA;नास्य कृत्यानि पश्येयुर्न्मित्राणि रिपवस्तथा।&lt;br&gt;&#xA;आरब्धान्येव पश्येयुस्सुपर्यवसितानि च॥&lt;br&gt;&#xA;भीतवत्संविधातव्यं यावद्भयमनागतम्।&lt;br&gt;&#xA;आगतं तु भयं दृष्ट्वा प्रहर्तव्यमभीतवत्॥&lt;br&gt;&#xA;दैवेतोपहतं शत्रुं प्रगृह्णाति च यो नृपः।&lt;br&gt;&#xA;स मृत्युमुपगृह्णाति गर्भमश्वतरी यथा॥&lt;br&gt;&#xA;अनागतं च बुध्येत यच्च कार्यमुपस्थितम्।&lt;br&gt;&#xA;न तु बुद्धिक्षयात्किञ्चिदतिक्रान्तमवेक्ष्यते॥&lt;br&gt;&#xA;उत्साहश्चापि यत्नेन कर्तव्यो भूतिमिच्छता।&lt;br&gt;&#xA;विभज्य देशकालौ तु सेव्या धर्मादयस्त्रयः॥&lt;br&gt;&#xA;निश्श्रेयसाय ते ज्ञेया इह चामुत्र च स्थितिः।&lt;br&gt;&#xA;बलवत्कुरुते रूपं बाल्याच्छत्रुरुपेक्षितः॥&lt;br&gt;&#xA;गहनेऽग्निरिवोत्सृष्टः क्षिप्रं सञ्जायते महान्।&lt;br&gt;&#xA;अग्निं स्तोकमिवात्मानं सन्धुक्षयति पण्डितः॥&lt;br&gt;&#xA;स वर्धमानो ग्रसते महान्तमपि सञ्चयम्॥&lt;br&gt;&#xA;आदावेव ददानीति प्रियं ब्रूयान्निरर्थकम्।&lt;br&gt;&#xA;आशां कालवतीं कुर्यात्कालं विघ्नेन योजयेत्॥&lt;br&gt;&#xA;विघ्नं निमित्ततो ब्रूयान्निमित्तानि च हेतुतः॥&lt;br&gt;&#xA;क्षुरो भूत्वा दहन्नेव निशितः कालिचारितः।&lt;br&gt;&#xA;प्रच्छन्नो रोमवापी स्याद्द्विषतां चावकर्तनः॥&lt;br&gt;&#xA;पाण्डवांश्च तथा राजन्नन्यांश्चापि गुरून्प्रति।&lt;br&gt;&#xA;वर्तमानो न मज्जेस्त्वं तथा कृत्यं समाचर॥&lt;br&gt;&#xA;न हि कुर्यात्सम्पन्नान्विनष्टा इति निश्चयम्।&lt;br&gt;&#xA;तस्मात्त्वमपि पुत्रेभ्यो रक्षाऽऽत्मानं नराधिप॥&lt;br&gt;&#xA;भ्रातृव्या बलवन्तस्ते पाण्डुपुत्रा नराधिप।&lt;br&gt;&#xA;ब्रवीमि तस्माद्विस्पष्टं यत्कर्तव्यमरिन्दम॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा सम्प्रतस्थे कणिङ्कस्स्वगृहं ततः।&lt;br&gt;&#xA;तदा सपुत्रो राजा च शोकार्तस्समपद्यत॥॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/138/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/138/</guid>
      <description>&lt;p&gt;वैशम्पायनः-&lt;br&gt;&#xA;कणिङ्कस्य मतं ज्ञात्वा कार्त्स्न्येन भरतर्षभ ।&lt;br&gt;&#xA;दुर्योधनश्च कर्णश्च शकुनिस्सौबलस्तथा ॥&lt;br&gt;&#xA;दुर्योधनः-&lt;br&gt;&#xA;दुशासनचतुर्थास्ते मन्त्रयामासुरेकतः ।&lt;br&gt;&#xA;ततो दुर्योधनो राजन्धृतराष्ट्रमभाषत ॥&lt;br&gt;&#xA;पाण्डवेभ्यो भयं नास्ति विधत्स्व यदनन्तरम् ॥&lt;br&gt;&#xA;वैशम्पायनः-&lt;br&gt;&#xA;धृतराष्ट्रः कणिङ्कस्य श्रुत्वा वाक्यमुवाच ह ।&lt;br&gt;&#xA;यथा न वाच्यतां पुत्र गच्छामः कुरु तत्तथा ॥&lt;br&gt;&#xA;ततो दुर्योधनो राजन्सर्वास्तु प्रकृतीः शनैः ।&lt;br&gt;&#xA;अर्थमानप्रदानेन स जग्राह सहानुजः ॥&lt;br&gt;&#xA;धृतराष्ट्रप्रयुक्तास्तु केचित्कुशलमन्त्रिणः ।&lt;br&gt;&#xA;कथयाञ्चक्रिरे रम्यं नगरं वारणावतम् ॥&lt;br&gt;&#xA;अयं समाजस्सुमहान्रमणीयतरो भुवि ।&lt;br&gt;&#xA;उपस्थितः पशुपतेर्नगरे वारणावते ॥&lt;br&gt;&#xA;सर्वरत्नसमाकीर्णे पुण्यदेशे मनोरमे ।&lt;br&gt;&#xA;इत्येवं धृतराष्ट्रस्य वचनाच्चक्रिरे कथाः ॥&lt;br&gt;&#xA;कथ्यमाने तदा रम्ये नगरे वारणावते ।&lt;br&gt;&#xA;गमने पाण्डुपुत्राणां जज्ञे तत्र मतिर्नृप ॥&lt;br&gt;&#xA;यदा त्वाशङ्कितमतिर्जातकौतूहली इति ।&lt;br&gt;&#xA;उवाचैतानिति तदा पाण्डवानम्बिकासुतः ॥&lt;br&gt;&#xA;धृतराष्ट्रः-&lt;br&gt;&#xA;अधीतानि च शास्त्राणि युष्माभिरिह कृत्स्नशः ।&lt;br&gt;&#xA;अस्त्राणि च तथा द्रोणाद्गौतमस्य विशेषतः ॥&lt;br&gt;&#xA;इदमेवं गते ताताश्चिन्तयामि समन्ततः ।&lt;br&gt;&#xA;रक्षणे व्यवहारे च राज्यस्य सततं हिते ॥&lt;br&gt;&#xA;इमे हि पुरुषास्तात कथयन्ति पुनःपुनः ।&lt;br&gt;&#xA;रमणीयतरं लोके नगरं वारणावतम् ॥&lt;br&gt;&#xA;ते तं हि यदि मन्यध्वमुत्सवं वारणावते ।&lt;br&gt;&#xA;सगणास्सानुयात्राश्च विहरध्वं यथाऽमराः ॥&lt;br&gt;&#xA;ब्राह्मणेभ्यश्च रत्नानि नटेभ्यश्च विशेषतः ।&lt;br&gt;&#xA;सम्प्रदध्वं यथाकामं देवा इव सुवर्चसः ॥&lt;br&gt;&#xA;कञ्चित्कालं विहृत्यैवमवाप्य च परां मुदम् ।&lt;br&gt;&#xA;इहैव हास्तिनपुरे सुखेन पुनरेष्यथ ॥&lt;br&gt;&#xA;निवसध्वं च तत्रैव पुरेक्षणपरायणाः ।&lt;br&gt;&#xA;वैलक्षण्यं हि तत्रैव भविष्यति परन्तपाः ॥&lt;br&gt;&#xA;नगरं पुनरेवैनमथायास्यथ पाण्डवाः ॥&lt;br&gt;&#xA;वैशम्पायनः-&lt;br&gt;&#xA;धृतराष्ट्रस्य तं काममबुध्यत युधिष्ठिरः ।&lt;br&gt;&#xA;आत्मनश्चासहायत्वं तथेति प्रत्युवाच ह ॥&lt;br&gt;&#xA;ततो भीष्मं महाप्राज्ञं विदुरं च महामतिम् ।&lt;br&gt;&#xA;द्रोणं च बाह्लिकं चैव सोमदत्तं च कौरवम् ॥&lt;br&gt;&#xA;कृपमाचार्यपुत्रं च गान्धारीं च यशस्विनीम् ।&lt;br&gt;&#xA;युधिष्ठिरः शनैर्दीनमुवाचेदं वचस्तथा ॥&lt;br&gt;&#xA;युधिष्ठिरः-&lt;br&gt;&#xA;रमणीये जनाकीर्णे नगरे वारणावते ।&lt;br&gt;&#xA;प्रसन्नमनसस्सर्वे पुण्या वाचो विमुञ्चत ॥&lt;br&gt;&#xA;सगणास्तात वत्स्यामो धृतराष्ट्रस्य शासनात् ॥&lt;br&gt;&#xA;आशीर्भिर्वर्धितानस्मान्न पापं प्रसहिष्यते ॥&lt;br&gt;&#xA;वैशम्पायनः-&lt;br&gt;&#xA;एवमुक्तास्तु ते सर्वे पाण्डुपुत्रेण कौरवाः ।&lt;br&gt;&#xA;प्रसन्नवदना भूत्वा तेऽन्ववर्तन्त पाण्डवान् ॥&lt;br&gt;&#xA;स्वस्त्यस्तु वः पथि सदा भूतेभ्यश्चैव सर्वशः ।&lt;br&gt;&#xA;मा वोचंस्त्वशुभं किञ्चित्सर्वतः पाण्डुनन्दनान् ॥&lt;br&gt;&#xA;ते तथा वर्धोता वृद्धै राज्यलाभाय पाण्डवाः ।&lt;br&gt;&#xA;कृत्वा सर्वाणि कार्याणि प्रययुर्वारणावतम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/139/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/139/</guid>
      <description>&lt;p&gt;वैशम्पायनः-&lt;br&gt;&#xA;धृतराष्ट्रप्रयुक्तेषु पाण्डवेषु महात्मसु ।&lt;br&gt;&#xA;दुर्योधनः परं हर्षमाजगाम दुरात्मवान् ॥&lt;br&gt;&#xA;ततस्तु सूतपुत्रश्च कर्णो दुर्योधनस्तथा ।&lt;br&gt;&#xA;मन्त्रयित्वा स तैस्सार्धं दुरात्मा धृतराष्ट्रजः ।&lt;br&gt;&#xA;दहने सह पुत्रायाः कुन्त्या मतिमकुर्वत ॥&lt;br&gt;&#xA;स पुरोचनमेकान्तमानीय भरतर्षभ ।&lt;br&gt;&#xA;गृहीत्वा दक्षिणे पाणौ सचिवं वाक्यमब्रवीत् ॥&lt;br&gt;&#xA;दुर्योधनः-&lt;br&gt;&#xA;ममेयं वसुसम्पूर्णा पुरोचन वसुन्धरा ।&lt;br&gt;&#xA;यथैव भविता तात तथा त्वं द्रष्टुमर्हसि ॥&lt;br&gt;&#xA;न हि मे कश्चिदन्योऽस्ति विश्वासिततरस्त्वया ।&lt;br&gt;&#xA;सहायो मेऽस्ति सन्धाय मन्त्रयेयं यथा त्वया ॥&lt;br&gt;&#xA;संरक्ष तात मन्त्रं च सपत्नांश्च ममोद्धर ।&lt;br&gt;&#xA;निपुणेनाभ्युपायेन तव वक्ष्यापि तच्छ्रुणु ॥&lt;br&gt;&#xA;पाण्डवा धृतराष्ट्रेण प्रेषिता वारणावतम् ।&lt;br&gt;&#xA;उत्सवे विहरिष्यन्ति धृतराष्ट्रस्य शासनात् ॥&lt;br&gt;&#xA;स त्वं रासभयुक्तेन स्यन्दनेनाशुगामिना ।&lt;br&gt;&#xA;वारणावतमद्यैव यथा यासि तथा कुरु ॥&lt;br&gt;&#xA;तत्र गत्वा चतुश्शालं गृहं परमसंवृतम् ।&lt;br&gt;&#xA;आयुधागारमाश्रित्य कारयेथा महाधनम् ॥&lt;br&gt;&#xA;शणसर्जरसादीनि यानि द्रव्याणि कानिचित् ।&lt;br&gt;&#xA;आग्नेयान्यत्र कुण्ड्येषु तानि सर्वाणि दापय ॥&lt;br&gt;&#xA;एरण्डजेन सम्मिश्रं मधूच्छिष्टेन चैव हि ।&lt;br&gt;&#xA;सर्पिषा च सतैलेन लाक्षया चाप्यनल्पया ॥&lt;br&gt;&#xA;मृत्तिकां मिश्रयित्वा च लेपं कुड्येषु दापय ॥&lt;br&gt;&#xA;शाणवंशकटं दारुयन्त्राणि विविधानि च ।&lt;br&gt;&#xA;वेश्मनस्तस्य सर्वत्र निक्षिपेथास्समन्ततः ॥&lt;br&gt;&#xA;यथा च तन्न शङ्केरन्परीक्षन्तोऽपि पाण्डवाः ।&lt;br&gt;&#xA;आग्नेयमिति तत्कार्यमपि चान्येऽपि मानवाः ॥&lt;br&gt;&#xA;वेश्मन्येवं कृते तत्र कृत्वा तान्परमार्चितान् ।&lt;br&gt;&#xA;वासयेथाः पाण्डवेयान्कुन्तीं च ससुहृज्जनाम् ॥&lt;br&gt;&#xA;तत्रासनानि मुख्यानि यानानि शयनानि च ।&lt;br&gt;&#xA;विघातव्यानि पाण्डूनां यथा तुष्येच्च मे पिता ॥&lt;br&gt;&#xA;ततो रमेरन्विश्वस्ता नगरे वारणावते ।&lt;br&gt;&#xA;तथा सर्वं विधातव्यं यावत्कालस्य पर्ययः ॥&lt;br&gt;&#xA;ज्ञात्वा परमविश्वस्तान्नितरामकुतोभयान् ।&lt;br&gt;&#xA;अग्निस्तस्य त्वया देयो द्वारतस्तस्य वेश्मनः ॥&lt;br&gt;&#xA;दग्धानेवं स्वके गेहे दाहिताः पाण्डवा इति ।&lt;br&gt;&#xA;ज्ञातयो न वदिष्यन्ति पाण्डवार्थाय केचन ॥&lt;br&gt;&#xA;वैशम्पायनः-&lt;br&gt;&#xA;स तथेति प्रतिज्ञाय कौरवाय पुरोचनः ।&lt;br&gt;&#xA;प्रायाद्रासभयुक्तेन नगरं वारणावतम् ॥&lt;br&gt;&#xA;स गत्वा त्वरितं राजन्दुर्योधनमते स्थितः ।&lt;br&gt;&#xA;यथोक्तं राजपुत्रेण तथा चक्रे पुरोचनः ॥&lt;br&gt;&#xA;यथाऽऽज्ञप्तं नृपतिना कौरवेण यशस्विना ।&lt;br&gt;&#xA;एषां तु पाण्डवेयानां गृहं रौद्रमकारयत् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/140/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/140/</guid>
      <description>&lt;p&gt;वैशम्पायनः-&lt;br&gt;&#xA;पाण्डवास्तु रथान्युक्त्वा सदश्वैरनिलोपमैः ।&lt;br&gt;&#xA;प्रयास्यन्तस्तु भीष्मस्य पादौ जगृहुरार्तवत् ॥&lt;br&gt;&#xA;राज्ञश्च धृतराष्ट्रस्य द्रोणस्य च महात्मनः ।&lt;br&gt;&#xA;अन्येषां चैव वृद्धानां विदुरस्य कृपस्य च ॥&lt;br&gt;&#xA;स्तुवन्सर्वान्कुरून्वृद्धानभिवाद्य धृतव्रताः ।&lt;br&gt;&#xA;समालिङ्ग्य समानान्वै बालैश्चाप्यभिवादिताः ॥&lt;br&gt;&#xA;सर्वानन्यांस्तथाऽऽपृच्छ्य यथार्हममितौजसः ।&lt;br&gt;&#xA;प्रकृतीरपि सर्वाश्च प्रययुर्वारणावतम् ॥&lt;br&gt;&#xA;विदुरश्च महाप्राज्ञस्तथाऽन्ये कुरुपुङ्गवाः ।&lt;br&gt;&#xA;पौराश्च पुरुषव्याघ्रानन्वयुश्शोककर्शिताः ।&lt;br&gt;&#xA;ततः केचिच्चावदन्स्म ब्राह्मणा निर्भयास्तदा ॥&lt;br&gt;&#xA;पौराः-&lt;br&gt;&#xA;धृतराष्ट्रो महीपालो न च धर्मं प्रपश्यति ।&lt;br&gt;&#xA;न हि पापमपापात्मा रोचयिष्यति पाण्डवः ॥&lt;br&gt;&#xA;भीमो वा बलिनां श्रेष्ठः कौन्तेयो वा धनञ्जयः ।&lt;br&gt;&#xA;कुत एव महाप्राज्ञौ माद्रीपुत्रौ करिष्यतः ॥&lt;br&gt;&#xA;यद्राज्यं पितृतः प्राप्तं धृतराष्ट्रः प्रबाधते ॥&lt;br&gt;&#xA;अधर्मं विपुलं क्षन्तुं भीष्मोऽयमनुवर्तते ।&lt;br&gt;&#xA;विवास्यमानानस्थाने स कौन्तेयान्नरर्षभान् ॥&lt;br&gt;&#xA;पितेव हि समोऽस्माकमभूच्छान्तनवः पुरा ।&lt;br&gt;&#xA;विचित्रवीर्यो राजर्षिः पाण्डुश्च कुरुनन्दनः ॥&lt;br&gt;&#xA;स तस्मिन्पुरुषव्याघ्रे दिष्टभावं गते सति ।&lt;br&gt;&#xA;राजपुत्रानिमान्बालान्धृतराष्ट्रो न मृष्यति ॥&lt;br&gt;&#xA;ते वयं सर्वमेवेदं त्यक्त्वा ह्याशु पुरोत्तमम् ।&lt;br&gt;&#xA;दारानादाय गच्छामो यत्र याति युधिष्ठिरः ॥&lt;br&gt;&#xA;वैशम्पायनः-&lt;br&gt;&#xA;तांस्तथा वादिनः पौरान्दुःखितान्दुःखकर्शितान् ।&lt;br&gt;&#xA;उवाच परमप्रीतो धर्मराजो युधिष्ठिरः ॥&lt;br&gt;&#xA;युधिष्ठिरः-&lt;br&gt;&#xA;पिता मान्यो गुरुश्श्रेष्ठो यदाह पृथिवीपतिः ।&lt;br&gt;&#xA;अशङ्कमानैस्तत्कार्यमस्माभिरिति नो व्रतम् ॥&lt;br&gt;&#xA;भवन्तस्सुहृदोऽस्माकमस्मान्कृत्वा प्रदक्षिणम् ।&lt;br&gt;&#xA;आशीर्भिरभिनन्द्यास्मान्निवर्तध्वं यथागृहम् ॥&lt;br&gt;&#xA;यदा तु कार्यमस्माकं भवद्भिरुपपत्स्यते ।&lt;br&gt;&#xA;तदा करिष्यथ मम प्रियाणि च हितानि च ॥&lt;br&gt;&#xA;वैशम्पायनः-&lt;br&gt;&#xA;ते तथेति प्रतिज्ञाय कृत्वा वै तान्प्रदक्षिणम् ।&lt;br&gt;&#xA;आशीर्भिश्चाभिनन्द्यैताञ्जग्मुर्नगरमेव ह ॥&lt;br&gt;&#xA;पौरेषु तु निवृत्तेषु विदुरस्सर्वधर्मवित् ।&lt;br&gt;&#xA;अनुगच्छन्स कौन्तेयं बोधयंश्चेदमब्रवीत् ॥&lt;br&gt;&#xA;विदुरः-&lt;br&gt;&#xA;प्राज्ञः कुशलवृत्तश्च सम्यग्धर्मार्थदर्शिवान् ।&lt;br&gt;&#xA;विज्ञायेदं तथा कुर्यादापदं निस्तरेद्यथा ॥&lt;br&gt;&#xA;अलोहं निशितं शस्त्रं शरीरपरिकृन्तनम् ।&lt;br&gt;&#xA;ये वदन्ति न तान्घ्नन्ति प्रतिघातविदस्तथा ॥&lt;br&gt;&#xA;कक्षघ्नं शिशिरघ्नं च महाकुक्षिबिलौकसम् ।&lt;br&gt;&#xA;न सहेतेति चात्मानं यो रक्षति स जीवति ॥&lt;br&gt;&#xA;नाचक्षुर्वेत्ति पन्थानं नाचक्षुर्वेत्ति वै दिशः ।&lt;br&gt;&#xA;नाधृतिर्भूतिमाप्नोति बुध्यस्वैनं प्रबोधितः ॥&lt;br&gt;&#xA;नानाप्तैर्दत्तमादत्ते धीरश्शस्त्रमलोहजम् ।&lt;br&gt;&#xA;श्वाविट्छरणमासाद्य प्रमुच्येत हुताशनात् ॥&lt;br&gt;&#xA;परं मार्गान्विजानाति नक्षत्रैर्विन्दतेऽनिशम् ।&lt;br&gt;&#xA;आत्मना चात्मनः पञ्च पीडयन्न स पीड्यते ॥&lt;br&gt;&#xA;वैशम्पायनः-&lt;br&gt;&#xA;अनुशिष्ट्वा च गत्वा च कृत्वा चैतान्प्रदक्षिणम् ।&lt;br&gt;&#xA;पाण्डवानभ्यनुज्ञाय विदुरः प्रययौ गृहान् ॥&lt;br&gt;&#xA;निवृत्ते विदुरे चापि भीष्मे पौरजने तथा ।&lt;br&gt;&#xA;अजातशत्रुमामन्त्र्य कुन्ती वचनमब्रवीत् ॥&lt;br&gt;&#xA;कुन्ती-&lt;br&gt;&#xA;क्षत्ता यदब्रवीद्वाक्यं जनमध्येऽब्रुवन्निव ।&lt;br&gt;&#xA;त्वया च स तथेत्युक्तं जानीमो न च तद्वयम् ॥&lt;br&gt;&#xA;यदि तच्छक्यमस्माभिश्श्रोतुं न च सुदोषवत् ।&lt;br&gt;&#xA;श्रोतुमिच्छामि तत्सर्वं संवादं तव तस्य च ॥&lt;br&gt;&#xA;युधिष्ठिरः-&lt;br&gt;&#xA;विषादग्नेश्च बोद्धव्यमिति मां विदुरोऽब्रवीत् ।&lt;br&gt;&#xA;पन्थाश्च विदितः कश्चित्स्याच्छुद्ध इति चाब्रवीत् ॥&lt;br&gt;&#xA;जितेन्द्रियश्च वसुधां प्राप्स्यतीति च मेऽब्रवीत् ।&lt;br&gt;&#xA;विज्ञातमिति तत्सर्वं प्रत्युक्तो विदुरो मया ॥&lt;br&gt;&#xA;वैशम्पायनः-&lt;br&gt;&#xA;अष्टमेऽहनि रोहिण्यां प्रयाताः फाल्गुनस्य ते ।&lt;br&gt;&#xA;वारणावतमासाद्य ददृशुर्नागरं जनम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/141/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/141/</guid>
      <description>&lt;p&gt;वैशम्पायनः&lt;br&gt;&#xA;ततस्सर्वाः प्रकृतयो नगराद्वारणावतात् ।&lt;br&gt;&#xA;सर्वमङ्गलसंयुक्ता यथाशास्त्रमतन्द्रिताः ॥&lt;br&gt;&#xA;श्रुत्वाऽगतान् पाण्डवेयान् वारणवतगता जनाः ।&lt;br&gt;&#xA;अभिजग्मुर्नरश्रेष्ठाश् श्रुत्वैव परया मुदा ॥&lt;br&gt;&#xA;ते समासाद्य कौन्तेयान् वारणावतगा जनाः ।&lt;br&gt;&#xA;कृत्वा जयाशिषस्सर्वे परिवव्रुर्युधिष्ठिरम् ॥&lt;br&gt;&#xA;तैर्वृतः पुरुषव्याघ्रो धर्मराजो युधिष्ठिरः ।&lt;br&gt;&#xA;विबभौ देवसङ्काशो वज्रपाणिरिवामरैः ॥&lt;br&gt;&#xA;सत्कृताश्चैव पौरैश्च पौरान् सत्कृत्य चानघाः ।&lt;br&gt;&#xA;अलङ्कृतजनाकीर्णं विविशुर्वारणावतम् ॥&lt;br&gt;&#xA;ते प्रविश्य पुरीं वीरास् तूर्णं जग्मुरथो गृहान् ।&lt;br&gt;&#xA;ब्राह्मणानां महीपाल रतानां स्वेषु कर्मसु ॥&lt;br&gt;&#xA;नगराधिकृतानां च गृहाणि रथिनां तदा ।&lt;br&gt;&#xA;उपतस्थुर्नरश्रेष्ठा वैश्यशूद्रगृहाण्यपि ॥&lt;br&gt;&#xA;अर्चिताश्च नरैः पौरैः पाण्डवा भरतर्षभ ।&lt;br&gt;&#xA;जग्मुरावसथं पश्चात् पुरोचनपुरस्कृताः ॥&lt;br&gt;&#xA;तेभ्यो भक्ष्यान्नपानानि शयनानि शुभानि च ।&lt;br&gt;&#xA;आसनानि च मुख्यानि प्रददौ स पुरोचनः ॥&lt;br&gt;&#xA;तत्र ते सत्कृतास्तेन सुमहार्हपरिच्छदाः ।&lt;br&gt;&#xA;उपास्यमानाः पुरुषैर् ऊषुः पुरनिवासिभिः ॥&lt;br&gt;&#xA;दशरात्रोषितानां तु तत्र तेषां पुरोचनः ।&lt;br&gt;&#xA;निवेशयामास गृहं शिवाख्यमशिवं तदा ॥&lt;br&gt;&#xA;तत्र ते पुरुषव्याघ्रा ददृशुस्सपरिच्छदाः ।&lt;br&gt;&#xA;पुरोचनस्य वचनात् कैलासमिव गुह्यकाः ॥&lt;br&gt;&#xA;तत्त्वगारमभिप्रेक्ष्य सर्वकर्मोपशोभितम् ।&lt;br&gt;&#xA;उवाचाग्नेयमित्येवं भीमसेनं युधिष्ठिरः ॥&lt;br&gt;&#xA;युधिष्ठिरः&lt;br&gt;&#xA;जिघ्रन् सम्यग्वसागन्धं सर्पिर्जतुविमिश्रितम् ।&lt;br&gt;&#xA;कृतं हि व्यक्तमाग्नेयम् इदं वेश्म परन्तप ॥&lt;br&gt;&#xA;मृदेषा व्यक्तमाग्नेयैर् द्रव्यैर्मिश्रस्य वेश्मनः |&lt;br&gt;&#xA;शणसर्जरसोपेता ह्यालिप्ता गृहभित्तिषु ||&lt;br&gt;&#xA;मुञ्जबल्वजवंशादि नूनं सर्वं घृतोक्षितम् |&lt;br&gt;&#xA;शणबल्वजकार्पासवंशदारुकटान्यपि ||&lt;br&gt;&#xA;आग्नेयान्यत्र क्षिप्तानि परितो वेश्मनस्तथा |&lt;br&gt;&#xA;शिल्पिभिस्सुभृतैराप्तैर् विनीतैर्वेश्म निर्मितम् ||&lt;br&gt;&#xA;विश्वस्तानिह नः पापो दग्धुकामः पुरोचनः |&lt;br&gt;&#xA;इमां तु वै महाबुद्धिर् विदुरो दृष्टवान् किल ॥&lt;br&gt;&#xA;इमामेवापदं पार्थ तदाऽहं प्रतिबोधितः ।&lt;br&gt;&#xA;ते वयं बोधितास्तेन बुद्धिमन्तोऽशिवं गृहम् ॥&lt;br&gt;&#xA;अनार्यैस्सुकृतं गूढैर् दुर्योधनवशानुगैः ॥&lt;br&gt;&#xA;भीमसेनः&lt;br&gt;&#xA;यदिदं गृहमाग्नेयं विहितं मन्यते भवान् ।&lt;br&gt;&#xA;तत्रैव साधु गच्छामो यत्र पूर्वोषिता वयम् ॥&lt;br&gt;&#xA;इह यत्तैर्निराकारैर् वस्तव्यमिति रोचते |&lt;br&gt;&#xA;तुष्टैरिव विचिन्वद्भिर् गतिमन्यां ब्रवीमि वः ||&lt;br&gt;&#xA;आकारं यदि जानीयाद् अस्माकं हि पुरोचनः ।&lt;br&gt;&#xA;क्षिप्रकारी ततो भूत्वा प्रसह्यापि दहेत्ततः ॥&lt;br&gt;&#xA;नायं बिभेत्युपक्रोशाद् अधर्माच्च पुरोचनः।&lt;br&gt;&#xA;तथा च वर्तते मन्दः सुयोधनमते स्थितः ॥&lt;br&gt;&#xA;अपि चास्मासु दग्धेषु भीष्मः कुरुपितामहः ।&lt;br&gt;&#xA;न कुप्येत किमर्थं वा कौरवान् कोपयेन्न सः  ॥&lt;br&gt;&#xA;तथा हि सह दग्धेषु विदुरस्स पितामहः ।&lt;br&gt;&#xA;कर्मो नेहेति कुप्येत तथाऽन्ये कुरुपुङ्गवाः ॥&lt;br&gt;&#xA;उपपन्नं तु दग्धेषु कुलवंशोऽनुकीर्तितः ।&lt;br&gt;&#xA;कुप्येरन् यदि धर्मज्ञास् तथा ये कुरुपुङ्गवाः ॥&lt;br&gt;&#xA;वयं तु यदि दाहाद्वै बिभ्यतः प्रद्रवेमहि ।&lt;br&gt;&#xA;स्पर्शैर्नो गातयेत् सर्वान् राज्यलुब्धस्सुयोधनः ॥&lt;br&gt;&#xA;अपदस्थान् पदे तिष्ठन् अक्षान् पक्षसंस्थितः ।&lt;br&gt;&#xA;हीनकोशान् महाकोशः प्रयोगैर्घातयेद्ध्रुवम् ॥&lt;br&gt;&#xA;तदस्माभिरिमं पापं तं च पापं सुयोधनम् ।&lt;br&gt;&#xA;वञ्चयद्भिर्निवस्तव्यं छन्नं वीर क्चचित्क्वचित् ॥&lt;br&gt;&#xA;ते वयं मृगयाशीलाश् चराम वसुधामिमाम् ।&lt;br&gt;&#xA;तथा नो विदिता मार्गा भविष्यन्ति पलायताम् ॥&lt;br&gt;&#xA;भौमं च बिलमद्यैव कारयामस्सुसंवृतम् ।&lt;br&gt;&#xA;गृहोच्छ्वासं ततस्तत्र हुताशस्सम्प्रधक्ष्यति ॥&lt;br&gt;&#xA;द्रवतोऽत्र यथा चास्मान् न बुध्येत पुरोचनः ।&lt;br&gt;&#xA;पौरो वाऽपि जनः कश्चित् तथा कार्यमतन्द्रितैः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/142/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/142/</guid>
      <description>&lt;p&gt;वैशम्पायनः&lt;br&gt;&#xA;विदुरस्य सुहृत् कश्चित् खनकः कुशलः क्वचित् ।&lt;br&gt;&#xA;विविक्ते पाण्डवान् राजन् इदं वचनमब्रवीत् ॥&lt;br&gt;&#xA;प्रहितो विदुरेणास्मि खनकः कुशलो भृशम् ।&lt;br&gt;&#xA;पाण्डवानां प्रियं कार्यम् इति किं करवाणि वः ॥&lt;br&gt;&#xA;वैशम्पायनः&lt;br&gt;&#xA;प्रच्छन्नं विदुरेणोक्तं पाण्डव म्लेच्छभाषया ।&lt;br&gt;&#xA;त्वया च तत्तथेत्युक्तम् एतद्विश्वासकारणम् |&lt;br&gt;&#xA;उवाच तं सत्यधृतिः कुन्तीपुत्रो युधिष्ठिरः ||&lt;br&gt;&#xA;युधिष्ठिरः&lt;br&gt;&#xA;अभिजानामि सौम्य त्वां सुहृदं विदुरस्य वै |&lt;br&gt;&#xA;प्रथमाप्तं प्रियं भक्तं सदा प्रियहितैषिणम् ||&lt;br&gt;&#xA;न विद्यते कवेः किञ्चिद् अविज्ञातं प्रयोजनम् |&lt;br&gt;&#xA;यथा नस्स तथाऽसि त्वं निर्विशेषा वयं त्वयि ||&lt;br&gt;&#xA;भवतश्च यथा तस्य पालयास्मान् यथा कविः ॥&lt;br&gt;&#xA;इदं शरणमाग्नेयं मदर्थमिति मे मतिः ।&lt;br&gt;&#xA;पुरोचनेन विहितं धार्तराष्ट्रस्य शासनात् ॥&lt;br&gt;&#xA;स पापः कोशवांश्चैव ससहायश्च दुर्मतिः ।&lt;br&gt;&#xA;अस्मानपि च दुष्टात्मा नित्यकालं प्रबाधते ॥&lt;br&gt;&#xA;स भवान् मोचयत्वस्मान् उत्पन्नादौ हुताशनात् ।&lt;br&gt;&#xA;अस्मास्विह च दग्धेषु सकामः स्यात्सुयोधनः ॥&lt;br&gt;&#xA;समृद्धमायुधागारम् इदं तस्य दुरात्मनः ।&lt;br&gt;&#xA;वप्रान्तं निष्प्रतीकारमाश्रित्येदं कृतं महत् ॥&lt;br&gt;&#xA;इदं तदशुभं नूनं तस्य कर्म चिकीर्षितम् ।&lt;br&gt;&#xA;प्रागेव विदुरो वेद तेनास्मानन्वबोधयत् ॥&lt;br&gt;&#xA;सेयमापदनुप्राप्ता क्षत्ता यां दृष्टवान् पुरा ।&lt;br&gt;&#xA;पुरोचनस्याविदितम् अस्मांस्त्वं विप्रमोचय ॥&lt;br&gt;&#xA;वैशम्पायन&lt;br&gt;&#xA;स तथेति प्रतिश्रुत्य खनको यत्नमास्थितः ।&lt;br&gt;&#xA;परिखामुत्किरन्नाम चकार सुमहाबिलम् ॥&lt;br&gt;&#xA;समीपे वेश्मनस्तस्य चक्रे नातिमहन्मुखम् ।&lt;br&gt;&#xA;कपाटयुक्तमज्ञातं समं भूम्याश्च भारत |&lt;br&gt;&#xA;पुरोचनभयाच्चैव व्यदधात् संवृतं मुखम् ||&lt;br&gt;&#xA;स तस्मिन् हि गृहद्वारि वसत्यशुभधीस्सदा ।&lt;br&gt;&#xA;ततस्ते सायुधास्सर्वे वसन्ति स्म क्षपां नृप ॥&lt;br&gt;&#xA;दिवा चरन्ति मृगयां पाण्डवेया वनाद्वनम् ।&lt;br&gt;&#xA;विश्वस्तवदविश्वस्ता वञ्चयन्तः पुरोचनम् ॥&lt;br&gt;&#xA;अतुष्टास्तुष्टवद्राजन् ऊषुः परमदुःखिताः ॥&lt;br&gt;&#xA;न चैनानन्वबुध्यन्त नरा नगरवासिनः ।&lt;br&gt;&#xA;अन्यत्र विदुरामात्यात् तस्मात् खनकसत्तमात् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/143/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/143/</guid>
      <description>&lt;p&gt;वैशम्पायनः&lt;br&gt;&#xA;तांस्तु दृष्ट्वा सुमनसः परिसंवत्सरोषितान् ।&lt;br&gt;&#xA;विश्वस्तानिति सम्प्रेक्ष्य हर्षं चक्रे पुरोचनः ॥&lt;br&gt;&#xA;पुरोचने तथा हृष्टे कौन्तेयोऽथ युधिष्ठिरः ।&lt;br&gt;&#xA;भीमसेनार्जुनौ तौ च यमौ प्रोवाच धर्मवित् ॥&lt;br&gt;&#xA;युधिष्ठिरः&lt;br&gt;&#xA;अस्मानयं सुविश्वस्तान् वेत्ति पापः पुरोचनः ।&lt;br&gt;&#xA;वञ्चकोऽयं नृशंसात्मा कालं मन्ये पलायने ॥&lt;br&gt;&#xA;जातुधागारमादीप्य दग्ध्वा चैव पुरोचनम् ।&lt;br&gt;&#xA;षट् प्राणिनो निधायेह द्रवामोऽनुपलक्षिताः ॥&lt;br&gt;&#xA;वैशम्पायन&lt;br&gt;&#xA;अथ दानापदेशेन कुन्ती ब्राह्मणभोजनम् ।&lt;br&gt;&#xA;चक्रे निशि महाराज आजग्मुस्तत्र योषितः ॥&lt;br&gt;&#xA;ता विहृत्य यथाकामं भुक्त्वा पीत्वा च भारत ।&lt;br&gt;&#xA;जग्मुर्निशि गृहानेव समनुज्ञाप्य माधवीम् ॥&lt;br&gt;&#xA;पुरोचनप्रणिहिता पृथां स्म खलु सेवते ।&lt;br&gt;&#xA;निषादी दुष्टहृदया नित्यमन्तरचारिणी ॥&lt;br&gt;&#xA;निषादी पञ्चपुत्रा तु तस्मिन् भोज्ये यदृच्छया ।&lt;br&gt;&#xA;पुराभ्यासकृतस्नेहा सखी कुन्त्यास्सुतैस्सह ॥&lt;br&gt;&#xA;आनीय मधुमूलानि फलानि विविधानि च ।&lt;br&gt;&#xA;अन्नार्थिनी समभ्यागात् सपुत्रा कालचोदिता ।&lt;br&gt;&#xA;सपापा पञ्चपुत्रा च सा पृथायास्सखी मता ॥&lt;br&gt;&#xA;सा पीत्वा मदिरां तत्र सपुत्रा मदविह्वला ।&lt;br&gt;&#xA;सा हि सर्वैस्सुतै राजंस् तस्मिन्नेव निवेशने |&lt;br&gt;&#xA;सुष्वाप विगतज्ञाना मृतकल्पा नराधिप ||&lt;br&gt;&#xA;अथ प्रवाते तुमुले निशि सुप्ते जने विभो |&lt;br&gt;&#xA;तदुपादीपयद्भीमश् शेते यत्र पुरोचनः ||&lt;br&gt;&#xA;पूर्वमेव बिलं शोध्य भीमसेनो महामतिः |&lt;br&gt;&#xA;पाण्डवैस्सहितः कुन्तीं प्रावेशयत तद्बिलम् |&lt;br&gt;&#xA;दत्त्वाऽग्निं सहसा भीमो निर्जगाम बिलेन सः ॥&lt;br&gt;&#xA;ततः प्रवाते सुमहाञ् छब्दश्चैव विभावसोः |&lt;br&gt;&#xA;प्रादुरासीत्ततस्सर्वे बुबुधे स जनव्रजः ||&lt;br&gt;&#xA;दुर्योधनप्रयुक्तेन पापेनाकृतबुद्धिना ।&lt;br&gt;&#xA;गृहमात्मविनाशाय कारितं दाहितं च तत् ॥&lt;br&gt;&#xA;अहो धिग्धृतराष्ट्रस्य बुद्धिर्नातिसमञ्जसी ।&lt;br&gt;&#xA;यश्शुचीन् पाण्डवान् बालान् दाहयामास निर्घृणः ॥&lt;br&gt;&#xA;दिष्ट्या त्विदानीं पापात्मा दग्ध्वा दग्धः पुरोचनः ।&lt;br&gt;&#xA;अनागसस्सुविश्वस्तान् यो ददाह नरोत्तमान् ॥&lt;br&gt;&#xA;वैशम्पायनः&lt;br&gt;&#xA;एवं ते विलपन्ति स्म वारणावतगा जनाः ।&lt;br&gt;&#xA;परिवार्य गृहं सर्वे रात्रौ तस्थुस्समन्ततः ॥&lt;br&gt;&#xA;पाण्डवाश्चापि ते सर्वे सह मात्रा परन्तपाः ।&lt;br&gt;&#xA;बिलेन तेन महता जग्मुर्वनमलक्षिताः ॥&lt;br&gt;&#xA;ते तु निद्रोपरोधेन साध्वसेन च पाण्डवाः ।&lt;br&gt;&#xA;न शेकुस्त्वरिता गन्तुं सह कुन्त्या नराधिप ॥&lt;br&gt;&#xA;भीमसेनस्तु राजेन्द्र भीमवेगपराक्रमः ।&lt;br&gt;&#xA;जगाम सर्वानादाय भ्रातॄन् मातरमेव च ॥&lt;br&gt;&#xA;स्कन्धमारोप्य जननीं यमावङ्केन वीर्यवान् ।&lt;br&gt;&#xA;पार्थौ गृहीत्वा पाणिभ्यां भ्रातरौ सुमहाबलौ ॥&lt;br&gt;&#xA;तरसा पादपान् भञ्जन् महीं पद्भ्यां विदारयन् ।&lt;br&gt;&#xA;स जगामाशु तेजस्वी वातरंहा वृकोदरः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/144/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/144/</guid>
      <description>&lt;p&gt;वैशम्पायनः&lt;br&gt;&#xA;अथ रात्र्यां व्यतीतायां सशोको नागरो जनः ।&lt;br&gt;&#xA;तत्राजगाम त्वरितो दिदृक्षुः पाण्डुनन्दनान् ॥&lt;br&gt;&#xA;निर्वापयन्तो ज्वलनं ते जना ददृशुस्तदा ।&lt;br&gt;&#xA;जातुषं तद्गृहं दग्धम् अमात्यं च पुरोचनम् ॥&lt;br&gt;&#xA;नूनं दुर्योधनेनेदं विहितं पापकर्मणा ।&lt;br&gt;&#xA;पाण्डवानां विनाशाय इत्येवं ते चुक्रुशुर्जनाः ॥&lt;br&gt;&#xA;विदितं धृतराष्ट्रस्य धार्तराष्ट्रो न संशयः ।&lt;br&gt;&#xA;दग्धवान् पाण्डवान् बालान् न ह्येतत् प्रतिषिद्धवान् ॥&lt;br&gt;&#xA;नूनं शान्तनवो भीष्मो न धर्ममनुवर्तते ।&lt;br&gt;&#xA;द्रोणश्च विदुरश्चैव कृपश्चान्ये च कौरवाः ॥&lt;br&gt;&#xA;ते वयं धृतराष्ट्राय प्रेषयामो दुरात्मने ।&lt;br&gt;&#xA;संवृत्तस्ते परः कामः पाण्डवान् दग्धवानसि ॥&lt;br&gt;&#xA;ततो व्यपोहमानास्ते पाण्डवार्थे हुताशनम् ।&lt;br&gt;&#xA;निषादीं ददृशुर्दग्धां पञ्चपुत्रामनागसीम् ॥&lt;br&gt;&#xA;खनकेन तु तेनैव वेश्म शोधयता बिलम् ।&lt;br&gt;&#xA;पांसुभिः प्रत्यपिहितं पुरुषैस्तैर्न लक्षितम् ॥&lt;br&gt;&#xA;ततस्ते प्रेषयामासुर् धृतराष्ट्रस्य नागराः ।&lt;br&gt;&#xA;पाण्डवानग्निना दग्धान् अमात्यं च पुरोचनम् ॥&lt;br&gt;&#xA;श्रुत्वा तु धृतराष्ट्रस्तद् राजा सुमहदप्रियम् ।&lt;br&gt;&#xA;विनाशं पाण्डवेयानां विललाप सुदुःखितः ॥&lt;br&gt;&#xA;धृतराष्ट्रः&lt;br&gt;&#xA;अद्य पाण्डुर्मृतो राजा भ्राता मम सुदुर्लभः ।&lt;br&gt;&#xA;तेषु वीरेषु दग्धेषु मात्रा सह विशेषतः ॥&lt;br&gt;&#xA;गच्छन्तु पुरुषाः शीघ्रं नगरं वारणावतम् ।&lt;br&gt;&#xA;संस्कारयन्तु तान् वीरान् कुन्तीं राजसुतां तु ताम् ॥&lt;br&gt;&#xA;ये च तत्र मृतास्तेषां सुहृदोऽर्चन्तु तानपि ।&lt;br&gt;&#xA;कारयन्तु च कुल्यानि शुभ्राणि च बृहन्ति च ॥&lt;br&gt;&#xA;मम दग्धा महात्मानः कुलवंशविवर्धनाः ॥&lt;br&gt;&#xA;एवं गते मया शक्यं यद्यत् कारयितुं वरम् ।&lt;br&gt;&#xA;पाण्डवानां च कुन्त्याश्च तत्सर्वं क्रियतां धनैः ॥&lt;br&gt;&#xA;वैशम्पायनः&lt;br&gt;&#xA;समेतास्तु ततस्सर्वे भीष्मेण सह कौरवाः ।&lt;br&gt;&#xA;धृतराष्ट्रस्सपुत्रश्च गङ्गामभिमुखा ययुः ॥&lt;br&gt;&#xA;एकवस्त्रा निरानन्दा निराभरणवेष्टनाः ।&lt;br&gt;&#xA;उदकं कर्तुकामा वै पाण्डवानां महात्मनाम् ॥&lt;br&gt;&#xA;एवं गत्वा ततश्चक्रे ज्ञातिभिः परिवारितः ।&lt;br&gt;&#xA;उदकं पाण्डुपुत्रेभ्यो धृतराष्ट्रोऽम्बिकासुतः ॥&lt;br&gt;&#xA;चुक्रुशुः कुरवस्सर्वे भृशं शोकसमन्विताः ।&lt;br&gt;&#xA;विदुरस्त्वल्पशश्शोकं चक्रे वेद हि तत्परम् ||&lt;br&gt;&#xA;ततः प्रव्यथितो भीष्मः पाण्डुराजसुतान् मृतान् ।&lt;br&gt;&#xA;सह मात्रेति तच्छ्रुत्वा विललाप रुरोद च ॥&lt;br&gt;&#xA;भीष्मः&lt;br&gt;&#xA;हा युधिष्ठिर हा भीम हा धनञ्जय हा यमौ |&lt;br&gt;&#xA;हा पृथे सह पुत्रैस्त्वम् एकरात्रेण हन्यसे ||&lt;br&gt;&#xA;मात्रा सह कुमारास्ते सर्वे तत्रैव संस्थिताः ।&lt;br&gt;&#xA;न हि तौ नोत्सहेयातां भीमसेनधनञ्जयौ ॥&lt;br&gt;&#xA;तरसा वेगितात्मानौ निर्भेत्तुमपि मन्दिरम् ।&lt;br&gt;&#xA;परासुत्वं न पश्यामि पृथायास्सह पाण्डवैः ॥&lt;br&gt;&#xA;सर्वथा विकृतं नीतं यदि ते निधनं गताः ।&lt;br&gt;&#xA;धर्मराजस्स निर्दिष्टो ननु विप्रैर्युधिष्ठिरः ॥&lt;br&gt;&#xA;पृथिव्यां च रथिश्रेष्ठो भविता स धनञ्जयः ।&lt;br&gt;&#xA;सत्यव्रतो धर्मदत्तस् सत्यवाक्छुभलक्षणः ॥&lt;br&gt;&#xA;कथं कालवशं प्राप्तः पाण्डवेयो युधिष्ठिरः ।&lt;br&gt;&#xA;आत्मानमुपमां कृत्वा परेषां वर्तते तु यः ॥&lt;br&gt;&#xA;सह मात्रा तु कौरव्यः कथं कालवशं गतः ।|&lt;br&gt;&#xA;पालितश्च चिरं कालं फलकाले यथा द्रुमः |&lt;br&gt;&#xA;भग्नस्स्याद्वायुवेगेन तथा राजा युधिष्ठिरः ||&lt;br&gt;&#xA;यौवराज्येऽभिषिक्तेन पितुर्येनाहृतं यशः |&lt;br&gt;&#xA;आत्मनश्च पितुश्चैव सत्यधर्मस्य वृत्तिभिः ||&lt;br&gt;&#xA;स ब्रह्मण्यः परप्रेक्षी हृदि शोकं निधाय मे |&lt;br&gt;&#xA;कालेन स हि सम्भग्नो धिक् कृतान्तमनर्थकम् ||&lt;br&gt;&#xA;यच्च सा वनवासेन क्लेशिता दुःखभागिनी |&lt;br&gt;&#xA;पुत्रगृध्नुतया कुन्ती न भर्तारं मृता त्वनु ||&lt;br&gt;&#xA;अल्पकालं कुले जाता भर्तुः प्रीतिमवाप या |&lt;br&gt;&#xA;दग्धाऽद्य सह पुत्रैस्सा असम्पूर्णमनोरथा ||&lt;br&gt;&#xA;एतच्च चिन्तयानस्य व्यथितं बहुधा मनः ।&lt;br&gt;&#xA;अवधूय च मे देहं हृदयेऽग्निरुदीर्यते ॥&lt;br&gt;&#xA;पीनस्कन्धश्चारुबाहुर् मेरुकुञ्जसमो युवा ।&lt;br&gt;&#xA;मृतो भीम इति श्रुत्वा मनो न श्रद्दधाति मे ॥&lt;br&gt;&#xA;अनिन्द्यानि च यो गच्छन् क्षिप्रहस्तो दृढायुधः |&lt;br&gt;&#xA;प्रपत्तिमांल्लब्धलक्षो रथयानविशारदः ||&lt;br&gt;&#xA;दूरपाती त्वसम्भ्रान्तो महावीर्यो महास्त्रवित् ।&lt;br&gt;&#xA;अदीनात्मा नरव्याघ्रश् श्रेष्ठस्सर्वधनुष्मताम् ॥&lt;br&gt;&#xA;येन प्राच्यास्ससौवीरा दाक्षिणात्याश्च निर्जिताः ।&lt;br&gt;&#xA;ख्यापितं येन शूरेण त्रिषु लोकेषु पौरुषम् ॥&lt;br&gt;&#xA;यस्मिञ्जाते विशोकाऽभूत् कुन्ती पाण्डुश्च वीर्यवान् ।&lt;br&gt;&#xA;पुरन्दरसमो जिष्णुः कथं कालवशं गतः ॥&lt;br&gt;&#xA;कथं तावृषभस्कन्धौ सिंहविक्रान्तगामिनौ ।&lt;br&gt;&#xA;मर्त्यधर्ममनुप्राप्तौ यमावरिनिबर्हणौ ॥&lt;br&gt;&#xA;वैशम्पायनः&lt;br&gt;&#xA;तस्य विक्रन्दितं श्रुत्वा उदकं च प्रसिञ्चतः ।&lt;br&gt;&#xA;देशं कालं समाज्ञाय विदुरः प्रत्यभाषत ॥&lt;br&gt;&#xA;मा शोचीस्त्वं नरव्याघ्र जहि शोकं महाव्रत |&lt;br&gt;&#xA;न तेषां विद्यते पापं प्राप्तकालं कृतं मया ॥&lt;br&gt;&#xA;एतच्च तेभ्य उदकं विप्रसिञ्च न भारत ।&lt;br&gt;&#xA;सोऽब्रवीत् किञ्चिदुत्सार्य कौरवाणामशृण्वताम् ||&lt;br&gt;&#xA;क्षत्तारमुपसङ्गृह्य बाष्पोत्पीडकलस्वरः ||&lt;br&gt;&#xA;भीष्मः&lt;br&gt;&#xA;कथं ते तात जीवन्ति पाण्डोः पुत्रा महारथाः ।&lt;br&gt;&#xA;कथमस्मत्कृते पक्षः पाण्डोर्न हि निपातितः ॥&lt;br&gt;&#xA;कथं मत्प्रमुखास्सर्वे प्रमुक्ता महतो भयात् ।&lt;br&gt;&#xA;जननी गरुडेनेव कुमारास्ते समुद्धृताः ॥&lt;br&gt;&#xA;वैशम्पायनः&lt;br&gt;&#xA;एवमुक्तस्तु कौरव्य कौरवाणामशृण्वताम् ।&lt;br&gt;&#xA;आचचक्षे स धर्मात्मा भीष्मायाद्भुतकर्मणे ॥&lt;br&gt;&#xA;विदुरः&lt;br&gt;&#xA;धृतराष्ट्रस्य शकुने राज्ञो दुर्योधनस्य च ।&lt;br&gt;&#xA;विनाशे पाण्डुपुत्राणां कृतो मतिविनिश्चयः ॥&lt;br&gt;&#xA;तत्राहमपि च ज्ञात्वा तस्य पापस्य निश्चयम् ।&lt;br&gt;&#xA;तं जिघांसुरहं चापि तेषामनुमते स्थितः ॥&lt;br&gt;&#xA;ततो जतुगृहं गत्वा दहनेऽस्मिन् नियोजिते ।&lt;br&gt;&#xA;पृथायाश्च सपुत्राया धार्तराष्ट्रस्य शासनात् ॥&lt;br&gt;&#xA;ततः खनकमाहूय सुरङ्गां वै बिले तदा ।&lt;br&gt;&#xA;सगुहां कारयित्वा ते कुन्त्या पाण्डुसुतास्तदा ॥&lt;br&gt;&#xA;निष्क्रामिता मया पूर्वं मा स्म शोके मनः कृथाः ||&lt;br&gt;&#xA;ततस्तु नावमारोप्य सहपुत्रां पृथामहम् |&lt;br&gt;&#xA;दत्त्वाऽभयं सपुत्रायै कुन्त्यै गृहमदाहयम् ||&lt;br&gt;&#xA;तस्मात्ते मा स्म भूद्दुःखं मुक्ताः पापात्तु पाण्डवाः |&lt;br&gt;&#xA;निर्गताः पाण्डवा राजन्मात्रा सह परन्तपाः ||&lt;br&gt;&#xA;अग्निहादान्महाघोरान्मया तस्मादुपायतः |&lt;br&gt;&#xA;मा शोकं कार्षी राजंस्त्वं जीवन्त्येव च पाण्डवाः ||&lt;br&gt;&#xA;प्रच्छन्ना विचिरिष्यन्ति यावत्कालस्य पर्ययः ॥&lt;br&gt;&#xA;तस्मिन् युधिष्ठिरं काले द्रक्ष्यन्ति भुवि भूमिपाः ।&lt;br&gt;&#xA;विमलं कृष्णपक्षान्ते जगच्चन्द्रमिवोदितम् ॥&lt;br&gt;&#xA;न तस्य नाशं पश्यामि यस्य भ्राता धनञ्जयः ।&lt;br&gt;&#xA;भीमसेनश्च दुर्धर्षौ माद्रीपुत्रौ च भारत ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/145/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/145/</guid>
      <description>&lt;p&gt;वैशम्पायनः&lt;br&gt;&#xA;पाण्डवाश्चापि निर्गम्य नगराद्वारणावतात् |&lt;br&gt;&#xA;जवेन प्रययुर्वीरा दक्षिणां दिशमाश्रिताः ||&lt;br&gt;&#xA;एतस्मिन्नेव काले तु यथासम्प्रत्ययं कविः ।&lt;br&gt;&#xA;विदुरः प्रेषयामास तद्वनं पुरुषं शुचिम् ॥&lt;br&gt;&#xA;स गत्वा तु वनोद्देशे वने प्रैक्षत पाण्डवान् ।&lt;br&gt;&#xA;सह मात्रा नरव्याघ्रान् अनयज्जाह्नवीं ततः ॥&lt;br&gt;&#xA;विदितं तन्महाबुद्धेर् विदुरस्य महात्मनः ।&lt;br&gt;&#xA;तत्रस्थस्यापि चारेण पापानां वै चिकीर्षितम् ॥&lt;br&gt;&#xA;ततो धर्मविदाऽनेन प्रहितः पुरुषश्शिवः ||&lt;br&gt;&#xA;सर्वगां जवनां नावं युक्तारित्रां पताकिनीम् ।&lt;br&gt;&#xA;शिवे भागीरथीतीरे विश्वास्यैर्मनुजैर्वृताम् ||&lt;br&gt;&#xA;पाण्डवान् दर्शयामास चवनं चेदमब्रवीत् ॥&lt;br&gt;&#xA;पुरुषः&lt;br&gt;&#xA;क्षत्रघ्नं शिशिरघ्नं च महाकुक्षीबिलौकसम् ।&lt;br&gt;&#xA;बोद्धव्यमिति यत्प्राह विदुरस्तदिदं तदा ॥&lt;br&gt;&#xA;तेन मां प्रेषितं विद्धि विश्वस्तं वै महात्मना ।&lt;br&gt;&#xA;अब्रवीच्च महाबाहुर् विदुरस्सर्वधर्मवित् ||&lt;br&gt;&#xA;अधिक्षिपन् धार्तराष्ट्रं सभ्रातृकमुदारधीः |&lt;br&gt;&#xA;कर्णं च दुर्मतिं क्रूरं शकुनिं चापि सौबलम् ||&lt;br&gt;&#xA;दुर्योधनः कुलस्यास्य कीर्तिधर्मविनाशनः |&lt;br&gt;&#xA;गान्धारराजसहितः पितरं पातयिष्यति ||&lt;br&gt;&#xA;राजा चाप्यपरीजानन् सनेहबद्धो दुरात्मसु |&lt;br&gt;&#xA;धृतराष्ट्रः परीतात्मा धर्मं त्यजति शाश्वतम् ||&lt;br&gt;&#xA;वैशम्पायनः&lt;br&gt;&#xA;पाण्डवाश्च तथा गत्वा गङ्गायास्तीरमुत्तमम् |&lt;br&gt;&#xA;निषादाधिपतिं वीरं दाशं परमधार्मिकम् ॥&lt;br&gt;&#xA;दीपिकाभिः कृतालोकं मार्गमाणं च पाण्डवान् ।&lt;br&gt;&#xA;ददृशुः पाण्डवेयास्ते नाविकं त्वरयाऽन्वितम् ॥&lt;br&gt;&#xA;निषादस्तत्र कौन्तेयान् अभिज्ञानं न्यवेदयत् ।&lt;br&gt;&#xA;विदुरस्य महाबुद्धेर् म्लेच्छभाषादि यत्तदा ॥&lt;br&gt;&#xA;नाविकः&lt;br&gt;&#xA;विदुरेणास्मि सन्दिष्टो दत्त्वाऽऽशु तद्धनं महत् ।&lt;br&gt;&#xA;गङ्गातीरे निविष्टस्त्वं पाण्डवांस्तारयेस्त्विति ॥&lt;br&gt;&#xA;सोऽहं चतुर्दशीमद्य गङ्गाया अविदूरतः ।&lt;br&gt;&#xA;चारैरन्वेषयाम्यस्मिन् वने मृगगणान्विते ॥&lt;br&gt;&#xA;प्रभाववन्तो भद्रं वो नावमारुह्य गम्यताम् ||&lt;br&gt;&#xA;युक्तारित्रपताकां वै निर्मितां मन्दिरोपमाम् |&lt;br&gt;&#xA;इमां वारिपथे युक्तां तथैव सुखगामिनीम् ।|&lt;br&gt;&#xA;मोचयिष्यामि वस्सर्वान् मृत्युपाशात् समातृकान् ॥&lt;br&gt;&#xA;ततस्तान् व्यथितान् सर्वान् सह मात्रा परन्तपान् |&lt;br&gt;&#xA;नावमारोप्य गङ्गायां प्रयातां पुनरब्रवीत् ॥&lt;br&gt;&#xA;विदुरो मूर्ध्न्युपाघ्राय परिष्वज्य वचो मुहुः ।&lt;br&gt;&#xA;अरिष्टं गच्छताव्यग्राः पन्थानमिति चाब्रवीत् ॥&lt;br&gt;&#xA;इत्युक्त्वा तान् समारोप्य तारयामास पाण्डवान्  ।&lt;br&gt;&#xA;इत्युक्त्वास्सह मात्रा ते तस्मान्मुक्ता महाभयात् ॥&lt;br&gt;&#xA;गङ्गामुत्तीर्य कौन्तेया वनं जग्मुर्यथागतम् ||&lt;br&gt;&#xA;ततस्तां तत्र तीर्त्वा तु गङ्गां भागीरथीं नदीम् |&lt;br&gt;&#xA;जवेन प्रययुर्वीरा दक्षिणां दिशमास्थिताः ||&lt;br&gt;&#xA;विहाय निद्रां पन्थानं नक्षत्रैर्दक्षिणामुखाः |&lt;br&gt;&#xA;गाहमाना वनं राजन् गहनं प्रतिपेदिरे ॥&lt;br&gt;&#xA;ततश्श्रान्ताः पिपासार्ता निस्सृताः पाण्डुनन्दनाः ।&lt;br&gt;&#xA;पुनरूचुर्महावीर्यं भीमसेनमिदं वचः ॥&lt;br&gt;&#xA;इतः कष्टतरं किंनु यद्वयं गहने वने ।&lt;br&gt;&#xA;दिशश्च न प्रजानीमो गन्तुं चैव न शक्नुमः ||&lt;br&gt;&#xA;तं च पापं न जानीमो यदि दग्धः पुरोचनः |&lt;br&gt;&#xA;कथं नु विप्रमुच्येम भयादस्मादलक्षिताः ||&lt;br&gt;&#xA;शीघ्रमस्मानुपादाय तथैव व्रज भारत |&lt;br&gt;&#xA;त्वं हि नो बलवानेको यथा सततगस्तथा ||&lt;br&gt;&#xA;इत्युक्तो धर्मराजेन भीमसेनो महाबलः ।&lt;br&gt;&#xA;आदाय कुन्तीं भ्रातॄंश्च जगामाशु महाबलः॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/146/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/146/</guid>
      <description>&lt;p&gt;वैशम्पायनः&lt;br&gt;&#xA;तेन विक्रमता ऊरुवेगसमीरितः ।&lt;br&gt;&#xA;प्रववावनिलो राजण् शुचिशुक्रागमे यथा॥&lt;br&gt;&#xA;स मृद्नन् पुष्पितांश्चैव फलिनश्च वनस्पतीन् ।&lt;br&gt;&#xA;आरुजन् दारुगुल्मांश्च पथस्तस्य समीपगान् |&lt;br&gt;&#xA;तथा वृक्षान् भञ्जमानो जगामामितविक्रमः ||&lt;br&gt;&#xA;तस्य वेगेन पञ्चानां मूर्च्छेव समजायत ||&lt;br&gt;&#xA;असकृच्चापि सन्तीर्य पारावारं भुजप्लवाः ।&lt;br&gt;&#xA;पथा प्रच्छन्नमासेदुर् धार्तराष्ट्रभयात्तदा ॥&lt;br&gt;&#xA;कृच्छ्रेण मातरं ह्येकां सुकुमारीं यशस्विनीम् ।&lt;br&gt;&#xA;अवहत्तत्र पृष्ठेन रोधस्सु विषमेषु च ॥&lt;br&gt;&#xA;अगमच्च वनोद्देशम् अल्पमूलफलोदकम् ।&lt;br&gt;&#xA;क्रूरपक्षिमृगं घोरं सायं समुपचक्रमुः ॥&lt;br&gt;&#xA;घोरा समभवत् सन्ध्या दारुणा मृगपक्षिणः ।&lt;br&gt;&#xA;अप्रकाशा दिशस्सर्वाश् शनैरासस्ततस्तदा ॥&lt;br&gt;&#xA;ते श्रमेण च कौरव्यास् तृष्णया च प्रपीडिताः ।&lt;br&gt;&#xA;नाशक्नुवंस्ततो गन्तुं निद्रया च प्रवृद्धया ॥&lt;br&gt;&#xA;शीर्णपर्णफलैर्वृक्षैर् बहुगुल्मक्षुपद्रुमैः ।&lt;br&gt;&#xA;प्रभग्नायनभूयिष्ठे श्वदंष्ट्रबहुले सदा ॥&lt;br&gt;&#xA;न्यविशन्त हि ते तत्र निरास्वादे महावने ||&lt;br&gt;&#xA;रात्र्यामेव गतास्तत्र चतुर्विंशतियोजनम् |&lt;br&gt;&#xA;अथ तृष्णापरिम्लाना कुन्ती वचनमब्रवीत् ||&lt;br&gt;&#xA;कुन्ती&lt;br&gt;&#xA;माता सती पाण्डवानां पञ्चानां मध्यतस्स्थिता ।&lt;br&gt;&#xA;तृष्णया परितप्तास्मि अनाथेव महावने ॥&lt;br&gt;&#xA;वैशम्पायनः&lt;br&gt;&#xA;तच्छ्रुत्वा भीमसेनस्तु मातृवाक्यं प्रकम्पितः ।&lt;br&gt;&#xA;कारुण्येन मनश्चक्रे गमनायाथ सत्वरः ॥&lt;br&gt;&#xA;ततो भीमो वनं घोरं प्रविश्य विजनं महत् ।&lt;br&gt;&#xA;न्यग्रोधं विपुलच्छायं रमणीयमुपाद्रवत् ॥&lt;br&gt;&#xA;तत्र निक्षिप्य तान् सर्वान् उवाच भरतर्षभः ।&lt;br&gt;&#xA;पानीयं मृगये यावत् तावद्विश्रम्यतामिह ॥&lt;br&gt;&#xA;एते रुवन्ति मधुरं सारसा जलचारिणः ।&lt;br&gt;&#xA;ध्रुवमत्र जलस्थानम् अहर्तीति मतिर्मम ॥&lt;br&gt;&#xA;अनुज्ञातस्स गच्छेति भ्रात्रा ज्येष्ठेन भारत ।&lt;br&gt;&#xA;जगाम तत्र यत्र स्म रुवन्ति जलचारिणः ॥&lt;br&gt;&#xA;अपश्यत् पद्मिनीखण्डमण्डितं स सरोवरम् ||&lt;br&gt;&#xA;स तत्र पीत्वा पानीयं स्नात्वा च भरतर्षभः |&lt;br&gt;&#xA;उत्तरीयेण पानीयम् आजहार परन्तपः ॥&lt;br&gt;&#xA;पङ्कजानामनेकैश्च पत्रैर्बध्वा जलाशयात् ।&lt;br&gt;&#xA;गव्यूतिमात्रादागत्य त्वरितो मातरं प्रति ||&lt;br&gt;&#xA;स सुप्तां मातरं प्रेक्ष्य भ्रातॄंश्च वसुधातले ।&lt;br&gt;&#xA;भृशं दुःखपरीत्मा विललाप वृकोदरः ॥&lt;br&gt;&#xA;भीमसेनः&lt;br&gt;&#xA;शयनेषु परार्ध्येषु प्रसुप्ता वारणावते ।&lt;br&gt;&#xA;नाधिजग्मुस्तदा निद्रां तेऽद्य सुप्ता महीतले ॥&lt;br&gt;&#xA;स्वसारं वसुदेवस्य शत्रुसङ्घविमर्दिनः ।&lt;br&gt;&#xA;भोजराजसुतां कुन्तीं सर्वलक्षणपूजिताम् ॥&lt;br&gt;&#xA;स्नुषां विचित्रवीर्यस्य भार्यां पाण्डोर्महात्मनः ।&lt;br&gt;&#xA;प्रासादशयनां नित्यं पुण्डरीकान्तरप्रभाम् ॥&lt;br&gt;&#xA;सुकुमारतरां स्त्रीणां महार्हशयनोचिताम् ।&lt;br&gt;&#xA;शयानामद्य पश्यामि पृथिव्यां हन्त भो विधे ॥&lt;br&gt;&#xA;धर्मादिन्द्राच्च वायोश्च सुषुवे या सुतानिमान् ।&lt;br&gt;&#xA;सेयं भूमौ परिश्रान्ता शेते प्राकृतवत् कथम् ॥&lt;br&gt;&#xA;अयं नीलाम्बुदप्रख्यो नरेष्वप्रतिमो भुवि ।&lt;br&gt;&#xA;शेते प्राकृतवद्भूमौ ततो दुःखतरं नु किम् ॥&lt;br&gt;&#xA;इमौ नीलोत्पलश्यामौ नरेष्वप्रतिमौ  भुवि ।&lt;br&gt;&#xA;अश्विनाविव देवानां याविमौ रूपसम्पदा ||&lt;br&gt;&#xA;तौ तु प्राकृतवच्चोमौ प्रसुप्तौ धरणीतले |&lt;br&gt;&#xA;ज्ञातयो यस्य नै स्युर् विषमाः कुलपांसनाः |&lt;br&gt;&#xA;स जीवेत् सुखितो लोके ग्रामद्रुम इवैकजः  ||&lt;br&gt;&#xA;एको वृक्षो हि यो ग्रामे भवेत् पर्णफलान्वितः ।&lt;br&gt;&#xA;चैत्यो भवति निर्ज्ञातिर् अर्चनीयस्सुपूजितः ॥&lt;br&gt;&#xA;येषां च बहवश्शूरा ज्ञातयो धर्मवत्सलाः ।&lt;br&gt;&#xA;ते जीवन्ति चिरं लोके भवन्ति च निरामयाः ॥&lt;br&gt;&#xA;बलवन्तस्समृद्धार्था मित्रबान्धवनन्दनाः ।&lt;br&gt;&#xA;जीवन्त्यन्योन्यमाश्रित्य द्रुमाः काननजा इव ॥&lt;br&gt;&#xA;वयं च धृतराष्ट्रेण सपुत्रेण दुरात्मना ।&lt;br&gt;&#xA;विवासिताश्च दग्धाश्च क्षत्तुर्बुद्धिपराक्रमात् ॥&lt;br&gt;&#xA;तस्मान्मुक्ता वयं दाहाद् इमं वृक्षमुपाश्रिताः ।&lt;br&gt;&#xA;कां दिशं प्रतिपत्स्यामः प्राप्ताः क्लेशमनुत्तमम् ॥&lt;br&gt;&#xA;नातिदूरेण नगरं वनादस्माद्धि लक्षये ।&lt;br&gt;&#xA;जागर्तव्ये स्वपन्तीमे हन्त जागर्म्यहं स्वयम् ॥&lt;br&gt;&#xA;वैशम्पायनः&lt;br&gt;&#xA;प्राश्यन्तीमे जलं पश्चात् प्रतिबुद्ध्वा जितक्लमाः ।&lt;br&gt;&#xA;इति भीमो विनिश्चित्य जागर्ति स्म प्रयत्नवान् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/147/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/147/</guid>
      <description>&lt;p&gt;वैशम्पायनः&lt;br&gt;&#xA;तत्र तेषु शयानेषु हिडिम्बो नाम राक्षसः ।&lt;br&gt;&#xA;अविदूरे वनात्तस्मात् सालवृक्षमुपाश्रितः ॥&lt;br&gt;&#xA;क्रूरो मानुषमांसादो महावीर्यो महाबलः ।&lt;br&gt;&#xA;आघ्राय मानुषं गन्धं भगिनीमिदमब्रवीत् ॥&lt;br&gt;&#xA;उपपन्नं चिरस्याद्य भक्ष्यो मम मनःप्रियः ।&lt;br&gt;&#xA;जिघ्रतः प्रस्रुतस्नेहाज् जिह्वा पर्येति मे मुखम् ॥&lt;br&gt;&#xA;अष्टौ दन्तास्सितास्तीक्ष्णाश् चिरस्य बत दुस्सहाः ।&lt;br&gt;&#xA;देहेषु मज्जयिष्यामि स्निग्धेषु पिशितेषु च ॥&lt;br&gt;&#xA;आक्रम्य मानुषं कण्ठम् आच्छिद्य धमनीमपि ।&lt;br&gt;&#xA;उष्णं नवं प्रपास्यामि फेनिलं रुधिरं बहु ॥&lt;br&gt;&#xA;गच्छ जानीहि के त्वेते शेरते वनमाश्रिताः ।&lt;br&gt;&#xA;मानुषो बलवान् गन्धो घ्राणं तर्पयतीव मे ॥&lt;br&gt;&#xA;हत्वैतान् मानुषानेतान् आनयाशु ममान्तिकम् ।&lt;br&gt;&#xA;अस्मद्विषयसुप्तेभ्यो नैतेभ्यो भयमस्ति ते ॥&lt;br&gt;&#xA;ततो मांसानि संस्कृत्य मानुषाणि यथेष्टतः ।&lt;br&gt;&#xA;सहितौ भक्षयिष्यावः कुरु क्षिप्रं वचो मम |&lt;br&gt;&#xA;ततस्तुष्टौ प्रनृत्यावः प्रगीतौ तलतालकौ ||&lt;br&gt;&#xA;वैशम्पायनः&lt;br&gt;&#xA;एवमुक्ता हिडिम्बेन हिडिम्बी राक्षसी तदा ।&lt;br&gt;&#xA;भ्रातुर्वचनमाज्ञाय त्वरमाणेव राक्षसी ॥&lt;br&gt;&#xA;आप्लुत्याप्लुत्य च तरून् अगच्छत् पाण्डवान् प्रति ।&lt;br&gt;&#xA;भ्रातुर्वचनमाज्ञाय त्वरमाणैव राक्षसी ॥&lt;br&gt;&#xA;जगाम तत्र यत्र स्म शेरते पाण्डवा वने ॥&lt;br&gt;&#xA;ददर्श तत्र सा गत्वा पाण्डवान् पृथया सह ।&lt;br&gt;&#xA;शयानान् भीमसेनं च जाग्रतं मापराजितम् ॥&lt;br&gt;&#xA;उपास्यमानान् भीमेन रूपयौवनशालिना ।&lt;br&gt;&#xA;सुकुमारांश्च पार्थान् सा व्यायामेन च कर्शितान् |&lt;br&gt;&#xA;दुःखेन सम्प्रयुक्तांश्च सहज्येष्ठान् प्रमाथिना ||&lt;br&gt;&#xA;रौद्री सती राजपुत्रं दर्शनीयप्रदर्शनम् |&lt;br&gt;&#xA;दृष्ट्वैव भीमसेनं सा सालस्कन्धमिवोद्गतम् ||&lt;br&gt;&#xA;राक्षसी कामयामास रूपेणाप्रतिमं भुवि |&lt;br&gt;&#xA;अन्तर्गतेन मनसा चिन्तयामास राक्षसी ||&lt;br&gt;&#xA;अयं श्यामो महाबाहुः सिंहस्कन्धो महाद्युतिः |&lt;br&gt;&#xA;कम्बुग्रीवः पुष्कराक्षो भर्ता युक्तो भवेन्मम ||&lt;br&gt;&#xA;नाहं भ्रातुर्वंशो जातु कुर्यां क्रूरमसाम्प्रतम् |&lt;br&gt;&#xA;पतिहेतुर्हि बलवान् न तथा भ्रातृसङ्गमः ||&lt;br&gt;&#xA;मुहूर्तमपि चाद्याहं प्राप्नुयां तृप्तिमुत्तमाम् |&lt;br&gt;&#xA;भर्त्रा त्वहमनेनैव मोदिष्ये बहुलास्समाः ||&lt;br&gt;&#xA;हिडिम्बी तु महारौद्रा तथा भरतसत्तम |&lt;br&gt;&#xA;उत्सृज्य राक्षसं रूपं मानुषं रूपमास्थिता ||&lt;br&gt;&#xA;सा कामरूपिणी रूपं कृत्वा मदनमोहिता |&lt;br&gt;&#xA;उपतस्थे महात्मानं भीमसेनमनिन्दिता ||&lt;br&gt;&#xA;इङ्गिताकारकुशला सोपासर्पच्छनैश्शनैः |&lt;br&gt;&#xA;विनम्यमानेव लता दिव्याभरणभूषिता ||&lt;br&gt;&#xA;शनैश्शनैस्स तां भीमः समीपमुपसर्पतीम् |&lt;br&gt;&#xA;वीक्षमाणस्तथाऽपश्यत् तन्वीं पीनपयोधराम् ||&lt;br&gt;&#xA;चन्द्राननां पद्मनेत्रां नीलकुञ्चितमूर्धजाम् |&lt;br&gt;&#xA;कृष्णां सुपाण्डुरैर्वस्त्रैर् बिम्बोष्ठीं चारुदर्शनाम् ||&lt;br&gt;&#xA;दृष्ट्वा तां रूपसम्पन्नां भीमो विस्मयमागतः ॥&lt;br&gt;&#xA;उपचारगुणैर्युक्ता ललितैर्भावसंस्थितैः ।&lt;br&gt;&#xA;समीपमुपसम्प्राप्य भीमं साऽथ वरानना |&lt;br&gt;&#xA;वचो वचनवेलायाम् इदं प्रोवाच पाण्डवम् ||&lt;br&gt;&#xA;लज्जया नम्यमानेव सर्वाभरणभूषिता |&lt;br&gt;&#xA;स्मितपूर्वमिदं वाक्यं भीमसेनमथाब्रवीत् ||&lt;br&gt;&#xA;हिडिम्बी&lt;br&gt;&#xA;कुतस्त्वमसि सम्प्राप्तः कश्चासि पुरुषर्षभ |&lt;br&gt;&#xA;क इमे शेरते चेह पुरुषा देवरूपिणः ||&lt;br&gt;&#xA;केयं च बृहती श्यामा सुकुमारी तवानघ |&lt;br&gt;&#xA;शेते वनमिदं प्राप्य विश्वस्ता स्वगृहे यथा ||&lt;br&gt;&#xA;नेदं जानीथ गहनं वनं राक्षससेवितम् |&lt;br&gt;&#xA;वसति ह्यत्र पापात्मा हिडिम्बो नाम राक्षसः ॥&lt;br&gt;&#xA;तेनाहं प्रेषिता भ्रात्रा दुष्टभावेन रक्षसा ।&lt;br&gt;&#xA;बिभक्षयिषता मांसं युष्माकममरोपम ॥&lt;br&gt;&#xA;साऽहं त्वामिह सम्प्रेक्ष्य देवगर्भसमप्रभम् ।&lt;br&gt;&#xA;नान्यं भर्तारमिच्छामि सत्यमेतद्ब्रवीमि ते ॥&lt;br&gt;&#xA;एतद्विज्ञाय धर्मज्ञ युक्तं मयि समाचर ।&lt;br&gt;&#xA;कामोपहतचित्तां हि भजमानां भजस्व माम् ॥&lt;br&gt;&#xA;त्रास्येऽहं त्वां महाबाहो राक्षसात् पुरुषादकात् ।&lt;br&gt;&#xA;वत्स्यावो गिरिशृङ्गेषु भर्ता भव ममानघ ॥&lt;br&gt;&#xA;इच्छामि वीर भद्रं ते मम प्राणान् विहासिषुः ।&lt;br&gt;&#xA;त्वया ह्यहं परित्यक्ता न जीवेयमरिन्दम ॥&lt;br&gt;&#xA;अन्तरिक्षचरी चास्मि कामरूपधराऽपि च ।&lt;br&gt;&#xA;अतुलामाप्नुहि प्रीतिं तत्र तत्र मया सह ॥&lt;br&gt;&#xA;भीमसेनः&lt;br&gt;&#xA;एष ज्येष्ठो मम भ्राता मान्यः परमको गुरुः ।&lt;br&gt;&#xA;अनिविष्टश्च तन्नाहं परिविद्यां कथञ्चन ॥&lt;br&gt;&#xA;मातरं भ्रातरं ज्येष्ठं कनिष्ठानपरानिमान् ।&lt;br&gt;&#xA;परित्यजेद्धि कोन्वद्य भयादपि च राक्षसि ॥&lt;br&gt;&#xA;को हि सुप्तानिमान्  भ्रातॄन्दत्त्वा राक्षसभोजनम् ।&lt;br&gt;&#xA;मातरं च नरो गच्छेत् कामार्त इव मद्विधः ॥&lt;br&gt;&#xA;हिडिम्बी&lt;br&gt;&#xA;एकं त्वां मोक्षयिष्यामि सह मात्रा परन्तप ।&lt;br&gt;&#xA;सोदरानुत्सृजैनांस्त्वम् आरोह जघनं मम ॥&lt;br&gt;&#xA;भीमसेनः&lt;br&gt;&#xA;नाहं जीवितुमाशंसे भ्रातॄनुत्सृज्य राक्षसि ।&lt;br&gt;&#xA;यथाश्रद्धं व्रजैका हि विप्रियं मे प्रभाषसे ॥&lt;br&gt;&#xA;राक्षसी&lt;br&gt;&#xA;न तेऽप्रियं चिकीर्षामि सर्वानेतान् प्रबोधय ।&lt;br&gt;&#xA;मोक्षयिष्यामि वः कामं राक्षसात् पुरुषादकात् ॥&lt;br&gt;&#xA;भीमसेनः&lt;br&gt;&#xA;सुखसुप्तानिमान् भ्रातॄन् मातरं चैव राक्षसि ।&lt;br&gt;&#xA;न भयाद्बोधयिष्यामि भ्रातुस्तव दुरात्मनः ॥&lt;br&gt;&#xA;न हि मे राक्षसा भीरु सोढुं शक्ताः पराक्रमम् ।&lt;br&gt;&#xA;न मनुष्या न गन्धर्वा न यक्षाश्चारुलोचने ॥&lt;br&gt;&#xA;गच्छ वा तिष्ठ वा भद्रे यद्वाऽपीच्छसि तत्कुरु ।&lt;br&gt;&#xA;तं वा प्रेषय तन्वङ्गि राक्षसं पुरुषादकम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/148/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/148/</guid>
      <description>&lt;p&gt;वैशम्पायनः &lt;br&gt;&#xA;तां विदित्वा चिरगतां हिडिम्बो राक्षसेश्वरः ।&lt;br&gt;&#xA;अवतीर्य द्रुमात्तस्माद् आजगामाथ पाण्डवान् ॥&lt;br&gt;&#xA;लोहिताक्षो महाबाहुर् ऊर्ध्वकेशो महाबलः ।&lt;br&gt;&#xA;मेघायामो महावर्ष्मा  तीक्ष्णदंष्ट्रोज्जवलाननः ॥&lt;br&gt;&#xA;तलं तलेन संहत्य बाहू विक्षिप्य चासकृत् ।&lt;br&gt;&#xA;उद्वृत्तनेत्रस्सङ्क्रुद्धो दन्तान् दन्तेषु निष्कषन् ॥&lt;br&gt;&#xA;कोऽद्य मे भोक्तुकामस्य विघ्नं चरति दुर्मतिः ।&lt;br&gt;&#xA;न बिभेति हिडिम्बी च प्रेषिता किमनागता ॥&lt;br&gt;&#xA;तमापतन्तं दृष्ट्वैवा तथारूप भयङ्करम् ।&lt;br&gt;&#xA;हिडिम्ब्युवाच वित्रस्ता भीमसेनमिदं वचः ॥&lt;br&gt;&#xA;हिडिम्बी&lt;br&gt;&#xA;आपतत्येष दुष्टात्मा सङ्क्रुद्धः पुरुषादकः ।&lt;br&gt;&#xA;त्वं चापि भ्रातृभिस्सार्धं यद्ब्रवीमि तथा कुरु ॥&lt;br&gt;&#xA;अहं कामगमा चैव रक्षोबलसमन्विता ।&lt;br&gt;&#xA;आरुहेमां मम श्रोणिं नेष्यामि त्वां विहायसा ॥&lt;br&gt;&#xA;प्रबोधयैनान् सोदर्यान् मातरं च नरर्षभ ।&lt;br&gt;&#xA;सर्वानेव गमिष्यामि गृहीत्वा व्योमसक्तवत् ॥&lt;br&gt;&#xA;भीमसेनः&lt;br&gt;&#xA;मा भैस्त्वं विपुलश्रोणि नैव किञ्चिन्मयि स्थिते ।&lt;br&gt;&#xA;अहमेनं हनिष्यामि पश्यन्त्यास्ते सुमध्यमे ॥&lt;br&gt;&#xA;नायं प्रतिबलो भीरु राक्षसापसदो मम ।&lt;br&gt;&#xA;सोढुं युधि परिस्पन्दम् अशक्तास्सर्वराक्षसाः ॥&lt;br&gt;&#xA;पश्य बाहू सुवृत्तौ मे हस्तिहस्तोपमौ शुभौ ।&lt;br&gt;&#xA;ऊरू परिघसङ्काशौ संहतं चाप्युरो मम ॥&lt;br&gt;&#xA;विक्रमं मे महेन्द्रस्य यथा द्रक्ष्यसि शोभने ।&lt;br&gt;&#xA;माऽवमंस्थाः पृथुश्रोणि मत्वा मामिह मानुषम् ॥&lt;br&gt;&#xA;हिडिम्बी&lt;br&gt;&#xA;नावमन्ये नरव्याघ्र त्वामहं देवरूपिणम् ।&lt;br&gt;&#xA;दृष्टापदानास्तु मया मानुषेष्विह राक्षसाः ॥&lt;br&gt;&#xA;वैशम्पायनः&lt;br&gt;&#xA;पुंस्कामां शङ्कमानश्च चुकोप स निशाचरः ॥&lt;br&gt;&#xA;तथा सञ्जल्पतस्तस्य भीमसेनस्य भारत ।&lt;br&gt;&#xA;वाचश्श्रुत्वा ततः क्रुद्धो राक्षसः पुरुषादकः ॥&lt;br&gt;&#xA;सङ्क्रुद्धो राक्षसस्तस्या भगिन्याः कुरुसत्तम ।&lt;br&gt;&#xA;विष्फार्य विपुले नेत्रे ततस्तामिदमब्रवीत् ॥&lt;br&gt;&#xA;हिडिम्बः&lt;br&gt;&#xA;कस्मान्मे भोक्तुकामस्य विघ्नं चरसि दुर्मते ।&lt;br&gt;&#xA;न बिभेषि हिडिम्बे किं कामाद्वै विप्रमोहिता ॥&lt;br&gt;&#xA;धिक् त्वां पुरुषकामां वै मम विप्रियकारिणीम् ।&lt;br&gt;&#xA;कुलस्य राक्षसेन्द्राणां सर्वेषामयशस्करीम् ॥&lt;br&gt;&#xA;यानिमानाश्रिताऽकार्षीर् विप्रियं सुमहन्मम ।&lt;br&gt;&#xA;एष तानाशु वै सर्वांस्तु हनिष्यामि त्वया सह ॥&lt;br&gt;&#xA;वैशम्पायनः&lt;br&gt;&#xA;एवमुक्त्वा हिडिम्बीं स हिडिम्बो लोहितेक्षणः ।&lt;br&gt;&#xA;वधायाभिपपातैनान् दन्तान् दन्तेषु निष्कषन् ॥&lt;br&gt;&#xA;गर्जन्तमेवं विजने भीमसेनोऽभिवीक्ष्य तम् ।&lt;br&gt;&#xA;रक्षन् प्रबोधं भ्रातॄणां मातुश्च परवीरहा ॥&lt;br&gt;&#xA;आपतन्तं च सम्प्रेक्ष्य भीमः प्रहरतां वरः ।&lt;br&gt;&#xA;भर्त्सयामास तेजस्वी तिष्ठ तिष्ठेति चाब्रवीत् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/149/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/149/</guid>
      <description>&lt;p&gt;वैशम्पायनः &lt;br&gt;&#xA;भीमसेनस्तु तं दृष्ट्वा राक्षसं प्रहसन्निव ।&lt;br&gt;&#xA;भगिनीं प्रति सङ्क्रुद्धम् इदं वचनमब्रवीत् ॥&lt;br&gt;&#xA;किं ते प्रियं हिडिम्बैतैः सुखसुप्तैः प्रबोधितैः ।&lt;br&gt;&#xA;मामासादय दुर्बुद्धे तरसा त्वं नराशन ॥&lt;br&gt;&#xA;राक्षस त्वमिमां चैव न स्त्रियं हन्तुमर्हसि ।&lt;br&gt;&#xA;विशेषतोऽनपकृते परेणापकृते सति ॥&lt;br&gt;&#xA;न हीयं स्ववशा बाला मां तु कामयतेऽद्य वै ।&lt;br&gt;&#xA;प्रेषितैषा ह्यनङ्गेन शरीरान्तरचारिणा ॥&lt;br&gt;&#xA;भगिनी तव दुर्बुद्धे राक्षसानां यशोहर ।&lt;br&gt;&#xA;त्वन्नियोगेन चायाता रूपं मम निरीक्ष्य च |&lt;br&gt;&#xA;कामयत्येवमवशा नैषा दूषयते कुलम् ||&lt;br&gt;&#xA;अनङ्गेन कृते दोषे नेमां त्वमिह राक्षस ।&lt;br&gt;&#xA;मयि तिष्ठति दुष्टात्मन् भगिनीं हन्तुमर्हसि ॥&lt;br&gt;&#xA;समागच्छ मया सार्धम् एकेनैको नराशन ।&lt;br&gt;&#xA;अहमेव तु नेष्यामि त्वामद्य यमसादनम् ॥&lt;br&gt;&#xA;अद्य ते तलनिष्पिष्टं सिंहेनेव बलीयसा ।&lt;br&gt;&#xA;अद्य गात्राणि गृध्राश्च वला गोमायवस्तथा ||&lt;br&gt;&#xA;कर्षन्तु भुवि संहृष्टा निहतस्य मया मृधे ॥&lt;br&gt;&#xA;क्षणेनाद्य करिष्यामि वनं निहतकण्टकम् ।&lt;br&gt;&#xA;पुरस्ताद्दूषितं नित्यं त्वया भक्षयता वनम् ॥&lt;br&gt;&#xA;अद्य त्वां भगिनी पापं कृष्यमाणं मया भुवि ।&lt;br&gt;&#xA;द्रक्ष्यत्यद्रिप्रतीकाशं सिंहेनेव महाद्विपम् ॥&lt;br&gt;&#xA;निराबाधास्त्वयि हते मया राक्षसपांसन ।&lt;br&gt;&#xA;वनमेतच्चरिष्यन्ति पुरुषा वनचारिणः ॥&lt;br&gt;&#xA;राक्षसः&lt;br&gt;&#xA;गर्जितेन भृशं किं ते कत्थनेन च मानव ।&lt;br&gt;&#xA;कृत्वा तु कर्मणा सर्वं कत्थेथा मा चिरं कृथाः ॥&lt;br&gt;&#xA;बलिनं मन्यसे यस्माद् आत्मानं सपराक्रमम् ।&lt;br&gt;&#xA;ज्ञास्यसेऽद्य मयाऽऽगम्य बलहीनं ततो भुवि ॥&lt;br&gt;&#xA;नेमांस्तावद्धनिष्यामि स्वपन्त्वेते यथासुखम् ।&lt;br&gt;&#xA;एष त्वामेव दुर्बुद्धे हनिष्येऽप्रियवादिनम् ॥&lt;br&gt;&#xA;पीत्वा तवासृग्गात्रेभ्यस् ततः पश्चादिमानपि ।&lt;br&gt;&#xA;हनिष्यामि ततः क्षुद्राम् इमां विप्रियकारिणीम् ॥&lt;br&gt;&#xA;वैशम्पायनः&lt;br&gt;&#xA;एवमुक्त्वा महाबाहुः संनद्धः पुरुषादकः ।&lt;br&gt;&#xA;अभ्यधावत् सुसङ्क्रुद्धो भीमसेनमरिन्दमम् ॥&lt;br&gt;&#xA;तस्याभिपततस्तूर्णं भीमो भीमपराक्रमः ।&lt;br&gt;&#xA;वेगेन प्रसृतं बाहुं निजग्राह हसन्निव ॥&lt;br&gt;&#xA;निगृह्य तं बलाद्भीमो विस्फुरन्तं चकर्ष ह ।&lt;br&gt;&#xA;तस्माद्देशाद्धनूंष्यष्टौ सिंहः क्षुद्रमृगं यथा ॥&lt;br&gt;&#xA;ततः स राक्षसः क्रुद्धः पाण्डवेन बलाद्धृतः ।&lt;br&gt;&#xA;भीमसेनं समालिङ्ग्य व्यनदद्भैरवं स्वनम् ॥&lt;br&gt;&#xA;पुनर्भीमो बलादेव विचकर्ष महाबलः ।&lt;br&gt;&#xA;मा शब्दस्सुखसुप्तानां भ्रातॄणां मे भवेदिति ॥&lt;br&gt;&#xA;अन्योन्यं तौ समालिङ्ग्य विचकर्षतुरोजसा ।&lt;br&gt;&#xA;राक्षसो भीमसेनश्च विक्रमं चक्रतुः परम् ॥&lt;br&gt;&#xA;बभञ्जतुर्महावृक्षांल्लताश्च विचकर्षतुः ।&lt;br&gt;&#xA;प्रमत्ताविव सङ्क्रुद्धौ मातङ्गौ षष्टिहायनौ ॥&lt;br&gt;&#xA;पादपानुद्वहन्तौ तावूरुवेगेन वेगितौ ।&lt;br&gt;&#xA;स्फोटयन्तौ लताजालान्यूरुभ्यां प्राप्य सर्वतः ॥&lt;br&gt;&#xA;वित्रासयन्तौ शब्देन सर्वतो मृगपक्षिणः ।&lt;br&gt;&#xA;बलेन बलिनौ मत्तावन्योन्यवधकाङ्क्षिणौ |&lt;br&gt;&#xA;भीमराक्षसयोर्युद्धं तदाऽवर्तत दारुणम् ||&lt;br&gt;&#xA;ऊरुबाहुपरिक्लेशात् कर्षन्तावितरेतरम् |&lt;br&gt;&#xA;उत्कर्षणं विकर्षणम् अपकर्षणमेव च ||&lt;br&gt;&#xA;ततश्शब्देन महता गर्जन्तौ तौ परस्परम् ।&lt;br&gt;&#xA;पाषाणसङ्घट्टनिभैः प्रहारैरभिजघ्नतुः ॥&lt;br&gt;&#xA;अन्योन्यं तौ समालिङ्ग्य विकर्षन्तौ परस्परम् ||&lt;br&gt;&#xA;तयोश्शब्देन महता विबुद्धास्ते नरर्षभाः ।&lt;br&gt;&#xA;सह मात्राऽथ ददृशुर् हिडिम्बीमग्रतस्स्थिताम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/150/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/150/</guid>
      <description>&lt;p&gt;वैशम्पायनः&lt;br&gt;&#xA;प्रबुद्धास्ते हिडिम्बाया समालोक्य शोभनम् ।&lt;br&gt;&#xA;विस्मिताः पुरुषव्याघ्रा बभूवुः पृथया सह ॥&lt;br&gt;&#xA;ततः कुन्ती समीक्ष्यैनां विस्मिता रूपसम्पदा ।&lt;br&gt;&#xA;उवाच मधुरं वाक्यं सान्त्वपूर्वमिदं शनैः ॥&lt;br&gt;&#xA;कुन्ती&lt;br&gt;&#xA;कस्य त्वं सुरगर्भाभे का वाऽसि वरवर्णिनि ।&lt;br&gt;&#xA;केन कार्येण सुभगे कुतश्चागमनं तव ॥&lt;br&gt;&#xA;यदि वाऽसि वनस्यास्य देवता यदि वाऽप्सराः ।&lt;br&gt;&#xA;आचक्ष्व मम तत्सर्वं किमर्थं चेह तिष्ठसि ॥&lt;br&gt;&#xA;हिडिम्बी&lt;br&gt;&#xA;यदेतत्पश्यसि वनं नीलमेघनिभं महत् ।&lt;br&gt;&#xA;निवासो राक्षसस्यैष हिडिम्बस्य ममैव च ॥&lt;br&gt;&#xA;तस्य मां राक्षसेन्द्रस्य भगिनीं विद्धि भामिनि ।&lt;br&gt;&#xA;भ्रात्रा सम्प्रेषितामार्ये त्वां सपुत्रां जिघांसता ॥&lt;br&gt;&#xA;क्रूरबुद्धेरहं तस्य वचनादागता त्विह ।&lt;br&gt;&#xA;अद्राक्षं हेमवर्णाभं तव पुत्रं वृकोदरम् ॥&lt;br&gt;&#xA;ततोऽहं सर्वभूतानां भावे विचरता शुभे ।&lt;br&gt;&#xA;चोदिता तव पुत्रार्थं मन्मथेन वशानुगा ॥&lt;br&gt;&#xA;ततो वृतो मया भर्ता तव पुत्रस्त्वनिन्दिते ।&lt;br&gt;&#xA;अपनेतुं व्यवसितो न चैवं शकितो मया ॥&lt;br&gt;&#xA;चिरायमाणां मां ज्ञात्वा ततोऽयं पुरुषादकः ।&lt;br&gt;&#xA;स्वयमेवागतो हन्तुम् इमान् सर्वांस्तवात्मजान् ॥&lt;br&gt;&#xA;स तेन तव पुत्रेण मम कान्तेन धीमता ।&lt;br&gt;&#xA;बलादितो विनिष्पिष्य अपकृष्टो महात्मना ॥&lt;br&gt;&#xA;विकर्षन्तौ महावेगौ गर्जन्तौ च परस्परम् ।&lt;br&gt;&#xA;पश्य त्वं युधि विक्रान्तौ तावेतौ नरराक्षसौ ॥&lt;br&gt;&#xA;वैशम्पायनः&lt;br&gt;&#xA;ततस्तस्या वचश्श्रुत्वा उत्पपात युधिष्ठिरः ।&lt;br&gt;&#xA;अर्जुनो नकुलश्चैव सहदेवश्च वीर्यवान् ॥&lt;br&gt;&#xA;तौ ते ददृशुरासक्तौ विकर्षन्तौ परस्परम् ।&lt;br&gt;&#xA;काङ्क्षमाणौ जयं चैव सिंहाविव रणोत्कटौ ॥&lt;br&gt;&#xA;तावन्योन्यं समाश्लिष्य निष्पतन्तौ परस्परम् ।&lt;br&gt;&#xA;दावाग्निधूमसङ्काशं चक्रतुः पार्थिवं रजः ॥&lt;br&gt;&#xA;वसुधारेणुसंवीतौ वसुधाधरसन्निभौ ।&lt;br&gt;&#xA;विभ्राजेते यथा शैलौ नीहारेणाभिसंवृतौ |&lt;br&gt;&#xA;ते पश्यन्तो महद्युद्धं सर्वे व्यथितचेतसः ||&lt;br&gt;&#xA;राक्षसेन बलाद् भीमं क्लिश्यमानं निरीक्ष्य च ।&lt;br&gt;&#xA;चिरप्रयुद्धौ दृष्ट्वा च अन्योन्यवधकाङ्क्षया ॥&lt;br&gt;&#xA;उवाचेदं वचः पार्थः प्रहसञ्छनकैरिव ||&lt;br&gt;&#xA;अर्जुनः&lt;br&gt;&#xA;भीम माभैर्महाबाहो न त्वां बुध्यामहे वयम् ।&lt;br&gt;&#xA;समेतं भीमरूपेण प्रसुप्ताश्श्रमकर्शिताः ॥&lt;br&gt;&#xA;साहाय्येऽस्मि स्थितः पार्श्वे योधयिष्यामि राक्षसम् ।&lt;br&gt;&#xA;नकुलस्सहदेवश्च मातरं गोपयिष्यतः ॥&lt;br&gt;&#xA;भीम उवाच&lt;br&gt;&#xA;उदासीनो निरीक्षस्व न कार्यः सम्भ्रमस्त्वया ।&lt;br&gt;&#xA;न जात्वयं पुनर्जीवेन्मद्भुजान्तरमागतः ॥&lt;br&gt;&#xA;अयमस्मांस्तु नो हन्याज् जातु पार्थ राक्षसः ।&lt;br&gt;&#xA;जीवन्तं न प्रमोक्ष्यामि मा भैषीर्भरतर्षभ ॥&lt;br&gt;&#xA;अर्जुनः&lt;br&gt;&#xA;पूर्वरात्रे प्रबुद्धोऽसि भीम क्रूरेण रक्षसा ।&lt;br&gt;&#xA;क्षपा व्युष्टा न चेदानीं समाप्नोषि महारणम् ॥&lt;br&gt;&#xA;किमेनन चिरं भीम जीवता दुष्टचारिणा ।&lt;br&gt;&#xA;नान्तरेण चिरं स्थातुम् इह शक्यं परन्तप ॥&lt;br&gt;&#xA;पुरा संरज्यते प्राची पुरा सन्ध्या प्रवर्तते ।&lt;br&gt;&#xA;रौद्रे मुहूर्ते रक्षांसि भवन्ति बलवन्ति च ॥&lt;br&gt;&#xA;त्वरस्व भीम मा लीला जहि रक्षो विभीषणम् ।&lt;br&gt;&#xA;पुरा विकुरुते मायां भुजयोस्सारमर्पय ॥&lt;br&gt;&#xA;माहात्म्यमात्मनो वेत्थ नराणां हितकाम्यया ।&lt;br&gt;&#xA;रक्षो जहि यथा शक्रः पुरा वृत्रं महाहवे ॥&lt;br&gt;&#xA;अथवा मन्यसे भारं त्वमिमं राक्षसं युधि ।&lt;br&gt;&#xA;आतिष्ठे तव साहाय्यं शीघ्रमेव तु हन्यताम् ॥&lt;br&gt;&#xA;अथवा ह्यहमेवैनं हनिष्यामि वृकोदर ।&lt;br&gt;&#xA;कृतकर्मा परिक्रान्तः साधु तावदुपारम ॥&lt;br&gt;&#xA;वैशम्पायनः&lt;br&gt;&#xA;अर्जुनेनैवमुक्तस्तु भीमो भीमस्य रक्षसः ।&lt;br&gt;&#xA;उत्क्षिप्य भ्रामटत्तूर्णं देहं शतगुणाधिकम् ॥&lt;br&gt;&#xA;इति चोवाच सङ्क्रुद्धो भ्रामयन् राक्षसं तु सः ।&lt;br&gt;&#xA;भीमसेनो महाबाहुर् अभिगर्जन् मुहुर्मुहुः ॥&lt;br&gt;&#xA;भीमसेनः&lt;br&gt;&#xA;वृथा मांसैर्वृथा पुष्टो वृथा वृद्धो वृथामतिः ।&lt;br&gt;&#xA;वृथा मरणमर्हस्त्वं वृथैव विनशिष्यसि ॥&lt;br&gt;&#xA;क्षेममेतत् करिष्यामि यथा वनमकण्टकम् ।&lt;br&gt;&#xA;न पुनर्मानुषान् हत्वा भक्षयिष्यसि राक्षस ॥&lt;br&gt;&#xA;वैशम्पायनः&lt;br&gt;&#xA;इत्युक्त्वा भीमसेनस्तं निष्पिष्य धरणीतले ।&lt;br&gt;&#xA;बाहुभ्यामवपीड्याशु पशुमारममारयत् ॥&lt;br&gt;&#xA;स मार्यमाणो भीमेन ननाद विपुलं स्वनम् ।&lt;br&gt;&#xA;पूरयंस्तद्वनं सर्वं जलार्द्र इव दुन्दुभिः ॥&lt;br&gt;&#xA;भुजाभ्यां योक्त्रयित्वा तु बलवान् पाण्डुनन्दनः ।&lt;br&gt;&#xA;समुद्गृह्य शिरश्चास्य सग्रीवं तदुपाक्षिपत् ॥&lt;br&gt;&#xA;तस्य निष्कर्णनयनं निर्जिह्वं रुधिरोक्षितम् |&lt;br&gt;&#xA;प्रपीडं भीमसेनेन शिरो विदशनं बभौ ||&lt;br&gt;&#xA;प्रसारितभुजोद्घुष्टो भिन्नमांसत्वगन्तरः |&lt;br&gt;&#xA;कबन्धभूतस्तत्रासीद् अद्रिर्वज्रहतो यथा ||&lt;br&gt;&#xA;हिडिम्बं निहतं दृष्ट्वा प्रहृष्टास्तत्र पाण्डवाः |&lt;br&gt;&#xA;हिडिम्बी चैव सम्प्रेक्ष्य निहतं राक्षसं रणे ||&lt;br&gt;&#xA;अदृष्टाश्चैव ये स्वस्थास् समेता भूतवादिकाः |&lt;br&gt;&#xA;पूजयन्ति स्म संहृष्टास् साधु साध्विति पाण्डवम् ||&lt;br&gt;&#xA;भ्रातरश्चापि संहृष्टा युधिष्ठिरपुरोगमाः |&lt;br&gt;&#xA;अपूजयन् नरव्याघ्रं भीमसेनमरिन्दमम् ||&lt;br&gt;&#xA;अभिपूज्य महात्मानं भीमं भीमपराक्रमम् ।&lt;br&gt;&#xA;पुनरेवार्जुनो वाक्यम् उवाचेदं वृकोदरम् ॥&lt;br&gt;&#xA;अर्जुनः&lt;br&gt;&#xA;अदूरे नगरं मन्ये वनादस्मादहं प्रभो ।&lt;br&gt;&#xA;शीघ्रं गच्छाम भद्रं ते न नो विद्यात्सुयोधनः ॥&lt;br&gt;&#xA;ततस्सर्वे तथेत्युक्त्वा मात्रा सह महारथाः ।&lt;br&gt;&#xA;प्रययुः पुरुषव्याघ्रा हिडिम्बी चैव राक्षसी ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/151/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/151/</guid>
      <description>&lt;p&gt;वैशम्पायनः&lt;br&gt;&#xA;सा तानेवापतत्तूर्णं भगिनी तस्य रक्षसः ।&lt;br&gt;&#xA;अब्रुवाणा हिडिम्बी तु राक्षसी पाण्डवान् प्रति ॥&lt;br&gt;&#xA;अभिवाद्य ततः कुन्तीं धर्मराजं च पाण्डवम् ।&lt;br&gt;&#xA;अभिपूज्य च तान् सर्वान् भीमसेनमभाषत ॥&lt;br&gt;&#xA;हिडिम्बी&lt;br&gt;&#xA;अहं ते दर्शनादेव मन्मथस्य वशं गता ।&lt;br&gt;&#xA;क्रूरं भ्रातृवशं हित्वा सा त्वामेवानुरुन्धती ॥&lt;br&gt;&#xA;राक्षसे रौद्रसङ्काशे तवापश्यं विचेष्टितम् ।&lt;br&gt;&#xA;अहं शुश्रूषुरिच्छेयं तव गात्रं निषेवितुम् ॥&lt;br&gt;&#xA;भीमसेनः&lt;br&gt;&#xA;स्मरन्ति वैरं रक्षांसि मायामाख्याय मोहिनीम् ।&lt;br&gt;&#xA;हिडिम्बि व्रज पन्थानं मा त्वं भ्रातृनिषेवितम् ॥&lt;br&gt;&#xA;युधिष्ठिरः&lt;br&gt;&#xA;क्रुद्धोऽपि पुरुषव्याघ्र भीम मा च स्त्रियं वधीः ।&lt;br&gt;&#xA;शरीरगुप्त्यभ्यधिकं धर्मं गोपाय पाण्डव ॥&lt;br&gt;&#xA;वधाभिप्रायमवधीस् त्वं महाबलराक्षसम् ।&lt;br&gt;&#xA;रक्षसस्तस्य भगिनी किं नः क्रुद्धा करिष्यति ॥&lt;br&gt;&#xA;वैशम्पायनः&lt;br&gt;&#xA;हिडिम्बी तु ततः कुन्तीम् अभिवाद्य कृताञ्जलिः ।&lt;br&gt;&#xA;युधिष्ठिरं तु कौन्तेयम् इदं वचनमब्रवीत् ॥&lt;br&gt;&#xA;हिडिम्बी&lt;br&gt;&#xA;आर्ये जानासि यद्दुःखम् इह स्त्रीणामनङ्गजम् ।&lt;br&gt;&#xA;तदिदं मामनुप्राप्तं भीमसेनकृतं शुभे ॥&lt;br&gt;&#xA;साऽहं तत् परमं दुःखं सहे कालप्रतीक्षया ।&lt;br&gt;&#xA;सोऽयमभ्यागतः कालो भविता मे सुखावहः ॥&lt;br&gt;&#xA;मया ह्युत्सृज्य सुहृदो ज्ञातीन् स्वं धर्ममेव च ।&lt;br&gt;&#xA;वृतोऽयं पुरुषव्याघ्रस् तव पुत्रः पतिश्शुभः ॥&lt;br&gt;&#xA;वरेणानेन तु विना नाहं जीवितुमुत्सहे ।&lt;br&gt;&#xA;तदर्हसि कृपां कर्तुं मयि त्वं वरवर्णिनि॥&lt;br&gt;&#xA;त्वं मां मूढेति वा मत्वा भक्तां वाऽनुगतेति वा।&lt;br&gt;&#xA;भर्त्राऽनेन महाभागे योजयस्व सुतेन ते ॥&lt;br&gt;&#xA;तमुपादाय गच्छेयं यथेष्टं देवरूपिणम् ।&lt;br&gt;&#xA;पुनश्चैवानयिष्यामि विस्रम्भं कुरु मे शुभे |&lt;br&gt;&#xA;अहं समुपलप्स्ये प्राङ् मद्भ्रातुरुपवर्जनात् ||&lt;br&gt;&#xA;ततस्सोऽभ्यपतद्रात्रौ भीमसेनजिघांसया ॥&lt;br&gt;&#xA;यथा यथा विक्रमते यथा चरति तिष्ठते ।&lt;br&gt;&#xA;तथा तथा समाधाय पाण्डवं काममोहिता ॥&lt;br&gt;&#xA;न यातुधान्यहं त्वार्ये न चास्मि रजनीचरी ।&lt;br&gt;&#xA;कन्या रक्षस्सु साध्व्यस्मि राज्ञि सालकटङ्कटी ॥&lt;br&gt;&#xA;पुत्रेण तव संयुक्ता युवतिर्देववर्णिनी ।&lt;br&gt;&#xA;सर्वान् वोऽहमुपस्थास्ये पुरस्कृत्य वृकोदरम् ॥&lt;br&gt;&#xA;अप्रमत्ता प्रमत्तेषु शुश्रूषुरसकृत्त्वहम् ।&lt;br&gt;&#xA;वृजिनं तारयिष्यामि दासीवच्च नरर्षभ ॥&lt;br&gt;&#xA;पृष्ठेन वः प्रवक्ष्यामि क्षणेन गतिमीप्सिताम् ।&lt;br&gt;&#xA;एवं ब्रुवन्ती ह तथा प्रत्याख्याता क्रियां प्रति |&lt;br&gt;&#xA;लभ्यान् दुष्कृतिनो लोकान् गमिष्येऽहं न संशयः ||&lt;br&gt;&#xA;अहं हि मनसा ध्यात्वा सर्वं वेत्स्यामि सर्वदा ।&lt;br&gt;&#xA;आपन्निस्तरणे प्राणान् धारयिद्येन केनचित् ॥&lt;br&gt;&#xA;सर्वमावृत्सु कर्तव्यं तद्धर्ममनुपश्यताम् ।&lt;br&gt;&#xA;आपत्सु यो धारयति स वै धर्मविदुत्तमः ॥&lt;br&gt;&#xA;व्यसनं ह्येव धर्मस्य धर्मिणामापदुच्यते ।&lt;br&gt;&#xA;पुण्यम् प्राणान् धारयति पुण्यं वै प्राणधारणम् ॥&lt;br&gt;&#xA;येन येनाचरेद्धर्मं तस्मिन् गर्हा न विद्यते ।&lt;br&gt;&#xA;महतोऽत्र स्त्रियं कामाद् बाधितां त्राहि मामपि ॥&lt;br&gt;&#xA;धर्मार्थकाममोक्षेषु दयां कुर्वन्ति साधवः ।&lt;br&gt;&#xA;तं तु धर्ममिति प्राहुर्मुनयो धर्मवत्सलाः ॥&lt;br&gt;&#xA;दिव्यज्ञानेन जानामि व्यतीतानागतानहम् ।&lt;br&gt;&#xA;तस्माद्वक्ष्यामि वः श्रेय आसन्नं सर उत्तमम् ॥&lt;br&gt;&#xA;अद्यासाद्य सरस्स्नात्वा विश्रम्य च वनस्पतौ ।&lt;br&gt;&#xA;श्वः प्रभाते महद्भूतं प्रादुर्भूतं जगत्पतिम् ॥&lt;br&gt;&#xA;व्यासं कमलपत्राक्षं दृष्ट्वा शोकं विहास्यथ ||&lt;br&gt;&#xA;धार्तराष्ट्राद्विवासश्च दहनं वारणावते |&lt;br&gt;&#xA;त्राणं च विदुरात्तुभ्यं विदितं ज्ञानचक्षुषा |&lt;br&gt;&#xA;आवासे शालिहोत्रस्य स च वासं विधास्यति ॥&lt;br&gt;&#xA;वर्षवातातपसह अयं पुण्यो वनस्पतिः ।&lt;br&gt;&#xA;पीतमात्रे तु पानीये क्षुत्पिपासे विनश्यतः ॥&lt;br&gt;&#xA;तपसा शालिहोत्रेण सरो वृक्षश्च निर्मितः ||&lt;br&gt;&#xA;कादम्बास्सारसा हंसाः कुरर्यः कुररैस्सह |&lt;br&gt;&#xA;रुवन्ति मधुरं गीतं गान्धर्वस्वनमिश्रितम् ||&lt;br&gt;&#xA;वैशम्पायनः&lt;br&gt;&#xA;तस्यास्तद्वचनं श्रुत्वा कुन्ती वचनमब्रवीत् |&lt;br&gt;&#xA;युधिष्ठिरं महाप्राज्ञं सर्वशास्त्रविशारदम् ||&lt;br&gt;&#xA;कुन्ती&lt;br&gt;&#xA;त्वं हि धर्मभृतां श्रेष्ठो मयोक्तं शृणु भारत |&lt;br&gt;&#xA;राक्षस्येषा हि वाक्येन धर्मं वदति साधु वै ॥&lt;br&gt;&#xA;भावेन दुष्टा भीमं सा किं करिष्यति राक्षसी ।&lt;br&gt;&#xA;भजतां पाण्डवं वीरम् अपत्यार्थं यदीच्छसि ॥&lt;br&gt;&#xA;युधिष्ठिरः&lt;br&gt;&#xA;एवमेतद्यथाऽऽत्थ त्वं हिडिम्बे नात्र संशयः ।&lt;br&gt;&#xA;स्थातव्यं तु त्वया धर्मे यथा ब्रूयास्सुमध्यमे ||&lt;br&gt;&#xA;नित्यं कृताह्निका स्नाता कृतशौचा सुरूपिणी |&lt;br&gt;&#xA;स्नातं कृताह्निकं भद्रे कृतकौतुकमङ्गलम् |&lt;br&gt;&#xA;भीमसेनं भजेथास्त्वम् उदिते वै दिवाकरे ॥&lt;br&gt;&#xA;अहस्सु विहरानेन यथाकामं मनोजवा ।&lt;br&gt;&#xA;अनेतव्यस्त्वया भद्रे भीमसेनस्स्वयं निशि ॥&lt;br&gt;&#xA;प्राक्सन्ध्यातो विमोक्तव्यो रक्षितव्यश्च नित्यशः ।&lt;br&gt;&#xA;एवं रमस्व भीमेन यावद्गर्भस्य वेदनम् ॥&lt;br&gt;&#xA;एष ते समयो भद्रे शुश्रूष्यश्चाप्रमत्तया ।&lt;br&gt;&#xA;नित्यानुकूलया भूत्वा कर्तव्यं शोभनं त्वया ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/152/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/152/</guid>
      <description>&lt;p&gt;वैशम्पायनः&lt;br&gt;&#xA;युधिष्ठिरेणैवमुक्ता कुन्त्या चाङ्केऽधिरोपिता ।&lt;br&gt;&#xA;भीमार्जुनान्तरगता यमाभ्यां च पुरस्कृता ॥&lt;br&gt;&#xA;तिर्यग्युधिष्ठिरे याति हिडिम्बा भीमगामिनी ।&lt;br&gt;&#xA;शालिहोत्रसरो रम्यम् आसेदुस्ते जलार्थिनः ॥&lt;br&gt;&#xA;तत्तथेति प्रतिज्ञाय हिडिम्बा राक्षसी तदा |&lt;br&gt;&#xA;वनस्पतितलं गत्वा परिमृज्य यथा गृहान् ||&lt;br&gt;&#xA;पाण्डवानां च वासं सा कृत्वा पर्णमयं तथा |&lt;br&gt;&#xA;आत्मनश्च तथा कुन्त्या एकोद्देशे चकार सा ||&lt;br&gt;&#xA;पाण्डवास्तु ततस्स्नात्वा शुद्धास्सन्ध्यामुपास्य च |&lt;br&gt;&#xA;तृषिताः क्षुत्पिपासार्ता जलमात्रेण वर्तयन् ||&lt;br&gt;&#xA;शालिहोत्रस्ततो ज्ञात्वा क्षुधार्तान् पाण्डवांस्तदा |&lt;br&gt;&#xA;मनसा चिन्तयामास पानीयं भोजनं महत् |&lt;br&gt;&#xA;ततस्ते पाण्डवास्सर्वे विश्रान्ताः पृथया सह ॥&lt;br&gt;&#xA;यथा जतुगृहे वृत्तं राक्षसेन कृतं च यत् ।&lt;br&gt;&#xA;कृत्वा कथा बहुविधाः कथान्ते पाण्डुनन्दनम् ॥&lt;br&gt;&#xA;कुन्ती राजसुता वाक्यं भीमसेनमथाब्रवीत् ||&lt;br&gt;&#xA;कुन्ती&lt;br&gt;&#xA;यथा पाण्डुस्तथा मान्यस् तव ज्येष्ठो युधिष्ठिरः |&lt;br&gt;&#xA;अहं धर्मविधानेन मान्या गुरुतरी तव ।&lt;br&gt;&#xA;तस्मात् पाण्डुहितार्थं मे युवराज हितं कुरु ॥&lt;br&gt;&#xA;निकृता धार्तराष्ट्रेण पापेनाकृतबुद्धिना ।&lt;br&gt;&#xA;दुष्कृतस्य प्रतीकारं न पश्यामि वृकोदर ॥&lt;br&gt;&#xA;तस्मात् कतिपयाहेन योगक्षेमं भविष्यति ।&lt;br&gt;&#xA;क्षेमं दुर्गमिमं वासं वसिष्यामो यथासुखम् ॥&lt;br&gt;&#xA;इदमद्य महद्दुःखं धर्मकृच्छ्रं वृकोदर ||&lt;br&gt;&#xA;दृष्ट्वैव त्वां महाप्राज्ञ अनङ्गाभिप्रचोदिता |&lt;br&gt;&#xA;युधिष्ठिरं च मां चैव वरयामास धर्मतः ||&lt;br&gt;&#xA;धर्मार्थं देहि पुत्रं त्वं स नश्श्रेयः करिष्यति |&lt;br&gt;&#xA;प्रतिवाक्यं तु नेच्छामि ह्यावभ्यां वचनं कुरु ||&lt;br&gt;&#xA;वैशम्पायनः&lt;br&gt;&#xA;भीमसेनः&lt;br&gt;&#xA;वैशम्पायनः&lt;br&gt;&#xA;तथेति तत् प्रतिज्ञाय भीमसेनोऽब्रवीदिदम् |&lt;br&gt;&#xA;शासनं ते करिष्यामि वेदशासनमित्यपि ।&lt;br&gt;&#xA;समक्षं भ्रातृमध्ये तु भीमसेनोऽब्रवीदिदम् ॥&lt;br&gt;&#xA;भीमसेनः&lt;br&gt;&#xA;शृणु राक्षसि सत्येन समयं ते वदाम्यहम् ||&lt;br&gt;&#xA;यावत्कालेन भवति अपत्योत्पादनं शुभे |&lt;br&gt;&#xA;तावत्कालं चरिष्यामि त्वया सह सुमध्यमे ||&lt;br&gt;&#xA;विशेषतो मत्सकाशे मा प्रकाशय नीचताम् |&lt;br&gt;&#xA;उत्तमस्त्रीगुणोपेता भजेथा वरवर्णिनि ||&lt;br&gt;&#xA;वैशम्पायन&lt;br&gt;&#xA;सा तथेति प्रतिज्ञाय हिडिम्बी राक्षसी तदा |&lt;br&gt;&#xA;गताऽहनि निवेशेषु भोज्यं राजार्हमानयत् ||&lt;br&gt;&#xA;सा कदाचिद्विहारार्थं हिडिम्बी कामरूपिणी |&lt;br&gt;&#xA;भीमसेनमुपादाय ऊर्ध्वमाचक्रमे ततः ||&lt;br&gt;&#xA;वनेषु च सशैलषु देवतायतनेषु च |&lt;br&gt;&#xA;मृगपक्षिविघुष्टेषु रमणीयेषु सर्वेतः ||&lt;br&gt;&#xA;कृत्वा सा परमं रूपं सर्वाभरणभूषिता |&lt;br&gt;&#xA;सञ्जल्पन्ती सुमधुरं रमयामास पाण्डवम् ||&lt;br&gt;&#xA;तथैव वनदुर्गेषु पर्वतद्रुमसानुषु |&lt;br&gt;&#xA;सरस्सु रमणीयेषु पद्मोत्पलवनेषु च ||&lt;br&gt;&#xA;नदीद्वीपप्रदेशेषु मणिहेमयुतेषु च |&lt;br&gt;&#xA;पत्तनेषु च रम्येषु महासालवनेषु च ||&lt;br&gt;&#xA;देवारण्येषु पुण्येषु तापसायतनेषु च ।&lt;br&gt;&#xA;गुह्यकानां निवासेषु कुलपर्वतसानुषु ॥&lt;br&gt;&#xA;सर्वर्तुफलवृक्षेषु मानसेषु वनेषु च ।&lt;br&gt;&#xA;बिभ्रती परमं रूपं रमयामास पाण्डवम् ॥&lt;br&gt;&#xA;यथा च सुकृती स्वर्गे मोदतेऽप्सरसा सह ।&lt;br&gt;&#xA;स तथा परमप्रीतस् तया रेमे महाद्युतिः ॥&lt;br&gt;&#xA;शुभं हि जघनं तस्यास् सवर्णमणिमेखलम् ।&lt;br&gt;&#xA;न ततर्प तदा मृद्नन् भीमसेनो मुहुर्मुहुः ॥&lt;br&gt;&#xA;रमयन्ती ततो भीमं तत्र तत्र मनोजवा ।&lt;br&gt;&#xA;सा रेमे तेन संहर्षाद् अतृप्यन्ती च मुहुर्मुहुः ॥&lt;br&gt;&#xA;अहस्सु विचरन्ती सा निशाकालेषु पाण्डवम् ।&lt;br&gt;&#xA;आनीय वै स्वके गेहे दर्शयामास मातरम् |&lt;br&gt;&#xA;भ्रातृभिस्सहितो नित्यं स्वपते पाण्डवस्तदा ।|&lt;br&gt;&#xA;कुन्त्याः परिचरन्ती सा तस्याः पार्श्वे वसन्निशाम् |&lt;br&gt;&#xA;कामांश्च मुखवासादीन् आनयिष्यति भोजनम् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/153/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/153/</guid>
      <description>&lt;p&gt;वैशम्पायनः&lt;br&gt;&#xA;तस्यां रात्र्यां व्यतीतायाम् आजगाम महाव्रतः |&lt;br&gt;&#xA;पाराशर्यो महाप्राज्ञो दिव्यदर्शी महातपाः ||&lt;br&gt;&#xA;तेऽभिवाद्य महात्मानं कृष्णद्वैपायनं तदा ।&lt;br&gt;&#xA;तस्थुः प्राञ्जलयस्सर्वे सस्नुषा चैव माधवी ॥&lt;br&gt;&#xA;व्यासः&lt;br&gt;&#xA;मयेदं मनसा पूर्वं विदितं भरतर्षभाः ।&lt;br&gt;&#xA;यथा तु तैरधर्मेण धार्तराष्ट्रैर्विवासिताः ॥&lt;br&gt;&#xA;तद्विदित्वाऽस्मि सम्प्राप्तश् चिकीर्षुः परमं हितम् ।&lt;br&gt;&#xA;न विषादो हि वः कार्यस् सर्वमेव सुखाय वः ॥&lt;br&gt;&#xA;सुहृदां रञ्जनं कर्म पुरा कृतमरिन्दमाः ।&lt;br&gt;&#xA;तस्य सिद्धिरियं प्राप्ता मा शोचत परन्तपाः ॥&lt;br&gt;&#xA;समाप्ते दुष्कृते ते च यूयं चैव न संशयः ।&lt;br&gt;&#xA;स्वराष्ट्रे विहरिष्यन्तो भविष्यथ सबान्धवाः |&lt;br&gt;&#xA;समाप्ते वत्सरे सर्वे यूयं चैव न संशयः ||&lt;br&gt;&#xA;दीनतो बालतश्चैव स्नेहं कुर्वन्ति बान्धवाः ।&lt;br&gt;&#xA;तस्मादभ्यधिकस्स्नेहो युष्मासु मम सम्प्रति ॥&lt;br&gt;&#xA;स्नेहपूर्वं चिकीर्षामि हितं यत्तन्निबोधत ।&lt;br&gt;&#xA;वसतेह प्रतिच्छन्ना ममागमनकाङ्क्षिणः |&lt;br&gt;&#xA;रमणीयमिदं तोयं क्षुत्पिपासाश्रमापहम् ॥&lt;br&gt;&#xA;एतद्वै शालिहोत्रस्य तपसा निर्मितं सरः ||&lt;br&gt;&#xA;कार्यार्थिनस्तु षण्मासान्विहरध्वं यथासुखम् ॥&lt;br&gt;&#xA;वैशम्पायनः&lt;br&gt;&#xA;एवं स तान्समाश्वास्य व्यासः पार्थानरिन्दमान् ।&lt;br&gt;&#xA;स्नेहाच्च सम्परिष्वज्य कुन्तीमाश्वासयत्प्रभुः |&lt;br&gt;&#xA;स्नुषे मा रोद मा रोदेत्येवं व्यासोऽब्रवीद्वचः ||&lt;br&gt;&#xA;व्यासः&lt;br&gt;&#xA;जीवपुत्रे सुतस्तेऽयं धर्मनित्यो युधिष्ठिरः |&lt;br&gt;&#xA;पृथिव्यां पार्थिवान् सर्वान् प्रशासिष्यति धर्मराट् ||&lt;br&gt;&#xA;धर्मेण जित्वा पृथिवीम् अखिलां धर्मविद्वशी |&lt;br&gt;&#xA;स्थापयित्वा वशे सर्वां सपर्वतवनां शुभाम् ||&lt;br&gt;&#xA;भीमसेनार्जुनबलाद् भोक्ष्यत्ययमसंशयम् ॥&lt;br&gt;&#xA;पुत्रास्तव च माद्र्याश्च पञ्चैते पुरुषोत्तमाः ।&lt;br&gt;&#xA;स्वराष्ट्रे विहरिष्यन्ति सुखं सुमनसस्तदा ॥&lt;br&gt;&#xA;यक्ष्यन्ति च नरव्याघ्रा विजित्य पृथिवीमिमाम् ।&lt;br&gt;&#xA;राजसूयाश्वमेधाद्यैः क्रतुभिर्भूरिदक्षिणैः ॥&lt;br&gt;&#xA;अनुगृह्य सुहृद्वर्गं धनेन च बलेन च ।&lt;br&gt;&#xA;पितृपैतामहं राज्यम् आहारिष्यन्ति ते सुताः ॥&lt;br&gt;&#xA;स्नुषा कमलपत्राक्षी नाम्ना कमलमालिनी ।&lt;br&gt;&#xA;वशवर्तिनी तु भीमस्य पुत्रमेषा जनिष्यति |&lt;br&gt;&#xA;तेन पुत्रेण कृच्छ्रेषु भविष्यथ च तारिताः ||&lt;br&gt;&#xA;इह मासं प्रतीक्षध्वम् आगमिष्याम्यहं पुनः |&lt;br&gt;&#xA;देशकालौ विदित्वैव यास्यध्वं परमां मुदम् ॥&lt;br&gt;&#xA;वैशम्पायनः&lt;br&gt;&#xA;स तैः प्राञ्जलिभिस्सर्वैस् तथेत्युक्तो जनाधिप ।&lt;br&gt;&#xA;जगाम भगवान् व्यासो यथागतमृषिः प्रभुः ॥&lt;br&gt;&#xA;गते भगवति व्यासे पाण्डवा विगतज्वराः |&lt;br&gt;&#xA;ऊषुस्तत्र च षण्मासान् चटवृक्षे यथासुखम् ||&lt;br&gt;&#xA;शाकमूलफलहारास् तपः कुर्वन्ति पाण्डवाः |&lt;br&gt;&#xA;अनुज्ञाता महाराज ततः कमलपालिका ||&lt;br&gt;&#xA;रमयन्ती सदा भीमं तत्र तत्र मनोजवा |&lt;br&gt;&#xA;दिव्याभरणवस्त्राङ्गी दिव्यस्रगनुलेपना ||&lt;br&gt;&#xA;एवं भ्रातॄन् सप्त मासान् हिडिम्बाऽवासयद्वने |&lt;br&gt;&#xA;पाण्डवान् भीमसेनार्थं राक्षसी कामरूपिणी ||&lt;br&gt;&#xA;सुखं स विहरन् भीमस् तं कालं परिणामयत् ||&lt;br&gt;&#xA;ततोऽलभत सा गर्भं राक्षसी कामरूपिणी |&lt;br&gt;&#xA;अतृप्ता भीमसेनस्य सप्तमासोपसङ्गता ||&lt;br&gt;&#xA;प्रजज्ञे राक्षसी पुत्रं भीमसेनान्महाबलात् |&lt;br&gt;&#xA;विरूपाक्षं महावक्त्रं शङ्कुकर्णं विभीषणम् ||&lt;br&gt;&#xA;भीमरूपं सुताम्राक्षं तीक्ष्णदंष्ट्रं महारथम् |&lt;br&gt;&#xA;महेष्वासं महावीर्यं महासत्वं महाजवम् ||&lt;br&gt;&#xA;महाकायं महाकालं महापादं महाभुजम् |&lt;br&gt;&#xA;अमानुषं मानुषजं भीमवेगमरिन्दमम् ||&lt;br&gt;&#xA;बालोऽपि विक्रमं प्राप्तो मानुषेषु विशाम्पते |&lt;br&gt;&#xA;सर्वास्त्रेषु परं वीरः प्रकर्षमगमद्बली ||&lt;br&gt;&#xA;सद्यो हि गर्भं राक्षस्यो लभन्ते प्रसवन्ति च |&lt;br&gt;&#xA;कामरूधराश्चैव भवन्ति बहुरूपिणः ||&lt;br&gt;&#xA;प्रणम्य विकचः पादावगृह्णात् स पितुस्तदा |&lt;br&gt;&#xA;मातुश्च परमेष्वासस् तौ च नामास्य चक्रतुः ||&lt;br&gt;&#xA;घटोऽहमुत्कचोऽस्मीति मातरं सोऽभ्यभाषत |&lt;br&gt;&#xA;अभवत्तेन नामास्य घटोत्कच इति स्म ह ||&lt;br&gt;&#xA;अनुरक्तश्च तानासीत् पाण्डवान् स घटोत्कचः |&lt;br&gt;&#xA;तेषां च दयितो नित्यम् आत्मभूतो बभूव ह ||&lt;br&gt;&#xA;घटोत्कचो महाकायः पाण्डवान् पृथया सह |&lt;br&gt;&#xA;अभिवाद्य यथान्यायम् अब्रवीच्च प्रसाद्य तान् ||&lt;br&gt;&#xA;किं करोम्यहमार्याणां निश्शङ्कं वदतानघाः |&lt;br&gt;&#xA;इति ब्रुवन्तं भैमसेनिं कुन्ती वचनमब्रवीत् ||&lt;br&gt;&#xA;कुन्ती&lt;br&gt;&#xA;वैशम्पायनः&lt;br&gt;&#xA;त्वं कुरूणां कुले जातस् साक्षाद्भीमसुतो ह्यसि |&lt;br&gt;&#xA;ज्येष्ठपुत्रस्तु पञ्चानां साहाय्यं कुरु पुत्रक ||&lt;br&gt;&#xA;पृथायाप्येवमुक्तस्तु प्रणम्यैवं वचोऽब्रवीत् ||&lt;br&gt;&#xA;यथा हि रावणो लोके इन्द्रजिद्वा महाबलः |&lt;br&gt;&#xA;तेषां वीर्यसमो वीर्ये विशिष्टश्चाभवं नृषु ||&lt;br&gt;&#xA;कृत्यकाल उपस्थास्ये पितॄनिति घटोत्कचः |&lt;br&gt;&#xA;आमन्त्र्य राक्षसश्रेष्ठः प्रतस्थे चोत्तरां दिशम् ||&lt;br&gt;&#xA;स हि सृष्टो भगवता शक्तिहेतोर्महात्मना |&lt;br&gt;&#xA;कर्णस्याप्रतिवीर्यस्य विनाशाय महात्मनः ||&lt;br&gt;&#xA;भीमसेनः&lt;br&gt;&#xA;सहवासो मया जीर्णस् त्वया कमलमालिके |&lt;br&gt;&#xA;पुनर्द्रक्ष्यसि राज्यस्थान् इत्यभाषत तां तदा ||&lt;br&gt;&#xA;हिडिम्बा&lt;br&gt;&#xA;यदा मे त्वं स्मरेः कान्त रिरंसू रहसि प्रभो |&lt;br&gt;&#xA;तदा तव वशं भूय आगन्तास्म्याशु भारत ||&lt;br&gt;&#xA;वैशम्पायनः&lt;br&gt;&#xA;इत्युक्त्वा सा जगामाशु भावमासज्य पाण्डवे |&lt;br&gt;&#xA;हिडिम्बा समयं स्मृत्वा स्वां गतिं प्रत्यपद्यत ||&lt;br&gt;&#xA;ततस्ते पाण्डवास्सर्वे शालिहोत्राश्रमे सदा |&lt;br&gt;&#xA;पूजितास्तेन वन्येन तमामन्त्र्य महामुनिम् ||&lt;br&gt;&#xA;जटाः कृत्वाऽऽत्मनस्सर्वे वल्कलाजिनवाससः |&lt;br&gt;&#xA;कुन्त्या सह महात्मानो बिभ्रतस्तापसं वपुः ||&lt;br&gt;&#xA;ब्राह्मं वेदमधीयाना वेदाङ्गानि च सर्वशः |&lt;br&gt;&#xA;नीतिशास्त्रं च धर्मज्ञ धर्मज्ञानं च पाण्डवाः ||&lt;br&gt;&#xA;शालिहोत्रप्रसादेन लब्ध्वा प्रीतिमनुत्तमाम् ||&lt;br&gt;&#xA;ते वनेन वनं गत्वा घ्नन्तो मृगगणान् बहून् |&lt;br&gt;&#xA;अतिक्रम्य ययू राजंस् त्वरमाणा महारथाः ||&lt;br&gt;&#xA;मत्स्यांस्त्रिगर्तान् पाञ्चालान् कीचकानां वनान्यपि |&lt;br&gt;&#xA;रमणीयान् वनोद्देशान् प्रेक्षमाणास्सरांसि च ||&lt;br&gt;&#xA;क्वचिद्वहन्तो जननीं त्वरमाणा महारथाः |&lt;br&gt;&#xA;क्वचिच्छन्नेन गच्छन्तस् ते जग्मुः पृथया सह | &lt;br&gt;&#xA;पथि द्वैपायनं सर्वे ददृशुस्तं पितामहम् ||&lt;br&gt;&#xA;अभिप्रणम्य शिरसा पाराशर्यमुपेत्य च |&lt;br&gt;&#xA;ते पादौ जगृहुस्तस्य सह मात्रा परन्तप ||&lt;br&gt;&#xA;व्यासः       &lt;br&gt;&#xA;तदाश्रमान्निर्गमनं मया ज्ञातं परन्तपाः |&lt;br&gt;&#xA;घटोत्कचस्य चोत्पत्तिं ज्ञात्वा प्रीतिरवर्धत ||&lt;br&gt;&#xA;इदं नगरमभ्याशे रमणीयं निरामयम् |&lt;br&gt;&#xA;वसतेह प्रतिच्छन्ना ममागमनकाङ्क्षिणः ||&lt;br&gt;&#xA;वैशम्पायनः&lt;br&gt;&#xA;एवं स तान् समाश्वास्य व्यासः पार्थानरिन्दमान् |&lt;br&gt;&#xA;एकचक्रामभिगतां कुन्तीमाश्वासयत् प्रभुः ||&lt;br&gt;&#xA;व्यासः&lt;br&gt;&#xA;कुर्यान्न केवलं धर्मं दुष्कृतं च तथा नरः |&lt;br&gt;&#xA;सुकृतं दुष्कृतं लोके न कर्ता नापि शोभने ||&lt;br&gt;&#xA;अवश्यं लभते कर्ता फलं वै पुण्यपापयोः |&lt;br&gt;&#xA;दुष्कृतस्य फलेनैवं प्राप्तं व्यसनमुत्तमम् ||&lt;br&gt;&#xA;तस्मान्माधवि मानार्हे मा च शोके मनः कृथाः ||&lt;br&gt;&#xA;वैशम्पायनः&lt;br&gt;&#xA;एवमुक्त्वा निवेश्यैनान् ब्राह्मणस्य निवेशने |&lt;br&gt;&#xA;जगाम भगवान् व्यासो यथाकाममृषिः प्रभु ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/154/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/154/</guid>
      <description>&lt;p&gt;वैशम्पायनः&lt;br&gt;&#xA;एकचक्रां गताः पार्था ब्राह्मणस्य निवेशने ।&lt;br&gt;&#xA;रमणीयानि पश्यन्तो वनानि विविधानि च ॥&lt;br&gt;&#xA;पार्थिवानपि चोद्देशान् सरितश्च सरांसि च ।&lt;br&gt;&#xA;चेरुर्भैक्षंं सदा ते तु सर्व एव विशाम्पते ।&lt;br&gt;&#xA;युधिष्ठिरं च कुन्तीं च चिन्तयन्त उपासते ॥&lt;br&gt;&#xA;भैक्षं चरन्तस्तु तदा जटिला ब्रह्मचारिणः ।&lt;br&gt;&#xA;बभूवुर्नागराणां ते स्वगुणैः प्रियदर्शनाः ॥&lt;br&gt;&#xA;नागराः&lt;br&gt;&#xA;दर्शनीया द्विजाश्शुद्धा देवगर्भोपमाश्शुभाः ।&lt;br&gt;&#xA;भैक्षानर्हाश्च राज्यार्हास्सुकुमारास्तपस्विनः ॥&lt;br&gt;&#xA;सर्वलक्षणसम्पन्ना भैक्षं नार्हन्ति नित्यशः ।&lt;br&gt;&#xA;कार्यार्थिनश्चरन्तीति तर्कयन्त इति ब्रुवन् ॥&lt;br&gt;&#xA;बन्धूनामागमान्नित्यम् उपचिन्त्य तु नागराः ।&lt;br&gt;&#xA;भाजनानि च पूर्णानि भक्ष्यभोज्यैरकारयन् ॥&lt;br&gt;&#xA;मौनव्रतेन संयुक्ता भैक्षं गृह्णन्ति पाण्डवाः ।&lt;br&gt;&#xA;माता चिरगतान् दृष्ट्वा शोचन्तीति च पाण्डवाः |&lt;br&gt;&#xA;त्वरमाणा निवर्तन्ते मातृगौरवयन्त्रिताः ||&lt;br&gt;&#xA;निवेदयन्ति स्म सदा भैक्षं कुन्त्यै च ते निशि |&lt;br&gt;&#xA;तथा विभक्तान् भिक्षाशान् भुञ्जते स्म पृथक् पृथक् ||&lt;br&gt;&#xA;अर्धं तु भुञ्जते वीरास् सह मात्रा परन्तपाः ।&lt;br&gt;&#xA;अर्धं सर्वस्य भैक्षस्य भीमो भुङ्क्ते महाभुजः ॥&lt;br&gt;&#xA;स वैवर्ण्यं च कार्श्यं च जगामातृप्तिकारितम् ॥&lt;br&gt;&#xA;तथैव वसतां तेषां ततो राजन् महात्मनाम् ।&lt;br&gt;&#xA;अतिचक्राम सुमहान् कालोऽथ भरतर्षभ ॥&lt;br&gt;&#xA;भीमोऽपि क्रीडयित्वा तु मिथो ब्राह्मणबन्धुषु ।&lt;br&gt;&#xA;कुम्भकारेण सम्बन्धाल्लेभे पात्रं बृहत्ततः ॥&lt;br&gt;&#xA;स ददाति महत् पात्रं भीमाय प्रहसन्निव |&lt;br&gt;&#xA;तस्याद्भुतं कर्म कृत्वा महान्तं भारमाददे ||&lt;br&gt;&#xA;तस्य भारश्शतगुणः कुम्भकारमतोषयत् ||&lt;br&gt;&#xA;चक्रे चक्रे च मृद्भाण्डान् आददे भैक्षमाहरन् ।&lt;br&gt;&#xA;तदादायागतं दृष्ट्वा हसन्ति प्रहसन्ति च ॥&lt;br&gt;&#xA;भक्ष्यभोज्यानि विविधान्यादाय प्रक्षिपन्ति च ।&lt;br&gt;&#xA;एवमेव सदा भुक्त्वा मात्रे वदति वै रहः |&lt;br&gt;&#xA;न चाशितोऽस्मि भवति कलवाण्या हृतं पुरा ॥&lt;br&gt;&#xA;ततः कदाचिद्भैक्षाय गतास्ते पृथया सह ।&lt;br&gt;&#xA;सङ्गत्य भीमसेनस्तु तत्रास्ते पृथया सह ॥&lt;br&gt;&#xA;अथार्तिजं महाशब्दं ब्राह्मणस्य निवेशने ।&lt;br&gt;&#xA;भृशमुत्पतितं घोरं कुन्ती शुश्राव भारत ॥&lt;br&gt;&#xA;रोरूयमाणांस्तान् सर्वान् परिदेवयतश्च सा ।&lt;br&gt;&#xA;कारुण्यात् साधुभावाच्च कुन्ती राजन् न चक्षमे ॥&lt;br&gt;&#xA;मथ्यमानेव दुःखेन हृदयेन पृथा ततः ।&lt;br&gt;&#xA;उवाच भीमं कल्याणी कृपान्वितमिदं वचः ॥&lt;br&gt;&#xA;कुन्ती&lt;br&gt;&#xA;वसामस्सुुसुखं पुत्र ब्राह्मणस्य निवेशने |&lt;br&gt;&#xA;अज्ञाता धार्तराष्ट्राणां सत्कृता वीतमन्यवः ॥&lt;br&gt;&#xA;सा चिन्तये सदा पुत्र ब्राह्मणस्यास्य किं न्वहम् |&lt;br&gt;&#xA;कदा प्रियं करिष्यामि यत्कुट्यामुषिता वयम् ॥e&lt;br&gt;&#xA;एतावान् पुरुषस्तात कृतं यस्मिन् न नश्यति ।&lt;br&gt;&#xA;यावच्च कुर्यादन्योऽस्य कुर्यादभ्यधिकं ततः ॥&lt;br&gt;&#xA;तथेदं ब्राह्मणस्यास्य दुःखमापतितं ध्रुवम् ।&lt;br&gt;&#xA;तत्रास्य यदि साहाय्यं कुर्यां साधु कृतं भवेत् ॥&lt;br&gt;&#xA;भीमसेनः&lt;br&gt;&#xA;ज्ञायतामस्य यद्दुःखं यतश्चैव समुत्थितम् ।&lt;br&gt;&#xA;विदित्वा व्यवसिष्यामि यद्यपि स्यात् सुदुष्करम् ॥&lt;br&gt;&#xA;वैशम्पायनः&lt;br&gt;&#xA;तथैव कथयन्तौ तौ भूयश्सुश्रुवतुस्स्वनम् ।&lt;br&gt;&#xA;आर्तिजं तस्य दुःखस्य सभार्यस्य विशाम्पते ॥&lt;br&gt;&#xA;अन्तर्गृहं ततस्तस्य ब्राह्मणस्य महात्मनः ।&lt;br&gt;&#xA;विवेश त्वरिता कुन्ती बद्धवत्सेव सौरभी ॥&lt;br&gt;&#xA;ततस्तं ब्राह्मणं तत्र भार्यया च सुतेन च ।&lt;br&gt;&#xA;दुहित्रा चैव सहितं ददर्श विकृताननम् ॥&lt;br&gt;&#xA;ब्राह्मणः&lt;br&gt;&#xA;धिगिदं जीवितं लोके गतसारमनर्थकम् ।&lt;br&gt;&#xA;दुःखमूलं पराधीनं भृशमप्रियभावि च ॥&lt;br&gt;&#xA;जीविते परमं दुःखं जीविते परमो ज्वरः ।&lt;br&gt;&#xA;जीविते वर्तमानस्य द्वन्द्वानामागमो ध्रुवः ॥&lt;br&gt;&#xA;एकात्माना च धर्मार्थौ कामश्च न निषेवते ।&lt;br&gt;&#xA;एतैश्च विप्रयोगेऽपि दुःखं परमकं मतम् ॥&lt;br&gt;&#xA;आहुः केचित् परं मोक्षं स च नास्ति कथञ्चन ।&lt;br&gt;&#xA;अर्थप्राप्तौ च नरकं कृत्स्नमेवोपपद्यते ॥&lt;br&gt;&#xA;अर्थेप्सुता परं दुःखम् अर्थप्राप्तौ ततोऽधिकम् ।&lt;br&gt;&#xA;जातस्नेहस्य चार्थेषु विप्रयोगे महत्तरम् ॥&lt;br&gt;&#xA;तदिदं जीवितं प्राप्य स्वल्पकालं महाभयम् ।&lt;br&gt;&#xA;त्यागोऽप्ययं मया प्राप्तो भार्यया सहितेन च ॥&lt;br&gt;&#xA;न हि योगं प्रपश्यामि येन मुच्येयमापदः ।&lt;br&gt;&#xA;पुत्रदारेण वा सार्धं प्राद्रवेयमनामयम् ॥&lt;br&gt;&#xA;उदितं हि मया पूर्वं स्वार्थं वेत्थ ब्राह्मणि ।&lt;br&gt;&#xA;क्षेमं यतस्ततो गन्तुं त्वया तु मम न श्रुतम् ॥&lt;br&gt;&#xA;इह जाता विवृद्धाऽस्मि पिता माता ममेति वै ।&lt;br&gt;&#xA;उक्तवत्यसि दुर्मेधे याच्यमाना मयाऽसकृत् ॥&lt;br&gt;&#xA;स्वर्गतश्च पिता वृद्धस् तथा माता चिरं तव ।&lt;br&gt;&#xA;बान्धवा भूतपूर्वाश्च तत्र वासे तु का रतिः ॥&lt;br&gt;&#xA;न भोजनं विरुद्धं स्यान्न स्त्रीदेशो निबन्धनः ।&lt;br&gt;&#xA;सुदूरमपि कार्यार्थे व्रजेद्गरुडवासवत् ॥&lt;br&gt;&#xA;सोऽयं ते बन्धुकामाया अशृण्वन्त्या वचो मम ।&lt;br&gt;&#xA;सेयमापदनुप्राप्ता भुङ्क्ष्व ब्राह्मणि तत्फलम् ॥&lt;br&gt;&#xA;अथवा त्वद्विनाशाय न हि शक्ष्यामि कञ्चन ।&lt;br&gt;&#xA;परित्यक्तुमहं बन्धुं स्वयं शीघ्रं नृशंसवत् ॥&lt;br&gt;&#xA;सहधर्मचरीं दासीं तथा मातृसमां सदा ।&lt;br&gt;&#xA;सखीं च विहितां देवैर् नित्यं परमिकां रतिम् ॥&lt;br&gt;&#xA;मात्रा पित्रा विरहितां सदा दाक्षिण्यभागिनीम् ।&lt;br&gt;&#xA;वरयित्वा यथान्यायं मन्त्रवत्परिणीय च ॥&lt;br&gt;&#xA;कुलीनां शीलसम्पन्नाम् अपत्यजननीमथ ।&lt;br&gt;&#xA;त्वामहं जीवितस्यार्थे साध्वीमनपकारिणीम् ॥&lt;br&gt;&#xA;परित्यक्तुं न शक्ष्यामि भार्यां नित्यमनुव्रताम् ||&lt;br&gt;&#xA;कुत एव परित्यक्तुं पुत्रं शक्ष्याम्यहं सुताम् |&lt;br&gt;&#xA;भर्तुरर्थाय निक्षिप्तां न्यासं धात्रा महात्मना |&lt;br&gt;&#xA;यस्यां दौहित्रजाल्ँलोकान् आशंसे पितृभिस्सह ||&lt;br&gt;&#xA;स्वयमुत्पादितां बालां कथमुत्स्रष्टुमुत्सहे ॥&lt;br&gt;&#xA;मन्यन्ते केचिदधिकं स्नेहं पुत्रे पितुर्नराः ।&lt;br&gt;&#xA;कन्यायां केचिदपरे मम तुल्यावुभौ मतौ ॥&lt;br&gt;&#xA;यस्यां लोके प्रतिष्ठा च वरं नित्यमथो सुखम् ।&lt;br&gt;&#xA;अपापां तां कथं बालाम् उत्स्रष्टुमहमुत्सहे ॥&lt;br&gt;&#xA;काङ्क्षमाणा रतिं चेह सुखानि च बहूनि च |&lt;br&gt;&#xA;उत्पादयत्यपत्यानि धर्मकामार्थहेतवे ||&lt;br&gt;&#xA;आत्मानमपि चोत्सृज्य गते प्रेतवशं मयि |&lt;br&gt;&#xA;त्यक्ता ह्येते मया व्यक्तं नेह शक्ष्यन्ति जीवितुम् ||&lt;br&gt;&#xA;एषां चान्यतमत्यागो नृशंसो गर्हितो बुधैः ।&lt;br&gt;&#xA;स कृच्छ्रामहमापन्नो न शक्तस्तर्तुमापदम् ||&lt;br&gt;&#xA;अहो धिक् कां गतिं त्वद्य गमिष्यामि सबान्धवः ।&lt;br&gt;&#xA;सर्वैस्सह मृतं श्रेयो न च मे जीवितुं क्षमम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/155/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/155/</guid>
      <description>&lt;p&gt;ब्राह्मणी&lt;br&gt;&#xA;न सन्तापस्त्वया कार्यः प्राकृतेनेव कर्हिचित् ।&lt;br&gt;&#xA;न हि सन्तापकालोऽयं विशेषात् पुरुषस्य ह ॥&lt;br&gt;&#xA;अवश्यं निधनं सर्वैर् गन्तव्यमिह मानवैः ।&lt;br&gt;&#xA;अवश्यं करणीयार्थे सन्तापो नैव विद्यते ॥&lt;br&gt;&#xA;भार्या पुत्रश्च दुहिता सर्वमात्मार्थमिष्यते ।&lt;br&gt;&#xA;व्यथां च जहि बुद्ध्या त्वं स्वयं यास्यामि तत्र च ॥&lt;br&gt;&#xA;एतद्धि परमं नार्याः कार्यं लोके सनातनम् ।&lt;br&gt;&#xA;प्राणानपि परित्यज्य भर्तुर्हि हितमाचरेत् ॥&lt;br&gt;&#xA;तच्च तत्र कृतं कर्म तवापीदं सुखावहम् ।&lt;br&gt;&#xA;भवत्यमुत्र चाक्षय्यं लोकेऽस्मिंश्च यशस्करम् ॥&lt;br&gt;&#xA;एष चैव गुरुर्धर्मो यं प्रवक्ष्याम्यहं तव ।&lt;br&gt;&#xA;कामश्च तव धर्मश्च भूयानर्थः प्रदृश्यते ॥&lt;br&gt;&#xA;यदर्थमिष्यते भार्या प्राप्तस्सोऽर्थस्त्वया मयि ।&lt;br&gt;&#xA;कुमारश्चैव कन्या च कृताऽहमनृणा त्वया ॥&lt;br&gt;&#xA;समर्थः पोषणे वापि सुतयो रक्षणे तथा ।&lt;br&gt;&#xA;न त्वहं सुतयोश्शक्ता तथा रक्षणपोषणे ॥&lt;br&gt;&#xA;ममापि त्वद्विहीनायाः सर्वकार्यार्थमानद ।&lt;br&gt;&#xA;कथं स्यातां युतौ बालौ वृत्तिर्वापि कथं भवेत् ॥&lt;br&gt;&#xA;कथं हि विधवा बाला बालपुत्रा विना त्वया ।&lt;br&gt;&#xA;मिथुनं जीवयिष्यामि स्थिता साधुगते पथि ॥&lt;br&gt;&#xA;स्थातुं पथि न शक्ष्यामि सज्जनेष्टे द्विजोत्तम ॥&lt;br&gt;&#xA;अहं कृतावलिप्तैश्च प्रार्थ्यमानामिमां सुताम् ।&lt;br&gt;&#xA;अयुक्तैस्तव सम्बन्धैः प्रार्थ्यमाना दुरात्मभिः ॥&lt;br&gt;&#xA;स्त्रीजन्म गर्हितं नाथ लोके दुष्टजनाकुले ।&lt;br&gt;&#xA;मातापित्रोर्वशे कन्या प्रौढा भर्तृवशे तथा ॥&lt;br&gt;&#xA;अभावे चानयोः पुत्रे स्वतन्त्रा स्त्री विगर्हिता ॥&lt;br&gt;&#xA;अनाथत्वं स्त्रियो द्वारं दुष्टानां विवृतं हि तत् ।&lt;br&gt;&#xA;वस्त्रखण्डं घृताक्तं हि यथा सङ्कृष्यते श्वभिः ॥&lt;br&gt;&#xA;कथं तव सुतं चेमम् एकं बालमसंस्कृतम् ।&lt;br&gt;&#xA;पितृपैतामहे मार्गे नियोक्तुमहमुत्सहे ॥&lt;br&gt;&#xA;कथं शक्ष्यामि बालेऽस्मिन्गुणानाधातुमीप्सितान् ।&lt;br&gt;&#xA;अनाथे सर्वतो लुप्ते यथा त्वं धर्मदर्शनः ॥&lt;br&gt;&#xA;सुतामपि च ते बालाम् अनाथां परिभूय माम् ।&lt;br&gt;&#xA;अनर्हाः प्रार्थयिष्यन्ति शूद्रा वेदश्रुतिं यथा ॥&lt;br&gt;&#xA;सम्प्रेक्षमाणाः पुत्रीं ते नानुरूपमिवात्मनः ||&lt;br&gt;&#xA;तां चेदहं न दित्सेयं त्वद्गुणैरुपबृंहिताम् ।&lt;br&gt;&#xA;प्रमथ्यैनां हरेयुस्ते हविर्ध्वाङ्क्षा इवाध्वरे ॥&lt;br&gt;&#xA;अनर्हवशमापन्नाम् इमां चापि सुतां तव |&lt;br&gt;&#xA;अवलिप्तैर्नरैर्दृष्ट्वा मरिष्यामि न संशयः ॥&lt;br&gt;&#xA;तौ च हीनौ मया बालौ त्वया चैव तथाऽऽत्मजौ ।&lt;br&gt;&#xA;विनश्येतां न सन्देहो मत्स्याविव जलक्षये ॥&lt;br&gt;&#xA;त्रितयं सर्वथा ब्रह्मन् विनशिष्यत्यसंशयम् ।&lt;br&gt;&#xA;त्वया विहीनं तस्मात्त्वं मां परित्यक्तुमर्हसि ॥&lt;br&gt;&#xA;इष्टा ह्येषा कुलस्त्रीणां पूर्वं भर्तुः परा गतिः ।&lt;br&gt;&#xA;अनिष्टमिह पुत्राणां विषये परिवर्तितुम् ||&lt;br&gt;&#xA;मितं ददाति हि पिता मितं माता मितं सुतः |&lt;br&gt;&#xA;अमितस्य हि दातारं का पतिं नाभिनन्दति ||&lt;br&gt;&#xA;परित्यक्तस्सुतश्चैव दुहितेयं तथा मया ।&lt;br&gt;&#xA;बान्धवाश्च परित्यक्तास् त्वदर्थं जीवितं च मे ॥&lt;br&gt;&#xA;यज्ञैस्तपोभिर्नियमैर् दानैश्च विविधैस्तथा ।&lt;br&gt;&#xA;विशेष्यते स्त्रिया भर्तुर् नित्यं प्रियहितेप्सुता ॥&lt;br&gt;&#xA;तदिदं यच्चिकीर्षामि धर्मं परमकं मतम् ।&lt;br&gt;&#xA;इष्टं चैव हितं चैव तव चैव कुलस्य च ॥&lt;br&gt;&#xA;इष्टानि वाप्यपत्यानि द्रव्याणि सुहृदः प्रियाः ।&lt;br&gt;&#xA;आपद्धर्मप्रमोक्षाय भार्या चापि मनस्विनी ॥&lt;br&gt;&#xA;एकतो वा कुलं कृत्स्नमात्मा वा कुलवर्धनः ।&lt;br&gt;&#xA;न सर्वं सर्वमेति बुधानामेष निश्चयः ॥&lt;br&gt;&#xA;स कुरुष्व मया कार्यं तारयात्मानमात्मना ।&lt;br&gt;&#xA;अनुजानीहि मामार्य सुतौ ते परिरक्ष वै ॥&lt;br&gt;&#xA;अवध्यास्स्त्रिय इत्याहुर् धर्मज्ञा धर्मनिश्चये ।&lt;br&gt;&#xA;धर्मज्ञान् राक्षसानाहुर् न हन्यात् स च मामपि ॥&lt;br&gt;&#xA;निस्संशयं वधः पुंसां स्त्रीणां संशयितो वधः ।&lt;br&gt;&#xA;अतो मामेव धर्मज्ञ प्रस्थापयितुमर्हसि ॥&lt;br&gt;&#xA;भुक्तं प्रियाण्यवाप्तानि धर्मश्च चरितो मया ।&lt;br&gt;&#xA;त्वत्प्रसूतिः प्रिया प्राप्ता मा तप्स्ये त्यज्य जीवितम् ॥&lt;br&gt;&#xA;समीक्ष्य तदहं सर्वं व्यवसायं करोमि च |&lt;br&gt;&#xA;उत्सृज्यापि च मामार्य वेत्स्यस्यन्यामपि स्त्रियम् ||&lt;br&gt;&#xA;ततः प्रतिष्ठितो धर्मो भविष्यति पुनस्तव |&lt;br&gt;&#xA;न चाप्यधर्मः कल्याण बहुपत्नीकता नृणाम् ||&lt;br&gt;&#xA;स्त्रीणां त्वधर्मस्सुमहान् भर्तुः पूर्वस्य लङ्घने ॥&lt;br&gt;&#xA;एतत्सर्वं समीक्ष्य त्वम् आत्मत्यागं च गर्हितम् ।&lt;br&gt;&#xA;आत्मानं तारय ब्रह्मन् कुलं च मम दारकौ ॥&lt;br&gt;&#xA;वैशम्पायनः &lt;br&gt;&#xA;एवमुक्तस्तया भर्ता तां समालिङ्ग्य भारत ।&lt;br&gt;&#xA;मुमोच बाष्पं शनकैस् सभार्यो भृशदुःखितः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/156/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/156/</guid>
      <description>&lt;p&gt;वैशम्पायनः&lt;br&gt;&#xA;तयोर्दुःखितयोर्वाक्यम् अतिमात्रं निशम्य सा ।&lt;br&gt;&#xA;भृशं दुःखपरीताङ्गी कन्या तावभ्यभाषत ॥&lt;br&gt;&#xA;कन्या&lt;br&gt;&#xA;किमिदं भृशदुःखार्तौ रोरवीथो ह्यनाथवत् ।&lt;br&gt;&#xA;ममापि श्रूयतां किञ्चित् तच्छ्रुत्वा च क्रियतां क्षमम् ॥&lt;br&gt;&#xA;धर्मतोऽहं परित्याज्या युवयोर्नात्र संशयः ।&lt;br&gt;&#xA;त्यक्तव्यां मां परित्यज्य त्रातं सर्वं मयैकया ॥&lt;br&gt;&#xA;इत्यर्थमिष्यतेऽपत्यं तारयिष्यति मामिति ।&lt;br&gt;&#xA;अस्मिन्नुपस्थिते काले तरतं प्लवया मया ॥&lt;br&gt;&#xA;इह वा तारयेद्दुर्गाद् उत वा प्रेत्य तारयेत् ।&lt;br&gt;&#xA;सर्वथा तारयेत् पुत्र आत्मा वै पुत्र उच्यते ॥&lt;br&gt;&#xA;आकाङ्क्षन्तीह दौहित्रान् यदि नित्यं पितामहाः ।&lt;br&gt;&#xA;तान् स्वयं वै परित्रास्ये रक्षन्ती जीवितं पितुः ॥&lt;br&gt;&#xA;भ्राता हि मम बालोऽयं गते लोकान्तरं त्वयि ।&lt;br&gt;&#xA;अचिरेणैव कालेन विनशिष्यत्यसंशयः ॥&lt;br&gt;&#xA;तातेऽपि हि गते स्वर्गं विनष्टे च ममानुजे ।&lt;br&gt;&#xA;पिण्डः पितॄणां व्युच्छिद्येत् तत् तेषामप्रियं भवेत् ॥&lt;br&gt;&#xA;पित्रा त्यक्ता तथा मात्रा भ्रात्रा चैव न संशयः ।&lt;br&gt;&#xA;दुःखाद्दुःखतरं प्राप्य म्रियेयमतथोचिता ॥&lt;br&gt;&#xA;त्वयि त्वरोगविनिर्मुक्ते माता भ्राता च मे शिशुः ।&lt;br&gt;&#xA;सन्तानश्चैव पिण्डश्च प्रतिष्ठास्यत्यसंशयम् ॥&lt;br&gt;&#xA;आत्मा पुत्रस्सखा भार्या कृच्छ्रं तु दुहिता किल ।&lt;br&gt;&#xA;स कृच्छ्रान्मोचयात्मानं मां च धर्मेण योजय ॥&lt;br&gt;&#xA;अनाथा कृपणा बाला यत्र क्वचन शायिनी ।&lt;br&gt;&#xA;भविष्यामि त्वया तात विहीना कृपणा वद ॥&lt;br&gt;&#xA;अतस्त्वहं करिष्यामि कुलस्यास्य विमोक्षणम् ।&lt;br&gt;&#xA;फलसंस्था भविष्यामि कृत्वा कर्म सुदुष्करम् ॥&lt;br&gt;&#xA;अथवा यास्यसे तत्र त्यक्त्वा मां द्विजसत्तम ।&lt;br&gt;&#xA;पीडिताऽहं भविष्यामि तच्चावेक्षस्व मामपि ॥&lt;br&gt;&#xA;अतोऽस्मदर्थं धर्मार्थं प्रसवार्थं च सत्तम ।&lt;br&gt;&#xA;आत्मानं परिरक्षस्व त्यक्तव्यां मां परित्यज ॥&lt;br&gt;&#xA;अवश्यकरणीयेऽर्थे मा स्म कालव्यतिक्रमः ।&lt;br&gt;&#xA;त्वया दत्तेन तोयेन भविष्यति हितं च मे ॥&lt;br&gt;&#xA;किन्तु तस्मात्परं दुःखं यद् चयं स्वर्गते त्वयि ।&lt;br&gt;&#xA;याचमानाः परादन्नं परिधावेमहि श्ववत् ||&lt;br&gt;&#xA;त्वयि रोगविनिर्मुक्ते क्लेशादस्मात् सबान्धवे ।&lt;br&gt;&#xA;असुतेव सती लोके भविष्यामि सुखान्विता ॥&lt;br&gt;&#xA;इत्येतदुभयं तात निशाम्य तव यद्धितम् ।&lt;br&gt;&#xA;तद्व्यवस्य तथाऽम्बाया हितं स्वस्य सुतस्य च ॥&lt;br&gt;&#xA;मातापित्रोः पुनः पुत्रा भवितारो गुणान्विताः ।&lt;br&gt;&#xA;न तु पुत्रस्य पितरौ पुनर्जातु भविष्यतः ॥&lt;br&gt;&#xA;वैशम्पायनः&lt;br&gt;&#xA;एवं बहुविधं तस्या निशम्य परिदेवितम् ।&lt;br&gt;&#xA;पिता माता च सा चैव कन्या प्ररुरुदुस्त्रयः ॥&lt;br&gt;&#xA;तथा प्ररुदितान् सर्वान् निशम्य तु सुतस्तयोः ।&lt;br&gt;&#xA;उत्फुल्लनयनो बालः कलमव्यक्तमब्रवीत् ॥&lt;br&gt;&#xA;मा पिता रोद मा मातर् मा स्वस इति पुनः पुनः ।&lt;br&gt;&#xA;प्रहसन्निव सर्वांस्तान् एकैकं सोपसर्पति ॥&lt;br&gt;&#xA;ततस्स तृणमादाय प्रहृष्टः पुनरब्रवीत् ।&lt;br&gt;&#xA;अनेन तं हनिष्यामि राक्षसं पुरुषादनम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/157/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/157/</guid>
      <description>&lt;p&gt;वैशम्पायनः&lt;br&gt;&#xA;तथाऽपि तेषां दुःखेन परीतानाण निरीक्ष्य च |&lt;br&gt;&#xA;तथा ब्रुवन्तं तं बालं हर्षस्समभवत्तदा ||&lt;br&gt;&#xA;इदमन्तरमित्येव कुन्ती मुपसृत्य तान् |&lt;br&gt;&#xA;गतासूनमृतेनेव सान्त्वयामास वै गिरा ||&lt;br&gt;&#xA;कुन्ती&lt;br&gt;&#xA;कुतोमूलमिदं दुःखं ज्ञातुमिच्छामि तत्त्वतः ।&lt;br&gt;&#xA;तद्विदित्वाऽपकर्षेयं शक्यं चेदं परीक्षितुम् ॥&lt;br&gt;&#xA;ब्राह्मणः&lt;br&gt;&#xA;उपपन्नं सतामेतद् यद्ब्रवीषि तपोधने ।&lt;br&gt;&#xA;न तु दुःखमिदं शक्यं मानुषेण व्यपोहितुम् ॥&lt;br&gt;&#xA;तथाऽपि तत्त्वमाख्यास्ये एतद्दुःखस्य सम्भवम् ।&lt;br&gt;&#xA;शक्यं वा यदि वाऽशक्यं शृणु भद्रे यथातथम् ॥&lt;br&gt;&#xA;समीपे नगरस्यास्य बको वसति राक्षसः ।&lt;br&gt;&#xA;इतो गव्यूतिमात्रेऽस्ति यमुनागह्वरे गुहा ॥&lt;br&gt;&#xA;तस्यां घोरस्स वसति जिघांसुः पुरुषादकः ।&lt;br&gt;&#xA;बको नाम स नाम्ना वै दुष्टात्मा राक्षसाधमः ॥&lt;br&gt;&#xA;ईशो जनपदस्यास्य पुरस्य च महाबलः ।&lt;br&gt;&#xA;तेनोपसृष्टा नगरी वर्षमद्य त्रयोदशम् ॥&lt;br&gt;&#xA;स पुष्टो मानुषैर्मांसैर् दुर्बुद्धिः पुरुषादकः |&lt;br&gt;&#xA;तेनेयं पुरुषादेन भक्ष्यमाणा दुरात्मना |&lt;br&gt;&#xA;अनाथा नगरी नाथं त्रातारं नाधिगच्छति ||&lt;br&gt;&#xA;गुहायां च वसंस्तत्र बाधते सततं जनम् |&lt;br&gt;&#xA;स्त्रियो बालांश्च वृद्धांश्च यूनश्चापि दुरात्मवान् ||&lt;br&gt;&#xA;अत्र मन्त्रैश्च होमैश्च भोजनैश्चापि राक्षसः |&lt;br&gt;&#xA;ईडितो द्विजमुख्यैश्च पूजितश्च दुरात्मवान् ||&lt;br&gt;&#xA;यदा च सकलानेवं प्रसूदयति राक्षसः |&lt;br&gt;&#xA;तदैनं ब्राह्मणास्सर्वे समये समयोजयन् ||&lt;br&gt;&#xA;मा स्म कामाद्वधी रक्षो दास्यामस्ते सदा वयम् |&lt;br&gt;&#xA;पर्यायेण यथाकामम् इह मांसोदनं प्रभो ||&lt;br&gt;&#xA;स्रजश्चित्रास्तिलान् पिण्डाल्ँलाजापूपसुरासवान् |&lt;br&gt;&#xA;शृताशृतान् पानकुम्भान् स्थूलमांसं शृताशृतम् ||&lt;br&gt;&#xA;वनमाहिषवाराहभाल्लूकं च शृताशृतम् |&lt;br&gt;&#xA;रक्तकुम्भांश्च विवसान् अन्यांश्च विविधान् बहून् ||&lt;br&gt;&#xA;अद्यसिद्धैस्समायुक्तैस् तिलचूर्णैस्समाकुलान् |&lt;br&gt;&#xA;कुलात् कुलाच्च पुरुषं बलीवर्दौ च कालकौ ॥&lt;br&gt;&#xA;प्राप्स्यसि त्वमसङ्क्रुद्धो रक्षोभागं प्रकल्पितम् ।&lt;br&gt;&#xA;तिष्ठेह समयेऽस्माकम् इत्ययाचन्त तं द्विजाः ॥&lt;br&gt;&#xA;बाढमित्येव तद्रक्षस् तद्वचः प्रत्यगृह्णत |&lt;br&gt;&#xA;परचक्रान्न बिभ्यच्च रक्षणं स करोति च ॥&lt;br&gt;&#xA;तस्मिन् भागे सुनिर्दिष्टे चास्थितस्समयं बली ।&lt;br&gt;&#xA;एकैकं चैव पुरुषं सम्प्रयच्छन्ति वेतनम् ॥&lt;br&gt;&#xA;स वारो बहुभिर्वर्षैर् भवष्यत्यसुखाय वै ॥&lt;br&gt;&#xA;तद्विमोक्षाय ये चापि यतन्ते पुरुषाः क्वचित् ।&lt;br&gt;&#xA;सपुत्रदारांस्तान् हत्वा तद्रक्षो भक्षयिष्यति ॥&lt;br&gt;&#xA;नगरं चैव देशं च रक्षो बलसमन्वितम् |&lt;br&gt;&#xA;रक्षत्यसुरराण्णित्यम् इमं जनपदं बली ||&lt;br&gt;&#xA;वेत्रकीयगृहे राजा ह्येवं न्यायामुपाश्रितः  ।&lt;br&gt;&#xA;अनामयं जनस्यास्य न करोतीह शाश्वतम् |&lt;br&gt;&#xA;एतदर्हा वयं नूनं वसामो दुर्बलाश्रये ||&lt;br&gt;&#xA;सत्सु चान्येषु देशेषु कुराजविषये रताः |&lt;br&gt;&#xA;ब्राह्मणाः कस्य वक्तव्याः कस्य वा च्छन्दचारिणः ||&lt;br&gt;&#xA;गुणैरेते वसन्त्येव कामगाः पक्षिणो यथा ॥&lt;br&gt;&#xA;राजानं प्रथमं विन्देत् ततो भार्यां ततो धनम् ।&lt;br&gt;&#xA;राजन्यसति लोकेऽस्मिन् कुतो भार्या कुतो धनम् ||&lt;br&gt;&#xA;त्रयेण सञ्चयेनेह ज्ञातीन् पुत्रांश्च धारयेत् |&lt;br&gt;&#xA;विपीरतं मया त्त्वेतत् त्रितयं समुपार्जितम् ||&lt;br&gt;&#xA;ते त्विमामापदं प्राप्य भृशं तप्यामहे वयम् |&lt;br&gt;&#xA;सोऽयमस्माननुप्राप्तो वारः कुलविनाशनः ।&lt;br&gt;&#xA;भोजनं पुरुषं पेयं प्रदेयं वेतनं मया ॥&lt;br&gt;&#xA;न च मे विद्यते वित्तं सङ्क्रेतुं पुरुषं क्वचित् ।&lt;br&gt;&#xA;सुहृज्जनं प्रदातुं च न शक्ष्यामि कथञ्चन ॥&lt;br&gt;&#xA;गतिं चान्यां न पश्यामि तस्मान्मोक्षाय राक्षसात् ।&lt;br&gt;&#xA;सोऽहं दुःखार्णवे मग्नो महत्यसुकरे भृशम् ॥&lt;br&gt;&#xA;सहैवाहं गमिष्यामि बान्धवैरद्य राक्षसम् ।&lt;br&gt;&#xA;ततो नस्सहितान् रक्षस् सर्वानेवोपभोक्ष्यति ॥&lt;br&gt;&#xA;दुःखमूलमिदं भद्रे मयोक्तं प्रश्नतोऽनघे ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/158/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/158/</guid>
      <description>&lt;p&gt;कुन्ती&lt;br&gt;&#xA;न विषादस्त्वया कार्यो भयादस्मात् कथञ्चन ।&lt;br&gt;&#xA;उपायः परिदृष्टोऽत्र तस्मान्मोक्षाय राक्षसात् |&lt;br&gt;&#xA;नैव स्वयं सपुत्रस्य गमनं तत्र रोचये ||&lt;br&gt;&#xA;एकस्तव सुतो बालः कन्या चैका तपस्विनी ।&lt;br&gt;&#xA;न चैतयोस्तथा पत्न्या गमनं तव रोचये ॥&lt;br&gt;&#xA;मम पञ्च सुता ब्रह्मंस् तेषामेको गमिष्यति ।&lt;br&gt;&#xA;त्वदर्थं बलिमादाय तस्य पापस्य रक्षसः ॥&lt;br&gt;&#xA;ब्राह्मणः&lt;br&gt;&#xA;नाहमेतत् करिष्यामि जीवितार्थं कथञ्चन ।&lt;br&gt;&#xA;ब्राह्मणस्यातिथेश्चैव स्वार्थे प्राणान्वियोजनम् ॥&lt;br&gt;&#xA;न त्वेतद्धर्मनित्यानां कुलीनानां सुदुष्करम् ।&lt;br&gt;&#xA;यद्ब्राह्मणार्थं विसृजेद् आत्मानमपि चात्मजम् ॥&lt;br&gt;&#xA;आत्मनस्तु वधश्श्रेयो बोद्धव्यमिति रोचये ।&lt;br&gt;&#xA;ब्रह्मवध्यात्मवध्याभ्यां श्रेयानात्मवधो मम ॥&lt;br&gt;&#xA;ब्रह्मवध्या परं पापं निष्कृतिर्नात्र विद्यते ।&lt;br&gt;&#xA;बुद्धिपूर्वं कृत्वाऽपि प्रत्यवायो हि बुध्यते ॥&lt;br&gt;&#xA;न त्वहं वधमाकाङ्क्षे स्वयमेवात्मनश्शुभे ।&lt;br&gt;&#xA;परैः कृते वधे पापं न किञ्चिन्मम विद्यते ॥&lt;br&gt;&#xA;अभिसन्धौ कृते तस्मिन् ब्राह्मणस्य वधे मया ।&lt;br&gt;&#xA;निष्कृतिं न हि पश्यामि नृशंसं क्षुद्रमेव च ॥&lt;br&gt;&#xA;आगतस्य गृहं त्यागस् तथैव शरणार्थिनः ।&lt;br&gt;&#xA;याचमानस्य च वधो नृशंसं परमं मतम् ॥&lt;br&gt;&#xA;कुर्यान्न निन्दितं कर्म न नृशंसं कथञ्चन ।&lt;br&gt;&#xA;इति पूर्वे महात्मानः प्राहुर्धर्मविदो जनाः ॥&lt;br&gt;&#xA;श्रेयसे सह दारेण विनाशोऽद्य मम स्वयम् ।&lt;br&gt;&#xA;ब्राह्मणस्य वधं नाहम् अनुमंस्ये कथञ्चन ॥&lt;br&gt;&#xA;कुन्ती&lt;br&gt;&#xA;ममाप्येषा मतिर्ब्रह्मन् विप्रा रक्ष्या इति स्थिता ।&lt;br&gt;&#xA;न चाप्यनिष्टः पुत्रो मे यदि पुत्रशतं भवेत् ॥&lt;br&gt;&#xA;न चासौ राक्षसश्शक्तो मम पुत्रविनाशने ।&lt;br&gt;&#xA;वीर्यवान् मन्त्रसिद्धश्च तेजस्वी च सुतो मम ॥&lt;br&gt;&#xA;राक्षसाय च तत्सर्वं प्रापयिष्यति भोजनम् ।&lt;br&gt;&#xA;मोक्षयिष्यति चात्मानम् इति मे निश्चिता मतिः ॥&lt;br&gt;&#xA;समागताश्च वीरेण दृष्टपूर्वाश्च राक्षसाः ।&lt;br&gt;&#xA;बलवन्तो महाकाया निहताश्चाप्यनेकशः ॥&lt;br&gt;&#xA;न त्विदं केषुचिद्ब्रह्मन् व्याहर्तव्यं कथञ्चन ।&lt;br&gt;&#xA;विद्यार्थिनो हि मे पुत्रान् विप्रकुर्युः कुतूहलात् ॥&lt;br&gt;&#xA;गुरुणा चाननुज्ञातो ग्राहयेद्यस्सुतो मम ।&lt;br&gt;&#xA;न कुर्यात्तस्य तत् कार्यम् इत्युवाच गुरुर्हितम् ॥&lt;br&gt;&#xA;वैशम्पायनः&lt;br&gt;&#xA;एवमुक्तस्तु पृथया स विप्रो भार्यया सह ।&lt;br&gt;&#xA;हृष्टस्सम्पूजयामास तद्वाक्यममृतोपमम् ॥&lt;br&gt;&#xA;ततः कुन्ती च विप्रश्च सहितावनिलात्मजम् ।&lt;br&gt;&#xA;तमब्रूतां कुरुष्वेति प्रतिजज्ञे तथेति सः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/159/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/159/</guid>
      <description>&lt;p&gt;वैशम्पायनः&lt;br&gt;&#xA;प्रतिज्ञातेऽथ भीमेन करिष्यामीति  भारत ।&lt;br&gt;&#xA;आजग्मुस्सहितास्सर्वे भैक्षमादाय पाण्डवाः ॥&lt;br&gt;&#xA;भीमसेनं ततो दृष्ट्वा आपूर्णवदनं तथा ।&lt;br&gt;&#xA;बुबोध धर्मराजस्तु हृषितं भीममच्युतम् |&lt;br&gt;&#xA;हर्षितुं कारणं यत्तन्मनसाऽचिन्तयद्गुरुः ||&lt;br&gt;&#xA;स समीक्ष्य तदा राजञ् पाण्डुपुत्रो युधिष्ठिरः |&lt;br&gt;&#xA;आकारेणैव तं ज्ञात्वा पाण्डुपुत्रो युधिष्ठिरः ||&lt;br&gt;&#xA;रहस्समुपविश्यैकस् ततः पप्रच्छ मातरम् ॥&lt;br&gt;&#xA;युधिष्ठिरः&lt;br&gt;&#xA;किं चिकीर्षत्ययं कर्म भीमो भीमपराक्रमः ।&lt;br&gt;&#xA;भवत्यनुमते कच्चित् स्वयं कर्तुमिहेच्छति ॥&lt;br&gt;&#xA;कुन्ती&lt;br&gt;&#xA;ममैव वचनादेव करिष्यति परन्तपः ।&lt;br&gt;&#xA;ब्राह्मणार्थे महत् कृत्यं मोक्षाय नगरस्य च ॥&lt;br&gt;&#xA;किमिदं साहसं तीक्ष्णं भवत्या दुष्करं कृतम् ।&lt;br&gt;&#xA;परित्यागं हि पुत्रस्य न प्रशंसन्ति साधवः ॥&lt;br&gt;&#xA;कथं परसुतस्यार्थे स्वसुतं त्यक्तुमिच्छसि ।&lt;br&gt;&#xA;लोकवेदविरुद्धं हि पुत्रत्यागः कृतस्त्वया ॥&lt;br&gt;&#xA;यस्य बाहू समाश्रित्य सुखं सर्वे स्वपामहे ।&lt;br&gt;&#xA;राज्यं चापहृतं क्षुद्रैर् आजिहीर्षामहे पुनः ॥&lt;br&gt;&#xA;यस्य दुर्योधनो वीर्यं चिन्तयन्नमितौजसः ।&lt;br&gt;&#xA;न शेते वसतीस्सर्वा दुःखाच्छकुनिना सह ॥&lt;br&gt;&#xA;यस्य वीरस्य वीर्येण मुक्ता जतुगृहाद्वयम् ।&lt;br&gt;&#xA;अन्येभ्यश्चैव पापेभ्यो निहतश्च पुरोचनः ॥&lt;br&gt;&#xA;यस्य बाहू समाश्रित्य वसुपूर्णां वसुन्धराम् ।&lt;br&gt;&#xA;इमां मन्यामहे प्राप्तां निहत्य धृतराष्ट्रजान् ॥&lt;br&gt;&#xA;तस्य व्यवसितस्त्यागो बुद्धिमास्थाय कां त्वया ।&lt;br&gt;&#xA;कच्चिन्नु दुःखैर्बुद्धिस्ते विप्लुता गतचेतसः ॥&lt;br&gt;&#xA;कुन्ती&lt;br&gt;&#xA;युधिष्ठिर न सन्तापः कार्यः प्रति वृकोदरम् ।&lt;br&gt;&#xA;न चायं बुद्धिदौर्बल्याद् व्यवसायः कृतो मया |SV-01-10-159-014e&lt;br&gt;&#xA;दृष्ट्वा वीरस्य विक्रान्तं तदा जतुगृहे महत् ।&lt;br&gt;&#xA;हिडिम्बस्य वधाच्चैवं विश्वासोऽयं वृकोदरे ॥&lt;br&gt;&#xA;बाह्वोर्बलं हि भीमस्य नागायुतसमं महत् ।&lt;br&gt;&#xA;येन यूयं गजप्रख्या निर्व्यूढा वारणावतात् ॥&lt;br&gt;&#xA;वृकोदराद्बलीहान्यो न जातो जनिष्यति ।&lt;br&gt;&#xA;योऽभ्युदीयाद्युधि श्रेष्ठम् अपि वज्रधरं स्वयम् ॥&lt;br&gt;&#xA;जातमात्रः पुरा चैव ममाङ्कात् पतितो गिरौ ।&lt;br&gt;&#xA;शरीरगौरवाद्यस्य शिला गात्रैर्विचूर्णिता ॥&lt;br&gt;&#xA;तदहं प्रज्ञया ज्ञात्वा बलं भीमस्य पाण्डव ।&lt;br&gt;&#xA;प्रतिकारे च विप्रस्य ततः कृतवती मतिम् ॥&lt;br&gt;&#xA;न च मोहान्न चाज्ञानान्न च लोभान्नच भ्रमात् ।&lt;br&gt;&#xA;इदं व्यवसितं वीर बुद्धिपूर्वमिदं कृतम् ॥&lt;br&gt;&#xA;अर्थौ द्वावपि निर्वृत्तौ युधिष्ठिर भविष्यतः ।&lt;br&gt;&#xA;प्रतीकारश्च वासस्य धर्मश्च चरितो महान् ॥&lt;br&gt;&#xA;यो ब्राह्मणस्य साहाय्यं कुर्यादर्थेषु केषुचित् ।&lt;br&gt;&#xA;क्षत्रियस्स शुभाल्ँलोकान् आप्नुयादिति निश्चितम् ॥&lt;br&gt;&#xA;क्षत्रियः क्षत्रियस्यैव कुर्वाणो वधमोक्षणम् ।&lt;br&gt;&#xA;विपुलां कीर्तिमाप्नोति लोकेऽस्मिंश्च परत्र च ॥&lt;br&gt;&#xA;वैश्यस्यैव च साहाय्यं कुर्वाणः क्षत्रियो भुवि ।&lt;br&gt;&#xA;स सर्वेष्वपि लोकेषु प्रजा रञ्जयते ध्रुवम् ॥&lt;br&gt;&#xA;शूद्रं तु मोक्षयेच्छत्रुम् उद्विग्नं शरणार्थिनम् ।&lt;br&gt;&#xA;प्राप्नोतीह कुले जन्म सद्द्रव्ये राजसत्कृते ॥&lt;br&gt;&#xA;एवं हि भगवान् व्यासः पुरा कौरवनन्दन ।&lt;br&gt;&#xA;प्रोवाच सुतरां प्राज्ञ तस्मादेतच्चिकीर्षितम् ॥&lt;br&gt;&#xA;युधिष्ठिरः&lt;br&gt;&#xA;उपपन्नमिदं मातस् त्वया यद्बुद्धिपूर्वकम् |&lt;br&gt;&#xA;आर्तस्य ब्राह्मणस्यैवम् अनुक्रोशादिदं कृतम् ||&lt;br&gt;&#xA;ध्रुवमेव महाबाहुर् विजित्य पुरुषादकम् |&lt;br&gt;&#xA;आगन्ता नगरं चैव तस्मात् पापाद्विमोक्ष्यते ||&lt;br&gt;&#xA;यथा चैव न नो विद्युर् नरा नगरवासिनः |&lt;br&gt;&#xA;तथाऽयं ब्राह्मणो वाच्यं परिगृह्य च यत्नतः ||&lt;br&gt;&#xA;वैशम्पायनः&lt;br&gt;&#xA;युधिष्ठिरेण सम्मन्त्र्य ब्राह्मणार्थमरिन्दम |&lt;br&gt;&#xA;कुन्ती प्रविश्य तान् सर्वान् सान्त्वयामास भारत ॥&lt;br&gt;&#xA;अथ रात्र्यां व्यतीतायां भीमसेनो महाबलः |&lt;br&gt;&#xA;ब्राह्मणं समुपागम्य वाक्यमेतदुवाच ह ||&lt;br&gt;&#xA;भीमसेनः&lt;br&gt;&#xA;आपदस्त्वां मोचयेयं सपुत्रं ब्राह्मणप्रियम् |&lt;br&gt;&#xA;मा भैषी राक्षसात्तस्मान्मां ददातु बलिं भवान् ||&lt;br&gt;&#xA;इह मामाशितं कर्तुं प्रयतस्व भवद्गृहे |&lt;br&gt;&#xA;अथात्मानं प्रदास्यामि तस्मै घोराय रक्षसे ||&lt;br&gt;&#xA;त्वरध्वं किं विलम्बध्वं मा चिरं कुरुतानघाः |&lt;br&gt;&#xA;व्यवस्येयं मम प्राणैर् युष्मान् रक्षितुमद्य वै ||&lt;br&gt;&#xA;वैशम्पायनः&lt;br&gt;&#xA;एवमुक्तस्तु भीमेन ब्राह्मणो भरतर्षभ |&lt;br&gt;&#xA;सुहृदां तत् समाख्याय ददावन्नं सुसंस्कृतम् ||&lt;br&gt;&#xA;पिशितोदनमाजह्रुर् अथास्मै पुरवासिनः |&lt;br&gt;&#xA;सघृतं सोपदंशं च सूपैर्नानाविधैस्सह ||&lt;br&gt;&#xA;तदाऽशित्वा भीमसेनो मांसानि विविधानि च |&lt;br&gt;&#xA;मोदकानि च मुख्यानि चित्रोदनचयान् बहून् ||&lt;br&gt;&#xA;ततोऽपिबद्दधिघटान् सुबहून् द्रोणसम्मितान् ||&lt;br&gt;&#xA;तस्य भुक्तवतः पौरा यथावत समुपार्जितम् |&lt;br&gt;&#xA;उपजह्रुर्भूतभागं समृद्धमनसस्तदा ||&lt;br&gt;&#xA;समारुह्यान्नसम्पूर्ण शकटं स वृकोदरः |&lt;br&gt;&#xA;प्रययौ तूर्यनिर्घोषैः पौरैश्च परिवारितः ||&lt;br&gt;&#xA;आत्मानमेवोऽन्नभूतो राक्षसाय प्रदास्यति |&lt;br&gt;&#xA;तरुणोऽप्रतिरूपश्च दृढ औदरिको युवा ||&lt;br&gt;&#xA;वाग्भिरेवम्प्रकाराभिस् स्तूयमानो वृकोदरः |&lt;br&gt;&#xA;चुचोद स बलीवर्दौ युक्तौ सर्वाङ्गकालकौ ||&lt;br&gt;&#xA;वादित्राणां प्रणादेन ततस्तं पुरुषादकम् |&lt;br&gt;&#xA;अभ्यगच्छत् सुसंहृष्टस् सर्वत्र मनुजैर्वृतः ||&lt;br&gt;&#xA;सम्प्राप्य स च तं देशम् एकाकी समुपाययौ |&lt;br&gt;&#xA;पुरुषादभयाद्भीतस् तत्रैवासीज्जनव्रजः ||&lt;br&gt;&#xA;स गत्वा दूरमध्वानं दक्षिणामभितो दिशम् |&lt;br&gt;&#xA;यथोपदिष्टमुद्देशे ददर्श विपुलं द्रुमम् ||&lt;br&gt;&#xA;केशमज्जास्थिमेदोभिर् बाहूरुचरणैरपि |&lt;br&gt;&#xA;आर्द्रैश्शुष्कैश्च सङ्कीर्णम् अभितोऽथ वनस्पतिम् ||&lt;br&gt;&#xA;गृध्रकङ्कबलच्छन्नं गोमायुगणसङ्कुलम् |&lt;br&gt;&#xA;उग्रगन्धमचक्षुष्यं श्मशानमिव दारुणम् ||&lt;br&gt;&#xA;तं प्रविश्य महावृक्षं चिन्तयामास वीर्यवान् |&lt;br&gt;&#xA;यावन्न दृश्यते रक्षो बकस्तु बलदर्पितः ||&lt;br&gt;&#xA;रुचिरं विविधैर्भोज्यैर् अन्नैर्गिरिनिभैरिदम् ||&lt;br&gt;&#xA;शकटं सूपसम्पूर्णं यावद्रक्ष्यति राक्षसः |&lt;br&gt;&#xA;तावदेवेह भोक्ष्येऽहं दुर्लभं हि पुनर्भवेत् |&lt;br&gt;&#xA;विप्रकीर्येत सर्वं हि प्रयुद्धे मयि रक्षसा ||&lt;br&gt;&#xA;अभोज्यं च शवं स्पृष्ट्वा विगृहीते बके भवेत् |&lt;br&gt;&#xA;स त्वेवं भीमकर्मा तु भीमसेनोऽभिलक्ष्य च ||&lt;br&gt;&#xA;उपविष्टश्शनैरन्नं भुङ्क्ते स्म परमं परम् |&lt;br&gt;&#xA;तं ततस्सर्वतोऽपश्यन् द्रुमानारुह्य नागराः ||&lt;br&gt;&#xA;नारक्षो बलिमश्नीया् एवं बहु च मानवाः |&lt;br&gt;&#xA;भुङ्क्ते ब्राह्मणरूपेण  बकोऽयमिति चाब्रुवन् ||&lt;br&gt;&#xA;स तं हसति तेजस्वी तदन्नमुपयुज्य च |&lt;br&gt;&#xA;आसाद्य च वनं तस्य रक्षसः पाण्डवो बली ||&lt;br&gt;&#xA;आजुहाव ततो नाम्ना तदन्नमुपयोजयन् ||&lt;br&gt;&#xA;ततस्स राक्षसश्श्रुत्वा भीमसेनस्य तद्वचः |&lt;br&gt;&#xA;आजगाम सुसङ्क्रुद्धो यत्र भीमो व्यवस्थितः ||&lt;br&gt;&#xA;महाकायो महावेगो दारयन्निव मेदिनीम् |&lt;br&gt;&#xA;त्रिशिखां भ्रुकुटिं कृत्वा सन्दश्य दशनच्छदम् ||&lt;br&gt;&#xA;भुञ्जानमन्नं तं दृष्ट्वा भीमसेनं स राक्षसः |&lt;br&gt;&#xA;विवृत्य नयने क्रुद्ध इदं वचनमब्रवीत् ||&lt;br&gt;&#xA;बकः&lt;br&gt;&#xA;कोऽयमन्नमिदं भुङ्क्ते मदर्थमुपकल्पितम् |&lt;br&gt;&#xA;पश्यतो मम दुर्बुद्धिर् यियासुर्यमसादनम् ||&lt;br&gt;&#xA;वैशम्पायनः&lt;br&gt;&#xA;भीमसेनस्तु तच्छ्रुत्वा प्रहसन्निव भारत |&lt;br&gt;&#xA;राक्षसं तमनादृत्य भुङ्क्त एव पराङ्मुखः ||&lt;br&gt;&#xA;ततस्स भैरवं कृत्वा समुद्यम्य करावुभौ |&lt;br&gt;&#xA;अभ्यद्रवद्भीमसेनं जिघांसुः पुरुषादकः ||&lt;br&gt;&#xA;तथाऽपि परिभूयैनं नेक्षमाणो वृकोदरः |&lt;br&gt;&#xA;राक्षसं भुङ्क्त एवान्नं पाण्डवः परवीरहा ||&lt;br&gt;&#xA;अमर्षेण तु सम्पूर्णः कुन्तीपुत्रस्य राक्षसः |&lt;br&gt;&#xA;जघान पृष्ठे पाणिभ्याम् उभाभ्यां पृष्ठमास्थितः ||&lt;br&gt;&#xA;तथा बलवता भीमः पाणिभ्यां भृशमाहतः |&lt;br&gt;&#xA;नैवावलोकयामास भुङ्क्त एव पराङ्मुखः ||&lt;br&gt;&#xA;ततस्स भूयस्सङ्क्रुद्धो वृक्षमादाय राक्षसः |&lt;br&gt;&#xA;ताडयिष्यंस्तदा भीमं पुनरभ्यद्रवद्बली ||&lt;br&gt;&#xA;न्यस्तं क्रुद्धेन तं वृक्षं प्रतिजग्राह वीर्यवान् |&lt;br&gt;&#xA;सव्येन पाणिना भीमो दक्षिणेनाऽपि भुक्तवान् ||&lt;br&gt;&#xA;ततो भीमश्शनैर्भुक्त्वा तदन्नं पुरुषर्षभ |&lt;br&gt;&#xA;वार्युपस्पृश्य संहृष्टस् तस्थौ गिरिरिवाचलः ||&lt;br&gt;&#xA;भुजवेगं तथाऽसफोटं क्ष्वेलितं च महास्वनम् |&lt;br&gt;&#xA;कृत्वाऽऽह्वयत सङ्क्रुद्धो भीमसेनोऽथ राक्षसम् ||&lt;br&gt;&#xA;भीमसेनः&lt;br&gt;&#xA;बहुकालं सुपुष्टं ते शरीरं राक्षसाधम |&lt;br&gt;&#xA;मद्बाहुबलमाश्रित्य न त्वं भूयो भविष्यसि |&lt;br&gt;&#xA;अद्य मद्बाहुनिष्पिष्टो गमिष्यसि यमक्षयम् ||&lt;br&gt;&#xA;अद्यप्रभृति स्वप्स्यन्ति वेत्रकीयनिवासिनः |&lt;br&gt;&#xA;निरुद्विग्नाः पुरस्यास्य कण्टके सूद्धृते मया ||&lt;br&gt;&#xA;अद्य युद्धे शरीरं ते कङ्कगोमायुवायसाः |&lt;br&gt;&#xA;मया हतस्य खादन्तु विकर्षन्तु च भूतले ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/160/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/160/</guid>
      <description>&lt;p&gt;वैशम्पायनः&lt;br&gt;&#xA;तेन शब्देन वित्रस्तो जनस्सर्वोऽथ रक्षसः ।&lt;br&gt;&#xA;निष्पपात गृहाद्राजन् सहैव परिचारिभिः ॥&lt;br&gt;&#xA;ततस्तु निहतं दृष्ट्वा राक्षसेन्द्रं महाबलम् ।&lt;br&gt;&#xA;बकाः परमसन्त्रस्ता भीमं शरणमाययुः ॥&lt;br&gt;&#xA;तान् भीतान् विगतज्ञानान् भीमः प्रहरतां वरः ।&lt;br&gt;&#xA;सान्त्वयामास बलवान् समये च न्यवेशयत् ॥&lt;br&gt;&#xA;न हिंस्या मानुषा भूयो युष्माभिरिह कर्हिचित् ।&lt;br&gt;&#xA;हिंसतां च वधश्शीघ्रमम् एवमेव भविष्यति ॥&lt;br&gt;&#xA;तस्य तद्वचनं श्रुत्वा तानि रक्षांसि भारत ।&lt;br&gt;&#xA;एवमस्त्विति तं प्राहुर् जगृहुस्समयं च तम् |&lt;br&gt;&#xA;सगणस्तु बकभ्राता प्राणमत्पाण्डवं तदा ||&lt;br&gt;&#xA;ततः प्रभृति रक्षांसि तत्र सौम्यानि भारत ।&lt;br&gt;&#xA;नगरे प्रत्यदृश्यन्त नरैर्नगरवासिभिः ॥&lt;br&gt;&#xA;ततो भीमस्तमादाय गतासुं पुरुषादकम् ।&lt;br&gt;&#xA;निष्कर्णनेत्रं निर्जिह्वं निस्सञ्ज्ञं कण्ठपीडनात् ||&lt;br&gt;&#xA;कुर्वन्तं बहुधा चेष्टां सनादं समकर्षत ॥&lt;br&gt;&#xA;स एव राक्षसो नूनं पुनरायाति नः पुरीम् |&lt;br&gt;&#xA;सबालवृद्धाः पुरुषा इति भीताः प्रदुद्रुवुः ।&lt;br&gt;&#xA;द्वारदेशे विनिक्षिप्य नगरस्य जगाम तम् ||&lt;br&gt;&#xA;ततस्स भीमस्तं हत्वा गत्वा ब्राह्मणवेश्म तत् |&lt;br&gt;&#xA;बलीवर्दौ च शकटं ब्राह्मणाय न्यवेदयत् ||&lt;br&gt;&#xA;आचचक्षेऽथ तत्सर्वं रात्रौ युद्धमभूद्यथा ॥&lt;br&gt;&#xA;ततो नरा विनिष्क्रम्य नागराः काल्यमेव तु ।&lt;br&gt;&#xA;ददृशुर्निहतं भूमौ राक्षसं रुधिरोक्षितम् |&lt;br&gt;&#xA;तमद्रिकूटप्रतिमं विनिकीर्णं भयावहम् ||&lt;br&gt;&#xA;एकचक्रां पुनर्गत्वा प्रवृत्तिं प्रददुः पुरे ||&lt;br&gt;&#xA;ततस्सहस्रशो राजन् नरा नगरवासिनः |&lt;br&gt;&#xA;तत्राजग्मुर्बकं द्रष्टुं सस्त्रीका वृद्धबालकाः ||&lt;br&gt;&#xA;ततस्ते विस्मितास्सर्वे कर्म दृष्ट्वाऽतिमानुषम् ।&lt;br&gt;&#xA;दैवतान्यर्चयामासुस् सर्वाण्येव विशाम्पते ॥&lt;br&gt;&#xA;ततः परीक्षयामासुः कस्य वारोऽद्य भोजने ।&lt;br&gt;&#xA;ज्ञात्वा चागम्य तं विप्रं पप्रच्छुः सर्वमेव तत् ॥&lt;br&gt;&#xA;पृच्छमानो बहुविधं रक्षमाणश्च पाण्डवान् ।&lt;br&gt;&#xA;उवाच नागरान् सर्वान् काश्यपो नामतस्तदा ॥&lt;br&gt;&#xA;ब्राह्मणः&lt;br&gt;&#xA;आज्ञापितं मामनिज्ञं रुदन्तं सह बन्धुभिः ।&lt;br&gt;&#xA;ददर्श ब्राह्मणः कश्चिन्मन्त्रसिद्धो महाबलः ॥&lt;br&gt;&#xA;परिपृच्छ्य स मां पूर्वं परिक्लेशं पुरस्य च ।&lt;br&gt;&#xA;अब्रवीद्ब्राह्मणश्रेष्ठ आश्वास्य प्रहसन्निव ॥&lt;br&gt;&#xA;प्रापयिष्याम्यहं तस्मा इदमन्नं दुरात्मने ।&lt;br&gt;&#xA;मन्निमित्तं भयं चापि न कार्यमिति वीर्यवान् ॥&lt;br&gt;&#xA;स तदन्नमुपादाय गतो बकवनं प्रति ।&lt;br&gt;&#xA;तेन नूनं भवेदेतत् कर्म लोकहितं कृतम् ॥&lt;br&gt;&#xA;ततस्ते ब्राह्मणास्सर्वे क्षत्रियाश्च सुविस्मिताः ।&lt;br&gt;&#xA;वैश्याश्शूद्राश्च मुदिताश्चक्रुर्ब्रह्ममहं तदा ॥&lt;br&gt;&#xA;ततो जानपदास्सर्वे आजग्मुर्नगरं प्रति ।&lt;br&gt;&#xA;तमद्भुततमं द्रष्टुं पार्थास्तत्रैव चाभवन् ॥&lt;br&gt;&#xA;वेत्रकीयगृहे सर्वे परिवार्य वृकोदरम् ।&lt;br&gt;&#xA;विस्मयादभ्यगच्छंस्तं भीमं भीमपराक्रमम् ॥&lt;br&gt;&#xA;न वै न सम्भवेत्सर्वं ब्राह्मणेषु महात्मसु ।&lt;br&gt;&#xA;इति सत्कृत्य तं पौराः परिवव्रुस्समन्ततः ॥&lt;br&gt;&#xA;अयं त्राताऽर्थिनस्सर्वान् पितेव परमार्थवित् ।&lt;br&gt;&#xA;अस्य शुश्रूषयौ पादौ प्रतिवारमुपास्महे |&lt;br&gt;&#xA;पशुमद्दधिमच्चास्य वारं भक्तमुपाहरन् ||&lt;br&gt;&#xA;तस्मिन् हते ते पुरुषा भीतास्ते समनुबोधयन् ॥&lt;br&gt;&#xA;ततः सम्प्राद्रवन् पार्थास् सह मात्रा परन्तपाः ।&lt;br&gt;&#xA;आगच्छन्नेकचक्रां ते पाण्डवाः संशितव्रताः ॥&lt;br&gt;&#xA;वैदिकाध्ययने युक्ता जटिला ब्रह्मचारिणः ।&lt;br&gt;&#xA;अवसंस्ते च तत्रापि ब्राह्मणस्य निवेशने ।&lt;br&gt;&#xA;मात्रा सहैकचक्रायां दीर्घकालं सुखोषिताः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/161/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/161/</guid>
      <description>&lt;p&gt;वैशम्पायनः&lt;br&gt;&#xA;तेन शब्देन वित्रस्तो जनस्सर्वोऽथ रक्षसः ।&lt;br&gt;&#xA;निष्पपात गृहाद्राजन् सहैव परिचारिभिः ॥&lt;br&gt;&#xA;ततस्तु निहतं दृष्ट्वा राक्षसेन्द्रं महाबलम् ।&lt;br&gt;&#xA;बकाः परमसन्त्रस्ताः भीमं शरणमाययुः ॥&lt;br&gt;&#xA;तान् भीतान् विगतज्ञानान् भीमः प्हरतां वरः ।&lt;br&gt;&#xA;सान्त्वयामास बलवान् समये च न्यवेशयत् ॥&lt;br&gt;&#xA;न हिंस्या मानुषा भूयो युष्माभिरिह कर्हिचित् ।&lt;br&gt;&#xA;हिंसतां च वधश्शीघ्रम् एवमेव भविष्यति ॥&lt;br&gt;&#xA;तस्य तद्वचनं श्रुत्वा तानि रक्षांसि भारत ।&lt;br&gt;&#xA;एवमस्त्विति तं प्राहुर्जगृहुस्समयं च तम् ।&lt;br&gt;&#xA;सगणस्तु बकभ्राता प्राणमत्पाण्डवं तदा ॥&lt;br&gt;&#xA;ततः प्रभृति रक्षांसि तत्र सौम्यानि भारत ।&lt;br&gt;&#xA;नगरे प्रत्यदृश्यन्त नरैर्नगरवासिभिः ॥&lt;br&gt;&#xA;ततो भीमस्तमादाय गतासुं पुरुषादकम् ।&lt;br&gt;&#xA;निष्कर्णनेत्रं निर्जिह्वं निस्सञ्ज्ञं कण्ठपीडनात् ॥&lt;br&gt;&#xA;कुर्वन्तं बहुधा चेष्टां सनादं समकर्षत ॥&lt;br&gt;&#xA;स एव राक्षसो नूनं पुनरायाति नः पुरीम् ।&lt;br&gt;&#xA;सबालवृद्धाः पुरुषा इति भीताः प्रदुद्रुवुः ।&lt;br&gt;&#xA;द्वारदेशे विनिक्षिप्य नगरस्य जगाम तम् ॥&lt;br&gt;&#xA;ततस्स भीमस्तं हत्वा गत्वा ब्राह्मणवेश्म तत् ।&lt;br&gt;&#xA;बलीवर्दौ च शकटं ब्राह्मणाय न्यवेदयत् ॥&lt;br&gt;&#xA;आचचक्षेऽथ तत्सर्वं रात्रौ युद्दमभूद्यथा ॥&lt;br&gt;&#xA;ततो नरा विनिष्क्रम्य नागराः काल्यमेव तु ।&lt;br&gt;&#xA;ददृशुर्निहतं भूमौ राक्षसं रुधिरोक्षितम् ।&lt;br&gt;&#xA;तमद्रिकूटप्रतिमं विनिकीर्णं भयावहम् ॥&lt;br&gt;&#xA;एकचक्रां पुनर्गत्वा प्रवृत्तिं प्रददुः पुरे ॥&lt;br&gt;&#xA;ततस्सहस्रशो राजन् नरा नगरवासिनः ।&lt;br&gt;&#xA;तत्राऽऽजग्मुर्बकं द्रष्टुं सस्त्रीका वृद्धबालकाः ॥&lt;br&gt;&#xA;ततस्ते विस्मितास्सर्वे कर्म दृष्ट्वाऽतिमानुषम् ।&lt;br&gt;&#xA;दैवतान्यर्चयामासुस्सर्वाण्येव विशाम्पते ॥&lt;br&gt;&#xA;ततः परीक्षयामासुः कस्य वारोऽद्य भोजने ।&lt;br&gt;&#xA;ज्ञात्वा चागम्य तं विप्रं पप्रच्छुः सर्वमेव तत् ॥&lt;br&gt;&#xA;पृच्छमानो बहुविधं रक्षमाणश्च पाण्डवान् ।&lt;br&gt;&#xA;उवाच नागरान् सर्वान् काश्यपो नामतस्तदा ॥&lt;br&gt;&#xA;ब्राह्मणः&lt;br&gt;&#xA;आज्ञापितं मामनिशं रुदन्तं सह बन्धुभिः ।&lt;br&gt;&#xA;ददर्श ब्राह्मणः कश्चिन्मन्त्रसिद्धो महाबलः ॥&lt;br&gt;&#xA;परिपृच्छ्य स मां पूर्वं परिक्लेशं पुरस्य च ।&lt;br&gt;&#xA;अब्रवीद्ब्राह्मणश्रेष्ठ आश्वास्य प्रहसन्निव ॥&lt;br&gt;&#xA;प्रापयिष्याम्यहं तस्मा इदमन्नं दुरात्मने ।&lt;br&gt;&#xA;मन्निमित्तं भयं चापि न कार्यमिति वीर्यवान् ॥&lt;br&gt;&#xA;स तदन्नमुपादाय गतो बकवनं प्रति ।&lt;br&gt;&#xA;तेन नूनं भवेदेतत् कर्म लोकहितं कृतम् ॥&lt;br&gt;&#xA;ततस्ते ब्राह्मणास्सर्वे क्षत्रियाश्च सुविस्मिताः ।&lt;br&gt;&#xA;वैश्याश्शूद्राश्च मुदिताश्चक्रुर्ब्रह्ममहं तदा ॥&lt;br&gt;&#xA;ततो जानपदास्सर्व आजग्मुर्नगरं प्रति ।&lt;br&gt;&#xA;तमद्भुततमं द्रष्टुं पार्थास्तत्रैव चाभवन् ॥&lt;br&gt;&#xA;वेत्रकीयगृहे सर्वे परिवार्य वृकोदरम् ।&lt;br&gt;&#xA;विस्मयादभ्यगच्छंस्तं भीमं भीमपराक्रमम् ॥&lt;br&gt;&#xA;न वै न सम्भवेत्सर्वं ब्राह्मणेषु महात्मसु ।&lt;br&gt;&#xA;इति सत्कृत्य तं पौराः परिवव्रुस्समन्ततः ॥&lt;br&gt;&#xA;अयं त्राताऽर्थिनस्सर्वान् पितेव परमार्थवित् ।&lt;br&gt;&#xA;अस्य शुश्रूषया पादौ प्रतिवारमुपास्महे ।&lt;br&gt;&#xA;पशुमद्दधिमच्चास्य वारं भक्तमुपाहरन् ॥&lt;br&gt;&#xA;तस्मिन् हते ते पुरुषा भीतास्ते तमवबोधयन् ॥&lt;br&gt;&#xA;ततस्सम्प्राद्रवन् पार्थास्सह मात्रा परन्तपाः ।&lt;br&gt;&#xA;आगच्छन्नेकचक्रां ते पाण्डवास्संशितव्रताः ॥&lt;br&gt;&#xA;वैदिकाध्ययने युक्ता जटिला ब्रह्मचारिणः ।&lt;br&gt;&#xA;अवसंस्ते च तत्रापि ब्राह्मणस्य निवेशने ।&lt;br&gt;&#xA;मात्रा सहैकचक्रायां दीर्घकालं सुखोषिताः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/162/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/162/</guid>
      <description>&lt;p&gt;जनमेजयः&lt;br&gt;&#xA;जनमेजयः&lt;br&gt;&#xA;ते तदा पुरुषव्याघ्रा निहत्य बकराक्षसम् ।&lt;br&gt;&#xA;ते तदा पुरुषव्याघ्रा निहत्य बकराक्षसम् ।&lt;br&gt;&#xA;अत ऊर्ध्वं तदा ब्रह्मन् किमकुर्वत पाण्डवाः ॥&lt;br&gt;&#xA;अत ऊर्ध्वं तदा ब्रह्मन् किमकुर्वत पाण्डवाः ॥&lt;br&gt;&#xA;वैशम्पायनः&lt;br&gt;&#xA;वैशम्पायनः&lt;br&gt;&#xA;तत्रैव न्यवसन् राजन् निहत्य बकराक्षसम् ।&lt;br&gt;&#xA;तत्रैव न्यवसन् राजन् निहत्य बकराक्षसम् ।&lt;br&gt;&#xA;अधीयाना नरव्याघ्रा ब्राह्मणस्य निवेशने ॥&lt;br&gt;&#xA;अधीयाना नरव्याघ्रा ब्राह्मणस्य निवेशने ॥&lt;br&gt;&#xA;ततः कदाचित्काले तु ब्राह्मणस्संशितव्रतः ।&lt;br&gt;&#xA;ततः कदाचित्काले तु ब्राह्मणस्संशितव्रतः ।&lt;br&gt;&#xA;प्रतिश्रयार्थी तद्वेश्म ब्राह्मणस्यागमत्तदा ॥&lt;br&gt;&#xA;प्रतिश्रयार्थी तद्वेश्म ब्राह्मणस्यागमत्तदा ॥&lt;br&gt;&#xA;स सम्यक् पूजयित्वा तु विद्वान् विप्रर्षभस्तदा ।&lt;br&gt;&#xA;स सम्यक् पूजयित्वा तु विद्वान् विप्रर्षभस्तदा ।&lt;br&gt;&#xA;ददौ प्रतिश्रयं तस्मै तदा सर्वातिथिर्वशी ॥&lt;br&gt;&#xA;ददौ प्रतिश्रयं तस्मै तदा सर्वातिथिर्वशी ॥&lt;br&gt;&#xA;ततस्ते पाण्डवास्सर्वे कुन्ती च भरतर्षभ ।&lt;br&gt;&#xA;ततस्ते पाण्डवास्सर्वे कुन्ती च भरतर्षभ ।&lt;br&gt;&#xA;उपासाञ्चक्रिरे विप्रं कथयन्तं कथाश्शुभाः ॥&lt;br&gt;&#xA;उपासाञ्चक्रिरे विप्रं कथयन्तं कथाश्शुभाः ॥&lt;br&gt;&#xA;कथयामास देशान् स तीर्थानि विविधानि च ।&lt;br&gt;&#xA;।&lt;br&gt;&#xA;राज्ञश्च विविधाकारान् पुराणि च वनानि च ॥&lt;br&gt;&#xA;॥&lt;br&gt;&#xA;स तत्राकथयद्विप्रः कथान्ते जनमेजय ।&lt;br&gt;&#xA;।&lt;br&gt;&#xA;पञ्चालेष्वद्भुताकारं याज्ञसेन्यास्स्वयंवरम् ॥&lt;br&gt;&#xA;॥&lt;br&gt;&#xA;धृष्टद्युम्नस्य चोत्पत्तिं द्रोणस्य च शिखण्डिनः ।&lt;br&gt;&#xA;।&lt;br&gt;&#xA;अयोनिजत्वं कृष्णाया द्रुपदस्य महामखे ॥&lt;br&gt;&#xA;॥&lt;br&gt;&#xA;तदद्भुततमं श्रुत्वा पाण्डवास्सत्यविक्रमाः ।&lt;br&gt;&#xA;।&lt;br&gt;&#xA;विस्तरेणैव पप्रच्छुः कथां तां पुरुषर्षभाः ॥&lt;br&gt;&#xA;॥&lt;br&gt;&#xA;द्वारदेशे विनिक्षिप्य नगरस्य जगाम तम् ॥&lt;br&gt;&#xA;पाण्डवाः&lt;br&gt;&#xA;कथं द्रुपदपुत्रस्य धृष्टद्युम्नस्य पावकात्।&lt;br&gt;&#xA;ततस्स भीमस्तं हत्वा गत्वा ब्राह्मणवेश्म तत् ।&lt;br&gt;&#xA;सम्भवो वेदिमध्ये च कथं कृष्णा व्यजायत ॥&lt;br&gt;&#xA;बलीवर्दौ च शकटं ब्राह्मणाय न्यवेदयत् ॥&lt;br&gt;&#xA;कथं द्रोणान्महेष्वासात् सर्वाण्यस्त्राण्यशिक्षयत् ।&lt;br&gt;&#xA;आचचक्षेऽथ तत्सर्वं रात्रौ युद्दमभूद्यथा ॥&lt;br&gt;&#xA;धृष्टद्युम्नो महेष्वासः कथं द्रोणस्य मृत्युदः ।&lt;br&gt;&#xA;कथं प्रियसखायौ तौ भिन्नौ कस्य कृतेऽनघ ॥&lt;br&gt;&#xA;वैशम्पायनः&lt;br&gt;&#xA;एवं तैश्चोदितो विप्रो राजन् स पुरुषर्षभैः ।&lt;br&gt;&#xA;ततो नरा विनिष्क्रम्य नागराः काल्यमेव तु ।&lt;br&gt;&#xA;कथयामास तत्सर्वं द्रौपदीसम्भवं तदा ॥&lt;br&gt;&#xA;ददृशुर्निहतं भूमौ राक्षसं रुधिरोक्षितम् ।&lt;br&gt;&#xA;तमद्रिकूटप्रतिमं विनिकीर्णं भयावहम् ॥&lt;br&gt;&#xA;ब्राह्मणः&lt;br&gt;&#xA;गङ्गाद्वारं प्रति महान् बभूवर्षिर्महातपाः ।&lt;br&gt;&#xA;एकचक्रां पुनर्गत्वा प्रवृत्तिं प्रददुः पुरे ॥&lt;br&gt;&#xA;भरद्वाजो महाप्राज्ञस्सततं संशितव्रतः ॥&lt;br&gt;&#xA;सोऽभिषेक्तुं गतो गङ्गां पूर्वमेागतां सतीम् ।&lt;br&gt;&#xA;ततस्सहस्रशो राजन् नरा नगरवासिनः ।&lt;br&gt;&#xA;ददर्शाप्सरसं तत्र घृताचीमाप्लुतामृषिः ॥&lt;br&gt;&#xA;तत्राऽऽजग्मुर्बकं द्रष्टुं सस्त्रीका वृद्धबालकाः ॥&lt;br&gt;&#xA;तस्या वायुर्नदीतीरे वसनं व्यहरत्तदा ।&lt;br&gt;&#xA;ततस्ते विस्मितास्सर्वे कर्म दृष्ट्वाऽतिमानुषम् ।&lt;br&gt;&#xA;अपकृष्टाम्बरां दृष्ट्वा तामृषिश्चकमे तदा ॥&lt;br&gt;&#xA;दैवतान्यर्चयामासुस्सर्वाण्येव विशाम्पते ॥&lt;br&gt;&#xA;तस्यां संसक्तमनसः कौमारब्रह्मचारिणः ।&lt;br&gt;&#xA;ततः परीक्षयामासुः कस्य वारोऽद्य भोजने ।&lt;br&gt;&#xA;तस्य रेतस्तु चस्कन्द तदृषिर्द्रोण आदधे ॥&lt;br&gt;&#xA;ज्ञात्वा चागम्य तं विप्रं पप्रच्छुः सर्वमेव तत् ॥&lt;br&gt;&#xA;ततस्समभवद्द्रोणः कुमारस्तस्य धीमतः ।&lt;br&gt;&#xA;पृच्छमानो बहुविधं रक्षमाणश्च पाण्डवान् ।&lt;br&gt;&#xA;अध्यगीष्ट च वेदांश्च वेदाङ्गानि च सर्वशः ॥&lt;br&gt;&#xA;उवाच नागरान् सर्वान् काश्यपो नामतस्तदा ॥&lt;br&gt;&#xA;ब्राह्मणः&lt;br&gt;&#xA;भरद्वाजसखा ह्यासीत् पृषतो नाम पार्थिवः ।&lt;br&gt;&#xA;आज्ञापितं मामनिशं रुदन्तं सह बन्धुभिः ।&lt;br&gt;&#xA;तस्यापि द्रुपदो नाम तदा समभवत्सुतः ॥&lt;br&gt;&#xA;ददर्श ब्राह्मणः कश्चिन्मन्त्रसिद्धो महाबलः ॥&lt;br&gt;&#xA;स नित्यमाश्रमं गत्वा द्रोणेन सह पार्षतः ।&lt;br&gt;&#xA;परिपृच्छ्य स मां पूर्वं परिक्लेशं पुरस्य च ।&lt;br&gt;&#xA;चिक्रीडाध्ययनं चैव चकार क्षत्रियर्षभः ॥&lt;br&gt;&#xA;अब्रवीद्ब्राह्मणश्रेष्ठ आश्वास्य प्रहसन्निव ॥&lt;br&gt;&#xA;ततस्तु पृषतऽतीते स राजा द्रुपदोऽभवत् ।&lt;br&gt;&#xA;प्रापयिष्याम्यहं तस्मा इदमन्नं दुरात्मने ।&lt;br&gt;&#xA;द्रोणोऽपि रामं शुश्राव दित्सन्तं वसु सर्वशः ॥&lt;br&gt;&#xA;मन्निमित्तं भयं चापि न कार्यमिति वीर्यवान् ॥&lt;br&gt;&#xA;वनं तु प्रस्थितं रामं भरद्वाजसुतोऽब्रवीत् ।&lt;br&gt;&#xA;स तदन्नमुपादाय गतो बकवनं प्रति ।&lt;br&gt;&#xA;आगतं वित्तकामं मां विद्धि द्रोणं द्विजर्षभम् ॥&lt;br&gt;&#xA;तेन नूनं भवेदेतत् कर्म लोकहितं कृतम् ॥&lt;br&gt;&#xA;रामः&lt;br&gt;&#xA;शरीरमात्रमेवाद्य ममैतदवशोषितम् ।&lt;br&gt;&#xA;ततस्ते ब्राह्मणास्सर्वे क्षत्रियाश्च सुविस्मिताः ।&lt;br&gt;&#xA;अस्त्राणि वा शरीरं वा ब्रह्मन्नन्यतरं वृणु ॥&lt;br&gt;&#xA;वैश्याश्शूद्राश्च मुदिताश्चक्रुर्ब्रह्ममहं तदा ॥&lt;br&gt;&#xA;द्रोणः&lt;br&gt;&#xA;अस्त्राणि चैव सर्वाणि तेषां संहारमेव च ।&lt;br&gt;&#xA;ततो जानपदास्सर्व आजग्मुर्नगरं प्रति ।&lt;br&gt;&#xA;प्रयोगं चैव सर्वेषां दातुमर्हति मे भवान् ॥&lt;br&gt;&#xA;तमद्भुततमं द्रष्टुं पार्थास्तत्रैव चाभवन् ॥&lt;br&gt;&#xA;रामः&lt;br&gt;&#xA;तथेत्युक्त्वा ततस्तस्मै प्रददौ भृगुनन्दनः ।&lt;br&gt;&#xA;वेत्रकीयगृहे सर्वे परिवार्य वृकोदरम् ।&lt;br&gt;&#xA;प्रतिगृह्य तदा द्रोणः कृतकृत्योऽभवत्तदा ॥&lt;br&gt;&#xA;विस्मयादभ्यगच्छंस्तं भीमं भीमपराक्रमम् ॥&lt;br&gt;&#xA;संप्रहृष्टमनाश्चापि रामात् सद्यो न्यवर्तत ।&lt;br&gt;&#xA;न वै न सम्भवेत्सर्वं ब्राह्मणेषु महात्मसु ।&lt;br&gt;&#xA;ब्रह्मास्त्रं समनुज्ञाप्य नरेष्वभ्यधिकोऽभवत् ॥&lt;br&gt;&#xA;इति सत्कृत्य तं पौराः परिवव्रुस्समन्ततः ॥&lt;br&gt;&#xA;ततो द्रुपदमासाद्य भारद्वाजः प्रतापवान् ।&lt;br&gt;&#xA;अयं त्राताऽर्थिनस्सर्वान् पितेव परमार्थवित् ।&lt;br&gt;&#xA;अब्रवीत्पुरुषव्याघ्र सखाऽयं विद्धि मामिति ॥&lt;br&gt;&#xA;अस्य शुश्रूषया पादौ प्रतिवारमुपास्महे ।&lt;br&gt;&#xA;पशुमद्दधिमच्चास्य वारं भक्तमुपाहरन् ॥&lt;br&gt;&#xA;द्रुपदः&lt;br&gt;&#xA;नाश्रोत्रियश्श्रोत्रियस्य नारथी रथिनस्सखा ।&lt;br&gt;&#xA;तस्मिन् हते ते पुरुषा भीतास्ते तमवबोधयन् ॥&lt;br&gt;&#xA;नाराजा पार्थिवस्यापि सखिपूर्वं किमिष्यते ॥&lt;br&gt;&#xA;ब्राह्मणः&lt;br&gt;&#xA;स विनिश्चित्य मनसा पाञ्चाल्यं प्रति बुद्धिमान् ।&lt;br&gt;&#xA;ततस्सम्प्राद्रवन् पार्थास्सह मात्रा परन्तपाः ।&lt;br&gt;&#xA;जगाम कुरुमुख्यानां नगरं नागसाह्वयम् ॥&lt;br&gt;&#xA;आगच्छन्नेकचक्रां ते पाण्डवास्संशितव्रताः ॥&lt;br&gt;&#xA;तस्मै पार्थान् समादाय वसूनि विविधानि च ।&lt;br&gt;&#xA;वैदिकाध्ययने युक्ता जटिला ब्रह्मचारिणः ।&lt;br&gt;&#xA;प्राप्ताय प्रददौ भीष्मश्शिष्यान् द्रोणाय धीमते ॥&lt;br&gt;&#xA;अवसंस्ते च तत्रापि ब्राह्मणस्य निवेशने ।&lt;br&gt;&#xA;मात्रा सहैकचक्रायां दीर्घकालं सुखोषिताः ॥&lt;br&gt;&#xA;द्रोणश्शिष्यांस्ततस्सर्वान् इदं वचनमब्रवीत् ।&lt;br&gt;&#xA;समानीय ततश्शिष्यान् द्रुपदस्यासुखाय वै ॥&lt;br&gt;&#xA;कृतास्त्रैस्तत् प्रदेयं स्यात् तदृतं वदतानघाः ॥&lt;br&gt;&#xA;ब्राह्मणः&lt;br&gt;&#xA;तथेत्युवाच तं पार्थः पादौ जग्राह बुद्धिमान् ॥&lt;br&gt;&#xA;यदा च पाण्डवास्सर्वे कृतास्त्राः कृतनिश्रमाः ।&lt;br&gt;&#xA;ततो द्रोणोऽब्रवीद्भूयो वेतनार्थमिदं वचः ॥&lt;br&gt;&#xA;द्रोणः&lt;br&gt;&#xA;ब्राह्मणः&lt;br&gt;&#xA;पार्षतो द्रुपदो नाम छत्रवत्यां नरेश्वरः ।&lt;br&gt;&#xA;तस्यापकृष्य तद्राज्यं मम शीघ्रं प्रदीयताम् ।&lt;br&gt;&#xA;धार्तराष्ट्रैश्च सहिताः पाञ्चालान् पाण्डवा ययुः ॥&lt;br&gt;&#xA;यज्ञसेनेन सङ्गम्य कर्णदुर्योधनादयः ।&lt;br&gt;&#xA;निर्जितास्सन्न्यवर्तन्त तथाऽन्ये क्षत्रियर्षभाः ॥&lt;br&gt;&#xA;ततः पाण्डुसुताः पञ्च निर्जित्य द्रुपदं युधि ।&lt;br&gt;&#xA;द्रोणाय दर्शयामासुर्बद्ध्वा ससचिवं तदा ॥&lt;br&gt;&#xA;महेन्द्र इव दुर्धर्षो महेन्द्र इव दानवम् ।&lt;br&gt;&#xA;महेन्द्रपुत्रः पाञ्चालं जितवानर्जुनस्तदा ॥&lt;br&gt;&#xA;तद्दृष्ट्वा तु महावीर्यं फल्गुनस्यामितौजसः ।&lt;br&gt;&#xA;व्यस्मयन्त जनास्सर्वे यज्ञसेनस्य बान्धवाः ॥&lt;br&gt;&#xA;नास्त्यर्जुनसमो वीर्ये राजपुत्र इति ब्रुवन् ॥&lt;br&gt;&#xA;द्रोणः&lt;br&gt;&#xA;प्रार्थयामि त्वया सख्यं पुनरेव नराधिप ।&lt;br&gt;&#xA;नाराजा किल वै राज्ञस्सखा भवितुमर्हति ॥&lt;br&gt;&#xA;अतः प्रयतितं राज्ये यज्ञसेन मया तव ॥&lt;br&gt;&#xA;राजाऽसि दक्षिणे कूले भागीरथ्याहमुत्तरे ।&lt;br&gt;&#xA;कन्याकुब्जे च काम्पिल्ये वसेथास्त्वं नरोत्तम ॥&lt;br&gt;&#xA;ब्राह्मणैस्सहितो राजन्नहिच्छत्रे वसाम्यहम् ॥&lt;br&gt;&#xA;असत्कारस्स सुमहान् मुहूर्तमपि तस्य तु ।&lt;br&gt;&#xA;नापैति हृदयाद्राज्ञो दुर्मनास्स कृशोऽभवत् ॥&lt;br&gt;&#xA;ब्राह्मणः&lt;br&gt;&#xA;अमर्षी द्रुपदो राजा कर्मसिद्धान् द्विजोत्तमान् ।&lt;br&gt;&#xA;अन्विच्छन् परिचक्राम ब्राह्मणावसथान् बहून् ॥&lt;br&gt;&#xA;पुत्रजन्म परीप्सन् वै शोकोपहतचेतनः ।&lt;br&gt;&#xA;नास्ति श्रेष्ठं ममापत्यमिति मत्वा विचिन्तयन् ॥&lt;br&gt;&#xA;जातान् पुत्रान् स निर्वेदाद् धिग्बहूनिति चाब्रवीत् ।&lt;br&gt;&#xA;निर्वेदश्चाथ तस्यासीद् द्रोणाप्रियचिकीर्षया ॥&lt;br&gt;&#xA;प्रभावं विनयं शिक्षां द्रोणस्य चरितानि च ।&lt;br&gt;&#xA;क्षात्रेण च बलेनास्य पराजेतुं हि नाशकत् ॥&lt;br&gt;&#xA;अप्राप्तवान्नरश्रेष्ठो यतमानोऽपि भारत ।&lt;br&gt;&#xA;अभितस्सोऽथ कल्मार्षी गङ्गाकूले परिभ्रमन् ।&lt;br&gt;&#xA;ब्राह्मणावसथं पुण्यम् आससाद महीपतिः ॥&lt;br&gt;&#xA;तत्र नास्नातकः कश्चिन्न चासीदव्रती द्विजः ।&lt;br&gt;&#xA;अधीयानौ महाभागौ सोऽपश्यत्संशितव्रतौ ॥&lt;br&gt;&#xA;याजोपयाजौ ब्रह्मर्षी श्राम्यन्तौ पृषतात्मजः ।&lt;br&gt;&#xA;संहिताध्ययने युक्तौ गोत्रतश्चापि काश्यपौ ॥&lt;br&gt;&#xA;तरुणौ तौ युक्तरूपौ ब्राह्मणावृषिसत्तमौ ।&lt;br&gt;&#xA;स उपामन्त्रयामास सर्वकामैरतन्द्रितः ॥&lt;br&gt;&#xA;स बुद्ध्वा बालबुद्धिं तु कनीयांसमुपह्वरे ।&lt;br&gt;&#xA;प्रपेदे च्छन्दयन् कामैरुपयाजं धृतव्रतम् ॥&lt;br&gt;&#xA;पादशुश्रूषणे युक्तः प्रियवाक्सर्वकामदः ।&lt;br&gt;&#xA;अर्चयित्वा यथान्यायमुपयाजमुवाच ह ॥&lt;br&gt;&#xA;यज्ञसेनः ।&lt;br&gt;&#xA;येन मे कर्मणा ब्रह्मन्पुत्रस्स्याद्द्रोणमृत्यवे ।&lt;br&gt;&#xA;अर्जुनस्य तथा भार्या भवेद्या वरवर्णिनी ॥&lt;br&gt;&#xA;उपयाज कृते तस्मिन् गवां दाताऽस्मि तेऽर्बुदम् ॥&lt;br&gt;&#xA;यदन्यत्ते द्विजश्रेष्ठ मनस्सुप्रियं भवेत् ।&lt;br&gt;&#xA;सर्वं तत्ते प्रदास्यामि न हि मेऽस्त्यत्र संशयः ॥&lt;br&gt;&#xA;ब्राह्मणः ।&lt;br&gt;&#xA;इत्युक्तो नाहमित्येवं तमृषिः प्रत्यभाषत ।&lt;br&gt;&#xA;आराधयिष्यन् द्रुपदस्स तं पर्यचरत्पुनः ॥&lt;br&gt;&#xA;ततस्संवत्सरस्यान्ते द्रुपदं स द्विजोत्तमः ।&lt;br&gt;&#xA;याजो द्रोणविनाशाय प्रतिजज्ञे तथाऽपि सः ।&lt;br&gt;&#xA;पाण्डोस्स्नुषार्थं कन्या च भवेदिति मतिर्मम ॥&lt;br&gt;&#xA;तथेत्युक्त्वा तु तं यज्ञं पुत्रकामीयमारभत् ।&lt;br&gt;&#xA;गुर्वर्थ इति चाकाममुपयाजश्चकार ह ॥&lt;br&gt;&#xA;याजस्तु यजतां श्रेष्ठो हव्यवाहमतर्पयत् ।&lt;br&gt;&#xA;याजस्तु सवनस्यान्ते देवीमाह्वापयत्तदा ॥&lt;br&gt;&#xA;याजः ।&lt;br&gt;&#xA;प्रेहि मां राज्ञि पृषति मिथुनं त्वामुपस्थितम् ।&lt;br&gt;&#xA;कुमारश्च कुमारी च पतिवंशविवृद्धये ॥&lt;br&gt;&#xA;देवी ।&lt;br&gt;&#xA;नालिप्तं वै मम मुखं पुण्यान् गन्धान् बिभर्मि च ।&lt;br&gt;&#xA;न पत्नी तेऽस्मि सूत्यर्थं तिष्ठ याज मम प्रिये ॥&lt;br&gt;&#xA;याजः ।&lt;br&gt;&#xA;याजेन श्रपितं हव्यमुपयाजेन मन्त्रितम् ।&lt;br&gt;&#xA;कथं कामं न सन्दध्यात् पृषति प्रेहि तिष्ठ वा ॥&lt;br&gt;&#xA;ब्राह्मणः ।&lt;br&gt;&#xA;एवमुक्वा तु याजेन हुते हविषि संस्कृते ।&lt;br&gt;&#xA;उत्तस्थौ पावकात्तस्मात्कुमारो देवसन्निभः ॥&lt;br&gt;&#xA;ज्वालावर्णो घोररूपः किरीटी वर्म चोत्तमम् ।&lt;br&gt;&#xA;बिभ्रत्सखड्गस्सशरो धनुषा विनदन् मुहुः ॥&lt;br&gt;&#xA;अध्यारोहद्दृढरथं तेन स प्रययौ तदा ॥&lt;br&gt;&#xA;ततः प्रणेदुः पाञ्चालाः प्रहृष्टास्साधु साध्विति ।&lt;br&gt;&#xA;हर्षाविष्टांस्ततश्चैतान् नेयं सेहे वसुन्धरा ॥&lt;br&gt;&#xA;भयापहो राजपुत्रः पाञ्चालानां यशस्करः ।&lt;br&gt;&#xA;राज्ञश्शोकापहो जात एष द्रोणवधाय वै ॥&lt;br&gt;&#xA;इत्युवाच महद्भूतमदृश्यं खेचरं तदा ॥&lt;br&gt;&#xA;कुमारी चापि पाञ्चाली अर्जुनार्थे विनिर्मिता ।&lt;br&gt;&#xA;सुभगा दर्शनीयाङ्गी वेदिमध्यात्समुत्थिता ॥&lt;br&gt;&#xA;श्यामा पद्मपलाशाक्षी नीलकुञ्चितमूर्धजा ।&lt;br&gt;&#xA;मानुषं विग्रहं कृत्वा श्रीस्साक्षाद्देववर्णिनी ॥&lt;br&gt;&#xA;नीलोत्पलसमो गन्धो यस्याः क्रोशात्प्रवायति ।&lt;br&gt;&#xA;या बिभर्ति परं रूपं यस्या नास्ति समा भुवि ॥&lt;br&gt;&#xA;सदृशी पाण्डुपुत्रस्य अर्जुनस्येति भारत ।&lt;br&gt;&#xA;ऊचुः प्रहृष्टमनसो राजभक्तिपुरस्कृताः ॥&lt;br&gt;&#xA;तां चापि जातां सुश्रोणीं वागुवाचाशरीरिणी ।&lt;br&gt;&#xA;सर्वयोषिद्वरा कृष्णा क्षयं क्षत्रं निनीषति ॥&lt;br&gt;&#xA;सुरकार्यमियं लोके करिष्यति सुमध्यमा ।&lt;br&gt;&#xA;अस्याः हेतोः क्षत्रियाणां महदुत्पत्स्यते भयम्  ॥&lt;br&gt;&#xA;तच्छ्रुत्वा सर्वपाञ्चालाः प्रणेदुस्सिंहसङ्घवत् ॥&lt;br&gt;&#xA;पाञ्चालराजस्तां दृष्ट्वा हर्षादश्रूण्यवर्तयत् ।&lt;br&gt;&#xA;परिष्वज्य सुतां कृष्णां स्नुषा पाण्डोरिति ब्रुवन् ।&lt;br&gt;&#xA;अङ्कमारोप्य पाञ्चालीं राजा हर्षमवाप सः ॥&lt;br&gt;&#xA;तयोशाच नामनी चक्रुर्द्विजास्सम्पूर्णमानसाः ॥&lt;br&gt;&#xA;धृष्टत्वादप्रधृषायत्वाद्द्युम्नादुत्सम्भवादपि ।&lt;br&gt;&#xA;धृष्टद्युम्नः कुमारोऽयं द्रुपदस्य भवत्विति ।&lt;br&gt;&#xA;कृष्णेत्येवाब्रुवन्कृष्णां कृष्णाऽभूत्सा हि वर्णतः ॥&lt;br&gt;&#xA;तथा तन्मिथुनं जज्ञे द्रुपदस्य महामखे ॥&lt;br&gt;&#xA;धृष्टद्युम्नस्तु पाञ्चालान् सिंहनादेन नादयन् ।&lt;br&gt;&#xA;सोऽध्यारोहद्रथवरं तेन सम्प्रययौ गृहम् ।&lt;br&gt;&#xA;कृष्णा च शिबिकां प्राप्य प्रविवेश निवेशनम् ॥&lt;br&gt;&#xA;धृष्टद्युम्नं तु पाञ्चालीमानीय स्वं निवेशनम् ।&lt;br&gt;&#xA;द्रोणं सम्पूज्य विधिवद्गुरुरित्येव धर्मतः ॥&lt;br&gt;&#xA;परिदाय सुतं शिष्यं धृष्टद्युम्नं तु सोमकाः ।&lt;br&gt;&#xA;आहू राज्ञः प्रसीदेति प्राब्रुवन्प्रियवादिनः ॥&lt;br&gt;&#xA;महाप्रभावो ब्रह्मर्षिर्ज्ञात्वा तस्य च सम्भवम् ।&lt;br&gt;&#xA;उपाकरोदस्त्रहेतोर्भारद्वाजः प्रतापवान् ॥&lt;br&gt;&#xA;अमोक्षणीयं दैवं हि भावि मत्वा महामतिः ।&lt;br&gt;&#xA;तथा तत्कृतवान् द्रोण आत्मकीर्त्यर्थकारणात् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/164/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/164/</guid>
      <description>&lt;p&gt;वैशम्पायनः-&lt;br&gt;&#xA;एवं श्रुत्वा तु ब्राह्मणात्संशितव्रताः ।&lt;br&gt;&#xA;मनसा द्रौपदीं जग्मुरनङ्गशरपीडिताः ॥&lt;br&gt;&#xA;ततस्तां रजनीं राजञ्छल्यविद्धा इवाभवन् ।&lt;br&gt;&#xA;सर्वथाऽस्वस्थमनसो बभूवुस्ते महारथाः ॥&lt;br&gt;&#xA;ततः कुन्ती सुतान्दृष्ट्वा विभ्रान्तान्हृतचेतसः ।&lt;br&gt;&#xA;युधिष्ठिरमुवाचेदं वचनं सत्यवादिनी ॥&lt;br&gt;&#xA;कुन्ती-&lt;br&gt;&#xA;चिररात्रोषितास्स्मेह ब्राह्मणस्य निवेशने ।&lt;br&gt;&#xA;रममाणाः पुरे रम्ये लब्धभैक्षा युधिष्ठिर ॥&lt;br&gt;&#xA;यानीह रमणीयानि वनान्युपवनानि च ।&lt;br&gt;&#xA;सर्वाणि तानि दृष्टानि पुनःपुनररिन्दम ॥&lt;br&gt;&#xA;पुनर्दृष्टानि तानीह प्रीणयन्ति न नस्तथा ।&lt;br&gt;&#xA;भैक्षं च न तथा वीर लभ्यते कुरुनन्दन ॥&lt;br&gt;&#xA;ते वयं साधु पञ्चालान्गच्छाम यदि मन्यसे ।&lt;br&gt;&#xA;अपूर्वदर्शनं तात रमणीयं भविष्यति ॥&lt;br&gt;&#xA;सुभिक्षाश्चैव पञ्चालाश्श्रूयन्ते शत्रुकर्शन ।&lt;br&gt;&#xA;यज्ञसेनस्तु राजाऽसौ ब्रह्मण्य इति सुश्रुम ॥&lt;br&gt;&#xA;एकत्र चिरवासोऽयं क्षमो न च मतो मम ।&lt;br&gt;&#xA;तस्मात्तत्रैव गच्छामो वयं तु यदि मन्यसे ॥&lt;br&gt;&#xA;युधिष्ठिरः-&lt;br&gt;&#xA;भवत्या यन्मतं कार्यं त्विहास्माकं परं हितम् ।&lt;br&gt;&#xA;अनुजांस्तु न जानामि गच्छेयुर्नेति वा पुनः ॥&lt;br&gt;&#xA;वैशम्पायनः-&lt;br&gt;&#xA;ततः कुन्ती भीमसेनमर्जुनं यमजौ तथा ।&lt;br&gt;&#xA;उवाच गमनं ते च तां तथेत्यब्रुवंस्तथा ॥&lt;br&gt;&#xA;तत आमन्त्र्य तं विप्रं कुन्ती राजसुतैः सह ।&lt;br&gt;&#xA;प्रतस्थे नगरीं रम्यां द्रुपदस्य महात्मनः ॥&lt;br&gt;&#xA;वसत्सु तेषु प्रच्छन्नं पाण्डवेषु महात्मसु ।&lt;br&gt;&#xA;आजगाम तदा द्रष्टुं व्यासस्सत्यवतीसुतः ॥&lt;br&gt;&#xA;तमागतमभिप्रेक्ष्य प्रत्युद्गम्य परन्तपाः ।&lt;br&gt;&#xA;प्रणिपत्याभिवाद्यैनं तस्थुः प्राञ्जलयोऽग्रतः ॥&lt;br&gt;&#xA;समनुज्ञाप्य तान्सर्वानासीनान्मुनिरब्रवीत् ।&lt;br&gt;&#xA;प्रच्छन्नं पूजितः पार्थैः प्रीतिपूर्वमिदं वचः ॥&lt;br&gt;&#xA;व्यासः-&lt;br&gt;&#xA;अपि धर्मेण वर्तध्वं शास्त्रेणैव परन्तपाः ।&lt;br&gt;&#xA;अपि विप्रेषु वः पूजा पूजार्हेषु यथाविधि ॥&lt;br&gt;&#xA;वैशम्पायनः-&lt;br&gt;&#xA;अथ धर्मार्थवद्वाक्यमुक्त्वा स भगवानृषिः ।&lt;br&gt;&#xA;विचित्रास्तु कथास्तास्ताः पुनरेवेदमब्रवीत् ॥&lt;br&gt;&#xA;व्यासः-&lt;br&gt;&#xA;आसीत्तपोनिधेः काचिदृषेः कन्या मनस्विनी ।&lt;br&gt;&#xA;विलग्नमध्या सुश्रोणी सुभ्रूस्सर्वगुणान्विता ॥&lt;br&gt;&#xA;कर्मभिस्स्वकृतैस्सा तु दुर्भगा समपद्यत ।&lt;br&gt;&#xA;नाध्यगच्छम्पतिं सा तु कन्या रूपवती सती ॥&lt;br&gt;&#xA;तपस्तप्तुमथारेभे पत्यर्थमसुखं ततः ।&lt;br&gt;&#xA;तोषयामास महता तपसोग्रेण शङ्करम् ॥&lt;br&gt;&#xA;तस्यास्तु भगवांस्तुष्टस्तामुवाच तपस्विनीम् ।&lt;br&gt;&#xA;वरं वरय भद्रं ते वरदोऽस्मि तवेप्सितम् ॥&lt;br&gt;&#xA;अथेश्वरमुवाचेदमात्मनस्सा हितं वचः।&lt;br&gt;&#xA;पतिं सर्वगुणोपेतमिच्छामीति पुनःपुनः ॥&lt;br&gt;&#xA;तामथ प्रत्युवाचेदमीशानो वदतां वरः ।&lt;br&gt;&#xA;पञ्च ते पतयो भद्रे भविष्यन्तीति शङ्करः ॥&lt;br&gt;&#xA;प्रतिब्रुवाणमेकं मे पतिं देहीति शङ्करम् ।&lt;br&gt;&#xA;पुनरेवाब्रवीदेनामिदं वचनमुत्तमम् ॥&lt;br&gt;&#xA;पञ्चकृत्वस्त्वयाप्युक्तः पतिं देहीत्यहं पुनः ॥&lt;br&gt;&#xA;देहमन्यं गतायास्ते यथोक्तं वै भविष्यति ।&lt;br&gt;&#xA;द्रुपदस्य कुले जाता कन्या सा वररूपिणी ॥&lt;br&gt;&#xA;निर्दिष्टा भवतां पत्नी कृष्णा पार्षत्यनिन्दिता ।&lt;br&gt;&#xA;पाञ्चालनगरीं तस्मात्प्रविशध्वं महाबलाः ।&lt;br&gt;&#xA;सुखिनस्तामनुप्राप्य भविष्यथ न संशयः ॥&lt;br&gt;&#xA;राज्यं चैवागतं प्राप्ता इन्द्रप्रस्थं गमिष्यथ ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा महाभागः पाण्डवानां पितामहः ।&lt;br&gt;&#xA;पार्थानामन्त्र्य कुन्तीं च प्रातिष्ठत महातपाः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/165/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/165/</guid>
      <description>&lt;p&gt;वैशम्पायनः-&lt;br&gt;&#xA;ततस्ते नरशार्दूला भ्रातरः पञ्च पाण्डवाः ।&lt;br&gt;&#xA;प्रययुर्द्रौपदीं द्रष्टुं तञ्च देशं महोत्सवम् ॥&lt;br&gt;&#xA;ते प्रयाता नरव्याघ्रा मात्रा सह परन्तपाः ।&lt;br&gt;&#xA;ब्राह्मणान्ददृशुर्मार्गे गच्छतस्सहितान्बहून् ॥&lt;br&gt;&#xA;तानूचुर्ब्राह्मणा राजन्पाण्डवान्ब्रह्मचारिणः ।&lt;br&gt;&#xA;क्व भवन्तो गमिष्यन्ति कुतो वाऽऽगच्छतेति ह ॥&lt;br&gt;&#xA;युधिष्ठिरः-&lt;br&gt;&#xA;आगतानेकचक्रायास्सोदर्यान्देवदर्शिनः ।&lt;br&gt;&#xA;भवन्तोऽपि विजानन्तु सङ्गता मातृचारिणः ॥&lt;br&gt;&#xA;गच्छामोऽद्यैव पाञ्चालान्द्रुपदस्य निवेशनम् ।&lt;br&gt;&#xA;स्वयंवरो महांस्तत्र भविता सुमहोत्सवः ॥&lt;br&gt;&#xA;ब्राह्मणाः-&lt;br&gt;&#xA;एकसार्थं प्रयातास्स्म वयमप्यत्र गामिनः ।&lt;br&gt;&#xA;तत्रह्यद्भुतसङ्काशो भविता सुमहोत्सवः ॥&lt;br&gt;&#xA;यज्ञसेनस्य दुहिता द्रुपदस्य महात्मनः ।&lt;br&gt;&#xA;वेदिमध्यात्समुत्पन्ना पद्मपत्रनिभेक्षणा ॥&lt;br&gt;&#xA;दर्शनीयाऽनवद्याङ्गी सुकुमारी यशस्विनी ।&lt;br&gt;&#xA;धृष्टद्युम्नस्य भगिनी द्रोणशत्रोः प्रतापिनः ॥&lt;br&gt;&#xA;यो जातः कवची स्वङ्गी सशरस्सशरासनः ।&lt;br&gt;&#xA;सुसमिद्धे महाराजा पावके पावकप्रभः ॥&lt;br&gt;&#xA;स्वसा तस्यानवद्याङ्गी सुकुमारी यशस्विनी ।&lt;br&gt;&#xA;नीलोत्पलसमो गन्धः यस्याः क्रोशात्प्रवायति ॥&lt;br&gt;&#xA;तां यज्ञसेनस्य सुतां स्वयंवरकृतक्षणाम् ।&lt;br&gt;&#xA;सङ्गच्छामो वयं द्रष्टुं तं च देशं महोत्सवम् ॥&lt;br&gt;&#xA;राजानो राजपुत्राश्च यज्वानो भूरिदक्षिणाः ।&lt;br&gt;&#xA;स्वाध्यायवन्तश्शुचयो महात्मानो महाव्रताः ॥&lt;br&gt;&#xA;तरुणा दर्शनीयाश्च नानादेशसमागताः ।&lt;br&gt;&#xA;महारथाः कृतास्त्राश्च समुपेष्यन्ति भूमिपाः ॥&lt;br&gt;&#xA;ते तत्र विविधं दानं विजयार्थं नरेश्वराः ।&lt;br&gt;&#xA;प्रदास्यन्ति धनं गाश्च भक्ष्यं भोज्यं च सर्वशः ॥&lt;br&gt;&#xA;प्रतिगृह्य च तत्सर्वं दृष्ट्वा चैव स्वयंवरे ।&lt;br&gt;&#xA;अनुभूयोत्सवं चैव गमिष्यामो यथेप्सितम् ॥&lt;br&gt;&#xA;नटा वैतालिकाश्चैव नर्तकास्तत्र मागधाः ।&lt;br&gt;&#xA;नियोधकाश्च देशेभ्यस्समेष्यन्ति महाबलाः ॥&lt;br&gt;&#xA;एवं कौतूहलं दृष्ट्वा भुक्त्वा च प्रतिगृह्य च ।&lt;br&gt;&#xA;सहास्माभिर्महात्मानो रङ्गं प्रति निवत्स्यथ ॥&lt;br&gt;&#xA;दर्शनीयांश्च वस्सर्वान्देवरूपानिव स्थितान् ।&lt;br&gt;&#xA;समीक्ष्य कृष्णा वरयेत्सङ्गम्यान्यतमं पतिम् ॥&lt;br&gt;&#xA;अयं भ्राता च वश्शीघ्रं दर्शनीयो महाभुजः ।&lt;br&gt;&#xA;आरस्यमानो विजयेत्सङ्गत्या द्रविणं महत् ॥&lt;br&gt;&#xA;युधिष्ठिरः-&lt;br&gt;&#xA;परमं भोगमिच्छामो द्रष्टुं देशं महोत्सवम् ।&lt;br&gt;&#xA;भवद्भिस्सहितास्सर्वे कन्यायास्तां स्वयंवरम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/166/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/166/</guid>
      <description>&lt;p&gt;वैशम्पायनः-&lt;br&gt;&#xA;ते प्रतस्थुः पुरस्कृत्य मातरं भरतर्षभाः ।&lt;br&gt;&#xA;समैरुदङ्मुखैर्मार्गैर्यथोद्दिष्टं परन्तपाः ॥&lt;br&gt;&#xA;ते गच्छन्तस्त्वहोरात्रं पाञ्चालनगरं प्रति ।&lt;br&gt;&#xA;अभ्याजग्मुर्लोकनदीं गङ्गां भागीरथीं प्रति ॥&lt;br&gt;&#xA;चन्द्रास्तमयवेलायामर्धरात्रे समागमे ।&lt;br&gt;&#xA;ते च वारि निमज्जन्तस्तीर्थं सोमश्रवायणम् ॥&lt;br&gt;&#xA;उल्मुकं तु समुद्यम्य तेषामग्रे धनञ्जयः ।&lt;br&gt;&#xA;प्रकाशार्थं ययौ तत्र रक्षार्थं च धनञ्जयः ॥&lt;br&gt;&#xA;अथ तत्र जले रम्ये विजने क्रीडयन् स्त्रियः ।&lt;br&gt;&#xA;ईर्ष्युर्गन्धर्वराजस्तु जलक्रीडामुपागतः ॥&lt;br&gt;&#xA;शब्दं तेषां स शुश्राव नदीं समुपसर्पताम् ।&lt;br&gt;&#xA;तेन शब्देन चाविष्टश्चुक्रोध सहसा बली ॥&lt;br&gt;&#xA;स दृष्ट्वा पाण्डवांस्तत्र सह मात्रा परन्तपान् ।&lt;br&gt;&#xA;विष्फारयन्धनुर्घोरमिदं वचनमब्रवीत् ॥&lt;br&gt;&#xA;अङ्गारवर्णः-&lt;br&gt;&#xA;सन्ध्या संरज्यते घोरा पूर्वरात्रागमे च या ।&lt;br&gt;&#xA;अशीतित्रुटिभिर्हीनांस्त्रीन्मुहूर्तान्प्रचक्षते ॥&lt;br&gt;&#xA;विहितान्कामचाराय यक्षगन्धर्वरक्षसाम् ।&lt;br&gt;&#xA;शेषमन्यन्मनुष्याणां कामचारमिह स्मृतम् ॥&lt;br&gt;&#xA;लोभात्प्रचारं चरतस्तासु वेलासु वै नरान् ।&lt;br&gt;&#xA;उपक्रम्य निगृह्णीमो राक्षसैस्सह बालिशान् ॥&lt;br&gt;&#xA;अहो निशां प्राप्नुवतो भूयिष्ठां पापचेतसः ।&lt;br&gt;&#xA;निघ्नन्त्येते नित्यमेव कषणेषु नृपतीनपि ॥&lt;br&gt;&#xA;आराच्च तिष्ठतास्माकं समीपं नोपगच्छत ।&lt;br&gt;&#xA;कस्मान्मां नाभिजानीथा प्राप्तं भागीरथीजलम् ॥&lt;br&gt;&#xA;अङ्गारवर्णं गन्धर्वं वित्त मां प्रबलाश्रयम् ।&lt;br&gt;&#xA;अहं हि मानी चेर्ष्युश्च कुबेरस्य प्रियस्सखा ॥&lt;br&gt;&#xA;अङ्गारवर्णमिति च वचनं ख्यातितं मम ।&lt;br&gt;&#xA;अनुगङ्गं महच्चित्रमस्मिन्नित्यं वसाम्यहम् ॥&lt;br&gt;&#xA;न कौणपाश्शृङ्गिणो वा न देवा न चारणाः ।&lt;br&gt;&#xA;इदं समुपसर्पन्ति किं मां समुपसर्पथ ॥&lt;br&gt;&#xA;अर्जुनः-&lt;br&gt;&#xA;समुद्रे हिमवत्पार्श्वे नद्यामस्यां च दुर्मते ।&lt;br&gt;&#xA;रात्रावहनि सन्धौ वा कस्य क्लृप्तः परिग्रहः ॥&lt;br&gt;&#xA;वयं च शक्तिसम्पन्ना अकाले त्वां च धृष्णुमः ।&lt;br&gt;&#xA;अशक्ता भवने क्रूरान्युष्मानर्चन्ति मानवाः ॥&lt;br&gt;&#xA;पुरा हिमवतश्चैषा हेमशृङ्गाद्विनिःसृता ।&lt;br&gt;&#xA;गङ्गा प्रतिदिशं गत्वा सप्तधा प्रतिपद्यते ॥&lt;br&gt;&#xA;वेला भूत्वा चैकवप्रा शुचिराकाशगा पुनः ॥&lt;br&gt;&#xA;देवेषु गङ्गा गन्धर्व प्राप्नोत्यलकनन्दताम् ।&lt;br&gt;&#xA;तथा पितॄन्वैतरणी दुस्तरा पापकर्मभिः ॥&lt;br&gt;&#xA;गङ्गा भुवि च गन्धर्व यदा द्वैपायनोऽब्रवीत् ।&lt;br&gt;&#xA;असम्बाधा देवनदी सर्वेषां पावनी शुभा ॥&lt;br&gt;&#xA;कथमिच्छसि तां रोद्धुं नैष धर्मस्सनातनः ॥&lt;br&gt;&#xA;अनिवार्यमसम्बाधं तव वाचा कथं वयम् ।&lt;br&gt;&#xA;न स्पृशेम यथाकामं पुण्यं भागीरथीजलम् ॥&lt;br&gt;&#xA;वैशम्पायनः-&lt;br&gt;&#xA;अङ्गारवर्णस्तच्छ्रुत्वा क्रुद्ध आयम्य कार्मुकम् ।&lt;br&gt;&#xA;मुमोच सायकान्दीप्तानहीन्दीप्ताननानिव ॥&lt;br&gt;&#xA;उल्मुकं भ्रामयंस्तूर्णं पाण्डवश्चर्म चोत्तमम् ।&lt;br&gt;&#xA;व्यपोवाह शरांस्तस्य सर्वानेव धनञ्जयः ॥&lt;br&gt;&#xA;अर्जुनः-&lt;br&gt;&#xA;बिभीषिकां हि गन्धर्व नास्त्रज्ञेषु प्रयोजय ।&lt;br&gt;&#xA;अस्त्रज्ञेषु प्रयुक्तेयं फेनवत्प्रविलीयते ॥&lt;br&gt;&#xA;मानुषान्न तु गन्धर्वान्सर्वान्गन्धर्व लक्षये ।&lt;br&gt;&#xA;तस्मादस्त्रेण दिव्येन योत्स्येऽहं न तु मायया ॥&lt;br&gt;&#xA;तदिदं जातवेदास्तु प्रादादस्त्रं बृहस्पतेः ।&lt;br&gt;&#xA;तस्मादगाद्भरद्वाजं गुरुपुत्रं शतक्रतोः ॥&lt;br&gt;&#xA;भरद्वजात्ततो रामं भार्गवाच्च गुरुर्मम ।&lt;br&gt;&#xA;स त्विदं मह्यमददद्द्रोणो ब्राह्मणसत्तमः ॥&lt;br&gt;&#xA;वैशम्पायनः-&lt;br&gt;&#xA;इत्युक्त्वा पाण्डवः क्रुद्धो गन्धर्वाय मुमोच ह ।&lt;br&gt;&#xA;प्रदीप्तमस्त्रमाग्नेयं ददाहास्य रथं ततः ॥&lt;br&gt;&#xA;रथात्तु विप्लुतं तं तु गन्धर्वं सुमहाबलः ।&lt;br&gt;&#xA;अस्त्रतेजःप्रमूढं च प्रपतन्तमवाङ्मुखम् ॥&lt;br&gt;&#xA;शिरोरुहेषु जग्राह माल्यवत्सु धनञ्जयः ।&lt;br&gt;&#xA;भ्रातॄन्प्रति चकर्षाथ सोऽस्त्रपातादचेतनम् ॥&lt;br&gt;&#xA;युधिष्ठिरं तस्य भार्या प्रपेदे शरणार्थिनी ।&lt;br&gt;&#xA;नाम्ना कुम्भीनसी नाम पतित्राणमभीप्सती ॥&lt;br&gt;&#xA;गन्धर्वी-&lt;br&gt;&#xA;वैशम्पायनः-&lt;br&gt;&#xA;त्राहि त्वं मां महाराज पतिं चेमं विमुञ्च मे ।&lt;br&gt;&#xA;गन्धर्वी शरणं प्राप्तां दीनां कुम्भीनसीं प्रभो ॥&lt;br&gt;&#xA;श्रुत्वाऽनुग्रहभावाच्च पार्थः पार्थमुवाच ह ॥&lt;br&gt;&#xA;युधिष्ठिरः-&lt;br&gt;&#xA;जितं युद्धे यशोहीनं स्त्रीनाथमपराक्रमम् ।&lt;br&gt;&#xA;धनञ्जय महाबाहो मुञ्चेममरिसूदन ॥&lt;br&gt;&#xA;अर्जुनः-&lt;br&gt;&#xA;अङ्गेमां प्रतिपद्यस्व गच्छ गन्धर्व मा शुचः ।&lt;br&gt;&#xA;प्रदिशत्यभयं तेऽत्र कुरुराजो युधिष्ठिरः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/167/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/167/</guid>
      <description>&lt;p&gt;गन्धर्वः-&lt;br&gt;&#xA;जितोऽहं पूर्वकं नाम मुञ्चाम्यङ्गारवर्णताम् ।&lt;br&gt;&#xA;यशोहीनं तु न श्लाघ्यं स्वं नाम जनसंसदि ॥&lt;br&gt;&#xA;साध्विमं लब्धवाल्ँलाभं यो हि दिव्यास्त्रधारिणम् ।&lt;br&gt;&#xA;गान्धर्वं मायया चोर्ध्वमिच्छामि परया वरम् ॥&lt;br&gt;&#xA;अस्त्राग्निना विचित्रोऽयं दग्धो मे रथ उत्तमः ।&lt;br&gt;&#xA;सोऽहं चित्ररथो भूत्वा नाम्ना दग्धरथोऽभवं ॥&lt;br&gt;&#xA;सम्भृता त्वेव विद्येयं तपसेह पुरा मया ।&lt;br&gt;&#xA;निवेदयिष्ये तामद्य प्राणदाय महात्मने ॥&lt;br&gt;&#xA;संस्तम्भितं च तरसा जितं शरणमागतम् ।&lt;br&gt;&#xA;योऽरिं संयोजयेत्प्राणैः कल्याणं किं न सोऽर्हति ॥&lt;br&gt;&#xA;चाक्षुषी नाम विद्येयं यां सोमाय ददौ मनुः ।&lt;br&gt;&#xA;ददौ स विश्वावसवे मम विश्वावसुर्ददौ ॥&lt;br&gt;&#xA;सेयं कापुरुषं प्राप्ता गुरुदत्ता प्रणश्यति ।&lt;br&gt;&#xA;आगमोऽस्या मया प्रोक्तस्तस्या वीर्यं निबोध मे ॥&lt;br&gt;&#xA;यच्चक्षुषा द्रष्टुमिच्छेत्त्रिषु लोकेषु किञ्चन ।&lt;br&gt;&#xA;तत्पथे यादृशं चेच्छेत्तादृशं द्रष्टुमर्हति ॥&lt;br&gt;&#xA;समापद्येत षण्मासान्स्थितो विद्यां लभेदिमाम् ।&lt;br&gt;&#xA;अन्वानेष्याम्यहं विद्यां स्वयं तुभ्यं व्रते व्रते ॥&lt;br&gt;&#xA;विद्यया ह्यनया राजन्वयं नृभ्यो विशेषिणः ॥&lt;br&gt;&#xA;अनाहार्याश्च देवानामनुभावात्प्रवर्तिनाम् ।&lt;br&gt;&#xA;गन्धर्वजानामश्वानामहं पुरुषसत्तम ॥&lt;br&gt;&#xA;भ्रातृभ्यस्तव तुभ्यं च पृथग्दाता शतं शतं ॥&lt;br&gt;&#xA;देवगन्धर्ववाहास्ते दिव्यगन्धा मनोजवाः ।&lt;br&gt;&#xA;क्षीणक्षीणा भवन्त्यन्ये न हीयन्ते च रंहसः ॥&lt;br&gt;&#xA;पुरा कृतं महेन्द्रस्य वज्रं वृत्रनिबर्हणे ।&lt;br&gt;&#xA;दशधा शतधा चैव तच्छीर्णं वृत्रमूर्धनि ॥&lt;br&gt;&#xA;तस्या भागः पृथग्भूतस्सर्वभूतैरुपास्यते ।&lt;br&gt;&#xA;लोके यत्साधनं किञ्चित्सा वै वज्रतनुस्स्मृता ॥&lt;br&gt;&#xA;ब्रह्म वज्रं ब्राह्मणानां क्षत्रियाणां रथं विदुः ।&lt;br&gt;&#xA;वैश्यवज्रं तु वै सीरं शुश्रूषा हीनयोनिषु ॥&lt;br&gt;&#xA;साधनं क्षत्रधर्मस्य मनोज्ञा वाजिनस्स्मृताः ।&lt;br&gt;&#xA;रथाङ्गं च रथास्त्रेण धनुश्च भरतर्षभ ॥&lt;br&gt;&#xA;कामवर्णाः कामगमाः कामतस्समुपस्थिताः ।&lt;br&gt;&#xA;इति गन्धर्वजाः कामं पूरयिष्यन्ति मे हयाः ॥&lt;br&gt;&#xA;अर्जुनः-&lt;br&gt;&#xA;यदि प्रीतेन दत्तं वा संशये जीवितस्य वा ।&lt;br&gt;&#xA;विद्यां वित्तं शुभं वाऽपि न तद्गन्धर्व कामये ॥&lt;br&gt;&#xA;गन्धर्वः-&lt;br&gt;&#xA;संयोगो वै प्रीतिकरस्स सत्सु प्रतिदृश्यते ।&lt;br&gt;&#xA;जीवितस्य प्रदानेन प्रीतो विद्यां ददामि ते ॥&lt;br&gt;&#xA;त्वत्तो ह्यहं ग्रहीष्यामि अस्त्रमाग्नेयमुत्तमम् ।&lt;br&gt;&#xA;तथैव सख्यं बीभत्सो चिराय भरतर्षभ ॥&lt;br&gt;&#xA;अर्जुनः-&lt;br&gt;&#xA;अस्त्रेणास्त्रं वृणे वृत्तस्संयोगश्शाश्वतोऽस्तु मे ।&lt;br&gt;&#xA;सखे गन्धर्व तद्ब्रूहि युष्मभ्यो यद्भयं त्यजे ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/168/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/168/</guid>
      <description>&lt;p&gt;अर्जुनः-&lt;br&gt;&#xA;कारणं ब्रूहि गन्धर्व किं तद्येन स्म धर्षिताः ।&lt;br&gt;&#xA;यद्ब्रह्म वदुषस्सर्वे सन्तो रात्रावरिन्दमाः ॥&lt;br&gt;&#xA;गन्धर्वः-&lt;br&gt;&#xA;अनग्नयोऽनाहुतयो न च विप्रपुरस्कृताः ।&lt;br&gt;&#xA;धर्षितास्स्थ ततो यूयं मया पाण्डवनन्दन ॥&lt;br&gt;&#xA;यक्षराक्षसगन्धर्वपिशाचोरगपन्नगाः ।&lt;br&gt;&#xA;धर्षयन्ति नरव्याघ्र न ब्राह्मणपुरस्कृतान् ॥&lt;br&gt;&#xA;जानता च मया तस्मात्तेजश्चाभिजनं च वः ।&lt;br&gt;&#xA;इयं मतिमतां श्रेष्ठ धर्षितुं वै कृता मतिः ॥&lt;br&gt;&#xA;को हि वस्त्रिषु लोकेषु न वेद भरतर्षभ ।&lt;br&gt;&#xA;स्वैर्गुणैर्विस्तृतं श्रीमद्यशोऽग्र्यं भूरिवर्चसाम् ॥&lt;br&gt;&#xA;यक्षराक्षसगन्धर्वाः पिशाचोरगपन्नगाः ।&lt;br&gt;&#xA;विस्तरं कुरुवंशस्य श्रीमतः कथयन्ति ते ॥&lt;br&gt;&#xA;नारदप्रभृतीनां च महर्षीणां मया पुरा ।&lt;br&gt;&#xA;श्रुतं कथयतां पार्थ कुरूणां वंशमादितः ॥&lt;br&gt;&#xA;स्वयं चापि मया दृष्टश्चरता सागराम्बराम् ।&lt;br&gt;&#xA;इमां वसुमतीं कृत्स्नां प्रभावस्सुकुलस्य च ॥&lt;br&gt;&#xA;वेदे धनुषि चाचार्यमभिजानामि चार्जुन ।&lt;br&gt;&#xA;विश्रुतं त्रिषु लोकेषु भारद्वाजं यशस्विनम् ॥&lt;br&gt;&#xA;सर्ववेदविदां श्रेष्ठं सर्वशस्त्रभृतां वरम् ।&lt;br&gt;&#xA;द्रोणमिष्वस्त्रकुशलं धनुष्यङ्गिरसां  वरम् ॥&lt;br&gt;&#xA;धर्मं वायुं च शक्रं च विजानाम्यश्विनावपि ।&lt;br&gt;&#xA;पाण्डुं च नृपशार्दूलं षडेतान्कीर्तिवर्धनान् ।&lt;br&gt;&#xA;पुत्रानेतानहं पार्थ देवमानुषसत्तमान् ॥&lt;br&gt;&#xA;दिव्यात्मानो महात्मानस्सर्वशस्त्रभृतां वराः ।&lt;br&gt;&#xA;भवन्तो भ्रातरस्सर्वे शूराश्च चरितव्रताः ॥&lt;br&gt;&#xA;उत्तमां च मनोवृत्तिं भवतां भावितात्मनाम् ।&lt;br&gt;&#xA;जानन्नपि च वः पार्थ कृतवानिह धर्षणाम् ॥&lt;br&gt;&#xA;स्त्रीसकाशेषु कौरव्य न पुमान्क्षन्तुमर्हति ॥&lt;br&gt;&#xA;धर्षणामात्मनः पश्यन्ब्राह्मद्रविणमाश्रितः ।&lt;br&gt;&#xA;नक्तं च बलमस्माकं भूय एवाभिवर्धते ॥&lt;br&gt;&#xA;यतस्ततो मां कौन्तेय सदारं मन्युराविशत् ॥&lt;br&gt;&#xA;सोऽहं त्वयेह विजितस्सङ्ख्ये तापत्यनन्दन ।&lt;br&gt;&#xA;येनेमं विधिना सर्वं कीर्त्यमानं निबोध मे ॥&lt;br&gt;&#xA;ब्रह्मचर्यं परो धर्मस्स चापि नियतस्त्वयि ।&lt;br&gt;&#xA;यस्मात्तस्मादहं पार्थ रणेऽस्मि विजितस्त्वया ॥&lt;br&gt;&#xA;यस्तु स्यात्क्षत्रियः कश्चित्कामवृत्तः परन्तप ।&lt;br&gt;&#xA;नक्तं च युधि युध्येत न स जीवेत्कथञ्चन ॥&lt;br&gt;&#xA;यस्तु स्यात्कामवृत्तोऽपि राजा राजीवलोचनः ।&lt;br&gt;&#xA;जयेन्नक्तञ्चरान्सर्वान्स पुरोहितधूर्गतः ॥&lt;br&gt;&#xA;तस्मात्तापत्य यत्किञ्चिन्नृणां श्रेय इहेप्सितम् ।&lt;br&gt;&#xA;तस्मिन्कर्मणि योक्तव्या दान्तात्मानः पुरोहिताः ॥&lt;br&gt;&#xA;वेदे षडङ्गे निरताश्शुचयस्सत्यवादिनः ।&lt;br&gt;&#xA;धर्मात्मानः कृतात्मानस्स्युर्नृपस्य पुरोहिताः ॥&lt;br&gt;&#xA;जयश्च नियतो राज्ञस्स्वर्गश्च स्यादनन्तरम् ।&lt;br&gt;&#xA;यस्य स्याद्धर्मविद्वाग्मी पुरोधाश्शीलवाञ्शुचिः ॥&lt;br&gt;&#xA;अलब्धस्य च लाभाय लब्धस्य परिरक्षणे ।&lt;br&gt;&#xA;पुरोहितं प्रकुर्वीत राजा गुणसमन्वितम् ॥&lt;br&gt;&#xA;पुरोहितमते तिष्ठेन्य इच्छेत्पृथिवीं नृप ।&lt;br&gt;&#xA;प्राप्तुं मेरुवरोत्तंसां सागराम्बरधारिणीम् ॥&lt;br&gt;&#xA;न हि केवलशौर्येण तापत्याभिजनेन च ।&lt;br&gt;&#xA;जयेदब्राह्मणः कश्चिद्भुवि भूमिपतिः क्वचित् ॥&lt;br&gt;&#xA;तस्मादेवं विजानीहि कुरूणां कीर्तिवर्धन ।&lt;br&gt;&#xA;ब्राह्मणप्रमुखं राज्यं शक्यं पालयितुं चिरम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/169/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/169/</guid>
      <description>&lt;p&gt;अर्जुनः-&lt;br&gt;&#xA;तापत्य इति यद्वाक्यमुक्तवानसि मामिह ।&lt;br&gt;&#xA;तदहं ज्ञातुमिच्छामि तापत्यार्थविनिश्चितम् ॥&lt;br&gt;&#xA;तपती नाम का चैषा तापत्या यत्कृते वयम् ।&lt;br&gt;&#xA;कौन्तेया हि वयं साधो यत्तदिच्छामि वेदितुम् ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्स गन्धर्वः प्रत्युवाच यशस्विनीम् ।&lt;br&gt;&#xA;अर्जुनं त्रिषु लोकेषु विशरुतं श्रुतिवद्वचः ॥&lt;br&gt;&#xA;गन्धर्वः-&lt;br&gt;&#xA;हन्त ते कथयिष्यामि कथामतिमनोरमाम् ।&lt;br&gt;&#xA;यथावदखिलां पार्थ धर्म्यां धर्मभृतां वर ॥&lt;br&gt;&#xA;उक्तवानस्मि यद्वाक्यं तापत्य इति यद्वचः ।&lt;br&gt;&#xA;तत्तेऽहं कथयिष्यामि शृणुष्वैकमना नृप ॥&lt;br&gt;&#xA;य एष दिवि तेजस्वी नाकं व्याप्नोति तेजसा ।&lt;br&gt;&#xA;सा तस्य तपती नाम बभूव सदृशी सुता ॥&lt;br&gt;&#xA;विवस्वतो वै कौन्तेय सावित्र्यवरजा विभो ।&lt;br&gt;&#xA;विश्रुता त्रिषु लोकेषु तपती तपसा युता ॥&lt;br&gt;&#xA;न देवी नासुरी चैव न यक्षी न च किन्नरी ।&lt;br&gt;&#xA;नाप्सरा न च गन्धर्वी तथारूपा न काचन ॥&lt;br&gt;&#xA;सुविभक्तानवद्याङ्गी सुस्मितायतलोचना ।&lt;br&gt;&#xA;स्वाचारा चैव साध्वी च सुवेषा चैव भामिनी ॥&lt;br&gt;&#xA;न तस्यास्सदृशं कञ्चित्त्रिषु लोकेषु भारत ।&lt;br&gt;&#xA;भर्तारं सविता मेने रूपशीलकुलैश्रुतैः ॥&lt;br&gt;&#xA;सम्प्राप्तयौवनां पश्यन्देवो दुहितरं शुभाम् ।&lt;br&gt;&#xA;द्व्यष्टवर्षां तु तां पश्यन्सविता रूपशालिनीम् ।&lt;br&gt;&#xA;नोपलेभे ततश्शान्तिं सम्प्रदानं विचिन्तयन् ॥&lt;br&gt;&#xA;अथर्क्षपुत्रः कौन्तेय कुरूणामृषभो युवा ।&lt;br&gt;&#xA;सूर्यमाराधयामास नृपस्संवरणस्तदा ॥&lt;br&gt;&#xA;अर्घ्यमाल्योपहारैश्च शश्वत्स नृपतिस्सदा ।&lt;br&gt;&#xA;नियमैरुपवासैश्च तपोभिर्विविधैरपि ॥&lt;br&gt;&#xA;सुश्रूषुरनहंवादी शश्वत्कौरवनन्दन ।&lt;br&gt;&#xA;अंशुमन्तं समुद्यन्तं पूजयामास भक्तिमान् ॥&lt;br&gt;&#xA;ततः कृतज्ञो नृपतिं रूपेणासदृशं भुवि ।&lt;br&gt;&#xA;तपत्यास्सदृशं मेने सूर्यस्संवरणं पतिम् ॥&lt;br&gt;&#xA;दातुमैच्छत्ततः कन्यां तस्मै संवरणाय ताम् ।&lt;br&gt;&#xA;नृपोत्तमाय कौरव्य विश्रुताभिजनाय च ॥&lt;br&gt;&#xA;यथा हि दिवि दीप्तांशुः प्रभासयति तेजसा ।&lt;br&gt;&#xA;तथा भुवि महिपालो दीप्त्या संवरणोऽभवत् ॥&lt;br&gt;&#xA;यथाऽर्चयन्ति चादित्यमुद्यन्तं ब्रह्मवादिनः ।&lt;br&gt;&#xA;तथा संवरणं पार्थ ब्राह्मणावरजाः प्रजाः ॥&lt;br&gt;&#xA;स सोममति कान्तत्वादादित्यमति तेजसा ।&lt;br&gt;&#xA;बभूव नृपतिः श्रीमान्सुहृदां दुर्हृदामपि ॥&lt;br&gt;&#xA;एवङ्गुणाय नृपते तथावृत्ताय नित्यशः ।&lt;br&gt;&#xA;तस्मै दातुं मनश्चक्रे तपतीं तपनस्स्वयम् ॥&lt;br&gt;&#xA;स कदाचिदथो राजा श्रीमानुरुयशा भुवि ।&lt;br&gt;&#xA;चचार मृगयां पार्थ पर्वतोपवने किल ॥&lt;br&gt;&#xA;चरतो मृगयां तस्य क्षुत्पिपासाश्रमान्वितः ।&lt;br&gt;&#xA;ममार राज्ञः कौन्तेय गिरावप्रतिमो हयः ॥&lt;br&gt;&#xA;स मृताश्वश्चरन्पार्थ पद्भ्यामेव गिरौ नृपः ।&lt;br&gt;&#xA;ददर्शासदृशीं लोके कन्यामायतलोचनाम् ॥&lt;br&gt;&#xA;स एव एकामासाद्य कन्यां तामरिमर्दनः ।&lt;br&gt;&#xA;तस्थौ नृपतिशार्दूलः पश्यन्नविचलेक्षणः ॥&lt;br&gt;&#xA;स हि तां तर्कयामास रूपतो नृपतिश्श्रियम् ।&lt;br&gt;&#xA;पुनस्स तर्कयामास रवेर्भ्रष्टामिव प्रभाम् ॥&lt;br&gt;&#xA;गिरिप्रस्थे तु सा यस्मिन्स्थिता स्वसितलोचना ।&lt;br&gt;&#xA;ससवृक्षलतागुल्मो हिरण्मय इवाभवत् ॥&lt;br&gt;&#xA;अवमेने स तां दृष्ट्वा सर्वप्राणभृतां स्त्रियः ।&lt;br&gt;&#xA;अवाप्तं चात्मनो मेने स राजा चक्षुषः फलम् ॥&lt;br&gt;&#xA;जन्मप्रभृति यत्किचिन्द्दृष्टवान्स महीपतिः ।&lt;br&gt;&#xA;रूपं न सदृशं तस्यास्तर्कयामास किञ्चन ॥&lt;br&gt;&#xA;तया बद्धमनश्चक्षुः पाशैर्गुणमयैस्तदा ।&lt;br&gt;&#xA;नातिचक्राम तं देशं बुबुधे न च किञ्चन ॥&lt;br&gt;&#xA;अस्या नूनं विशालाक्ष्याः सदेवासुरमानुषम् ।&lt;br&gt;&#xA;लोकं निर्मथ्य धात्रेदं रूपमाविष्कृतं कृतम् ॥&lt;br&gt;&#xA;इति तां तर्कयामास रूपद्रविणसम्पदा ।&lt;br&gt;&#xA;कन्यामसदृशीं लोके नृपस्संवरणस्तदा ॥&lt;br&gt;&#xA;तां च दृष्ट्वैव कल्याणीं कल्याणाभिजनो नृपः ।&lt;br&gt;&#xA;जगाम मनसा चिन्तां काममार्गणपीडितः ॥&lt;br&gt;&#xA;तुद्यमानस्सुतीव्रेण नृपतिर्मन्मथाग्निना ।&lt;br&gt;&#xA;अप्रगल्भः प्रगल्भां तां उवाचाथ यशस्विनीम् ॥&lt;br&gt;&#xA;संवरणः-&lt;br&gt;&#xA;काऽसि कस्यासि रम्भोरु किमर्थं चेह तिष्ठसि ।&lt;br&gt;&#xA;कथं च निर्जनेऽरण्ये चरस्येका शुचिस्मिते ॥&lt;br&gt;&#xA;त्वं हि सर्वानवद्याङ्गी सर्वाभरणभूषिता ।&lt;br&gt;&#xA;विभूषणमिवैतेषां भूषणानामभीप्सितम् ॥&lt;br&gt;&#xA;न देवीं नासुरीं चैव न यक्षीं न च कन्नरीम् ।&lt;br&gt;&#xA;न च भोगवतीं मन्ये न गन्धर्वीं न मानुषीम् ॥&lt;br&gt;&#xA;या हि दृष्टा मया काश्चिच्छ्रुताश्चापि वराङ्गनाः ।&lt;br&gt;&#xA;न तासां सदृशीं मन्ये त्वामहं मत्तकाशिनि ॥&lt;br&gt;&#xA;गन्धर्वः-&lt;br&gt;&#xA;एष तां स महीपालो बभाषे न तु सा तदा ।&lt;br&gt;&#xA;कामार्तं निर्जनेऽरण्ये प्रत्यबाषत किञ्चन ॥&lt;br&gt;&#xA;तथा लालप्यमानस्य पार्थिवस्यायतेक्षणा ।&lt;br&gt;&#xA;सौदामिनीव चाभ्रेषु तत्रैवान्तरधीयत ॥&lt;br&gt;&#xA;तामन्विच्छन्स नृपतिः परिचक्राम सर्वतः ।&lt;br&gt;&#xA;वनं वनजपत्राक्षीं भ्रमन्नुन्मत्तवत्तदा ॥&lt;br&gt;&#xA;अपश्यमानस्स तु तां बहु तत्र विलप्य च ।&lt;br&gt;&#xA;निश्चेष्टः कौरवश्रेष्ठ मुहूर्तं स व्यतिष्ठत ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/170/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/170/</guid>
      <description>&lt;p&gt;गन्धर्वः-&lt;br&gt;&#xA;अथ तस्यामदृश्यायां नृपतिर्भावमोहितः ।&lt;br&gt;&#xA;पातनश्शत्रुसङ्घानां पपात धरणीतले ॥&lt;br&gt;&#xA;तस्मिन्निपतिते भूमावथ सा चारुवर्णिनी ।&lt;br&gt;&#xA;पुनः पीनायतश्रोणी दर्शयामास तं नृपम् ॥&lt;br&gt;&#xA;अाबभाषेऽथ कल्याणी वाचा मधुरया नृपम् ।&lt;br&gt;&#xA;तं कुरूणां कुलकरं कामाभिहतचेतसम् ॥&lt;br&gt;&#xA;तपती-&lt;br&gt;&#xA;उत्तिष्ठोत्तिष्ठ भद्रं ते न त्वमर्हस्यरिन्दम ॥&lt;br&gt;&#xA;मोहं नृपतिशार्दूल गन्तुमाविष्कृतं कृतम् ।&lt;br&gt;&#xA;गन्धर्वः-&lt;br&gt;&#xA;एवमुक्तस्स नृपतिर्वाचा मधुरया तदा ।&lt;br&gt;&#xA;ददर्श विपुलश्रोणीं तामेवाभिमुखे स्थिताम् ॥&lt;br&gt;&#xA;अथ तामसितापाङ्गीमाबभाषे नराधिपः ।&lt;br&gt;&#xA;मन्मथाभिपरीतात्मा सन्दिग्धाक्षरया गिरा ॥&lt;br&gt;&#xA;संवरणः-&lt;br&gt;&#xA;साधु मामसितापाङ्गि कामार्तं मत्तकाशिनि ।&lt;br&gt;&#xA;भजस्वेह यथा नाहं प्राणाञ्जह्यां शुचिस्मिते ॥&lt;br&gt;&#xA;त्वदर्थं हि विशालाक्षि मामयं निशितैश्शरैः ।&lt;br&gt;&#xA;कामः कमलगर्भाभे प्रतिविध्यन्न शाम्यति ॥&lt;br&gt;&#xA;दष्टं स्रस्तमनाक्रन्दं भद्रे काममहाहिना ।&lt;br&gt;&#xA;मां च पीनघनश्रोणि सञ्जीवयितुमर्हसि ॥&lt;br&gt;&#xA;त्वदधीनाश्च मे प्राणाः किन्नरोद्गीतभाषिणि ।&lt;br&gt;&#xA;चारुसर्वानवद्याङ्गि पद्मेन्दुसदृशानने ॥&lt;br&gt;&#xA;न ह्यहं त्वदृते भीरु शक्ष्ये जीवितुमात्मना ।&lt;br&gt;&#xA;तस्मात्कुरु विशालाक्षि मय्यनुक्रोशमङ्गने ॥&lt;br&gt;&#xA;भक्तं मामसितापाङ्गि न परित्यक्तुमर्हसि ।&lt;br&gt;&#xA;त्वं हि मां प्रीतियोगेन त्रातुमर्हसि भामिनि ॥&lt;br&gt;&#xA;गान्धर्वेण च मां भीरु विवाहेनैहि सुन्दरी ॥&lt;br&gt;&#xA;विवाहानां हि रम्भोरु गान्धर्वश्श्रेष्ठ उच्यते ॥&lt;br&gt;&#xA;कन्या-&lt;br&gt;&#xA;नाहमीशाऽऽत्मनो राजन्कन्या पितृमती ह्यहम् ।&lt;br&gt;&#xA;मयि चेदस्ति ते प्रीतिर्याचस्व पितरं मम ॥&lt;br&gt;&#xA;यथा हि ते मया प्राणाः संवृताश्च नरेश्वर ।&lt;br&gt;&#xA;दर्शनादेव भूयस्त्वं तथा प्राणान्ममाहरः ॥&lt;br&gt;&#xA;न चाहमीशा देहस्य तस्मान्नृपतिसत्तम ।&lt;br&gt;&#xA;समीपं नोपगच्छामि न स्वतन्त्रा हि योषितः ॥&lt;br&gt;&#xA;का हि सर्वेषु लोकेषु विश्रुताभिजनं नृपम् ।&lt;br&gt;&#xA;कन्या नाभिलषेन्नाथं भर्तारं भक्तवत्सलम् ॥&lt;br&gt;&#xA;तस्मादेवं गते काले याचस्व पितरं मम ।&lt;br&gt;&#xA;आदित्यं प्रणिपातेन तपसा नियमेन च ॥&lt;br&gt;&#xA;स चेत्कामयते दातुं तव मामरिवर्दन ।&lt;br&gt;&#xA;भविष्याम्यथ ते राजन्सततं वशवर्तिनी ॥&lt;br&gt;&#xA;अहं हि तपती नाम सावित्र्यवरजा सुता ।&lt;br&gt;&#xA;अस्य लोकप्रदीपस्य सवितुः क्षत्रियर्षभ ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/171/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/171/</guid>
      <description>&lt;p&gt;गन्धर्वः&lt;br&gt;&#xA;एवमुक्त्वा ततस्तूर्णं जगामोर्ध्वमनिन्दिता ।&lt;br&gt;&#xA;तपती तपतीत्येव विललापातुरो नृपः ॥&lt;br&gt;&#xA;प्रास्खलच्चातुरो राजा पुनरुत्थाय धावति ।&lt;br&gt;&#xA;धावमानस्तु तपतीम् अदृष्ट्वैव महीपते ।&lt;br&gt;&#xA;स तु राजा पुनर्भूमौ तत्रैव निपपात ह ॥&lt;br&gt;&#xA;अमात्यस्सानुयात्रस्तु सन्ददर्श महावने |&lt;br&gt;&#xA;क्षितौ निपतितं काले शक्रध्वजमिवोच्छ्रितम् ||&lt;br&gt;&#xA;तं हि दृष्ट्वा महेष्वासं निरश्वं पतितं क्षितौ |&lt;br&gt;&#xA;बभूव सोऽस्य सचिवस् सम्प्रदीप्त इवाग्निना ||&lt;br&gt;&#xA;त्वरया चोपसङ्गृह्य स्नेहादागतसम्भ्रमः |&lt;br&gt;&#xA;तं समुत्थापयामास नृपतिं काममोहितम् ||&lt;br&gt;&#xA;भूतलाद्भूमिपालेशं पितेव पतितं सुतम् ॥&lt;br&gt;&#xA;प्रज्ञया तपसा चैव वृद्धः कीर्त्या दमेन च ।&lt;br&gt;&#xA;अमात्यस्तं समुत्थाप्य बभूव विगतज्वरः ॥&lt;br&gt;&#xA;उवाच चैनं कल्याणं वाचा मधुरयोत्थिम् ।&lt;br&gt;&#xA;मा भैर्मनुजशार्दूल भद्रं चास्तु तवानघ ॥&lt;br&gt;&#xA;क्षुत्पिपासाश्रमार्तं तु तर्कयामास तं नृपम् ।&lt;br&gt;&#xA;पतितं पातनं सङ्ख्ये शात्रवाणां महीतले ॥&lt;br&gt;&#xA;वारिणाऽथ सुशीतेन शिरस्तस्यावसेचयत् ।&lt;br&gt;&#xA;अस्पृशन्मुकुटं राज्ञः पुण्डरीकसुगन्धिना ॥&lt;br&gt;&#xA;ततः प्रत्यागतप्राणस् तद्बलं बलवान्नृपः ।&lt;br&gt;&#xA;सर्वं विसर्जयामास तमेकं सचिवं विना ॥&lt;br&gt;&#xA;ततस्तस्याज्ञया राज्ञो विप्रतस्थे महद्बलम् ।&lt;br&gt;&#xA;स तु राजा गिरिप्रस्थे तस्मिन् पुनरुपाविशत् ॥&lt;br&gt;&#xA;स तु तस्मिन् गिरिवरे शुचिर्भूत्वा कृताञ्जलिः ।&lt;br&gt;&#xA;आरिराधयिषुस्सूर्यं तस्थावूर्ध्वभुजः क्षितौ ॥&lt;br&gt;&#xA;जगाम मनसा चैवं वसिष्ठमृषिसत्तमम् ।&lt;br&gt;&#xA;पुरोहितममित्रघ्नं तदा संवरणो नृपः ॥&lt;br&gt;&#xA;नक्तन्दिनमथैकत्र स्थिते तस्मिञ्जनाधिपे ।&lt;br&gt;&#xA;अथाजगाम विप्रर्षिस् तदा द्वादशमेऽहनि ॥&lt;br&gt;&#xA;स विदित्वैव नृपतिं तपत्या हृतमानसम् ।&lt;br&gt;&#xA;दिव्येन चक्षुषा ज्ञात्वा भावितात्मा महानृषिः ॥&lt;br&gt;&#xA;तथा तु नियतात्मानं तं वै नृपतिसत्तमम् ।&lt;br&gt;&#xA;आबभाषे स धर्मात्मा तस्यैवार्थचिकीर्षया ॥&lt;br&gt;&#xA;स तस्य मनुजेन्द्रस्य पश्यतो भगवानृषिः ।&lt;br&gt;&#xA;ऊर्ध्वमाचक्रमे द्रष्टुं भास्करं भास्करद्युतिः ॥&lt;br&gt;&#xA;योजनानां तु नियुतं क्षणाद्गत्वा तपोधनः ।&lt;br&gt;&#xA;सहस्रांशुं ततो विप्रः कृताञ्जलिरुपस्थितः ।&lt;br&gt;&#xA;वसिष्ठोहमिति प्रीत्या स चात्मानं न्यवेदयत् ॥&lt;br&gt;&#xA;तमुवाच महातेजा विवस्वान् मुनिसत्तमम् ।&lt;br&gt;&#xA;महर्षे स्वागतं तेऽस्तु कथयस्व यथेप्सितम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/172/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/172/</guid>
      <description>&lt;p&gt;गन्धर्वः&lt;br&gt;&#xA;योजनानां चतुष्षष्टिं निमेषात् त्रिशतं तथा ।&lt;br&gt;&#xA;अश्वैर्गच्छति नित्यं यस् तत्पार्श्वस्थोऽब्रवीदिदम् ॥&lt;br&gt;&#xA;वसिष्ठः&lt;br&gt;&#xA;अजाय लोकत्रयपावनाय भूतात्मने गोपतये वृषाय ।&lt;br&gt;&#xA;सूर्याय सर्गप्रलयालयाय नमो महाकारुणिकोत्तमाय ॥&lt;br&gt;&#xA;विवस्वते ज्ञानभृतेऽन्तरात्मने जगत्प्रदीपाय जगद्धितैषिणे ।&lt;br&gt;&#xA;स्वयम्भुवे दीप्तसहस्रचक्षुषे सुरोत्तमायामिततेजसे नमः ॥&lt;br&gt;&#xA;नमस्सवित्रे जगदेकचक्षुषे जगत्प्रसूतिस्थितिनाशहेतवे ।&lt;br&gt;&#xA;त्रयीमयाय त्रिगुणात्मधारिणे विरिञ्चनारायणशङ्करात्मने ॥&lt;br&gt;&#xA;सूर्यः&lt;br&gt;&#xA;स्तुतोऽस्मि वरदस्तेऽहं वरं वरय सुव्रत ।&lt;br&gt;&#xA;स्तुतिस्त्वयोक्ता भक्तानां जप्येयं वरदोस्म्यहम् ॥&lt;br&gt;&#xA;वसिष्ठः&lt;br&gt;&#xA;यैषा ते तपती नाम सावित्र्यवरजा सुता ।&lt;br&gt;&#xA;तां त्वां संवरणस्यार्थे वरयामि विभावसो ॥&lt;br&gt;&#xA;स हि राजा बृहत्कीर्तिर् धर्मार्थविदुदारधीः ।&lt;br&gt;&#xA;युक्तस्संवरणो भर्ता दुहितुस्ते वियद्गम ॥&lt;br&gt;&#xA;गन्धर्वः&lt;br&gt;&#xA;इत्युक्तस्सविता तेन ददामीत्येव निश्चितः ।&lt;br&gt;&#xA;प्रत्यभाषत तं विप्रं प्रतिनन्द्य दिवाकरः ॥&lt;br&gt;&#xA;सूर्यः&lt;br&gt;&#xA;वरस्संवरणो राज्ञां त्वमृषीणां वरो मुने ।&lt;br&gt;&#xA;तपती योषितां श्रेष्ठा किमन्यत्रापवर्जनात् ॥&lt;br&gt;&#xA;गन्धर्वः&lt;br&gt;&#xA;ततस्सर्वानवद्याङ्गीं तपतीं तपनस्स्वयम् ।&lt;br&gt;&#xA;ददौ संवरणस्यार्थे वसिष्ठाय महात्मने ॥&lt;br&gt;&#xA;प्रतिजग्राह तां कन्यां महर्षिस्तपतीं तदा ।&lt;br&gt;&#xA;वसिष्ठोऽथ विसृष्टश्च पुनरेवाजगाम ह ॥&lt;br&gt;&#xA;यत्र विख्यातकीर्तिस्स कुरूणामृषभोऽभवत् ।&lt;br&gt;&#xA;स राजा मन्मथाविष्टस् तद्गतेनान्तरात्मना ॥&lt;br&gt;&#xA;दृष्ट्वा तु देवकन्यां तां तपतीं चारुहासिनीम् ।&lt;br&gt;&#xA;वसिष्ठेन सहायान्तीं संहृष्टोऽभ्यधिकं बभौ ॥&lt;br&gt;&#xA;कृच्छ्रे द्वादशरात्रे तु तस्य राज्ञस्समाहिते ।&lt;br&gt;&#xA;आजगाम विशुद्धात्मा वसिष्ठो भगवानृषिः ॥&lt;br&gt;&#xA;तपसाऽऽराध्य वरदं देवं गोपतिमीश्वरम् ।&lt;br&gt;&#xA;लेभे संवरणो भार्यां वसिष्ठस्य च तेजसा ॥&lt;br&gt;&#xA;ततस्तस्मिन् गिरिश्रेष्ठे देवगन्धर्वसेविते ।&lt;br&gt;&#xA;जग्राह विधिवत् पाणिं तपत्यास्स नरर्षभः ॥&lt;br&gt;&#xA;वसिष्ठेनाभ्यनुज्ञातस् तस्मिन्नेव धराधरे ।&lt;br&gt;&#xA;सोऽकामयत राजर्षिर् विहर्तुं सह भार्यया ॥&lt;br&gt;&#xA;ततः पुरेषु राष्ट्रेषु वाहनेषु बलेषु च ।&lt;br&gt;&#xA;आदिदेश महीपालस् तमेव सचिवं तदा ॥&lt;br&gt;&#xA;नृपतिं तं ह्यनुज्ञाप्य वसिष्ठोऽथापचक्रमे ।&lt;br&gt;&#xA;स हि राजा गिरौ तस्मिन् विजहारामरोपमः ॥&lt;br&gt;&#xA;ततो द्वादशवर्षाणि काननेषु जलेषु च ।&lt;br&gt;&#xA;रेमे तस्मिन् गिरौ राजा सहुतो भार्यया यदा ॥&lt;br&gt;&#xA;तस्य राज्ञः पुरे तस्मिन् समा द्वादश कृत्स्नशः ।&lt;br&gt;&#xA;न ववर्ष सहस्राक्षो रहितेऽथ नृपे तदा ॥&lt;br&gt;&#xA;तत् क्षुधार्तैर्निरानन्दैश् शवभूतैस्तदा नरैः ।&lt;br&gt;&#xA;अभवत् प्रेतराजस्य पुरं प्रेतैरिवावृतम् ॥&lt;br&gt;&#xA;ततस्तत्तादृशं दृष्ट्वा स एव भगवानृषिः ।&lt;br&gt;&#xA;अभ्यपद्यत धर्मात्मा वसिष्ठो नरसत्तमम् ॥&lt;br&gt;&#xA;तं च पार्थिवशार्दूलम् आनयामास तत्पुरम् ।&lt;br&gt;&#xA;तपत्या सहितं तत्र वर्षे द्वादशमे गते ||&lt;br&gt;&#xA;ततः प्रवृष्टस्तत्रासीद् यथाकालमरिन्दम |&lt;br&gt;&#xA;तस्मिन्नृपतिशार्दूले प्रविष्टे नगरं पुनः ।&lt;br&gt;&#xA;प्रववर्ष सहस्राक्षस् सस्यानि जनयन् प्रभुः ॥&lt;br&gt;&#xA;ततस्सराष्ट्रं मुमुदे तत् पुरं परया मुदा ।&lt;br&gt;&#xA;तेन पार्थिवमुख्येन भावितं भावितात्मना ॥&lt;br&gt;&#xA;ततो द्वादश वर्षाणि पुनरीजे जनाधिपः ।&lt;br&gt;&#xA;पत्न्या तपत्या सहितो यथा शच्या मरुत्पतिः ॥&lt;br&gt;&#xA;एवमासीन्महाभागा तपती नाम पूर्विका ।&lt;br&gt;&#xA;सैषा वैवस्वती कन्या लब्धा संवरणेन ह ॥&lt;br&gt;&#xA;तस्यां स जनयामास कुरुं संवरणो नृपः ।&lt;br&gt;&#xA;तपत्यां तपतां श्रेष्ठ तापत्यस्त्वं ततोऽर्जुन ॥&lt;br&gt;&#xA;कुरूद्भवा यतो यूयं कौरवाः कुरवस्तथा |&lt;br&gt;&#xA;पौरवा आजमीढाश्च भारता भरतर्षभ ||&lt;br&gt;&#xA;तापत्यमखिलं प्रोक्तं वृत्तान्तं तव पूर्विकम् |&lt;br&gt;&#xA;पुरोहितमुखा यूयं भुङ्क्षध्वं पृथिवीमिमाम् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/173/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/173/</guid>
      <description>&lt;p&gt;वैशाम्पयनः&lt;br&gt;&#xA;स गन्धर्ववचश्श्रुत्वा तत्तदा भरतर्षभ ।&lt;br&gt;&#xA;अर्जुनः परया प्रीत्या पूर्णचन्द्र इवाबभौ |&lt;br&gt;&#xA;उवाच च महाप्राज्ञो गन्धर्व कुरुसत्तमः ||&lt;br&gt;&#xA;अर्जुनः&lt;br&gt;&#xA;जातकौतूहलोऽतीव वसिष्ठस्य तपोबलात् ||&lt;br&gt;&#xA;वसिष्ठ इति यस्यैतद् ऋषेर्नाम त्वयेरितम् ।&lt;br&gt;&#xA;एतदिच्छाम्यहं श्रोतुं यथावत्तद्वदस्व मे ॥&lt;br&gt;&#xA;गन्धर्वः&lt;br&gt;&#xA;स एष गन्धर्वपते पूर्वेषां नः पुरोहितः ।&lt;br&gt;&#xA;आसीदेतन्ममाचक्ष्व क एष भगवान् ऋषिः ॥&lt;br&gt;&#xA;ब्रह्मणो मानसः पुत्रो वसिष्ठऽरुन्धतीपतिः ||&lt;br&gt;&#xA;तपसा निर्जितौ शश्वद् अजेयावमरैरपि ।&lt;br&gt;&#xA;कामक्रोधावुभौ यस्य चरणौ संववाहतुः ॥&lt;br&gt;&#xA;यश्च नोच्छेदनं चक्रे कुशिकानामुदारधीः |&lt;br&gt;&#xA;विश्वामित्रापराधेन धारयन् मन्युमुत्तमम् ||&lt;br&gt;&#xA;पुत्रव्यसनसन्तप्तश् शक्तिमानपि यत् प्रभुः |&lt;br&gt;&#xA;विश्वामित्रविनाशाय मेने कर्म न दारुणम् ||&lt;br&gt;&#xA;मृतांश्च पुनराहर्तुं शक्तः पुत्रान् यमक्षयात् |&lt;br&gt;&#xA;कृतान्तं नातिचक्राम वेलामिव महोदधिः ||&lt;br&gt;&#xA;यं प्राप्य विजितात्मानं महात्मानं नराधिपाः |&lt;br&gt;&#xA;इक्ष्वाकवो महीपाला लेभिरे पृथिवीमिमाम् ||&lt;br&gt;&#xA;पुरोहितवरं प्राप्य वसिष्ठमृषिसत्तमम् |&lt;br&gt;&#xA;ईजिरे क्रतुभिश्चापि नृपास्ते कुरुनन्दन ||&lt;br&gt;&#xA;स हि तान् याजयामास सर्वान् नृपतिसत्तमान् |&lt;br&gt;&#xA;महर्षिः पाण्डवश्रेष्ठ बृहस्पतिरिवामरान् ||&lt;br&gt;&#xA;यथा वसिष्ठेन सह स सौदासस्सुसङ्गतः |&lt;br&gt;&#xA;रक्षोभिर्विप्रमुक्तस्तु विश्वामित्रेण योजितैः ||&lt;br&gt;&#xA;तथा द्विजसहायान् वै न गन्धर्वा न राक्षसाः |&lt;br&gt;&#xA;शक्ताः प्रार्थयितुं वीर मनसाऽपि महाबलाः ||&lt;br&gt;&#xA;तस्माद्धर्मप्रधानस्तु वेदशास्त्रप्रदीपितः |&lt;br&gt;&#xA;ब्राह्मणो गुणवान् कश्चित् पुरोधाः परिमृश्यताम् ||&lt;br&gt;&#xA;क्षत्रियेण तु जातेन पृथिवीं जेतुमिच्छता |&lt;br&gt;&#xA;पूर्वं पुरोहितः कार्यः पार्थ राज्यविवृद्धये ||&lt;br&gt;&#xA;महीं जिगीषता राज्ञा ब्रह्म कार्यं पुरस्कृतम् |&lt;br&gt;&#xA;तस्मात् पुरोहितः कश्चिद् गुणवानस्तु वो द्विजः ||&lt;br&gt;&#xA;अर्जुनः&lt;br&gt;&#xA;किं निमित्तमभूद्वैरं विश्वामित्रवसिष्ठयोः |&lt;br&gt;&#xA;वसिष्ठस्याश्रमे तत्र शंस तत्सर्वमेव मे ||&lt;br&gt;&#xA;गन्धर्वः&lt;br&gt;&#xA;इदं वसिष्ठमाख्यानं पुराणं परिचक्षते |&lt;br&gt;&#xA;पार्थ सर्वेषु लोकेषु यथावत्तन्निबोध मे ||&lt;br&gt;&#xA;कन्याकुब्जे महानासीत् पार्थिवो भरतर्षभ |&lt;br&gt;&#xA;गाधीति विश्रुतो लोके सत्यधर्मपरायणः ||&lt;br&gt;&#xA;तस्य धर्मात्मनः पुत्रस् समृद्धबलवाहनः |&lt;br&gt;&#xA;विश्वामित्र इति ख्यातो बभूव रिपुनाशनः ||&lt;br&gt;&#xA;स चचार सहामात्यो मृगयां सुमहावने |&lt;br&gt;&#xA;मृगान्निघ्नन् वराहांश्च चचार मरुधन्वसु ||&lt;br&gt;&#xA;व्यायामार्तस्तु स तदा मृगलिप्सुः पिपासितः ।&lt;br&gt;&#xA;आजगाम रथिश्रेष्ठो वसिष्ठस्याश्रमं प्रति ॥&lt;br&gt;&#xA;वसिष्ठस्तु स तं दृष्ट्वा राजर्षिमतिथिं तदा |&lt;br&gt;&#xA;विश्वामित्रं सशिष्यो वै प्रतिजग्राह पूजया ॥&lt;br&gt;&#xA;पाद्येनार्घ्यप्रदानेन स्वागतेन च तं नृपम् ।&lt;br&gt;&#xA;प्रतिजग्राह धर्मात्मा वन्येन हविषा तदा ॥&lt;br&gt;&#xA;तस्यैव कामधुग्धेनुर् वसिष्ठस्य महात्मनः ।&lt;br&gt;&#xA;उक्ता नन्दिनि धत्स्वेति सा कामान् दुदुहे तदा ॥&lt;br&gt;&#xA;बाष्पाढ्यस्योदनस्यात्र राशयः पर्वतोपमाः ।&lt;br&gt;&#xA;निष्ठानानि च सूपांश्च दधिकुल्यास्तथैव च ॥&lt;br&gt;&#xA;कूपांश्च दधिसम्पूर्णान् गुळानां राशयस्तथा |&lt;br&gt;&#xA;भोजनानि महार्हाणि तत्र तत्र सहस्रशः ||&lt;br&gt;&#xA;इक्षून् मधूनि लाजांश्च मैरेयांश्च वरासवान् |&lt;br&gt;&#xA;वस्त्राणि च महार्हाणि कम्बलानि सहस्रशः ||&lt;br&gt;&#xA;ग्राम्यारण्यौषधीश्चैव दुदुहे पय एव च ।&lt;br&gt;&#xA;षड्रसं चामृतरसं रसायनमनुत्तमम् ||&lt;br&gt;&#xA;भोजनीयानि पेयानि भक्ष्याणि विविधानि च ।&lt;br&gt;&#xA;लेह्यान्यमृतकल्पानि चोष्याणि च तथाऽर्जुन ॥&lt;br&gt;&#xA;रत्नानि च महार्हाणि वासांसि विविधानि च ||&lt;br&gt;&#xA;तैः कामैस्सर्वसम्पूर्णैः पूजितस्स महिपतिः |&lt;br&gt;&#xA;सामात्यस्सबलस्तत्र तुतोष सुभृशं तदा ||&lt;br&gt;&#xA;षडुन्नतां सुपार्श्वोरुं त्रिपृथुं पञ्चसंवृताम् |&lt;br&gt;&#xA;मण्डूकनेत्रां स्वाकारां पीनोधसमनिन्दिताम् ||&lt;br&gt;&#xA;सुवालधिं शङ्कुकर्णां पीनश्रोणिपयोधराम् |&lt;br&gt;&#xA;पुष्टायतशिरोग्रीवां विस्मितस्सोऽभिवीक्ष्य ताम् ।&lt;br&gt;&#xA;अभ्यनन्दत् सदा नन्दीं वसिष्ठस्य यशस्विनीम् |&lt;br&gt;&#xA;अब्रवीच्च भृशं तुष्टो विश्वामित्र ऋषिस्तदा ||&lt;br&gt;&#xA;अर्बुदेन गवां ब्रह्मंस् तथा राज्येन वा पुनः |&lt;br&gt;&#xA;नन्दिनीं सम्प्रयच्छस्व भुङ्क्ष्व राज्यं महामुने ||&lt;br&gt;&#xA;वसिष्ठः&lt;br&gt;&#xA;देवताऽतिथिपित्रर्थे याज्यार्थे च पयस्विनी |&lt;br&gt;&#xA;अदेया नन्दिनी चेयं  राज्येनापि तवानघ ||&lt;br&gt;&#xA;विश्वामित्रः&lt;br&gt;&#xA;रत्नं हि भगवन्नेतद् रत्नहारी च पार्थिवः ।&lt;br&gt;&#xA;क्षत्रियोऽहं भवान् विप्रस् तपस्स्वाध्यायसाधनः ॥&lt;br&gt;&#xA;ब्राह्मणेषु कुतो वीर्यं प्रशान्तेषु धृतात्मसु ।&lt;br&gt;&#xA;अर्बुदेन गवां यस्त्वं न ददासि ममेप्सितम् |&lt;br&gt;&#xA;स्वधर्मं न प्रहास्यामि स नेष्ये ते बलेन गाम् ||&lt;br&gt;&#xA;क्षत्रियोऽस्मि न विप्रोऽहं बाहुवीर्योऽस्मि धर्मतः |&lt;br&gt;&#xA;तस्माद्भुजबलेनेमां हरिष्यामीह पश्यतः ||&lt;br&gt;&#xA;वसिष्ठः&lt;br&gt;&#xA;अत्र हव्यं च कव्यं च प्राणयात्रा तथैव च |&lt;br&gt;&#xA;आयत्तमग्निहोत्रं च आतिथ्यं च न संशयः ||&lt;br&gt;&#xA;बहुना किं प्रलापेन न दास्ये कामदोहिनीम् ||&lt;br&gt;&#xA;बलस्थश्चासि राजा च बाहुवीर्यश्च क्षत्रियः |&lt;br&gt;&#xA;यथेच्छसि तथा क्षिप्रं कुरु त्वं मा विचारय ||&lt;br&gt;&#xA;गन्धर्वः&lt;br&gt;&#xA;एवमुक्तस्तदा पार्थ विश्वामित्रो बलादिव ॥&lt;br&gt;&#xA;हंसचन्द्रप्रतीकाशां नन्दिनीं वै जहार गाम् ||&lt;br&gt;&#xA;सा तदा ह्रियमाणा च विश्वामित्रबलैर्बलात् ।&lt;br&gt;&#xA;कशादण्डप्रहारैश्च काल्यमाना इतस्ततः ॥&lt;br&gt;&#xA;ह्रियमाणा तथा तेन वसिष्ठस्याथ नन्दिनी ।&lt;br&gt;&#xA;आगम्याभिमुखी पार्थ तस्थौ भगवदुन्मुखी |&lt;br&gt;&#xA;भृशं सन्तप्यमानाऽपि नाजगामाश्रमात्ततः ||&lt;br&gt;&#xA;आश्रमान्नैव गच्छन्ती हुम्फारावैर्ननाद च ||&lt;br&gt;&#xA;सा तेषां बलान्नन्दी बलानां भरतर्षभ ।&lt;br&gt;&#xA;विश्वामित्रभयोद्विग्ना वसिष्ठं समुपागमत् ॥&lt;br&gt;&#xA;वसिष्ठः&lt;br&gt;&#xA;शृणोमि ते रवं भद्रे रुदन्त्या वै मुहुर्मुहुः |&lt;br&gt;&#xA;बलात् प्रयासि मे नन्दि क्षमयन् ब्राह्मणो ह्यहम् ||&lt;br&gt;&#xA;नन्दिनी&lt;br&gt;&#xA;पाषाणदण्डैर्निहतां क्रन्दन्तीं मामनाथवत् ।&lt;br&gt;&#xA;विश्वामित्रबलैर्घोरैर् भगवन् किमुपेक्षसे ॥&lt;br&gt;&#xA;गन्धर्वः&lt;br&gt;&#xA;एवं तस्यां तथा पार्थ धर्षितायां महामुनिः ।&lt;br&gt;&#xA;न चाक्षुभ्यत धैर्याच्च नैव कोपं समादधे ||&lt;br&gt;&#xA;वसिष्ठः&lt;br&gt;&#xA;क्षत्रियाणां बलं वीर्यं ब्राह्मणानां क्षमा बलम् ।&lt;br&gt;&#xA;क्षमा मां भजते यस्माद् गम्यतां यदि रोचते ॥&lt;br&gt;&#xA;नन्दिनी&lt;br&gt;&#xA;किं नु त्यक्ताऽस्मि भगवन् यदेवं मां प्रभाषसे ।&lt;br&gt;&#xA;न त्यक्ताऽहं त्वया ब्रह्मन् नेतुं शक्या बलान्न हि ॥&lt;br&gt;&#xA;वसिष्ठः&lt;br&gt;&#xA;न त्वां त्यजामि कल्याणि स्थीयतां यदि शक्यते |&lt;br&gt;&#xA;दृढेन दाम्ना बद्ध्वैष वत्सस्ते ह्रियते बलात् |&lt;br&gt;&#xA;येन केनाप्युपायेन त्वया वत्सो निवार्यताम् ||&lt;br&gt;&#xA;गन्धर्वः&lt;br&gt;&#xA;स्थीयतामिति तच्छ्रुत्वा वसिष्ठस्य पयस्विनी ।&lt;br&gt;&#xA;ऊर्ध्वाञ्चितशिरोग्रीवा प्रभावाच्चारुदर्शना ॥&lt;br&gt;&#xA;क्रोधरक्तेक्षणा सा गौर् हुम्फारवघनस्वनैः ।&lt;br&gt;&#xA;विश्वामित्रस्य तत् सैन्यं व्यद्रावयत सर्वशः ॥&lt;br&gt;&#xA;कशाग्रदण्डाभिहता काल्यमाना ततस्ततः ।&lt;br&gt;&#xA;क्रोधदीप्तेक्षणा क्रोधं भूय एव समादधे ॥&lt;br&gt;&#xA;आदित्य इव मध्याह्ने क्रोधदीप्तवपुर्बभौ ||&lt;br&gt;&#xA;अङ्गारवर्षं मुञ्चन्ती मुहुर्वातं मुखाद्वमत् |&lt;br&gt;&#xA;असृजत् पप्लवान् पुच्छात् प्रस्रवाच्छबराञ्छकान् ||&lt;br&gt;&#xA;योनिदेशाच्च यवनाञ् शकृद्देशाच्छकांस्तथा |&lt;br&gt;&#xA;मूत्रतश्चासृजच्चापि नन्दिनी क्रोधमूर्छिता ||&lt;br&gt;&#xA;पौण्ड्रान् किरातान् द्रमिडान् सिंहलान् बर्बरांस्तथा |&lt;br&gt;&#xA;तथैव बर्बरान् म्लेच्छान् फेनतस्सा ससरसज ह ||&lt;br&gt;&#xA;तैर्विसृष्टैर्महासैन्यैर् नानाम्लेच्छगणैस्तथा ।&lt;br&gt;&#xA;नानावरणसञ्छन्नैर् नानायुधधरैस्तथा |&lt;br&gt;&#xA;अवकीर्यत संरब्धैर् विश्वामित्रस्य पश्यतः ||&lt;br&gt;&#xA;एकैकशस्तस्य योधाः पञ्चभिस्सप्तभिर्वृताः ॥&lt;br&gt;&#xA;शस्त्रवर्षेण महता वध्यमानं बलं ततः |&lt;br&gt;&#xA;प्रभग्नदर्पं सन्त्रस्तं विश्वामित्रस्य पश्यतः ||&lt;br&gt;&#xA;तस्य तच्चतुरङ्गं वै बलं परमदयस्सहम् |&lt;br&gt;&#xA;प्रभग्नं सर्वतो घोरं पयस्विन्या विनिर्जितम् ||&lt;br&gt;&#xA;न च प्राणैर्वियुज्यन्ते तदा केचन सैनिकाः |&lt;br&gt;&#xA;विश्वामित्रस्य सङ्क्रुद्धैर् वासिष्ठैर्भरतर्षभ ||&lt;br&gt;&#xA;विश्वामित्रस्य तत् सैन्यं काल्यमानं त्रियोजनम् |&lt;br&gt;&#xA;क्रोशमानं भयोद्विग्नं त्रातारं नाध्यगच्छत ||&lt;br&gt;&#xA;विश्वामित्रस्ततो दृष्ट्वा क्रोधाविष्टस्स रोदसी |&lt;br&gt;&#xA;ववर्ष शरवर्षाणि वसिष्ठे मुनिसत्तमे ||&lt;br&gt;&#xA;घोररूपांश्च नाराचान् क्षुरान् भल्लान् महामुनिः |&lt;br&gt;&#xA;विश्वामित्रप्रयुक्तांस्तान् वैणवेन व्यमोचयत् ।&lt;br&gt;&#xA;वसिष्ठस्य तदा दृष्ट्वा कर्मकौशलमाहवे ॥&lt;br&gt;&#xA;विश्वामित्रोऽपि कोपेन भूयश्शत्रुनिपातनः ।&lt;br&gt;&#xA;दिव्यास्त्रवर्षं तस्मै तु प्राहिणोन्मुनये रुषा ॥&lt;br&gt;&#xA;आग्नेयं वारुणं चैन्द्रं याम्यं वायव्यमेव च ।&lt;br&gt;&#xA;विससर्ज महाभागे वसिष्ठे ब्रह्मणस्सुते ॥&lt;br&gt;&#xA;अस्त्राणि सर्वतो ज्वालां विसृजन्ति प्रपेदिरे ।&lt;br&gt;&#xA;युगान्तसमये घोराः पतङ्गस्येव रश्मयः ॥&lt;br&gt;&#xA;वसिष्ठोऽपि महातेजा ब्रह्मशक्तिप्रयुक्तया ।&lt;br&gt;&#xA;यष्ट्या निवारयामास सर्वाण्यस्त्राणि स स्मयन् ॥&lt;br&gt;&#xA;ततस्ते भस्मसाद्भूताः पतन्ति स्म महीतले ।&lt;br&gt;&#xA;अपोह्य दिव्यान्यस्त्राणि वसिष्ठो वाक्यमब्रवीत् ॥&lt;br&gt;&#xA;वसिष्ठः&lt;br&gt;&#xA;निर्जितोऽसि महाराज दुरात्मन् गाधिनन्दन ।&lt;br&gt;&#xA;यदि तेऽस्ति परं शौर्यं तद्दर्शय मयि स्थिते ॥&lt;br&gt;&#xA;गन्धर्वः&lt;br&gt;&#xA;विश्वामित्रस्तथा चोक्तो वसिष्ठेन नराधिप |&lt;br&gt;&#xA;नोवाच किञ्चिद्व्रीडाढ्यो विद्रावितमहाबलः ||&lt;br&gt;&#xA;तद्दृष्ट्वा महदाश्चर्यं ब्रह्मतेजोभवं बलम् ।&lt;br&gt;&#xA;विश्वामित्रः क्षत्रभावान्निर्विण्णो वाक्यमब्रवीत् ||&lt;br&gt;&#xA;धिग्बलं क्षत्रियबलं ब्रह्मतेजोबलं बलम् |&lt;br&gt;&#xA;बलाबले विनिश्चित्य तप एव परं बलम् ||&lt;br&gt;&#xA;गन्धर्वः&lt;br&gt;&#xA;स राज्यं स्फीतमुत्सृज्य तां च दीप्तां नृपश्रियम् |&lt;br&gt;&#xA;भोगांश्च पृष्ठतः कृत्वा तप एव समाददे ||&lt;br&gt;&#xA;स गत्वा तपसा सिद्धिं लोकान् विष्टभ्य तेजसा |&lt;br&gt;&#xA;तताप सर्वान् लोकांश्च ब्राह्मणत्वमवाप च ||&lt;br&gt;&#xA;अपिबच्च सुतं सोमम् इन्द्रेण सह कौशिकः |&lt;br&gt;&#xA;एवंवीर्यस्तु राजर्षिर् विप्रर्षिस्सम्बभूव ह ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/174/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/174/</guid>
      <description>&lt;p&gt;अर्जुनः&lt;br&gt;&#xA;ऋष्योस्तु यत्कृते वैरं विश्वामित्रवसिष्ठयोः ।&lt;br&gt;&#xA;बभूव गन्धर्वपते ब्रूहि तत्सर्वमेव च ॥&lt;br&gt;&#xA;माहात्म्यं च वसिष्ठस्य ब्राह्मण्यं ब्रह्मतेजसः ।&lt;br&gt;&#xA;विश्वामित्रस्य च तथा क्षत्रस्य च महात्मनः ॥&lt;br&gt;&#xA;न शृण्वानस्त्वहं तृप्तिम् उपगच्छामि खेचर ।&lt;br&gt;&#xA;आख्याहि गन्धर्वपते शंस तत्कथासारमेव च |&lt;br&gt;&#xA;माहात्म्यं च वसिष्ठस्य विचित्राणि च भाषसे ॥&lt;br&gt;&#xA;गन्धर्वः&lt;br&gt;&#xA;इदं वासिष्ठमाख्यानं पुराणं पुण्यमुत्तमम् ।&lt;br&gt;&#xA;पार्थ सर्वेषु लोकेषु विश्रुतं तन्निबोध मे ॥&lt;br&gt;&#xA;कल्माषपाद इत्यस्मिन् लोके राजा बभूव ह ||&lt;br&gt;&#xA;इक्ष्वाकूणां कुले जातः तेजसा सदृशो भुवि |&lt;br&gt;&#xA;नास्ति तस्य महाराज वैश्वानरसमद्युतेः ||&lt;br&gt;&#xA;स कदाचिद्वने रम्ये मृगयामचरद्बली ।&lt;br&gt;&#xA;मृगान्निघ्नन् वराहांश्च चचार रिपुसूदनः ॥&lt;br&gt;&#xA;स तु राजा महात्मानं वासिष्ठमृषिसत्तमम् |&lt;br&gt;&#xA;स तृष्णार्तः क्षुधार्तश्च एकायनगतः पथि ।&lt;br&gt;&#xA;अपश्यदजितस्सङ्ख्ये मुनिं प्रतिमुखागतम् ॥&lt;br&gt;&#xA;शक्तिं नाम महाभागं वसिष्ठकुलनन्दनम् ।&lt;br&gt;&#xA;ज्येष्ठं पुत्रशतात् पुत्रं वसिष्ठस्य महात्मनः ॥&lt;br&gt;&#xA;अपगच्छ पथोऽस्माकम् इत्येवं पार्थिवोऽब्रवीत् ।&lt;br&gt;&#xA;सचाप्यृषिरुवाचैनं सान्त्वयञ्श्लक्ष्णया गिरा ॥&lt;br&gt;&#xA;शक्तिः&lt;br&gt;&#xA;मम पन्था महाराज धर्म एष सनातनः ।&lt;br&gt;&#xA;राज्ञा धर्मेण सन्दिष्टो देयः पन्था द्विजातये ॥&lt;br&gt;&#xA;गन्धर्वः&lt;br&gt;&#xA;ऋषिस्तु नापचक्राम तस्मिन् धर्मपथे स्थितः ।&lt;br&gt;&#xA;अपि राजा मुनेर्मार्गात् क्रोधान्नापजगाम ह ॥&lt;br&gt;&#xA;अमुञ्चन्तं तु पन्थानं तमृषिं नृपसत्तमः ।&lt;br&gt;&#xA;जघान कशया मोहान्नृपो राक्षसवन्मुनिम् ॥&lt;br&gt;&#xA;कशाप्रहाराभिहतो राजानमृषिसत्तमः ।&lt;br&gt;&#xA;तं शशाप नृपश्रेष्ठं वासिष्ठः क्रोधमूर्च्छितः ॥&lt;br&gt;&#xA;शक्तिः&lt;br&gt;&#xA;हंसि राक्षसवद्यन्मां राजापशद तापसम् ।&lt;br&gt;&#xA;तस्मात् त्वमद्यप्रभृति पुरुषादो भविष्यसि ॥&lt;br&gt;&#xA;मनुष्यपिशिते सक्तश् चरिष्यसि महीमिमाम् ।&lt;br&gt;&#xA;गच्छ राजाधमेत्युक्तश् शक्तिना वीर्यशक्तिना ॥&lt;br&gt;&#xA;तत्र राज्यनिमित्तं तु विश्वामित्रवसिष्ठयोः ।&lt;br&gt;&#xA;वैरमासीद्यदा तं तु विश्वामित्रोऽन्वविन्दत ॥&lt;br&gt;&#xA;तयोर्विवदतोरेवं समीपमुपचक्रमे ।&lt;br&gt;&#xA;ऋषिरुग्रतपाः पार्थ विश्वामित्रः प्रतापवान् ॥&lt;br&gt;&#xA;ततस्स बुबुधे पश्चात् तमृषिं नृपसत्तम ।&lt;br&gt;&#xA;ऋषेः पुत्रं वसिष्ठस्य वसिष्ठमिव तेजसा ॥&lt;br&gt;&#xA;अन्तर्धाय तदाऽऽत्मानं विश्वामित्रस्तु भारत ।&lt;br&gt;&#xA;तावुभावतिचक्राम चिकीर्षन्नात्मनः प्रियम् ॥&lt;br&gt;&#xA;स तु शप्तस्तदा तेन शक्तिना वै नृपोत्तमः ।&lt;br&gt;&#xA;जगाम शरणं राजा प्रसादयितुमर्हयन् ॥&lt;br&gt;&#xA;तस्य भावं विदित्वा तु नृपतेः कुरुनन्दन ।&lt;br&gt;&#xA;विश्वामित्रस्ततो रक्ष आदिदेश नृपं प्रति ॥&lt;br&gt;&#xA;शापात्तस्य तु विप्रर्षेर् विश्वामित्रस्य चाज्ञया ।&lt;br&gt;&#xA;राक्षसः किङ्करो नाम विवेश नृपतिं तदा ॥&lt;br&gt;&#xA;रक्षसा तं गृहीतं तु विदित्वा स मुनिस्तदा ।&lt;br&gt;&#xA;विश्वामित्रोऽप्यपाक्रामत् तस्माद्देशादरिन्दम ॥&lt;br&gt;&#xA;ततस्स नृपतिर्विद्वान् रक्षन्नात्मानमात्मना ।&lt;br&gt;&#xA;बलवत्पीड्यमानोऽपि रक्षसाऽन्तर्गतेन ह ॥&lt;br&gt;&#xA;ददर्श तं द्विजः कश्चिद् राजानं प्रस्थितं पुनः ।&lt;br&gt;&#xA;ययाचे क्षुधितश्चैनं समांसं भोजनं तथा ॥&lt;br&gt;&#xA;तमुवाच स राजर्षिर् द्विजं मित्रसहं तदा ||&lt;br&gt;&#xA;आस्स्व ब्रह्मंस्त्वमत्रैव मुहूर्तमिव सान्त्वयन् |&lt;br&gt;&#xA;विनिवृत्तः प्रदास्यामि भोजनं ते यथेप्सितम् ।&lt;br&gt;&#xA;इत्युक्त्वा प्रययौ राजा तस्थौ च द्विजसत्तमः ॥&lt;br&gt;&#xA;अन्तःपुरं गतो राजा श्रुत्वा ब्राह्मणभाषितम् |&lt;br&gt;&#xA;सोऽन्तःपुरं प्रविश्याथ न सस्मार नराधिपः ॥&lt;br&gt;&#xA;ततोऽर्धरात्र उत्थाय सूदमानाय्य सत्तमः ।&lt;br&gt;&#xA;उवाच वचनं स्मृत्य ब्राह्मणस्य प्रतिश्रुतम् ॥&lt;br&gt;&#xA;राजा&lt;br&gt;&#xA;गच्छामुष्मिन्नसौ देशे ब्राह्मणो मां प्रतीक्षते ।&lt;br&gt;&#xA;अन्नार्थिनं त्वमन्नेन समांसेनोपपादय ॥&lt;br&gt;&#xA;गन्धर्वः&lt;br&gt;&#xA;एवमुक्तस्तदा सूदस् सोऽनासाद्यामिषं क्वचित् ।&lt;br&gt;&#xA;निवेदयामास पुनस् तस्मै राज्ञे व्यथाऽन्वितः ॥&lt;br&gt;&#xA;राजा तु रक्षसाऽऽविष्टस् सूदमाह गतव्यथः ।&lt;br&gt;&#xA;अप्येनं नरमांसेन भोजयेति पुनः पुनः ॥&lt;br&gt;&#xA;तथेत्युक्त्वा ततस्सूदस् संस्थानं वध्यघातिनाम् ।&lt;br&gt;&#xA;गत्वाऽऽजहार त्वरितो नरमांसमपेतभीः ॥&lt;br&gt;&#xA;एतत् संस्कृत्य विधिवद् अन्नं सामिषामाशु वै ।&lt;br&gt;&#xA;तस्मै प्रादाद्ब्राह्मणाय क्षुधिताय तपस्विने ॥&lt;br&gt;&#xA;स दिव्यचक्षुर्दृष्ट्वा तु तदन्नं द्विजसत्तमः ।&lt;br&gt;&#xA;अभोज्यमिति मत्वाऽऽह क्रोधपर्याकुलेक्षणः ॥&lt;br&gt;&#xA;ब्राह्मणः&lt;br&gt;&#xA;यस्मादभोज्यमन्नं मे ददाति स नृपाधमः |&lt;br&gt;&#xA;तस्मात्तस्यैव मुग्धस्य भविष्यत्यत्र लोलुपः ||&lt;br&gt;&#xA;सक्तो मानुषमांसेषु यथोक्तं शक्तिना पुरा ।&lt;br&gt;&#xA;उद्वेजनीयो भूतानां चरिष्यति महीमिमाम् ॥&lt;br&gt;&#xA;गन्धर्वः&lt;br&gt;&#xA;द्विरनुव्याहृते वाक्ये शापो हि बलवानभूत् ।&lt;br&gt;&#xA;रक्षोबलसमाविष्टो विसञ्ज्ञश्चाभवनत्तदा ॥&lt;br&gt;&#xA;ततस्स नृपतिः पार्थ रक्षसाऽपहृतेन्द्रियः ।&lt;br&gt;&#xA;उवाच शक्तिं दृष्ट्वा तु चिरादिव भारत ॥&lt;br&gt;&#xA;यस्मादसदृशश्शापः प्रयुक्तोऽयं मयि त्वया ।&lt;br&gt;&#xA;तस्मात्त्वत्तः प्रवर्तिष्ये खादितुं पुरुषानहम् ॥&lt;br&gt;&#xA;एवमुक्त्वा ततस्सद्यस् तं प्राणैर्विप्रयोज्य सः ।&lt;br&gt;&#xA;शक्तिनं भक्षयामास व्याघ्रः पशुमिवेप्सितम् ॥&lt;br&gt;&#xA;शक्तिनं तु मृतं दृष्ट्वा विश्वामित्स्ततः पुनः ।&lt;br&gt;&#xA;वसिष्ठस्यैव पुत्रेषु तद्रक्षस्सन्दिदेश ह ॥&lt;br&gt;&#xA;स ताञ्शतावरान् पुत्रान् वसिष्ठस्य महात्मनः ।&lt;br&gt;&#xA;भक्षयामास सङ्क्रुद्धस् सिंहः क्षुद्रमृगानिव ॥&lt;br&gt;&#xA;वसिष्ठो घातिताञ्श्रुत्वा विश्वामित्रेण स्वान् सुतान् ।&lt;br&gt;&#xA;धारयामास संशोकं महाद्रिरिव मेदिनीम् ॥&lt;br&gt;&#xA;चक्रे चात्मविनाशाय बुद्धिं स मुनिपुङ्गवः ।&lt;br&gt;&#xA;न त्वेव कौशिकोच्छेदं मेने मतिमतां वरः ॥&lt;br&gt;&#xA;स मेरुकूटादात्मानं मुमोच भगवानृषिः ।&lt;br&gt;&#xA;शिरस्तस्य शिलायां च तूलराशाविवापतत् ॥&lt;br&gt;&#xA;न ममार च पातेन तदा स मुनिसत्तमः ||&lt;br&gt;&#xA;तदाऽग्निमिध्वा भगवान् संविवेश महावने |&lt;br&gt;&#xA;तं तदा सुसमिद्धोऽपि न ददाह हुताशनः ।&lt;br&gt;&#xA;दीप्यमानोऽप्यमित्रघ्न शीतोऽग्निरभवत्तदा ॥&lt;br&gt;&#xA;स समुद्रमभिप्रेक्ष्य शोकाविष्टो महामुनिः ।&lt;br&gt;&#xA;बद्ध्वा कण्ठे शिलां गुर्वीं निपपात तदाम्भसि ॥&lt;br&gt;&#xA;स समुद्रोर्मिवेगेन स्थले न्यस्तो महामुनिः ।&lt;br&gt;&#xA;जगाम सततं खिन्नः पुनरेवाश्रमं प्रति ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/175/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/175/</guid>
      <description>&lt;p&gt;गन्धर्वः&lt;br&gt;&#xA;सः आश्रमपदं दृष्ट्वा रहितं तैर्मुहामुनिः ।&lt;br&gt;&#xA;निर्जगाम सुदुःखार्तः पुनरेवाश्रमात्ततः ॥&lt;br&gt;&#xA;सोऽपश्यत् सरितं पूर्णां प्रावृट्काले नवाम्भसा ।&lt;br&gt;&#xA;वृक्षान् वञ्जुलनीपादीन् वहन्तीं तीरजान् बहून् ॥&lt;br&gt;&#xA;अथ चिन्तां समापेदे मुनिः पौरवनन्दन ।&lt;br&gt;&#xA;अम्भस्यस्या निमज्जेयम् इति दुःखसमन्वितः ॥&lt;br&gt;&#xA;ततः पाशैस्तदाऽत्मानं गाढं बद्ध्वा महामुनिः ।&lt;br&gt;&#xA;तस्या जले महानद्या निममज्ज सुदुःखितः ॥&lt;br&gt;&#xA;अथ च्छित्त्वा नदी पाशं तस्यारिबलसूदन ।&lt;br&gt;&#xA;स्थलस्थं तमृषिं कृत्वा विपाशं समवासृजत् ॥&lt;br&gt;&#xA;उत्ततार ततः पाशैर् विमुक्तस्स महानृषिः ।&lt;br&gt;&#xA;विपाशेति च नामास्या नद्याश्चक्रे महानृषिः ॥&lt;br&gt;&#xA;सा विपाशेति विख्याता नदी लोकेषु भारत ।&lt;br&gt;&#xA;ऋषेस्त्वथ नरव्याघ्र वचनात्तस्य धीमतः ||&lt;br&gt;&#xA;उत्तीर्य च ततो राजन् दुःखितो भगवानृषिः |&lt;br&gt;&#xA;शोके बुद्धिं तु तां चक्रे न चैकत्र व्यतिष्ठत ||&lt;br&gt;&#xA;सोऽपश्यत् पर्वतांश्चैव सरितश्च सरांसि च ॥&lt;br&gt;&#xA;दृष्ट्वा स पुनरेवर्षिर् नदीं हैमवतीं तदा ।&lt;br&gt;&#xA;चण्डग्राहवतींदृष्ट्वा स्रोतस्यात्मानमात्मना ॥&lt;br&gt;&#xA;मज्जयामास शोकार्तो मरणे कृतनिश्चयः ||&lt;br&gt;&#xA;सा तमग्निसमं विप्रम् उपलभ्य सरिद्वरा ।&lt;br&gt;&#xA;शतधा विद्रुता तस्माच् छतद्रुरिति विश्रुता ॥&lt;br&gt;&#xA;ततस्स्थलगतं दृष्ट्वा आत्मानमृषिसत्तमः ।&lt;br&gt;&#xA;मर्तुं न शक्यमित्युक्त्वा पुवरेवाश्रमं ययौ ॥&lt;br&gt;&#xA;वध्वाऽदृश्यन्त्याऽनुगता आश्रमाभिमुखं व्रजन् |&lt;br&gt;&#xA;अथ शुश्राव सङ्गम्य वेदाध्ययननिःस्वनम् ।&lt;br&gt;&#xA;पृष्ठतः परिपूर्णार्थैष् षड्मिरङ्गैरलङ्कृतम् ॥&lt;br&gt;&#xA;अनुव्रजति कोन्वेष मामित्येव च सोऽब्रवीत् ||&lt;br&gt;&#xA;अदृश्यन्त्यहमित्येव तं स्नुषा प्रत्यभाषत |&lt;br&gt;&#xA;शक्तेर्भार्या महाभाग तपोयुक्ता मनस्विनी ||&lt;br&gt;&#xA;वसिष्ठः&lt;br&gt;&#xA;पुत्रि कस्यैष साङ्गस्य वेदस्याध्ययनस्वनः ।&lt;br&gt;&#xA;पुरा साङ्गस्य वेदस्य शक्तेरिव मया श्रुतः ॥&lt;br&gt;&#xA;अदृश्यन्ती&lt;br&gt;&#xA;अयं कुक्षौ समुत्पन्नस् शक्तेर्गर्भस्सुतस्य ते ।&lt;br&gt;&#xA;समा द्वादश तस्येह वेदानभ्यस्यतो गताः ॥&lt;br&gt;&#xA;गन्धर्वः&lt;br&gt;&#xA;एवमुक्तस्ततो हृष्टो वसिष्ठश्श्रेष्ठभागिनीम् ।&lt;br&gt;&#xA;अस्ति सन्तानमित्युक्त्वा मृत्योः पार्थ न्यवर्तत ॥&lt;br&gt;&#xA;ततः प्रतिनिवृत्तस्स तया वध्वा सहानघ ।&lt;br&gt;&#xA;कल्माषपादमासीनं ददर्श विजने तदा ॥&lt;br&gt;&#xA;स तु दृष्ट्वैव तं राजा क्रुद्ध उत्थाय भारत ।&lt;br&gt;&#xA;आविष्टो रक्षसोग्रेण इयेषात्तुमथौजसा ॥&lt;br&gt;&#xA;अदृश्यन्ती तु तं दृष्ट्वा घोरकर्माणमग्रतः ।&lt;br&gt;&#xA;भयसंविग्नया वाचा वसिष्ठमिदमब्रवीत् ॥&lt;br&gt;&#xA;अदृश्यन्ती&lt;br&gt;&#xA;असौ मृत्युरिवोग्रेण दण्डेन भगवन्निह ।&lt;br&gt;&#xA;प्रगृहीतोऽतिघोरेण राक्षसोऽभ्येति भीषणः ॥&lt;br&gt;&#xA;तं निवारयितुं शक्तो नान्योऽस्ति भुवि कश्चन ।&lt;br&gt;&#xA;त्वदृतेऽद्य महाभाग सर्ववेदविदां वर ॥&lt;br&gt;&#xA;त्राहि मां भगवन् पापाद् अस्माद्दारुणदर्शनात् ।&lt;br&gt;&#xA;राक्षसोऽत्तुमिहाप्यापान्नूनमेतच्चिकीर्षितम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/176/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/176/</guid>
      <description>&lt;p&gt;वसिष्ठः&lt;br&gt;&#xA;मा भैः पुत्रि न भेतव्यं रक्षस्ते कथञ्चन |&lt;br&gt;&#xA;नैतद्रक्षो भयं यस्मात् पश्यसि त्वमुपस्थितम् ||&lt;br&gt;&#xA;राजा कल्माषपादोऽयं वीर्येण प्रथितो भुवि |&lt;br&gt;&#xA;स एषोऽस्मिन् वनोद्देशे निवसत्यतिभीषणः ||&lt;br&gt;&#xA;गन्धर्वः&lt;br&gt;&#xA;तमापतन्तं सङ्क्रुद्धं वसिष्ठो भगवानृषिः |&lt;br&gt;&#xA;वारयामास तेजस्वी हुङ्कारेणैव भारत ||&lt;br&gt;&#xA;मन्त्रपूतेन च पुनस् स तमभ्युक्ष्य वारिणा |&lt;br&gt;&#xA;मोक्षयामास घोराद्वै राक्षसाद्राजसत्तम ||&lt;br&gt;&#xA;स हि द्वादश वर्षाणि वासिष्ठस्यैव तेजसा |&lt;br&gt;&#xA;ग्रस्त आसीद्ग्रहेणेव पर्वकाले दिवाकरः ||&lt;br&gt;&#xA;राक्षसा विप्रमुक्तोऽथ स नृपस्तद्वनं महत् |&lt;br&gt;&#xA;तेजसा रक्षयामास सन्ध्याभ्रमिव भास्करः ||&lt;br&gt;&#xA;प्रतिलभ्य ततस्सञ्ज्ञाम् अभिवाद्य कृताञ्जलिः |&lt;br&gt;&#xA;उवाच नृपतिः काले वसिष्ठमृषिसत्तमम् ||&lt;br&gt;&#xA;सौदासोऽहं महाभाग याज्यस्ते द्विजसत्तम |&lt;br&gt;&#xA;अस्मिन् काले यदिष्टं ते ब्रूहि किं करवाणि ते ||&lt;br&gt;&#xA;वसिष्ठः&lt;br&gt;&#xA;वृत्तमेतद्यथाकालं गच्छ राज्यं प्रशाधि तत् |&lt;br&gt;&#xA;ब्राह्मणांश्च मनुष्येन्द्र माऽवमंस्थाः कदाचन ||&lt;br&gt;&#xA;राजा&lt;br&gt;&#xA;नावमंस्यामि वै ब्रह्मन् कदाचिद्ब्राह्मणानहम् |&lt;br&gt;&#xA;त्वन्निदेशे स्थितश्शश्वत् पूजयिष्याम्यहं द्विजान् ||&lt;br&gt;&#xA;इक्ष्वाकूणां तु येनाहम् अनृणस्स्यां द्विजोत्तम |&lt;br&gt;&#xA;तत्त्वत्तः प्राप्तुमिच्छामि सर्ववेदविदां वर ||&lt;br&gt;&#xA;अपत्यायेप्सिताय त्वं महिषीं गन्तुमर्हसि |&lt;br&gt;&#xA;शीलरूपगुणोपेताम् इक्ष्वाकूणां हि वृद्धये || &lt;br&gt;&#xA;गन्धर्वः&lt;br&gt;&#xA;इदानीत्येव तं तत्र राजानं प्रत्युवाच ह |&lt;br&gt;&#xA;वसिष्ठः परमेष्वासं सत्यसन्धो महातपाः ||&lt;br&gt;&#xA;ततः प्रतिययौ काले वसिष्ठसहितोऽसघः |&lt;br&gt;&#xA;ख्यातं पुरवरं लोकेष्वयोध्यां मनुजेश्वरः ||&lt;br&gt;&#xA;तं प्रजाः प्रतिनन्दन्त्यस् सर्वाः प्रत्युद्ययुस्तदा |&lt;br&gt;&#xA;विपाप्मानं महात्मानं दिवौकस इवेश्वरम् ||&lt;br&gt;&#xA;अचिरात् स मनुष्येन्द्रो नगरीं पुण्यकर्मणाम् |&lt;br&gt;&#xA;विवेश सहितस्तेन वसिष्ठेन महात्मना ||&lt;br&gt;&#xA;ददृशुस्तं ततो राजन्नयोध्यापुरवासिनः |&lt;br&gt;&#xA;पुण्येण सहितं काले निशाकरमिवोदितम् ||&lt;br&gt;&#xA;स हि तां पूरयामास लक्ष्म्या लक्ष्मीवतां वरः |&lt;br&gt;&#xA;अयोध्यां व्योम शीतांशुश् शरत्काल इवोदितः ||&lt;br&gt;&#xA;संसिक्तमृष्टपन्थानं पताकोच्छ्रितभूषितम् |&lt;br&gt;&#xA;मनः प्रह्लादयामास तस्य तत्पुरमुत्तमम् ||&lt;br&gt;&#xA;हृष्टपुष्टजनाकीर्णा सा पुरी कुरुनन्दन |&lt;br&gt;&#xA;अशोभत तदा तेन शक्रेणेवामरावती ||&lt;br&gt;&#xA;ततः प्रविष्टे कौन्तेय तस्मिन् राजनि तां पुरीम् |&lt;br&gt;&#xA;तस्य राज्ञोऽथ सा देवी वसिष्ठमुपचक्रमे ||&lt;br&gt;&#xA;ऋतावथ महर्षिस्स सम्बभूव तया सह |&lt;br&gt;&#xA;देव्या दिव्येन विधिना वसिष्ठश्श्रेष्ठभागृषिः ||&lt;br&gt;&#xA;ततस्तस्यां समुत्पन्ने गर्भे स मुनिसत्तमः |&lt;br&gt;&#xA;राज्ञाऽभिवादितस्तेन जगाम पुनराश्रमम् ||&lt;br&gt;&#xA;दीर्घकालकृतं गर्भं सुषाव न तु तं यदा |&lt;br&gt;&#xA;साऽथ देव्यश्मना कुक्षिं निर्बिभेद तदा स्वकम् ||&lt;br&gt;&#xA;द्वादशेऽथ ततो वर्षे सञ्जज्ञे मनुजर्षभ |&lt;br&gt;&#xA;अश्मको नाम राजर्षिः पातनं यो न्यवेशयत् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/177/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/177/</guid>
      <description>&lt;p&gt;गन्धर्वः&lt;br&gt;&#xA;आश्रमस्था ततः पुत्रम् अदृश्यन्ती व्यजायत ।&lt;br&gt;&#xA;शक्तेः कुलकरं राजन् द्वितीयमिव शक्तिनम् ॥&lt;br&gt;&#xA;जातकर्मादिकास्तस्य क्रियास्स मुनिपुङ्गवः ।&lt;br&gt;&#xA;पौत्रस्य भरतश्रेष्ठ चकार भगवान् स्वयम् ॥&lt;br&gt;&#xA;पराशीर्णो यतस्तेन वसिष्ठस्स्थापितस्तदा ।&lt;br&gt;&#xA;गर्भस्थेन ततो लोके पराशर इति स्मृतः ॥&lt;br&gt;&#xA;अमन्यत स धर्मात्मा वसिष्ठं पितरं तदा ।&lt;br&gt;&#xA;जन्मप्रभृति तस्मिंस्तु पितरीव व्यवर्तत ॥&lt;br&gt;&#xA;स तात इति विप्रर्षिं वसिष्ठं प्रत्यभाषत ।&lt;br&gt;&#xA;मातुस्समीपे कौन्तेय अदृश्यन्त्या नराधिप ॥&lt;br&gt;&#xA;तातेति परिपूर्णार्थं तस्येदं मधुरं वचः ।&lt;br&gt;&#xA;अदृश्यन्त्यश्रुपूर्णाक्षी शृण्वती तमुवाच ह ॥&lt;br&gt;&#xA;अदृश्यन्ती&lt;br&gt;&#xA;मा तात ताततातेति न ते तातो महामुनिः ।&lt;br&gt;&#xA;रक्षसा भक्षितस्तात तव तातो महामुनिः ॥&lt;br&gt;&#xA;मन्यसे यं तु तातं त्वं नैव तातस्तवानघ ।&lt;br&gt;&#xA;आर्य एष पिता तस्य पितुस्तव मनस्विनः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/178/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/178/</guid>
      <description>&lt;p&gt;ब्राह्मणी&lt;br&gt;&#xA;नाहं मुष्णामि वस्तात दृष्टिं नास्मि रुषाऽन्विता ।&lt;br&gt;&#xA;अयं तु भार्गवो नाम ऊरुजः कुपितो ध्रुवम् ॥&lt;br&gt;&#xA;तेन चक्षूंषि वस्तात कुपितेन महात्मना ।&lt;br&gt;&#xA;स्मरता निहतान् बन्धून् आर्तानिह कथञ्चन ॥&lt;br&gt;&#xA;गर्भानपि यदा यूयं भृगूणां हत पुत्रकाः ।&lt;br&gt;&#xA;तदाऽयमूरुणा गर्भो मया वर्षशतं धृतः ॥&lt;br&gt;&#xA;षडङ्गश्चाखिलो वेद इमं गर्भस्थमेव च ।&lt;br&gt;&#xA;विवेश भृगुवंशस्य भूयः प्रियचिकीर्षया ॥&lt;br&gt;&#xA;सोऽयं पितृवधान्नूनं क्रोधाद्वो हन्तुमिच्छति ।&lt;br&gt;&#xA;तेजसा यस्य दिव्येन चक्षूंषि मुषितानि वः ॥&lt;br&gt;&#xA;तमेव यूयं याचध्वम् और्वं मम सुतोत्तमम् ।&lt;br&gt;&#xA;अयं वः प्रणिपातेन तुष्टो दृष्टीः प्रदास्यति ॥&lt;br&gt;&#xA;गन्धर्वः&lt;br&gt;&#xA;एवमुक्तास्ततस्सर्वे राजानस्ते तमूरुजम् ।&lt;br&gt;&#xA;ऊचुः प्रसीदेति तदा प्रसादं च चकार सः ॥&lt;br&gt;&#xA;अनेनैव तु विख्यात नाम्ना लोकेषु सत्तमः ।&lt;br&gt;&#xA;स और्व इति विख्यात ऊरुं भित्त्वा विनिस्सृतः |&lt;br&gt;&#xA;चक्षूंषि प्रतिलभ्याथ प्रतिजग्मुस्ततो नृपाः ||&lt;br&gt;&#xA;भार्गवस्तु मुनिर्नूनं मेने लोके पराभवम् ॥&lt;br&gt;&#xA;स चक्रे तात लोकानां विनाशाय मुनिस्तदा ।&lt;br&gt;&#xA;सर्वेषामेव कार्त्स्न्येन मनः प्रवणमात्मनः ॥&lt;br&gt;&#xA;इच्छन्नपचितिं कर्तुं भृगूणां भृगुसत्तमः ।&lt;br&gt;&#xA;सर्वलोकविनाशाय तेपे तूग्रं परं तपः ॥&lt;br&gt;&#xA;तापयामास ताल्ँलोकान् ससुरासुरमानवान् ।&lt;br&gt;&#xA;तपसोग्रेण महता मानयिष्यन् पितामहान् ॥&lt;br&gt;&#xA;ततस्तं पितरस्तात विज्ञाय भृगुसत्तमम् ।&lt;br&gt;&#xA;पितृलोकादुपागम्य सर्व ऊचुरिदं वचः ॥&lt;br&gt;&#xA;पितरः&lt;br&gt;&#xA;और्व दृष्टः प्रभावस्ते तपसोग्रस्य पुत्रक ।&lt;br&gt;&#xA;प्रसादं कुरु लोकानां नियच्छ क्रोधमात्मनः ॥&lt;br&gt;&#xA;तादृशैर्हि तदा तात भृगुभिर्भावितात्मभिः ।&lt;br&gt;&#xA;वधोऽप्युपेक्षितस्सर्वैः क्षत्रियाणां विहिंसताम् ॥&lt;br&gt;&#xA;आयुषा च प्रकृष्टेन यदा नः खेद आविशत् ।&lt;br&gt;&#xA;तदाऽस्माभिर्वधस्तात क्षत्रियैरीप्सितस्स्वयम् ॥&lt;br&gt;&#xA;निखातं तद्धि वै वित्तं कस्मिंश्चिद्गृगुवेश्मनि ।&lt;br&gt;&#xA;वैरायैव ततो न्यस्तं क्षत्रियान् कोपयिष्णुभिः |&lt;br&gt;&#xA;किं हि वित्तेन नः कार्यं स्वर्गेप्सूनां द्विजर्षभ ||&lt;br&gt;&#xA;यदा तु मृत्युरादातुं न शक्नोति च सर्वशः ।&lt;br&gt;&#xA;तदाऽस्माभिरयं दृष्ट उपायस्तत्र धर्मतः ॥&lt;br&gt;&#xA;आत्महा च पुनस्तात न लोकाल्ँलभते शुभान् ।&lt;br&gt;&#xA;ततोऽस्माभिस्समीक्ष्यैवम् आत्मनाऽऽत्मा विनाशितः ॥&lt;br&gt;&#xA;न चैतन्नः प्रियं तात यदिदं कर्तुमिच्छसि ।&lt;br&gt;&#xA;नियच्छेदं मनः पापात् सर्वलोकपराभवात् ॥&lt;br&gt;&#xA;न हि नः क्षत्रियाः केचिन्न लोकास्सप्त पुत्रक |&lt;br&gt;&#xA;दूष्यन्ति च पुनस्तेजः क्रोधमुत्पतितं जहि ॥&lt;br&gt;&#xA;और्वः&lt;br&gt;&#xA;उक्तवानस्मि यां क्रोधात् प्रतिज्ञां पितरस्तथा ।&lt;br&gt;&#xA;सर्वलोकविनाशाय न सा मे वितथा भवेत् ॥&lt;br&gt;&#xA;वृथा रोषप्रतिज्ञोऽहं न तु जीवितुमुत्सहे ।&lt;br&gt;&#xA;अनिस्तीर्णो हि मे रोषो दहेदग्निरिवारणिम् ॥&lt;br&gt;&#xA;देशकालेन सञ्जातं क्रोधं यः क्षन्तुमर्हति ।&lt;br&gt;&#xA;नालं स मनुजस्सम्यक् त्रिवर्गं परिरक्षितुम् ॥&lt;br&gt;&#xA;स्थाने रोषः प्रयुक्तस्स्यान्नृपैस्स्वर्गजिगीषुभिः ॥&lt;br&gt;&#xA;अश्रौषमहमूरुस्थो गर्भशय्यागतस्तदा ।&lt;br&gt;&#xA;आरावं तु भृशं तत्र भृगूणां क्षत्रियैर्वधे ॥&lt;br&gt;&#xA;सामरेऽस्मिन् यदा लोके भृगूणां क्षत्रियाधमैः ।&lt;br&gt;&#xA;आगर्भोत्सादनं क्षान्तं तदा मां मन्युराविशत् ॥&lt;br&gt;&#xA;प्रकीर्णकेशाः किल मे मातरः पितरस्तथा ।&lt;br&gt;&#xA;भयात् सर्वेषु लोकेषु नाधिजग्मुः परायणम् ॥&lt;br&gt;&#xA;तान् भृगूणां परान् दारान् कश्चिन्नाभ्यवपद्यत ।&lt;br&gt;&#xA;यदा तदा दधारेयम् ऊरुणैकेन मां शुभा ॥&lt;br&gt;&#xA;प्रतिषेद्धा हि पापस्य यदा लोके न विद्यते ।&lt;br&gt;&#xA;तदा सर्वेषु लोकेषु पापकृन्नोपशाम्यति ॥&lt;br&gt;&#xA;यदा तु प्रतिषेद्धारं पापो न लभते क्वचित् ।&lt;br&gt;&#xA;तिष्ठन्ति बहवो लोकास् तदा पापेषु कर्मसु ॥&lt;br&gt;&#xA;जानन्नपि च यः पापं शक्तिमान्न नियच्छति ।&lt;br&gt;&#xA;ईशस्स चापि तेनैव कर्मणा सम्प्रयुज्यते ॥&lt;br&gt;&#xA;राजभिश्चेतरैश्चैव यदा वै पितरो मम ।&lt;br&gt;&#xA;शक्तैर्न यतितास्त्रातुम् इष्टं मत्वेह जीवितम् ॥&lt;br&gt;&#xA;अत एषामहं क्रुद्धो लोकानामीश्वरोऽद्य सन् ।&lt;br&gt;&#xA;भवतां च वचो नाहम् अलं समतिवर्तितुम् ॥&lt;br&gt;&#xA;मम चापि भवेदेवम् ईश्वरस्य सतो महत् ।&lt;br&gt;&#xA;उपेक्षमाणस्य पुनर् लोकानां किल्बिषं भयम् ॥&lt;br&gt;&#xA;यश्चायं मन्युना ह्यग्निर् लोकानादातुमिच्छति ।&lt;br&gt;&#xA;दहेदेव च मामेष निगृहीतस्स्वतेजसा ॥&lt;br&gt;&#xA;भवतां च विजानामि सर्वलोकहितेप्सुताम् ।&lt;br&gt;&#xA;तस्माद्विदध्वं यच्छ्रेयो लोकानां मम चेप्सथ ॥&lt;br&gt;&#xA;पितरः&lt;br&gt;&#xA;य एष मन्युजस्तेऽग्निर् लोकानादातुमिच्छति ।&lt;br&gt;&#xA;अप्सु तं मुञ्च भद्रं ते लोका ह्यप्सु प्रतिष्ठिताः |&lt;br&gt;&#xA;तस्मादप्सु प्रमुञ्चेमं क्रोधाग्निं द्विजसत्तम ॥&lt;br&gt;&#xA;अयं तिष्ठतु ते विप्र यदीच्छसि महोदधौ ।&lt;br&gt;&#xA;मन्युजोऽग्निर्दहन्नापो लोकाश्चैवान्मयास्स्मृताः ॥&lt;br&gt;&#xA;एवं प्रतिज्ञा सत्येयं भविष्यति तवानघ ।&lt;br&gt;&#xA;न चैव सामरा लोका गमिष्यन्ति पराभवम् ॥&lt;br&gt;&#xA;वसिष्ठः&lt;br&gt;&#xA;ततस्तं क्रोधजं तात और्वोऽग्निं वरुणालये ।&lt;br&gt;&#xA;उत्ससर्ज स चैवाप उपयुङ्क्ते महोदधौ ॥&lt;br&gt;&#xA;महद्धयशिरो भूत्वा यत्तद्वेदविदो विदुः ।&lt;br&gt;&#xA;तमग्निमुद्गिरन् वक्त्रात् पिबत्यापो महोदधौ ॥&lt;br&gt;&#xA;तस्मात्त्वमपि भद्रं ते न लोकान् हन्तुमर्हसि ।&lt;br&gt;&#xA;पराशर परं धर्मं ज्ञात्वा ज्ञानविदां वर ॥&lt;br&gt;&#xA;गन्धर्वः&lt;br&gt;&#xA;एवमुक्तस्स विप्रर्षिर् वसिष्ठेन महात्मना |&lt;br&gt;&#xA;नियच्छदात्मनः क्रोधं सर्वलोकपराभवात् ||&lt;br&gt;&#xA;ईजे च स महातेजास् सर्ववेदविदां वरः |&lt;br&gt;&#xA;ऋषी राक्षससत्रेण शाक्तेयोऽथ पराशरः ||&lt;br&gt;&#xA;ततो वृद्धांश्च बालांश्च राक्षसान् स महामतिः |&lt;br&gt;&#xA;ददाह वितते यज्ञे शक्तेर्वधमनुत्तस्मरन् ||&lt;br&gt;&#xA;न हि तं वारयामास वसिष्ठो रक्षसां वधात् |&lt;br&gt;&#xA;द्वितीयामस्य मा हन्याम् प्रतिज्ञामिति चिन्तयन् ||&lt;br&gt;&#xA;त्रयाणां पावकानां स सत्रे तस्मिन् महामुनिः |&lt;br&gt;&#xA;आसीत् पुरस्ताद्देवानां चतुर्थ इव पावकः ||&lt;br&gt;&#xA;तेन यज्ञेन शुद्धेन हूयमानेन युक्तितः |&lt;br&gt;&#xA;तद्विदीपितमाकाशं सूर्येणेव घनात्यये ||&lt;br&gt;&#xA;तं वसिष्ठादयस्सर्वे मुनयस्तत्र मेनिरे |&lt;br&gt;&#xA;तेजसा दीप्यमानं तु द्वितीयमिव भास्करम् ||&lt;br&gt;&#xA;ततः परमदुष्प्रापम् अन्यैर्ऋषिरुदारधीः |&lt;br&gt;&#xA;समापिपयिषुस्सत्रं निर्ऋतेयं प्रियकाम्यया ||&lt;br&gt;&#xA;ततः पुलस्त्यः पुलहः क्रतुश्चैव महातपाः |&lt;br&gt;&#xA;तदाऽजग्मुरमित्रघ्न रक्षसां जीवितेप्सया ||&lt;br&gt;&#xA;पुलस्त्यस्तु वधात्तेषां रक्षसां भरतर्षभ |&lt;br&gt;&#xA;उवाचेदं वचः पार्थ पराशरमरिन्दमम् ||&lt;br&gt;&#xA;पुलस्त्यः&lt;br&gt;&#xA;कच्चित्तपस्यविघ्नं ते कच्चिन्नन्दसि पुत्रक |&lt;br&gt;&#xA;अजानतामदोषाणां सर्वेषां रक्षसां वधात् ||&lt;br&gt;&#xA;प्रजोच्छेदमिमं मह्यं मा कार्षीस्तापसोत्तम |&lt;br&gt;&#xA;अधर्मिष्ठं वरिष्ठस्सन् कुरुषे त्वं पराशर ||&lt;br&gt;&#xA;शक्तिना वाऽपि धर्मज्ञ नातिक्रमितुमर्हसि |&lt;br&gt;&#xA;प्रजानां च ममोच्छेदं न वै कर्तुं त्वमर्हसि ||&lt;br&gt;&#xA;शापाद्धि शक्तेर्वासिष्ठास् तदा राज्ञा विनाशितः |&lt;br&gt;&#xA;आत्मजेन सरोषेण शक्तिर्नीत इतो दिवम् ||&lt;br&gt;&#xA;न हि तं राक्षसः कश्चिच् छक्तो भक्षयितुं मुने ||&lt;br&gt;&#xA;वासिष्ठा भक्षिताश्चासन् कौशिकोत्सृष्टरक्षसा |&lt;br&gt;&#xA;शापं न कुर्वन्ति तदा वाक्छस्त्रा यत्परायणम् |&lt;br&gt;&#xA;क्षमावन्तोऽदहन् देहं देहमन्यं व्रजन्ति हि ||&lt;br&gt;&#xA;आत्मनैवाऽऽत्मनस्तेन नष्टो मृत्युस्तदाऽभवत् |&lt;br&gt;&#xA;निमित्तभूतस्स्तत्रासीद् विश्वामित्रः पराशर ||&lt;br&gt;&#xA;राजा कल्माषपास्तु दिवमारोढुमिच्छति ||&lt;br&gt;&#xA;ये च शक्त्यवराः पुत्रा वसिष्ठस्य महामुनेः |&lt;br&gt;&#xA;ते च सर्वे मुदा युक्ता मोदन्ते सहितास्सुरैः |&lt;br&gt;&#xA;सर्वमेतद्वसिष्ठस्य विदितं वै महामुने ||&lt;br&gt;&#xA;रक्षसां च समुच्छेद एष तात तपस्विनाम् |&lt;br&gt;&#xA;निमित्तभूतस्स्त्वं चात्र क्रतौ वासिष्ठनन्दन ||&lt;br&gt;&#xA;स सत्रं मुञ्च भद्रं ते समाप्तमिदमस्तु ते ||&lt;br&gt;&#xA;एवमुक्तः पुलस्त्येन वसिष्ठेन च धीमता |&lt;br&gt;&#xA;तदा समापयामास सत्रं शान्तः पराशरः ||&lt;br&gt;&#xA;सर्वराक्षससत्राय सम्भूतं पावकं मुनिः |&lt;br&gt;&#xA;उत्तरे हिमवत्पार्श्वे उत्ससर्ज महावने ||&lt;br&gt;&#xA;स तत्राद्यापि रक्षांसि वृक्षानश्मन एव च |&lt;br&gt;&#xA;भक्षयन् दृश्यते वह्निस् सदा पर्वणि पर्वणि ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/179/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/179/</guid>
      <description>&lt;p&gt;अर्जुनः&lt;br&gt;&#xA;राज्ञा कल्माषपादेन गुरौ ब्रह्मविदां वरे ।&lt;br&gt;&#xA;कारणं किं पुरस्कृत्य भार्या वै सन्नियोजिता ॥&lt;br&gt;&#xA;जानता च परं धर्मं लौक्यं तेन महर्षिणा ।&lt;br&gt;&#xA;अगम्यागमनं कस्माद् वसिष्ठेन महात्मना |&lt;br&gt;&#xA;कृतं तेन पुरा सर्वं वक्तुमर्हसि पृच्छतः ॥&lt;br&gt;&#xA;गन्धर्वः&lt;br&gt;&#xA;धनञ्जय निबोधेदं यन्मां त्वं परिपृच्छसि ।&lt;br&gt;&#xA;वसिष्ठं प्रति दुर्धर्ष तथा मित्रसहं नृपम् ॥&lt;br&gt;&#xA;कथितं ते मया सर्वं यथा शप्तस्स पार्थिवः ।&lt;br&gt;&#xA;शक्तिना भरतश्रेष्ठ वासिष्ठेन महात्मना ॥&lt;br&gt;&#xA;स तु शापवशं प्राप्तः क्रोधपर्याकुलेक्षणः ।&lt;br&gt;&#xA;निर्जगाम पुराद्राजन् सहदारः परन्तपः ॥&lt;br&gt;&#xA;अरण्यं निर्जनं गत्वा सदारः परिचक्रमे ||&lt;br&gt;&#xA;नानामृगगणाकीर्णं नानासत्वसमाकुलम् |&lt;br&gt;&#xA;नानागुल्मलताच्छन्नं नानाद्रुमसमावृतम् ||&lt;br&gt;&#xA;अरण्यं घोरसन्नादं शापग्रस्तः परिभ्रमत् |&lt;br&gt;&#xA;स कदाचित् क्षुधाऽऽविष्टो मृगयन् भक्ष्यमात्मनः ||&lt;br&gt;&#xA;ददर्श सुपरिक्लिष्टः कस्मिंश्चित् सुमनोरमे |&lt;br&gt;&#xA;ब्राह्मणं ब्राह्मणीं चैव मिथुनायोपसङ्गतौ |&lt;br&gt;&#xA;तौ समीक्ष्य च वित्रस्तावकृतार्थौ प्रधावितौ ॥&lt;br&gt;&#xA;तयोः प्रद्रवतोर्विप्रं जगृहे नृपतिर्बलात् ।&lt;br&gt;&#xA;दृष्ट्वा गृहीतं भर्तारम् अथ ब्राह्मण्यभाषत ॥&lt;br&gt;&#xA;ब्राह्मणी&lt;br&gt;&#xA;शृणु राजन् वचो मह्यं यत्त्वां वक्ष्यामि सुव्रत ।&lt;br&gt;&#xA;आदित्यवंशप्रभवस् त्वं हि लोके च विश्रुतः ॥&lt;br&gt;&#xA;अप्रमत्तस्स्थितो धर्मे गुरुशुश्रूषणे रतः ।&lt;br&gt;&#xA;शापोपहत दुर्धर्ष न पापं कर्तुमर्हसि ॥&lt;br&gt;&#xA;ऋतुकाले तु सम्प्राप्ते भर्तृाऽहं समुपागता ।&lt;br&gt;&#xA;अकृतार्थिन्यहं भद्र प्रसवार्थश्च मे महान् ॥&lt;br&gt;&#xA;प्रसीद नृपतिश्रेष्ठ भर्ता मम विसृज्यताम् ||&lt;br&gt;&#xA;गन्धर्वः&lt;br&gt;&#xA;एवं विक्रोशमानायां तस्यां स सुनृशंसकृत् |&lt;br&gt;&#xA;भर्तारं भक्षयामास व्याघ्रो मृगमिवेप्सितम् ||&lt;br&gt;&#xA;तस्याः क्रोधाभिभूतायास् तदाऽश्रूण्यपतन् भुवि |&lt;br&gt;&#xA;सोऽग्निस्समभवद्दीप्तस् तं च देशं व्यदीपयत् ||&lt;br&gt;&#xA;ततस्सा शोकसन्तप्ता भर्तृव्यसनदुःखिता |&lt;br&gt;&#xA;कल्माषपादं राजर्षिम् अशपद्ब्राह्मणी रुषा ||&lt;br&gt;&#xA;ब्राह्मणी&lt;br&gt;&#xA;यस्मान्ममाकृतार्थायास् त्वया क्षुद्र नृशंसवत् |&lt;br&gt;&#xA;प्रेक्षन्त्या भक्षितो मेऽद्य प्रभुर्भर्ता महायशाः ||&lt;br&gt;&#xA;तस्मात्त्वमपि दुर्बुद्धे मच्छापपरिविक्षतः |&lt;br&gt;&#xA;पत्नीमृतावनुप्राप्य सम्यक् त्यक्ष्यसि जीवितम् ।&lt;br&gt;&#xA;तेन प्रसाद्यमाना सा प्रसादमकरोत्तदा ||&lt;br&gt;&#xA;यस्य चर्षेर्वसिष्ठस्य त्वया पुत्रा विनाशिताः |&lt;br&gt;&#xA;तेन सङ्गम्य ते भार्या तनयं जनयिष्यति ||&lt;br&gt;&#xA;स ते वंशकरः पुत्रो भविष्यति नृपाधम ॥&lt;br&gt;&#xA;गन्धर्वः&lt;br&gt;&#xA;एवं शप्त्वा तु राजानं सा तदाऽऽङ्गिरसी शुभा ।&lt;br&gt;&#xA;तस्यैव सन्निधौ दीप्तं प्रविवेश हुताशनम् ॥&lt;br&gt;&#xA;वसिष्ठश्च महाभागस् सर्वमेतदपश्यत ।&lt;br&gt;&#xA;ज्ञानयोगेन महता तपसा च परन्तप ॥&lt;br&gt;&#xA;मुक्तशापश्च राजर्षिः कालेन महता ततः ।&lt;br&gt;&#xA;ऋतुकाले निपतितो भार्यया सन्निवारितः |&lt;br&gt;&#xA;न हि सस्मार नृपतिस् तं शापं काममोहितः ||&lt;br&gt;&#xA;देव्यास्सोऽथ वचश्श्रुत्वा विसञ्ज्ञस्समपद्यत |&lt;br&gt;&#xA;तं शापमनुसंस्मृत्य पर्यतप्यद्भृशं तदा ||&lt;br&gt;&#xA;एतस्मात् कारणाद्राजा वसिष्ठं संन्ययोजयत् ।&lt;br&gt;&#xA;स्वदारे भरतश्रेष्ठ शापदोषसमन्वितः ॥&lt;br&gt;&#xA;यदा कल्माषपादस्तु राक्षसत्वमवाप सः |&lt;br&gt;&#xA;तदा वसिष्ठः कुरुणा यज्ञार्थे स वृतोऽभवत् ||&lt;br&gt;&#xA;यदा कल्माषपादस्तु राक्षसत्वं विसृष्टवान् |&lt;br&gt;&#xA;तदा तेनैव राज्ञा तु वसिष्ठस्स वृतोऽभवत् ||&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/180/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/180/</guid>
      <description>&lt;p&gt;अर्जुनः&lt;br&gt;&#xA;अस्माकमनुरूपं वै यस्स्याद्गन्धर्वसत्तम ।&lt;br&gt;&#xA;पुरोहितं ममाचक्ष्व सर्वं हि विदितं तव ॥&lt;br&gt;&#xA;गन्धर्वः&lt;br&gt;&#xA;यवीयान् देवलस्यैष वने भ्राता तपस्यति ।&lt;br&gt;&#xA;धौम्य उत्कचके तीर्थे तं वृणीष्व यदीच्छसि ॥&lt;br&gt;&#xA;वैशम्पायनः&lt;br&gt;&#xA;ततोऽर्जुनोऽस्त्रमाग्नेयं प्रददौ तद्यथाविधि ।&lt;br&gt;&#xA;गन्धर्वाय ददौ प्रीतो वचनं चेदमब्रवीत् ॥&lt;br&gt;&#xA;त्वय्येव तावत्तिष्ठन्तु हया गन्धर्वसत्तम ।&lt;br&gt;&#xA;कार्यकाले ग्रहीष्यामि स्वस्ति तेऽस्त्विति चाब्रवीत् ॥&lt;br&gt;&#xA;तेऽन्योन्यमभिसम्पूज्य गन्धर्वः पाण्डवाश्च ह ।&lt;br&gt;&#xA;रम्याद्भागीरथीतीराद् यथाकामं प्रतस्थिरे ॥&lt;br&gt;&#xA;तत उत्कचकं तीर्थं गत्वा धौम्याश्रमान्तिके ।&lt;br&gt;&#xA;तं वव्रुः पाण्डवा धौम्यं पौरोहित्याय भारत ॥&lt;br&gt;&#xA;तांश्चापि प्रतिजग्राह सर्ववेदविदां वरः ।&lt;br&gt;&#xA;पाद्येन फलमूलेन पौरोहित्येन चैव ह ॥&lt;br&gt;&#xA;तेन चाशंसिरे लब्धां श्रियं राज्यं च पाण्डवाः ।&lt;br&gt;&#xA;ब्राह्मणं तं पुरस्कृत्य पाञ्चाल्याश्च स्वयंवरे ॥&lt;br&gt;&#xA;मातृषष्ठास्ततस्तेन गुरुणा सह सङ्गताः ।&lt;br&gt;&#xA;नाथवन्तमिवात्मानं मेनिरे भरतर्षभाः ॥&lt;br&gt;&#xA;स हि वेदार्थतत्त्वज्ञस् तेषां गुरुरुदारधीः ।&lt;br&gt;&#xA;वेदविच्चैकवाग्मी च धौम्यश्श्रीमान् द्विजोत्तमः ॥&lt;br&gt;&#xA;तेजसा चैव बुद्ध्या च रूपेण यशसा श्रिया ।&lt;br&gt;&#xA;मन्त्रैश्च विविधैर्धौम्यस् तुल्य आसीद्बृहस्पतेः |&lt;br&gt;&#xA;स चापि विप्रस्तान् मेने स्वभावाभ्यधिकान् भुवि ||&lt;br&gt;&#xA;तेन धर्मविदा पार्था याज्यास्सर्वविदा पुरा |&lt;br&gt;&#xA;मेनिरे सहिता वीराः प्राप्तं राज्यं स्वधर्मतः ||&lt;br&gt;&#xA;बुद्धिवीर्यबलोत्साहैर् युक्ता देवा इवापरे |&lt;br&gt;&#xA;कृतस्वस्त्ययनास्तेन ततस्ते मनुजाधिपाः ||&lt;br&gt;&#xA;मेनिरे सहिता गन्तुं पाञ्चाल्यास्तं स्वयंवरम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/181/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/181/</guid>
      <description>&lt;p&gt;वैशम्पायनः-&lt;br&gt;&#xA;एवं मत्वा प्रयातास्ते पाण्डवा जनमेजय ।&lt;br&gt;&#xA;ब्राह्मरूपधरास्सर्वे जटिला ब्रह्मचारिणः  ।&lt;br&gt;&#xA;राजन्दक्षिणपाञ्चालान्द्रुपदेनाभिरक्षितान् ॥&lt;br&gt;&#xA;ततस्ते तं महात्मानं शुद्धात्मानमकल्मषम् ।&lt;br&gt;&#xA;ददृशुः पाण्डवा राजन्पथि द्वैपायनं तदा ॥&lt;br&gt;&#xA;तस्मै यथावत्सत्कारं कृत्वा तेन च सान्विताः ।&lt;br&gt;&#xA;कथयित्वाऽभ्यनुज्ञाताः प्रययुर्द्रुपदक्षयम् ॥&lt;br&gt;&#xA;पश्यन्तो रमणीयानि वनानि च सरांसि च ।&lt;br&gt;&#xA;तत्र तत्र वसन्तश्च शनैर्जग्मुर्महराथाः ॥&lt;br&gt;&#xA;स्वाध्यायवन्तो मधुराः पाण्डवाः प्रियवादिनः ।&lt;br&gt;&#xA;आनुपूर्व्येण सम्प्राप्ताः पाञ्चालान्कुरुनन्दनाः ॥&lt;br&gt;&#xA;ते तु दृष्ट्वा पुरं तस्य स्कन्धावारं च पाण्डवाः ।&lt;br&gt;&#xA;कुम्भकारस्य शालायां निवेशं चक्रिरे तदा ॥&lt;br&gt;&#xA;तत्र भैक्षं समाजह्रुर्ब्राह्मीं वृत्तिं समाश्रिताः ।&lt;br&gt;&#xA;तांश्च प्राप्तांस्तथा वीराञ्जज्ञिरे न नराः क्वचित् ॥&lt;br&gt;&#xA;यज्ञसेनस्य कामास्तु पाण्डवाय किरीटिने ।&lt;br&gt;&#xA;कृष्णां ददानि च सदा न चैतद्विवृणोति सः ।&lt;br&gt;&#xA;जामातृबलसंयोगं मेने हि बलवत्तरम् ॥&lt;br&gt;&#xA;अन्वेषमाणः पाञ्चालः कौन्तेयान्जनमेजय ।&lt;br&gt;&#xA;दृढं धनुरनायम्यं कारयामास भारत ॥&lt;br&gt;&#xA;यन्त्रं वैहायसं चापि कारयामास कृत्रिमम् ।&lt;br&gt;&#xA;तेन यन्त्रेण सहितं कारयामास काञ्चनम् ॥&lt;br&gt;&#xA;इदं सज्यं धनुः कृत्वा छिद्रेणानेन सायकैः ।&lt;br&gt;&#xA;अतीत्य लक्ष्यं यो वेद्धा स लब्धा च सुतामिति ।&lt;br&gt;&#xA;इत्येवं द्रुपदो राजा सर्वतस्समघोषयत् ॥&lt;br&gt;&#xA;तच्छ्रुत्वा पाण्डवास्सर्वे समीयुस्तत्र भारत ॥&lt;br&gt;&#xA;ऋषयश्च महात्मानस्स्वयंवरदिदृक्षया ।&lt;br&gt;&#xA;दुर्योधनपुरोगाश्च सकर्णकुरवो नृपाः ॥&lt;br&gt;&#xA;ब्राह्मणाश्च महाभागा देशेभ्यस्समुपागताः ।&lt;br&gt;&#xA;ते ह्यर्चिता नरेन्द्रेण द्रुपदेन महात्मना ॥&lt;br&gt;&#xA;ततः पुरवरश्रेष्ठे सागरोद्धूतनिस्स्वने ।&lt;br&gt;&#xA;शिंशुमारगिरिं प्राप्य न्यविशन्त महारथाः ॥&lt;br&gt;&#xA;प्रागुत्तरे च नगराद्भूमिभागे समे शुभे ।&lt;br&gt;&#xA;समाजवाटश्शुशुभे भवनैस्सर्वतो वृतः ॥&lt;br&gt;&#xA;प्रासादपरिघोपेतो द्वारतोरणमण्डितः ।&lt;br&gt;&#xA;वितानेन विचित्रेण सर्वतस्समलङ्कृतः ॥&lt;br&gt;&#xA;तूर्यौघशतसङ्कीर्णः परार्ध्यागुरुधूपितः ।&lt;br&gt;&#xA;चन्दनोदकसिक्तश्च माल्यदामैश्च शोभितः ॥&lt;br&gt;&#xA;कैलासशिखरप्रख्यैर्नभस्स्थलविलेखिभिः ।&lt;br&gt;&#xA;सर्वतस्संवृतैर्नद्धः प्रासादैस्सुकृतोच्छ्रयैः ॥&lt;br&gt;&#xA;सुवर्णजालसंवीतैर्मणिकुट्टिमभूषितैः ।&lt;br&gt;&#xA;सुखारोहणसोपानैर्महासनपरिच्छदैः ॥&lt;br&gt;&#xA;अग्राम्यसमवच्छन्नैरगुरूत्तमधूपितैः ।&lt;br&gt;&#xA;हंसवर्णैश्च बहुभिरायोजनसुगन्धिभिः ॥&lt;br&gt;&#xA;असम्बाधपथद्वारैश्शयनासनशोभितैः ।&lt;br&gt;&#xA;बहुधातुपिनद्धाङ्गैर्हिमवच्छिखरैरिव ॥&lt;br&gt;&#xA;तत्र नानाप्रकारेषु विमानेषु स्वलङ्कृताः ।&lt;br&gt;&#xA;स्पर्धमानास्तदाऽन्योन्यं निषेदुस्सर्वपार्थिवाः ॥&lt;br&gt;&#xA;तत्रोपविष्टा ददृशुर्महासत्वान्पृथग्जनाः ।&lt;br&gt;&#xA;राजसिंहान्महाभागान्मृष्टस्रगनुलेपनान् ॥&lt;br&gt;&#xA;महाप्रसादान्ब्राह्मण्यान्स्वराष्ट्रपरिरक्षिणः ।&lt;br&gt;&#xA;प्रियान्सर्वस्य लोकस्य सुकृतैः कर्मभिश्शुभैः ॥&lt;br&gt;&#xA;ततो मञ्चातिमञ्चेषु पौरजानपदा जनाः ।&lt;br&gt;&#xA;उपोपविविशुस्सर्वे याज्ञसेनीदिदृक्षवः ॥&lt;br&gt;&#xA;ब्राह्मणैस्त्वेव सहिताः पाण्डवास्समुपाविशन् ।&lt;br&gt;&#xA;ऋद्धिं पञ्चालराजस्य पश्यन्तस्तामनुत्तमाम् ॥&lt;br&gt;&#xA;ततस्समाजो ववृधे स राजन्दिवसान्बहून् ।&lt;br&gt;&#xA;रत्नप्रदानबहुलश्शोभितो नटनर्तकैः ॥&lt;br&gt;&#xA;वर्तमाने समाजे तु रमणीयेऽह्नि षोडशे ।&lt;br&gt;&#xA;आप्लुता शुद्धवसना सर्वाभरणभूषिता ॥&lt;br&gt;&#xA;वीरकां स्रजमादाय काञ्चनैस्समलङ्कृता ।&lt;br&gt;&#xA;अवतीर्णा ततो रङ्गे द्रौपदी द्रुपदात्मजा ॥&lt;br&gt;&#xA;पुरोहितस्सोमकानां मन्त्रविद्ब्राह्मणश्शुचिः ।&lt;br&gt;&#xA;परिस्तीर्य जुहावाग्निमाज्येन विधिना तदा ॥&lt;br&gt;&#xA;सन्तर्पयित्वा ज्वलनं ब्राह्मणान्स्वस्ति वाच्य च ।&lt;br&gt;&#xA;वारयामास सर्वाणि वादित्राणि समन्ततः ॥&lt;br&gt;&#xA;निश्शब्दे तु कृते तस्मिन्धृष्टद्युम्नो विशाम्पते ।&lt;br&gt;&#xA;रङ्गमध्यं गतस्तत्र मेघगम्भीरया गिरा ।&lt;br&gt;&#xA;वाक्यमुच्चैर्जगादेदं श्लक्ष्णमर्थवदुत्तमम् ॥&lt;br&gt;&#xA;धृष्टद्युम्नः-&lt;br&gt;&#xA;इदं धनुर्लक्ष्यमिमे च बाणाश्शृण्वन्तु मे क्षत्रियास्सर्व एव ।&lt;br&gt;&#xA;यन्त्रच्छिद्रेणाभ्यतिक्रम्य लक्षं समर्पयध्वं खगमैर्दशार्धैः ॥&lt;br&gt;&#xA;एतत्कर्ता कर्म सुदुष्करं यः कुलेन रूपेण बलेन युक्तः ।&lt;br&gt;&#xA;तस्याद्य भार्या भगिनी ममेयं कृष्णा भवित्री न मृषा ब्रवीमि ॥&lt;br&gt;&#xA;वैशम्पायनः-&lt;br&gt;&#xA;तानेवमुक्त्वा द्रुपदस्य पुत्रः पश्चादिदं द्रौपदीमित्युवाच ।&lt;br&gt;&#xA;नाम्ना च गोत्रेण च कर्मणा च सङ्कीर्तयंस्तान्नृपतीन्समेतान् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/182/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/182/</guid>
      <description>&lt;p&gt;धृष्टद्युम्नः-&lt;br&gt;&#xA;दुर्योधनो दुर्विषहो दुर्मुखो दुष्प्रधर्षणः ।&lt;br&gt;&#xA;विविंशतिर्विकर्णश्च सहो दुश्शासनस्समः ॥&lt;br&gt;&#xA;युयुत्सुर्वायुवेगश्च भीमवेगश्च वीर्यवान् ।&lt;br&gt;&#xA;उग्रायुधो बलाकिश्च कनकायुर्विरोचनः ॥&lt;br&gt;&#xA;सुकुण्डकश्चित्रसेनस्सुवर्चाः कनकध्वजः ।&lt;br&gt;&#xA;नन्दको बाहुशाली च कुण्डली विकटस्तथा ॥&lt;br&gt;&#xA;विन्दश्चाप्यनुविन्दश्च सदीपी विकलः करी ।&lt;br&gt;&#xA;एते चान्ये च बहवो धार्तराष्ट्रा महाबलाः ।&lt;br&gt;&#xA;कर्णेन सहिता वीरास्त्वदर्थं समुपागताः ॥&lt;br&gt;&#xA;शतसङ्ख्या महात्मानस्समेता देवरूपिणः ।&lt;br&gt;&#xA;शकुनिश्चाचलश्चैव वृषकोऽथ महारथः ॥&lt;br&gt;&#xA;एते गान्धारराजस्य सुतास्सर्वे समागताः ॥&lt;br&gt;&#xA;अश्वत्थामा च भोजश्च सर्वशस्त्रभृतां वरौ ।&lt;br&gt;&#xA;वार्धक्षेमिस्सुवर्चाश्च सेनाबिन्दुश्च वीर्यवान् ॥&lt;br&gt;&#xA;अभिभूस्सह पुत्रेण वसुना च सुवर्चसा ।&lt;br&gt;&#xA;सुमित्रस्सुकुमारश्च वृत्तस्सत्यधृतिस्सदा ॥&lt;br&gt;&#xA;सूर्यध्वजो रोचमानो नीलश्चित्रायुधस्तदा ।&lt;br&gt;&#xA;अंशुमांश्चेकितानश्च श्रेणिमांश्च महाबलः ॥&lt;br&gt;&#xA;समुद्रसेनश्चन्द्रसेन इन्द्रसेनश्च पार्थिवः ।&lt;br&gt;&#xA;जरासन्धस्सपुत्रश्च सुदण्डो दण्ड एव च ॥&lt;br&gt;&#xA;पौण्ड्रको वासुदेवश्च भगदत्तश्च वीर्यवान् ।&lt;br&gt;&#xA;कलिङ्गस्ताम्रलिप्तश्च पत्तनाधिपतिर्महान् ॥&lt;br&gt;&#xA;मद्रराजस्तथा शल्यस्सहपुत्रो महाबलः ।&lt;br&gt;&#xA;रुक्माङ्गदेन वीरेण तथा रुक्मरथेन च ॥&lt;br&gt;&#xA;कौरव्यस्सोमदत्तश्च पुत्रास्त्वस्य महारथाः ।&lt;br&gt;&#xA;समवेतास्त्रयश्शूरा भूरिर्भूरिश्रवाश्शलः ॥&lt;br&gt;&#xA;सुदक्षिणश्च काम्भोजो दृढधन्वा च कौरवः ।&lt;br&gt;&#xA;बृहद्बलस्सुषेणश्च शिबिरौशीनरस्तथा ॥&lt;br&gt;&#xA;पाण्ड्यकेरलचोलेन्द्रास्त्रयस्त्रेताग्नयो यथा ।&lt;br&gt;&#xA;आसनेषु विराजन्ते आशामागस्त्यमाश्रिताः ॥&lt;br&gt;&#xA;सङ्कर्षणो रौहिणेयो वासुदेवश्च वीर्यवान् ।&lt;br&gt;&#xA;साम्बश्च चारुदेष्णश्च सारणोऽथ गदस्तथा ॥&lt;br&gt;&#xA;अक्रूरस्सात्विकश्चैव युयुधानश्च सात्यकिः ।&lt;br&gt;&#xA;कृतवर्मा च हार्दिक्यः पृथुर्विपृथुरेव च ॥&lt;br&gt;&#xA;विडूरथश्च कण्वश्च समीकस्सारिमेजयः ।&lt;br&gt;&#xA;वीरो धनपतिश्चैव बाह्लिवाङ्गारकस्तथा ।&lt;br&gt;&#xA;उशीनरश्च विक्रान्तो वृष्णयस्ते प्रकीर्तिताः ॥&lt;br&gt;&#xA;भगीरथो बृहत्क्षत्रस्सैन्धवश्च बृहद्रथः ॥&lt;br&gt;&#xA;जयद्रथो बाह्लिकश्च श्रुतायुरथ वीर्यवान् ।&lt;br&gt;&#xA;उल्मुकः कैतवो राजा चित्राङ्गदशुभाङ्गदौ ॥&lt;br&gt;&#xA;वत्सराजश्च धृतिमान्कोसलाधिपतिर्महान् ।&lt;br&gt;&#xA;कर्णश्च सह पुत्रेण वृषसेनश्च वीर्यवान् ।&lt;br&gt;&#xA;बृहद्बलश्च बलवान्राजा चैवाथ दुर्जयः ॥&lt;br&gt;&#xA;दमघोषात्मजश्चैव शिशुपालो महाबलः ।&lt;br&gt;&#xA;चेदीनामधिपो वीरो बलवानन्तकोपमः ॥&lt;br&gt;&#xA;एते चान्ये च बहवो नानाजनपदेश्वराः ।&lt;br&gt;&#xA;त्वदर्थमागता भद्रे क्षत्रियाः प्रथिता भुवि ॥&lt;br&gt;&#xA;एते विध्यन्ति विक्रान्तास्त्वदर्थे लक्ष्यमुत्तमम् ।&lt;br&gt;&#xA;वेद्धा तु यो भवेदेषां तं वरं वरयस्व वै ॥&lt;br&gt;&#xA;वैशम्पायनः-&lt;br&gt;&#xA;तेऽलङ्कृताः कुण्डलिनो युवानः परस्परं स्पर्धमानास्समेताः ।&lt;br&gt;&#xA;अस्त्रं बलं चात्मनि मन्यमानास्सर्वें समुत्पेतुरहङ्कृतेन ॥&lt;br&gt;&#xA;वीर्येण रूपेण कुलेन चैव शीलेन वित्तेन च यौवनेन ।&lt;br&gt;&#xA;समिद्धदर्पा मदवेगभिन्ना मत्ता यथा हैमवता गजेन्द्राः ॥&lt;br&gt;&#xA;परस्परं स्पर्धया प्रेक्षमाणाः सङ्कल्पजेनाभिपरिप्लुताङ्गाः ।&lt;br&gt;&#xA;कृष्णा ममैवेत्यभिभाषमाणा नृपास्समुत्पेतुरथासनेभ्यः ॥&lt;br&gt;&#xA;ते क्षत्रिया रङ्गगतास्समेता जिहीर्षमाणा द्रुपदात्मजां ताम् ।&lt;br&gt;&#xA;चकाशिरे पर्वतराजकन्यामुमां यथा देवगणास्समेताः ॥&lt;br&gt;&#xA;कन्दर्पबाणाभिनिपीडिताङ्गाः कृष्णागतैस्तद्धृदयैर्नरेन्द्राः ।&lt;br&gt;&#xA;रङ्गावतीर्णा द्रुपदात्मजार्थं द्वेष्यान्हि चक्रुस्सुहृदोऽपि सर्वे ॥&lt;br&gt;&#xA;अथाययुर्देवगणाविमानै रुद्रादित्या वसवोऽथाश्विनौ च ।&lt;br&gt;&#xA;साध्याश्च सर्वे मरुतस्तथैव धर्मं पुरस्कृत्य धनेश्वरं च ॥&lt;br&gt;&#xA;दैत्यास्सुपर्णाश्च महोरगाश्च देवर्षयो गुह्यकाश्चारणाश्च ।&lt;br&gt;&#xA;विश्वावसुर्नारदः पर्वतश्च गन्धर्वमुख्यास्सहसाऽप्सरोभिः ॥&lt;br&gt;&#xA;हलायुधस्तत्र च केशवश्च वृष्ण्यन्धकाश्चैव यथाप्रधानाः ।&lt;br&gt;&#xA;प्रेक्षाम्बभूवुर्यदुपुङ्गवास्ते स्थिताहि कृष्णस्य मते बभूवुः ॥&lt;br&gt;&#xA;दृष्ट्वा हि तान्मत्तगजेन्द्ररूपान्पद्माभिपन्नानिव वारणेन्द्रान् ।&lt;br&gt;&#xA;भस्मावृताङ्गानिव हव्यवाहान्पार्थान्प्रदध्यौ स यदुवीरः ॥&lt;br&gt;&#xA;शशंस रामाय युधिष्ठिरं च भीमं सजिष्णुं यमजौ च वीरौ ।&lt;br&gt;&#xA;शनैश्शनैस्तांश्च निरीक्ष्य रामो जनार्दनं प्रीतमना ददर्श ॥&lt;br&gt;&#xA;अन्ये तु वीरा नृपपुत्रपौत्राः कृष्णागतैर्नेत्रमनस्स्वभावैः ।&lt;br&gt;&#xA;व्यायच्छमाना ददृशुस्समन्तात्सन्दष्टताम्रोज्वलदन्तवक्त्राः ॥&lt;br&gt;&#xA;तथैव वीराः पृथुबाहुवर्णाः पार्था यमौ चैव महानुभावौ ।&lt;br&gt;&#xA;तां द्रौपदीं प्रेक्ष्य तदा स्म सर्वे कन्दर्पबाणाभिहता बभूवुः ॥&lt;br&gt;&#xA;देवर्षिगन्धर्वसमाकुलं तत्सुपर्णनागासुरयक्षजुष्टम् ।&lt;br&gt;&#xA;दिव्येन गन्धेन समाकुलं च दिव्यैश्च माल्यैरवकीर्यमाणम् ॥&lt;br&gt;&#xA;समाहतैर्दुन्दुभिभिश्च राजन्रराज तत्सङ्कुलमन्तरिक्षे ॥&lt;br&gt;&#xA;विमानसम्बाधमभूत्समन्तात्सवेणुवीणापणवाभिनादितम् ।&lt;br&gt;&#xA;समाजवाटोपरि संस्थितानां मेघैस्समन्तादिव गर्जितानाम् ॥&lt;br&gt;&#xA;ततस्तु ते राजगणाः क्रमेण कृष्णानिमित्तं समीहमानाः ।&lt;br&gt;&#xA;तत्कार्मुकं संहननोपपन्नं सज्यं न शेकुस्तरसाऽपि कर्तुम् ॥&lt;br&gt;&#xA;ते विक्रमन्तस्स्फुरता दृढेन निष्पिष्टमाणा धनुषा नरेन्द्राः ।&lt;br&gt;&#xA;विवेष्टमाना धरणीतलस्था दृश्यन्ति तत्र प्रतिभग्नदर्पाः ॥&lt;br&gt;&#xA;हाहाकृतं तद्धनुषा दृढेन विस्रस्तनानाभरणाम्बरस्रजः ।&lt;br&gt;&#xA;कृष्णानिमित्तं च निवृत्तभावं राज्ञां तदा मण्डलमार्तमासीत् ॥&lt;br&gt;&#xA;एवं तेषु निवृत्तेषु क्षत्रियेषु समन्ततः ।&lt;br&gt;&#xA;चेदीनामधिपो वीरो बलवानन्तकोपमः ॥&lt;br&gt;&#xA;दमघोषात्मजो वीरश्शिशुपालो महाद्युतिः ।&lt;br&gt;&#xA;तमप्यारोप्यमाणं तु माषमात्रेऽह्यताडयत् ॥&lt;br&gt;&#xA;ताडितस्य धनुष्कोट्या पपातोर्व्यां वियन्मुखः ।&lt;br&gt;&#xA;संरम्भात्क्रोशमात्रे तु राजानोऽन्ये भयातुराः ॥&lt;br&gt;&#xA;ततो राजा जरासन्धो महावीर्यो महाबलः ।&lt;br&gt;&#xA;कम्बुग्रीवः पृथुव्यंसो मत्तवारणविक्रमः ॥&lt;br&gt;&#xA;मत्तवारणताम्राक्षो मत्तवारणवेगवान् ।&lt;br&gt;&#xA;धनुषोऽभ्याशमागत्य तस्थौ गिरिरिवाचलः ।&lt;br&gt;&#xA;धनुरारोप्यमाणं तु सर्षमात्रेऽभ्यताडयत् ॥&lt;br&gt;&#xA;धनुषा विध्यमानस्तु बाहुभ्यामगमन्महीम् ।&lt;br&gt;&#xA;तत उत्थाय राजा स स्वराष्ट्राण्यभिजग्मिवान् ॥&lt;br&gt;&#xA;ततश्शल्यो महावीर्यो मद्रराजो महाबलः ।&lt;br&gt;&#xA;तमथारोप्यमाणं तु मुद्गमात्रेऽभ्यताडयत् ॥&lt;br&gt;&#xA;स पपात महीं रङ्गादर्धयोजनदूरतः ।&lt;br&gt;&#xA;तथैवागात्स्वकं राज्यं पश्चादनवलोकयन् ॥&lt;br&gt;&#xA;ततो दुर्योधनो राजा धार्तराष्ट्रः परन्तपः ।&lt;br&gt;&#xA;मानी दृढास्त्रसम्पन्नस्सर्वैश्च नृपलक्षणैः ॥&lt;br&gt;&#xA;उत्थितस्सहसा तत्र भ्रातृमध्ये महाबलः ।&lt;br&gt;&#xA;विलोक्य द्रौपदीं हृष्टो धनुषोऽभ्याशमागमत् ॥&lt;br&gt;&#xA;स बभौ धनुरादाय शक्रश्चापधरो यथा ॥&lt;br&gt;&#xA;आरोप्यमाणं तद्राजा धनुषा बलिना तदा ।&lt;br&gt;&#xA;उत्तानशय्यमपतदङ्गुल्यन्तरताडितः ।&lt;br&gt;&#xA;स ययौ ताडितस्तेन व्रीडन्निव नराधिपः ॥&lt;br&gt;&#xA;ततो वैकर्तनः कर्णो वृषा वै सूतनन्दनः ।&lt;br&gt;&#xA;धनुरभ्याशमागम्य तोलयामास तद्धनुः ॥&lt;br&gt;&#xA;तं चाप्यारोप्यमाणं तु केशमात्रेऽभ्यताडयत् ॥&lt;br&gt;&#xA;त्रैलोक्यविजयी कर्णस्सत्वे त्रैलोक्यविश्रुतः ।&lt;br&gt;&#xA;धनुषा सोऽपि निर्धूत इति सर्वे भयाकुलाः ॥&lt;br&gt;&#xA;एवं कर्णे विनिर्धूते धनुषाऽन्ये नृपोत्तमाः ।&lt;br&gt;&#xA;चक्षुर्भिरपि नापश्यन्विनम्रमुखपङ्कजाः ॥&lt;br&gt;&#xA;दृष्ट्वा कर्णं विनिर्धूतं लोकवीरा नृपोत्तमाः ।&lt;br&gt;&#xA;निराशा धनुषोद्धारे द्रौपदीसङ्गमेऽपि च ॥&lt;br&gt;&#xA;तस्मिंस्तु सम्भ्रान्तजने समाजे निक्षिप्तशस्त्रेषु जनाधिपेषु ।&lt;br&gt;&#xA;कुन्तीसुतो जिष्णुरियेष कर्तुं सज्यं धनुस्तत्सशरं च वीरः ॥&lt;br&gt;&#xA;ततो वरिष्ठस्सुरदानवानामुदारधीर्वृष्णिकुलप्रवीरः ।&lt;br&gt;&#xA;जहर्ष रामेण स पीड्य हस्तं हस्तं सुतां पाण्डुसुतस्य मत्वा ॥&lt;br&gt;&#xA;न जज्ञुरन्ये नृपवीरमुख्यास्सञ्छन्नरूपानथ पाण्डुपुत्रान् ।&lt;br&gt;&#xA;विना हि भीष्मं च यदुप्रवीरौ धौम्यं हि धर्मं सह सोदरांश्च ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/183/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/183/</guid>
      <description>&lt;p&gt;वैशम्पायनः-&lt;br&gt;&#xA;ततोऽवतीर्णं रङ्गस्य मध्यं पाण्डवमध्यमम् ।&lt;br&gt;&#xA;उदक्रोशन्विप्रमुख्या विधुन्वन्तोऽजिनानि च ।&lt;br&gt;&#xA;दृष्ट्वा सम्प्रस्थितं पार्थमिन्द्रकेतुसमप्रभम् ।&lt;br&gt;&#xA;केचिदासन्विमनसः केचिदासन्मुदाऽन्विताः ।&lt;br&gt;&#xA;आहुः परस्परं केचिन्निपुणा बुद्धिजीविनः ॥&lt;br&gt;&#xA;यत्कर्णशल्यप्रमुखैः पार्थिवैर्लोकविश्रुतैः ।&lt;br&gt;&#xA;नानतं बलवद्भिर्हि धनुर्वेदपरायणैः ॥&lt;br&gt;&#xA;तत्कथं त्वकृतास्त्रेण प्राणतो दुर्बलीयसा ।&lt;br&gt;&#xA;द्विजमात्रेण शक्यं हि सज्यं कर्तुं धनुर्द्विजाः ॥&lt;br&gt;&#xA;सज्यं चेत्कृतवानेषु विद्धं लक्षं कथं भवेत् ॥&lt;br&gt;&#xA;अपहास्या भविष्यन्ति ब्राह्मणास्सर्वराजसु ।&lt;br&gt;&#xA;कर्मण्यस्मिन्नसंसिद्धे चापलादपरीक्षिते ॥&lt;br&gt;&#xA;यद्येष हर्षाद्दर्पाद्वा यदि वा ब्रह्मचापलात् ।&lt;br&gt;&#xA;प्रस्थितो धनुरायन्तुं वार्यतां साधु मा गमत् ॥&lt;br&gt;&#xA;नापहास्या भविष्यामो न च लाघवमास्थिताः ।&lt;br&gt;&#xA;न च विद्वेष्यतां लोके गमिष्यामो महीक्षिताम् ॥&lt;br&gt;&#xA;केचिदाहुर्युवा श्रीमान्नागराजवरोपमः ।&lt;br&gt;&#xA;पीनस्कन्धोरुबाहुश्च धैर्येण हिमवानिव ।&lt;br&gt;&#xA;सम्भाव्यं तस्य कर्मेदमुत्साहाच्चानुमीयते ॥&lt;br&gt;&#xA;शक्तिरस्य महोत्साहा न ह्यशक्तस्स्वयं व्रजेत् ॥&lt;br&gt;&#xA;न च तद्विद्यते किञ्चित्कर्म लोकेषु यद्भवेत् ।&lt;br&gt;&#xA;ब्राह्मणानामसाध्यं वा धृष्णुस्स्थास्नुश्चरिष्णु वा ॥&lt;br&gt;&#xA;अब्भक्षा वायुभक्षाश्च फलाहारा दृढव्रताः ।&lt;br&gt;&#xA;दुर्बला हि बलीयांसः विप्रा हि ब्रह्मतेजसा ॥&lt;br&gt;&#xA;ब्राह्मणो नावमन्तव्यस्सदसद्वा समाचरन् ।&lt;br&gt;&#xA;सुखं दुःखं महद्ध्रस्वं कर्म यत्समुपागतम् ॥&lt;br&gt;&#xA;धनुर्वेदे च वेदे च योगेषु विविधेषु च ।&lt;br&gt;&#xA;न तं पश्यामि मेदिन्यां ब्राह्मणोऽभ्यधिको भवेत् ॥&lt;br&gt;&#xA;मन्त्रयोगबलेनापि महताऽऽत्मबलेन वा ।&lt;br&gt;&#xA;जृम्भयेयुरमुं लोकमथवा द्विजसत्तमाः ॥&lt;br&gt;&#xA;एवं तेषां विलपतां विप्राणां विविधा गिरः ।&lt;br&gt;&#xA;अर्जुनो धनुषोऽभ्याशे तस्थौ गिरिरिवाचलः ।&lt;br&gt;&#xA;अर्जुनः पाण्डवश्रेष्ठो धृष्टद्युम्नमथाब्रवीत् ॥&lt;br&gt;&#xA;एतद्धनुर्ब्राह्मणानां सज्यं कर्तुमलं नु किम् ।&lt;br&gt;&#xA;तस्य तद्वचनं श्रुत्वा धृष्टद्युम्नोऽब्रवीद्वचः ॥&lt;br&gt;&#xA;ब्राह्मणो वाऽथ राजन्यो वैश्यो वा शूद्र एव वा ।&lt;br&gt;&#xA;एतेषां यो धनुश्श्रेष्ठं सज्यं कुर्याद्द्विजोत्तम ॥&lt;br&gt;&#xA;तस्मै प्रदेया भगिनी सत्यमुक्तं मया वचः ॥&lt;br&gt;&#xA;तस्य तद्वचनं श्रुत्वा प्रययौ ब्राह्मणैर्वृतः ।&lt;br&gt;&#xA;ततः पश्चान्महातेजाः पाण्डवो रणदुर्जयः ॥&lt;br&gt;&#xA;स तद्धनुः परिक्रम्य प्रदक्षिणमथाकरोत् ।&lt;br&gt;&#xA;प्रणम्य शिरसा हृष्टो जगृहे च परन्तपः ॥&lt;br&gt;&#xA;सज्यं च चक्रे निमिषान्तरेण शरांश्च जग्राह दशार्धसङ्ख्यान् ।&lt;br&gt;&#xA;विव्याध लक्ष्यं निपपात तच्च छिद्रेण भूमौ सहसाऽतिविद्धम् ॥&lt;br&gt;&#xA;ततोऽन्तरिक्षे च बभूव नादस्समाजमध्ये च महान्निनादः ।&lt;br&gt;&#xA;पुष्पाणि दिव्यानि ववर्ष देवः पार्थस्य मूर्ध्नि द्विषतां निहन्तुः ॥&lt;br&gt;&#xA;चेलानि विव्यधुश्चात्र ब्राह्मणाश्च सहस्रशः ।&lt;br&gt;&#xA;ननन्दुर्ननृतुश्चात्र धून्वन्तो व्यजनानि च ॥&lt;br&gt;&#xA;न्यपतंश्चात्र नभसस्समन्तात्पुष्पवृष्टयः ।&lt;br&gt;&#xA;शङ्खानि चैव तूर्याणि वादकाश्चाभ्यवादयन् ।&lt;br&gt;&#xA;सूतमागधसङ्घाश्चाप्यस्तुवंस्तत्र सुस्वराः ॥&lt;br&gt;&#xA;तस्मिंस्तु शब्दे महति प्रवृद्धे युधिष्ठिरो धर्मभृतां वरिष्ठः ।&lt;br&gt;&#xA;आवासमेवाभिजगाम शीघ्रं सार्धं यमाभ्यां पुरुषोत्तमाभ्याम् ॥&lt;br&gt;&#xA;विद्धं तु लक्ष्यं प्रसमीक्ष्य कृष्णा पार्थं च शक्रप्रतिमं निरीक्ष्य ।&lt;br&gt;&#xA;स्वभ्यस्तरूपापि नवेव नित्यं विनाऽपि हासं हसतीव कन्या ॥&lt;br&gt;&#xA;मदादृतेऽपि स्खलतीव भावैर्वाचा विना व्याहरतीव दृष्ट्या ।&lt;br&gt;&#xA;आदाय शुक्लं वरमाल्यदाम जगाम कुन्तीसुतमुत्स्मयन्ती ॥&lt;br&gt;&#xA;समेत्य तस्योपरि सोत्ससर्ज समागतानां पुरतो नृपाणाम् ।&lt;br&gt;&#xA;विन्यस्य मालां विनयेन तस्थौ विहाय राज्ञस्सहसा नृपात्मजा ॥&lt;br&gt;&#xA;शचीव देवेन्द्रमथाग्निदेवं स्वाहेव लक्ष्मीश्च यथा मुकुन्दम् ।&lt;br&gt;&#xA;उषेव सूर्यं मदनं रतीव महेश्वरं पर्वतराजपुत्री ॥&lt;br&gt;&#xA;रामं यथा मैथिलराजपुत्री भैमी यथा राजवरं नलं हि ॥&lt;br&gt;&#xA;तं दृष्ट्वा नृपतिः प्रीतो बभूवारिनिषूदनम् ।&lt;br&gt;&#xA;सह सैन्येन पार्थस्य साहाय्यार्थमियेष सः ॥&lt;br&gt;&#xA;वैशम्पायनः-&lt;br&gt;&#xA;तस्मै दित्सति कन्यां तु ब्राह्मणाय महात्मने ।&lt;br&gt;&#xA;कोप आसीन्महीपानामालोक्यान्योन्यमन्तिकात् ॥&lt;br&gt;&#xA;अस्मानयमतिक्रम्य तृणीकृत्य च सङ्गतान् ।&lt;br&gt;&#xA;दातुमिच्छति विप्राय द्रौपदीं योषितां वराम् ।&lt;br&gt;&#xA;अवज्ञायेह पार्षतः कार्यं केन महात्मनाम् ॥&lt;br&gt;&#xA;ते हन्मैनं दुरात्मानं योऽयमस्मान्न मन्यते ।&lt;br&gt;&#xA;न चार्हत्येष सत्कारं न हि वृद्धो मतो गुणैः ॥&lt;br&gt;&#xA;हन्मैनं सह पुत्रेण दुराचारं नृपद्विषम् ॥&lt;br&gt;&#xA;अयं हि सर्वानाहूय सत्कृत्य च नराधिपान् ।&lt;br&gt;&#xA;गुणवद्भोजयित्वा तु ततः पश्चाद्विनिन्दति ॥&lt;br&gt;&#xA;अस्मिन्राजसमावाये देवानामिव सन्नये ।&lt;br&gt;&#xA;किमयं सदृशं कञ्चिन्नृपतिं नैव दृष्टवान् ॥&lt;br&gt;&#xA;न च विप्रेष्वधीकारो विद्यते वरणं प्रति ।&lt;br&gt;&#xA;स्वयंवरः क्षत्रियाणामितीयं प्रथिता श्रुतिः ॥&lt;br&gt;&#xA;अथवा यदि कन्येयं न च किञ्चिद्बुभूषति ।&lt;br&gt;&#xA;तिलशः प्रविभज्यैनां याम राष्ट्राणि पार्थिवाः ॥&lt;br&gt;&#xA;ब्राह्मणो यदि वा बाल्याल्लोभाद्वा कृतवानिदम् ।&lt;br&gt;&#xA;विप्रियं पार्थिवेन्द्राणां नैष वध्यः कथञ्चन ॥&lt;br&gt;&#xA;ब्राह्मणार्थं हि नो राज्यं जीवितं हि वसूनि च ।&lt;br&gt;&#xA;पुत्रपौत्रं च यच्चान्यदस्माकं विद्यते धनम् ॥&lt;br&gt;&#xA;अवमानवशाद्रोषात्स्वधर्मस्य च रक्षणात् ।&lt;br&gt;&#xA;स्वयंवराणां चान्योन्यं मा भूदेवंविधा गतिः ॥&lt;br&gt;&#xA;इत्युक्त्वा राजशार्दूला रुष्टाः परिघबाहवः ।&lt;br&gt;&#xA;द्रुपदं सञ्जिघृक्षन्तस्सायुधास्समुपाद्रवन् ॥&lt;br&gt;&#xA;तान्गृहीतशरान्पापान्क्रुद्धानापततो भृशम् ।&lt;br&gt;&#xA;द्रुपदो वीक्ष्य सन्त्रासाद्ब्राह्मणाञ्छरणं गतः ॥&lt;br&gt;&#xA;न भयान्नापि कार्पण्यान्न प्राणपरिरक्षणात् ।&lt;br&gt;&#xA;जगाम द्रुपदो विप्रान्क्षेमार्थी सम्प्रपद्यते ॥&lt;br&gt;&#xA;वेगेनापततस्तांस्तु प्रभिन्नानिव वारणान् ।&lt;br&gt;&#xA;पाण्डुपुत्रौ महावीर्यौ प्रतियतुररिन्दमौ ॥&lt;br&gt;&#xA;ततस्समानेदुरुदायुधास्ते महीक्षितो बद्धतलाङ्गुलित्राः ।&lt;br&gt;&#xA;जिघांसमानाः कुरुराजपुत्रावमर्षयन्तोऽर्जुनभीमसेनौ ॥&lt;br&gt;&#xA;ततस्तु भीमोऽद्भुतवीर्यकर्मा महाबलो वज्रसमानवेगः ।&lt;br&gt;&#xA;उत्पाट्य दोर्भ्यां द्रुममेकवीरो निष्पत्रयामास यथा गजेन्द्रः ॥&lt;br&gt;&#xA;तं वृक्षमादाय रिपुप्रमाथी दण्डीव दण्डं पितृराज उग्रम् ।&lt;br&gt;&#xA;तस्थौ समीपे पुरुषर्षभस्य पार्थस्य पार्थः पृथुदीर्घबाहुः ॥&lt;br&gt;&#xA;तदन्तरे धर्मरतोऽपि गत्वा विज्ञाय कुन्तीं कुशलीं क्षणेन ।&lt;br&gt;&#xA;आगम्य तस्थौ सह सोदराभ्यां पुरुषर्षभाभ्यां पुरुषप्रवीरः ॥&lt;br&gt;&#xA;तदाऽब्रवीज्जिष्णुरुदारकर्मा मा सिंहनादं कुरु पूर्वजेह ।&lt;br&gt;&#xA;मा घोरतां दर्शय शत्रुमध्ये साधारणं योधय तावदार्य ॥&lt;br&gt;&#xA;तत्प्रेक्ष्य कर्मातिमनुष्यबुद्धिर्जिष्णोस्स हि भ्रातुरचिन्त्यकर्मा ।&lt;br&gt;&#xA;दामोदरो भ्रातरमुग्रवीर्यं हलायुधं वाक्यमिदं बभाषे ॥&lt;br&gt;&#xA;वासुदेवः-&lt;br&gt;&#xA;य एष सिंहर्षभदृप्तगामी महद्धनुः कर्षति तालमात्रम् ।&lt;br&gt;&#xA;एषोऽर्जुनो नात्र विचार्यमस्ति यद्यस्मि सङ्कर्षण वासुदेवः ॥&lt;br&gt;&#xA;य एष वृक्षं तरसाऽवरुध्य राज्ञां निकारे सहसा निरुद्धः ।&lt;br&gt;&#xA;वृकोदरो नान्य इहैतदद्य कर्तुं समर्थो भुवि मर्त्यधर्मः ॥&lt;br&gt;&#xA;योऽसौ पुरस्तात्कमलायताक्षः कुकर्महा सिंहगतिर्नृवीरः ।&lt;br&gt;&#xA;धीरप्रचण्डोज्ज्वलचारुघोणो विनिस्सृतस्सोऽच्युत धर्मराजः ॥&lt;br&gt;&#xA;यौ तौ कुमाराविव कार्तिकेयौ द्वावाश्विनेयाविति मे वितर्कः ।&lt;br&gt;&#xA;मुक्ता हि तस्माज्जतुवेश्मदाहान्मया श्रुताः पाण्डुसुताः पृथा च ॥&lt;br&gt;&#xA;वैशम्पायनः-&lt;br&gt;&#xA;यथा नृपाः पाण्डवमाजिमध्ये तं प्राब्रवीच्चक्रधरो हलायुधम् ।&lt;br&gt;&#xA;बलं विजानन्पुरुषोत्तमस्तदा न कार्यमार्येण च सम्भ्रमस्त्वया ।&lt;br&gt;&#xA;भीमानुजो योधयितुं समर्थ एको हि पार्थस्ससुरासुरान्बहून् ॥&lt;br&gt;&#xA;अलं विजेतुं किमु मानुषान्नृपान्साहाय्यमस्मान्यदि सव्यसाची ।&lt;br&gt;&#xA;स वाञ्छति स्म प्रयताम वीर पराभवः पाण्डुसुते न चास्ति ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/184/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/184/</guid>
      <description>&lt;p&gt;वैशम्पायनः-&lt;br&gt;&#xA;अजिनान्यवधुन्वन्तः करकांश्च द्विजर्षभाः ।&lt;br&gt;&#xA;ऊचुस्ते भीर्न कर्तव्या वयं योत्स्यामहे रिपून् ॥&lt;br&gt;&#xA;तानेवं वदतो विप्रानर्जुनः प्रहसन्निव ।&lt;br&gt;&#xA;उवाच प्रेक्षका भूत्वा यूयं तिष्ठत पार्श्वतः ॥&lt;br&gt;&#xA;अहमेनानजिह्माग्रैश्शतशो विकिरञ्छरैः ।&lt;br&gt;&#xA;वारयिष्यामि सङ्क्रुद्धान्मन्त्रैराशीविषानिव ॥&lt;br&gt;&#xA;इत्युक्त्वा धनुरादाय शुल्कावाप्तं महारथः ।&lt;br&gt;&#xA;भ्रात्रा भीमेन सहितस्तस्थौ गिरिरिवाचलः ॥&lt;br&gt;&#xA;ततः कर्णमुखान्क्रुद्धान्क्षत्रियांस्तांश्च पार्थिवान् ।&lt;br&gt;&#xA;आसेदतुरुभौ पार्थौ गजौ प्रतिगजानिव ॥&lt;br&gt;&#xA;ऊचुश्च वाचं परुषास्ते राजानो युयुत्सवः ।&lt;br&gt;&#xA;आहवेषु द्विजस्यापि वधो दृष्टो युयुत्सतः ॥&lt;br&gt;&#xA;ततो वैकर्तनः कर्णो जगामार्जुनमोजसा ।&lt;br&gt;&#xA;युद्धार्थी वाशिताहेतोर्गजः प्रतिगजं यथा ।&lt;br&gt;&#xA;भीमसेनं ययौ शल्यो मद्राणामीश्वरो बली ॥&lt;br&gt;&#xA;दुर्योधनो धर्मराजं शकुनिं नकुलो ययौ ॥&lt;br&gt;&#xA;दुश्शासनस्सहदेवं देवरूपप्रहारिणम् ।&lt;br&gt;&#xA;अगच्छज्जयतां श्रेष्ठं भस्मच्छन्नमिवानलम् ।&lt;br&gt;&#xA;न कश्चिदश्वं न गजं रथं वाप्यारुरोह वै ॥&lt;br&gt;&#xA;पदातयस्सर्व एव प्रत्ययुध्यन्त ते परान् ।&lt;br&gt;&#xA;तत्र कर्णोऽगमत्पार्थमर्जुनं गूढचारिणम् ॥&lt;br&gt;&#xA;दुर्योधनादयस्सर्वे ब्राह्मणैस्सह सङ्गताः ।&lt;br&gt;&#xA;मृदुपूर्वमयत्नेन प्रत्ययुध्यंस्तदाऽऽहवे ॥&lt;br&gt;&#xA;ततोऽर्जुनः प्रत्यविध्यत्तापयंस्तं त्रिभिश्शरैः ।&lt;br&gt;&#xA;कर्णं वैकर्तनं श्रीमान्विकृष्य बलवद्धनुः ॥&lt;br&gt;&#xA;बलेन सुव्यवच्छिन्नैरवार्यं तमवारयत् ॥&lt;br&gt;&#xA;तेषां शराणां वेगेन शितानां तिग्मतेजसाम् ।&lt;br&gt;&#xA;विमुह्यमानो राधेयो यत्नात्तमनुधावति ॥&lt;br&gt;&#xA;तावुभावप्यनिर्देश्यौ लाघवाज्जयतां वरौ ।&lt;br&gt;&#xA;अयुध्येतां सुसंक्रुद्धावन्योन्यं विजयैषिणौ ॥&lt;br&gt;&#xA;कृते प्रतिकृतं पश्य पश्य बाहुबलं च मे ।&lt;br&gt;&#xA;इति शूरार्थवचनैरभाषेतां परस्परम् ॥&lt;br&gt;&#xA;ततोऽर्जुनस्य भुजयोर्वीर्यमप्रतिमं भुवि ।&lt;br&gt;&#xA;ज्ञात्वा वैकर्तनः कर्णस्संरब्धस्समयोधयत् ॥&lt;br&gt;&#xA;अर्जुनेन प्रयुक्तांस्तान्बाणान्वेगवतस्तथा ।&lt;br&gt;&#xA;प्रतिहत्य ननादोच्चैस्सैन्यास्समभिपूजयन् ॥&lt;br&gt;&#xA;कर्णः-&lt;br&gt;&#xA;तुष्यामि ते विप्रमुख्य भुजवीयर्स्य संयुगे ।&lt;br&gt;&#xA;अविषादस्य चैवास्य शस्त्रास्त्रविनयस्य च ॥&lt;br&gt;&#xA;किं त्वं साक्षाद्धनुर्वेदो रामो वा विप्रसत्तम ।&lt;br&gt;&#xA;अथ साक्षाद्धरिहयस्साक्षाद्वा विष्णुरच्युतः ॥&lt;br&gt;&#xA;आत्मप्रच्छादनार्थं वै बाहुवीर्यमुपाश्रितः ।&lt;br&gt;&#xA;विप्ररूपं विधायेदं ततो मां प्रतियुध्यसे ॥&lt;br&gt;&#xA;न हि मामाहवे क्रुद्धमन्यस्साक्षाच्छचीपतेः ।&lt;br&gt;&#xA;पुमान्योधयितुं शक्तः पाण्डवाद्वा किरीटिनः ॥&lt;br&gt;&#xA;अहं कर्णो द्विजश्रेष्ठ सर्वशस्त्रभृतां वरः ।&lt;br&gt;&#xA;ब्राह्मे वाप्युत्तमास्त्रे च निष्ठितो गुरुशासनात् ॥&lt;br&gt;&#xA;वैशम्पायनः-&lt;br&gt;&#xA;त्वामासाद्य महाबाहो बलं मे प्रतिहन्यते ।&lt;br&gt;&#xA;दग्धा जतुगृहे सर्वे पाण्डवास्सार्जुनास्तदा ।&lt;br&gt;&#xA;इत्युवाचार्जुनमिदं प्रत्याहन्तुमशक्नुवन् ॥&lt;br&gt;&#xA;तमेवंवादिनं पार्थः प्रत्यभाषत वीर्यवान् ॥&lt;br&gt;&#xA;अर्जुनः-&lt;br&gt;&#xA;नास्मि कर्ण धनुर्वेदो नास्मि रामः प्रतापवान् ।&lt;br&gt;&#xA;नाहं विष्णुर्न शक्रोऽहं कश्चिदन्यो बलान्वितः ॥&lt;br&gt;&#xA;ब्राह्मणोऽस्मि युधां श्रेष्ठस्सर्वशस्त्रभृतां वरः ।&lt;br&gt;&#xA;ब्राह्मे चास्त्रे च वेदे च निष्ठितो गुरुशासनात् ॥&lt;br&gt;&#xA;न त्वा संयोजये विप्रो न मे जीवन्विमोक्ष्यसे ।&lt;br&gt;&#xA;निर्जितोऽस्मीति वा ब्रूहि ततो व्रज यथासुखम् ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वाऽथ कर्णस्य धनुर्ज्यामथ सोऽच्छिनत् ।&lt;br&gt;&#xA;ततः कर्णविनाशाय सन्दधे शरमर्जुनः ।&lt;br&gt;&#xA;जितोऽस्मीत्यब्रवीत्कर्णस्सञ्जहार ततोऽर्जुनः ॥&lt;br&gt;&#xA;युद्धायोत्पततौ तत्र राजन्शल्यवृकोदरौ ।&lt;br&gt;&#xA;बलिनौ युगपन्मत्तौ स्पर्धया च बलेन च ॥&lt;br&gt;&#xA;अन्योन्यमाह्वयन्तौ तु मत्ताविव महागजौ ।&lt;br&gt;&#xA;मुष्टिभिर्जानुभिश्चैव निघ्नन्तावितरेतरम् ॥&lt;br&gt;&#xA;मुहूर्तं तावथान्योन्यं बाहुभ्यामपकर्षताम् ॥&lt;br&gt;&#xA;ततो भीमस्समुत्क्षिप्य बाहुभ्यां शल्यमाहवे ।&lt;br&gt;&#xA;नावधीद्बलिनां श्रेष्ठो जहास ब्राह्मणस्तदा ।&lt;br&gt;&#xA;ततो राजसमूहस्य सङ्क्रुद्दो वृक्षमारुजत् ॥&lt;br&gt;&#xA;ततस्तु भीमं सञ्ज्ञाभिर्वारयामास धर्मराट् ।&lt;br&gt;&#xA;आकारज्ञस्ततो भ्रातुः पाण्डवोऽपि न्यवर्तत ॥&lt;br&gt;&#xA;धर्मराजश्च कौरव्य दुर्योधनममर्षणम् ।&lt;br&gt;&#xA;सुमहच्चापमादाय द्रुपदस्य निवेशने ॥&lt;br&gt;&#xA;धनुषी यमयोर्दत्वा योधयामास पाण्डवः ॥&lt;br&gt;&#xA;ततस्तु पाण्डवश्रेष्ठो राजा तत्र महायशाः ।&lt;br&gt;&#xA;ब्रह्मरूपप्रतिच्छन्नो राजानं समयोधयत् ॥&lt;br&gt;&#xA;भीतो दुर्योधन इति वारयामास च त्रिभिः ।&lt;br&gt;&#xA;जितमात्रे जिते त्वस्मिन्कः कामस्स्यान्महत्कृतम् ॥&lt;br&gt;&#xA;भुजयोरन्तरेऽविध्यद्बाणेनानतपर्वणा ।&lt;br&gt;&#xA;दुर्योधनममित्रघ्नं धर्मराजो युधिष्ठिरः ॥&lt;br&gt;&#xA;ततो दुर्योधनः क्रुद्धो दण्डाहत इवोरगः ।&lt;br&gt;&#xA;प्रत्यविध्यत राजानं यत्नं परममास्थितः ॥&lt;br&gt;&#xA;छित्त्वा राजा धनुर्ज्यां तु धार्तराष्ट्रस्य संयुगे ।&lt;br&gt;&#xA;नाराचेन सुतीक्ष्णेन कायावरणभेदिना ।&lt;br&gt;&#xA;हृदि विव्याथ भूयोऽस्य बाह्वोरुरसि चार्पयत् ॥&lt;br&gt;&#xA;अभ्यवर्षच्छरौघैस्तं स हित्वा प्राद्रवद्रणम् ।&lt;br&gt;&#xA;दुश्शासनस्तु सङ्क्रुद्धस्सहदेवेन सङ्गतः ॥&lt;br&gt;&#xA;युद्ध्वा च सुचिरं कालं धनुषा स महारथः ।&lt;br&gt;&#xA;उत्सृज्य च धनुस्सङ्ख्ये बाहुभ्यामेव कौरव ॥&lt;br&gt;&#xA;पाण्डवं त्वभिदुद्राव सोऽसिं जग्राह चर्म च ।&lt;br&gt;&#xA;विकर्णचित्रसेनाभ्यां निगृहीतश्च कौरवः ॥&lt;br&gt;&#xA;दुस्सहो नकुलाच्चापि व्यपकृष्टश्च कौरवः ।&lt;br&gt;&#xA;निवर्तन्तां भवन्तो वै न नो विप्रेषु विग्रहः ॥&lt;br&gt;&#xA;न च मे केवलं विप्रा न चैषां मानुषं बलम् ।&lt;br&gt;&#xA;द्वौ यत्र ब्राह्मणौ क्रूरौ वाय्वग्निसदृशौ बले ॥&lt;br&gt;&#xA;ये वा के वा नमस्तेभ्यो गच्छामस्स्वपुरं वयम् ।&lt;br&gt;&#xA;एवं सम्भाष्य ते वीरा विनिवर्तन्त कौरवाः ॥&lt;br&gt;&#xA;जहसुर्ब्राह्मणास्तत्र समेता राजमण्डले ।&lt;br&gt;&#xA;ते प्रयातास्ततस्तत्र क्षत्रिया रणमूर्धनि ॥&lt;br&gt;&#xA;ब्राह्मणाश्च जयं प्राप्य कन्यामादाय निर्ययुः ॥&lt;br&gt;&#xA;तत्राश्चर्यं भीमसेनश्चकार भरतर्षभ ।&lt;br&gt;&#xA;यच्छल्यं पतितं भूमौ नाहनद्बलिनं बली ॥&lt;br&gt;&#xA;पतिते भीमसेनेन शल्ये कर्णे च निर्जिते ।&lt;br&gt;&#xA;दुर्योधने चापगते तथा दुश्शासने रणात् ।&lt;br&gt;&#xA;शङ्कितास्सर्वराजानः परिवव्रुर्द्विजोत्तमान् ॥&lt;br&gt;&#xA;ऊचुश्च सहितास्तत्र साध्विह ब्राह्मणर्षभाः ।&lt;br&gt;&#xA;विज्ञायन्तामिमे सम्यक्क्लिन्नवस्त्रास्तथैव च ॥&lt;br&gt;&#xA;को हि राधासुतं कर्णं शक्तो वारयितुं रणे ।&lt;br&gt;&#xA;तथैव मद्रराजानं शल्यं बलवतां वरम् ॥&lt;br&gt;&#xA;बलदेवादृते वीरात्पाण्डवाच्च वृकोदरात् ।&lt;br&gt;&#xA;क्रियतामपहारोऽस्माद्युद्धाद्ब्राह्मणसङ्कुलात् ॥&lt;br&gt;&#xA;अथैनानुपलभ्येह पुनर्योत्स्यामहे वयम् ॥&lt;br&gt;&#xA;तत्कर्म भीमस्य समीक्ष्य कृष्णः कुन्तीसुतौ तौ परिशङ्कमानः ।&lt;br&gt;&#xA;निवारयामास महीपतींस्तान्धर्मेण लब्धेत्यनुनीय सर्वान् ॥&lt;br&gt;&#xA;एवं ते सन्निरुद्धास्तु युद्धाद्युद्धविशारदाः ।&lt;br&gt;&#xA;यथावासं ययुस्सर्वे विस्मिता राजसत्तम ॥&lt;br&gt;&#xA;वृत्तो ब्रह्मोत्तरो रङ्गः पाञ्चाली ब्राह्मणैर्वृता ।&lt;br&gt;&#xA;इति ब्रुवन्तः प्रययुर्ये तत्रासन्समागताः ॥&lt;br&gt;&#xA;ब्राह्मणैश्च प्रतिच्छन्नौ रौरवाजिनवासिभिः ।&lt;br&gt;&#xA;कृच्छ्रेण जग्मतुस्तत्र भीमसेनधनञ्जयौ ॥&lt;br&gt;&#xA;विमुक्तौ जनसम्बाधाच्छत्रुभिः परिविक्षतौ ।&lt;br&gt;&#xA;कृष्णयानुगतौ तत्र नृवीरौ हि विचेरतुः ।&lt;br&gt;&#xA;तेषां माता बहुविधं विनाशं पर्यचिन्तयत् ॥&lt;br&gt;&#xA;अनागच्छत्सु पुत्रेषु भैक्षकालेऽतिगच्छति ।&lt;br&gt;&#xA;धार्तराष्ट्रैर्हता नूनं विज्ञाय कुरुपुङ्गवाः ॥&lt;br&gt;&#xA;मायान्वितैर्वा रक्षोभिस्सुघोरैर्दृढवैरिभिः ।&lt;br&gt;&#xA;विपरीतं मतं जातं व्यासस्यापि महात्मनः ॥&lt;br&gt;&#xA;इत्येवं चिन्तयामास सुतस्नेहान्विता पृथा ॥&lt;br&gt;&#xA;ततो भुक्तजनप्राये घनैस्सूर्य इवावृतः ।&lt;br&gt;&#xA;ब्राह्मणैः प्राविशत्तत्र जिष्णुर्घर्मपुरस्कृतः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/185/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/185/</guid>
      <description>&lt;p&gt;वैशम्पायनः-&lt;br&gt;&#xA;गत्वा ततो भार्गवकर्मशालां पार्थौ पृथां प्रेक्ष्य महानुभावौ ।&lt;br&gt;&#xA;तां याज्ञसेनीं परमप्रतीतौ भिक्षेत्यथावेदयतां नराग्र्यौ ॥&lt;br&gt;&#xA;कुटीगता सा त्वनवेक्ष्य पुत्रौ प्रोवाच भुङ्क्तेति समेत्य सर्वे ।&lt;br&gt;&#xA;पश्चात्तु कुन्ती प्रसमीक्ष्य कन्यां कष्टं मया भाषितमित्युवाच ॥&lt;br&gt;&#xA;साऽधर्मभीता विलज्जमानां तां याज्ञसेनीं परमप्रतीताम् ।&lt;br&gt;&#xA;पाणौ गृहीत्वोपजगाम कुन्ती युधिष्ठिरं वाक्यमुवाच चेदम् ॥&lt;br&gt;&#xA;कुन्ती-&lt;br&gt;&#xA;इयं तु कन्या द्रुपदस्य राज्ञस्तवानुजाभ्यां मयि सन्निसृष्टा ।&lt;br&gt;&#xA;यथान्वितं पुत्र मयाऽपि चोक्तं समेत्य भुञ्जीध्वमिति प्रमादात् ॥&lt;br&gt;&#xA;मया कथं नानृतमुक्तमद्य भवेत्कुरूणामृषभ ब्रवीहि ।&lt;br&gt;&#xA;पञ्चालराजस्य सुतामधर्मो न चोपवर्तेत न भूतपूर्वः ॥&lt;br&gt;&#xA;वैशम्पायनः-&lt;br&gt;&#xA;ततो मुहूर्तं त्वनुचिन्त्य राजा युधिष्ठिरो भ्रातरमुत्तमौजाः ।&lt;br&gt;&#xA;कुन्तीं समाश्वास्य कुरुप्रवीरो धनञ्जयं वाक्यमिदं बभाषे ॥&lt;br&gt;&#xA;युधिष्ठिरः-&lt;br&gt;&#xA;त्वया जिता पाण्डव याज्ञसेनी त्वयैव तोषिष्यति राजपुत्री ।&lt;br&gt;&#xA;प्रज्वाल्यतां हूयतां चैव वह्निर्गृहाण पाणिं विधिवत्त्वमस्याः ॥&lt;br&gt;&#xA;अर्जुनः-&lt;br&gt;&#xA;मा मां नरेन्द्र त्वमधर्मभाजं कृथा न धर्मो ह्ययमीप्सितोन्यैः ।&lt;br&gt;&#xA;भवान्निवेश्यः प्रथमं ततोऽयं भीमो महाबाहुरचिन्त्यकर्मा ॥&lt;br&gt;&#xA;अहं ततो नकुलोऽनन्तरं मे माद्रीसुतस्सहदेवो जघन्यः ।&lt;br&gt;&#xA;वृकोदरोऽहं च यमौ च राजन्नियं च कन्या भवतश्च सर्वे ॥&lt;br&gt;&#xA;एवं गते यत्करणीयमत्र धर्म्यं यशस्यं कुरु तद्विचिन्त्य ।&lt;br&gt;&#xA;पाञ्चालराजस्य हि यत्प्रियं स्यात्तद्ब्रूहि सर्वे स्म वशे स्थितास्ते ॥&lt;br&gt;&#xA;वैशम्पायनः-&lt;br&gt;&#xA;दृष्ट्वा ते तत्र तिष्ठन्तीं सर्वे कृष्णां यशस्विनीम् ।&lt;br&gt;&#xA;सम्प्रेक्ष्यान्योन्यमासीना हृदयैस्तामधारयन् ॥&lt;br&gt;&#xA;तेषां तु द्रौपदीं दृष्ट्वा सर्वेषाममितौजसाम् ।&lt;br&gt;&#xA;सम्प्रमथ्येन्द्रियग्रामं प्रादुरासीन्मनोभवः ॥&lt;br&gt;&#xA;काम्यं हि रूपं पाञ्चाल्या विधात्रा विहितं स्वयम् ।&lt;br&gt;&#xA;बभूवाधिकमन्याभ्यस्सर्वभूतमनोहरम् ॥&lt;br&gt;&#xA;ते मन्यमानाः कौन्तेयास्सर्वभूतमनोहरम् ।&lt;br&gt;&#xA;चकमुस्सत्त्वसम्पन्ना विधात्रा च प्रचोदिताः ॥&lt;br&gt;&#xA;तेषामाकारतत्त्वज्ञः कुन्तीपुत्रो युधिष्ठिरः ।&lt;br&gt;&#xA;द्वैपायनवचः कृत्स्नं सस्मार मनुजर्षभः ॥&lt;br&gt;&#xA;अब्रवीत्सहितान्भ्रातॄन्मिथो भेदभयान्नृपः ।&lt;br&gt;&#xA;सर्वेषां द्रौपदी भार्या सामान्यं नो भविष्यति ॥&lt;br&gt;&#xA;प्रत्यगृह्णंस्ततो वाणीं भ्रातुर्ज्येष्ठस्य पाण्डवाः&lt;br&gt;&#xA;अन्योन्यं चानुपघ्नन्तो धर्मार्थं काममीप्सितम्&lt;br&gt;&#xA;जनमेजयः-&lt;br&gt;&#xA;सताऽपि शक्तेन च केशवेन सज्यं धनुस्तन्न कृतं किमर्थम् ।&lt;br&gt;&#xA;विद्धं च लक्ष्यं न च कस्य हेतोराचक्ष्व तन्मे द्विपदां वरिष्ठ ॥&lt;br&gt;&#xA;वैशम्पायनः-&lt;br&gt;&#xA;शक्तेन कृष्णेन च कार्मुकं तन्नारोपितं ज्ञातुकामेन पार्थान् ।&lt;br&gt;&#xA;परिश्रवादेव बभूव लोके जीवन्ति पार्था इति निश्चयोऽस्य ॥&lt;br&gt;&#xA;अन्यानशक्तान्नृपतीन्समीक्ष्य स्वयंवरे कार्मुकेणोत्तमेन ।&lt;br&gt;&#xA;धनञ्जयस्तु धनुरेकवीरस्सज्यं करोतीत्यभिवीक्ष्य कृष्णः ॥&lt;br&gt;&#xA;इति स्वयं वासुदेवो विचिन्त्य पार्थान्विचिन्वन्विविधैरुपायैः ।&lt;br&gt;&#xA;न तद्धनुस्सज्यमियेष कर्तुं कृष्णस्य वै प्राणसमो हि पार्थः ॥&lt;br&gt;&#xA;भ्रातुर्वचस्तत्प्रसमीक्ष्य सर्वे ज्येष्ठस्य पाण्डोस्तनयास्तदानीम् ।&lt;br&gt;&#xA;तमेवार्थं ध्यायमाना मनोभिरासाञ्चक्रुरथ तत्रामितौजसः ॥&lt;br&gt;&#xA;वृष्णिप्रवीरः कुरुपुङ्गवांस्तानाशंसमानस्सहरौहिणेयः ।&lt;br&gt;&#xA;जगाम तां भार्गवकर्मशालां यत्रासते ते पुरुषप्रवीराः ॥&lt;br&gt;&#xA;तत्रोपविष्टं पृथुदीर्घबाहुं ददर्श कृष्णस्सहरौहिणेयः ।&lt;br&gt;&#xA;अजातशत्रुं परिवार्य तांश्च उपोपविष्टाञ्ज्वलनप्रकाशान् ॥&lt;br&gt;&#xA;तांश्चाऽब्रवीद्वासुदेवोऽभिगम्य कुन्तीसुतान्धर्मभृतां वरिष्ठान् ।&lt;br&gt;&#xA;कृष्णोऽहमस्मीति निपीड्य पादौ युधिष्ठिरस्याजमीढस्य तस्थौ ॥&lt;br&gt;&#xA;तथैव तस्याप्यनु रौहिणेयस्ते चापि हृष्टाः कुरवोऽभ्यनन्दन ।&lt;br&gt;&#xA;पितृष्वसुश्चैव यदुप्रवीरावगृह्णीतां भारतमुख्य पादौ ॥&lt;br&gt;&#xA;अजातशत्रुस्तु कुरुप्रवीरः पप्रच्छ कृष्णं कुशलं निवेद्य ।&lt;br&gt;&#xA;कथं वयं वासुदेव त्वयेह गूढा वसन्तो विदितास्स्म सर्वे ॥&lt;br&gt;&#xA;तमब्रवीद्वासुदेवः प्रहस्य गूढोऽप्यग्निर्ज्ञायत एव राजन् ।&lt;br&gt;&#xA;तं विक्रमं पाण्डवेयानतीत्य कोऽन्यः कर्ता विद्यते मानुषेषु ॥&lt;br&gt;&#xA;दिष्ट्या तस्मात्पावकाच्चापि मुक्ता यूयं सर्वे पाण्डवाश्शत्रुसाहाः ।&lt;br&gt;&#xA;दिष्ट्या पापो धृतराष्ट्रस्य पुत्रस्सामात्यो वै न सकामोऽभविष्यत् ॥&lt;br&gt;&#xA;भद्रं वोऽस्तु निहितं यद्गुहायां विवृद्धं वै ज्वलनमिवध्यमानम् ।&lt;br&gt;&#xA;मा वो विदुः पार्थिवाः केचनेह यास्यावो वां शिबिरायैव तावत् ॥&lt;br&gt;&#xA;सोऽनुज्ञातः पाण्डवेनाव्ययश्रीः प्रायाच्छीघ्रं बलदेवेन सार्धम् ।&lt;br&gt;&#xA;तत्रैवासन्पाण्डवाश्चाजघन्या मात्रा सार्धं कृष्णया चापि वीराः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/186/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/186/</guid>
      <description>&lt;p&gt;वैशम्पायनः-&lt;br&gt;&#xA;धृष्टद्युमनस्तु पाञ्चाल्याः पृष्ठतः कुरुनन्दनौ ।&lt;br&gt;&#xA;अन्वगच्छत्तदा यान्तौ भार्गवस्य निवेशनम् ॥&lt;br&gt;&#xA;सोऽज्ञायमानः पुरुषानवधार्य समन्ततः ।&lt;br&gt;&#xA;स्वयमारान्निविष्टोभूद्भार्गवस्य निवेशनात् ॥&lt;br&gt;&#xA;जिज्ञासमानस्तु तदा सन्दिदेश नृपात्मजः ।&lt;br&gt;&#xA;पुरुषान्द्रौपदीहेतोर्जानीध्वं के त्विमे द्विजाः ॥&lt;br&gt;&#xA;सायं च भीमस्तु रिपुप्रमाथी जिष्णुर्यमौ चापि महानुभावौ ।&lt;br&gt;&#xA;भैक्षं चरित्वा तु युधिष्ठिराय निवेदयाञ्चक्रुरदीनसत्वाः ॥&lt;br&gt;&#xA;ततस्तु कुन्ती द्रुपदात्मजां तामुवाच काले वचनं वदान्या ।&lt;br&gt;&#xA;भक्ताग्र्यमादाय कुरुष्व भद्रे बलिं च विप्राय च देहि भिक्षाम् ॥&lt;br&gt;&#xA;ये चान्नमिच्छन्ति हि देहि तेभ्यः परिश्रिता ये परितो मनुष्याः ।&lt;br&gt;&#xA;ततश्च शेषं प्रविभज्य शीघ्रमर्धं चतुर्धा मम चात्मनश्च ॥&lt;br&gt;&#xA;अर्धं तु भीमाय च देहि भद्रे य एष सिंहर्षभतुल्यरूपः ।&lt;br&gt;&#xA;श्यामो युवा संहननोपपन्न एषो हि वीरो बहुभुक् सदैव ॥&lt;br&gt;&#xA;सा हृष्टरूपैव च राजपुत्री तस्या वचस्साध्वविशङ्कमाना ।&lt;br&gt;&#xA;यथा तयोक्तं वचनं चकार ते चापि सर्वेऽभ्यवजह्रुरन्नम् ॥&lt;br&gt;&#xA;कुशैस्तु भूमौ शयनं चकार माद्रीसुतस्सहदेवस्तरस्वी ।&lt;br&gt;&#xA;अथात्मनीनान्यजिनानि सर्वे संस्तीर्य वीरास्सुषुपुर्धरण्याम् ॥&lt;br&gt;&#xA;अगस्त्यकान्तामभितो दिशं तु शिरांसि तेषां कुरुसत्तमानाम् ।&lt;br&gt;&#xA;कुन्ती पुरस्तात्तु बभूव तेषां कृष्णा तिरश्चैव बभूव पत्नी ॥&lt;br&gt;&#xA;अशेत भूमौ सह पाण्डुपुत्रैः पादोपधानेव कृता कुशेषु ।&lt;br&gt;&#xA;न तत्र तस्या मन आप दुःखं न चावमेने कुरुपुङ्गवांस्तान् ॥&lt;br&gt;&#xA;ते तत्र शूराः कथयाम्बभूवुः कथा विचित्राः पृतनाधिकाराः ।&lt;br&gt;&#xA;अस्त्राणि दिव्यानि रथांश्च नागान्तथा गदाश्चापि परश्वथांश्च ॥&lt;br&gt;&#xA;तेषां कथास्ताः परिकीर्त्यमानाः पाञ्चालराजस्य सुतस्तदानीम् ।&lt;br&gt;&#xA;शुश्राव कृष्णां च तथाऽभिपन्नां ते चापि सर्वे ददृशुर्मनुष्याः ॥&lt;br&gt;&#xA;धृष्टद्युम्नो राजपुत्रस्तु सर्वं वृत्तं तेषां कथितं चैव रात्रौ ।&lt;br&gt;&#xA;सर्वं राज्ञे द्रुपदायाखिलेन निवेदयिष्यंस्त्वरितो जगाम ॥&lt;br&gt;&#xA;पाञ्चालराजस्तु विषण्णरूपस्तान्पाण्डवानप्रतिविन्दमानः ।&lt;br&gt;&#xA;धृष्टद्युम्नं पर्यपृच्छन्महात्मा क्व सा गता केन हृता च कृष्णा ॥&lt;br&gt;&#xA;कच्चिन्न शूद्रेण न हीनजेन वैश्येन वा करणेनोपपन्ना ।&lt;br&gt;&#xA;कच्चित्पदं मूर्ध्नि न मे विषक्तं कच्चिच्च बाला पतिता न श्मशाने ॥&lt;br&gt;&#xA;कच्चित्सुवर्णप्रतिमो मनुष्य उद्रिक्तवर्णोऽप्युत वेह कच्चित् ।&lt;br&gt;&#xA;कच्चिन्न वामो मम मूर्ध्नि पादः कृष्णाभिमर्शेन कृतोऽद्य पुत्र ॥&lt;br&gt;&#xA;कच्चिच्छयिष्ये परमप्रतीतस्तां युज्य पार्थेन नरर्षभेण ।&lt;br&gt;&#xA;वदस्व तत्त्वेन महानुभाव कोऽसौ विजेता दुहितुर्ममाद्य ॥&lt;br&gt;&#xA;विचित्रवीर्यस्य तु कच्चिदद्य कुरुप्रवीरस्य चरन्ति पुत्राः ।&lt;br&gt;&#xA;कच्चिच्च पार्थेन यवीयसाऽद्य धनुर्गृहीतं निहतं च लक्ष्यम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/187/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/187/</guid>
      <description>&lt;p&gt;वैशम्पायनः-&lt;br&gt;&#xA;ततस्तथोक्तः परिहृष्टरूपः पित्रे शशंसाथ नरेन्द्रपुत्रः ।&lt;br&gt;&#xA;धृष्टद्युम्नस्सोमकानां प्रबर्हो वृत्तं यथा येन हृता च कृष्णा ॥&lt;br&gt;&#xA;धृष्टद्युम्नः-&lt;br&gt;&#xA;योऽसौ युवा स्वायतलोहिताक्षः कृष्णाजिनी रूपमतीव बिभ्रत् ।&lt;br&gt;&#xA;यः कार्मुकाग्र्यं कृतवानधिज्यं लक्षं च तत्पातितवान्पृथिव्याम् ॥&lt;br&gt;&#xA;आसज्जमानश्च गतस्तरस्वी द्विजातिभिस्तैरभिपूज्यमानः ।&lt;br&gt;&#xA;विक्रम्य वज्रीव दितेस्सुतेषु सर्वैश्च देवैर्ऋषिभिश्च दृष्टः ॥&lt;br&gt;&#xA;श्यामो युवा वारणमन्दगामी कृत्वा महत्कर्म सुदुष्करं तत् ।&lt;br&gt;&#xA;कृष्णाऽपि कृष्णाजिनिनं जगाम नागं यथा नागवधूः प्रहृष्टा ॥&lt;br&gt;&#xA;यस्सूतपुत्रेण चकार युद्धं शङ्केऽर्जुनं तं त्रिदशेशवीर्यम् ।&lt;br&gt;&#xA;अमृष्यमाणेषु नराधिपेषु क्रुद्धेषु तं तत्र समापतत्सु ॥&lt;br&gt;&#xA;ततो वटुः पार्थिवसङ्घमध्ये प्रवृद्धमारुज्य महीप्ररोहम् ।&lt;br&gt;&#xA;प्राकालयत्तत्र स पार्थिवान्रणे भीमोऽन्तकः प्राणभृतो यथैव ॥&lt;br&gt;&#xA;तौ पार्थिवानां मिषतां नरेन्द्र कृष्णामुपादाय गतौ नराग्र्यौ ।&lt;br&gt;&#xA;विभ्राजमानाविव चन्द्रसूर्यौ बाह्यां पुराद्भार्गवकर्मशालाम् ॥&lt;br&gt;&#xA;तत्रोपविष्टाऽर्चिरिवानलस्य तेषां जनित्रीति मम प्रतर्कः ।&lt;br&gt;&#xA;तथाविधैरेव नरप्रवीरैरुपोपविष्टा त्रिभिरग्निकल्पैः ॥&lt;br&gt;&#xA;तस्यास्ततस्तावभिवाद्य पादावुपोपविष्टौ नरलोकवीरौ ।&lt;br&gt;&#xA;स्थितौ च तत्रैव निवेद्य कृष्णां भिक्षाप्रचाराय गता नराग्र्याः ॥&lt;br&gt;&#xA;तेषां तु भैक्षं प्रतिगृह्य कृष्णा कृत्वा बलिं ब्राह्मणानर्चयित्वा ।&lt;br&gt;&#xA;तां चैव वृद्धां परिवेष्य तांश्च नरप्रवीरान्स्वयमप्यभुङ्क्त ॥&lt;br&gt;&#xA;सुप्तास्तु ते पार्थिवास्सर्व एव कृष्णा च तेषां चरणोपधानम् ।&lt;br&gt;&#xA;आसीत्पृथिव्यां शयनं च तेषां दर्भाजिनाग्र्यास्तरणोपपन्नम् ॥&lt;br&gt;&#xA;ते नर्दमाना इव कालमेघाः कथा विचित्राः कथयाम्बभूवुः ।&lt;br&gt;&#xA;न वैश्यशूद्रौपयिकीः कथास्ता न च द्विजार्हाः कथयन्ति वीराः ॥&lt;br&gt;&#xA;निस्संशयं क्षत्रियपुङ्गवास्ते यथा हि युद्धं कथयन्ति राजन् ।&lt;br&gt;&#xA;आशा हि नो व्यक्तमियं समृद्धा मुक्तान्हि पार्थाञ्शृणुमोऽग्निदाहात् ॥&lt;br&gt;&#xA;यथा हि लक्ष्यं निहतं धनुश्च सज्यं कृतं तेन तथा प्रगृह्य ।&lt;br&gt;&#xA;यथा हि जल्पन्ति परस्परं ते छन्नं वसन्तो विचरन्ति पार्थाः ॥&lt;br&gt;&#xA;वैशम्पायनः-&lt;br&gt;&#xA;ततस्स राजा द्रुपदः प्रहृष्टः पुरोहितं प्रेषायामास तत्र ।&lt;br&gt;&#xA;विद्याम युष्मानिति भाषमाणो महात्मानः पाण्डुसुतांश्च कच्चित् ॥&lt;br&gt;&#xA;गृहीतवाक्यो नृपतेः पुरोधा गत्वा प्रशंसामभिधाय तेषाम् ।&lt;br&gt;&#xA;वाक्यं यथावन्नृपतेस्समग्रमुवाच तेभ्यस्समनुक्रमेण ॥&lt;br&gt;&#xA;पुरोधाः-&lt;br&gt;&#xA;विज्ञातुमिच्छत्यवनीश्वरो वः पाञ्चालराजो द्रुपदो वरार्हान् ।&lt;br&gt;&#xA;लक्ष्यस्य वेद्धारमिमं हि दृष्ट्वा हर्षस्य नान्तं प्रतिपश्यते सः ॥&lt;br&gt;&#xA;आचक्षध्वं जातिकुलानुपूर्वं शिरस्सु पादान्द्विषतां कुरुध्वम् ।&lt;br&gt;&#xA;प्रह्लादयध्वं हृदयं ममेदं पाञ्चालराजस्य सहात्मजस्य ॥&lt;br&gt;&#xA;पाण्डुर्हि राजा द्रुपदस्य राज्ञः प्रियस्सखा चात्मसमो बभूव ।&lt;br&gt;&#xA;तस्यैष कामो दुहिता ममेयं स्नुषा यदि स्यादिह कौरवस्य ॥&lt;br&gt;&#xA;अयं हि कामो द्रुपदस्य राज्ञो हृदि स्थितो नित्यमनिन्दिताङ्गाः ।&lt;br&gt;&#xA;यदर्जुनो मे पृथुदीर्घबाहुर्धर्मेण विन्देत सुतां ममेति ॥&lt;br&gt;&#xA;वैशम्पायनः-&lt;br&gt;&#xA;तथोक्तवाक्यं तु पुरोहितं तं स्थितं विधिज्ञं समुदीक्ष्य राजा ।&lt;br&gt;&#xA;समीपस्थं भीममिदं शशास प्रदीयतां पाद्यमर्ध्यं तथाऽस्मै ।&lt;br&gt;&#xA;मान्यः पुरोधा द्रुपदस्य राज्ञस्तस्मै प्रयोज्याऽभ्यधिका च पूजा ॥&lt;br&gt;&#xA;भीमस्ततस्तत्कृतवान्नरेन्द्र तां चैव पूजां प्रतिगृह्य तत्र ।&lt;br&gt;&#xA;सुखोपविष्टं तु पुरोहितं तं युधिष्ठिरो ब्राह्मणमित्युवाच ॥&lt;br&gt;&#xA;युधिष्ठिरः-&lt;br&gt;&#xA;पाञ्चालराजेन सुता निसृष्टा स्वधर्मदृष्टेन यथा निकामम् ।&lt;br&gt;&#xA;प्रदिष्टशुल्का द्रुपदेन राज्ञा सा तेन वीरेण तथा गृहीता ॥&lt;br&gt;&#xA;न तत्र वर्णेषु कृता विवक्षा न चापि शीले न कुले न गोत्रैः ।&lt;br&gt;&#xA;कृतेन सज्येन हि कार्मुकेण विद्धेन लक्ष्येण च सन्निकृष्टा ॥&lt;br&gt;&#xA;सेयं तथाऽनेन महात्मनेह कृष्णा जिता पार्थिवसङ्घमध्ये ।&lt;br&gt;&#xA;नैवं गते सौमकिरद्य राजा सन्तापमर्हत्यसुखाय कर्तुम् ॥&lt;br&gt;&#xA;कामश्च योऽसौ द्रुपदस्य राज्ञस्स चापि सम्पत्स्यति पार्थिवस्य ।&lt;br&gt;&#xA;नाप्राप्तरूपस्य नरेन्द्रकन्यामिमामहं ब्राह्मण साधु मन्ये ॥&lt;br&gt;&#xA;न तद्धनुर्मन्दबलेन शक्यं मौर्व्या समायोजयितुं तथा हि ।&lt;br&gt;&#xA;न चाकृतास्त्रेण न हीनजेन लक्ष्यं तथा पातयितुं च शक्यम् ॥&lt;br&gt;&#xA;तस्मान्न तापं दुहितुर्निमित्तं पाञ्चालराजोऽर्हति कर्तुमद्य ।&lt;br&gt;&#xA;न चापि तत्पातनमन्यथेह कर्तुं विशह्यं भुवि मानवेन ॥&lt;br&gt;&#xA;वैशम्पायनः-&lt;br&gt;&#xA;एवं ब्रुवत्येव युधिष्ठिरे तु पाञ्चालराजस्य समीपतोऽन्यः ।&lt;br&gt;&#xA;तत्राजगामाशु नरो द्वितीयो निवेदयिष्यन्निह सिद्धमन्नम् ॥&lt;br&gt;&#xA;दूतः-&lt;br&gt;&#xA;अन्यार्थमन्नं द्रुपदेन राज्ञा विवाहहेतोरुपसंस्कृतं च ।&lt;br&gt;&#xA;तदाप्नुवध्वं कृतसर्वकार्याः कृष्णा च तत्रैतु चिरं न कार्यम् ॥&lt;br&gt;&#xA;इमे रथाः काञ्चनपद्मचित्रास्सदश्वयुक्ता वसुधाधिपार्हाः ।&lt;br&gt;&#xA;एतान्समारुह्य समेत सर्वे पाञ्चालराजस्य निवेशनं तत् ॥&lt;br&gt;&#xA;वैशम्पायनः-&lt;br&gt;&#xA;ततः प्रयाताः कुरुपुङ्गवास्ते पुरोहितं तं प्रथमं प्रयाप्य ।&lt;br&gt;&#xA;आस्थाय यानानि महान्ति तानि कुन्ती च कृष्णा च सह प्रयाते ॥&lt;br&gt;&#xA;स वै तथोक्तस्तु युधिष्ठिरेण पाञ्चालराजस्य पुरोहितोऽग्र्यः ।&lt;br&gt;&#xA;सर्वं यथोक्तं कुरुनन्दनेन निवेदयामास नृपाय गत्वा ॥&lt;br&gt;&#xA;श्रुत्वा तु वाक्यानि पुरोहितस्य यान्युक्तवान्भारत धर्मराजः ।&lt;br&gt;&#xA;जिज्ञासयैवाथ कुरूत्तमानां द्रव्याण्यनेकान्युपसञ्जहार ॥&lt;br&gt;&#xA;फलानि माल्यान्यथ संस्कृतानि चर्माणि वर्माणि तथाऽऽसनानि ।&lt;br&gt;&#xA;गाश्चैव राजन्नथ चैव रज्जूरत्नानि धान्यानि कृषेर्निमित्तम् ॥&lt;br&gt;&#xA;अन्येषु शिल्पेष्वपि यान्यपि स्युस्सर्वाणि कृत्यान्यखिलेन तत्र ।&lt;br&gt;&#xA;क्रीडानिमित्तान्यपि यानि तानि सर्वाणि तत्रोपजहार राजा ॥&lt;br&gt;&#xA;अस्त्राणि शस्त्राणि च भानुमन्ति खड्गा महान्तोऽथ रथाश्च चित्राः ।&lt;br&gt;&#xA;धनूंषि चोग्राणि शराश्च मुख्याश्शक्त्यृष्टयः काञ्चनभूषिताश्च ॥&lt;br&gt;&#xA;प्रासान्मुसुण्ड्यश्च परश्वथांश्च साङ्ग्रामिकांश्चैव तथाऽपि चान्यान् ।&lt;br&gt;&#xA;शय्यासनान्युत्तमसंस्कृतानि तथैव राजन्विविधानि तत्र ॥&lt;br&gt;&#xA;कुन्ती तु कृष्णां परिगृह्य साध्वीमन्तःपुरं द्रुपदस्याविवेश ।&lt;br&gt;&#xA;राजस्त्रियः कौरवराजपत्रीं प्रत्यर्चयाञ्चक्रुरदीनसत्वाम् ॥&lt;br&gt;&#xA;तान्सिंहविक्रान्तगतीन्नुदीक्ष्य महर्षभाक्षानजिनोत्तरीयान् ।&lt;br&gt;&#xA;व्यूढान्तरांसान्भुजगेन्द्रभोगप्रलम्बबाहून्पुरुषप्रवीरान् ॥&lt;br&gt;&#xA;राजा च राज्ञस्सचिवाश्च सर्वे पुत्राश्च राज्ञस्सुहृदस्तथैव ।&lt;br&gt;&#xA;प्रेष्याश्च सर्वे निखिलेन राजन्हर्षं समापेतुरतीव तत्र ॥&lt;br&gt;&#xA;ते तत्र वीराः परमासनेषु सपादपीठेष्वविशङ्कमानाः ।&lt;br&gt;&#xA;यथानुपूर्व्याद्विविशुर्नराग्र्यास्तथा महार्हेषु न विस्मयन्तः ॥&lt;br&gt;&#xA;उच्चावचं पार्थिवभोजनीयं पात्रेषु जाम्बूनदराजतेषु ।&lt;br&gt;&#xA;दासाश्च दास्यश्च सुमृष्टवेषाः भोज्यं परं चाभ्युपजह्रुरन्नम् ॥&lt;br&gt;&#xA;ते तत्र भुक्त्वा पुरुषप्रवीरा यथा सुकामं सुभृशं प्रतीताः ।&lt;br&gt;&#xA;उत्क्रम्य सर्वाणि वसूनि तत्र साङ्ग्रामिकाण्याविविशुर्नृवीराः ॥&lt;br&gt;&#xA;तल्लक्षयित्वा द्रुपदस्य पुत्रा राजा च सर्वे सह मन्त्रिमुख्याः ।&lt;br&gt;&#xA;सम्मन्त्रयामासुरतीव हृष्टाः कुन्तीसुतान्पार्थिवपुत्रपौत्रान् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/188/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/188/</guid>
      <description>&lt;p&gt;वैशम्पायनः-&lt;br&gt;&#xA;तत आहूय पाञ्चाल्यो राजपुत्रं युधिष्ठिरम् ।&lt;br&gt;&#xA;परिग्रहेण ब्राह्मेण परिगृह्य महाद्युतिः ।&lt;br&gt;&#xA;पर्यपृच्छददीनात्मा कुन्तीपुत्रं युधिष्ठिरम् ॥&lt;br&gt;&#xA;द्रुपदः-&lt;br&gt;&#xA;कथं जानीम भवतः क्षत्रियान्ब्राह्मणानुत ।&lt;br&gt;&#xA;वैश्यान्वा गुणसम्पन्नानुत वा शूद्रयोनिजान् ॥&lt;br&gt;&#xA;मायामास्थाय वा सिद्धांश्चरतस्सर्वतोदिशम् ।&lt;br&gt;&#xA;कृष्णाहेतोरनुप्राप्तान्दिवस्सन्दर्शनार्थिनः ॥&lt;br&gt;&#xA;ब्रवीतु नो भवान्सत्यं सन्देहो ह्यत्र नो महान् ॥&lt;br&gt;&#xA;अपि नस्संशयस्यान्ते मनस्स्तुष्टिरिहाविशेत् ।&lt;br&gt;&#xA;अपि नो भागधेयानि शुभानि स्युः परन्तप ॥&lt;br&gt;&#xA;कामयेयं ब्रूहि सत्यं सत्यं राजसु शोभते ।&lt;br&gt;&#xA;इष्टापूर्तेन च तथा वक्तव्यं नानृतं भवेत् ॥&lt;br&gt;&#xA;श्रुत्वा ह्यमरसङ्काश तव वाक्यमरिन्दम ।&lt;br&gt;&#xA;ध्रुवं विवाहकरणमास्थास्यामि विधानतः ॥&lt;br&gt;&#xA;युधिष्ठिरः-&lt;br&gt;&#xA;मा राजन्विमना भूस्त्वं पाञ्चाल प्रीतिरस्तु ते ।&lt;br&gt;&#xA;ईप्सितस्ते ध्रुवः कामस्संवृत्तोऽयमसंशयम् ॥&lt;br&gt;&#xA;वयं हि क्षत्रिया राजन्पाण्डोः पुत्रा महात्मनः ।&lt;br&gt;&#xA;ज्येष्ठं मां विद्धि कौन्तेयं भीमसेनार्जुनाविमौ ।&lt;br&gt;&#xA;याभ्यां तव सुता राजन्निर्जिता राजसंसदि ॥&lt;br&gt;&#xA;यमौ तौ तत्र राजेन्द्र यत्र कृष्णा प्रतिष्ठिता ।&lt;br&gt;&#xA;व्येतु ते मानसं दुःखं क्षत्रियास्स्मो नराधिप ॥&lt;br&gt;&#xA;पद्मिनीव सुतेयं ते ह्रदादन्यह्रदं गता ॥&lt;br&gt;&#xA;इति तथ्यं महाराज सर्वमेतद्ब्रवीमि ते ।&lt;br&gt;&#xA;भवान्हि गुरुरस्माकं परमं च परायणम् ॥&lt;br&gt;&#xA;वैशम्पायनः-&lt;br&gt;&#xA;ततस्स द्रुपदो राजा हर्षव्याकुललोचनः ।&lt;br&gt;&#xA;प्रतिवक्तुं न शक्तोऽभूद्धर्मसूनुं तदाऽनघम् ॥&lt;br&gt;&#xA;यत्नेन तु स तं हर्षं सन्निगृह्य परन्तपः ।&lt;br&gt;&#xA;अनुरूपं ततो राजा प्रत्युवाच युधिष्ठिरम् ॥&lt;br&gt;&#xA;पर्यपृच्छददीनात्मा यथा ते प्रद्रुताः पुरा ।&lt;br&gt;&#xA;तथाऽस्मै सर्वमाचष्ट आनुपूर्व्येण पाण्डवः ॥&lt;br&gt;&#xA;तच्छ्रुत्वा द्रुपदो राजा कुन्तीपुत्रस्य भाषितम् ।&lt;br&gt;&#xA;विगर्हयामास तदा धृतराष्ट्रं नरेश्वरम् ॥&lt;br&gt;&#xA;आश्वासयामास तदा कुन्तीपुत्रं युधिष्ठिरम् ।&lt;br&gt;&#xA;प्रतिजज्ञे स राज्याय द्रुपदो वदतां वरः ॥&lt;br&gt;&#xA;ततः कुन्ती च कृष्णा च भीमसेनार्जुनावपि ।&lt;br&gt;&#xA;यमौ च राज्ञा सन्दिष्टा विविशुर्भवनं महत् ॥&lt;br&gt;&#xA;तत्र ते न्यवसन्राजन्यज्ञसेनेन पूजिताः ।&lt;br&gt;&#xA;पर्याश्वस्तांस्तदा राजा सह पुत्रैरुवाच तान् ॥&lt;br&gt;&#xA;द्रुपदः-&lt;br&gt;&#xA;वैशम्पायनः-&lt;br&gt;&#xA;गृह्णातु विधिवत्पाणिमद्यैव कुरुनन्दनः ।&lt;br&gt;&#xA;पुण्येऽहनि महाबाहुरर्जुनः कुरुतां क्षणम् ।&lt;br&gt;&#xA;ततस्तमब्रवीद्राजा धर्मपुत्रो युधिष्ठिरः ॥&lt;br&gt;&#xA;ममापि दारसम्बन्धः कार्यस्तावद्विशाम्पते ।&lt;br&gt;&#xA;तस्मात्पूर्वं मया कार्यं तद्भवाननुमन्यताम् ॥&lt;br&gt;&#xA;द्रुपदः-&lt;br&gt;&#xA;भवान्वा विधिवत्पाणिं गृह्णातु दुहितुर्मम ।&lt;br&gt;&#xA;यस्य वा मन्यसे वीर तस्य कृष्णामुपादिश ॥&lt;br&gt;&#xA;युधिष्ठिरः-&lt;br&gt;&#xA;सर्वेषां द्रौपदी राजन्महिषी नो भविष्यति ।&lt;br&gt;&#xA;एवं हि व्याहृतं पूर्वं मम मात्रा विशाम्पते ॥&lt;br&gt;&#xA;अहं चाप्यनिविष्टो वै भीमसेनश्च पाण्डवः ।&lt;br&gt;&#xA;पार्थेन विजिता चैषा रत्नभूता च ते सुता ॥&lt;br&gt;&#xA;एष नस्समयो राजन्रत्नस्य सह भोजनम् ।&lt;br&gt;&#xA;न चैनं हातुमिच्छामस्समयं राजसत्तम ॥&lt;br&gt;&#xA;अक्रमेण निवेशे च धर्मलोपो महान्भवेत् ॥&lt;br&gt;&#xA;सर्वेषां धर्मतः कृष्णा महिषी नो भविष्यति ।&lt;br&gt;&#xA;आनुपूर्व्येण गृह्णन्तु सर्वेऽग्नौ ज्वलिते करम् ॥&lt;br&gt;&#xA;द्रुपदः-&lt;br&gt;&#xA;एकस्य बह्व्यो विहिता महिष्यः कुरुनन्दन ।&lt;br&gt;&#xA;नैकस्या बहवः पुंसो विधीयन्ते कदाचन ।&lt;br&gt;&#xA;सोऽयं न लोके वेदे वा जातु धर्मः प्रशस्ते ॥&lt;br&gt;&#xA;लोकवेदविरुद्धं च नाधर्मं धार्मिकश्शुचिः ।&lt;br&gt;&#xA;कर्तुमर्हसि कौन्तेय कस्मात्ते बुद्धिरीदृशी ॥&lt;br&gt;&#xA;युधिष्ठिरः-&lt;br&gt;&#xA;सूक्ष्मो धर्मो महाराज नास्य विद्मो गतिं वयम् ।&lt;br&gt;&#xA;पूर्वेषामानुपूर्व्येण यातं वर्त्माऽनुयामहे ॥&lt;br&gt;&#xA;न मे वागनृतं प्राह नाधर्मे धीयते मतिः ।&lt;br&gt;&#xA;एवं चैव वदत्यम्बा ममापि च मनोगतम् ॥&lt;br&gt;&#xA;आश्रमेषु विनिर्दिष्टाद्व्यासादेतन्मया श्रुतम् ।&lt;br&gt;&#xA;धर्म एष ध्रुवो राजंश्चरैनमविचारयन् ॥&lt;br&gt;&#xA;अत्र ते संशयो मा भूत्कथमित्यवनीश्वर ॥&lt;br&gt;&#xA;द्रुपदः-&lt;br&gt;&#xA;त्वं च कुन्ती च कौन्तय धृष्टद्युम्नश्च मे सुतः ।&lt;br&gt;&#xA;कथयन्त्विह कर्तव्यं श्वः काल्ये करवामहे ॥&lt;br&gt;&#xA;वैशम्पायनः-&lt;br&gt;&#xA;ते समेत्य ततस्सर्वे कथयन्ति स्म भारत ।&lt;br&gt;&#xA;अथ द्वैपायनो राजन्नाजगाम विचिन्तितः ॥&lt;br&gt;&#xA;वैशम्पायनः-&lt;br&gt;&#xA;ततस्ते पाण्डवास्सर्वे पाञ्चाल्यश्च महारथः ।&lt;br&gt;&#xA;प्रत्युथाय महात्मानं कृष्णं दृष्ट्वाऽभ्यपूजयन् ॥&lt;br&gt;&#xA;प्रतिनन्द्य स तान्सर्वान्पृष्ट्वा च कुशलं ततः ।&lt;br&gt;&#xA;आसने काञ्चने शुभ्रे निषसाद महामुनिः ॥&lt;br&gt;&#xA;अनुज्ञातास्तु ते सर्वे कृष्णेनामिततेजसा ।&lt;br&gt;&#xA;आसनेषु महार्हेषु निषेदुर्द्विपदां वराः ॥&lt;br&gt;&#xA;ततो मुहूर्तं मधुरां वाचमुच्चार्य पार्षतः ।&lt;br&gt;&#xA;पप्रच्छ तं महात्मानं द्रौपद्यर्थं महामुनिम् ॥&lt;br&gt;&#xA;द्रुपदः-&lt;br&gt;&#xA;कथमेका बहूनां स्यान्न च स्याद्धर्मसङ्करः ।&lt;br&gt;&#xA;एतन्नो भगवान्सर्वं प्रब्रवीतु यथातथम् ॥&lt;br&gt;&#xA;व्यासः-&lt;br&gt;&#xA;अस्मिन्धर्मे विप्रलब्धे लोकवेदविरोधिते ।&lt;br&gt;&#xA;यस्य यस्य मतं यद्यच्छ्रोतुमिच्छामि तस्य तत् ॥&lt;br&gt;&#xA;द्रुपदः-&lt;br&gt;&#xA;अधर्मोऽयं मम मतो विरुद्धो लोकवेदयोः ।&lt;br&gt;&#xA;न ह्येका विद्यते पत्नी बहूनां द्विजसत्तम ॥&lt;br&gt;&#xA;न चाप्याचरितः पूर्वैरयं धर्मो महात्मभिः ।&lt;br&gt;&#xA;न चाधर्मोऽप्यनेकस्थश्चरितव्यस्सनातनः ॥&lt;br&gt;&#xA;अतो नाहं करोम्येनं व्यवसायं सुतां प्रति ।&lt;br&gt;&#xA;धर्मसन्देहसन्दिग्धं प्रतिभातीह मामिदम् ॥&lt;br&gt;&#xA;धृष्टद्युम्नः-&lt;br&gt;&#xA;यवीयसः कथं भार्यां ज्येष्ठो भ्राता द्विजर्षभ ।&lt;br&gt;&#xA;ब्रह्मन्समभिवर्तेत सद्वृत्तस्संस्तपोधन ॥&lt;br&gt;&#xA;न तु धर्मस्य सूक्ष्मत्वाद्गतिं विद्मि कथञ्चन ।&lt;br&gt;&#xA;अधर्मो धर्म इति वा व्यवसायो न शक्यते ॥&lt;br&gt;&#xA;कर्तुमस्मद्विधैर्ब्रह्मन्नतो न व्यवसाम्यहम् ।&lt;br&gt;&#xA;पञ्चानां महिषी कृष्णा भवत्विति कथञ्चन ॥&lt;br&gt;&#xA;युधिष्ठिरः-&lt;br&gt;&#xA;न मे वागनृतं प्राह नाधर्मे धीयते मतिः ।&lt;br&gt;&#xA;वर्तते हि मनो मेऽत्र नैषोऽधर्मः कथञ्चन ॥&lt;br&gt;&#xA;श्रूयते हि पुराणेषु जटिलो नाम गौतमः ।&lt;br&gt;&#xA;तस्य पुत्री महाप्राज्ञा गौतमस्य यशस्विनी ।&lt;br&gt;&#xA;ऋषीनध्यासितवती सप्त धर्मभृतां वरान् ॥&lt;br&gt;&#xA;तथा वै मृगशाबाक्षी तपोभिर्भावितान्मुनीन् ।&lt;br&gt;&#xA;दशाभजदृषीन्भ्रातॄनेकनाम्नः प्रचेतसः ॥&lt;br&gt;&#xA;गुरोश्च वचनं प्राहुर्धर्म्यं धर्मभृतां वरम् ।&lt;br&gt;&#xA;गुरूणां चैव सर्वेषां जनित्री परमो गुरुः ॥&lt;br&gt;&#xA;सा चाप्युक्तवती वाचं भैक्षवद्भुज्यतामिति ।&lt;br&gt;&#xA;तस्मादेतदहं मन्ये परं धर्मं द्विजोत्तम ॥&lt;br&gt;&#xA;कुन्ती-&lt;br&gt;&#xA;एवमेतद्यथाऽऽहायं धर्मचारी युधिष्ठिरः ।&lt;br&gt;&#xA;भुज्यतां भ्रातृभिस्सार्धमित्यर्जुनमचोदयम् ॥&lt;br&gt;&#xA;अनृतान्मे भयं तीव्रं मुच्येऽहमनृतात्कथम् ॥&lt;br&gt;&#xA;व्यासः-&lt;br&gt;&#xA;अनृतान्मोक्ष्यसे भद्रे धर्मश्चैष सनातनः ।&lt;br&gt;&#xA;ननु वक्ष्यामि सर्वेषां पाञ्चाल शृमु मे वचः ॥&lt;br&gt;&#xA;यथाऽयं विहितो धर्मो यतश्चायं सनातनः ।&lt;br&gt;&#xA;यथा चाप्याह कौन्तेयस्तथा धर्मो न संशयः ॥&lt;br&gt;&#xA;वैशम्पायनः-&lt;br&gt;&#xA;तत उत्थाय भगवान्व्यासो द्वैपायनः प्रभुः ।&lt;br&gt;&#xA;करे गृहीत्वा राजानं राजवेश्म समाविशत् ॥&lt;br&gt;&#xA;पाण्डवास्त्वथ कुन्ती च धृष्टद्युम्नश्च पार्षतः ।&lt;br&gt;&#xA;मिथः कथाभिस्ते सर्वे प्रतीक्षन्ते स्म तावुभौ ॥&lt;br&gt;&#xA;ततो द्वैपायनस्तस्मै नरेन्द्राय विशाम्पते ।&lt;br&gt;&#xA;आचख्यौ तद्यथा धर्मो बहूनामेकपत्निता ॥&lt;br&gt;&#xA;यथा देवा ददुश्चैव राजपुत्र्याः पुरा वरम् ।&lt;br&gt;&#xA;धर्माद्यास्तपसा तुष्टाः पञ्चपत्नीत्वमीश्वराः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/189/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/189/</guid>
      <description>&lt;p&gt;व्यासः-&lt;br&gt;&#xA;मा भूद्राजंस्तव तापो मनस्थः पञ्चानां भार्या दुहिता ममेति ।&lt;br&gt;&#xA;मातुरेषा पार्थिव प्रार्थिता स्यात्पञ्चानां भार्या दुहिता ममेति ॥&lt;br&gt;&#xA;याजोपयाजौ धर्मघृणी तपोभ्यां तौ चक्रतुः पञ्चपतित्वमस्याः ।&lt;br&gt;&#xA;सा धर्मतः पाण्डुसुतैरवाप्ता भार्या कृष्णा मोदतां वै कुलं ते ॥&lt;br&gt;&#xA;लोके नान्यो नाथवाणस्त्वद्विशिष्टस्सर्वारीणामप्रधृष्योऽसि राजन् ।&lt;br&gt;&#xA;भूयस्त्विदं शृणु मे त्वं विशोको यथागतं पञ्चपतित्वमस्याः ॥&lt;br&gt;&#xA;एषा नालायनी पूर्वं मौद्गल्यं स्थविरं पतिम् ।&lt;br&gt;&#xA;आराधयामास तदा कुष्ठिनं तमनिन्दिता ॥&lt;br&gt;&#xA;त्वगस्थिभूतं कटुकं लोलमीर्ष्युं सुकोपनम् ।&lt;br&gt;&#xA;सुगन्धेतरगन्धाढ्यं वलीपलितधारिणम् ॥&lt;br&gt;&#xA;स्थविरं विकृताकारं शीर्यमाणनखत्वचम् ।&lt;br&gt;&#xA;उच्छिष्टमुपभुञ्जाना पर्युपास्ते महाव्रता ॥&lt;br&gt;&#xA;ततः कदाचिदङ्गुष्ठो भुञ्जानस्य व्यशीर्यत ।&lt;br&gt;&#xA;अन्नादुद्धृत्य तच्चान्नमुपभुङ्क्तेऽविशङ्किता ॥&lt;br&gt;&#xA;तेन तस्याः प्रसन्नेन कामव्याहारिणा तदा ।&lt;br&gt;&#xA;वरं वृणीष्वेत्यसकृदुक्तो वव्रे वरं तदा ॥&lt;br&gt;&#xA;मौद्गल्यः-&lt;br&gt;&#xA;नास्मि वृद्धो न कटुको नेष्युर्नैवातिकोपनः ।&lt;br&gt;&#xA;न च दुर्गन्धवदनो न कृशो न च लोलुपः ॥&lt;br&gt;&#xA;कथं त्वां रमयामीह कथं त्वां वासयाम्यहम् ।&lt;br&gt;&#xA;वद कल्याणि भद्रं ते यथा त्वं मनसेच्छसि ॥&lt;br&gt;&#xA;व्यासः-&lt;br&gt;&#xA;सा तमक्लिष्टकर्माणं वरदं सर्वकामदम् ।&lt;br&gt;&#xA;भर्तारमनवद्याङ्गी प्रसन्नं प्रत्युवाच ह ॥&lt;br&gt;&#xA;नालायनी-&lt;br&gt;&#xA;पञ्चधा मा विभक्तात्मा भगवल्ँलोकविश्रुतः ।&lt;br&gt;&#xA;रमय त्वमचिन्त्यात्मन्पुनश्चैकत्वमास्थितः ॥&lt;br&gt;&#xA;व्यासः-&lt;br&gt;&#xA;तां तथेत्यब्रवीद्धीमान्ब्रह्मर्षिर्वै महातपाः ।&lt;br&gt;&#xA;स पञ्चधावपुर्भूत्वा रमयामास सर्वशः ।&lt;br&gt;&#xA;नालायनीं सुकेशान्तां मौद्गल्यश्चारुहासिनीम् ॥&lt;br&gt;&#xA;आश्रमेष्वधिकं चापि पूज्यमानो महर्षिभिः ।&lt;br&gt;&#xA;विचचार यथाकामं कामरूपवपुः पुनः ॥&lt;br&gt;&#xA;यदा ययौ दिवं चापि तत्र देवर्षिभिस्सह ।&lt;br&gt;&#xA;स्वधामृतरसाहारस्सुरलोके चचार ह ॥&lt;br&gt;&#xA;पूज्यमानस्तथा शच्या शक्रस्य भवनेष्वपि ।&lt;br&gt;&#xA;महेन्द्रसेनया सार्धं पर्यटन्दिवि रंहसः ॥&lt;br&gt;&#xA;सूर्यस्य च रथं दिव्यमारुह्य भगवान्प्रभुः ।&lt;br&gt;&#xA;पर्युपेत्य पुनर्मेरुं मेरौ वासमरोचयत् ॥&lt;br&gt;&#xA;आकाशगङ्गामाप्लुत्य तया सह तपोननिधिः ।&lt;br&gt;&#xA;अंशुजालेषु चन्द्रस्य उवास च यथाऽनिलः ॥&lt;br&gt;&#xA;गिरिरूपं यथा दध्रे स महर्षिस्तदा पुनः ।&lt;br&gt;&#xA;तत्प्रभावेन सा तस्य मध्ये जज्ञे महानदी ॥&lt;br&gt;&#xA;यदा पुष्पाकुलस्सालस्सञ्जज्ञे भगवानृषिः ।&lt;br&gt;&#xA;लतात्वमथ सम्पेदे तमेवाभ्यनुवेष्टती ॥&lt;br&gt;&#xA;पुपोष च वपुर्यत्तद्रूपं तस्यानुगं पुनः ।&lt;br&gt;&#xA;सा पुपोष समं भर्तुस्स्कन्धेनापि चचार ह ।&lt;br&gt;&#xA;ततस्तस्य च तस्याश्च तुल्या प्रीतिरवर्धत ॥&lt;br&gt;&#xA;तथा सा भगवांस्तस्याः प्रसादादृषिसत्तमः ।&lt;br&gt;&#xA;विजज्ञुषी च सा तत्र तपोयोगेन भामिनी ।&lt;br&gt;&#xA;स च तां तपसा देवीं रमयामास योगतः ॥&lt;br&gt;&#xA;एकपत्नी पुनर्भूत्वा सदैवाग्रे यशस्विनी ।&lt;br&gt;&#xA;अरुन्धतीव सीतेव बभूवातिपतिव्रता ॥&lt;br&gt;&#xA;दमयन्त्याश्च मातुस्सा विशेषमधिकं ययौ ।&lt;br&gt;&#xA;एतत्तथ्यं महाराज मा ते भूद्बुद्धिरन्यथा ॥&lt;br&gt;&#xA;एषा नालायनी जज्ञे दैवयोगेन केनचित् ।&lt;br&gt;&#xA;राजंस्तवात्मजा कृष्णा वेद्यां तेजस्विनी शुभा ॥&lt;br&gt;&#xA;तस्मिंस्तस्या मनस्सक्तं न चचाल कदाचन ।&lt;br&gt;&#xA;तथा प्रणिहितो ह्यात्मा तस्यास्तस्मिन्द्विजोत्तमे ॥&lt;br&gt;&#xA;द्रुपदः-&lt;br&gt;&#xA;ब्रूहि तत्कारणं येन ब्रह्मञ्जाता तपस्विनी ।&lt;br&gt;&#xA;सूता ममाध्वरे कृष्णा सर्ववेदविदां वर ॥&lt;br&gt;&#xA;व्यासः-&lt;br&gt;&#xA;शृणु राजन्यथा ह्यस्या दत्तो रुद्रेण वै पुरा ।&lt;br&gt;&#xA;यदर्थं चैव सम्भूता तव गेहे यशस्विनी ॥&lt;br&gt;&#xA;अहं ते कथयिष्यामि कृष्मायाः पौर्वदेहिकम् ॥&lt;br&gt;&#xA;इन्द्रसेनेति विख्याता पुरा नालायनी शुभा ।&lt;br&gt;&#xA;मौद्गल्यं पतिमासाद्य चचार विगतज्वरा ॥&lt;br&gt;&#xA;मौद्गल्यस्य महर्षेश्च रममाणस्य वै तया ।&lt;br&gt;&#xA;संवत्सरगणा राजन्व्यतीयुः क्षणवत्तदा ॥&lt;br&gt;&#xA;ततः कदाचिद्धर्मात्मा तृप्तकामो व्यरज्यत ।&lt;br&gt;&#xA;अन्विच्छन्परमं ब्रह्म त्यागधर्मपरोऽभवत् ॥&lt;br&gt;&#xA;उत्ससर्ज स तां विप्रस्सा तदा चापतद्भुवि ।&lt;br&gt;&#xA;मौद्गल्यो राजशार्दूल तपोभिर्भावितस्सदा ॥&lt;br&gt;&#xA;नालायनी-&lt;br&gt;&#xA;प्रसीद भगवन्मह्यं न मामुत्स्रष्टुमर्हसि ।&lt;br&gt;&#xA;अवितृप्ताऽस्मि ब्रह्मर्षे कामानां मम कामद ॥&lt;br&gt;&#xA;ऋषिः-&lt;br&gt;&#xA;यस्मात्त्वं मयि निश्शङ्का ह्यवक्तव्यं प्रभाषसे ।&lt;br&gt;&#xA;आचरन्ती तपोविघ्नं तस्माच्छृणु वचो मम ॥&lt;br&gt;&#xA;भविष्यसि नृलोकेऽस्मिन्राजपुत्री यशस्विनी ।&lt;br&gt;&#xA;पाञ्चालराजस्य सुता द्रुपदस्य महात्मनः ॥&lt;br&gt;&#xA;भवितारस्ततस्तत्र पतयः पञ्च विश्रुताः ।&lt;br&gt;&#xA;तैस्सार्धं मधुराकारैश्चिरं रतिमवाप्स्यसि ॥&lt;br&gt;&#xA;वैशम्पायनः-&lt;br&gt;&#xA;सैवं शप्ता तु विमना वनं प्रायाद्यशस्विनी ।&lt;br&gt;&#xA;भोगैरतृप्ता देवेशं तपसाऽऽराधयत्तदा ॥&lt;br&gt;&#xA;निराशीर्मारुताहारा निराहारा तथैव च ।&lt;br&gt;&#xA;अनुवर्तमाना त्वादित्यं तथा पञ्चतपाभवत् ॥&lt;br&gt;&#xA;तीव्रेण तपसा तस्यास्तुष्टः पशुपतिस्स्वयम् ।&lt;br&gt;&#xA;वरं प्रादात्तदा रुद्रस्सर्वलोकेश्वरः प्रभुः ॥&lt;br&gt;&#xA;महेश्वरः-&lt;br&gt;&#xA;भविष्यति परं जन्म मनुष्येषु वराङ्गने ।&lt;br&gt;&#xA;भविष्यन्ति च ते भद्रे पतयः पञ्च सुव्रताः ॥&lt;br&gt;&#xA;महेन्द्रवपुषस्सर्वे महेन्द्रसमविक्रमाः ।&lt;br&gt;&#xA;तत्रस्था च महत्कर्म सुराणां त्वं करिष्यसि ॥&lt;br&gt;&#xA;नालायनी-&lt;br&gt;&#xA;एकः खलु मया भर्ता वृतः पञ्च त्विमे कथम् ।&lt;br&gt;&#xA;भविष्यन्ति ममैकस्याः पतयस्तद्ब्रवीहि मे ॥&lt;br&gt;&#xA;महेश्वरः-&lt;br&gt;&#xA;पञ्चकृत्वस्त्वया ह्युक्तः पतिं देहीत्यहं पुनः ।&lt;br&gt;&#xA;पञ्च ते पतयो भद्रे भविष्यन्ति सुखावहाः ॥&lt;br&gt;&#xA;नालायिनी-&lt;br&gt;&#xA;धर्म एकः पतिस्स्त्रीणां पूर्वमे प्रकल्पितः ।&lt;br&gt;&#xA;बहुपत्नीकता पुंसां धर्मश्च पितृभिः कृतः ॥&lt;br&gt;&#xA;स्त्रीधर्मः पूर्वमेवायं निर्मितो मुनिभिः पुरा ।&lt;br&gt;&#xA;सहधर्मचरी भर्तुरेका एकस्य चोच्यते ॥&lt;br&gt;&#xA;एको हि भर्ता नारीणां कौमार इति लौकिकः ।&lt;br&gt;&#xA;आपत्सु च नियोगेन सन्तानार्थे परस्स्मृतः ।&lt;br&gt;&#xA;गच्छेत या तृतीयं तु तस्या निष्कृतिरुच्यते ॥&lt;br&gt;&#xA;चतुर्थे पतिता धर्मात्पञ्चमे वर्धकी भवेत् ।&lt;br&gt;&#xA;एवं गते धर्मपथे न वृणे बहुपुंस्कताम् ॥&lt;br&gt;&#xA;अलोकाचरितात्त्समात्कथं मुच्येय सङ्करात् ॥&lt;br&gt;&#xA;महेश्वरः-&lt;br&gt;&#xA;अनावृताः पुरा नार्यो ह्यासञ्शुध्यन्ति चार्तवे ।&lt;br&gt;&#xA;सकृदुक्तं त्वया नैतन्नाधर्मस्ते भविष्यति ॥&lt;br&gt;&#xA;नालायनी-&lt;br&gt;&#xA;यदि मे पतयः पञ्च रतिमिच्छामि तैर्मिथः ।&lt;br&gt;&#xA;कौमारं च भवेत्सर्वैस्सङ्गमे सङ्गमे च मे ॥&lt;br&gt;&#xA;महेश्वरः-&lt;br&gt;&#xA;पतिशुश्रूषया चैव सिद्धिः प्राप्ता मया पुरा ।&lt;br&gt;&#xA;भोगेच्छा च मया प्राप्ता स च भोगश्च मे भवेत् ।&lt;br&gt;&#xA;रतिश्च भद्रे सिद्धिश्च न भजेते परस्परम् ॥&lt;br&gt;&#xA;अभोगा लप्स्यसे सिद्धिं योगेन च महत्त्वताम् ॥&lt;br&gt;&#xA;अन्यदेहान्तरे च त्वं रूपभाग्यगुणान्विता ।&lt;br&gt;&#xA;पञ्चभिः प्राप्य कौमारं महाभागा भविष्यसि ॥&lt;br&gt;&#xA;गच्छ गङ्गाजलद्वारं नरं पश्यसि यं शुभे ।&lt;br&gt;&#xA;तमानय ममाभ्याशं सुरराजं शुचिस्मिते ॥&lt;br&gt;&#xA;व्यासः-&lt;br&gt;&#xA;इत्युक्ता विश्वरूपेण रुद्रं कृत्वा प्रदक्षिणम् ।&lt;br&gt;&#xA;जगाम गङ्गामुद्दिश्य पुण्यां त्रिपथगां नदीम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/190/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/190/</guid>
      <description>&lt;p&gt;व्यासः-&lt;br&gt;&#xA;पुरा वै नैमिशारण्ये देवास्सत्रमुपासते ।&lt;br&gt;&#xA;तत्र वैवस्वतो राजञ्शामित्रमकरोत्तदा ॥&lt;br&gt;&#xA;ततो यमो दीक्षितस्तत्र राजन्नामारयत्कञ्चिदपि प्रजाभ्यः ।&lt;br&gt;&#xA;ततः प्रजास्ता बहुला बभूवुः कालातिपातान्मरणात्प्रहीणाः ॥&lt;br&gt;&#xA;ततश्च शक्रो वरुणः कुबेरस्साध्याश्च रुद्रा वसवश्चाश्विनौ च ।&lt;br&gt;&#xA;प्रणेतारं भुवनस्य प्रजापतिं समाजग्मुस्तत्र देवास्तथाऽन्ये ॥&lt;br&gt;&#xA;ततोऽब्रुवल्ँलोकगुरुं समेता भयं नस्तीव्रं मानुषाणां प्रवृद्ध्या ।&lt;br&gt;&#xA;तस्माद्भयादुद्विजन्तस्सुखेप्सवः प्रयाम सर्वे शरणं भवन्तम् ॥&lt;br&gt;&#xA;ब्रह्मा-&lt;br&gt;&#xA;किं वो भयं मानुषेभ्यो यूयं सर्वे यदाऽमराः ।&lt;br&gt;&#xA;न वो मर्त्यसकाशाद्वै भयं भविति कर्हिचित् ॥&lt;br&gt;&#xA;देवाः-&lt;br&gt;&#xA;मर्त्या ह्यमर्त्यास्संवृत्ता न विशेषोऽस्ति कश्चन ।&lt;br&gt;&#xA;अविशेषादुद्विजन्तो विशेषार्थमिहागताः ॥&lt;br&gt;&#xA;ब्रह्मा-&lt;br&gt;&#xA;वैवस्वतो व्यापृतस्सत्रहेतोस्तेन त्विमे न म्रियन्ते मनुष्याः ।&lt;br&gt;&#xA;तस्मिन्नेकाग्रे कृतसर्वकार्ये तत एषां भवितैवान्तकालः ॥&lt;br&gt;&#xA;वैवस्वतस्येह तनुर्हि भूत्वा वीर्येण युष्माकमुत प्रवृद्धा ।&lt;br&gt;&#xA;सैषामन्तो भविता ह्यन्तकाले नियच्छध्वं मोहममित्रसाहाः ॥&lt;br&gt;&#xA;व्यासः-&lt;br&gt;&#xA;ततस्तु ते पूर्वजदेववाक्यं श्रुत्वा जग्मुर्यत्र देवा यजन्ते ।&lt;br&gt;&#xA;समासीनास्ते समेता महाबला भागीरथ्यां ददृशुः पुण्डरीकम् ॥&lt;br&gt;&#xA;दृष्ट्वा च तद्विस्मितास्ते बभूवुस्तेषामिन्द्रस्तत्र शूरो जगाम ।&lt;br&gt;&#xA;सोऽपश्यद्योषामथ पावकप्रभां यत्र देवी गङ्गा सततं प्रभूता ॥&lt;br&gt;&#xA;सा तत्र योषा रुदती जलार्थिनी गङ्गां देवीं व्यवगाह्य व्यतिष्ठत् ।&lt;br&gt;&#xA;तस्याश्रुबिन्दुः पतितो जले वै तत्पद्ममासीदथ तत्र काञ्चनम् ॥&lt;br&gt;&#xA;तदद्भुतं प्रेक्ष्य वज्री तदानीमपृच्छत्तां योषितमन्तिकाद्वै ।&lt;br&gt;&#xA;का त्वं भद्रे रोदिषि कस्य हेतोर्वाक्यं तथ्यं कामयेऽहं ब्रवीहि ॥&lt;br&gt;&#xA;स्त्री-&lt;br&gt;&#xA;त्वं वेत्स्यसे मामिह याऽस्मि शक्र यदर्थं चाहं रोदिमि मन्दभाग्या ।&lt;br&gt;&#xA;आगच्छ राजन्पुरतो गमिष्ये द्रष्टाऽसि तद्रोदिमि यत्कृतेऽहम् ॥&lt;br&gt;&#xA;व्यासः-&lt;br&gt;&#xA;तां गच्छन्तीमन्वगच्छत्तदानीं सोऽपश्यदारात्तरुणं दर्शनीयम् ।&lt;br&gt;&#xA;सिद्धासनस्थं युवतीसहायं क्रीडन्तमक्षैर्गिरिराजमूर्ध्नि ॥&lt;br&gt;&#xA;तमब्रवीद्देवराजो ममेदं त्वं विद्धि विद्वं भुवनं वशे स्थितम् ।&lt;br&gt;&#xA;ईशोऽहस्मीति समन्युरब्रवीद्दृष्ट्वा तमक्षैस्सुभृशं प्रमत्तम् ॥&lt;br&gt;&#xA;क्रुद्धं च शक्रं प्रसमीक्ष्य देवो जहाय शक्रं च शनैरदीक्ष्य ।&lt;br&gt;&#xA;संस्तम्भितोऽभूदथ देवराजस्तेनेक्षितस्स्थाणुरिवावतस्थे ॥&lt;br&gt;&#xA;यदा तु पर्याप्तरिहाक्षक्रीडया तदा देवीं रुदतीं तामुवाच ।&lt;br&gt;&#xA;आनीयतामेष यतोऽहमारान्नैनं दर्पः पुनरप्याविशेत ॥&lt;br&gt;&#xA;तदा शक्रस्स्पृष्टमात्रस्तया तु स्रस्तैरङ्गैः पतितोऽभूद्धरण्याम् ।&lt;br&gt;&#xA;तमब्रवीद्भगवानुग्रतेजा नैवं पुनश्शक्र कृथाः कथञ्चित् ॥&lt;br&gt;&#xA;निवर्तयैनं च महाद्रिराजं बलं च वीर्यं च तवाप्रमेयम् ।&lt;br&gt;&#xA;विवृत्य चैवाविश मध्यमस्य यत्रासते त्वद्विधास्सूर्यभासः ॥&lt;br&gt;&#xA;स तद्विवृत्य शिखरं महागिरेस्तुल्यद्युतींस्तांश्चतुरो ददर्श ।&lt;br&gt;&#xA;स तानभिप्रेक्ष्य बभूव दुःखितः कथं नाहं भविता वै यथेमे ॥&lt;br&gt;&#xA;ततो देवो गिरिशो वज्रपाणिं विवृत्य नेत्रे रुषितोऽभ्युवाच ।&lt;br&gt;&#xA;दरीमेतां प्रविश त्वं शतक्रतो यन्मां बाल्यादवमंस्थाः पुरस्तात् ॥&lt;br&gt;&#xA;उक्तस्त्वेवं विभुना देवराजः प्रावेपमानो भवदेवाभिषङ्गात् ।&lt;br&gt;&#xA;स्रस्तैरङ्गैरनिलेनेव नुन्नमश्वत्थपत्रं गिरिराजमूर्ध्नि ॥&lt;br&gt;&#xA;स प्राञ्जलिर्वै विनतेनाननेन प्रवेपमानस्सहसैवमुक्तः ।&lt;br&gt;&#xA;उवाच देवं बहुरूपमुग्रं दृष्ट्वा शेषं भगवंस्त्वं प्रसीद ॥&lt;br&gt;&#xA;तमब्रवीदुग्रधन्वा प्रहस्य नैवंविधाश्शेषमवाप्नुवन्ति ।&lt;br&gt;&#xA;एतेऽप्येवं भवितारः पुरस्तात्तस्मादेते दरीमेनां प्रविष्टाः ॥&lt;br&gt;&#xA;एषा भार्या भविता वो न संशयो योनिं सर्वे मानुषीं संविशध्वम् ।&lt;br&gt;&#xA;तत्र यूयं कर्म कृत्वाऽविषह्यं भूभारस्य निधनं प्रापयित्वा ॥&lt;br&gt;&#xA;शस्त्रैर्दिव्यैर्मानुषान्योधयित्वा शूरान्सर्वानाहवे तान्विजित्य ।&lt;br&gt;&#xA;आगन्तारः पुनरेवेन्द्रवलोकं स्वकर्मणा पूज्यमाना महार्हम् ।&lt;br&gt;&#xA;सर्वं मया भाषितमेतदेवं कर्तव्यमन्यद्विविधार्थवच्च ॥&lt;br&gt;&#xA;पूर्वेन्द्राः-&lt;br&gt;&#xA;गमिष्यामो मानुषं देवलोकाद्दुरावारो विहितो यत्र मोक्षः ।&lt;br&gt;&#xA;देवास्त्वस्मानादधीरञ्जनन्यां धर्मो वायुर्मघवानश्विनौ च ॥&lt;br&gt;&#xA;व्यासः-&lt;br&gt;&#xA;एतच्छ्रुत्वा वज्रपाणिर्वचस्तु देवश्रेष्ठः पुनरेवेदमाह ।&lt;br&gt;&#xA;वीर्येणाहं पुरुषं कार्यहेतोर्दद्यामेषां पञ्चमं मत्प्रसूतम् ॥&lt;br&gt;&#xA;तेषां कामं भगवानुग्रकर्मा प्रादादिष्टं सन्निसर्गाद्यथोक्तम् ।&lt;br&gt;&#xA;तां चाप्येषां योषितं लोककान्तां श्रियं भार्यां व्यदधान्मानुषेषु ॥&lt;br&gt;&#xA;तैरेव सार्धं तु ततस्स देवो जगाम नारायणमप्रमेयम् ।&lt;br&gt;&#xA;स चापि तद्व्यदधात्सर्वमेव ततस्सर्वे सम्बभूवुर्धरण्यमाम् ॥&lt;br&gt;&#xA;नरं तु देवं विबुधप्रधानमिन्द्राज्जिष्णुं पञ्चमं कल्पयित्वा ।&lt;br&gt;&#xA;स चापि केशौ हरिरुद्बबर्ह शुक्लमेकमपरं चापि कृष्णम् ॥&lt;br&gt;&#xA;तौ चापि केशौ विशतां यदूनां कुले स्त्रियौ देवकीं रोहिणीं च ।&lt;br&gt;&#xA;तयोश्श्वेतो बलदेवो बभूव कृष्णो द्वितीयः केशवस्सम्बभूव ॥&lt;br&gt;&#xA;ये ते पूर्वं शक्ररूपा निरुद्धास्तस्यां दर्यां पर्वतस्योत्तरस्य ।&lt;br&gt;&#xA;इहैव ते पाण्डवा वीर्यवन्तश्शक्रस्यांशः पाण्डवस्सव्यसाची ॥&lt;br&gt;&#xA;एवमेते पाण्डवास्सम्बभूवुर्ये ते राजन्पूर्वमिन्द्रा बभूवुः ।&lt;br&gt;&#xA;लक्ष्मीश्चैषां पूर्वमेवोपदिष्टा भार्या चैषा द्रौपदी दिव्यरूपा ॥&lt;br&gt;&#xA;कथं हि स्त्री कर्मणोऽन्ते महीतलात्समुत्तिष्ठेदन्यतो दैवयोगात् ।&lt;br&gt;&#xA;यस्या रूपं सोमसूर्यप्रकाशं गन्धश्च यस्याः कोशमात्रात्प्रवाति ॥&lt;br&gt;&#xA;इदं चान्यत्प्रीतिपूर्वं नरेन्द्र ददामि ते दिव्यमत्यद्भुतं च ।&lt;br&gt;&#xA;दिव्यं चक्षुः पश्य कुन्तीसुतांस्त्वं पुण्यैर्दिव्यैः पूर्वदेहैरुपेतान् ॥&lt;br&gt;&#xA;वैशम्पायनः-&lt;br&gt;&#xA;ततो व्यासः परमोदारकर्मा शुचिर्विप्रस्तपसा तस्य राज्ञः ।&lt;br&gt;&#xA;चक्षुर्दिव्यं प्रददौ तेन सर्वान्राजाऽपश्यत्पूर्वदेहैरुपेतान् ॥&lt;br&gt;&#xA;ततो दिव्यान्हेमकिरीटमालिनः शक्रप्रख्यान्पावकादित्यवर्णान् ।&lt;br&gt;&#xA;बद्धापीडांश्चारुरूपांश्च यूनो व्यूढोरस्कान्सालमात्रान्ददर्श ॥&lt;br&gt;&#xA;दिव्यैर्वस्त्रैररजोभिस्सुवर्णैर्माल्यैश्चाग्र्यैश्शोभमानानतीव ।&lt;br&gt;&#xA;साक्षात्त्र्यक्षान्वासवान्वाऽथ दिव्यानादित्यान्वा सर्वगुणोपपन्नान् ॥&lt;br&gt;&#xA;पूर्वेन्द्रांस्तानेवमीक्ष्याभिरूपान्प्रीतो राजा द्रुपदो विस्मितश्च ।&lt;br&gt;&#xA;दिव्यां मालां तामवेक्ष्याप्रमेयां तां चैवाग्र्यां श्रियमिव रूपिणीं च ॥&lt;br&gt;&#xA;योग्यां तेषां रूपतेजोयशोभिः पत्नीमिष्टां हृष्टवान्पार्थिवेन्द्रः ॥&lt;br&gt;&#xA;स तां दृष्ट्वा महदाश्चर्यरूपं जग्राह पादौ सत्यवत्यास्सुतस्य ।&lt;br&gt;&#xA;नैतच्चित्रं परमर्षे त्वयीति प्रसन्नचेतास्स उवाच चैनम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/191/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/191/</guid>
      <description>&lt;p&gt;व्यासः-&lt;br&gt;&#xA;इदमन्यत्पुरावृत्तं तन्निबोध च भूमिप ।&lt;br&gt;&#xA;कीर्त्यमानं नृपर्षीणां पूर्वेषां दारकर्मणि ।&lt;br&gt;&#xA;नितन्तुर्नाम राजर्षिर्बभूव भुवि विश्रुतः ॥&lt;br&gt;&#xA;तस्य पुत्रा महेष्वासा बभूवुः पञ्च भूमिपाः ॥&lt;br&gt;&#xA;साल्वेयश्शूरसेनश्च श्रुतसेनश्च वीर्यवान् ।&lt;br&gt;&#xA;तिन्दुसारोऽद्रिसारश्च क्षत्रियाः क्रतुयाजिनः ।&lt;br&gt;&#xA;नातिचक्रमुरन्योन्यमन्योन्यस्य प्रियंवदाः ॥&lt;br&gt;&#xA;एतान्नैतन्तवान्पञ्च शैब्या चात्र स्वयंवरे ।&lt;br&gt;&#xA;अवाप तान्पतीन्वीरान्भौमाश्वी मनुजाधिप ॥&lt;br&gt;&#xA;वीणेयं मधुरारावा गान्धारस्वरमूर्छिता ।&lt;br&gt;&#xA;उत्तमा सर्वनारीणां भौमाश्वी ह्यभवत्तदा ॥&lt;br&gt;&#xA;यस्या नैतन्तवाः पञ्च पतयः क्षत्रियर्षभाः ।&lt;br&gt;&#xA;बभूवुः पृथिवीपालास्सर्वैस्समुदिता गुणैः ॥&lt;br&gt;&#xA;तेषामेकाऽभवद्भार्या राज्ञामौशीनरी शुभा ।&lt;br&gt;&#xA;भौमाश्वी नाम भद्रं ते तथा रूपगुणान्विता ॥&lt;br&gt;&#xA;पञ्चभ्यः पञ्चधा पञ्च दायादान्सा व्यजायत ॥&lt;br&gt;&#xA;तेभ्यो नैतन्तवेभ्यस्तु राजशार्दूल वै तदा ।&lt;br&gt;&#xA;पृथगाख्याऽभवत्तेषां भ्रातॄणां पञ्चधा भुवि ।&lt;br&gt;&#xA;यथावत्कीर्त्यमानांस्ताञ्छृणु मे राजसत्तम ॥&lt;br&gt;&#xA;साल्वेयाश्शूरसेनाश्च श्रुतसेनाश्च पार्थिवाः ।&lt;br&gt;&#xA;तिन्दुसाराद्रिसाराश्च वंशा एषां नृपोत्तम ॥&lt;br&gt;&#xA;एवमेकाऽभवद्भार्या भौमाश्वी भुवि विश्रुता ॥&lt;br&gt;&#xA;व्यासः-&lt;br&gt;&#xA;आसीत्तपोवने काचिदृषेः कन्या महात्मनः ।&lt;br&gt;&#xA;नाध्यगच्छत्पतिं सा तु कन्या रूपवती सती ।&lt;br&gt;&#xA;तोषयामास तपसा सा तु देवं महेश्वरम् ॥&lt;br&gt;&#xA;तपसा चेश्वरस्तुष्टो वृणीथाः काममीप्सितम् ॥&lt;br&gt;&#xA;अथेश्वरमुवाचेदमात्मनो यद्धितं वचः ।&lt;br&gt;&#xA;पतिं सर्वगुणोपेतमिच्छामीति पुनः पुनः ॥&lt;br&gt;&#xA;एवमुक्तस्तदा देव इदं वचनमब्रवीत् ।&lt;br&gt;&#xA;पञ्च ते पतयश्श्रेष्ठा भविष्यन्तीति शङ्करः ॥&lt;br&gt;&#xA;सा प्रसादयती देवमिदं भूयोऽभ्यभाषत ।&lt;br&gt;&#xA;एकं पतिं गुणोपेतं त्वत्तोऽर्हामीति शङ्कर ।&lt;br&gt;&#xA;तां देवदेवः प्रीतात्मा पुनः प्राह शुभं वचः ॥&lt;br&gt;&#xA;पञ्चकृत्वस्त्वया प्रोक्तः पतिं देहीत्यहं शुभे ।&lt;br&gt;&#xA;देहमन्यं गतायास्ते यथोक्तं वै भविष्यति ॥&lt;br&gt;&#xA;सैव नालायनी भूत्वा रूपेणाप्रतिमा भुवि ।&lt;br&gt;&#xA;मौद्गल्यं पतिमासाद्य शिवाद्वरमवाप्य च ॥&lt;br&gt;&#xA;द्रुपदैषा ततो जज्ञे सुता ते देवरूपिणी ।&lt;br&gt;&#xA;पञ्चानां विहिता कृष्णा पुरा पार्षत्यनिन्दिता ॥&lt;br&gt;&#xA;स्वर्गाच्छ्रीः पाण्डवार्थाय समुत्पन्ना तपोवने ।&lt;br&gt;&#xA;सैतत्तप्त्वा तपो घोरं दुहितृत्वं गता तव ॥&lt;br&gt;&#xA;सैषा देवी रुचिरा देवजुष्टा पञ्चानामेका स्वकृतेनैव कर्मणा ।&lt;br&gt;&#xA;सृष्टा स्वयं देवपत्नी स्वयम्भुवा श्रुत्वा राजन्द्रुपदेष्टं कुरुष्व ॥&lt;br&gt;&#xA;द्रुपदः-&lt;br&gt;&#xA;श्रुत्वैवैवं वचनं ते महर्षे मया पूर्वं विदितं वर्जनीयम् ।&lt;br&gt;&#xA;न हि शक्यं विहिताच्चापयातुं तदेवेदमुपपन्नं विधानम् ॥&lt;br&gt;&#xA;दिष्टस्य ग्रन्थिरनिवर्तनीयस्स्वकर्मणा विहितं तेन किञ्चित् ।&lt;br&gt;&#xA;कृतं निमित्तं हि वरैकहेतोस्तदेवेदमुपपन्नं बहूनाम् ॥&lt;br&gt;&#xA;यथैव कृष्णोक्तवती पुरस्तान्नैकान्पतीन्मे भगवान्ददातु ।&lt;br&gt;&#xA;स चाप्येतद्वरमित्यब्रवीत्तदा देवो हि वेद परमं यदत्र ॥&lt;br&gt;&#xA;यदि त्वयं विहितश्शङ्करेण धर्मोऽधर्मो वा नात्र ममापराधः ।&lt;br&gt;&#xA;गृह्णन्त्विमे पाण्डवाः पाणिमस्या यथाजोषं विहितैषां हि कृष्णा ॥&lt;br&gt;&#xA;वैशम्पायनः-&lt;br&gt;&#xA;तत आजग्मतुस्तत्र तौ कृष्णद्रुपदावुभौ ।&lt;br&gt;&#xA;कुन्ती सपुत्रा यत्रास्ते धृष्टद्युम्नश्च पार्षतः ॥&lt;br&gt;&#xA;ततो द्वैपायनः कृष्णो युधिष्ठिरमथाब्रवीत् ॥&lt;br&gt;&#xA;व्यासः-&lt;br&gt;&#xA;अद्य पुण्यमहश्चन्द्रो रोहिण्या च समेष्यति ।&lt;br&gt;&#xA;क्रमेण पुरुषव्याघ्र पाणिं गृह्णन्तु पाण्डवाः ।&lt;br&gt;&#xA;द्रौपद्या धर्मतस्सर्वे दृष्टमेतत्पुराऽनघ ॥&lt;br&gt;&#xA;वैशम्पायनः-&lt;br&gt;&#xA;ततो राजा यज्ञसेनस्सपुत्रो जन्यार्थयुक्तं बहु तत्तदाऽग्र्यम् ।&lt;br&gt;&#xA;सम्भावयामास सुतां च कृष्णामाप्लाव्य रत्नैर्बहुभिर्विभूष्य ॥&lt;br&gt;&#xA;ततस्तु सर्वे सुहृदस्तत्र तस्य समाजग्मुस्सचिवा मन्त्रिणश्च ।&lt;br&gt;&#xA;द्रष्टुं विवाहं परमप्रतीता द्विजाश्च पौराश्च यथाप्रधानाः ॥&lt;br&gt;&#xA;तत्तस्य वेश्मार्थिजनोपशोभितं विकीर्णपद्मोत्पलशोभिताङ्घ्रिकम् ।&lt;br&gt;&#xA;बभूव रत्नौघविचित्रमाबभौ दिवं यथा निर्मलतारकाचितम् ॥&lt;br&gt;&#xA;ततस्तु ते कौरवराजपुत्रा विभूषिताः कुण्डलिनस्सुवेषाः ।&lt;br&gt;&#xA;महार्हवस्त्रा वरचन्दनोक्षिताः कृताभिषेका कृतकौतुकक्रियाः ॥&lt;br&gt;&#xA;पुरोहितेनाग्निसमेन तेजसा सहैव धौम्येन तथा यथाविधि ।&lt;br&gt;&#xA;क्रमेण सर्वे विविशुश्च तत्सदो महर्षभा गोष्ठमिवाभिनन्दिनः ॥&lt;br&gt;&#xA;ततस्समाधाय स वेदपरागो जुहाव मन्त्रैर्ज्वलितं हुताशनम् ।&lt;br&gt;&#xA;युधिष्ठिरं चाप्युपनीय मन्त्रविन्नियोजयामास सहैव कृष्णया ॥&lt;br&gt;&#xA;प्रदक्षिणं तौ परिगृह्य पाणीना समानयामास स वेदपरागः ।&lt;br&gt;&#xA;विप्रांस्तु सन्तर्प्य युधिष्ठिरोऽन्नैर्गोभिश्च रत्नैर्विविधैश्च पूर्वम् ॥&lt;br&gt;&#xA;जग्राह पाणिं नरदेव जायया धौम्येन मन्त्रैर्विधिवद्धुतेऽग्नौ ।&lt;br&gt;&#xA;ततोऽन्तरिक्षात्कुसुमानि पेतुर्ववौ च वायुस्सुमनोज्ञगन्धः ॥&lt;br&gt;&#xA;ततोऽभ्यनुज्ञाप्य तमाजिशोभिनं पुरोहितो राजगृहाद्विनिर्ययौ ।&lt;br&gt;&#xA;क्रमेण चानेन नराधिपात्मजा वरस्त्रियास्ते जगृहुः करं तदा ॥&lt;br&gt;&#xA;अहन्यहन्युत्तमरूपधारिणो महारथाः कौरववंशवर्धनाः ।&lt;br&gt;&#xA;इदं च तत्राद्भुतरूपमुत्तमं दधार कृष्णा वपुषाऽतिमानुषम् ॥&lt;br&gt;&#xA;महानुभावा किल सा सुमध्यमा बभूव कन्येव गते गतेऽहनि ।&lt;br&gt;&#xA;कृते विवाहे द्रुपदो धनं ददौ महारथेभ्यो बहुरूपमुत्तमम् ॥&lt;br&gt;&#xA;शतं रथानां वरहेमभूषितं चतुर्युजां हेमविचित्रमालिनाम् ।&lt;br&gt;&#xA;शतं गजानामपि पद्मजानां तथा गिरिणामिव हेमशृङ्गिणाम् ॥&lt;br&gt;&#xA;शतं दशाश्वान्मणिहेमभूषणान्मनोजवान्द्वादशवार्षिकान्यथा ।&lt;br&gt;&#xA;तथैव दासीशतमग्र्ययौवनं महार्हवेषाभरणाम्बरस्रजम् ॥&lt;br&gt;&#xA;हैमानि शय्यासनभाजनानि द्रव्याणि चान्यानि महासनानि ।&lt;br&gt;&#xA;पृथक्पृथक्चैव दशायुतानि धनं ददौ सौमकिरग्निसाक्षिकम् ॥&lt;br&gt;&#xA;तथैव वस्त्राणि विभूषणानि प्रभावयुक्तानि महाधनानि ॥&lt;br&gt;&#xA;कृते विवाहे च ततस्तु पाण्डवाः प्रभूतरत्नामुपलभ्य तां श्रियम् ।&lt;br&gt;&#xA;विजह्रुरिन्द्रप्रतिमा महाबलाः पुरे तु पाञ्चालनृपस्य तस्य ह ॥&lt;br&gt;&#xA;सर्वेऽपि तुष्यन्नृप पाण्डवेयास्तस्याश्शुभैश्शीलसमाधिवृत्तैः ।&lt;br&gt;&#xA;सा चाप्येषा याज्ञसेनी तदानीं विवर्धयामास मुदं स्वसुव्रतैः ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/192/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/192/</guid>
      <description>&lt;p&gt;वैशम्पायनः-&lt;br&gt;&#xA;एवं विवाहं कृत्वा ते वीरा द्रुपदवेश्मनि ।&lt;br&gt;&#xA;ऊषुस्सर्वे यथा पुण्यं कृतवन्तोऽन्तरिक्षगाः ॥&lt;br&gt;&#xA;पाण्डवैस्सह संयोगं गतस्य द्रुपदस्य तु ।&lt;br&gt;&#xA;न बभूव भयं किञ्चिद्देवेभ्योऽपि कथञ्चन ॥&lt;br&gt;&#xA;कुन्तीमासाद्य ता नार्यो द्रुपदस्य महात्मनः ।&lt;br&gt;&#xA;पादौ ववन्दिरे हृष्टाश्शिरोभिर्नाम कीर्तयन् ॥&lt;br&gt;&#xA;द्रौपदी क्षौमसंवीता कृतकौतुकमङ्गला ।&lt;br&gt;&#xA;अभिवाद्य तदा श्वश्रूं तस्थौ प्रह्वा कृताञ्जलिः ॥&lt;br&gt;&#xA;रूपयौवणसम्पन्नां शीलाचारसमन्विताम् ।&lt;br&gt;&#xA;द्रौपदीमवदत्प्रेम्णा पृथाऽऽशीर्वचनं स्नुषाम् ॥&lt;br&gt;&#xA;कुन्ती-&lt;br&gt;&#xA;यथेन्द्राणी हरिहये स्वाहा चैव विभावसौ ।&lt;br&gt;&#xA;रोहिणी च यथा सोमे दमयन्ती यथा नले ॥&lt;br&gt;&#xA;यथा वैश्रवणे भद्रा वसिष्ठे चाप्यरुन्धती ।&lt;br&gt;&#xA;यथा नारायणे लक्ष्मीस्तथा त्वं भव भर्तृषु ॥&lt;br&gt;&#xA;जीवसूर्वीरसूर्भद्रे बहुपुत्रसमन्विता ।&lt;br&gt;&#xA;सुभगा भोगसम्पन्ना यज्ञपत्नी भवानघे ॥&lt;br&gt;&#xA;अतिथीनागतान्साधून्वृद्धान्बालांस्तथा गुरून् ।&lt;br&gt;&#xA;पूजयन्त्या यथान्यायं शश्वद्गच्छन्तु ते समाः ॥&lt;br&gt;&#xA;कुरुजाङ्गलमुख्येषु राष्ट्रेषु नगरेषु च ।&lt;br&gt;&#xA;अनु त्वमभिषिच्यस्व नृपतीन्धर्मवत्सलान् ॥&lt;br&gt;&#xA;पतिभिर्निर्जितामुर्वीं विक्रमेण महाबलैः ।&lt;br&gt;&#xA;कुरु ब्राह्मणसात्सर्वामश्वमेधे महाक्रतौ ॥&lt;br&gt;&#xA;पृथिव्यां यानि रत्नानि गुणवन्ति गुणान्विते ।&lt;br&gt;&#xA;तान्याप्नुहि त्वं कल्याणि सुखिनी शरदां शतं ॥&lt;br&gt;&#xA;यथा च त्वाऽभिनन्दामि वध्वद्य क्षौमसंवृताम् ।&lt;br&gt;&#xA;तथा भूयोऽपि नन्दिष्ये सूतान्पुत्रान्गुणान्वितान् ॥&lt;br&gt;&#xA;वैशम्पायनः-&lt;br&gt;&#xA;प्राहिणोद्वासुदेवश्च पाण्डवेभ्यो रिपुञ्जयः ।&lt;br&gt;&#xA;मुक्तावैडूर्यचित्राणि हैमान्याभरणानि च ॥&lt;br&gt;&#xA;वासांसि च महार्हाणि नानादेश्यानि माधवः ।&lt;br&gt;&#xA;कम्बलाजिनरत्नानि स्पर्शवन्ति शुभानि च ॥&lt;br&gt;&#xA;शयनासनयानानि विविधानि महान्ति च ।&lt;br&gt;&#xA;वैडूर्यरत्नचित्राणि शतशो भाजनानि च ॥&lt;br&gt;&#xA;रूपयौवनदाक्षिण्यैरुपेताश्च स्वलङ्कृताः ।&lt;br&gt;&#xA;प्रेष्यास्सम्प्रददौ कृष्णो नानादेश्यास्सहस्रशः ॥&lt;br&gt;&#xA;गजान्विनीतान्भद्रांश्च सदश्वांश्च स्वलङ्कृतान् ।&lt;br&gt;&#xA;रथांश्च दान्तान्सौवर्णान्शुभ्रैः पत्रैरलङ्कृतान् ॥&lt;br&gt;&#xA;कोटिशश्च सुवर्णानां तथैव कृतकं बहु ।&lt;br&gt;&#xA;कृताकृतममेयात्मा प्राहिणोन्मधुसूदनः ॥&lt;br&gt;&#xA;तत्सर्वं प्रतिजग्राह धर्मराजो युधिष्ठिरः ।&lt;br&gt;&#xA;अर्चयिष्यन्हृषीकेशं गोविन्दप्रियकाम्यया ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/193/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/193/</guid>
      <description>&lt;p&gt;वैशम्पायनः-&lt;br&gt;&#xA;ततो राज्ञां चरैराप्तैश्चारस्समुपनीयते ।&lt;br&gt;&#xA;पाण्डवैरुपसम्पन्ना द्रौपदी बहुभिस्त्विति ॥&lt;br&gt;&#xA;येन तद्धनुरादाय लक्ष्यं विद्धं महात्मना ।&lt;br&gt;&#xA;सोऽर्जुनो जयतां श्रेष्ठो महाबाहुर्धनुर्धरः ॥&lt;br&gt;&#xA;यश्शल्यं मद्रराजानं उत्क्षिप्य न्यहनद्बली ।&lt;br&gt;&#xA;त्रासयंश्चापि सङ्क्रुद्धो वृक्षेण पुरुषान्रणे ॥&lt;br&gt;&#xA;न चास्य सम्भ्रमः कश्चिदासीत्तत्र महात्मनः ।&lt;br&gt;&#xA;स भीमो भीमसन्नादश्शत्रुसैन्याङ्गमर्दनः ॥&lt;br&gt;&#xA;योऽसौ वीरतमोऽधावद्युद्धे दुर्योधनं तदा ।&lt;br&gt;&#xA;स राजा पाण्डवश्रेष्ठश्श्रेष्ठवाग्बुद्धिवर्धनः ॥&lt;br&gt;&#xA;दुर्योधनस्यावरजैर्यौ युध्येतां प्रतीतवत् ।&lt;br&gt;&#xA;तौ यमौ वृत्तसम्पन्नौ सम्पन्नबलविक्रमौ ।&lt;br&gt;&#xA;चारैः प्रणिहितैर्बुध्वा राजानो विगतज्वराः ॥&lt;br&gt;&#xA;ब्रह्मरूपधरान्बुध्वा तत्र तानृषभेक्षणान् ।&lt;br&gt;&#xA;पाण्डवान्मनुजेन्द्रास्ते समपद्यन्त विस्मिताः ॥&lt;br&gt;&#xA;सा सपुत्रा तदा कुन्ती दग्धा जतुगृहे श्रुता ।&lt;br&gt;&#xA;सर्वभूमिपतीनां च राष्ट्राणां च यशस्विनी ॥&lt;br&gt;&#xA;पुनर्जातानिति स्मैतान्मन्यन्ते सर्वपार्थिवाः ॥&lt;br&gt;&#xA;व्यनिन्दश्च तथा भीष्मं धृतराष्ट्रं च कौरवम् ।&lt;br&gt;&#xA;कर्मणा सुनृशंसेन पुरोचनकृतेन वै ॥&lt;br&gt;&#xA;धार्मिकान्वृत्तसम्पन्नान्मातुः प्रियहिते रतान् ।&lt;br&gt;&#xA;यदा तानीदृशान्पार्थानुत्सादयितुमिच्छति ॥&lt;br&gt;&#xA;ततस्स्वयंवरे वृत्ते धार्तराष्ट्रास्स्म भारत ।&lt;br&gt;&#xA;मन्त्रयन्ते ततस्सर्वे कर्णसौबलदूषिताः ॥&lt;br&gt;&#xA;शकुनिः-&lt;br&gt;&#xA;कश्चिच्छत्रुः कर्शनीयः पीडनीयस्तथाऽपरः ।&lt;br&gt;&#xA;उत्सादनीयाः कौन्तेयास्सर्वे क्षत्रस्य मे मताः ॥&lt;br&gt;&#xA;एवं पराजितास्सर्वे यदि यूयं गमिष्यथ ।&lt;br&gt;&#xA;अकृत्वा संविदं काञ्चित्तद्वत्तप्स्यत्यसंशयम् ॥&lt;br&gt;&#xA;अयं देशश्च कालश्च पाण्डवोद्धरणाय नः ।&lt;br&gt;&#xA;न चेदेवं करिष्यध्वं लोके हास्या भविष्यथ ॥&lt;br&gt;&#xA;यमेते संश्रिता वस्तुं कामयन्ते च भूमिपम् ।&lt;br&gt;&#xA;सोऽल्पवीर्यबलो राजा द्रुपदो वै मतो मम ॥&lt;br&gt;&#xA;यावदेतान्न जानन्ति जीवतो वृष्णिपुङ्गवाः ।&lt;br&gt;&#xA;चैद्यश्च पुरुषव्याघ्रश्शिशुपालः प्रतापवान् ॥&lt;br&gt;&#xA;एकीभावं गता राज्ञा द्रुपदेन महात्मना ।&lt;br&gt;&#xA;दुराधर्षतरा राजन्भविष्यन्ति न संशयः ॥&lt;br&gt;&#xA;यावदत्वरतां सर्वे प्राप्नुवन्ति नराधिपाः ।&lt;br&gt;&#xA;तावदेव व्यवस्यामः पाण्डवानां वधं प्रति ॥&lt;br&gt;&#xA;मुक्ता जतुगृहाद्भीमादाशीविषमुखादिव ।&lt;br&gt;&#xA;पुनर्यदीह मुच्यन्ते महन्नो भयमाविशेत् ॥&lt;br&gt;&#xA;तेषामिहोपयातानामेषां तु पुरवासिनाम् ।&lt;br&gt;&#xA;अन्तरे दुष्करं स्थातुं मेषयोर्महतोरिव ॥&lt;br&gt;&#xA;हलधृक्प्रगृहीतानि बलानि बलिनां स्वयं ।&lt;br&gt;&#xA;यावन्नः कुरुसेनायां पतन्ति पतगा इव ॥&lt;br&gt;&#xA;तावत्सर्वाभिसारेण पुरमेतद्विनाश्यताम् ।&lt;br&gt;&#xA;एतदत्र परं मन्ये प्राप्तकालं नरर्षभाः ॥&lt;br&gt;&#xA;वैशम्पायनः-&lt;br&gt;&#xA;शकुनेर्वचनं श्रुत्वा भाषमाणस्य दुर्मतेः ।&lt;br&gt;&#xA;सोमदत्तिरिदं वाक्यं जगाद परमं ततः ॥&lt;br&gt;&#xA;सौमदत्तिः-&lt;br&gt;&#xA;प्रकृतीस्सप्त वै ज्ञात्वा आत्मनश्च परस्य च ।&lt;br&gt;&#xA;तथा देशं च कालं च षड्विधांश्च नयेद्गुणान् ॥&lt;br&gt;&#xA;स्थानं वृद्धिं क्षयं चैव भूमिं मित्राणि विक्रमम् ।&lt;br&gt;&#xA;समीक्ष्याथाभियुञ्जीत परं व्यसनपीडितम् ॥&lt;br&gt;&#xA;ततोऽहं पाण्डवान्मन्ये मित्रकोशसमन्वितान् ।&lt;br&gt;&#xA;बलस्थान्विक्रमस्थांश्च स्वकृतैः प्रकृतिप्रियान् ॥&lt;br&gt;&#xA;वपुषा हि तु भूतानां नेत्राणि हृदयानि च ।&lt;br&gt;&#xA;श्रोत्रं मधुरया वाचा रमयत्यर्जुनो नृणाम् ।&lt;br&gt;&#xA;न तु केवलदैवेन प्रजा भावेन भेजिरे ॥&lt;br&gt;&#xA;यद्बभूव मनःकान्तं कर्मणा स चकार तत् ॥&lt;br&gt;&#xA;न ह्ययुक्तं न चासक्तं नानृतं न च विप्रियम् ।&lt;br&gt;&#xA;भाषितं चारुभाषस्य जज्ञे पार्थस्य भारती ॥&lt;br&gt;&#xA;तानेवं गुणसम्पन्नान्सम्पन्नान्राजलक्षणैः ।&lt;br&gt;&#xA;न तान्पश्यामि ये शक्तास्समुच्छेत्तुं यथा बलात् ॥&lt;br&gt;&#xA;प्रभावशक्तिर्विपुला मन्त्रशक्तिश्च पुष्कला ।&lt;br&gt;&#xA;तथैवोत्साहशक्तिश्च पार्थेष्वप्यधिका सदा ।&lt;br&gt;&#xA;मौलमित्रबलानां च कालज्ञो वै युधिष्टिरः ॥&lt;br&gt;&#xA;साम्ना दानेन भेदेन दण्डेनेति युधिष्ठिरः ।&lt;br&gt;&#xA;अमित्रं यतते जेतुं न रोषेणेति मे मतिः ॥&lt;br&gt;&#xA;परिक्रीय धनैश्शत्रून्मित्राणि च बलानि च ।&lt;br&gt;&#xA;मूलं च सुदृढं कृत्वा हन्त्यरीन्पाण्डवस्तदा ॥&lt;br&gt;&#xA;अशक्यान्पाण्डवान्मन्ये देवैरपि सवासवैः ।&lt;br&gt;&#xA;येषामर्थे सदा युक्तौ कृष्णसङ्कर्षणावुभौ ॥&lt;br&gt;&#xA;श्रेयश्च यदि मन्यध्वं मन्मतं यदि वो मतम् ।&lt;br&gt;&#xA;संविदं पाण्डवैस्सार्धं कृत्वा याम यथागतम् ॥&lt;br&gt;&#xA;गोपुराट्टालकैरुच्चैरुपतल्पशतैरपि ।&lt;br&gt;&#xA;गुप्तं पुरवरश्रेष्ठमेतदद्भिश्च संवृतम् ॥&lt;br&gt;&#xA;तृणधान्येन्धनरसैस्तथा यन्त्रायुधौषधैः ।&lt;br&gt;&#xA;युक्तं बहुकवाटैश्च द्रव्यागारतुषादिकैः ॥&lt;br&gt;&#xA;भीमोच्छ्रितमहाचक्रं बृहदट्टालसंवृतम् ।&lt;br&gt;&#xA;दृढप्राकारनिर्यूहं शतघ्नीजालसंवृतम् ॥&lt;br&gt;&#xA;ऐष्टको दारवो वप्रो मानुषश्चेति यस्स्मृतः ।&lt;br&gt;&#xA;प्राकारकर्तृभिर्वीरैर्नृगर्भस्तत्र पूजितः ॥&lt;br&gt;&#xA;तदेतन्नरगर्भेण पाण्डरेण विराजते ।&lt;br&gt;&#xA;सालेनानेकतालेन सर्वतस्संवृतं पुरम् ॥&lt;br&gt;&#xA;अनुरक्ताः प्रकृतयो द्रुपदस्य महात्मनः ।&lt;br&gt;&#xA;दानमानार्चितास्सर्वे बाह्याश्चाभ्यन्तराश्च ये ॥&lt;br&gt;&#xA;प्रतिरुद्धानिमाञ्ज्ञात्वा राजभिर्भीमविक्रमैः ।&lt;br&gt;&#xA;उपयास्यन्ति दाशार्हास्समुदग्रोच्छ्रितायुधाः ॥&lt;br&gt;&#xA;तस्मात्सन्धिं वयं कृत्वा धार्तराष्ट्रस्य पाण्डवैः ।&lt;br&gt;&#xA;स्वराष्ट्रमेव गच्छामो यद्याप्तं वचनं मम ॥&lt;br&gt;&#xA;एतन्मम मतं सर्वैः क्रियतां यदि रोचते ।&lt;br&gt;&#xA;एतद्धि सुकृतं मन्ये क्षेमं चापि महीक्षिताम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/194/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/194/</guid>
      <description>&lt;p&gt;वैशम्पायनः-&lt;br&gt;&#xA;सौमदत्तेर्वचश्श्रुत्वा कर्णो वैकर्तनो वृषा ।&lt;br&gt;&#xA;उवाच वचनं काले कालज्ञस्सर्वकर्मणाम् ॥&lt;br&gt;&#xA;कर्णः-&lt;br&gt;&#xA;नीतिपूर्वमिदं सर्वमुक्तं वचनमर्थवत् ।&lt;br&gt;&#xA;वचनं नाभ्यसूयामि श्रूयतां यद्वचस्स्थितिः ॥&lt;br&gt;&#xA;द्वैधीभावो न गन्तव्यस्सर्वकर्मसु मानवैः ।&lt;br&gt;&#xA;द्विधाभूतेन मनसा ह्यन्यत्कर्म न सिध्यति ॥&lt;br&gt;&#xA;सम्प्रयाणासनाभ्यां तु कर्शनेन तथैव च ।&lt;br&gt;&#xA;नैतच्छक्यं पुरं हन्तुमाक्रन्दोऽस्यामशोभनः ॥&lt;br&gt;&#xA;अवमर्दनकालोऽत्र मतश्चिन्तयतो मम ।&lt;br&gt;&#xA;यावन्नो वृष्णयः पार्ष्णिं न गृह्णन्ति रणप्रियाः ॥&lt;br&gt;&#xA;प्रभवन्तो हृष्टतुष्टास्स्वबाहुबलशालिनः ।&lt;br&gt;&#xA;प्राकारमवमृद्नन्तु परिघाः पूरयन्त्वपि ॥&lt;br&gt;&#xA;प्रस्रावयन्तु सलिलं क्रियतां विषमं समम् ।&lt;br&gt;&#xA;तृणकाष्ठेन महता खातमस्य प्रपूर्यताम् ॥&lt;br&gt;&#xA;घुष्यतां राजसैन्येषु परेषां यो हनिष्यति ।&lt;br&gt;&#xA;नागमश्वं पदातिं वा दानमानं स लप्स्यति ॥&lt;br&gt;&#xA;रथे वै द्विगुणं नागाद्वसु दास्यन्ति पार्थिवाः ॥&lt;br&gt;&#xA;यश्च कामसुखे सक्तो बालश्च स्थविरश्च यः ।&lt;br&gt;&#xA;अयुद्धमनसो ये च ते तु तिष्ठन्तु भीरवः ॥&lt;br&gt;&#xA;प्रदरश्च न दातव्यो न गन्तव्यमचोदितैः ।&lt;br&gt;&#xA;यशो रक्षत भद्रं वो जेष्यामो वै वयं पुरम् ॥&lt;br&gt;&#xA;अनुलोमाश्च नो वातास्सर्वतो मृगपक्षिणः ।&lt;br&gt;&#xA;अग्नयश्च विराजन्ते शस्त्राणि कवचानि च ॥&lt;br&gt;&#xA;वैशम्पायनः-&lt;br&gt;&#xA;ततः कर्णवचश्श्रुत्वा धार्तराष्ट्रप्रियैषिणः ।&lt;br&gt;&#xA;निर्ययुः पृथिवीपालाश्चालयन्तः परान्रणे ॥&lt;br&gt;&#xA;न हि तेषां मनस्सक्तिरिन्द्रियार्थेषु सर्वशः ।&lt;br&gt;&#xA;यथा पुनररिघ्नानां प्रसहो युद्ध एव च ॥&lt;br&gt;&#xA;वैकर्तनपुरोवातस्सैन्धवोर्मिमहास्वनः ।&lt;br&gt;&#xA;दुश्शासनमहामत्स्यो दुर्योधनमहाग्रहः ॥&lt;br&gt;&#xA;स राजसागरो भीमो भीमघोषप्रदर्शनः ।&lt;br&gt;&#xA;अभिदुद्राव वेगेन पुरं तदपसव्यतः ॥&lt;br&gt;&#xA;तदनीकमनाधृष्यं शस्त्राग्निव्यालदीपितम् ।&lt;br&gt;&#xA;समुत्कुपितमाज्ञाय चुक्रुधुर्द्रुपदात्मजाः ॥&lt;br&gt;&#xA;ते मेघसमनिर्घोषैर्बलिनस्स्यन्दनोत्तमैः ।&lt;br&gt;&#xA;निर्ययुर्नगरद्वारात्त्रासयन्तः परान्रणे ||&lt;br&gt;&#xA;धृष्टद्युम्नश्शिखण्डी च सुमित्रः प्रियदर्शनः ।&lt;br&gt;&#xA;चित्रकेतुस्सुकेतुश्च ध्वजसेनश्च वीर्यवान् ॥&lt;br&gt;&#xA;पुत्रा द्रुपदराजस्य बलवन्तो जयैषिणः ।&lt;br&gt;&#xA;द्रुपदस्य महावीर्यः पाण्डरोष्णीषकेतनः ॥&lt;br&gt;&#xA;पाण्डरव्यजनच्छत्रः पाण्डरध्वजवाहनः ।&lt;br&gt;&#xA;स पुत्रगणमध्यस्थश्शुशुभे राजसत्तमः ।&lt;br&gt;&#xA;चन्द्रमा ज्योतिषां मध्ये पौर्णमास्यामिवोदितः ॥&lt;br&gt;&#xA;अथोद्धूतपताकाग्रमजिह्मगतिमव्ययम् ।&lt;br&gt;&#xA;द्रुपदानीकमायान्तं कुरुसैन्यमभिद्रवत् ॥&lt;br&gt;&#xA;तयोरुभयतो जज्ञे भैरवस्तुमुलस्स्वनः ।&lt;br&gt;&#xA;बलयोस्सम्प्रहरतोस्स्रवन्त्योस्सरितोरिव ॥&lt;br&gt;&#xA;प्रकीर्णरथनागाश्वैस्तान्यनीकानि सर्वशः ।&lt;br&gt;&#xA;ज्योतींषि  विप्रकीर्णानि सर्वतः प्रचकाशिरे ॥&lt;br&gt;&#xA;उत्कृष्टभेरीनिनदे सम्प्रवृत्ते महाहवे ।&lt;br&gt;&#xA;अमर्षिता महात्मानः पाण्डवा निर्ययुस्ततः ॥&lt;br&gt;&#xA;रथांश्च मेघनिर्घोषान्युक्तान्परमवाजिभिः ।&lt;br&gt;&#xA;धन्विनो ध्वजिनश्शुभ्रानास्थाय भरतर्षभाः ॥&lt;br&gt;&#xA;ततः पाण्डुसुतान्दृष्ट्वा रथस्थानात्तकार्मुकान् ।&lt;br&gt;&#xA;नृपाणामभवत्कम्पो वेपथुर्हृदयेषु च ॥&lt;br&gt;&#xA;निर्यातेष्वथ पार्थेषु द्रौपदं तद्बलं रणे ।&lt;br&gt;&#xA;आविशत्परमो हर्षः प्रमोदश्च जयं प्रति ॥&lt;br&gt;&#xA;स मुहूर्तं व्यतिकरस्सैन्यानामभवद्भृशम् ।&lt;br&gt;&#xA;ततो द्वन्द्वमयुध्यन्त मृत्युं कृत्वा निवर्तनम् ॥&lt;br&gt;&#xA;जघ्नतुस्समरे तस्मिन्सुमित्रप्रियदर्शनौ ।&lt;br&gt;&#xA;जयद्रथश्च कर्णश्च पश्यतस्सव्यसाचिनः ॥&lt;br&gt;&#xA;अर्जुनः प्रेक्ष्य निहतौ सुमित्रप्रियदर्शनौ ।&lt;br&gt;&#xA;जयद्रथसुतं तत्र जघान पितुरन्तिके ॥&lt;br&gt;&#xA;वृषसेनादवरजं सुबाहुं वै धनञ्जयः ।&lt;br&gt;&#xA;कर्णपुत्रं महावीर्यं रथनीडादपाहरत् ॥&lt;br&gt;&#xA;तौ सुतौ निहतौ दृष्ट्वा राजसिंहौ तरस्विनौ ।&lt;br&gt;&#xA;नामृष्येतां महावीर्यौ प्रहारमिव सद्गजौ ॥&lt;br&gt;&#xA;तौ जग्मतुरसम्भ्रान्तौ फल्गुनस्य रथं प्रति ।&lt;br&gt;&#xA;प्रतिमुक्ततलत्राणौ त्रायमाणौ परस्परम् ॥&lt;br&gt;&#xA;सन्निपातस्तयोरासीत्फल्गुनेन महामृधे ।&lt;br&gt;&#xA;वृत्रशम्बरयोस्सङ्ख्ये वज्रिणेव महारणे ॥&lt;br&gt;&#xA;त्रीनश्वाञ्जघ्नतुस्तत्र फल्गुनस्य नर्षभौ ।&lt;br&gt;&#xA;ततः किलिकिलाशब्दः कुरूणामभवत्तदा ॥&lt;br&gt;&#xA;तान्हयान्निहतान्दृष्ट्वा भीमसेनः प्रतापवान् ।&lt;br&gt;&#xA;निमेषान्तरमात्रेण रथमश्वैरयोजयत् ॥&lt;br&gt;&#xA;उपयातं रथं दृष्ट्वा दुर्योधनपुरस्सरौ ।&lt;br&gt;&#xA;सौबलस्सौमदत्तिश्च समेयातां परन्तपौ ॥&lt;br&gt;&#xA;तैः पञ्चभिरदीनात्मा भीमसेनो महाबलः ।&lt;br&gt;&#xA;अयुध्यत बलैर्वीरैरिन्द्रियार्थैरिवेश्वरः ॥&lt;br&gt;&#xA;तैर्निरुद्धो न सन्त्रासं जगाम समितिञ्जयः ।&lt;br&gt;&#xA;पञ्चभिर्द्विरदैर्मत्तैर्निरुद्ध इव केसरी ॥&lt;br&gt;&#xA;तस्य ते युगपत्पञ्च पञ्चभिर्निशितैश्शरैः ।&lt;br&gt;&#xA;सारथिं वाजिनश्चैव निन्युर्वैवस्वतक्षयम् ॥&lt;br&gt;&#xA;हताश्वात्स्यन्दनश्रेष्ठादवरुह्य महारथः ।&lt;br&gt;&#xA;चचार विविधान्मार्गानसिमुद्यम्य पाण्डवः ॥&lt;br&gt;&#xA;अश्वस्कन्धेषु चक्रेषु युगेष्वीषासु चैव ह ।&lt;br&gt;&#xA;व्यचरत्पातयञ्शत्रून्सुपर्ण इव भोगिनः ॥&lt;br&gt;&#xA;विधनुष्कं विकवचं विरथं च समीक्ष्य तम् ।&lt;br&gt;&#xA;अभिपेतुर्नव्याघ्रमर्जुनप्रमुखा रथाः ॥&lt;br&gt;&#xA;धृष्टद्युम्नश्शिखण्डी च यमौ च युधि दुर्जयौ ॥&lt;br&gt;&#xA;तस्मिन्दाशरथे युद्धे प्रवृद्धे शरवृष्टिभिः ।&lt;br&gt;&#xA;रथा ध्वजाः पताकाश्च सवर्मन्तरधीयत ।&lt;br&gt;&#xA;तत्प्रवृत्तं चिरं कालं युद्धं सममिवाभवत् ॥&lt;br&gt;&#xA;रथेन तान्महाबाहुरर्जुनोऽभ्यपतत्पुनः ॥&lt;br&gt;&#xA;तमापतन्तं दृष्ट्वैव महाबाहुर्धनुर्धरः ।&lt;br&gt;&#xA;कर्णोऽस्त्रविदुषां श्रेष्ठो वारयामास सायकैः ॥&lt;br&gt;&#xA;स तेनाभिहतः पार्थो वासविर्वज्रसन्निभान् ।&lt;br&gt;&#xA;त्रीञ्शरान्सन्दधे क्रुद्धो व्यधात्कर्णस्य पाण्डवः ॥&lt;br&gt;&#xA;तैश्शरैराहतं कर्णं ध्वजयष्टिमुपाश्रितम् ।&lt;br&gt;&#xA;अपोवाह रथाच्चाशु सूतः परपुरञ्जयम् ॥&lt;br&gt;&#xA;ततः पराजिते कर्णे धार्तराष्ट्रं महद्भयम् ।&lt;br&gt;&#xA;विवेश समुदग्रांश्च पाण्डवान्प्रसमीक्ष्य च ॥&lt;br&gt;&#xA;तत्प्रकम्पितमत्यर्थं दृष्ट्वा वै सौबलो बलम् ।&lt;br&gt;&#xA;गिरा गम्भीरया वीरस्समाश्वासयतासकृत् ॥&lt;br&gt;&#xA;धार्तराष्ट्रैस्ततस्सर्वैर्दुर्योधनपुरस्सरैः ।&lt;br&gt;&#xA;धृतं तत्पुनरेवासीद्बलं पार्थप्रकम्पितम् ॥&lt;br&gt;&#xA;ततो दुर्योधनं दृष्ट्वा भीमो भीमपराक्रमः ।&lt;br&gt;&#xA;अक्रुध्यत्स महाबाहुरगारं जातुषं स्मरन् ॥&lt;br&gt;&#xA;ततस्सङ्ग्रामशिरसि ददर्श विपुलद्रुमम् ।&lt;br&gt;&#xA;आयामभूतं तिष्ठन्तं स्कन्धपञ्चाशदुन्नतम् ॥&lt;br&gt;&#xA;महास्कन्धं महोत्सेधं शक्रध्वजमिवोच्छ्रितम् ।&lt;br&gt;&#xA;चित्रमाल्याम्बरधरं पताकाशतशोभितम् ॥&lt;br&gt;&#xA;सालमुत्पाठ्य पाणिभ्यामुद्यम्य च रणे बली ।&lt;br&gt;&#xA;अभिपेदे परान्सङ्ख्ये वज्रपाणिरिवासुरान् ॥&lt;br&gt;&#xA;भीमसेनभयार्तानि फल्गुनाभिहतानि च ।&lt;br&gt;&#xA;न शेकुस्तान्यनीकानि धार्तराष्ट्रान्निरीक्षितुम् ॥&lt;br&gt;&#xA;तानि सम्भ्रान्तयोधानि श्रान्तवाजिगजानि च ।&lt;br&gt;&#xA;दिशः प्राकालयद्भीमो दिवीवाभ्राणि मारुतः ॥&lt;br&gt;&#xA;तान्निवृत्तान्निरानन्दान्हरवारणवाजिनः ।&lt;br&gt;&#xA;नानुसस्रुर्न चाजघ्नुर्नोचुः किञ्चिच्च दारुणम् ।&lt;br&gt;&#xA;स्वमेव शिबिरं जग्मुः क्षत्रियाश्शरविक्षताः ॥&lt;br&gt;&#xA;परेऽप्यभिययुर्हृष्टाः पुरं पौरसुखावहाः ।&lt;br&gt;&#xA;मुहूर्तमभवद्वैरं तेषां वै पाण्डवैस्सह ॥&lt;br&gt;&#xA;यावत्तद्युद्धमभवन्महद्देवासुरोपमम् ।&lt;br&gt;&#xA;तावदेवाभवच्छान्तं निवृत्ता वै महारथाः ॥&lt;br&gt;&#xA;सुव्रतं चक्रिरे सर्वे सुप्राप्तामब्रुवन्वधूम् ।&lt;br&gt;&#xA;कृतार्थं द्रुपदं चोचुर्धृष्टद्युम्नं च पार्षतम् ॥&lt;br&gt;&#xA;शकुनिस्सिन्धुराजश्च कर्णदुर्योधनावपि ।&lt;br&gt;&#xA;तेषां तदभवद्दुःखं हृदि वाचा तु नाब्रुवन् ॥&lt;br&gt;&#xA;ततः प्रयाता राजानस्सर्व एव यथागतम् ।&lt;br&gt;&#xA;धार्तराष्ट्रा हि ते सर्वे गता नागपुरं तदा ॥&lt;br&gt;&#xA;प्रागेव पूररोधात्तु पाण्डवैरश्वसादिनः ।&lt;br&gt;&#xA;प्रेषिता गच्छतारिष्टानस्मानाख्यात शौरये ॥&lt;br&gt;&#xA;ते त्वदीर्घेण कालेन गत्वा द्वारवतीं पुरीम् ।&lt;br&gt;&#xA;ऊचुस्सङ्कर्षणोपेन्द्रौ वचनं वचनक्षमौ ॥&lt;br&gt;&#xA;कुशलं पाण्डवास्सर्वानाहुस्स्मान्धकवृष्णयः ।&lt;br&gt;&#xA;आत्मनश्चाहतानाहुर्विमुक्ताञ्जातुषाद्गृहात् ॥&lt;br&gt;&#xA;समाजे द्रौपदीं स्माहुर्लब्धां राजीवलोचनाम् ।&lt;br&gt;&#xA;आत्मनः सदृशीं सर्वैः शीलवृत्तसमाधिभिः ॥&lt;br&gt;&#xA;तच्छ्रुत्वा वचनं कृष्णस्तानुवाचोत्तरं वचः ।&lt;br&gt;&#xA;सर्वमेतदहं जाने वधात्तस्य तु रक्षसः ॥&lt;br&gt;&#xA;तत उद्योजयामास माधवश्चतुरङ्गिणीम् ।&lt;br&gt;&#xA;सेना समुपयात्तूर्णं पाञ्चालनगरीं प्रति ॥&lt;br&gt;&#xA;ततस्सङ्कर्षणश्चैव केशवश्च महाबलः ।&lt;br&gt;&#xA;यादवैस्सह सर्वैश्च पाण्डवानभिजग्मतुः ॥&lt;br&gt;&#xA;पितृष्वसारं सम्पूज्य द्रुपदं च यथाविधि ।&lt;br&gt;&#xA;द्रौपदीं भूषणैश्शुभ्रैर्भूषयित्वा महाधनैः ॥&lt;br&gt;&#xA;न्यायतः पूजिता राज्ञा द्रुपदेन महात्मना ।&lt;br&gt;&#xA;रेमिरे पाण्डवैस्सार्धं ते पाञ्चालपुरे तदा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/195/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/195/</guid>
      <description>&lt;p&gt;वैशम्पायनः-&lt;br&gt;&#xA;ततस्स्वयंवरे वृत्ते राजानस्सर्व एव ते ।&lt;br&gt;&#xA;यथागतं विप्रजग्मुर् विदित्वा पाण्डवान् वृतान् ॥&lt;br&gt;&#xA;अथ दुर्योधनो राजा विमना भ्रातृभिस्सह ।&lt;br&gt;&#xA;अश्वत्थाम्ना मातुलेन कर्णेन च कृपेण च ।&lt;br&gt;&#xA;विनिवृत्तो वृतं दृष्ट्वा द्रौपद्या श्वेतवाहनम् ॥&lt;br&gt;&#xA;अथ दुश्शासनं राजा मन्दं मन्दमिवाब्रवीत् ॥&lt;br&gt;&#xA;यद्यसौ ब्राह्मणो न स्यान्न च विन्देत द्रौपदीम् ।&lt;br&gt;&#xA;न हि तं तत्त्वतो राज वेद कश्चिद्धनञ्जयम् ॥&lt;br&gt;&#xA;धिगस्मत्पौरुषं पञ्च यद्धरन्तीह पाण्डवाः ।&lt;br&gt;&#xA;दैवमेव परं मन्ये पौरुषं तु निरर्थकम् ॥&lt;br&gt;&#xA;एवं सम्भाषमाणास्ते निन्दन्तश्च पुरोचनम् ।&lt;br&gt;&#xA;विविशुर्हास्तिनपुरं दीना विगतचेतसः ॥&lt;br&gt;&#xA;त्रस्ता विगतसङ्कल्पा दृष्ट्वा पार्थान् महौजसः ।&lt;br&gt;&#xA;विमुक्तान् हव्यवाहाच्च संयुक्तान् द्रुपदेन च ॥&lt;br&gt;&#xA;धृष्टद्युम्नं च सञ्चिन्त्य तथैव च शिखण्डिनम् ।&lt;br&gt;&#xA;द्रुपदस्यात्मजांश्चान्यान् सर्वयुद्धविशारदान् ॥&lt;br&gt;&#xA;विदुरस्त्वथ ताञ्श्रुत्वा द्रौपद्या पाण्डवान् वृतान् ।&lt;br&gt;&#xA;व्रीडितान् धार्तराष्ट्रांश्च भग्नदर्पानुपागतान् ॥&lt;br&gt;&#xA;ततः प्रीतमनाः क्षत्ता धृतराष्ट्रं विशाम्पते ।&lt;br&gt;&#xA;उवाच कुरवो दिष्ट्या वर्धन्त इति विस्मितः ॥&lt;br&gt;&#xA;वैचित्रवीर्यस्तु नृपो निशम्य विदुरस्य तत् ।&lt;br&gt;&#xA;अब्रवीत् परमप्रीतो दिष्ट्या दिष्ट्येति कौरवः ॥&lt;br&gt;&#xA;मन्यते स वृतं पुत्रं ज्येष्ठं द्रुपदकन्यया ।&lt;br&gt;&#xA;दुर्योधनमविज्ञानात् प्रज्ञाचक्षुर्नरेश्वरः ॥&lt;br&gt;&#xA;अथ त्वाज्ञापयामास द्रौपद्या भूषणं बहु ।&lt;br&gt;&#xA;आनीयतां वै कृष्णेति पुत्रं दुर्योधनं तदा ॥&lt;br&gt;&#xA;अथास्म पश्चाद्विदुर आचख्यौ पाण्डवान् वृतान् ।&lt;br&gt;&#xA;सर्वान् कुशलिनो राजन् पूजितान् द्रुपदेन च ॥&lt;br&gt;&#xA;एतच्छ्रुत्वा तु वचनं विदुरस्य नराधिपः ।&lt;br&gt;&#xA;आकारच्छादनार्थं तु दिष्ट्या दिष्ट्येति चाब्रवीत् ॥&lt;br&gt;&#xA;एवं विदुर भद्रं ते यदि जीवन्ति पाण्डवाः ।&lt;br&gt;&#xA;साध्वाचारा तथा कुन्ती सम्बन्धो द्रुपदेन च ।&lt;br&gt;&#xA;बभूव परमश्लाघ्यो दिष्ट्या दिष्ट्येति चाब्रवीत् ॥&lt;br&gt;&#xA;धृतराष्ट्रः-&lt;br&gt;&#xA;अन्ववाये वसोर्जातः प्रकृष्टे मान्यके कुले ।&lt;br&gt;&#xA;वृत्तविद्यातपोवृद्धः पार्थिवानां धुरन्धरः ॥&lt;br&gt;&#xA;पुत्राश्चास्य तथा पौत्रास् सर्वे सुचरितव्रताः ।&lt;br&gt;&#xA;तेषां सम्बन्धिनश्चान्ये बहवस्सुमहाबलाः ॥&lt;br&gt;&#xA;यथैव पाण्डोः पुत्रास्ते ततोऽप्यभ्यधिका मम ।&lt;br&gt;&#xA;सेयमभ्यधिकान्येभ्यो वृत्तिर्विदुर मे मता ॥&lt;br&gt;&#xA;यत्ते कुशलिनो वीरा मित्रवन्तश्च महारथाः ।&lt;br&gt;&#xA;मित्रवन्तोऽभवन्पुत्रा दुर्योधनमुखास्तथा ॥&lt;br&gt;&#xA;का हि द्रुपदमासाद्य मित्रं क्षत्तस्सबान्धवम् ।&lt;br&gt;&#xA;न बुभूषेद्भवेनार्थं गतश्रीरपि पार्थिवः ॥&lt;br&gt;&#xA;वैशम्पायनः-&lt;br&gt;&#xA;वैशम्पायनः-&lt;br&gt;&#xA;विदुरः-&lt;br&gt;&#xA;तं तथा भाषमाणं तु विदुरः प्रत्यभाषत ।&lt;br&gt;&#xA;नित्या भवतु ते बुद्धिर् एषा राजञ्छतं समाः ।&lt;br&gt;&#xA;इत्युक्त्वा प्रययौ राजन् विदुरस्स्वं निवेशनम् ॥&lt;br&gt;&#xA;ततो दुर्योधनश्चैव राधेयश्च विशाम्पते ।&lt;br&gt;&#xA;धृतराष्ट्रस्य तच्छ्रुत्वा वचोऽब्रूतामिदं ततः ॥&lt;br&gt;&#xA;दुर्योधनः-&lt;br&gt;&#xA;सन्निधौ विदुरस्य त्वां वक्तुं न नृप शक्नुमः ।&lt;br&gt;&#xA;विविक्तमिति वक्ष्यावः किं तवेदं चिकीर्षितम् ॥&lt;br&gt;&#xA;सपत्नवृद्धिं यत्तात मन्यसे वृद्धिमात्मनः ।&lt;br&gt;&#xA;अभिष्टौषि च यत् क्षत्तुस् समीपे द्विपदांवर ॥&lt;br&gt;&#xA;अन्यस्मिन्नृप कर्तव्ये त्वमन्यत् कुरुषेऽनघ ।&lt;br&gt;&#xA;तेषां बलविघातो हि कर्तव्यस्तात नित्यशः ॥&lt;br&gt;&#xA;ते वयं प्राप्तकालस्य चिकित्सां मन्त्रयामहे ।&lt;br&gt;&#xA;यथा नो न ग्रसेयुस्ते सपुत्रगणबान्धवान् ॥&lt;br&gt;&#xA;वैशम्पायनः-&lt;br&gt;&#xA;दुर्योधनेनैवमुक्तः कर्णेन च विशाम्पते ।&lt;br&gt;&#xA;पुत्रं च सूतपुत्रं च धृतराष्ट्रोऽब्रवीदिदम् ॥&lt;br&gt;&#xA;धृतराष्ट्ः-&lt;br&gt;&#xA;अहमप्येवमेवैतच् चिन्तयामि यथा युवाम् ।&lt;br&gt;&#xA;विवेतं नाहमिच्छामि त्वाकारं विदुरं प्रति ॥&lt;br&gt;&#xA;अतस्तेषां गुणानेव कीर्तयामि विशेषतः ।&lt;br&gt;&#xA;न च बुध्येत विदुरो ममाभिप्रायमिङ्गितैः ॥&lt;br&gt;&#xA;यच्च वै मन्यसे प्राप्तं तद्ब्रूहि सुयोधन ।&lt;br&gt;&#xA;राधेय मन्यसे त्वं च यत् प्राप्तं तद्ब्रवीहि मे ॥&lt;br&gt;&#xA;दुर्योधन उवाच ।&lt;br&gt;&#xA;प्रच्छन्नैः कुशलैर्विप्रैस् सुतुष्टैराप्तकारिभिः ।&lt;br&gt;&#xA;कुन्तीपुत्रान् भेदयामो माद्रीपुत्रौ च पाण्डवौ ॥&lt;br&gt;&#xA;अथवा द्रुपदो राजा महद्भिर्धनसञ्चयैः ।&lt;br&gt;&#xA;पुत्राश्चास्य प्रलोभ्यन्ताम् अमात्याश्चैव सर्वशः ॥&lt;br&gt;&#xA;परित्यजेद्यथा राजा कुन्तीपुत्रं युधिष्ठिरम् ।&lt;br&gt;&#xA;अथ तत्रैव वा तेषां निवासं रोचयन्तु ते ॥&lt;br&gt;&#xA;इहैषां दोषवद्वासं वर्णयन्तु पृथक्पृथक् ।&lt;br&gt;&#xA;ते भिद्यमानास्तत्रैव मनः कुर्वन्तु पाण्डवाः ॥&lt;br&gt;&#xA;अथवा कुशलाः केचिद् उपायकुशलैर्नरैः ।&lt;br&gt;&#xA;इतरेतरतः पार्थान् भेदयन्त्वनुरागतः ॥&lt;br&gt;&#xA;व्युत्थापयन्तु वा कृष्णां बहुत्वात् सुकरं हि तत् ।&lt;br&gt;&#xA;अथवा पाण्डवांस्तस्यां भेदयन्तु ततश्च ताम् ॥&lt;br&gt;&#xA;भीमसेनस्य वा राजन्नुपायकुशलैर्नरैः ।&lt;br&gt;&#xA;मृत्युर्विधीयतां छन्नैस् स हि तेषां बलाधिकः ॥&lt;br&gt;&#xA;तस्मिंस्तु निहते राजन् हतोत्साहा हतौजसः ।&lt;br&gt;&#xA;यतिष्यन्ते न राज्याय स हि तेषां व्यपाश्रयः ॥&lt;br&gt;&#xA;अजेयो ह्यर्जुनस्सङ्ख्ये पृष्ठगोपे वृकोदरे ।&lt;br&gt;&#xA;तमृते फाल्गुनो युद्धे राधेयस्य न पादभाक् ॥&lt;br&gt;&#xA;ते जानन्तो हि दौर्बल्यं भीमसेने हते सति ।&lt;br&gt;&#xA;अस्मान् बलवतो मत्वा न शिष्यन्त्यबलीयसः ॥&lt;br&gt;&#xA;इहागतेषु पार्थेषु निदेशवशवर्तिषु ।&lt;br&gt;&#xA;प्रवर्तिष्यामहे राजन् यथाश्रद्धं यथासुखम् ॥&lt;br&gt;&#xA;दर्पं विदधतां तेषां केचिदत्र मनस्विनः ।&lt;br&gt;&#xA;द्रुपदस्यात्मजा राजंस् ते भिद्यन्तां ततः परैः ॥&lt;br&gt;&#xA;अथवा दर्शनीयाभिः प्रमदाभिर्विलोभ्यताम् ।&lt;br&gt;&#xA;एकैकः पाण्डुपुत्राणां ततः कृष्णा विरज्यताम् ॥&lt;br&gt;&#xA;प्रेष्यतां वाऽपि राजेन्द्र तेषामागमनाय हि ।&lt;br&gt;&#xA;तेऽल्पोपहारैस्सन्धाय पध्यन्तामाप्तकारिभिः ॥&lt;br&gt;&#xA;एतेषामप्युपायानां निर्दोषो यो मतस्तव ।&lt;br&gt;&#xA;तस्य प्रयोगमातिष्ठ पुरा कालोऽतिवर्तते ॥&lt;br&gt;&#xA;यावद्ध्यकृतविश्वासा द्रुपदे पार्थिवर्षभे ।&lt;br&gt;&#xA;तावदेव हि ते शक्यास्ते न शक्यास्तु ततः परम् ॥&lt;br&gt;&#xA;सैषा मम मती राजन् पाण्डवान् प्रति दृश्यते ।&lt;br&gt;&#xA;साध्वी वा यदि वाऽसाध्वी किं वा राधेय मन्यसे ॥&lt;br&gt;&#xA;कर्णः-&lt;br&gt;&#xA;दुर्योधन तव प्रज्ञा न सम्यगिति मे मतिः ।&lt;br&gt;&#xA;न ह्युपायेन शक्यास्ते पाण्डवाः कुरुनन्दन ॥&lt;br&gt;&#xA;पूर्वमेव हि ते सर्वैर् उपायैर्यतितास्त्वया ।&lt;br&gt;&#xA;निग्रहीतुं त्वया वीराश् शकिता न तु भारत ॥&lt;br&gt;&#xA;इहैव वर्तमानास्ते समीपे तव पार्थिव ।&lt;br&gt;&#xA;अजातपक्षाश्शिशवो न शक्यास्तव बाधितुम् ॥&lt;br&gt;&#xA;जातपक्षा विदेशस्था विवृद्धास्सर्व एव ते ।&lt;br&gt;&#xA;नोपायसाध्याः कौन्तेया ममैषा मतिरच्युता ॥&lt;br&gt;&#xA;न च ते व्यसनैश्शक्या योक्तुं दृष्टगुणा हि ते ।&lt;br&gt;&#xA;शक्ताः खल्वीप्सवश्चैव पितृपैतामहं पदम् ॥&lt;br&gt;&#xA;परस्परेण भेदश्च नाधातुं तेषु शक्यते ।&lt;br&gt;&#xA;एकस्यां हि यथा पत्न्यां न भिद्यन्ते कथञ्चन ॥&lt;br&gt;&#xA;न चापि कृष्णा शक्येत तेभ्यो भेदयितुं परैः ।&lt;br&gt;&#xA;परिद्यूनान् वृतवती किमुताद्य प्रतापिनः ॥&lt;br&gt;&#xA;ईप्सितश्च गुणस्स्त्रीणाम् एकस्या बहुभर्तृता ।&lt;br&gt;&#xA;तं च प्राप्तवती कृष्णा सा न भेदयितुं क्षमा ॥&lt;br&gt;&#xA;आर्यवृत्तश्च पाञ्चालस् स च राजा धृतव्रतः ।&lt;br&gt;&#xA;न सन्त्यक्ष्यति कौन्तेयान् राज्यदानैरपि ध्रुवम् ॥&lt;br&gt;&#xA;तथाऽस्म पुत्रो गुणवान् अनुरक्तश्च पाण्डवान् ।&lt;br&gt;&#xA;तस्मान्नोपायसाध्यांस्तान् अहं मन्ये कथञ्चन ॥&lt;br&gt;&#xA;इदमद्यं क्षमं कर्तुम् अस्माकं भरतर्षभ ।&lt;br&gt;&#xA;यावन्न कृतमूलाश्च पाण्डवेया विशाम्पते ।&lt;br&gt;&#xA;तावत् प्रहरणीयास्ते रोचतां तत्र विक्रमः॥&lt;br&gt;&#xA;अस्मत्पक्षो महानद्य यावत् पाञ्चालको लघुः ।&lt;br&gt;&#xA;तावत् प्रहरणं तेषां क्रियतामिति रोचये ॥&lt;br&gt;&#xA;वाहनानि प्रभूतानि मित्राणि बहुलानि च ।&lt;br&gt;&#xA;यावन्न तेषां गान्धारे तावदेवाशु विक्रम ॥&lt;br&gt;&#xA;यावच्च राजा पाञ्चाल्यो नोद्यमे कुरुते मनः ।&lt;br&gt;&#xA;कुन्तीपुत्रैर्महावीर्यैस् तावदेवाशु विक्रम ॥&lt;br&gt;&#xA;सदा च वैरी द्रुपदस् सततं निकतस्त्वया ।&lt;br&gt;&#xA;यावन्न वर्धते मित्रै रोचतां तत्र विक्रमः ॥&lt;br&gt;&#xA;यावन्नायाति वार्ष्णेयः कर्षन् यादववाहिनीम् ।&lt;br&gt;&#xA;राज्यार्थे पाण्डवेयानां तावदेवाशु विक्रम ॥&lt;br&gt;&#xA;वसूनि विविधान् भोगान् राज्यमेव च केवलम् ।&lt;br&gt;&#xA;नासाध्यमस्ति कृष्णस्य पाण्डवार्थे विशाम्पते ॥&lt;br&gt;&#xA;विक्रमेण मही प्राप्ता भरतेन महात्मना ।&lt;br&gt;&#xA;विक्रमेण लोकांस्त्रीञ् जितवान् पाकशासनः ॥&lt;br&gt;&#xA;विक्रमं च प्रशंसन्ति क्षत्रियस्य विशाम्पते ।&lt;br&gt;&#xA;स्वको हि धर्मश्शूराणां विक्रमः पार्थिवर्षभ ॥&lt;br&gt;&#xA;ते बलेन वयं राजन् महता चतुरङ्गिणा ।&lt;br&gt;&#xA;प्रमथ्य द्रुपदं शीघ्रम् आनयामेह पाण्डवान् ॥&lt;br&gt;&#xA;न हि साम्ना न भेदेन नच दानेन पाण्डवाः ।&lt;br&gt;&#xA;शक्यास्साधयितुं तस्माद् विक्रमेणैव ताञ्जहि ॥&lt;br&gt;&#xA;विक्रमेणैव जित्वेमाम् अखिलां भुङ्क्ष्व मेदिनीम् ।&lt;br&gt;&#xA;नान्यमत्र प्रपश्यामि कार्योपायं जनाधिप ॥&lt;br&gt;&#xA;वैशम्पायनः-&lt;br&gt;&#xA;श्रुत्वा स राधेयवचो धृतराष्ट्रः प्रतापवान् ।&lt;br&gt;&#xA;अभिपूज्य ततः पश्चाद् इदं वचनमब्रवीत् ॥&lt;br&gt;&#xA;धृतराष्ट्रः-&lt;br&gt;&#xA;उपपन्नं महाप्राज्ञे कृतास्त्रे सूतनन्दने ।&lt;br&gt;&#xA;त्वयि विक्रमसम्पन्नम् इदं वचनमीदृशम् ॥&lt;br&gt;&#xA;भूय एव तु भीष्मश्च द्रोणो विदुर एव च ।&lt;br&gt;&#xA;युवां च कुरुतं बुद्धिं भवेद्यावत् सुखोदयः ॥&lt;br&gt;&#xA;वैशम्पायनः-&lt;br&gt;&#xA;तत आनाय्य तान् सर्वान् मन्त्रिणस्सुमहायशाः ।&lt;br&gt;&#xA;धृतराष्ट्रो महाराज मन्त्रयामास वै तदा ॥&lt;br&gt;&#xA;भीष्मः-&lt;br&gt;&#xA;न रोचते विक्रमस्तु पाण्डुपुत्रैः कथञ्चन ।&lt;br&gt;&#xA;यथैव धृतराष्ट्रो मे तथा पाण्डुरसंशयम् ॥&lt;br&gt;&#xA;गान्धार्याश्च यथा पुत्रास्तथा कुन्तीसुता मताः ।&lt;br&gt;&#xA;यथा च मम ते रक्ष्या धृतराष्ट्र तथा तव ॥&lt;br&gt;&#xA;यथा च मम राज्ञश्च तथा दुर्योधनस्य ते ।&lt;br&gt;&#xA;तथा कुरूणां सर्वेषाम् अन्येषामपि पार्थिव ॥&lt;br&gt;&#xA;एवं गते विग्रहं तैर्न रोचे सन्धाय वीरैर्दीयतामर् भूमिः ।&lt;br&gt;&#xA;तेषामपीदं प्रपितामहानां राज्यं पितुश्चैव कुरूत्तमानाम् ॥&lt;br&gt;&#xA;दुर्योधन यथा राज्यं त्वमिदं तात पश्यसि ।&lt;br&gt;&#xA;मम पैतृकमेवेति तथा तेषामपि प्रभो ॥&lt;br&gt;&#xA;यदि राज्यं न ते प्राप्ताः पाण्डवेयास्तरस्विनः ।&lt;br&gt;&#xA;कुत एतत्तवापीदं भारतस्यापि कस्य चित् ॥&lt;br&gt;&#xA;अथ धर्मेण राज्यं त्वं प्राप्तवान् भरतर्षभ ।&lt;br&gt;&#xA;तेऽपि राज्यमनुप्राप्ताः पूर्वमेव न संशयः ॥&lt;br&gt;&#xA;मधुरेणैवमुक्त्वा तान् राज्यस्यार्धं प्रदीयताम् ।&lt;br&gt;&#xA;एतद्धि पुरुषव्याघ्र हितं सर्वजनस्य नः ॥&lt;br&gt;&#xA;अतोऽन्यथा चेत् क्रियते अहितं नो भविष्यति ।&lt;br&gt;&#xA;तवाप्यधर्मस्सकलो भविष्यति न संशयः ॥&lt;br&gt;&#xA;त्वय्यप्यकीर्तिविपुला भविष्यति न संशयः ।&lt;br&gt;&#xA;कीर्तिरक्षणमातिष्ठेत् कीर्तिर्हि विमलं फलम् ।&lt;br&gt;&#xA;नष्टकीर्तेर्मनुष्यस्य जीवितं ह्यफलं स्मृतम् ॥&lt;br&gt;&#xA;यावत्कीर्तिर्मनुष्यस्य लोके भवति भारत ।&lt;br&gt;&#xA;तावज्जीवति गान्धरे नष्टकीर्तिस्तु नश्यति ॥&lt;br&gt;&#xA;तदिदं समुपातिष्ठ धर्मं कुरुकुलोचितम् ।&lt;br&gt;&#xA;अनुरूपं महाबाहो पूर्वेषामात्मनः कुरु ॥&lt;br&gt;&#xA;दिष्ट्या चिरन्ति ते वीरा दिष्ट्या जीवति सा पृथा ।&lt;br&gt;&#xA;दिष्ट्या पुरोचनः पापो न सकामोऽत्ययं गतः ॥&lt;br&gt;&#xA;तदाप्रभृति गान्धारे न शक्नोम्यभिवीक्षितुम्  ।&lt;br&gt;&#xA;अदाहयो यदा प्रार्थास् त्वमग्नौ जतुवेशमनि ॥&lt;br&gt;&#xA;लोके प्राणभृतां किञ्चिच् छ्रुत्वा कुन्तीं तथागताम् ।&lt;br&gt;&#xA;दुःखं तु जायते राजन् भवान् सर्वस्य कारणम् ॥&lt;br&gt;&#xA;न चापि दोषेण तथा लोको वोत्ति पुरोचनम् ।&lt;br&gt;&#xA;यथा त्वां पुरुषव्याघ्र लोको दोषेण गच्छति ॥&lt;br&gt;&#xA;तदिदं जीवितं तेषां तव किल्बिषनाशनम् ।&lt;br&gt;&#xA;सम्मन्तव्यं महाराज पाण्डवानां च दर्शनम् ॥&lt;br&gt;&#xA;न चापि तेषां वीराणां जयतां कुरुनन्दन ।&lt;br&gt;&#xA;पित्र्योंशश्शक्य आदातुम् अपि वज्रभृता स्वयम् ॥&lt;br&gt;&#xA;ते हि धर्मे स्थितास्सर्वे सर्वे चैवैकचेतसः ।&lt;br&gt;&#xA;अधर्मेण निरस्ताश्च तुल्ये राज्ये च धर्मतः ॥&lt;br&gt;&#xA;यदि धर्मस्त्वया कार्यो यदि कार्यं प्रियं च मे ।&lt;br&gt;&#xA;क्षेमं च यदि कर्तव्यं राज्यं तेभ्यः प्रयच्छताम् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/196/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/196/</guid>
      <description>&lt;p&gt;द्रोणः-&lt;br&gt;&#xA;मन्त्राय समुपानीतैर् धृतराष्ट्र हितैर्नृप ।&lt;br&gt;&#xA;धर्म्यं पथ्यं यशस्यं च वाच्यमित्यनुशुश्रुमः ॥&lt;br&gt;&#xA;ममाप्येषा मतिस्तात या भीष्मस्य महात्मनः ।&lt;br&gt;&#xA;संविभज्यास्तु कौन्तेया धर्म एष सनातनः ॥&lt;br&gt;&#xA;प्रेष्यतां द्रुपदायाशु नरः कश्चित् प्रियंवदः ।&lt;br&gt;&#xA;बहुलं रत्नमादाय तेषामर्थाय भारत ॥&lt;br&gt;&#xA;मिथः कृत्यं च तस्मै स आदाय वसु गच्छतु ।&lt;br&gt;&#xA;वृद्धिं च परमां ब्रूयात् तत्संयोगोद्भवां तथा ॥&lt;br&gt;&#xA;सुप्रीयमाणं त्वां ब्रूयाद् राजन् दुर्योधनं तथा ।&lt;br&gt;&#xA;असकृद्द्रुपदे चैव धृष्टद्युम्ने च भारत ॥&lt;br&gt;&#xA;उचितत्वं प्रियत्वं च योगस्यापि च वर्णयेत् ।&lt;br&gt;&#xA;पुनः पुनश्च कौन्येयान् माद्रीपुत्रौ च सान्त्वयेत् ॥&lt;br&gt;&#xA;हिरण्मयानि शुभ्राणि बहून्याभरणानि च ।&lt;br&gt;&#xA;वचनात्तव राजेन्द्र द्रौपद्यास्सम्प्रयच्छतु ॥&lt;br&gt;&#xA;तथा द्रुपदपुत्राणां सर्वेषां भरतर्षभ ।&lt;br&gt;&#xA;पाण्डवानां च सर्वेषां कुन्त्या युक्तानि यानि च ।&lt;br&gt;&#xA;दत्त्वा तानि महार्हाणि पाण्डवान् सम्प्रहर्षय ॥&lt;br&gt;&#xA;एवं सान्त्वसमायुक्तं द्रुपदं पाण्डवैस्सह ।&lt;br&gt;&#xA;उक्त्वा सोऽनन्तरं ब्रूयात् तेषामागमनं प्रति ॥&lt;br&gt;&#xA;अनुज्ञातेषु वीरेषु बलं गच्छतु शोभनम् ।&lt;br&gt;&#xA;दुश्शासनो विकर्णश्च पाण्डवानानयत्विह ॥&lt;br&gt;&#xA;ततस्ते पार्थिवश्रेष्ठाः पूज्यमानास्सदा त्वया ।&lt;br&gt;&#xA;प्रकृतीनामनुमते पदे स्थास्यन्ति पैतृके ॥&lt;br&gt;&#xA;एवं तव महाराज तेषु पुत्रेषु चैव हि ।&lt;br&gt;&#xA;वृत्तमौपयिकं मन्ये भीष्मेण सह भारत ॥&lt;br&gt;&#xA;कर्णः-&lt;br&gt;&#xA;योजितावर्थमानाभ्यां सर्वकार्येष्वनन्तरौ ।&lt;br&gt;&#xA;न मन्त्रयेतां त्वच्छ्रेयः किमद्भुततरं ततः ॥&lt;br&gt;&#xA;दुष्टेन मनसा यो वै प्रच्छन्नेनान्तरात्मना ।&lt;br&gt;&#xA;ब्रूयान्निश्श्रेयसं नैव कथं कुर्यात् सतां मतम् ॥&lt;br&gt;&#xA;न मित्राण्यर्थकृच्छ्रेषु श्रेयसे वेतराय वा ।&lt;br&gt;&#xA;विधिपूर्वं हि सर्वस्य दुःखं वा यदि वा सुखम् ॥&lt;br&gt;&#xA;कृतप्रज्ञोऽकृतप्रज्ञो बालो वृद्धश्च मानवः ।&lt;br&gt;&#xA;ससहायोऽसहायश्च सर्वं सर्वत्र विन्दति ॥&lt;br&gt;&#xA;श्रूयते हि पुरा कश्चिद् विनिन्द इति श्रुतः ।&lt;br&gt;&#xA;आसीद्राजगृहे राजा मागधानां महीपतिः ॥&lt;br&gt;&#xA;स हीनः करणैस्सर्वैर् उच्छ्वासपरमो नृपः ।&lt;br&gt;&#xA;अमात्यसंस्थस्सर्वेषु कार्येष्वेवाभवत्तदा ॥&lt;br&gt;&#xA;तस्यामात्या बभूवुस्ते अन्योन्यसहितास्तदा ॥&lt;br&gt;&#xA;तस्यामात्यो महाकर्णिर् बभूवैकेश्वरः पुरा ।&lt;br&gt;&#xA;स लब्धबलमात्मानं मन्यमानोऽवमन्यते ॥&lt;br&gt;&#xA;स राज्ञो बसुरत्नानि स्त्रियो भोज्यानि यानि च ।&lt;br&gt;&#xA;आददे सर्वतो मूढ ऐश्वर्यं च स्वयं तदा ॥&lt;br&gt;&#xA;तदादाय च लुब्धस्य लोभाल्लोभः प्रवर्तते ।&lt;br&gt;&#xA;तथा हि सर्वमादाय राज्यमस्य जिहीर्षति ॥&lt;br&gt;&#xA;हीनस्य करणैस्सर्वैर् उच्छ्वासपरमस्य च ।&lt;br&gt;&#xA;यतमानो न शक्नोति राज्यं कर्तुमिति श्रुतिः ॥&lt;br&gt;&#xA;किमन्यद्विहिता देव तस्य कापुरुषेन्द्रता ।&lt;br&gt;&#xA;यदि ते विहितं राज्यं भविष्यति न संशयः ॥&lt;br&gt;&#xA;मिषतस्सर्वलोकस्य स्थास्यते त्वयि तद्ध्रुवम् ।&lt;br&gt;&#xA;अतोऽन्यथा चेद्विहितं यतमानो न लप्स्यसे ॥&lt;br&gt;&#xA;एवं विद्वन्नुपादत्स्व मन्त्रिणां साध्वसाधुताम् ।&lt;br&gt;&#xA;दुष्टानां चैव बोद्धव्यम् अदुष्टानां चैव भाषितम् ॥&lt;br&gt;&#xA;द्रोणः-&lt;br&gt;&#xA;विद्म ते भावदोषेण यदर्थमिदमुच्यते ।&lt;br&gt;&#xA;दुष्टः पाण्डवहेतोस्त्वं दोषं ख्यापयसे च नः ॥&lt;br&gt;&#xA;हितं तु परमं कर्ण ब्रवीमि कुरुवर्धनम् ।&lt;br&gt;&#xA;अथ त्वं मन्यस दुष्टं व्रूहि यत् परमं हितम् ॥&lt;br&gt;&#xA;अतोऽन्यथा चेत् क्रियते यद्ब्रवीमि परं हितम् ।&lt;br&gt;&#xA;कुरवोऽपि नशिष्यन्ति नचिरेणैव मे मतिः ॥&lt;br&gt;&#xA;विदुरः-&lt;br&gt;&#xA;राजन्निस्संशयं श्रेयो वाच्यस्त्वमसि बान्धवैः ।&lt;br&gt;&#xA;न त्वं शुश्रूषमाणो हि वाक्यं सम्प्रति भाषसि ॥&lt;br&gt;&#xA;हितं हि तव तद्वाक्यम् उक्तवान् कुरुसत्तमः ।&lt;br&gt;&#xA;भीष्मश्शान्तनवो राजा महावीर्योराक्रमः ॥&lt;br&gt;&#xA;तथा द्रोणेन बहुधा भाषितं हितमुत्तमम् ।&lt;br&gt;&#xA;तच्च राधासुतः कर्णो मन्यते न हितं वचः ॥&lt;br&gt;&#xA;चिन्तयंश्च न पश्यामि राजंस्तव सुहृत्तमम् ।&lt;br&gt;&#xA;आभ्यां पुरुषसिंहाभ्यां यो वा स्यात् प्रज्ञयाऽधिकः ॥&lt;br&gt;&#xA;इमौ हि वृद्धौ वयसा प्रज्ञया च श्रुतेन च ।&lt;br&gt;&#xA;समानौ त्वयि राजेन्द्र तेषु पाण्डुसुतेषु च ॥&lt;br&gt;&#xA;धर्मे चानवमौ राजन् सत्यतायां च भारत ।&lt;br&gt;&#xA;रामाद्दाशरथेश्चैव गयाच्चैव न संशयः ॥&lt;br&gt;&#xA;न चोक्तवन्तावश्रेयः पुरस्तादपि किञ्चन ।&lt;br&gt;&#xA;न चाप्यपकृतं किञ्चिद् अनयोर्लक्ष्यते त्वयि ॥&lt;br&gt;&#xA;ताविमौ पुरुषव्याघ्रावनागसि नृप त्वयि ।&lt;br&gt;&#xA;न मन्त्रयेतां त्वच्छ्रेयः कथं सत्यपराक्रमौ ॥&lt;br&gt;&#xA;प्रज्ञावन्तौ नरश्रेष्ठावस्मिल्ँलोके नराधिप ।&lt;br&gt;&#xA;त्वन्निमित्तमतो नेमौ किञ्चिज्जिह्मं वदिष्यतः ॥&lt;br&gt;&#xA;इति मे नैष्ठिकी बुद्धिर् वर्तते कुरुनन्दन ।&lt;br&gt;&#xA;न चार्थहेतोर्धर्मज्ञौ वक्ष्यतः पक्षसंश्रितम् ।&lt;br&gt;&#xA;एतद्धि परमं श्रेयो मेनाते तव भारत ॥&lt;br&gt;&#xA;अथ ते हृदये राजन् विशेषस्तेषु वर्तते ।&lt;br&gt;&#xA;अन्तरस्थं विवृण्वानाश् श्रेयः कुर्युर्न ते ध्रुवम् ॥&lt;br&gt;&#xA;एतदर्थं महात्मानविमौ राजन् महाद्युती ।&lt;br&gt;&#xA;नोचतुर्विवृतं किञ्चिन्न ह्येष तव निश्चयः ॥&lt;br&gt;&#xA;तथाप्यशक्यतां तेषाम् आहतुः पुरुषर्षभौ ।&lt;br&gt;&#xA;तत् तथा पुरुषव्याघ्र तव तद्भद्रमस्तु ते ॥&lt;br&gt;&#xA;कथं हि पाण्डवश्श्रीमान् सव्यसाची धनञ्जयः ।&lt;br&gt;&#xA;शक्यो हि जेतुं सङ्ग्रामे राजन् मघवताऽपि हि ॥&lt;br&gt;&#xA;भीमसेनो महाबाहुर् नागायुतबलो महान् ।&lt;br&gt;&#xA;कथं स्म युधि शक्येत विजेतुममरैरपि ॥&lt;br&gt;&#xA;तथैव कृतिनौ युद्धे यमौ यमसुताविव ।&lt;br&gt;&#xA;कथं विषहितुं शक्यौ रणे जीवितुमिच्छता ॥&lt;br&gt;&#xA;यस्मिन् धृतिरनुक्रोशः क्षमा सत्यं पराक्रमः ।&lt;br&gt;&#xA;नित्यानि पाण्डवे ज्येष्ठे स जीयी न कथं रणे ॥&lt;br&gt;&#xA;येषां पक्षधरो रामो येषां मन्त्री च केशवः ।&lt;br&gt;&#xA;चैद्यश्च येषां भ्राता च शिशुपालो महारथः ।&lt;br&gt;&#xA;किं नु तैरजितं सङ्ख्ये येषां पक्षे च सात्यकिः ॥&lt;br&gt;&#xA;सोऽशक्यतां च विज्ञाय तेषां युद्धेन भारत ॥&lt;br&gt;&#xA;द्रुपदश्श्वशुरो येषां येषां स्यालाश्च पार्षताः ।&lt;br&gt;&#xA;धृष्टद्युम्नमुखा वीरा भ्रातरो द्रुपदात्मजाः ॥&lt;br&gt;&#xA;दायाद्यतां च धर्मेण सम्यक् तेषु समाचर ॥&lt;br&gt;&#xA;इदं निर्दिष्टमयशः पुरोचनकृतं महत् ।&lt;br&gt;&#xA;तेषामनुग्रहेणाद्य राजन् प्रक्षालयात्मनः ॥&lt;br&gt;&#xA;तेषामनुग्रहश्चायं सर्वेषां चैव नः कुले ।&lt;br&gt;&#xA;जीविते परमं श्रेयः क्षत्रस्य च विवर्धनम् ॥&lt;br&gt;&#xA;द्रुपदोऽपि महान् राजा कृतवैरश्च नः पुरा ।&lt;br&gt;&#xA;तस्य सङ्ग्रहणं श्रेयस् स्वपक्षस्य च वर्धनम् ॥&lt;br&gt;&#xA;बलवन्तश्च दाशार्हा बहवश्च विशाम्पते ।&lt;br&gt;&#xA;यतः कृष्णस्ततस्ते स्युर् यतः कृष्णस्ततो जयः ॥&lt;br&gt;&#xA;यच्च सान्त्वेन शक्येत कार्यं साधयितुं नृप ।&lt;br&gt;&#xA;को दैवशप्तस्तत् कर्तुं विग्रहेण समाचरेत् ॥&lt;br&gt;&#xA;श्रुत्वा च जीवतः पार्थान् पौरजानपदो जनः ।&lt;br&gt;&#xA;बलवद्दर्शने हृष्टास् तेषां राजन् कुरु प्रियम् ॥&lt;br&gt;&#xA;दुर्योधनश्च कर्णश्च शकुनिश्चापि सौबलः ।&lt;br&gt;&#xA;अधर्माश्चापि दुष्प्रज्ञा बाला मैषां वचः कृथाः ॥&lt;br&gt;&#xA;उक्तमेतन्मया राजन् पुरा गुणवतस्तव ।&lt;br&gt;&#xA;दुर्योधनापराधेन प्रजेयं तव नश्यति ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/197/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/197/</guid>
      <description>&lt;p&gt;धृतराष्ट्रः&lt;br&gt;&#xA;भीष्मश्शान्तनवश्चैव द्रोणश्चैव महामतिः ।&lt;br&gt;&#xA;हितं परमकं वाक्यं त्वं च सत्यं ब्रवीषि माम् ॥&lt;br&gt;&#xA;यथैव पाण्डोस्ते वीराः कुन्तीपुत्रा महाबलाः ।&lt;br&gt;&#xA;तथैव धर्मतस्सर्वे मम पुत्रा न संशयः ॥&lt;br&gt;&#xA;यथैव मम पुत्राणाम् इदं राज्यं विधीयते ।&lt;br&gt;&#xA;तथैव पाण्डुपुत्राणाम् इदं राज्यमसंशयम् ॥&lt;br&gt;&#xA;क्षत्तरानय गच्छैतान् सह मात्रा सुसत्कृतान् ।&lt;br&gt;&#xA;तया च देवरूपिण्या कृष्णया सह भारत ॥&lt;br&gt;&#xA;दिष्ट्या जीवन्ति ते पार्था दिष्ट्या जीवति सा पृथा ।&lt;br&gt;&#xA;दिष्ट्या द्रुपदकन्यां च लब्धवन्तो महारथाः ॥&lt;br&gt;&#xA;दिष्ट्या वर्धामहे सर्वे दिष्ट्या शान्तः पुरोचनः ।&lt;br&gt;&#xA;दिष्ट्या मम परं दुःखम् अपनीतं महाद्युते ।&lt;br&gt;&#xA;त्वमेव गत्वा विदुर तानिहानय मा चिरम् ॥&lt;br&gt;&#xA;वैशम्पायनः-&lt;br&gt;&#xA;एवमुक्तस्ततः क्षत्ता रथमारुह्य शीघ्रगम् ।&lt;br&gt;&#xA;आगात् कतिपयाहोभिः पाञ्चालान् राजधर्मवित् ॥&lt;br&gt;&#xA;ततो जगाम विदुरो धृतराष्ट्रस्य शासनात् ।&lt;br&gt;&#xA;सकाशं यज्ञसेनस्य पाण्डवानां च भारत ॥&lt;br&gt;&#xA;आगतं विदुरं श्रुत्वा द्रुपदो राजसत्तमः ।&lt;br&gt;&#xA;स्वपुत्रैस्सह धर्मात्म् पूजयामास धर्मतः॥&lt;br&gt;&#xA;तत्र गत्वा स धर्मज्ञस् सर्वशास्त्रविशारदः ।&lt;br&gt;&#xA;द्रुपदं न्यायतो राजन् संयुक्तमुपतस्थिवान् ॥&lt;br&gt;&#xA;स चापि प्रतिजग्राह धर्मेण विदुरं ततः ।&lt;br&gt;&#xA;चक्रे पूजां यथान्यायं विदुरस्य महात्मनः ॥&lt;br&gt;&#xA;चक्रतुश्च यथान्यायं कुशलप्रश्नसंविदम् ।&lt;br&gt;&#xA;ददर्श पाण्डवांस्तत्र वासुदेवं च भारत ॥&lt;br&gt;&#xA;ततस्स्नेहात् परिष्वज्य पप्रच्छानामयं ततः ॥&lt;br&gt;&#xA;वचनाद्धृतराष्ट्रस्य स्नेहयुक्तं पुनःपुनः ।&lt;br&gt;&#xA;तैश्चाप्यमितबुद्धिस्स पूजितोऽथ यथाक्रमम् ॥&lt;br&gt;&#xA;पाण्डवा विनयोपेता नत्वाऽऽलोङ्ग्य विशाम्पते ।&lt;br&gt;&#xA;दृष्ट्वा मुहुर्मुहू राजन् हर्षादश्रूण्यवर्तयन् ॥&lt;br&gt;&#xA;दृष्ट्वा कुशलिनश्चैतान् ततस्तान् पाण्डुनन्दनान् ।&lt;br&gt;&#xA;प्रददौ चापि रत्नानि विविधानि वसूनि च ॥&lt;br&gt;&#xA;पाण्डवानां च कुन्त्याश्च द्रौपद्याश्च विशेषतः ।&lt;br&gt;&#xA;द्रुपदस्य च पुत्राणां यथा दत्तानि कौरवैः ॥&lt;br&gt;&#xA;सङ्कर्षणं वासुदेवं प्रणम्य विदुरस्ततः ।&lt;br&gt;&#xA;आसने काञ्चने शुभ्रे निषसाद महामतिः ।&lt;br&gt;&#xA;कृत्वा मिथस्तु सल्ँलापं मुदा पुनरभाषत ॥&lt;br&gt;&#xA;भीष्मद्रोणाजमीढैश्च यदुक्तं पाण्डवान् प्रति ।&lt;br&gt;&#xA;अवदत्तत्र तत्सर्वं सर्वेषामनुश्रृण्वताम् ॥&lt;br&gt;&#xA;प्रोवाच चामितप्रज्ञः प्रश्रितं विनयान्वितम् ।&lt;br&gt;&#xA;द्रुपदं पाण्डुपुत्राणां सन्निधौ केशवस्य च ॥&lt;br&gt;&#xA;विदुरः-&lt;br&gt;&#xA;राजञ् छृणु सहामात्यस् सपुत्रश्च वचो मम ॥&lt;br&gt;&#xA;धृतराष्ट्रस्सपुत्रं त्वां सहामात्यं सबान्धवम् ।&lt;br&gt;&#xA;अब्रवीत् कुशलं राजन् प्रीयमाणः पुनःपुनः ।&lt;br&gt;&#xA;प्रीतिमांस्ते दृढं चापि सम्बन्धेन नराधिप ॥&lt;br&gt;&#xA;अथा भीष्मश्शान्तनवः कौरवैस्सह सर्वशः ।&lt;br&gt;&#xA;कुशलं त्वां महाप्राज्ञस् सर्वतः परिपृच्छति ॥&lt;br&gt;&#xA;भारद्वाजो महाप्राज्ञो द्रोणः प्रियसखस्तव ।&lt;br&gt;&#xA;समाश्लेषमुपेत्य त्वां कुशलं परिपृच्छति ॥&lt;br&gt;&#xA;धृतराष्ट्रस्तु पाञ्चाल त्वया सम्बन्धमेयिवान् ।&lt;br&gt;&#xA;कृतार्थं मन्यतेत्मानं तथा सर्वेऽपि कौरवाः ॥&lt;br&gt;&#xA;न तथा राज्यसम्प्राप्तिस् तेषां प्रीतिकरी मता ।&lt;br&gt;&#xA;यथा सम्बन्धकं प्राप्य यज्ञसेन त्वया सह ॥&lt;br&gt;&#xA;एतद्विदित्वा तु भवान् प्रस्थापयतु पाण्डवान् ।&lt;br&gt;&#xA;द्रष्टुं हि पाण्डुदायादान् त्वरन्ते कुरवो भृशम् ॥&lt;br&gt;&#xA;विप्रोषिता दीर्घकालम् एते चापि नरर्षभाः ।&lt;br&gt;&#xA;उत्सुका नगरं द्रष्टुं भविष्यन्ति तथा पृथा ॥&lt;br&gt;&#xA;कृष्णामपि च पाञ्चालीं सर्वाः कुरुवरस्त्रियः ।&lt;br&gt;&#xA;द्रष्टुकामाः प्रतीक्षन्ते पुरं च विषयं च नः ॥&lt;br&gt;&#xA;स भवान् पाण्डुपुत्राणाम् आज्ञापयतु मा चिरम् ।&lt;br&gt;&#xA;गमनं सहदाराणाम् एतदागमनं मम ॥&lt;br&gt;&#xA;निसृष्टेषु त्वया राजन् पाण्डवेषु महात्मसु ।&lt;br&gt;&#xA;ततोऽहं प्रेषयिष्यामि धृतराष्ट्रस्य शीघ्रगान् ॥&lt;br&gt;&#xA;आगमिष्यन्ति कौन्तेयाः कुन्ती च सह कृष्णया ॥&lt;br&gt;&#xA;द्रुपदः-&lt;br&gt;&#xA;एवमेतन्महाप्राज्ञ यथाऽऽत्थ विदुराद्य माम् ।&lt;br&gt;&#xA;ममापि परमो हर्षस् सम्बन्धेऽस्मिन् कृते विभो ॥&lt;br&gt;&#xA;गमनं चापि युक्तं स्याद् गृहमेषां महात्मनाम् ।&lt;br&gt;&#xA;न तु तावन्मया युक्तम् एतद्वक्तुं स्वया गिरा ॥&lt;br&gt;&#xA;यदा तु मन्यते वीरः कुन्तीपुत्रो युधिष्ठिरः ।&lt;br&gt;&#xA;भीमसेनार्जुनौ चैव यमौ च पुरुषर्षभौ ।&lt;br&gt;&#xA;रामकृष्णौ च धर्मज्ञौ तदा गच्छन्तु पाण्डवाः ॥&lt;br&gt;&#xA;एतौ हि पुरुषव्याघ्रावेषां प्रियहिते रतौ ॥&lt;br&gt;&#xA;युधिष्ठिरः-&lt;br&gt;&#xA;परवन्तो वयं राजंस् त्वयि सर्वे सहानुगाः ।&lt;br&gt;&#xA;यथा वक्ष्यसि नः प्रीत्या चरिष्यामस्तथा वयम् ॥&lt;br&gt;&#xA;वैशम्पायनः-&lt;br&gt;&#xA;ततोऽब्रवीद्वासुदेवो गमनं मम रोचते ।&lt;br&gt;&#xA;यथाऽयं मन्यते राजा द्रुपदस्सर्वधर्मवित् ॥&lt;br&gt;&#xA;द्रुपदः-&lt;br&gt;&#xA;यथैतमन्यते वीरो दाशार्हः पुरुषोत्तमः ।&lt;br&gt;&#xA;प्राप्तकालं महाबाहुस् सा बुद्धिर्निश्चिता मम ॥&lt;br&gt;&#xA;यथैव हि महाभागाः कौन्तेया मम साम्प्रतम् ।&lt;br&gt;&#xA;तथैव वासुदेवस्य पाण्डुपुत्रा न संशयः ॥&lt;br&gt;&#xA;न तद्ध्यायति कौन्तेयः पाण्डुपुत्रो महामना ।&lt;br&gt;&#xA;यदैषां पुरुषव्याघ्रश् श्रेयो ध्यायति केशवः ॥&lt;br&gt;&#xA;वैशम्पायनः-&lt;br&gt;&#xA;पृथायास्तु ततो वेश्म प्रविवेश महामतिः ।&lt;br&gt;&#xA;पादौ स्पृष्ट्वा पृथायास्तु शिरसा च महीं गतः ।&lt;br&gt;&#xA;दृष्ट्वा तु देवरं कुन्ती शुशोच च मुहुर्मुहुः ॥&lt;br&gt;&#xA;कुन्ती-&lt;br&gt;&#xA;वैचित्रवीर्य ते पुत्राः कथञ्चिज्जीवितास्त्वया ।&lt;br&gt;&#xA;त्वत्प्रसादाज्जतुगृहे त्राताः प्रत्यागतास्तव ॥&lt;br&gt;&#xA;कूर्मीश्चिन्तयते पुत्रान् यत्र वा तत्र वा गतान् ।&lt;br&gt;&#xA;चिन्तया वर्धयेत् पुत्रान् यथा कुशलिनस्तथा ॥&lt;br&gt;&#xA;तव पुत्रास्तु जीवन्ति त्वं त्राता भरतर्षभ ॥&lt;br&gt;&#xA;यथा परभृतः पुत्रान् अरिष्टा वर्धयेत् सदा ।&lt;br&gt;&#xA;तथैव तव पुत्रास्तु मया तात सुरक्षिताः ।&lt;br&gt;&#xA;दुःखास्तु बहवः प्राप्तास्तथा प्राणान्तिका मया ॥&lt;br&gt;&#xA;अतः परं न जानामि कर्तव्यं ज्ञातुमर्हसि ॥&lt;br&gt;&#xA;वैशम्पायनः-&lt;br&gt;&#xA;इत्येवमुक्ता दुःखार्ता शुशोच परमातुरा ।&lt;br&gt;&#xA;प्रणिपत्याब्रवीत् क्षत्ता मा शोच इति भारत ॥&lt;br&gt;&#xA;विदुरः-&lt;br&gt;&#xA;न विनश्यन्ति लोकेषु तव पुत्रा महाबलाः ।&lt;br&gt;&#xA;नचिरेणैव कालेन स्वराज्यस्था भवन्ति ते ।&lt;br&gt;&#xA;बान्धवैस्सहितास्सर्वेर् मा शोकं कुरु माधवि ॥&lt;br&gt;&#xA;वैशम्पायनः-&lt;br&gt;&#xA;ततस्ते समनुज्ञाता द्रुपदेन महात्मना ।&lt;br&gt;&#xA;पाण्डवाश्चैव कृष्णश्च विदुरश्च महामतिः ॥&lt;br&gt;&#xA;आदाय द्रौपदीं कृष्णां कुन्तीं चैव यशस्विनीम् ।&lt;br&gt;&#xA;सविहारं सुखं जग्मुर् नगरं नागसाह्वयम् ॥&lt;br&gt;&#xA;सुवर्णकक्ष्याग्रैवेयान् सुवर्णाङ्कुशभूषितान् ।&lt;br&gt;&#xA;जाम्बूनदपरिष्कारान् प्रभिन्नकरटामुखान् ॥&lt;br&gt;&#xA;अधिष्ठितान् महामात्रैस् सर्वशस्त्रसमन्वितान् ।&lt;br&gt;&#xA;सहस्रं प्रददौ राजा गजानां वरवर्णिनाम् ॥&lt;br&gt;&#xA;रथानां च सहस्रं वै सुवर्णमणिचित्रितम् ।&lt;br&gt;&#xA;चतुर्युजां भानुमच्च पञ्चानां प्रददौ तदा ॥&lt;br&gt;&#xA;सुवर्णपरिबर्हाणां वरचामरमालिनाम् ।&lt;br&gt;&#xA;जात्यश्वानां च पञ्चाशत् सहस्रं प्रददौ नृपः ॥&lt;br&gt;&#xA;दासीनामयुतं राजा प्रददौ वरभूषणम् ।&lt;br&gt;&#xA;ततस्सहस्रं दासानां प्रददौ वरधन्वनाम् ॥&lt;br&gt;&#xA;हैमानि शय्यासनभाजनानि द्रव्याणि चान्यानि च गोधनानि ।&lt;br&gt;&#xA;पृथक्पृथक् चैव ददौ स कोटिं पाञ्चालराजः परमप्रहृष्टः ॥&lt;br&gt;&#xA;शिबिकानां शतं पूर्णं वाहान् पञ्चशतं नरान् ।&lt;br&gt;&#xA;एवमेतानि पाञ्चालो कन्यार्थे प्रददौ धनम् ॥&lt;br&gt;&#xA;हरणं चापि पाञ्चाल्या ज्ञातिदेयं तु सौमकिः ।&lt;br&gt;&#xA;धृष्टद्युम्नो ययौ तत्र भगिनीं गृह्य भारत ॥&lt;br&gt;&#xA;नानद्यमाने बहुभिस् तूेर्यशब्दैस्सहस्रशः ॥&lt;br&gt;&#xA;श्रुत्वा चोपस्थितान् वीरान् धृतराष्ट्रोऽम्बिकासुतः ।&lt;br&gt;&#xA;प्रतिग्रहाय पाण्डूनां प्रेषयामास कौरवान् ॥&lt;br&gt;&#xA;विकर्णं च महेष्वासं चित्रसेनं च भारत ।&lt;br&gt;&#xA;द्रोणं च परमेष्वासं गौतमं कृपमेव च ॥&lt;br&gt;&#xA;ते तैः परिवृताः वीराश् शोभमाना महारथाः ।&lt;br&gt;&#xA;नगरं हास्तिनपुरं शनैः प्रविविशुस्तदा ॥&lt;br&gt;&#xA;पाण्डवानागताञ्छ्रुत्वा नागरास्तु कुतूहलात् ।&lt;br&gt;&#xA;मण्डयाञ्चक्रिरे तत्र नगरं नागसाह्वयम् ॥&lt;br&gt;&#xA;मुक्तपुष्पावकीर्णं तज् जलसिक्तं तु सर्वशः ।&lt;br&gt;&#xA;धूपितं दिव्यधूपेन मण्डनैश्चापि संवृतम् ।&lt;br&gt;&#xA;पताकोच्छ्रितमाल्यं च पुरमप्रतिमं बभौ ॥&lt;br&gt;&#xA;शङ्खभेरीनिनादैश्च नानावादित्रनिस्वनैः ।&lt;br&gt;&#xA;कौतूहलेन नगरं पूर्यमाणमिवाभवत् ॥&lt;br&gt;&#xA;यत्र ते पुरुषव्याघ्राश् शोकदुःखसमन्विताः ॥&lt;br&gt;&#xA;तत उच्चावचा वाचः प्रियाः प्रियचिकीर्षुभिः ।&lt;br&gt;&#xA;उदीरितास्तेऽशृण्वन्त पाण्डवा हृदयङ्गमाः ॥&lt;br&gt;&#xA;पौराः-&lt;br&gt;&#xA;अयं स पुरुषव्याघ्रः पुनरायाति धर्मवित् ।&lt;br&gt;&#xA;यो नस्स्वानिव दायादान् धर्मेण परिरक्षति ॥&lt;br&gt;&#xA;अद्य पाण्डुर्महाराजो वनादिव वनप्रियः ।&lt;br&gt;&#xA;आगतः प्रियमस्माकं चिकीर्षर्नात्र संशयः ॥&lt;br&gt;&#xA;किं न्वद्य सुकृतं पुण्यं सर्वेषां नः प्रियं परम् ।&lt;br&gt;&#xA;यन्नः कुन्तीसुता वीरा भर्तारः पुनरागताः ॥&lt;br&gt;&#xA;यदि दत्तं यदि हुतं यदि वाऽप्यस्ति नस्तपः ।&lt;br&gt;&#xA;तेन तिष्ठन्तु नगरे पाण्डवाश्शरदां शतम् ॥&lt;br&gt;&#xA;वैशम्पायनः-&lt;br&gt;&#xA;ततस्ते धृतराष्ट्रस्य भीष्मस्य च महात्मनः ।&lt;br&gt;&#xA;अन्येषां च तदर्हाणां चक्रुः पादाभिवन्दनम् ॥&lt;br&gt;&#xA;कृत्वा तु कुशलप्रश्नं सर्वस्य नगरस्य ते ।&lt;br&gt;&#xA;समाविशन्त वेश्मानि धृतराष्ट्रस्य शासनात् ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/198/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/198/</guid>
      <description>&lt;p&gt;वैशम्पायनः-&lt;br&gt;&#xA;दुर्योधनस्य महिषी काशिराजसुता तदा ।&lt;br&gt;&#xA;धृतराष्ट्रस्य पुत्राणां वधूभिस्सहिता तदा ।&lt;br&gt;&#xA;पाञ्चालीं प्रतिजग्राह द्रौपदीं श्रीमिवापराम् ॥&lt;br&gt;&#xA;पूजयामास पूजार्हां शचीदेवीमिवागताम् ।&lt;br&gt;&#xA;ववन्दे तत्र गान्धारीं माधवी कृष्णया सह ॥&lt;br&gt;&#xA;आशिषश्च प्रयुक्त्वा तु पाञ्चालीं परिषस्वजे ॥&lt;br&gt;&#xA;परिष्वज्य च गान्धारी कृष्णां कमललोचनाम् ।&lt;br&gt;&#xA;पुत्राणां मम पाञ्चाली मृत्युरेवेत्यमन्यत ।&lt;br&gt;&#xA;सा चिन्त्य विदुरं प्राह युक्तितस्सुबलात्मजा ॥&lt;br&gt;&#xA;गान्धारी-&lt;br&gt;&#xA;कुन्तीं राजसुतां क्षत्तस् सवधूं सपरिच्छदाम् ।&lt;br&gt;&#xA;पाण्डोर्निवेशनं शीघ्रं नीयतां यदि रोचते ॥&lt;br&gt;&#xA;करणेन मुहूर्तेन नक्षत्रेण शुभे तिथौ ।&lt;br&gt;&#xA;यथा सुखं तथा कुन्ती रंस्यते स्वगृहे सुतैः ॥&lt;br&gt;&#xA;वैशम्पायनः-&lt;br&gt;&#xA;तथेत्येव तदा क्षत्ता कारयामास तत्तदा ॥&lt;br&gt;&#xA;पूजयामासुरत्यर्थं बान्धवाः पाण्डवांस्तदा ।&lt;br&gt;&#xA;नागराश्श्रेणिमुख्याश्च पूजयन्ति स्म पाण्डवान् ॥&lt;br&gt;&#xA;भीष्मो द्रोणस्तथा कर्णो बाह्लीकस्ससुतस्तदा ।&lt;br&gt;&#xA;शासनाद्धृतराष्ट्रस्य अकुर्वन्नतिथिक्रियाम् ॥&lt;br&gt;&#xA;एवं विहरतां तेषां पाण्डवानां महात्मनाम् ।&lt;br&gt;&#xA;नेता सर्वस्य कार्यस्य विदुरो राजशासनात् ॥&lt;br&gt;&#xA;धृतराष्ट्रः-&lt;br&gt;&#xA;विश्रान्तास्ते महात्मानः कञ्चित् कालं सकेशवाः ।&lt;br&gt;&#xA;आहूता धृतराष्ट्रेण राज्ञा शान्तनवेन च ।&lt;br&gt;&#xA;भ्रातृभिस्सह कौन्तेय निबोध त्वं वचो मम ॥&lt;br&gt;&#xA;पाण्डुना वर्धितं राज्यं पाण्डुना पालितं जगत् ॥&lt;br&gt;&#xA;शासनान्मम कौन्तेय मम भ्राता महाबलः ।&lt;br&gt;&#xA;कृतवान् दुष्करं कर्म नित्यमेव विशाम्पते ।&lt;br&gt;&#xA;तस्मात् त्वमपि कौन्तेय शासनं कुरु मा चिरम् ॥&lt;br&gt;&#xA;मम पुत्रा दुरात्मानो दर्पाहङ्कारसंयुताः ।&lt;br&gt;&#xA;शासनं न करिष्यन्ति मम नित्यं युधिष्ठिर ॥&lt;br&gt;&#xA;स्वकार्यनिरतैर्नित्यम् अवलिप्तैर्दुरात्मभिः ।&lt;br&gt;&#xA;पुनर्वै विग्रहो मा भूत् खाण्डवप्रस्थमाविश ॥&lt;br&gt;&#xA;न च वो वसतस्तत्र कश्चिच्छक्तः प्रबाधितुम् ।&lt;br&gt;&#xA;संरक्ष्यमाणान् पार्थेन त्रिदशानिव वज्रिणा ॥&lt;br&gt;&#xA;अर्धराज्यं तु सम्प्राप्य खाण्डवप्रस्थणाविश ।&lt;br&gt;&#xA;केशवो यदि मन्यते तत् कर्तव्यमसंशयम् ॥&lt;br&gt;&#xA;वैशम्पायनः-&lt;br&gt;&#xA;प्रतिगृह्य तु ते वाक्यं नृपं सर्वे प्रणम्य च ।&lt;br&gt;&#xA;वासुदेवेन सम्मत्र्य पाण्डवास्समुपाविशन् ॥&lt;br&gt;&#xA;धृतराष्ट्रः-&lt;br&gt;&#xA;अभिषेकस्य सम्भारान् क्षत्तरानय मा चिरम् ।&lt;br&gt;&#xA;अभिषिक्तं करिष्यामि अद्य वै कुरुनन्दनम् ॥&lt;br&gt;&#xA;ब्राह्मणा नैगमश्रेष्ठाश् श्रेणीमुख्याश्च सर्वशः ।&lt;br&gt;&#xA;आहूयन्तां प्रकृतयो बान्धवाश्च विशेषतः ॥&lt;br&gt;&#xA;पुण्याहं वाच्यतां तात गोसहस्रं तु दीयताम् ।&lt;br&gt;&#xA;ग्राममुख्याश्च विप्रेभ्यो दीयन्तां सहदक्षिणाः ॥&lt;br&gt;&#xA;अङ्गदे मकुटं क्षत्तर् हस्ताभरणमानय ॥&lt;br&gt;&#xA;मुक्तावलीश्च हारं च निष्कादीन् कुण्डलानि च ।&lt;br&gt;&#xA;कटिबन्धश्च सूत्रं च तथोदरनिबन्धनम् ॥&lt;br&gt;&#xA;अष्टोत्तरसहस्रं तु ब्राह्मणाधिष्ठिता गजाः ।&lt;br&gt;&#xA;जाह्नवीसलिलं शीघ्रम् आनीयन्तां पुरोहितैः ॥&lt;br&gt;&#xA;अभिषेकोदकक्लिन्नं सर्वाभरणभूषितम् ।&lt;br&gt;&#xA;औपवाह्योपरिगतं दिव्यचारमरवीजितम् ॥&lt;br&gt;&#xA;सुवर्णमणिचित्रेण श्वेतच्छत्रेण शोभितम् ।&lt;br&gt;&#xA;जयेति द्विजवाक्येन स्तूयमानं नृपैस्तथा ॥&lt;br&gt;&#xA;दृष्ट्वा कुन्तीसुतं ज्येष्ठम् आजमीढं युधिष्ठिरम् ।&lt;br&gt;&#xA;प्रीताः प्रीतेन मनसा प्रशंसन्तु परे जनाः ॥&lt;br&gt;&#xA;वैशम्पायनः-&lt;br&gt;&#xA;पाण्डोः कृतोपकारस्य राज्यं दत्वा ममैव च ।&lt;br&gt;&#xA;प्रतिक्रिया कृतमिदं भविष्यति न संशयः ।&lt;br&gt;&#xA;भीष्मो द्रोणः कृपः क्षत्ता साधु साध्वित्यभाषत ॥&lt;br&gt;&#xA;श्रीवासुदेवः-&lt;br&gt;&#xA;युक्तमेतन्महाराज कौरवाणां यशस्करम् ।&lt;br&gt;&#xA;शीघ्रमद्यैव राजेन्द्र यथोक्तं कर्तुमर्हसि ॥&lt;br&gt;&#xA;वैशम्पायनः-&lt;br&gt;&#xA;इत्येवमुक्तो वार्ष्णेयस् त्वरयामास तं तदा ।&lt;br&gt;&#xA;तथोक्तं धृतराष्ट्रश्च कारयामास कौरवः ॥&lt;br&gt;&#xA;तस्मिन् क्षणे महाराज कृष्णद्वैपायनस्तदा ।&lt;br&gt;&#xA;आगत्य कुरुभिस्सर्वैः पूजितस्ससुहृद्गणैः ॥&lt;br&gt;&#xA;मूर्धावसिक्तैस्सहितो ब्राह्मणैर्वेदपारगैः ।&lt;br&gt;&#xA;कारयामास विधिवत् केशवानुमते तदा ॥&lt;br&gt;&#xA;कृपो द्रोणश्च भीष्मश्च धौम्यश्च व्यासकेशवौ ।&lt;br&gt;&#xA;बाह्लीकस्सोमदत्तश्च चातुर्वेद्यपुरस्कृताः ॥&lt;br&gt;&#xA;अभिषेकं तदा चक्रुर् भद्रपीठे सुसंयतम् ॥&lt;br&gt;&#xA;जित्वा तु पृथिवीं कृत्स्नां वशे कृत्वा नरर्षभान् ।&lt;br&gt;&#xA;राजसूयादिभिर्यज्ञैः क्रतुभिर्भूरिदक्षिणैः ।&lt;br&gt;&#xA;स्नात्वा ह्यवभृथस्नानं मोदतां बान्धवैस्सह ॥&lt;br&gt;&#xA;एवमुक्त्वा तु ते सर्वे आशीर्भिरभिपूजयन् ॥&lt;br&gt;&#xA;मूर्धाभिषिक्तः कौरव्यस् सर्वाभरणभूषितः ।&lt;br&gt;&#xA;जयेति संस्तुतो राजा प्रददौ धनमक्षयम् ॥&lt;br&gt;&#xA;सर्वमूर्धावसिक्तैश्च पूजितः कुरनन्दनः ।&lt;br&gt;&#xA;औपवाह्यमथारुह्य श्वेतच्छत्रेण शोभितः ।&lt;br&gt;&#xA;रराजानुगतो राजा महेन्द्र इव दैवतैः ॥&lt;br&gt;&#xA;ततः प्रदक्षिणीकृत्य नगरं नागसाह्वयम् ।&lt;br&gt;&#xA;प्रविवेश तदा राजा नागरैः पूजितो भृशम् ॥&lt;br&gt;&#xA;मूर्धावसिक्तं कौन्तेयम् अभ्यनन्दन्त बान्धवाः ।&lt;br&gt;&#xA;गान्धारिपुत्राश्शोचन्तस् सर्वे ते सह बान्धवैः ॥&lt;br&gt;&#xA;ज्ञात्वा शोकं तु पुत्राणां धृतराष्ट्रोऽब्रवीन्नृपम् ।&lt;br&gt;&#xA;समक्षं वासुदेवस्य कुरूणां च समक्षतः ॥&lt;br&gt;&#xA;धृतराष्ट्रः-&lt;br&gt;&#xA;गच्छ त्वमद्यैव नृप कृतकृत्योऽसि कौरव ॥&lt;br&gt;&#xA;अभिषेकं त्वया प्राप्तं दुष्प्रापमकृतात्मभिः ।&lt;br&gt;&#xA;आयुः पुरूरवा राजन् नहुषश्च ययातिना ।&lt;br&gt;&#xA;तत्रैव निवसन्ति स्म खाण्डवाहे नृपोत्तम ॥&lt;br&gt;&#xA;राजधानी तु सर्वेषां पौरवाणां महाभुज ।&lt;br&gt;&#xA;विनाशितं मुनिगणैर् लोभाद्बुधसुतस्य तु ॥&lt;br&gt;&#xA;तस्मात् त्वं खाण्डवप्रस्थं पुरं राष्ट्रं च वर्धय ॥&lt;br&gt;&#xA;ब्राह्मणाः क्षत्रिया वैश्याश् शूद्राश्च कृतनिश्चयाः ।&lt;br&gt;&#xA;त्वद्भक्त्या जन्तवश्चान्ये भजन्त्येव पुरं शुभम् ॥&lt;br&gt;&#xA;पुरं राष्ट्रं समृद्धं वै धनधान्यैस्समावृतम् ।&lt;br&gt;&#xA;तस्माद्गच्छस्व कौन्तेय भ्रातृभिस्सहितोऽनघ ॥&lt;br&gt;&#xA;वैशम्पायनः-&lt;br&gt;&#xA;प्रतिगृह्य तु ते वाक्यं नृपं सर्वे प्रणम्य च ।&lt;br&gt;&#xA;रथैर्नागैर्हयैश्चापि सहितास्तु पदातिभिः ।&lt;br&gt;&#xA;प्रतस्थिरे ततो घोरं वनान्तं मनुजर्षभाः ॥&lt;br&gt;&#xA;पाण्डवैस्सहिता गन्तुं नार्हतेति च नागरान् ।&lt;br&gt;&#xA;घोषयामास नगरे धार्तराष्ट्रस्ससौबलः ॥&lt;br&gt;&#xA;ततस्ते पाण्डवास्तत्र गत्वा कृष्णपुरोगमाः ।&lt;br&gt;&#xA;मण्डयाञ्चक्रिरे तद्वै पुरं स्वर्गवदच्युताः ॥&lt;br&gt;&#xA;वासुदेवो जगन्नाथश् चिन्तयामास वासवम् ।&lt;br&gt;&#xA;महेन्द्रश्चिन्तितो राजन् विश्वकर्माणमादिशत् ॥&lt;br&gt;&#xA;महेन्द्रः-&lt;br&gt;&#xA;विश्वकर्मन् महाप्राज्ञ अद्यप्रभृति तत् पुरम् ।&lt;br&gt;&#xA;इन्द्रप्रस्थमिति ख्यातं दिव्यं रम्यं भविष्यति ॥&lt;br&gt;&#xA;वैशम्पायनः-&lt;br&gt;&#xA;महेन्द्रशासनाद्गत्वा विश्वकर्मा तु केशवम् ।&lt;br&gt;&#xA;प्रणम्य प्रणिपातार्हं किं करोमीत्यभाषत ॥&lt;br&gt;&#xA;वासुदेवस्तु तच्छ्रुत्वा विश्वकर्माणमूचिवान् ॥&lt;br&gt;&#xA;वासुदेवः-&lt;br&gt;&#xA;कुरुष्व कुरुराजाय महेन्द्रपुरसन्निभम् ।&lt;br&gt;&#xA;इन्द्रेण कृतनामानम् इन्द्रप्रस्थं महापुरम् ॥&lt;br&gt;&#xA;वैशम्पायनः-&lt;br&gt;&#xA;ततः पुण्ये शिवे देशे शान्तिं कृत्वा महारथाः ।&lt;br&gt;&#xA;स्वस्तिवाच्य यथान्यायम् इन्द्रप्रस्थं भवत्विति ।&lt;br&gt;&#xA;तत्पुरं प्रापयामासुर् द्वैपायनपुरोगमाः ॥&lt;br&gt;&#xA;ततस्तु विश्वकर्मा तु चकार पुरमुत्तमम् ।&lt;br&gt;&#xA;सागरप्रतिरूपाभिः परिखाभिरलङ्कृतम् ॥&lt;br&gt;&#xA;प्राकारेण च सम्पन्नं दिवमावृत्य तिष्ठता ।&lt;br&gt;&#xA;पाण्डुराभ्रप्रकाशेन वृत्तं शशिनिभेन च ॥&lt;br&gt;&#xA;शुशुभे तत् पुरश्रेष्ठं नागैर्भोगवती यथा ॥&lt;br&gt;&#xA;विपक्षगारुडप्रख्यैर् द्वारैर्घोरप्रदर्शनैः ।&lt;br&gt;&#xA;गुप्तं मन्द्रघनप्रख्यैर् गोपुरैर्मन्दरोपमैः ॥&lt;br&gt;&#xA;विविधैरपिनिर्विद्धैश् शस्त्रोपेतैस्सुसंवृतैः ।&lt;br&gt;&#xA;शक्तिभिश्चावृतं तद्धि द्विजिह्वैरिव पन्नगैः ।&lt;br&gt;&#xA;तल्पैश्चाभ्यासिकैर्युक्तं शुशुभे योधरक्षितम् ॥&lt;br&gt;&#xA;तीक्ष्णाभिश्च शतघ्नीभिर् यन्त्रजालैश्च शोभितम् ।&lt;br&gt;&#xA;आयसैश्च महाचक्रैश् शुशुभे तत् पुरोत्तमम् ॥&lt;br&gt;&#xA;सुविभक्तमहारथ्यं देवताबाधवर्जितम् ।&lt;br&gt;&#xA;विरोचमानं विविधैः पाण्डुरैर्भवनोत्तमैः ॥&lt;br&gt;&#xA;हर्म्यप्रासादसम्बाधं नानापण्यविभूषितम् ।&lt;br&gt;&#xA;विस्पर्धयेव प्रासादा अन्योन्यस्रोच्छ्रिता भवन् ॥&lt;br&gt;&#xA;मण्डपाश्च सभाशालाः प्रपाश्चैव समन्ततः ॥&lt;br&gt;&#xA;तत् त्रिविष्टपसङ्काशम् इन्द्रप्रस्थं व्यरोचत ।&lt;br&gt;&#xA;मेघबृन्दमिवाकाशे विद्धं विद्युत्समावृतम् ॥&lt;br&gt;&#xA;इन्द्रप्रस्थस्य मध्ये तु कौरव्यस्य निवेशनम् ।&lt;br&gt;&#xA;शुशुभे धनसम्पूर्णं धनाध्यक्षक्षयोपमम् ॥&lt;br&gt;&#xA;गृहैरादर्शविमलैर् विविधैश्च लतागृहैः ।&lt;br&gt;&#xA;मनोहरैश्चित्रगृहैस् तथाऽजगतिपर्वतैः ॥&lt;br&gt;&#xA;पुष्करिण्यश्च विविधाः पद्मोत्पलसमावृताः ।&lt;br&gt;&#xA;हंसकारण्डवाकीर्णाश् चक्रवाकोपशोभिताः ।&lt;br&gt;&#xA;रम्याश्च विविधास्तत्र वाप्यश्चैव वनावृताः ॥&lt;br&gt;&#xA;वेश्ममध्ये शुभं दिव्यम् इन्द्रवासगृहोपमम् ।&lt;br&gt;&#xA;राज्ञो वासगृहं रम्यं विश्वकर्माऽत्यकारयत् ॥&lt;br&gt;&#xA;सुवर्णमणिसोपानं सर्वरत्नविचित्रितम् ।&lt;br&gt;&#xA;विहारभूम्यो विविधाः कारितास्सुमनोहराः ॥&lt;br&gt;&#xA;तथा प्रासादमालाश्च शोभन्ते स्म सहस्रशः ।&lt;br&gt;&#xA;निरन्तरा राजमार्गास् स्त्रीरत्रैश्शोभितास्स्थिताः  ॥&lt;br&gt;&#xA;तत्रागच्छन् द्विजा राजन् सर्वे वेदविदां वराः ।&lt;br&gt;&#xA;निवासं रोचयन्ति स्म सर्वभाषाविदस्तथा ॥&lt;br&gt;&#xA;वणिजश्चाभ्ययुस्तत्र देशेभ्योऽपि धनार्थिनः ।&lt;br&gt;&#xA;सर्वशिल्पविदश्चैव वासायाभ्यागमंस्तदा ॥&lt;br&gt;&#xA;उद्यानानि च रम्याणि नगरस्य समीपतः ।&lt;br&gt;&#xA;सहकारम्रपनसैः कपित्थैरप्युदुम्बरैः ॥&lt;br&gt;&#xA;नालिकेरैश्च लिकुचैः कदलीभिश्च संवृताः ।&lt;br&gt;&#xA;अशोकैस्तिलकैर्लोध्रैर् नीलाशोकैश्च चम्पकैः ॥&lt;br&gt;&#xA;पुन्नागैर्नागवृक्षैश्च मधूकैश्च सुपुष्पितैः ।&lt;br&gt;&#xA;सालतालकदम्बैश्च वकुलैश्च सकेतकैः ॥&lt;br&gt;&#xA;जम्बूभिः पाटलीभिश्च अङ्कोलैरतिमुक्तकैः ।&lt;br&gt;&#xA;कर्णिकारैः पारिजातैः करवीरैस्सुपुष्पितैः ॥&lt;br&gt;&#xA;अन्यैश्च विविधैर्वृक्षैः फलभारावनामिभिः ।&lt;br&gt;&#xA;नित्यपुष्पफलोपेतैश् शोभितास्ते गृहोत्तमाः ॥&lt;br&gt;&#xA;तटाकानि च रम्याणि विविधानि दिशासु च ।&lt;br&gt;&#xA;नदी च नन्दिनी नाम सा पुरीमुपगूहते ॥&lt;br&gt;&#xA;चातुर्वर्ण्यसमाकीर्णं मान्यैश्शिल्पिभिरावृतम् ।&lt;br&gt;&#xA;उपभोगसमर्थैश्च सर्वद्रव्यैस्समावृतम् ॥&lt;br&gt;&#xA;नित्यमार्यजनोपेतं नरनारीगणैर्युतम् ।&lt;br&gt;&#xA;मत्तवारणसम्पूर्णं गोभिरुष्ट्रैः खरैरजैः ॥&lt;br&gt;&#xA;सर्वदाऽभिगतं सद्भिः कारितं विश्वकर्मणा ।&lt;br&gt;&#xA;तत् त्रिविष्टपसङ्काशम् इन्द्रप्रस्थं व्यरोचत ॥&lt;br&gt;&#xA;पुरीं सर्वगुणोपेतां निर्मितां विश्वकर्मणा ।&lt;br&gt;&#xA;पौरवाणामधिपतिः कुन्तीपुत्रो युधिष्ठिरः ॥&lt;br&gt;&#xA;कृतमङ्गलसत्कारो ब्राह्मणैर्वेदपारगैः ।&lt;br&gt;&#xA;द्वैपायनं पुरस्कृत्य धौम्यस्यानुमते स्थितः ॥&lt;br&gt;&#xA;भ्रातृभिस्सहितो राजन् केशवेन सहाभिभूः ।&lt;br&gt;&#xA;तोरणद्वारसुमुखं द्वात्रिंशद्द्वारसंयुतम् ॥&lt;br&gt;&#xA;वर्धमानपुरद्वारं प्रविवेश महाद्युतिः ॥&lt;br&gt;&#xA;शङ्खदुन्दुभिनिर्घोषाश् श्रूयन्ते बहवो भृशम् ।&lt;br&gt;&#xA;जयेति ब्राह्मणगिरश् श्रूयन्ते च सहस्रशः ॥&lt;br&gt;&#xA;संस्तूयमानो मुनिभिस् सूतमागधवन्दिभिः ।&lt;br&gt;&#xA;औपवाह्यगतो राजा राजमार्गमतीत्य च ।&lt;br&gt;&#xA;कृतमङ्गलसत्कारं प्रविवेश गृहोत्तमम् ॥&lt;br&gt;&#xA;प्रविश्य भवनं राजा सत्कारैरभिपूजितः ।&lt;br&gt;&#xA;पूजयामास विप्रेन्द्रान् केशेवेन यथाक्रमम्  ॥&lt;br&gt;&#xA;ततस्तु राष्ट्रं नगरं नरनारीगणायुतम् ।&lt;br&gt;&#xA;गोधनैश्च समाकीर्णं सस्यवृद्धिस्तदाऽभवत् ॥&lt;br&gt;&#xA;तेषां पुण्यजनोपेतं राष्ट्रमावसतां महत् ।&lt;br&gt;&#xA;पाण्डवानां महाराज शश्वत् प्रीतिरवर्धत ॥&lt;br&gt;&#xA;सौबलेन च कर्णेन धार्तराष्ट्रैः कृपेण च ।&lt;br&gt;&#xA;तथा भीष्मेण राज्ञा च धर्मप्रणयिनस्सदा ॥&lt;br&gt;&#xA;पाण्डवास्समपद्यन्त खाण्डवप्रस्थवासिनः ॥&lt;br&gt;&#xA;पञ्चभिस्तैर्महेष्वासैर् इन्द्रकल्पैस्समावृतम् ।&lt;br&gt;&#xA;शुशुभे तत् पुरश्रेष्ठं नागैर्भोगवती यथा ॥&lt;br&gt;&#xA;ततस्तु विश्वकर्माणं पूजयित्वा विसृज्य च ।&lt;br&gt;&#xA;द्वैपायनं च सम्पूज्य विसृज्य च नराधिपः ।&lt;br&gt;&#xA;वार्ष्णेयमब्रवीद्राजा गन्तुकामं कृतक्षणम् ॥&lt;br&gt;&#xA;युधिष्ठिरः-&lt;br&gt;&#xA;तव प्रसादाद्वार्ष्णेय राज्यं प्राप्तं मयाऽनघ ।&lt;br&gt;&#xA;प्रसादादेव ते वीर शून्यं राष्ट्रं सुदुर्गमम् ॥&lt;br&gt;&#xA;तवैव तु प्रसादेन राज्यस्थाश्च महामते ॥&lt;br&gt;&#xA;गतिस्त्वमन्तकाले च पाण्डवानां तु माधव ।&lt;br&gt;&#xA;माताऽस्माकं पिता देवो न पाण्डुं विद्म वै वयम् ।&lt;br&gt;&#xA;ज्ञात्वा तु कृत्यं कर्तव्यं कारयस्व भवान् हि नः ॥&lt;br&gt;&#xA;यदिष्टमनुमन्तव्यं पाण्डवानां त्वयाऽनघ ॥&lt;br&gt;&#xA;श्रीवासुदेवः-&lt;br&gt;&#xA;त्वत्प्रभावान्महाभाग राज्यं प्राप्तं स्वधर्मतः ।&lt;br&gt;&#xA;धार्तराष्ट्रा दुराचाराः किं करिष्यन्ति पाण्डवान् ॥&lt;br&gt;&#xA;पितृपैतामहं राज्यं कथं न स्यात्तव प्रभो ।&lt;br&gt;&#xA;यथेष्टं पालय महीं सदा धर्मधुरं वह ॥&lt;br&gt;&#xA;धर्मोपदेशं संक्षेपाद् ब्राह्मणान् भज कौरव ।&lt;br&gt;&#xA;अद्यैव नारदश्श्रीमान् आगमिष्यति सत्वरः ।&lt;br&gt;&#xA;आदृत्य तस्य वाक्यानि शासनं कुरु तस्य वै ॥&lt;br&gt;&#xA;वैशम्पायनः-&lt;br&gt;&#xA;एवमुक्त्वा ततः कुन्तीम् अभिवाद्य जनार्दनः ।&lt;br&gt;&#xA;उवाच श्लक्ष्णया वाचा गमिष्यामि नमोऽस्तु ते ॥&lt;br&gt;&#xA;कुन्ती-&lt;br&gt;&#xA;जातुषं गृहमासाद्य मया प्राप्तं च केशव ।&lt;br&gt;&#xA;आर्येण चापि न ज्ञातं कुन्तिभोजेन चानघ ॥&lt;br&gt;&#xA;त्वया नाथेन गोविन्द दुःखं तीर्णं महत्तरम् ।&lt;br&gt;&#xA;त्वं हि नाथस्त्वनाथानां दरिद्राणां विशेषतः ॥&lt;br&gt;&#xA;सर्वदुःखानि शाम्यन्ति तव सन्दर्शनान्मम ।&lt;br&gt;&#xA;स्मरस्वैनान् महाप्राज्ञ तेन जीवन्ति पाण्डवाः ॥&lt;br&gt;&#xA;वैशम्पायनः-&lt;br&gt;&#xA;करिष्यामीति चामन्त्र्य अभिवाद्य पितृष्वसाम् ।&lt;br&gt;&#xA;गमनाय मतिं चक्रे वासुदेवस्सहानुगः ॥&lt;br&gt;&#xA;तां निवर्त्य ततो वीरस् सह रामेण केशवः ।&lt;br&gt;&#xA;ययौ द्वारवतीं राजन् पाण्डवानुमते तदा ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/199/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/199/</guid>
      <description>&lt;p&gt;जनमेजयः-&lt;br&gt;&#xA;एवं सम्प्राप्य राज्यं तद् इन्द्रप्रस्थे तपोधन ।&lt;br&gt;&#xA;अत ऊर्ध्वं नरव्याघ्राः किमकुर्वत पाण्डवाः ॥&lt;br&gt;&#xA;सर्व एव महात्मानस् सर्वे एव पितामहाः ।&lt;br&gt;&#xA;द्रौपदी धर्मपत्नी च कथं तानन्वर्तत ॥&lt;br&gt;&#xA;कथमासंश्च कृष्णायाम् एकस्यां ते नराधिपाः ।&lt;br&gt;&#xA;वर्तमाना महेष्वासा नाभिद्यन्त परस्परम् ॥&lt;br&gt;&#xA;श्रोतुमिच्छाम्यहं तत्र विस्तरेण यथातथम् ।&lt;br&gt;&#xA;तेषां चेष्टितमन्योन्यं युक्तानां कृष्णया सह ॥&lt;br&gt;&#xA;वैशम्पायनः-&lt;br&gt;&#xA;धृतराष्ट्राभ्यनुज्ञाता इन्द्रप्रस्थं प्रविश्य तत् ।&lt;br&gt;&#xA;रेमिरे पुरुषव्याघ्राः कृष्णया सह पाण्डवाः ॥&lt;br&gt;&#xA;प्राप्य राज्यं महातेजास् सत्यसन्धो युधिष्ठिरः ।&lt;br&gt;&#xA;पालयामास धर्मेण पृथिवीं भ्रातृभिस्सह ॥&lt;br&gt;&#xA;जितारयो महाप्राज्ञास् सत्यधर्मपरायणाः ।&lt;br&gt;&#xA;मुदं परमिकां प्राप्तास् तत्रोषुः पाण्डुनन्दनाः ॥&lt;br&gt;&#xA;कुर्वाणाः पौरकार्याणि सर्वाणि भरतर्षभाः ।&lt;br&gt;&#xA;आसाञ्चक्रुर्महार्हेषु पारार्ध्येष्वासनेषु च ॥&lt;br&gt;&#xA;तेषु तत्रोपविष्टेषु पाण्डवेषु महात्मसु ।&lt;br&gt;&#xA;आययौ धर्मराजं तु द्रष्टुकामोऽथ नारदः ॥&lt;br&gt;&#xA;पथा नक्षत्रजुष्टेन सुपर्णाचरितेन च ।&lt;br&gt;&#xA;चन्द्रसूर्यप्रकाशेन सेवितेन महर्षिभिः ॥&lt;br&gt;&#xA;नभस्स्थलेन दिव्येन दुर्लभेनातपस्विनाम् ।&lt;br&gt;&#xA;भूतार्चितो भूतधरं राष्ट्रं नगरभूषितम् ।&lt;br&gt;&#xA;अवेक्षमाणो द्युतिमान् आजगाम महातपाः ॥&lt;br&gt;&#xA;सर्ववेदान्तगो विप्रस् सर्वविद्यासु पारगः ।&lt;br&gt;&#xA;परेण तपसा युक्तो ब्राह्मेण तपसा वृतः ॥&lt;br&gt;&#xA;नये नीतौ च निरतो विश्रुतश्च महामुनिः ।&lt;br&gt;&#xA;परात् परतरं प्राप्तो धर्मात् समभिजग्मिवान् ॥&lt;br&gt;&#xA;भावितात्मा गतरजाश् शान्तो मृदुर्ऋजुर्द्विजः ।&lt;br&gt;&#xA;धर्मेणाधिगतस्सर्वैर् देवदानवमानुषैः ॥&lt;br&gt;&#xA;क्षीणकर्मसु पापेषु भूतेषु विविधेषु च ।&lt;br&gt;&#xA;सर्वथा कृतमर्यादो वेदेषु विविधेषु च ॥&lt;br&gt;&#xA;शतशस्सोमपा यज्ञे सदा पुण्यकृदग्निचित् ।&lt;br&gt;&#xA;ऋक्सामयजुषां वेत्ता न्यायवृत्तान्तकोविदः ॥&lt;br&gt;&#xA;ऋजुरारोहबाञ्छुक्लो भूयिष्ठपथिकोऽनघः ।&lt;br&gt;&#xA;श्लक्ष्णया शिखयोपेतस् सम्पन्नः परमत्विषा ॥&lt;br&gt;&#xA;अवदाते च सूक्ष्मे च दिव्ये च रचिते शुभे ।&lt;br&gt;&#xA;महेन्द्रदत्ते महती बिभ्रत् परमवाससी ॥&lt;br&gt;&#xA;जाम्बूनदमये दिव्ये गण्डलम्बिमुखे नवे ।&lt;br&gt;&#xA;अग्न्यर्कसदृशे दिव्ये धारयन् कुण्डले शुभे ॥&lt;br&gt;&#xA;राजतच्छत्रमुच्छ्रित्य चित्रं परमवर्चसम् ।&lt;br&gt;&#xA;प्राप्य दुष्प्रापमन्येन ब्रह्मवर्चसमुत्तमम् ॥&lt;br&gt;&#xA;भवने भूमिपालस्य बृहस्पतिरिवाप्लुतः ॥&lt;br&gt;&#xA;संहितायां च सर्वेषां स्थितस्योपस्थितस्य च ।&lt;br&gt;&#xA;द्विपदस्य च धर्मस्य क्रमधर्मस्य पारगः ॥&lt;br&gt;&#xA;गाधासामानुसामज्ञस् साम्नां परमवल्गुनाम् ।&lt;br&gt;&#xA;आत्मना सर्वमोक्षिभ्यः कृतिमान् कृत्यवित्तदा ॥&lt;br&gt;&#xA;योक्ता र्धर्मै बहुविधे मनो मतिमतां वरः ।&lt;br&gt;&#xA;विदितार्थस्समश्चैव छेत्ता निगमसंशयान् ॥&lt;br&gt;&#xA;अर्थनिर्वचने नित्यं संशयच्छिदसंशयः ।&lt;br&gt;&#xA;प्रकृत्या धर्मकुशलो नानाधर्मविशारदः ॥&lt;br&gt;&#xA;लोपेनागमधर्मेण सङ्क्रमेण च वृत्तिषु ।&lt;br&gt;&#xA;एकशब्दांश्च नानार्थान् एकार्थांश्च पृथक्छ्रुतीन् ।&lt;br&gt;&#xA;पृथगर्थाभिधानांश्च प्रयोगाणामवेक्षिता ॥&lt;br&gt;&#xA;प्रमाणभूतो लोकस्य सर्वाधिकरणेषु च ।&lt;br&gt;&#xA;सर्ववर्णविकारेषु नित्यं सकलपूजितः ॥&lt;br&gt;&#xA;स्वरेऽस्वरे च विविधे वृत्तेषु विविधेषु च ।&lt;br&gt;&#xA;समस्थानेषु सर्वेषु समाम्नायेषु धातुषु ॥&lt;br&gt;&#xA;उद्देश्यानां समाख्याता सर्वमाख्यातमुद्दिशन् ।&lt;br&gt;&#xA;अभिसन्धिषु सर्वज्ञः पदान्यङ्गान्यनुस्मरन् ॥&lt;br&gt;&#xA;कालधर्मेण निर्दिष्टं यथार्थं च विचारयन् ।&lt;br&gt;&#xA;चिकीर्षितं च यो वेत्ता यथा लोकेन संवृतम् ॥&lt;br&gt;&#xA;विभाषितं च समयं भाषितं हृदयङ्गमम् ।&lt;br&gt;&#xA;आत्मने च परस्मै च स्वरसंस्कारयोगवान् ॥&lt;br&gt;&#xA;एषां स्वराणां वेत्ता च बोद्धा च वचनस्वरान् ।&lt;br&gt;&#xA;विज्ञाता चोक्तवाक्यानाम् एकतां बहुतां तथा ॥&lt;br&gt;&#xA;बोद्धा हि परमार्थांश्च विविधांश्च व्यतिक्रमान् ।&lt;br&gt;&#xA;अभेदतश्च बहुशो बहुशश्चापि भेदतः ॥&lt;br&gt;&#xA;वनानां विविधानां च देशानां च समीक्षिता ।&lt;br&gt;&#xA;नानार्थकुशलस्तत्र तद्धितेषु च सर्वशः ॥&lt;br&gt;&#xA;परिभूषयिता वाचां वर्णतस्स्वरतोऽर्थतः ॥&lt;br&gt;&#xA;प्रत्ययांश्च समाख्याता नियतं प्रतिधातुकम् ।&lt;br&gt;&#xA;पञ्च चाक्षरजातानि स्वरसञ्ज्ञानि यानि च ॥&lt;br&gt;&#xA;तमागतमृषिं दृष्ट्वा प्रत्युद्गम्याभिवाद्य च ।&lt;br&gt;&#xA;आसनं रुचिरं तस्मै स्वं ददौ स युधिष्ठिरः ॥&lt;br&gt;&#xA;कृष्णाजिनोत्तरे तस्मिन्नुपविष्टो महानृषिः ॥&lt;br&gt;&#xA;देवर्षेरुपविष्टस्य स्वयमर्घ्यं यथाविधि ।&lt;br&gt;&#xA;प्रादाद्युधिष्ठिरो धीमान् राज्यं चास्मै न्यवेदयत् ॥&lt;br&gt;&#xA;प्रतिगृह्य तु तां पूजाम् ऋषिः प्रीतमना भवत् ।&lt;br&gt;&#xA;आशीर्भिर्वर्धयित्वा तु तमुवाचास्यतामिति ॥&lt;br&gt;&#xA;निषसादाभ्यनुज्ञातस् तदा राजा युधिष्ठिरः ।&lt;br&gt;&#xA;प्रेषयामास कृष्णायै भगवन्तमुपस्थितम् ॥&lt;br&gt;&#xA;श्रुत्वैतद्द्रौपदी चैव शुचिर्भूत्वा समाहिता ।&lt;br&gt;&#xA;जगाम तत्र यत्रास्ते नारदः पाण्डवैस्सह ॥&lt;br&gt;&#xA;तस्याभिवाद्य चरणौ देवर्षेर्धर्मचारिणी ।&lt;br&gt;&#xA;कृताञ्जलिस्सुसंवीता स्थिता वै द्रुपदात्मजा ॥&lt;br&gt;&#xA;तस्याश्चापि स धर्मात्मा सत्यवागृषिसत्तमः ।&lt;br&gt;&#xA;आशिषो विविधाः प्रोच्य राजपुत्र्यास्तु नारदः ।&lt;br&gt;&#xA;गम्यतामिति चोवाच भगवांस्तामनिन्दिताम् ॥&lt;br&gt;&#xA;गतायामथ कृष्णायां युधिष्ठिरपुरोगमान् ।&lt;br&gt;&#xA;विविक्ते पाण्डवान् सर्वान् उवाच भगवानृषिः ॥&lt;br&gt;&#xA;नारदः-&lt;br&gt;&#xA;पाञ्चाली भवतामेका धर्मपत्नी यशस्विनी ।&lt;br&gt;&#xA;यथा वो नात्र भेदस्स्यात् तथा नीतिर्विधीयताम् ॥&lt;br&gt;&#xA;सुन्दोपसुन्दौ ह्यसुरौ भ्रातरौ सहितावुभौ ।&lt;br&gt;&#xA;देवैरवध्यावसुरौ त्रिषु लोकेषु विश्रुतौ ॥&lt;br&gt;&#xA;एकराज्यावेकगृहावेकशय्यासनाशनौ ।&lt;br&gt;&#xA;तिलोत्तमायास्तौ हेतोर्न अन्योन्यमभिजघ्नतुः ॥&lt;br&gt;&#xA;रक्ष्यतां सौहृदं तस्माद् अन्योन्यं प्रति भाविकम् ।&lt;br&gt;&#xA;यथा वो नात्र भेदस्स्यात् तत् कुरुष्व युधिष्ठिर ॥&lt;br&gt;&#xA;युधिष्ठिरः-&lt;br&gt;&#xA;सुन्दोपसुन्दावसुरौ कस्य पुत्रौ महामुने ।&lt;br&gt;&#xA;उत्पन्नश्च कथं भेदः कथं चान्योन्यमघ्नताम् ॥&lt;br&gt;&#xA;अप्सरा देवकन्या वा कस्य वैषा तिलोत्तमा ।&lt;br&gt;&#xA;यस्याः कामेन सम्मत्तौ जघ्नतुस्तौ परस्परम् ॥&lt;br&gt;&#xA;एतत्सर्वं यथा वृत्तं विस्तरेण तपोधन ।&lt;br&gt;&#xA;श्रोतुमिच्छामहे विप्रं परं कौतूहलं हि नः ॥&lt;br&gt;&#xA;नारदः-&lt;br&gt;&#xA;श्रुणु मे विस्तरेणेदम् इतिहासं पुरातनम् ।&lt;br&gt;&#xA;भ्रातृभिस्सहितः पार्थ यथावृत्तं युधिष्ठिर ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/200/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/200/</guid>
      <description>&lt;p&gt;नारदः-&lt;br&gt;&#xA;महासुरस्यान्ववाये हिरण्यकशिपोः पुरा ।&lt;br&gt;&#xA;निकुम्भो नाम दैत्येन्द्रस् तेजसा बलवानभूत् ॥&lt;br&gt;&#xA;तस्य पुत्रौ महावीर्यौ जातौ भीमपराक्रमौ ।&lt;br&gt;&#xA;सहान्योन्येन भुञ्जाते विनाऽन्योन्यं न गच्छताम् ॥&lt;br&gt;&#xA;अन्योन्यस्य प्रियकरावन्योन्यस्य प्रियंवदौ ।&lt;br&gt;&#xA;एकशीलसमाचारौ द्विधैवैकोऽभवच्च यौ ।&lt;br&gt;&#xA;तौ विवृद्धौ महावीर्यौ कार्येष्वप्येकनिष्ठितौ ॥&lt;br&gt;&#xA;त्रैलोक्यविजये यत्तौ समास्थायैकनिश्चयम् ।&lt;br&gt;&#xA;दीक्षां कृत्वा गतौ विन्ध्यं तत्रोग्रं तेपतुस्तपः ॥&lt;br&gt;&#xA;तौ तु दीर्घेण कालेन तपोयुक्तौ बभूवतुः ॥&lt;br&gt;&#xA;क्षुत्पिपासापरिश्रान्तौ जटावल्कलधारिणौ ।&lt;br&gt;&#xA;मलोपचितसर्वाङ्गौ वायुभक्षौ बभूवतुः ॥&lt;br&gt;&#xA;आत्ममांसानि जुह्वान्तौ पादाङ्गुष्ठाग्रविष्ठितौ ।&lt;br&gt;&#xA;ऊर्ध्वबाहू ह्यनिमिषौ दीर्घकालं धृतव्रतौ ॥&lt;br&gt;&#xA;तयोस्तपःप्रभावेण दीर्घकालं प्रतापितः ।&lt;br&gt;&#xA;धूमं प्रमुमुचे विन्ध्यस् तदद्भुतमिवाभवत् ॥&lt;br&gt;&#xA;ततो देवा भवन् भीता उग्रं दृष्ट्वा तयोस्तपः ।&lt;br&gt;&#xA;ततस्तपोविघातार्थं देवा विघ्नानि चक्रिरे ॥&lt;br&gt;&#xA;रत्नैः प्रलोभयामासुर् स्त्रीभिश्चोभौ पुनःपुनः ।&lt;br&gt;&#xA;न च तौ चक्रतुर्भङ्गं व्रतस्य तु महाव्रतौ ।&lt;br&gt;&#xA;अथ मायां पुनर्देवास् तयोश्चक्रुर्महात्मनोः ॥&lt;br&gt;&#xA;भगिन्यो मातरो भार्यास् तयोर्बन्धुजनस्तथा ।&lt;br&gt;&#xA;परीयमाना वित्रस्ताश् शूलहस्तेन रक्षसा ॥&lt;br&gt;&#xA;स्रस्ताभरणकेशान्ता एकान्तभ्रष्टवाससः ।&lt;br&gt;&#xA;अभिभाष्य तु तास्सर्वास् तौ त्राहीति पुनः पुनः ॥&lt;br&gt;&#xA;यदा क्षोभं न गच्छेताम् आर्तिं वैकतरस्तयोः ।&lt;br&gt;&#xA;ततस्स्त्रियस्तास्सन्त्रस्तास् सर्वमन्तरधीयत ॥&lt;br&gt;&#xA;ततः पितामहस्साक्षाद् अभिगम्य महासुरौ ।&lt;br&gt;&#xA;वरेण च्छ्दयामास सर्वलोकपितामहः ॥&lt;br&gt;&#xA;ततस्सुन्दोपसुन्दौ तौ भ्रातरौ दृढविक्रमौ ।&lt;br&gt;&#xA;दृष्ट्वा पितामहं देवम् उभौ तौ प्राञ्जली तदा ॥&lt;br&gt;&#xA;सुन्दोपसुन्दौ-&lt;br&gt;&#xA;ऊचतुश्च प्रभुं देवं ततस्तौ सहितौ तदा ।&lt;br&gt;&#xA;आवयोस्तपसाऽनेन यदि प्रीतः पितामहः ॥&lt;br&gt;&#xA;मायाविदावस्त्रविदौ बलिनौ कामरूपिणौ ।&lt;br&gt;&#xA;उभावप्यमरौ स्यावः प्रसन्नो यदि नौ प्रभुः ॥&lt;br&gt;&#xA;पितामहः-&lt;br&gt;&#xA;ऋतेऽमरत्वमन्यद्वां सर्वमुक्तं भविष्यति ।&lt;br&gt;&#xA;अन्यद्वृणीतं मृत्योश्च विधानममरैस्सह ॥&lt;br&gt;&#xA;सुन्दोपसुन्दौ-&lt;br&gt;&#xA;करिष्यावेदमिति यन्महदप्युत्थितं तपः ।&lt;br&gt;&#xA;आवयोर्हेतुना फेन नामरत्वं विधीयते ॥&lt;br&gt;&#xA;पितामहः-&lt;br&gt;&#xA;त्रैलोक्यविजयार्थाय भवद्भ्यामास्थितं तपः ।&lt;br&gt;&#xA;हेतुनाऽनेन दैत्येन्द्रौ न वां कामं करोम्यहम् ॥&lt;br&gt;&#xA;सुन्दोपसुन्दौ-&lt;br&gt;&#xA;त्रिषु लोकेषु यद्भूतं सर्वं स्थावरजङ्गमम् ।&lt;br&gt;&#xA;सर्वस्मान्नौ भयं न स्याद् ऋतेऽन्योन्यात् पितामह ॥&lt;br&gt;&#xA;पितामहः-&lt;br&gt;&#xA;यत् प्रार्थितं यथोक्तं तत् काममेव ददामि वाम् ।&lt;br&gt;&#xA;मृत्योर्विधानमेतच्च यथावद्वा भविष्यति ॥&lt;br&gt;&#xA;नारदः-&lt;br&gt;&#xA;ततः पितामहो दत्त्वा वरमेतत्तदा तयोः ।&lt;br&gt;&#xA;निवर्त्य तपसस्तौ च ब्रह्मलोकं जगाम ह ॥&lt;br&gt;&#xA;लब्ध्वा वराणि सर्वाणि दैत्येन्द्रावपि तौ तावुभौ ।&lt;br&gt;&#xA;अवध्यौ सर्वलोकस्य स्वयमेवावनिं गतौ ॥&lt;br&gt;&#xA;तौ तु लब्धवरौ दृष्ट्वा कृतकामौ महासुरौ ।&lt;br&gt;&#xA;सर्वस्सुहृज्जनस्ताभ्यां प्रहर्षमुपजग्मिवान् ॥&lt;br&gt;&#xA;ततस्तौ तु जटा भित्त्वा मौलिनौ सम्बभूवतुः ।&lt;br&gt;&#xA;महार्हाभरणोपेतौ विरजोम्बरधारिणौ ॥&lt;br&gt;&#xA;अकालकौमुदीं चैवं चक्रतुस्सार्वकालिकीम् ।&lt;br&gt;&#xA;दैत्येन्दौ परमप्रीतौ तयोश्चैव सुहृज्जनः ॥&lt;br&gt;&#xA;भक्ष्यतां भुज्यतां नित्यं रम्यतां गीयतामिति ।&lt;br&gt;&#xA;पीयतां दीयतां चेति वाच आसन् गृहे गृहे ॥&lt;br&gt;&#xA;तत्रतत्र महानादैर् उद्घुष्टतलनादितैः ।&lt;br&gt;&#xA;हृष्टं प्रमुदितं सर्वं दैत्यानामभवत् पुरम् ॥&lt;br&gt;&#xA;तैस्तैर्विहारैर्बहुभिर् दैत्येन्द्राणां महौजसाम् ।&lt;br&gt;&#xA;समास्सङ्क्रीडतां तेषाम् अहरेकमिवाभवत् ॥&lt;br&gt;&#xA;उत्सवे वर्तमाने तु त्रैलोक्याकाङ्क्षिणावुभौ ।&lt;br&gt;&#xA;मन्त्रयित्वा ततस्सेनां तावज्ञापयतां तदा ॥&lt;br&gt;&#xA;सुहृद्भिरप्यनुज्ञातौ दैत्यैर्वृद्धैश्च मन्त्रिभिः ।&lt;br&gt;&#xA;कृत्वा प्रास्थानिकं यात्राम् असुरौ ययतुस्तदा ॥&lt;br&gt;&#xA;गदापिट्टसधारिण्या शूलमुद्गरहस्तया ।&lt;br&gt;&#xA;प्रस्थितौ सहधर्मिण्या महत्या दैत्यसेनया ॥&lt;br&gt;&#xA;मङ्गलैस्स्तुतिभिश्चापि विजयं प्रति संहितौ ।&lt;br&gt;&#xA;चारणैस्स्तूयमानौ तौ जग्मतुः परया मुदा ॥&lt;br&gt;&#xA;तावन्तरिक्षमुत्पत्य दैत्यौ कामगमावुभौ ।&lt;br&gt;&#xA;देवानामेव भवनं जग्मतुर्युद्धदुर्मदौ ॥&lt;br&gt;&#xA;तयोरागमनं ज्ञात्वा वरदानं च तत् प्रभोः ।&lt;br&gt;&#xA;हित्वा त्रिविष्टपं जग्मुर् ब्रह्मलोकं ततस्सुराः ॥&lt;br&gt;&#xA;ताविन्द्रलोकं निर्जित्य यक्षरक्षोगणांस्तथा ।&lt;br&gt;&#xA;खेचराण्यपि भूतानि जघ्नतुस्तीव्रविक्रमौ ॥&lt;br&gt;&#xA;अन्तर्भूमिगतान् नागाञ् जित्वा तौ तु महासुरौ ।&lt;br&gt;&#xA;समुद्रवासिनीस्सर्वा म्लेच्छजातीर्विजिग्यतुः ॥&lt;br&gt;&#xA;ततस्सर्वां महीं जेतुम् आरब्धावुग्रशासनौ ।&lt;br&gt;&#xA;सैनिकांश्च समाहूय सुतीक्ष्णं वाचमूचतुः ॥&lt;br&gt;&#xA;राजर्षयो महायज्ञैर् हव्यकव्यैर्द्विजातयः ।&lt;br&gt;&#xA;तेजो बलं च देवानां वर्धुयन्ते श्रियं तथा ॥&lt;br&gt;&#xA;तेषामेवं प्रवृद्धानां सर्वेषामसुरद्विषाम् ।&lt;br&gt;&#xA;सम्भूय सर्वैरस्माभिः कार्यस्सर्वात्मना वधः ॥&lt;br&gt;&#xA;एवं सर्वान् समादिश्य पूर्वतीरे महोदधेः ।&lt;br&gt;&#xA;क्रूरां मतिं समास्थाय जग्मतुस्सर्वतोदिशम् ॥&lt;br&gt;&#xA;यज्ञैर्यजन्ति ये के चिद् याजयन्ति च ये द्विजाः ।&lt;br&gt;&#xA;तान् सर्वानसुरौ दृष्ट्वा बलिनौ जघ्नतुस्ततः ॥&lt;br&gt;&#xA;आश्रमेष्वग्निहोत्राणि ऋषीणां भावितात्मनाम् ।&lt;br&gt;&#xA;गृहीत्वा प्रक्षिपन्त्यप्सु विस्रब्धास्सैनिकास्तदा ॥&lt;br&gt;&#xA;तपोधनैश्च ये शापा क्रुद्धैरुक्ता महात्मभिः ।&lt;br&gt;&#xA;नाक्रामन्ति तयोस्तेन वरदानेन च प्रभो ॥&lt;br&gt;&#xA;नाक्रामन्ति यदा शापा बाणा मुक्ताश्शिलास्विव ।&lt;br&gt;&#xA;नियमांस्तु परित्यज्य विद्रवन्ति द्विजातयः ॥&lt;br&gt;&#xA;पृथिव्यां ये तपस्सिद्धाश् शान्ता दमपरायणाः ।&lt;br&gt;&#xA;तयोर्भयाद्दुद्रुविरे वैनतेयादिवोरगाः ॥&lt;br&gt;&#xA;मथितैराश्रमैर्भग्नैर् विकीर्णैः कलशैस्स्रुवैः ।&lt;br&gt;&#xA;शून्यमासीज्जगत्सर्वं कालेनेव हतं यथा ॥&lt;br&gt;&#xA;ततो राजन्नदृश्यद्भिर् ऋषिभिश्च तपोधनैः ।&lt;br&gt;&#xA;उभौ विनिश्चयं कृत्वा विकुर्वाणौ वधैषिणौ ॥&lt;br&gt;&#xA;प्रभिन्नकरटौ मत्तौ भूत्वा कुञ्जररूपिणौ ।&lt;br&gt;&#xA;सल्ँलीनानपि दुर्गेषु निन्यतुर्यमसादनम् ॥&lt;br&gt;&#xA;सिंहौ भूत्वा पुनर्व्याघ्रौ पुनश्चान्तर्हितावुभौ ।&lt;br&gt;&#xA;तैरुपायैस्तु तान् क्रूरान् ऋषीन् दृष्ट्वा निजघ्नतुः ॥&lt;br&gt;&#xA;निवृत्तनित्यस्वाध्याया प्रनष्टनृपतिद्विजा ।&lt;br&gt;&#xA;उत्सन्नोत्सवयज्ञा च बभूव वसुधा तदा ॥&lt;br&gt;&#xA;हाहाभूता भयार्ता च निवृत्तविपणापणा ।&lt;br&gt;&#xA;निवृत्तदेवकार्या च पुण्योद्वाहविवर्जिता ॥&lt;br&gt;&#xA;निवृत्तकृषिगोरक्षा विध्वस्तनगराश्रमा ।&lt;br&gt;&#xA;अस्थिकङ्कालसङ्कीर्णा बभूव ह्युग्रदर्शना ॥&lt;br&gt;&#xA;निवृत्तपितृकार्यं च निर्वषट्कारमङ्गलम् ।&lt;br&gt;&#xA;जगत् प्रतिभयाकारं दुष्प्रेक्ष्यमभवत् तदा ॥&lt;br&gt;&#xA;चन्द्रादित्यौ ग्रहास्तारा नक्षत्राणि दिवौकसः ।&lt;br&gt;&#xA;जग्मुर्विषादं तत् कर्म दृष्ट्वा सुन्दोपसुन्दयोः ॥&lt;br&gt;&#xA;एवं सर्वा दिशो दैत्यौ जित्वा क्रूरेण कर्मणा ।&lt;br&gt;&#xA;निस्सपत्नौ कुरुक्षेत्रे निवेशमभिचक्रतुः ॥&lt;br&gt;&#xA;ततो देवर्षयस्सर्वे सिद्धाश्च परमर्षयः ।&lt;br&gt;&#xA;जग्मुस्तदा परमार्तिं दृष्ट्वा तत्कदनं महत् ॥&lt;br&gt;&#xA;तेऽभिजग्मुर्जितक्रोधा जितात्मानो जितेन्द्रियाः ।&lt;br&gt;&#xA;पितामहस्य भवनं जग्मुस्ते शोककातराः ॥&lt;br&gt;&#xA;ततो ददृशुरासीनं सह देवैः पितामहम् ।&lt;br&gt;&#xA;सिद्धैर्ब्रह्मर्षिभिश्चैव समन्तात् परिवारितम् ॥&lt;br&gt;&#xA;तत्र विष्णुर्महादेवस् तत्राग्निर्वायुना सह ।&lt;br&gt;&#xA;चन्द्रादित्यौ च धर्मश्च परमेष्ठी तथा बुधः ॥&lt;br&gt;&#xA;वैखानसा वालखिल्यास् सोमपाश्च मरीचिपाः ।&lt;br&gt;&#xA;अजाश्चैवाजमीढाश्च तेजोगर्भास्तपस्विनः ॥&lt;br&gt;&#xA;ऋषयस्सर्व एवैते पितामहमुपागमन् ॥&lt;br&gt;&#xA;ततोऽभिगम्य सहितास् सर्व एव महर्षयः ।&lt;br&gt;&#xA;सुन्दोपसुन्दयौः कर्म सर्वमेवाशशंसिरे ॥&lt;br&gt;&#xA;यथा हृतं यथा चैव कृतं येन क्रमेण च ।&lt;br&gt;&#xA;न्यवेदयंस्ततस्सर्वम् अखिलेन पितामहम् ॥&lt;br&gt;&#xA;ततो देवगणास्सर्वे ते चैव परमर्षयः ।&lt;br&gt;&#xA;तमेवार्थं पुरस्कृत्य पितामहमचोदयन् ॥&lt;br&gt;&#xA;ततः पितामहश्श्रुत्वा सर्वेषां तद्वचस्तदा ।&lt;br&gt;&#xA;मुहूर्तमिव सञ्चिन्त्य कर्तव्यस्य विनिश्चयम् ।&lt;br&gt;&#xA;तयोर्वधं समुद्दिश्य विश्वकर्माणमाह्वयत् ॥&lt;br&gt;&#xA;दृष्ट्वा च विश्वकर्माणं व्यादिदेश पितामहः ।&lt;br&gt;&#xA;सृज्यतां प्रार्थनीयेन रूपेण स्त्रीत्यथाब्रवीत् ॥&lt;br&gt;&#xA;पितामहं नमस्कृत्य तद्वाक्यमभिनन्द्य वै ।&lt;br&gt;&#xA;निर्ममेऽपि च तां दिव्यां चिन्तयित्वा प्रयत्रतः ॥&lt;br&gt;&#xA;त्रिषु लोकेषु यत् किञ्चिद् भूतं स्थावरजङ्गमम् ।&lt;br&gt;&#xA;समानयद्दर्शनीयं तत्तद्यत्रात् ततस्ततः ॥&lt;br&gt;&#xA;तिलशश्चैव रत्नानि तस्या गात्रे न्यवेशयत् ।&lt;br&gt;&#xA;तां रत्नसङ्घातमयीम् असृजद्देवरूपिणीम् ॥&lt;br&gt;&#xA;सा प्रयत्नेन महता निर्मिता विश्वकर्मणा ।&lt;br&gt;&#xA;त्रिषु लोकेषु नारीणां रूपेणाप्रतिमा भुवि ॥&lt;br&gt;&#xA;न तस्यास्सूक्ष्ममप्यस्ति यद्गात्रे रूपसम्पदा ।&lt;br&gt;&#xA;निर्मितं सर्वगात्रेषु यत्र दृष्टिर्न सज्जते ॥&lt;br&gt;&#xA;सा विग्रहवतीव श्रीः कान्तरूपा वपुष्मती ।&lt;br&gt;&#xA;पितामहमुपातिष्ठत् किं करोमीति चाब्रवीत् ॥&lt;br&gt;&#xA;प्रीतो भूत्वा स दृष्ट्वैव प्रीत्या चास्यै वरं ददौ ।&lt;br&gt;&#xA;कान्तत्वं सर्वभूतानां स्वश्रियाऽनुपमं वपुः ॥&lt;br&gt;&#xA;सा तेन वरदानेन कर्तुश्च क्रियया तदा ।&lt;br&gt;&#xA;जहार सर्वभूतानां चक्षूंषि च मनांसि च ॥&lt;br&gt;&#xA;तिलं तिलं समादाय रत्नानां यद्विनिर्मिता ।&lt;br&gt;&#xA;तिलोत्तमेत्यतस्तस्या नाम चक्रे पितामहः ॥&lt;br&gt;&#xA;पितामहः-&lt;br&gt;&#xA;गच्छ सुन्दोपसुन्दाभ्याम् असुराभ्यां तिलोत्तमे ।&lt;br&gt;&#xA;प्रार्थनीयेन रूपेण कुरु भद्रे प्रलोभनम् ॥&lt;br&gt;&#xA;त्वत्कृते दर्शानादेव रूपसम्पत्कृते च वै ।&lt;br&gt;&#xA;विरोधस्स्याद्यथा ताभ्याम् अन्योन्यं तु तथा कुरु ॥&lt;br&gt;&#xA;नारदः-&lt;br&gt;&#xA;सा तथेति प्रतिज्ञाय नमस्कृत्य पितामहम् ।&lt;br&gt;&#xA;चकार मण्डलं सा वै विबुधानां पितामहम् ॥&lt;br&gt;&#xA;प्राङ्मुखो भगवानास्ते दक्षिणेन महेश्वरः ।&lt;br&gt;&#xA;देवाश्चैवोत्तरेणासन् सर्वतस्त्वृषयोऽभवन् ॥&lt;br&gt;&#xA;कुर्वन्त्यां तु तदा तस्यां मण्डलं तत्प्रदक्षिणम् ।&lt;br&gt;&#xA;ब्रह्मा विष्णुश्च भगवान् तृणीकृत्यावतिष्टते  ॥&lt;br&gt;&#xA;इन्द्रस्स्थाणुश्च भगवान् धैर्यं कृत्वा व्यवस्थितौ ॥&lt;br&gt;&#xA;द्रष्टुकामस्य रुद्रस्य गतायां पार्श्वतस्ततः ।&lt;br&gt;&#xA;अन्यदञ्चितपक्ष्माक्षं पश्चिमं निस्सृतं मुखम् ॥&lt;br&gt;&#xA;गतायाश्चोत्तरं पार्श्वम् उत्तरं निस्सृतं मुखम् ।&lt;br&gt;&#xA;पृष्ठतः परिवर्तन्त्या दक्षिणं निस्सृतं मुखम् ॥&lt;br&gt;&#xA;महेन्द्रस्यापि नेत्राणां पार्श्वतः पृष्ठतोऽग्रतः ।&lt;br&gt;&#xA;रक्तानां च विशालानां सहस्रं सर्वतोऽभवत् ॥&lt;br&gt;&#xA;एवं चतुर्मुखस्स्थाणुर् महादेवोऽभवत् पुरा ।&lt;br&gt;&#xA;तथा सहस्रनेत्रश्च बभूव बलसूदनः ॥&lt;br&gt;&#xA;तथा देवनिकायानाम् ऋषीणां चैव सर्वशः ।&lt;br&gt;&#xA;मुखान्यपि प्रवर्तन्ते येन याति तिलोत्तमा ॥&lt;br&gt;&#xA;तस्या गात्रे निपतिता दृष्टिस्तेषां महात्मनाम् ।&lt;br&gt;&#xA;सर्वेषामेव भूयिष्ठम् ऋते देवं पितामहम् ॥&lt;br&gt;&#xA;गच्छन्त्यां च तया देवास् सर्वे च परमर्षयः ।&lt;br&gt;&#xA;कृतमित्येव तत् कार्यं मेनिरे रूपसम्पदा ॥&lt;br&gt;&#xA;तिलोत्तमायां तु तदा गतायां लोकभावनः ।&lt;br&gt;&#xA;कृतं कार्यमिति श्रीमान् अब्रवीच्च पितामहः ।&lt;br&gt;&#xA;सर्वान् विसर्जयामास देवानृषिगणांश्च तान् ॥&lt;br&gt;&#xA;जित्वा तु पृथिवीं दैत्यौ निस्सपत्नौ गतव्यथौ ।&lt;br&gt;&#xA;त्रैलोक्यं तु वशे कृत्वा कृतकृत्यौ बभूवतुः ॥&lt;br&gt;&#xA;देवगन्धर्वयक्षाणां नागपार्थिवरक्षसाम् ।&lt;br&gt;&#xA;आदाय सर्वरत्नानि परां तुष्टिमुपागतौ ॥&lt;br&gt;&#xA;यदा न प्रतिषेद्धारस् तयोस्सन्तीह के चन |&lt;br&gt;&#xA;निरुद्योगौ तदा भूत्वा विजह्राते यथाऽमरो ॥&lt;br&gt;&#xA;स्त्रीभिर्माल्यैश्च गन्धैश्च भक्ष्यभोज्यैश्च पुष्कलैः ।&lt;br&gt;&#xA;पानैश्च विविधैरन्यैः परां प्रीतिमवापतुः ॥&lt;br&gt;&#xA;अन्तःपुरे वनोद्याने पर्वतेपावनेषु च ।&lt;br&gt;&#xA;यथेप्सितेषु देशेषु विजह्रातेऽमराविव ॥&lt;br&gt;&#xA;ततः कदाचिद्विन्ध्यस्य पृष्ठे समशिलातले ।&lt;br&gt;&#xA;पुष्पिताग्रेषु सालेषु विहारमभिजग्मतुः ॥&lt;br&gt;&#xA;दिव्येषु सर्वकामेषु समानीतेषु तत्र तौ ।&lt;br&gt;&#xA;वरासनेषु संहृष्टौ सह स्त्रीभिर्निषीदतुः ॥&lt;br&gt;&#xA;ततो वादित्रनृत्ताभ्याम् उपातिष्ठंस्ततस्स्त्रियः ।&lt;br&gt;&#xA;गीतैश्च स्तुतिसंयुक्तैः प्रीत्यर्थमुपजग्मिरे ॥&lt;br&gt;&#xA;ततस्तिलोत्तमा तस्मिन् वने पुष्पाणि चिन्वती ।&lt;br&gt;&#xA;वेषमादीप्तमाधाय रक्तेनैकेन वाससा ॥&lt;br&gt;&#xA;नदीतीरेषु जातान् सा कर्णिकारान् प्रचिन्वती ।&lt;br&gt;&#xA;शनैर्जगाम तं देशं यत्रास्तां तौ महासुरौ ॥&lt;br&gt;&#xA;तौ तु पीत्वा वरं पानं मदरक्तान्तलोचनौ ।&lt;br&gt;&#xA;दृष्ट्वैव तां वरारोहां व्यथितौ सम्बभूवतुः ॥&lt;br&gt;&#xA;तावाप्लुत्यासनं हित्वा जग्मतुर्यत्र सा स्थिता ।&lt;br&gt;&#xA;उभौ च कामसंयुक्तावुभौ प्रार्थयतां च ताम् ॥&lt;br&gt;&#xA;दक्षिणे तां करे कूरस् सुन्दो जग्राह पाणिना ।&lt;br&gt;&#xA;उपसुन्दोऽपि जग्राह वामे पाणौ तिलोत्तमाम् ॥&lt;br&gt;&#xA;वरप्रदानमत्तौ तावौरसेन बलेन च ।&lt;br&gt;&#xA;धनरत्नमदाभ्यां च सुरापानमदेन च ॥&lt;br&gt;&#xA;सर्वैरेतैर्मदैर्मत्तावन्योन्यं भ्रुकुटीकृतौ ॥&lt;br&gt;&#xA;तौ कटाक्षेण दैत्येन्द्रावाकर्षति मुहुर्मुहुः ।&lt;br&gt;&#xA;दक्षिणेन कटाक्षेण सुन्दं जग्राह कामिनी ।&lt;br&gt;&#xA;वामनैव कटाक्षेण उपसुन्दं जिघृक्षती ॥&lt;br&gt;&#xA;गन्धाभरणरूपैस्तौ व्यामोहं जग्मतुस्तदा ।&lt;br&gt;&#xA;मदकामसमाविष्टौ परस्परमथोचतुः ॥&lt;br&gt;&#xA;मम भार्या तव गुरुर् इति सुन्दोऽभ्यभाषत ।&lt;br&gt;&#xA;मम भार्या तव वधूर् उपसुन्दोऽभ्यभाषत ॥&lt;br&gt;&#xA;नैषा तव ममैषेति तत्र तौ मन्युराविशत् ।&lt;br&gt;&#xA;तस्या हेतोर्गदे भीमे सङ्गृह्णीतामुभौ हि तौ ॥&lt;br&gt;&#xA;प्रगृह्य तौ गदे भीमे तस्याः कामेन मोहितौ ।&lt;br&gt;&#xA;अहम्पूर्वमहम्पूर्वम् इत्यन्योन्यं निजघ्नतुः ॥&lt;br&gt;&#xA;तौ गदाभिहतौ भीमौ पेततुर्धरणीतले ।&lt;br&gt;&#xA;रुधिरेणैव लिप्ताङ्गौ द्वाविवार्कौ नभश्च्युतौ ॥&lt;br&gt;&#xA;ततस्ता विद्रुता नार्यस् स च दैत्यगणस्तदा ।&lt;br&gt;&#xA;पातालमगमन् सर्वो विषादभयशङ्किताः ॥&lt;br&gt;&#xA;ततः पितामहस्तत्र सहदेवैर्महर्षिभिः ।&lt;br&gt;&#xA;आजगाम विशुद्धात्मा पूजयिष्यंस्तिलोत्तमाम् ॥&lt;br&gt;&#xA;वरेण च्छन्दिता सा च भगवत्प्रीतिमेव सा ।&lt;br&gt;&#xA;वरयामास तत्रैतां प्रीतः प्राह पितामहः ॥&lt;br&gt;&#xA;पितामहः-&lt;br&gt;&#xA;आदित्यचरिताल्ँलोकान् विचरिष्यसि तेजसा ।&lt;br&gt;&#xA;तेजसा तेन दृष्टस्त्वां न हरिष्यति कश्चन ॥&lt;br&gt;&#xA;नारदः-&lt;br&gt;&#xA;एवं तस्यै वरं दत्वा सर्वलोकपितामहः ।&lt;br&gt;&#xA;इन्द्रे त्रैलोक्यमाधाय ब्रह्मलोकं गतः प्रभुः ॥&lt;br&gt;&#xA;एवं तौ सहितौ भूत्वा सर्वार्थेष्वेकनिश्चयौ ।&lt;br&gt;&#xA;तिलोत्तमार्थं सङ्क्रुद्धावन्योन्यमभिजघ्नतुः ॥&lt;br&gt;&#xA;तस्माद्ब्रवीमि वस्स्नेहात् सर्वान् भरतसत्तमाः ॥&lt;br&gt;&#xA;यथा वो नात्र भेदस्स्यात् सर्वेषां द्रौपदीकृते ।&lt;br&gt;&#xA;तथा कुरुत भद्रं वो मम चेत् प्रियमिच्छथ ।&lt;br&gt;&#xA;यथा सुन्दोपसुन्दाभ्यां तथा न स्याद्युधिष्ठिर ॥&lt;br&gt;&#xA;वैशम्पायनः-&lt;br&gt;&#xA;एवमुक्ता महात्मानो नारदेन महर्षिणा ।&lt;br&gt;&#xA;समयं चक्रिरे राजंस् तेऽन्योन्येन समागताः ॥&lt;br&gt;&#xA;समक्षं तस्य देवर्षेर्नारदस्यामितौजसः ।&lt;br&gt;&#xA;एकैकस्य गृहे कृष्णा वसेद्वर्षमकल्मषा ॥&lt;br&gt;&#xA;द्रौपद्या च समासीनम् अन्योन्यं यो विदर्शयेत् ।&lt;br&gt;&#xA;स नो द्वादश वै मासान् व्रतचारी वने वसेत् ॥&lt;br&gt;&#xA;कृते च समये तस्मिन् पाण्डवैर्धर्मचारिभिः ।&lt;br&gt;&#xA;ततस्स भगवांस्तत्र पाण्डवैरर्चितः प्रभुः ॥&lt;br&gt;&#xA;नारदोऽप्यगमत्प्रीत इष्टं देशं महामुनिः ।&lt;br&gt;&#xA;एवं तैस्समयः पूर्वं कृतो नारदचोदितैः ॥&lt;br&gt;&#xA;न चाभिद्यन्त ते सर्वे तदाऽन्योन्येन भारत ॥&lt;br&gt;&#xA;एतद्विस्तरशस्सर्वम् आख्यातं ते नरेश्वर ।&lt;br&gt;&#xA;काले च तस्मिन् सम्पन्नं यथावज्जनमेजय ॥ ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/201/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/201/</guid>
      <description>&lt;p&gt;वैशम्पायनः&lt;br&gt;&#xA;एवं ते समयं कृत्वा न्यवसंस्तत्र पाण्डवाः ।&lt;br&gt;&#xA;वशे शस्त्रप्रतापेन कुर्वन्तोऽन्यान् महीक्षितः ॥&lt;br&gt;&#xA;तेषां मनुजसिंहानां पञ्चानाममितौजसाम् ।&lt;br&gt;&#xA;बभूव कृष्णा सर्वेषां पार्थानां वशवर्तिनी ॥&lt;br&gt;&#xA;ते तया तैश्च सा वीरैः पतिभिस्सह पञ्चभिः ।&lt;br&gt;&#xA;बभूव परमप्रीता नागैरिव सरस्वती ॥&lt;br&gt;&#xA;वर्तमानेषु धर्मेण पाण्डवेषु महात्मसु ।&lt;br&gt;&#xA;व्यवर्धन् कुरवस्सर्वे हीनदोषास्सुखान्विताः ॥&lt;br&gt;&#xA;अथ दीर्घेण कालेन ब्राह्मणस्य विशाम्पते ।&lt;br&gt;&#xA;कस्यचित्तस्कराः केचिज्जह्रुर्गा नृपसत्तम ॥&lt;br&gt;&#xA;ह्रियमाणे धने तस्मिन् ब्राह्मणः क्रोधमूर्छितः ।&lt;br&gt;&#xA;आगम्य खाण्डवप्रस्थमुदक्रोशत पाण्डवान् ॥&lt;br&gt;&#xA;ब्राह्मणः&lt;br&gt;&#xA;ह्रियते गोधनं क्षुद्रैर्नृशंसैरकृतात्मभिः ।&lt;br&gt;&#xA;प्रगृह्य चास्मद्विषयादभिधावन्ति पाण्डवाः ।&lt;br&gt;&#xA;ब्राह्मणस्याप्रमत्तस्य हविर्ध्वाङ्क्षैर्विलुप्यते ॥&lt;br&gt;&#xA;शार्दूलस्य गुहां शून्यां नीचः क्रोष्टाऽभिमन्यते ॥&lt;br&gt;&#xA;ब्राह्मणस्वे हृते चोरैर्धर्मार्थौ च विलोपितौ ।&lt;br&gt;&#xA;रोरूयमाणे च मयि क्रियतामस्त्रधारणम् ॥&lt;br&gt;&#xA;वैशम्पायनः&lt;br&gt;&#xA;रोरूयमाणस्याभ्याशे भृशं विप्रस्य पाण्डवः ।&lt;br&gt;&#xA;तानि वाक्यानि शुश्राव कुन्तीपुत्रो धनञ्जयः ।&lt;br&gt;&#xA;श्रुत्वैव च महाबाहुर्मा भैरित्याह तं द्विजम् ॥&lt;br&gt;&#xA;आयुधानि च यत्राऽऽसन्पाण्डवानां महात्मनाम् ।&lt;br&gt;&#xA;कृष्णया सह तत्राऽऽसीद्धर्मराजो युधिष्ठिरः ॥&lt;br&gt;&#xA;स प्रवेशाय चाशक्तो गन्तुमिच्छंश्च पाण्डवः ।&lt;br&gt;&#xA;तस्य चार्तस्य तैर्वाक्यैश्चोद्यमानः पुनः पुनः ॥&lt;br&gt;&#xA;आक्रन्देन च कौन्तेयश्चिन्तयामास दुःखितः ॥&lt;br&gt;&#xA;ह्रियमाणे धने तस्मिन् ब्राह्मणस्य तपस्विनः ।&lt;br&gt;&#xA;उपप्रेक्षणजोऽधर्मस्सुमहान् स्यान्महीपतेः ।&lt;br&gt;&#xA;आस्रप्रमार्जनं तस्य कर्तव्यमिति निश्चयः ॥&lt;br&gt;&#xA;यद्यस्य रुदतो द्वारि न करोम्यद्य रक्षणम् ।&lt;br&gt;&#xA;नास्तिक्यं चापि सर्वेषामस्माकं स्यादधर्मजम् ॥&lt;br&gt;&#xA;प्रतितिष्ठेत लोकेऽस्मिनधर्मश्चैव नो भवेत् ॥&lt;br&gt;&#xA;अनापृच्छ्यैव राजानं गते मयि न संशयः ।&lt;br&gt;&#xA;अजातशत्रोर्नृपतेर्मम चैवाप्रियं भवेत् ॥&lt;br&gt;&#xA;अनुप्रवेशे राज्ञस्तु वनवासो भवेन्मम ।&lt;br&gt;&#xA;अधर्मो वै महानस्तु वने वा मरणं मम ।&lt;br&gt;&#xA;शरीरस्यापि नाशात्तु धर्म एव विशिष्यते ॥&lt;br&gt;&#xA;एवं विनिश्चित्य ततः कुन्तीपुत्रो धनञ्जयः ।&lt;br&gt;&#xA;अनुप्रविश्य राजानमभिवाद्य विनिस्सृतः ॥&lt;br&gt;&#xA;धनुरादाय संहृष्टो ब्राह्मणं प्रत्यभाषत ॥&lt;br&gt;&#xA;अर्जुनः&lt;br&gt;&#xA;ब्राह्मणाऽऽगम्यतां शीघ्रं यावत्परधनैषिणः ।&lt;br&gt;&#xA;अदूराध्वगताः क्षुद्रास्तावद्गच्छावहे सह ।&lt;br&gt;&#xA;यावदावर्तयाम्यद्य चोरहस्ताद्धनं तव ॥&lt;br&gt;&#xA;वैशम्पायनः&lt;br&gt;&#xA;सोऽनुसृत्य महाबाहुर्धन्वी वर्मी रथी ध्वजी ।&lt;br&gt;&#xA;शरैर्विध्वस्य तांश्चोरानवजित्य च तद्धनम् ॥&lt;br&gt;&#xA;ब्राह्मणस्योपाकृत्य यशः पीत्वा च पाण्डवः ।&lt;br&gt;&#xA;आजगाम पुरं वीरस्सव्यसाची धनञ्जयः ॥&lt;br&gt;&#xA;सोऽभिवाद्य गुरून्सर्वास्तैश्चापि प्रतिनन्दितः ।&lt;br&gt;&#xA;धर्मराजमुवाचेदं व्रतमादिश्यतां मम ॥&lt;br&gt;&#xA;समयस्समतिक्रान्तो भवतो दर्शनान्मम ।&lt;br&gt;&#xA;वनवासं गमिष्यामि समयो ह्येष नः कृतः ॥&lt;br&gt;&#xA;इत्युक्तो धर्मरास्तु सहसा वाक्यमब्रवीत् ॥&lt;br&gt;&#xA;युधिष्ठिरः&lt;br&gt;&#xA;कथमित्यब्रवीद्वाचा शोकार्तः सज्जमानया ।&lt;br&gt;&#xA;युधिष्ठिरो गुडाकेशं भ्राता भ्रातरमब्रवीत् ।&lt;br&gt;&#xA;प्रमाणमस्मि यदि ते मत्तश्शृणु वचो मम ॥&lt;br&gt;&#xA;अनुप्रवेशं यद्वीर कृतवांस्त्वं ममाप्रियम् ।&lt;br&gt;&#xA;सर्वं तदनुजानामि व्यलीकं न च मे हृदि ॥&lt;br&gt;&#xA;गुरोरनुप्रवेशेन नोपघातो यवीयसः ।&lt;br&gt;&#xA;यवीयसोऽनुप्रवेशो ज्येष्ठस्य विधिलोपकृत् ॥&lt;br&gt;&#xA;निवर्तस्व महाबाहो कुरुष्व वचनं मम ।&lt;br&gt;&#xA;न हि ते धर्मलोपोऽस्ति न च मे धर्षणा कृता ॥&lt;br&gt;&#xA;अर्जुनः&lt;br&gt;&#xA;न व्याजेन चरेद्धर्ममिति मे भवतश्श्रुतम् ।&lt;br&gt;&#xA;न तस्माद्विचलिष्यामि सत्येनाऽऽयुधमालभे ॥&lt;br&gt;&#xA;आज्ञा तु मम दातव्या भवता कीर्तिवर्धन ।&lt;br&gt;&#xA;भवदाज्ञामृते किञ्चिन्न कार्यमिति निश्चितम् ॥&lt;br&gt;&#xA;वैशम्पायनः&lt;br&gt;&#xA;सोऽभ्यनुज्ञाय राजानं ब्रह्मचर्यादिदीक्षितः ।&lt;br&gt;&#xA;वने द्वादश मासानां वासायोपजगाम ह ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/202/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/202/</guid>
      <description>&lt;p&gt;वैशम्पायनः&lt;br&gt;&#xA;तं प्रयान्तं महाबाहुं कौरवाणां यशस्करम् ।&lt;br&gt;&#xA;अनुजग्मुर्महात्मानो ब्राह्मणा वेदपारगाः ॥&lt;br&gt;&#xA;वेदवेदाङ्गविद्वांसस्तथैवाध्यात्मचिन्तकाः ।&lt;br&gt;&#xA;मौक्षाश्च भगवद्भक्तास्सूताः पौराणिकाश्च ये ॥&lt;br&gt;&#xA;कथकाश्चापरे राजञ्श्रमणाश्च वनौकसः ।&lt;br&gt;&#xA;दिव्याख्यानानि ये चापि पठन्ति मधुरं द्विजाः ॥&lt;br&gt;&#xA;एतैश्चान्यैश्च बहुभिस्सहायैः पाण्डुनन्दनः ।&lt;br&gt;&#xA;पृथक्छ्लक्ष्णकथैः प्रायान्मरुद्भिरिव वासवः ॥&lt;br&gt;&#xA;रमणीयानि चित्राणि वनानि च सरांसि च ।&lt;br&gt;&#xA;सरितस्सागरांश्चैव देशानपि च भारत ।&lt;br&gt;&#xA;पुण्यान्यपि च तीर्थानि ददर्श भरतर्षभः ॥&lt;br&gt;&#xA;स गङ्गाद्वारमासाद्य निवेशमकरोत्प्रभुः ॥&lt;br&gt;&#xA;तस्य तत्राद्भुतं कर्म शृणु मे जनमेजय ।&lt;br&gt;&#xA;कृतवान्यद्विशुद्धात्मा पाण्डूनां प्रवरो रथी ॥&lt;br&gt;&#xA;निविष्टे तत्र कौन्तेये ब्राह्मणेषु च भारत ।&lt;br&gt;&#xA;अग्निहोत्राणि विप्रास्ते प्रादुश्चक्रुरनेकशः ॥&lt;br&gt;&#xA;तेषु प्रणीयमानेषु ज्वलितेषु हुतेषु च ।&lt;br&gt;&#xA;कृतपुष्पोपहारेषु निरन्तरगतेषु च ॥&lt;br&gt;&#xA;कृताभिषेकैर्विद्वद्भिर्नियतैस्सत्पथे स्थितैः ।&lt;br&gt;&#xA;शुशुभेऽतीव तद्राजन्गङ्गाद्वारं महात्मभिः ॥&lt;br&gt;&#xA;तथा पर्याकुले तस्मिन्निवेशे पाण्डवर्षभः ।&lt;br&gt;&#xA;अभिषेकाय कौन्तेयो गङ्गामवततार ह ॥&lt;br&gt;&#xA;तत्राभिषेकं कृत्वा स तर्पयित्वा पितामहान् ।&lt;br&gt;&#xA;उत्तितीर्षुर्जलाद्राजन्नग्निकार्यचिकीर्षया ॥&lt;br&gt;&#xA;अपकृष्टो महाबाहुर्नागराजस्य कन्यया ।&lt;br&gt;&#xA;अन्तर्जले महाराज उलूप्या कामयानया ॥&lt;br&gt;&#xA;ददर्श पाण्डवस्तत्र पावकं सुसमाहितः ।&lt;br&gt;&#xA;कौरव्यस्याथ नागस्य भवने परमार्चिते ॥&lt;br&gt;&#xA;तत्राग्निकार्यं कृतवान्कुन्तीपुत्रो धनञ्जयः ।&lt;br&gt;&#xA;अशङ्कमानेन हुतस्तेनातुष्यद्धुताशनः ॥&lt;br&gt;&#xA;अग्निकार्यं स कृत्वा तु नागराजसुतां तदा ।&lt;br&gt;&#xA;प्रसहन्निव कौन्तेय इदं वचनमब्रवीत् ॥&lt;br&gt;&#xA;अर्जुनः&lt;br&gt;&#xA;किमिदं साहसं भीरु कृतवत्यसि भामिनि ।&lt;br&gt;&#xA;कश्चायं सुभगे देशः का च त्वं कस्य वात्मजा ॥&lt;br&gt;&#xA;उलूपी&lt;br&gt;&#xA;ऐरावतकुले जातः कौरव्यो नाम पन्नगः ।&lt;br&gt;&#xA;तस्याहं दुहिता पार्थ उलूपी नाम पन्नगी ॥&lt;br&gt;&#xA;साऽहं त्वामभिषेकार्थमवतीर्णं सरिद्वराम् ।&lt;br&gt;&#xA;दृष्टवत्येव कौन्तेय कन्दर्पेणापि मूर्च्छिता ॥&lt;br&gt;&#xA;तां मामनङ्गमथितां त्वत्कृते कुरुनन्दन ।&lt;br&gt;&#xA;अनन्यां नन्दयस्वाद्य प्रदानेनाऽऽत्मनो रहः ॥&lt;br&gt;&#xA;अर्जुनः&lt;br&gt;&#xA;ब्रह्मचर्यमिदं भद्रे मम द्वादशमासिकम् ।&lt;br&gt;&#xA;धर्मराजेन चादिष्टो नाहमस्मि स्वयं वशः ॥&lt;br&gt;&#xA;तव चापि प्रियं कर्तुमिच्छामि जलचारिणि ।&lt;br&gt;&#xA;अनृतं नोक्तपूर्वं च मया किञ्चन कर्हिचित् ॥&lt;br&gt;&#xA;कथं च नानृतं च स्यात्तव चैव प्रियं भवेत् ।&lt;br&gt;&#xA;अधर्मो मे न सिद्ध्येत तथा कार्यं भुजङ्गमे ॥&lt;br&gt;&#xA;उलूपी&lt;br&gt;&#xA;जानाम्यहं पाण्डवेय यथा चरसि मेदिनीम् ।&lt;br&gt;&#xA;यथा हि ते ब्रह्मचर्यमिति वस्समयः कृतः ॥&lt;br&gt;&#xA;तदिदं द्रौपदीहेतोरन्योन्यस्य प्रवासनम् ।&lt;br&gt;&#xA;कृतवांस्तत्र धर्मार्थमत्र धर्मो न लुप्यते ॥&lt;br&gt;&#xA;परित्राणं च कर्तव्यमार्तानां पृथुलोचन ।&lt;br&gt;&#xA;कृत्वा मम परित्राणं तव धर्मो न लुप्यते ॥&lt;br&gt;&#xA;त्वया कामप्रचाराय प्रेरितं न हि यन्मनः ।&lt;br&gt;&#xA;तस्मात्तव प्रत्यवायो युज्यते न हि कुत्रचित् ॥&lt;br&gt;&#xA;यदि वाप्यस्य धर्मस्य सूक्ष्मोऽपि स्याद्व्यतिक्रमः ।&lt;br&gt;&#xA;स च ते धर्म एव स्याद्दत्वा प्राणान्ममार्जुन ॥&lt;br&gt;&#xA;भक्तां भजस्व मां पार्थ सतामेतन्मतं प्रभो ।&lt;br&gt;&#xA;न करिष्यसि चेदेवं मृतां मामुपधारय ॥&lt;br&gt;&#xA;प्राणदानान्महाबाहो चर धर्ममनुत्तमम् ।&lt;br&gt;&#xA;शरणं च प्रपन्नाऽस्मि त्वामद्य पुरुषोत्तम ॥&lt;br&gt;&#xA;दीनाननाथांश्च कौन्तेय परिरक्षसि नित्यशः ।&lt;br&gt;&#xA;साऽहं शऱणमभ्येमि रोरवीमि च दुःखिता ॥&lt;br&gt;&#xA;याचे त्वामभिकामाऽहं तस्मात्कुरु मम प्रियम् ।&lt;br&gt;&#xA;स त्वमात्मप्रदानेन सकामां कर्तुमर्हसि ॥&lt;br&gt;&#xA;वैशम्पायनः&lt;br&gt;&#xA;एवमुक्तस्तु कौन्तेयः पन्नगेश्वरकन्यया ।&lt;br&gt;&#xA;कृतवांस्तत्तथा सर्वं धर्ममुद्दिश्य कारणम् ॥&lt;br&gt;&#xA;स नागभवने रात्रिं तामुषित्वा प्रतापवान् ।&lt;br&gt;&#xA;पुत्रमुत्पादयामास स तस्यां सुमनोहरम् ।&lt;br&gt;&#xA;इरावन्तं महाभागं महाबलपराक्रमम् ॥&lt;br&gt;&#xA;विमलेऽभ्युदिते सूर्ये कौरव्यस्य निवेशनात् ।&lt;br&gt;&#xA;निश्चक्राम तदा पार्थस्स्वमेव भवनं शुभम् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/203/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/203/</guid>
      <description>&lt;p&gt;वैशम्पायनः&lt;br&gt;&#xA;कथयित्वा च तत्सर्वं ब्राह्मणेभ्यस्स भारत ।&lt;br&gt;&#xA;प्रययौ हिमवत्पार्श्वं ततो वज्रधरात्मजः ॥&lt;br&gt;&#xA;अगस्त्यवनमासाद्य वसिष्ठस्य च पर्वतम् ।&lt;br&gt;&#xA;भृगुतीर्थे च कौरव्यः कृतवाञ्शौचमात्मनः ॥&lt;br&gt;&#xA;प्रददौ गोसहस्राणि यज्ञानुद्दिश्य दक्षिणाः ।&lt;br&gt;&#xA;निवेशांश्च द्विजातिभ्यस्सोऽददात्कुरुसत्तमः ॥&lt;br&gt;&#xA;हिरण्यबिन्दोस्तीर्थानि स्नात्वा पुरुषसत्तमः ।&lt;br&gt;&#xA;दृष्टवान्पर्वतश्रेष्ठान् पुण्यान्यायतनानि च ॥&lt;br&gt;&#xA;अवतीर्य नरश्रेष्ठो ब्राह्मणैस्सह भारत ।&lt;br&gt;&#xA;प्राचीं दिशमभिप्रेप्सुर्जगाम भरतर्षभः ॥&lt;br&gt;&#xA;आनुपूर्व्येण तीर्थानि दृष्टवान्कुरुसत्तमः ।&lt;br&gt;&#xA;नदीं चोत्पलिनीं रम्यामरण्यं नैमिषं प्रति ॥&lt;br&gt;&#xA;नन्दामपरनन्दां च कौशिकीं च यशस्विनीम् ।&lt;br&gt;&#xA;महानदीं गयां चैव गङ्गामपि च भारत ॥&lt;br&gt;&#xA;एवं तीर्थानि सर्वाणि पश्यमानस्तथाऽऽश्रमान् ।&lt;br&gt;&#xA;आत्मनः पावनं कुर्वन्ब्राह्मणेभ्यो धनं ददौ ॥&lt;br&gt;&#xA;अङ्गवङ्गकलिङ्गेषु यानि तीर्थानि कानिचित् ।&lt;br&gt;&#xA;जगाम तानि सर्वाणि पुण्यान्यायतनानि च ।&lt;br&gt;&#xA;दृष्ट्वा च विधिवत्तानि धनं चापि ददौ ततः ॥&lt;br&gt;&#xA;कलिङ्गराष्ट्रद्वारे तु ब्राह्मणाः पाण्डवानुगाः ।&lt;br&gt;&#xA;अभ्यनुज्ञाय कौन्तेयमुपावर्तन्त भारत ॥&lt;br&gt;&#xA;स तु तैरभ्यनुज्ञातः कुन्तीपुत्रो धनञ्जयः ।&lt;br&gt;&#xA;सहायैरल्पकैश्शूरैः प्रययौ लवणार्णवम् ॥&lt;br&gt;&#xA;स कलिङ्गानतिक्रम्य देशानायतनानि च ।&lt;br&gt;&#xA;हर्म्याणि रमणीयानि प्रेक्षणाणो ययौ प्रभुः ॥&lt;br&gt;&#xA;शूर्पाकारमथाऽऽप्लुत्य सागरानूपमाश्रितः ।&lt;br&gt;&#xA;महेन्द्रपर्वतं दृष्ट्वा तापसैरुपशोभितम् ॥&lt;br&gt;&#xA;गोदावर्यां ततस्स्नात्वा तामतीत्य महाबलः ।&lt;br&gt;&#xA;कावेरीं तामथाऽऽसाद्य सङ्गमे सागरस्य ह ॥&lt;br&gt;&#xA;स्नात्वा सम्पूज्य देवांश्च पितॄंश्च मुनिभिस्सह ।&lt;br&gt;&#xA;समुद्रतीरेण शनैर्मणलूरुं जगाम ह ॥&lt;br&gt;&#xA;तत्र सर्वाणि तीर्थानि पुण्यान्यायतनानि च ।&lt;br&gt;&#xA;अत्र त्रयोदशे मासे मणलूरेश्वरं प्रभुम् ॥&lt;br&gt;&#xA;अभिगम्य महाबाहुमभ्यगच्छन्महीपतिम् ॥&lt;br&gt;&#xA;मणलूरेश्वरं राजन्धर्मज्ञं चित्रवाहनम् ।&lt;br&gt;&#xA;सर्वशास्त्रेषु नेतारं सर्वास्त्रज्ञमकल्मषम् ॥&lt;br&gt;&#xA;धर्मे सत्ये दमे शौचे शौर्ये चैव विशेषतः ।&lt;br&gt;&#xA;द्विजराजऋषीणां च धार्मिकाणां महास्थले ।&lt;br&gt;&#xA;कीर्तने चोपमाभूतं क्षत्रधर्मविदुत्तमम् ॥&lt;br&gt;&#xA;तस्य चित्राङ्गदा नाम दुहिता चारुदर्शना ।&lt;br&gt;&#xA;तां ददर्श पुरे तस्मिन्विचरन्तीं यदृच्छया ॥&lt;br&gt;&#xA;दृष्ट्वा च तां वरारोहां चकमे चैत्रवाहनीम् ।&lt;br&gt;&#xA;अभिगम्य च राजानं ज्ञापयत्स्वं प्रयोजनम् ॥&lt;br&gt;&#xA;तमुवाचाथ राजा स सान्त्वपूर्वमिदं वचः ॥&lt;br&gt;&#xA;चित्रवाहनः&lt;br&gt;&#xA;राजा प्रभाकरो नाम कुलेऽस्मिन्सम्बभूव ह ।&lt;br&gt;&#xA;अपुत्रः प्रसवेनार्थी तपस्तेपे स चोत्तमम् ॥&lt;br&gt;&#xA;उग्रेण तपसा तेन प्रणिपत्य प्रणम्य च ।&lt;br&gt;&#xA;ईश्वरस्तोषितः पार्थ देवदेव उमापतिः ॥&lt;br&gt;&#xA;स तस्मै भगवान्प्रादादेकप्रसवजं कुलम् ।&lt;br&gt;&#xA;एकैकः प्रसवस्तस्माद्भवत्यस्मिन्कुले सदा ॥&lt;br&gt;&#xA;तेषां कुमाराः पूर्वेषां सर्वेषां मम जज्ञिरे ।&lt;br&gt;&#xA;कन्या तु मम जातेयं कुलस्योत्पादनी ध्रुवम् ॥&lt;br&gt;&#xA;पुत्रो ममायमिति मे भावना पुरुषोत्तम ।&lt;br&gt;&#xA;पुत्रिकाहेतुविधिना सम्मता भरतर्षभ ॥&lt;br&gt;&#xA;तस्मादेकः सुतो योऽस्यां जायते भारत त्वया ।&lt;br&gt;&#xA;एतच्छुल्कं भवत्वस्यां कुलकृज्जायतामिह ॥&lt;br&gt;&#xA;एतेन समयेनेमां प्रतिगृह्णीष्व भारत ॥&lt;br&gt;&#xA;वैशम्पायनः&lt;br&gt;&#xA;स तथेति प्रतिज्ञाय तां कन्यां प्रतिगृह्य च ।&lt;br&gt;&#xA;मासे त्रयोदशे पार्थः कृत्वा वैवाहिकीं क्रियाम् ॥&lt;br&gt;&#xA;उवास नगरे तस्मिन्मासांस्त्रीन्स तया सह ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/204/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/204/</guid>
      <description>&lt;p&gt;वैशम्पायनः&lt;br&gt;&#xA;ततस्समुद्रे तीर्थानि दक्षिणे भरतर्षभ ।&lt;br&gt;&#xA;अभ्यगच्छत्सुपुण्यानि रहितानि तपस्विभिः ॥&lt;br&gt;&#xA;वर्जयन्ति स्म तीर्थानि तत्र पञ्च तु तापसाः ।&lt;br&gt;&#xA;आचीर्णानि तु यान्यासन्पुरस्तात्तु तपस्विभिः ॥&lt;br&gt;&#xA;अगस्त्यतीर्थं सौभद्रं पौलोमं च सुपावनम् ।&lt;br&gt;&#xA;करं धर्मप्लवं चैव हयमेधफलं च यत् ॥&lt;br&gt;&#xA;भारद्वाजस्य तीर्थं च पापप्रशमनं महत् ।&lt;br&gt;&#xA;विविक्तान्युपलक्ष्याथ तानि तीर्थानि पाण्डवः ॥&lt;br&gt;&#xA;दृष्ट्वा च वर्ज्यमानानि मुनिभिर्धर्मबुद्धिभिः ।&lt;br&gt;&#xA;तपस्विनस्ततोऽपृच्छत्प्राञ्जलिः कुरुनन्दनः ।&lt;br&gt;&#xA;तीर्थान्येतानि वर्ज्यन्ते किमर्थं ब्रह्मवादिभिः ॥&lt;br&gt;&#xA;तापसाः&lt;br&gt;&#xA;ग्राहाः पञ्च वसन्त्येषु हरन्ति च तपोधनान् ।&lt;br&gt;&#xA;अत एतानि वर्ज्यन्ते तीर्थानि कुरुनन्दन ॥&lt;br&gt;&#xA;वैशम्पायनः&lt;br&gt;&#xA;श्रुत्वा तु वचनं तेषां वार्यमाणस्तपोधनैः ।&lt;br&gt;&#xA;जगाम तानि तीर्थानि द्रष्टुं पुरुषसत्तमः ॥&lt;br&gt;&#xA;ततः सौभद्रमासाद्य महर्षेस्तीर्थमुत्तमम् ।&lt;br&gt;&#xA;विगाह्य सहसा शूरः स्नानं चक्रे परन्तपः ॥&lt;br&gt;&#xA;अथ तं पुरुषव्याघ्रमन्तर्जलचरो महान् ।&lt;br&gt;&#xA;निजग्राह जले ग्राहश्शापमोक्षाय भारत ॥&lt;br&gt;&#xA;स तमादाय कौन्तेयो विस्फुरन्तं जलेचरम् ।&lt;br&gt;&#xA;उदतिष्ठन्महाबाहुर्बलेन बलिनां वरः ॥&lt;br&gt;&#xA;उत्कृष्ट एव तु ग्राहस्सोऽर्जुनेन तपस्विना ।&lt;br&gt;&#xA;बभूव नारी कल्याणी सर्वाभरणभूषिता ॥&lt;br&gt;&#xA;दीप्यमाना श्रिया राजन्दिव्यरूपा मनोरमा ॥&lt;br&gt;&#xA;तदद्भुततमं दृष्ट्वा कुन्तीपुत्रो धनञ्जयः ।&lt;br&gt;&#xA;तां स्त्रियं परमप्रीत इदं वचनमब्रवीत् ॥&lt;br&gt;&#xA;अर्जुनः&lt;br&gt;&#xA;का वै त्वमसि कल्याणि कुतो वाऽसि जलेचरी ।&lt;br&gt;&#xA;किमर्थं च महत्पापमिदं कृतवती पुरा ॥&lt;br&gt;&#xA;स्त्री&lt;br&gt;&#xA;अप्सराऽस्मि महाबाहो देवारण्यविचारिणी ।&lt;br&gt;&#xA;इष्टा धनपतेर्नित्यं वन्दा नाम महाबल ॥&lt;br&gt;&#xA;मम सख्यश्चतस्रोऽन्यास्सर्वाः कामगमाश्शुभाः ।&lt;br&gt;&#xA;ताभिस्सार्धं प्रयाताऽस्मि लोकपालनिवेशनम् ॥&lt;br&gt;&#xA;ततः पश्याम वै सर्वा ब्राह्मणं संशितव्रतम् ।&lt;br&gt;&#xA;रूपवन्तमधीयानमेकमेकान्तचारिणम् ।&lt;br&gt;&#xA;तस्यैव तपसा राजंस्तद्वनं तेजसा वृतम् ॥&lt;br&gt;&#xA;आदित्य इव तं देशं कृत्स्नमभ्यवभासयत् ॥&lt;br&gt;&#xA;तस्य दृष्ट्वा तपस्तादृग्रूपं चाद्भुतदर्शनम् ।&lt;br&gt;&#xA;अवतीर्णाऽस्मि तं देशं तपोविघ्नचिकीर्षया ॥&lt;br&gt;&#xA;अहं च सौरभेयी च समीची बुद्बुदालसा ।&lt;br&gt;&#xA;यौगपद्येन तं विप्रमभ्यगच्छाम भारत ॥&lt;br&gt;&#xA;गायन्त्योऽथ हसन्त्यश्च नृत्यन्तो वै वराङ्गनाः ।&lt;br&gt;&#xA;प्रेक्षणानि च कुर्वन्त्यो विवृतं कारयन्ति च ॥&lt;br&gt;&#xA;अनिच्छन्तीरिवाङ्गानि हासभावविलासितैः ।&lt;br&gt;&#xA;बाहूरुमूलदन्तानां दर्शनं वै वराङ्गनाः ।&lt;br&gt;&#xA;कुर्वन्त्यो लोभयन्त्यश्च तं द्विजं परितश्श्रिताः ॥&lt;br&gt;&#xA;स च नास्मासु कृतवान्मनो वीर कथञ्चन ।&lt;br&gt;&#xA;नाकम्पत महातेजास्स्थितस्तपसि निर्मलः ॥&lt;br&gt;&#xA;सोऽशपत्कुपितोऽस्मांस्तु ब्राह्मणः क्षत्रियर्षभ ।&lt;br&gt;&#xA;ग्राहभूता जले यूयं चरिष्यथ शतं समाः ॥&lt;br&gt;&#xA;ततो वयं प्रव्यथिताः सर्वा भारतसत्तम ।&lt;br&gt;&#xA;याचाम शरणं विप्रं तं तपोधनमच्युतम् ॥&lt;br&gt;&#xA;रूपेण वयसा चैव कन्दर्पेण च दर्पिताः ।&lt;br&gt;&#xA;अयुक्तं कृतवत्यश्च क्षन्तुमर्हसि नो द्विज ॥&lt;br&gt;&#xA;एष एव वधोऽस्माकं सुपर्याप्तस्तपोधन ।&lt;br&gt;&#xA;यद्वयं संशितात्मानं प्रलोभयितुमागताः ॥&lt;br&gt;&#xA;अवध्यास्तु स्त्रियस्सृष्टा मन्यन्ते धर्मचिन्तकाः ।&lt;br&gt;&#xA;तस्माद्धर्मेण धर्मज्ञ नास्मन्हिंसितुमर्हसि ॥&lt;br&gt;&#xA;सर्वभूतेषु धर्मज्ञ मैत्रो ब्राह्मण उच्यते ।&lt;br&gt;&#xA;सत्यो भवतु कल्याण एष वादो मनीषिणाम् ॥&lt;br&gt;&#xA;शरणं च प्रपन्नानां शिष्टाः कुर्वन्ति पालनम् ।&lt;br&gt;&#xA;शरणं त्वां प्रपन्नास्स्म तस्मात्त्वं क्षन्तुमर्हसि ॥&lt;br&gt;&#xA;एवमुक्तस्स धर्मात्मा ब्राह्मणश्शुभकर्मकृत् ।&lt;br&gt;&#xA;प्रसादं कृतवान्वीर रविसोमसमप्रभः ॥&lt;br&gt;&#xA;ब्राह्मणः&lt;br&gt;&#xA;विश्वं शतसहस्रं च सर्वमक्षय्यवाचकम् ।&lt;br&gt;&#xA;परिमाणं शतं त्वेतन्नेदमक्षय्यवाचकम् ॥&lt;br&gt;&#xA;यदा च वो ग्राहभूता गृह्णन्तीः पुरुषाञ्जले ।&lt;br&gt;&#xA;उत्तारयेज्जलात् कश्चित् स्थलं पुरुषसत्तमः ॥&lt;br&gt;&#xA;तदा यूयं पुनस्सर्वं स्वरूपं प्रतिपत्स्यथ ।&lt;br&gt;&#xA;अनृतं नोक्तपूर्वं मे भविताऽपि कदा चन ॥&lt;br&gt;&#xA;तानि तीर्थानि सर्वाणि ततःप्रभृति चैव ह ।&lt;br&gt;&#xA;नारीतीर्थानि नाम्नेह ख्यातिं यास्यन्ति सर्वशः ॥&lt;br&gt;&#xA;पुण्यानि च भविष्यन्ति पावनानि मनीषिणाम् ॥&lt;br&gt;&#xA;वन्दा&lt;br&gt;&#xA;ततोऽभिवाद्य तं विप्रं कृत्वा चापि प्रदक्षिणम् ।&lt;br&gt;&#xA;विचिन्तया चापसृत्य तस्माद्देशात्सुदुःखिताः ॥&lt;br&gt;&#xA;क्व नु नाम वयं सर्वाः कालेनाल्पेन तं नरम् ।&lt;br&gt;&#xA;समागच्छेम यो नस्तद्रूपमापादयेत्पुनः ॥&lt;br&gt;&#xA;ता वयं चिन्तयित्वैव मुहूर्तादिव भारत ।&lt;br&gt;&#xA;दृष्टवत्यो महाभागं देवर्षिमुत नारदम् ॥&lt;br&gt;&#xA;सम्प्रहृष्टास्स्म तं दृष्ट्वा देवर्षिममितद्युतिम् ।&lt;br&gt;&#xA;अभिवाद्य च तं पार्थ स्थिता व्रीडितचेतनाः ॥&lt;br&gt;&#xA;स नोऽपृच्छद्दुःखमूलमुक्तवत्यो वयं च तत् ।&lt;br&gt;&#xA;श्रुत्वा तच्च यथावृत्तमिदं वचनमब्रवीत् ॥&lt;br&gt;&#xA;नारदः&lt;br&gt;&#xA;दक्षिणे सागरानूपे पञ्च तीर्थानि सन्ति वै ।&lt;br&gt;&#xA;पुण्यानि रमणीयानि तानि गच्छत मा चिरम् ॥&lt;br&gt;&#xA;वन्दा&lt;br&gt;&#xA;तत्राऽऽशु पुरुषव्याघ्रः पाण्डवेयो धनञ्जयः ।&lt;br&gt;&#xA;मोक्षयिष्यति शुद्धात्मा दुःखादस्मान्न संशयः ॥&lt;br&gt;&#xA;इत्युक्त्वा नारदस्सर्वास्तत्रैवान्तरधीयत ॥&lt;br&gt;&#xA;तस्मात्सर्वा वयं वीर निवसामोऽत्र नित्यशः ।&lt;br&gt;&#xA;तदिदं सत्यमेवाद्य मोक्षिताऽहं त्वयाऽनघ ॥&lt;br&gt;&#xA;एतास्तु मम ताः सख्यश्चतस्रोऽन्या ह्रदे स्थिताः ।&lt;br&gt;&#xA;एता अपि महाबाहो मुनिशापाद्विमोक्षय ॥&lt;br&gt;&#xA;वैशम्पायनः&lt;br&gt;&#xA;तच्छ्रुत्वा पाण्डवश्रेष्ठस्सर्वा एव विशाम्पते ।&lt;br&gt;&#xA;तस्माच्छापाददीनात्मा मोक्षयामास वीर्यवान् ॥&lt;br&gt;&#xA;उत्थाय च जलात्सर्वाः प्रतिलभ्य स्वकं वपुः ।&lt;br&gt;&#xA;तास्तदाऽप्सरसो राजन्नदृश्यन्त यथा पुरा ॥&lt;br&gt;&#xA;तीर्थानि शोधयित्वाऽथ तथाऽनुज्ञाय ताः प्रभुः ।&lt;br&gt;&#xA;चित्राङ्गदां पुनर्द्रष्टुं मणलूरपुरं ययौ ॥&lt;br&gt;&#xA;तस्यामजनयत्पुत्रं राजानं बभ्रुवाहनम् ।&lt;br&gt;&#xA;तं दृष्ट्वा पाण्डवो राजंश्चित्रवाहनमब्रवीत् ॥&lt;br&gt;&#xA;चित्राङ्गदायाश्शुल्कं च गृह्णेमं बभ्रुवाहनम् ।&lt;br&gt;&#xA;अनेन तु भविष्यामि ऋणान्मुक्तो जनाधिप ॥&lt;br&gt;&#xA;चित्राङ्गदां पुनर्वाक्यमब्रवीत्पाकशासनिः ॥&lt;br&gt;&#xA;अर्जुनः&lt;br&gt;&#xA;इहैव भव भद्रे त्वं बभ्रुवाहनवर्धना ।&lt;br&gt;&#xA;इन्द्रपस्थनिवासं मे त्वं तत्राऽऽगत्य रंस्यसे ॥&lt;br&gt;&#xA;कुन्तीं युधिष्ठिरं भीमं भ्रातरौ मे कनीयसौ ।&lt;br&gt;&#xA;आगता तत्र पश्येथा अन्यानपि च बान्धवान् ॥&lt;br&gt;&#xA;बान्धवैस्सहिता भद्रे नन्दसे त्वमनिन्दिते ॥&lt;br&gt;&#xA;धर्मे स्थितस्सत्यधृतिः कुन्तीपुत्रो युधिष्ठिरः ।&lt;br&gt;&#xA;जित्वा तु पृथिवीं सर्वां राजसूयं करिष्यति ॥&lt;br&gt;&#xA;तत्राऽऽगच्छन्ति राजानः पृथिव्यां नृपसञ्ज्ञिताः ।&lt;br&gt;&#xA;बहूनि रत्नान्यादाय आगमिष्यति ते पिता ॥&lt;br&gt;&#xA;एकसार्थं प्रयाताऽसि चित्रवाहनसेनया ।&lt;br&gt;&#xA;द्रक्ष्यामि राजसूये त्वां पुत्रं पालय मा शुचः ॥&lt;br&gt;&#xA;बभ्रुवाहननाम्ना तु मम प्राणो बहिश्चरः ।&lt;br&gt;&#xA;तस्माद्भरस्व पुत्रं वै पुरूवंशविवर्धनम् ॥&lt;br&gt;&#xA;चित्रवाहनदायादं धर्मात्पौरवनन्दनम् ।&lt;br&gt;&#xA;पाण्डवानां प्रियं पुत्रं तस्मात्पालय सर्वदा ॥&lt;br&gt;&#xA;विप्रयोगेण सन्तापं मा कृथास्त्वमनिन्दिते ॥&lt;br&gt;&#xA;वैशम्पायनः&lt;br&gt;&#xA;चित्राङ्गदामेवमुक्त्वा सागरानूपमाश्रितः ।&lt;br&gt;&#xA;स्थानं दूरं समाप्लुत्य दत्त्वा बहुधनं तदा ॥&lt;br&gt;&#xA;केरलान्समतिक्रम्य गोकर्णमभितोऽगमत् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/205/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/205/</guid>
      <description>&lt;p&gt;वैशम्पायनः&lt;br&gt;&#xA;सोऽपरान्तेषु तीर्थानि पुण्यान्यायतनानि च ।&lt;br&gt;&#xA;सर्वाणि चानुपूर्व्येण जगामामितविक्रमः ॥&lt;br&gt;&#xA;समुद्रे पश्चिमे यानि तीर्थान्यायतनानि च ।&lt;br&gt;&#xA;तानि गत्वा स सर्वाणि प्रभासमुपजग्मिवान् ॥&lt;br&gt;&#xA;चिन्तयामास रात्रौ तु गदेन कथितां कथाम् ।&lt;br&gt;&#xA;सुभद्रायाश्च माधुर्यरूपसम्पद्गुणानि च ॥&lt;br&gt;&#xA;प्राप्तुं तां चिन्तयामास कोऽत्रोपायो भवेदिति ॥&lt;br&gt;&#xA;वेषवैकृतमापन्नः परिव्राजकरूपधृक् ॥&lt;br&gt;&#xA;कुकुरान्धकवृष्णीनामज्ञातो वेषधारणात् ।&lt;br&gt;&#xA;भ्रममाणश्चरन्भैक्षं परिव्राजकवेषवान् ॥&lt;br&gt;&#xA;येन केनाप्युपायेन प्रविश्य च गृहं महत् ।&lt;br&gt;&#xA;दृष्ट्वा सुभद्रां कृष्णस्य भगिनीमेकसुन्दरीम् ॥&lt;br&gt;&#xA;वासुदेवमतं ज्ञात्वा करिष्यामि हितं शुभम् ॥&lt;br&gt;&#xA;एवं विनिश्चयं कृत्वा दीक्षितो वै तदाऽभवत् ॥&lt;br&gt;&#xA;त्रिदण्डी मुण्डितः कुण्डी अक्षमालाऽङ्गुलीयकः ।&lt;br&gt;&#xA;योगभारं वहन्पार्थो वटवृक्षस्य कोटरम् ॥&lt;br&gt;&#xA;प्रविशन्नेव बीभत्सुर्वृष्टिं वर्षति वासवे ।&lt;br&gt;&#xA;चिन्तयामास देवेशं केशवं क्लेशनाशनम् ॥&lt;br&gt;&#xA;प्रणतार्तिहरं शम्भुं मायारूपेण वञ्चकम् ॥&lt;br&gt;&#xA;केशवश्चिन्तितं ज्ञात्वा दिव्यज्ञानेन दृष्टवान् ॥14505&lt;br&gt;&#xA;शयानश्शयने धन्ये सत्यभामासहायवान् ।&lt;br&gt;&#xA;केशवस्सहसा राजञ्जहास च ननन्द च ॥&lt;br&gt;&#xA;पुनः पुनस्सत्यभामा चाब्रवीत्पुरुषोत्तमम् ॥&lt;br&gt;&#xA;सत्यभामा&lt;br&gt;&#xA;भगवंश्चिन्तयाऽऽविष्टः शयने शयितस्सुखम् ।&lt;br&gt;&#xA;भवान्बहुप्रकारेण जहास च पुनः पुनः ॥&lt;br&gt;&#xA;श्रोतव्यं यदि वा कृष्ण प्रसादो यदि चेन्मयि ।&lt;br&gt;&#xA;वक्तुमर्हसि लोकेश तच्छ्रोतुं कामये ह्यहम् ॥&lt;br&gt;&#xA;श्रीभगवान्&lt;br&gt;&#xA;पितृष्वसायाः पुत्रो मे भीमसेनानुजोऽर्जुनः ।&lt;br&gt;&#xA;तीर्थयात्रां गतः पार्थः कारणात्समयात्तदा ॥&lt;br&gt;&#xA;तीर्थयात्रासमाप्तौ तु निवृत्तो निशि भारतः ।&lt;br&gt;&#xA;सुभद्रां चिन्तयानस्तु तदर्थे चापि मां पुनः ॥&lt;br&gt;&#xA;चिन्तयन्नेव तां भद्रां यतिरूपधरोऽभवत् ॥&lt;br&gt;&#xA;यतिरूपप्रतिच्छन्नो द्वारकां प्राप्य माधवीम् ।&lt;br&gt;&#xA;येन केनाप्युपायेन दृष्ट्वा तु वरवर्णिनीम् ॥&lt;br&gt;&#xA;वासुदेवमतं ज्ञात्वा प्रयतिष्ये मनोरथम् ।&lt;br&gt;&#xA;एवं व्यवसितः पार्थो यतिलिङ्गेन पाण्डवः ॥&lt;br&gt;&#xA;छायायां वटवृक्षस्य वृष्टिं वर्षति वासवे ।&lt;br&gt;&#xA;योगभारं वहन्नेव मानसं दुःखमाप्तवान् ॥&lt;br&gt;&#xA;ईदृशं मां विजानाति माधवो यदि मां स्मरन् ।&lt;br&gt;&#xA;किञ्चिद्व्याजमवष्टभ्य यायात्कतिपयैर्जनैः ॥&lt;br&gt;&#xA;तद्भावं प्रविचिन्त्यैव हसितं मे सुलोचने ।&lt;br&gt;&#xA;नास्त्यन्यन्मा विशङ्केथाश्शपे सत्येन मे शुभे ॥&lt;br&gt;&#xA;वैशम्पायनः&lt;br&gt;&#xA;भ्रातरं वोऽभि पश्येति सत्यभामामदर्शयत् ।&lt;br&gt;&#xA;तत उत्थाय शयनात्प्रस्थितो मधुसूदनः ॥&lt;br&gt;&#xA;प्रभासं समनुप्राप्तं बीभत्सुमपराजितम् ।&lt;br&gt;&#xA;तीर्थान्यनुचरन्तं च शुश्राव मधुसूदनः ॥&lt;br&gt;&#xA;चारणनां तु वचनादेकाकी स जनार्दनः ।&lt;br&gt;&#xA;ततोऽभ्यगच्छत्कौन्तेयमज्ञातो नाम माधवः ॥&lt;br&gt;&#xA;ददृशाते तदाऽन्योन्यं प्रभासे कृष्णपाण्डवौ ॥&lt;br&gt;&#xA;तावन्योन्यं समाश्लिष्य पृष्ट्वा च कुशलं पथि ।&lt;br&gt;&#xA;आस्तां प्रियसखायौ तौ नरनारायणावृषी ।&lt;br&gt;&#xA;ततोऽर्जुनं वासुदेवस्तां चर्यां पर्यपृच्छत ॥&lt;br&gt;&#xA;वासुदेवः&lt;br&gt;&#xA;वैशम्पायनः&lt;br&gt;&#xA;किमर्थं पावनानीह तीर्थान्यनुचरस्युत ॥&lt;br&gt;&#xA;ततोऽर्जनो यथावृत्तं सर्वमाख्यातवांस्तदा ॥&lt;br&gt;&#xA;श्रुत्वाऽथोवाच वार्ष्णेयस्त्वेवमेतदिति प्रभो ॥&lt;br&gt;&#xA;तौ विहृत्य यथाकामं प्रभासे कृष्णपाण्डवौ ।&lt;br&gt;&#xA;महीधरं रैवतकं वासायैवाभिजग्मतुः ॥&lt;br&gt;&#xA;पूर्वमेव तु कृष्णस्य वचनात्तं महीधरम् ।&lt;br&gt;&#xA;पुरुषास्समलञ्चक्रुरुपजह्रुश्च भोजनम् ॥&lt;br&gt;&#xA;प्रतिगृह्यार्जुनः सर्वमुपभुज्य च पाण्डवः ।&lt;br&gt;&#xA;सहैव वासुदेवेन दृष्टवान्नटनर्तकान् ॥&lt;br&gt;&#xA;अभ्यनुज्ञातवांत्सर्वानर्चयित्वा च पाण्डवः ।&lt;br&gt;&#xA;सत्कृतं शयनं दिव्यमभ्यगच्छत्सहाच्युतः ॥&lt;br&gt;&#xA;स कथां कथयन्नेव निद्रया जनमेजय ।&lt;br&gt;&#xA;कौन्तेयोऽपि हृतस्तस्मिञ्शयने सत्यविक्रमः ॥&lt;br&gt;&#xA;मधुरेण स गीतेन वीणाशब्देन चानघ ।&lt;br&gt;&#xA;प्रबोध्यमानो बुबुधे स्तुतिभिर्मङ्गलैस्तथा ॥&lt;br&gt;&#xA;स कृत्वाऽवश्यकार्याणि वार्ष्णेये नाभिनन्दितः ।&lt;br&gt;&#xA;वार्ष्णेयं समनुज्ञाय ततो वासमरोचयत् ।&lt;br&gt;&#xA;तथेत्युक्त्वा वासुदेवो भोजनं वै शशास ह ॥&lt;br&gt;&#xA;यतिरूपधरं पार्थं विसृज्य सहसा हरिः ।&lt;br&gt;&#xA;रथेन काञ्चनाङ्गेन द्वारकामभिजग्मिवान् ॥&lt;br&gt;&#xA;अलङ्कृता द्वारका तु बभूव जनमेजय ॥&lt;br&gt;&#xA;दिदृक्षवश्च गोविन्दं द्वारकावासिनो जनाः ।&lt;br&gt;&#xA;नरेन्द्रमार्गमाजग्मुस्तूर्णं शतसहस्रशः ॥&lt;br&gt;&#xA;क्षणार्धमपि वार्ष्णेया गोविन्दविरहाक्षमाः ।&lt;br&gt;&#xA;कौतूहलसमाविष्टा भृशमुत्प्रेक्ष्य संस्थिताः ॥&lt;br&gt;&#xA;अवलोकेषु नारीणां सहस्राणि शतानि च ।&lt;br&gt;&#xA;भोजवृष्ण्यन्धकानां च समवायो महानभूत् ॥&lt;br&gt;&#xA;स तथा सत्कृतस्सर्वैर्भोजवृष्ण्यन्धकात्मजैः ।&lt;br&gt;&#xA;अभिवाद्याभिवाद्यांश्च सर्वैश्च प्रतिनन्दितः ॥&lt;br&gt;&#xA;कुमारैस्सर्वशो वीरस्सत्कारेणाभिवादितः ।&lt;br&gt;&#xA;समानवयसस्सर्वानाश्लिष्य स पुनः पुनः ।&lt;br&gt;&#xA;कृष्णस्स्वभवनं रम्यं प्रविवेश महाद्युतिः ॥&lt;br&gt;&#xA;प्रवासादागतं देव्यः सर्वाः कृष्णमपूजयन् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/206/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/206/</guid>
      <description>&lt;p&gt;वैशम्पायनः&lt;br&gt;&#xA;ततः कतिपयाहस्सु तस्मिन्रैवतके गिरौ ।&lt;br&gt;&#xA;वृष्ण्यन्धकानामभवत् सुमहानुत्सवो नृप ॥&lt;br&gt;&#xA;तत्र दानं ददुर्वीरा ब्राह्मणानां सहस्रशः ।&lt;br&gt;&#xA;भोजवृष्ण्यन्धकाश्चैव महे तस्य गिरेस्तदा ॥&lt;br&gt;&#xA;प्रसादै रत्नचित्रैश्तु गिरेस्तस्य समन्ततः ।&lt;br&gt;&#xA;स देशश्शोभितो राजन्दीपवृक्षैश्च शोभितः ॥&lt;br&gt;&#xA;वादित्राणि च तत्रा स्म वादकास्समवादयन् ।&lt;br&gt;&#xA;ननृतुर्नर्तकाश्चैव जगुर्गीतानि गायकाः ॥&lt;br&gt;&#xA;अलङ्कृताः कुमाराश्च वृष्णीनां सुमहौजसः ।&lt;br&gt;&#xA;यानैर्हाटकचित्राङ्गैश्चञ्चूर्यन्ते स्म सर्वशः ॥&lt;br&gt;&#xA;पौराश्च पादचारेण यानैरुच्चावचैस्तथा ।&lt;br&gt;&#xA;सदारास्सानुयात्राश्च शतशोऽथ सहस्रशः ॥&lt;br&gt;&#xA;ततो हलधरः क्षीबो रेवतीसहितः प्रभुः ।&lt;br&gt;&#xA;अनुगम्यमानो बहुभिर्वैरचरत्तत्र भारत ॥&lt;br&gt;&#xA;तथैव राजा वृष्णीनामुग्रसेनः प्रतापवान् ।&lt;br&gt;&#xA;उपगीयमानो गन्धर्वैस्स्त्रीसहस्रसहायवान् ॥&lt;br&gt;&#xA;रौक्मिणेयश्च साम्बश्च क्षीबौ समरदुर्मदौ ।&lt;br&gt;&#xA;दिव्यमाल्याम्बरधरौ विजह्रातेऽमराविव ॥&lt;br&gt;&#xA;अक्रूरस्सारणश्चैव गदो भानुर्विडूरथः ।&lt;br&gt;&#xA;निशठश्चारुदेष्णश्च पृथुर्विपृथुरेव च ॥&lt;br&gt;&#xA;सत्यकः सात्यकिश्चैव भङ्गकारसहाचरौ ।&lt;br&gt;&#xA;हार्दिक्य कृतवर्मा च ये चान्ये नानुकीर्तिताः ॥&lt;br&gt;&#xA;एते परिवृताः स्त्रीभिर्गन्धर्वैश्च पृथक् पृथक् ।&lt;br&gt;&#xA;तमुत्सवं रैवतके शोभयाञ्चक्रिरे तदा ॥&lt;br&gt;&#xA;वासदेवो ययौ तत्र सह स्त्रीभिर्गुणान्वितः ।&lt;br&gt;&#xA;दत्त्वा दानं द्विजातिभ्यः परिव्राजमपश्यत ॥&lt;br&gt;&#xA;तदा कौतूहले तस्मिन्वर्तमाने महोत्सवे ।&lt;br&gt;&#xA;वासुदेवश्च पार्थश्च सहितौ परिजग्मतुः ॥&lt;br&gt;&#xA;तत्र चङ्क्रममाणौ तौ वसुदेवसुतां शुभाम् ।&lt;br&gt;&#xA;अलङ्कृतां सखीमध्ये भद्रां ददृशतुस्तदा ॥&lt;br&gt;&#xA;दृष्ट्वैव तामर्जुनस्य कन्दर्पः समजायत ।&lt;br&gt;&#xA;तं तदैकाग्रमनसं कृष्णः पार्थमलक्षयत् ॥&lt;br&gt;&#xA;अब्रवीत्पुण्डरीकाक्षः प्रसहन्निव भारत ।&lt;br&gt;&#xA;वनेचरस्य किमिदं कामेनाऽऽलोड्यते मनः ॥&lt;br&gt;&#xA;ममैषा भगिनी पार्थ सारणस्य सहोदरी ।&lt;br&gt;&#xA;यदि ते वर्तते बुद्धिर्वक्ष्यामि पितरं स्वयम् ॥&lt;br&gt;&#xA;अर्जुनः&lt;br&gt;&#xA;दुहिता वसुदेवस्य वासुदेवस्य च स्वसा ।&lt;br&gt;&#xA;रूपेणैव च सम्पन्ना किमिवैषा न मोहयेत् ॥&lt;br&gt;&#xA;कृतमेव तु कल्याणं सर्वं मम भवेद्ध्रुवम् ।&lt;br&gt;&#xA;यदि स्यान्मम वार्ष्णेय महिषीयं स्वसा तव ॥&lt;br&gt;&#xA;देवबृन्दस्सदा त्वां तु स्मृत्वा विजयतेऽसुरान् ।&lt;br&gt;&#xA;तव सन्दर्शनात् स्वामिन्नप्राप्यं न हि तत् किमु ॥&lt;br&gt;&#xA;प्राप्तौ तु क उपायोऽस्यास्तं ब्रवीहि जनार्दन ।&lt;br&gt;&#xA;आस्थास्यामि तथा सर्वं यदि शक्यं नरेण तत् ॥&lt;br&gt;&#xA;वासुदेवः&lt;br&gt;&#xA;स्वयंवरः क्षत्रियाणां विवाहः पुरुषर्षभ ।&lt;br&gt;&#xA;स च संशयितः पार्थ स्वभावस्स्यान्निमित्ततः ॥&lt;br&gt;&#xA;प्रसह्य हरणं चापि क्षत्रियाणां प्रशस्यते ।&lt;br&gt;&#xA;विवाहहेतुः कन्यानामिति धर्मविदो विदुः ॥&lt;br&gt;&#xA;स त्वमर्जुन कल्याणीं प्रसह्य भगिनीं मम ।&lt;br&gt;&#xA;यतिरूपधरस्त्वं तु यदा कालविपाकता ।&lt;br&gt;&#xA;हर स्वयंवरे ह्यस्याः को वै वेद चिकीर्षितम् ॥&lt;br&gt;&#xA;वैशम्पायनः&lt;br&gt;&#xA;ततोऽर्जुनश्च कृष्णश्च विनिश्चित्येतिकृत्यताम् ।&lt;br&gt;&#xA;शीघ्रगान् पुरुषान् राजन् प्रेषयामासतुस्तदा ॥&lt;br&gt;&#xA;धर्मराजाय तत्सर्वमिन्द्रप्रस्थगताय वै ।&lt;br&gt;&#xA;श्रुत्वैव च महाबाहुरनुजज्ञे समातृकः ॥&lt;br&gt;&#xA;भीमसेनस्तु तच्छ्रुत्वा कृतकृत्योऽभ्यमन्यत ।&lt;br&gt;&#xA;इत्येवं मनुजैस्सार्धमुक्त्वा प्रीतिमुपेयिवान् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/207/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/207/</guid>
      <description>&lt;p&gt;वैशम्पायनः&lt;br&gt;&#xA;चारैस्सञ्चारिते तस्मिन्ननुज्ञातो धनञ्जयः ।&lt;br&gt;&#xA;वासुदेवाभ्यनुज्ञातः कथयित्वेतिकृत्यताम् ।&lt;br&gt;&#xA;कृष्णस्य मतमास्थाय प्रययौ भरतर्षभः ॥&lt;br&gt;&#xA;वृत्तोत्सवे रैवतके वृष्णयोऽप्यगमन् पुरीम् ।&lt;br&gt;&#xA;सुभद्राऽप्यथ शैलेन्द्रमभ्यर्च्य सह रैवतम् ॥&lt;br&gt;&#xA;दैवतानि च सर्वाणि ब्राह्मणान् स्वस्ति वाच्य च ।&lt;br&gt;&#xA;प्रदक्षिणं गिरिं कृत्वा प्रययौ द्वारकां प्रति ॥&lt;br&gt;&#xA;गतां रैवतकात् कन्यां प्रविष्टां द्वारकां प्रति ।&lt;br&gt;&#xA;चिन्तयानस्ततो भद्रामुपविष्टश्शिलातले ॥&lt;br&gt;&#xA;रमणीये वनोद्देशे बहुपादपसंवृते ।&lt;br&gt;&#xA;सालतालाश्वकर्णैश्च बहुलैरर्जुनैस्तथा ॥&lt;br&gt;&#xA;चम्पकाशोकपुन्नागैः केतकैः पाटलैस्तथा ।&lt;br&gt;&#xA;कर्णिकारैरशोकैश्च अङ्कोलैरतिमुक्तकैः ॥&lt;br&gt;&#xA;एवमादिभिरन्यैश्च संवृते स शिलातले ।&lt;br&gt;&#xA;पुनः पुनश्चिन्तयानस्सुभद्रां भद्रभाषिणीम् ॥&lt;br&gt;&#xA;यदृच्छया चोपपन्नान्वृष्णिवीरान्ददर्श सः ॥&lt;br&gt;&#xA;बलदेवं च हार्दिक्यं साम्बं सारणमेव च ।&lt;br&gt;&#xA;प्रद्युम्नं च गदं चैव चारुदेष्णं विडूरथम् ॥&lt;br&gt;&#xA;भानुं च निशठं चैव विपृथुं पृथुमेव च ।&lt;br&gt;&#xA;तथान्यांश्च बहून्पश्यन्हृदि शोकमधारयत् ॥&lt;br&gt;&#xA;ततस्ते सहितास्सर्वे यतिं दृष्ट्वा समुत्सुकाः ।&lt;br&gt;&#xA;वृष्णयो विनयोपेताः परिवार्योपतस्थिरे ॥&lt;br&gt;&#xA;ततोऽर्जुनः प्रीतमनास्स्वागतं व्याजहार सः ।&lt;br&gt;&#xA;आस्यतामास्यतां सर्वै रमणीये शिलातले ॥&lt;br&gt;&#xA;इत्येवमुक्ता यतिना प्रीतास्ते यादवर्षभाः ।&lt;br&gt;&#xA;उपोपविविशुस्सर्वे सुस्वागतमिति ब्रुवन् ॥&lt;br&gt;&#xA;ततस्तेषु निविष्टेषु वृष्णिवीरेषु पाण्डवः ।&lt;br&gt;&#xA;आकारं गूहमानस्तु कुशलप्रश्नमब्रवीत् ।&lt;br&gt;&#xA;सर्वत्र कुशलं चोक्त्वा बलदेवोऽब्रवीदिदम् ॥&lt;br&gt;&#xA;बलदेवः&lt;br&gt;&#xA;प्रसादं कुरु मे विप्र कुतस्त्वं चागतो ह्यसि ॥&lt;br&gt;&#xA;त्वया दृष्टानि पुण्यानि वदस्व वदतांवर ।&lt;br&gt;&#xA;पर्वतांश्चैव तीर्थानि वनान्यायतनानि च ॥&lt;br&gt;&#xA;वैशम्पायनः&lt;br&gt;&#xA;तीर्थानां दर्शनं चैव पर्वतानां च भारत ।&lt;br&gt;&#xA;आपगानां वनानां च कथयामास यादवे ॥&lt;br&gt;&#xA;ताः कथाः कथयन्नेव कथान्ते जनमेजय ।&lt;br&gt;&#xA;कथां धर्मसमायुक्तां वृष्णिवीरे न्यवेदयत् ।&lt;br&gt;&#xA;श्रुत्वा धर्मकथां पुण्यां वृष्णिवीरोऽभ्यपूजयत् ॥&lt;br&gt;&#xA;ततस्तु यादवास्सर्वे मन्त्रयन्ति स्म भारत ॥&lt;br&gt;&#xA;अयं देशातिथिश्श्रीमान्यतिलिङ्गधरो द्विजः ।&lt;br&gt;&#xA;आवासं कमुपाश्रित्य वसेत निरुपद्रवः ।&lt;br&gt;&#xA;इत्येवमब्रुवंस्ते वै रौहिणेयं तु यादवाः ॥&lt;br&gt;&#xA;ददृशुः कृष्णमायान्तं सर्वे यादवनन्दनम् ।&lt;br&gt;&#xA;एहि केशव तातेति रौहिणेयो वचोऽब्रवीत् ॥&lt;br&gt;&#xA;यतिलिङ्गधरो विद्वान्देशातिथिरयं द्विजः ।&lt;br&gt;&#xA;वर्षरात्रनिवासार्थमागतो नः पुरं प्रति ॥&lt;br&gt;&#xA;स्थाने यस्मिन्निवसति तन्मे ब्रूहि जनार्दन ॥&lt;br&gt;&#xA;भगवान्&lt;br&gt;&#xA;त्वयि स्थिते महाभाग परवानस्मि धर्मतः ।&lt;br&gt;&#xA;स्वयं तु रुचिरे स्थाने वासयेर्यदुनन्दन ॥&lt;br&gt;&#xA;वैशम्पायनः&lt;br&gt;&#xA;सुप्रीतस्तेन वाक्येन परिष्वज्य जनार्दनम् ।&lt;br&gt;&#xA;बलदेवोऽब्रवीद्वाक्यं चिन्तयित्वा महाबलः ॥&lt;br&gt;&#xA;बलदेवः&lt;br&gt;&#xA;आरामे तु वसेद्धीमांश्चतुरो वर्षमासकान् ।&lt;br&gt;&#xA;कन्यागृहे सुभद्राया भुक्त्वा भोजनमिष्टतः ।&lt;br&gt;&#xA;लतागृहेषु वसतामिति मे धीयते मतिः ॥&lt;br&gt;&#xA;लब्धानुज्ञास्त्वया तत्र मन्यन्ते सर्वयादवाः ॥&lt;br&gt;&#xA;वासुदेवः&lt;br&gt;&#xA;बलवान्दर्शनीयश्च वाग्मी श्रीमान्बहुश्रुतः ।&lt;br&gt;&#xA;कन्यापुरसमीपे तु न युक्तमिति मे मतिः ॥&lt;br&gt;&#xA;गुरुश्शास्ता च नेता च शास्त्रज्ञो धर्मवित्तमः ।&lt;br&gt;&#xA;त्वयोक्तं न विरुध्येहं करिष्यामि वचस्तव ।&lt;br&gt;&#xA;शुभाशुभस्य विज्ञाने नान्योऽस्ति भुवि कश्चन ॥&lt;br&gt;&#xA;बलदेवः&lt;br&gt;&#xA;अयं देशातिथिश्श्रीमान्सर्वधर्मविशारदः ।&lt;br&gt;&#xA;धृतिमान्विनयोपेतस्सत्यवाग्विजितेन्द्रियः ॥&lt;br&gt;&#xA;यतिलिङ्गधरो ह्येष को विजानाति मानसम् ।&lt;br&gt;&#xA;त्वमिमं पुण्डरीकाक्ष नीत्वा कन्यापुरं शुभम् ॥&lt;br&gt;&#xA;निवेदय सुभद्रायै मद्वाक्यपरिचोदितः ।&lt;br&gt;&#xA;भक्ष्यैर्भोज्यैश्च पानैश्च अन्नैरिष्टैश्च पूजय ॥&lt;br&gt;&#xA;वैशम्पायनः&lt;br&gt;&#xA;स तथेति प्रतिज्ञाय सहितो यतिना हरिः ।&lt;br&gt;&#xA;कृत्वा तु संविदं तेन प्रहृष्टः केशवोऽभवत् ॥&lt;br&gt;&#xA;पर्वते तौ विहृत्यैव यथेष्टं कृष्णपाण्डवौ ।&lt;br&gt;&#xA;तां पुरीं प्रविवेशाथ गृह्य हस्ते च पाण्डवम् ॥&lt;br&gt;&#xA;प्रविश्य च गृहं रम्यं सर्वभोगसमन्वितम् ।&lt;br&gt;&#xA;पार्थमावेदयामास रुक्मिणीसत्यभामयोः ॥&lt;br&gt;&#xA;हृषीकेशवचश्श्रुत्वा ते उभे चोचतुर्भृशम् ॥&lt;br&gt;&#xA;मनोरथो महानेष हृदि नः परिवर्तते ।&lt;br&gt;&#xA;कदा द्रक्ष्याम बीभत्सुं पाण्डवं गृहमागतम् ।&lt;br&gt;&#xA;इति चिन्तयमानानां पार्थो दुःखमपानुदत् ॥&lt;br&gt;&#xA;प्राप्तमज्ञातरूपाभिरुत्तमाभिरपूजयन् ॥&lt;br&gt;&#xA;स तं प्रियातिथिं श्रेष्ठं समीक्ष्य यतिमागतम् ।&lt;br&gt;&#xA;सोदर्यां भगिनीं कृष्णस्सुभद्रामिदमब्रवीत् ॥&lt;br&gt;&#xA;भगवान्&lt;br&gt;&#xA;अयं देशातिथिर्भद्रे संयतो व्रतवानृषिः ।&lt;br&gt;&#xA;प्राप्नोतु सततं पूजां तव कन्यापुरे वसन् ॥&lt;br&gt;&#xA;आर्येण च परिज्ञातः पूजनीयो यतिस्सदा ।&lt;br&gt;&#xA;तस्माद्भरस्व वार्ष्णेयि भक्ष्यैर्भोज्यैर्यतिं सदा ॥&lt;br&gt;&#xA;एष यद्यदृषिर्ब्रूयात्कार्यमेव न संशयः ।&lt;br&gt;&#xA;सखीभिस्सहिता भद्रे भवास्य वशवर्तिनी ॥&lt;br&gt;&#xA;पुराऽपि यतयो भद्रे ये भैक्षार्थमनुव्रताः ।&lt;br&gt;&#xA;ते बभूवुर्दशार्हाणां कन्यापुरनिवासिनः ॥&lt;br&gt;&#xA;तेभ्यो भोज्यानि भक्ष्याणि यथाकालमतन्द्रिताः ।&lt;br&gt;&#xA;कन्यापुरगताः कन्याः प्रयच्छन्ति यशस्विनि ॥&lt;br&gt;&#xA;वैशम्पायनः&lt;br&gt;&#xA;सा तथोक्ताऽब्रवीत्कृष्णं करिष्यामि यथाऽऽस्थ माम् ।&lt;br&gt;&#xA;तोषयिष्यामि वृत्तेन कर्मणा च द्विजर्षभम् ॥&lt;br&gt;&#xA;एवमेतेन रूपेण कञ्चित्कालं धनञ्जयः ।&lt;br&gt;&#xA;उवास भक्ष्यैर्भोज्यैश्च भद्रया परमार्चितः ॥&lt;br&gt;&#xA;तस्य सर्वगुणोपेतां वासुदेवस्य सोदराम् ।&lt;br&gt;&#xA;पश्यतस्सततं भद्रां प्रादुरासीन्मनोभवः ॥&lt;br&gt;&#xA;गूहयन्निव चाकारमालोक्य वरवर्णिनीम् ।&lt;br&gt;&#xA;दीर्घमुष्णं विनिश्वास पार्थः कामवशं गतः ॥&lt;br&gt;&#xA;न कृष्णां रूपतो मेने वासुदेवस्य सोदराम् ।&lt;br&gt;&#xA;प्राप्तां हृदीन्द्रसेनां वा साक्षाद्वा वरुणात्मजाम् ॥&lt;br&gt;&#xA;अतीतसमये काले सोदर्याणां धनञ्जयः ।&lt;br&gt;&#xA;न सस्मार सुभद्रायाः कामाङ्कुशनिवारितः ॥&lt;br&gt;&#xA;क्रीडारतिपरां भद्रां सखीजनशतैर्वृताम् ।&lt;br&gt;&#xA;प्रीयते स्मार्जुनः पश्यन्स्वाहामिव हुताशनः ॥&lt;br&gt;&#xA;पाण्डवस्य सुभद्रायाः सकाशे तु यशस्विनः ।&lt;br&gt;&#xA;समुत्पत्तिः प्रभावश्च गदेन कथितः पुरा ॥&lt;br&gt;&#xA;श्रुत्वा चाशनिनिर्घोषं केशवेनापि धीमता ।&lt;br&gt;&#xA;उपमामर्जुनं कृत्वा विस्तरः कथितः पुरा ॥&lt;br&gt;&#xA;क्रुद्धमत्तप्रलापश्च वृष्णीनामर्जुनं प्रति ।&lt;br&gt;&#xA;पौरुषे चोपमां कृत्वा प्रावर्तन्त धनुष्मताम् ॥&lt;br&gt;&#xA;अन्योन्यकलहे चापि विवादे चापि वृष्णयः ।&lt;br&gt;&#xA;अर्जुनोऽपि न मे तुल्यः कुतस्त्वमिति तेऽब्रुवन् ॥&lt;br&gt;&#xA;जातांश्च पुत्रान्गृह्णन्त आशिषो वृष्णयोऽब्रवन् ।&lt;br&gt;&#xA;अर्जुनस्य समो वीर्ये भव तात धनुर्धरः ।&lt;br&gt;&#xA;तस्मात्सुभद्रा चकमे पौरुषाद्भरतर्षभम् ॥&lt;br&gt;&#xA;सत्यसन्धस्य रूपेण चातुर्येण च मोहिता ।&lt;br&gt;&#xA;चारणातिथिसङ्घानां गदस्य च निशम्य सा ॥&lt;br&gt;&#xA;अदृष्टे कृतभावाऽभूत्सुभद्रा भरतर्षभे ॥&lt;br&gt;&#xA;कीर्तयन्ददृशे यो यः कथञ्चित्कुरुजाङ्गलम् ।&lt;br&gt;&#xA;तं तमेव सदा भद्रा बीभत्सुं स्माभिपृच्छति ॥&lt;br&gt;&#xA;अभीक्ष्णाशः परिप्रश्नाद् अभीक्ष्णश्रवणात्तथा ।&lt;br&gt;&#xA;प्रत्यक्ष इव भद्रायाः पाण्डवस्समपद्यत ॥&lt;br&gt;&#xA;भुजौ भुजगसङ्काशौ ज्याघातेन किणीकृतौ ।&lt;br&gt;&#xA;पार्थोऽयमिति पश्यन्त्या निस्संशयमजायत ॥&lt;br&gt;&#xA;यथारूपं हि शुश्राव सुभद्रा भरतर्षभम् ।&lt;br&gt;&#xA;तथारूपमवेक्ष्यैनं परां प्रीतिमवाप सा ।&lt;br&gt;&#xA;सा कदाचिदुपासीनं पप्रच्छ कुरुनन्दनम् ॥&lt;br&gt;&#xA;सुभद्रा&lt;br&gt;&#xA;कथं देशाः कथं शैला नानाजनपदाः कथम् ।&lt;br&gt;&#xA;सरांसि सरितश्चैव वनानि च कथं यते ॥&lt;br&gt;&#xA;दिशः काश्च कथं प्राप्ताश्चरता भवता सदा ॥&lt;br&gt;&#xA;वैशम्पायनः&lt;br&gt;&#xA;स तथोक्तस्तदा भद्रां बहुनर्मानृतं ब्रुवन् ।&lt;br&gt;&#xA;उवाच परमप्रीतस्तस्या बहुविधाः कथाः ॥&lt;br&gt;&#xA;निशम्य विविधं तस्य लोके चरितमात्मनः ।&lt;br&gt;&#xA;कथापरिगतो भावः कन्यायास्समपद्यत ॥&lt;br&gt;&#xA;पर्वसन्धौ तु कस्मिंश्चित्सुभद्रा भरतर्षभम् ।&lt;br&gt;&#xA;रहस्येकान्तमासाद्य हर्षमाणाऽभ्यभाषत ॥&lt;br&gt;&#xA;सुभद्रा&lt;br&gt;&#xA;यतिना चरता लोकान्खाण्डवप्रस्थवासिनी ।&lt;br&gt;&#xA;कश्चिद्भगवता दृष्टा पृथाऽस्माकं पितृष्वसा ॥&lt;br&gt;&#xA;भ्रातृभिः प्रीयते सर्वैः कच्चिदार्यो युधिष्ठिरः ।&lt;br&gt;&#xA;कच्चिद्धर्मपरो भीमो धर्मराजस्य धीमतः ॥&lt;br&gt;&#xA;निवृत्तसमयः कच्चिदपराधाद्धनञ्जयः ।&lt;br&gt;&#xA;नियमे कामभोगानां वर्तमानः प्रिये रतः ॥&lt;br&gt;&#xA;क्व नु पार्थश्चरत्यद्य बह्वीर्दुर्वसतीर्वसन् ।&lt;br&gt;&#xA;सुखोचितो ह्यदुःखार्हो दीर्घबाहुररिन्दमः ।&lt;br&gt;&#xA;कच्चिच्छ्रुतो वा दृष्टो वा पार्थो भगवताऽर्जुनः ॥&lt;br&gt;&#xA;वैशम्पायनः&lt;br&gt;&#xA;निशम्य वचनं तस्यास्तामुवाच हसन्निव ॥&lt;br&gt;&#xA;अर्जुनः&lt;br&gt;&#xA;आर्या पृथा कुशलिनी सहपुत्रा सहस्नुषा ।&lt;br&gt;&#xA;प्रीयते पश्यती पुत्रान्खाण्डवप्रस्थ आसते ॥&lt;br&gt;&#xA;अनुज्ञातश्च मात्रा च सोदर्यैश्च धनञ्जयः ।&lt;br&gt;&#xA;द्वारकामावसत्येको यतिलिङ्गेन पाण्डवः ।&lt;br&gt;&#xA;पश्यन्ती सततं कस्मान्नाभिजानासि माधवि ॥&lt;br&gt;&#xA;वैशम्पायनः&lt;br&gt;&#xA;निशम्य वचनं तस्य वासुदेवसहोदरी ।&lt;br&gt;&#xA;निश्वासबहुला तस्थौ क्षितिं विलिखती तदा ॥&lt;br&gt;&#xA;ततः परमसंहृष्टस्सर्वशस्त्रभृतां वरः ।&lt;br&gt;&#xA;अर्जुनोऽहमिति प्रीतस्तामुवाच धनञ्जयः ॥&lt;br&gt;&#xA;यथा तव गतो भावश्श्रवणान्मयि भामिनि ।&lt;br&gt;&#xA;त्वद्गतः सततं भावस्तथा शतगुणो मम ॥&lt;br&gt;&#xA;प्रशस्तेऽहनि धर्मेण भद्रे स्वयमहं वृतः ।&lt;br&gt;&#xA;सत्यवानिव सावित्र्या भविष्यामि पतिस्तव ॥&lt;br&gt;&#xA;एवमुक्त्वा ततः पार्थः प्रविवेश लतागृहम् ॥&lt;br&gt;&#xA;ततस्सुभद्रा ललिता लज्जाभावसमन्विता ।&lt;br&gt;&#xA;मुमोह शयने दिव्ये शयाना न तथोचिता ॥&lt;br&gt;&#xA;कन्यापुरे च संवृत्तं ज्ञात्वा दिव्येन चक्षुषा ।&lt;br&gt;&#xA;शशास रुक्मिणीं कृष्णो भोजनादिकमर्जुने ॥&lt;br&gt;&#xA;तदाप्रभृति तां भद्रां चिन्तयन्वै धनञ्जयः ।&lt;br&gt;&#xA;आस्ते स्म स तदाऽऽरामे कार्श्येनेव सहाभिभूः ॥&lt;br&gt;&#xA;सुभद्राऽपि न च स्वस्था पार्थं प्रति बभूव सा ।&lt;br&gt;&#xA;कृशा विवर्णवदना चिन्ताशोकपरायणा ॥&lt;br&gt;&#xA;निश्वासपरमा भद्रा मानसेन मनस्विनी ।&lt;br&gt;&#xA;न शय्यासनभोगेषु रतिं विन्दति केन चित् ॥&lt;br&gt;&#xA;देवकी&lt;br&gt;&#xA;न नक्तं न दिवा शेते बभूवोन्मत्तदर्शना ।&lt;br&gt;&#xA;एवं शोकपरां भद्रां देवकी वाक्यमथाब्रवीत् ।&lt;br&gt;&#xA;मा शोकं कुरु वार्ष्णेयि धृतिमालम्ब्य शोभने ॥&lt;br&gt;&#xA;निवेदयिष्ये त्वां रामे कृष्णे चैव नरर्षभे ।&lt;br&gt;&#xA;पश्चाज्जानामि ते वार्तां मा शोकं कुरु माधवि ॥&lt;br&gt;&#xA;वैशम्पायनः&lt;br&gt;&#xA;एवमुक्त्वा तु सा माता भद्रायाः प्रियकारिणी ।&lt;br&gt;&#xA;निवेदयामास तदा भद्रामानकदुन्दुभेः ॥&lt;br&gt;&#xA;रहस्येकासना तत्र भद्राऽस्वस्थेति चाब्रवीत् ।&lt;br&gt;&#xA;आरामे तु यतिश्श्रीमानर्जुनस्सोऽथ नश्श्रुतः ॥&lt;br&gt;&#xA;अक्रूराय च कृष्णाय आहुकाय च सात्यकेः ।&lt;br&gt;&#xA;निवेद्यतां महाप्राज्ञ श्रोतव्यं यदि बान्धवैः ॥&lt;br&gt;&#xA;वसुदेवस्तु तच्छ्रुत्वा अक्रूराहुकयोस्तदा ।&lt;br&gt;&#xA;निवेदयित्वा कृष्णाय मन्त्रयामास नैकधा ॥&lt;br&gt;&#xA;इदं कार्यमिदं कृत्यमिदमेवं विनिश्चितम् ॥&lt;br&gt;&#xA;अक्रूरश्चोग्रसेनश्च सत्यकेन गदेन ह ।&lt;br&gt;&#xA;पृथुश्रवाश्च कृष्णश्च सहिताश्शिनिना मुहुः ॥&lt;br&gt;&#xA;रुक्मिणी सत्यभामा च देवकी रेवती तथा ।&lt;br&gt;&#xA;वसुदेवेन सहिताः पुरोहितमते स्थिताः ।&lt;br&gt;&#xA;विवाहं मन्त्रयामासुर्द्वादशेऽहनि भारत ॥&lt;br&gt;&#xA;अज्ञातं रौहिणेयस्य उद्धवस्य च भारत ।&lt;br&gt;&#xA;विवाहं तु सुभद्रायाः कर्तुकामो गदाग्रजः ॥&lt;br&gt;&#xA;उमासखस्य देवस्य ब्रह्मविश्वेशरूपिणः ।&lt;br&gt;&#xA;महादेवस्य पूजार्थं व्याजेन मधुसूदनः ॥&lt;br&gt;&#xA;नगरे घोषयामास हितार्थं सव्यसाचिनः ॥&lt;br&gt;&#xA;इतश्चतुर्थेऽहनि च अन्तर्द्वीपं च गम्यताम् ।&lt;br&gt;&#xA;सदारैस्सानुयात्रैश्च सपुत्रैस्सहबान्धवैः ।&lt;br&gt;&#xA;गन्तव्यं सर्ववर्णैश्च गन्तव्यं सर्वयादवैः ॥&lt;br&gt;&#xA;एवमुक्तास्तु ते सर्वे तथा चक्रुश्च सर्वशः ॥&lt;br&gt;&#xA;ततस्सर्वदशार्हाणामन्तर्द्वीपे नरर्षभ ।&lt;br&gt;&#xA;चतुस्त्रिंशदहोरात्रं बभूव परमोत्सवः ॥&lt;br&gt;&#xA;कृष्णरामाहुकाक्रूराः प्रद्युम्नश्शिनिसात्यकी ।&lt;br&gt;&#xA;समुद्रं प्रययुर्हृष्टाः कुकुरान्धकवृष्णयः ॥&lt;br&gt;&#xA;युक्तयन्त्रपताकाभिर्वृष्णयो ब्राह्मणैस्सह ।&lt;br&gt;&#xA;समुद्रं प्रययुर्नौभिस्सर्वे पुरनिवासिनः ॥&lt;br&gt;&#xA;ततस्त्वरितमागत्य दाशार्हगणपूजितम् ।&lt;br&gt;&#xA;सुभद्रा पुण्डरीकाक्षमब्रवीद्यतिशासनात् ॥&lt;br&gt;&#xA;कृत्यवान्द्वादशाहानि स्थाता स भगवानिह ।&lt;br&gt;&#xA;तिष्ठतस्तस्य कः कुर्यादुपस्थानविधिं प्रति ॥&lt;br&gt;&#xA;तमुवाच हृषीकेशः कस्त्वदन्यो विशेषतः ।&lt;br&gt;&#xA;तमृषिं प्रत्युपस्थातुमिह नार्हति मानवः ॥&lt;br&gt;&#xA;त्वमेवास्मन्मतेनास्य महर्षेर्वशवर्तिनी ।&lt;br&gt;&#xA;कुरु सर्वाणि कार्याणि कीर्तिं धर्ममवेक्ष्य च ॥&lt;br&gt;&#xA;तस्य चातिथिमुख्यस्य सर्वेषां च तपस्विनाम् ।&lt;br&gt;&#xA;संविधानपरा भद्रे भव त्वं वशवर्तिनी ॥&lt;br&gt;&#xA;वैशम्पायनः&lt;br&gt;&#xA;एवमादिश्य भद्रां च रक्षां च मधुसूदनः ।&lt;br&gt;&#xA;ययौ शङ्खप्रणादेन भेरीणां च महास्वनैः ॥&lt;br&gt;&#xA;ततस्तद्द्वीपमासाद्य दानधर्मपरायणाः ।&lt;br&gt;&#xA;उग्रसेनमुखास्सर्वे विजह्रुः कुकुरान्धकाः ॥&lt;br&gt;&#xA;सप्तयोजनविस्तार आयतो दशयोजनम् ।&lt;br&gt;&#xA;बभूव स महाद्वीपस्सपर्वतमहावनः ॥&lt;br&gt;&#xA;सेतुपुष्करिणीजालैराक्रीडस्सर्वसात्वताम् ।&lt;br&gt;&#xA;वापीपल्वलसङ्घैश्च काननैश्च मनोरमैः ॥&lt;br&gt;&#xA;वासुदेवेन च द्वीपस्स सर्वैः कुकुरान्धकैः ।&lt;br&gt;&#xA;बभूव परमोपेतस्त्रिविष्टप इवामरैः ॥&lt;br&gt;&#xA;चतुस्त्रिंशदहोरात्रं दानधर्मपरायणाः ।&lt;br&gt;&#xA;उग्रसेनमुखास्सर्वे विजह्रुः कुकुरान्धकाः ॥&lt;br&gt;&#xA;विचित्रमाल्याभरणाश्चित्रगन्धानुलेपनाः ।&lt;br&gt;&#xA;विहाराभिमुखास्सर्वे यादवाः पानगर्विताः ।&lt;br&gt;&#xA;सुनृत्तगीतवादित्रै रममाणास्तदाऽभवन् ॥&lt;br&gt;&#xA;तत्र याते दशार्हाणामृषभे शार्ङ्गधन्वनि ।&lt;br&gt;&#xA;सुभद्रोद्वाहनं पार्थः प्राप्तकालममन्यत ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/208/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/208/</guid>
      <description>&lt;p&gt;वैशम्पायनः&lt;br&gt;&#xA;अर्जुनः&lt;br&gt;&#xA;वृष्ण्यन्धकपुरात्तस्मादपयानं च पाण्डवः ।&lt;br&gt;&#xA;विनिश्चित्य तदा पार्थस्सुभद्रामिदमब्रवीत् ।&lt;br&gt;&#xA;शृणु भद्रे यथाशास्त्रं यथार्थमृषिभिः कृतम् ॥&lt;br&gt;&#xA;कन्यायास्तु पिता भ्राता माता मातुल एव वा ।&lt;br&gt;&#xA;पितुर्भ्राता गुरुश्चापि दातुं प्रभवतां गताः ॥&lt;br&gt;&#xA;महोत्सवं पशुपतेर्द्रष्टुकामः पिता गतः ।&lt;br&gt;&#xA;अन्तर्द्वीपं गतो भद्रे पुत्रैः पौत्रैस्सबान्धवैः ॥&lt;br&gt;&#xA;मम चैव विशालाक्षि विदेशस्थास्तु बान्धवाः ।&lt;br&gt;&#xA;तस्मात्सुभद्रे गान्धर्वो विवाहः पञ्चमो भवेत् ॥&lt;br&gt;&#xA;समागमे तु कन्यायाः क्रियाः प्रोक्ताश्चतुर्विधाः ।&lt;br&gt;&#xA;तासां प्रवृत्तिं साधूनां शृणु माधवि तद्यथा ॥&lt;br&gt;&#xA;वरमाहूय विधिना पित्रा दत्ता यथाऽर्थिने ।&lt;br&gt;&#xA;सा पत्नी तु बुधैरुक्ता सा वश्या तु पतिव्रता ॥&lt;br&gt;&#xA;भृत्यानां भरणार्थाय आत्मनः पोषणाय च ।&lt;br&gt;&#xA;दाने गृहीता या नारी सा भार्येति बुधैर्मता ॥&lt;br&gt;&#xA;धर्मतो वरयित्वा तु आनीय स्वं निवेशनम् ।&lt;br&gt;&#xA;न्यायेन दत्ता तारुण्ये दाराः पितृकृता भवेत् ॥&lt;br&gt;&#xA;जनयेद्या तु भर्तारं जाया इत्येव नामतः ॥&lt;br&gt;&#xA;दाराः पत्नी च भार्या च जाया चेति चतुर्विधाः ।&lt;br&gt;&#xA;चतस्र एवाग्निसाक्ष्याः क्रियायुक्ताश्च धर्मतः ॥&lt;br&gt;&#xA;गान्धर्वेण विवाहेन रागात् पुत्रार्थकारणात् ।&lt;br&gt;&#xA;आत्मनाऽनुगृहीता या वश्या सा तु प्रजावती ॥&lt;br&gt;&#xA;गान्धर्वस्तु क्रियाहीनो रागादेव प्रवर्तते ।&lt;br&gt;&#xA;सकामायास्सकामेन निर्मन्त्रो रहसि स्मृतः ।&lt;br&gt;&#xA;मयोक्तमक्रियं चापि कर्तव्यं माधवि त्वया ॥&lt;br&gt;&#xA;अयनं चैव मासश्च ऋक्षं पक्षस्तथा तिथिः ।&lt;br&gt;&#xA;करणं च मुहूर्तं च लग्नसम्पत्तथाऽद्य वै ॥&lt;br&gt;&#xA;विवाहस्य विशालाक्षि प्रशस्तं चोत्तरायणम् ।&lt;br&gt;&#xA;वैशाखश्चैव मासानां पक्षाणां शुभ्र एव च ॥&lt;br&gt;&#xA;नक्षत्राणां तथा हस्तस्तृतीया च तिथिष्वपि ।&lt;br&gt;&#xA;लग्नो हि मकरश्श्रेष्ठः करणानां बवस्तथा ॥&lt;br&gt;&#xA;मैत्रो मुहूर्तो वैवाह्य आवयोश्शुभकर्मणि ।&lt;br&gt;&#xA;सर्वसम्पदियं भद्रे अद्य रात्रौ भविष्यति ॥&lt;br&gt;&#xA;भगवानस्तमभ्येति आदित्यस्तपतां वरः ।&lt;br&gt;&#xA;नारायणो हि सर्वज्ञो न च बुध्येत विश्वकृत् ॥&lt;br&gt;&#xA;धर्मसङ्कटमापन्ने किं नु कृत्वा शुभं भवेत् ॥&lt;br&gt;&#xA;मनोभवेन कामेन मोहितं मां प्रलापिनम् ।&lt;br&gt;&#xA;प्रतिवाक्यं च मे देवि किं न वक्ष्यसि माधवि ॥&lt;br&gt;&#xA;वैशम्पायनः&lt;br&gt;&#xA;अर्जुनस्य वचश्श्रुत्वा चिन्तयन्ती जनार्दनम् ।&lt;br&gt;&#xA;नोवाच किञ्चिद्वचनं बाष्पदूषितलोचना ॥&lt;br&gt;&#xA;रागोन्मादप्रलापी सन्नर्जुनो जयतां वरः ।&lt;br&gt;&#xA;चिन्तयामास पितरं प्रविश्य च लतागृहम् ॥&lt;br&gt;&#xA;चिन्तयानं तु कौन्तेयं ज्ञात्वा शच्या शचीपतिः ।&lt;br&gt;&#xA;सहितो नारदाद्यैश्च मुनिसिद्धाप्सरोगणैः ।&lt;br&gt;&#xA;अरुन्धत्या वसिष्ठेन ह्याजगाम कुशस्थलीम् ॥&lt;br&gt;&#xA;चिन्तितं च सुभद्रायाश्चिन्तयित्वा जनार्दनः ।&lt;br&gt;&#xA;निद्रयाऽपहृतज्ञानं रौहिणेयं विना तदा ॥&lt;br&gt;&#xA;सहाक्रूरेण शिनिना सत्यकेन गदेन च ।&lt;br&gt;&#xA;वसुदेवेन देवक्या आहुकेन च धीमता ॥&lt;br&gt;&#xA;आजगाम पुरीं रात्रौ द्वारकां स्वजनैर्वृतः ॥&lt;br&gt;&#xA;पूजयित्वा तु देवेशं नारदाद्यैर्महर्षिभिः ।&lt;br&gt;&#xA;कुशलप्रश्नमुक्त्वा तु देवेन्द्रेणाभियाचितः ।&lt;br&gt;&#xA;वैवाहिकीं क्रियां कृष्णस्तथेत्येवमुवाच ह ॥&lt;br&gt;&#xA;आहुको वसुदेवश्च सहाक्रूरस्ससात्यकिः ।&lt;br&gt;&#xA;अभिप्रणम्य शिरसा पाकशासनमब्रुवन् ॥&lt;br&gt;&#xA;देवदेव नमस्तेऽस्तु लोकनाथ जगत्पते ।&lt;br&gt;&#xA;वयं धन्यास्स्म लोकेषु बान्धवैस्सहिताः प्रभो ॥&lt;br&gt;&#xA;कृतप्रसादास्तु वयं तव वाक्येन विश्वजित् ॥&lt;br&gt;&#xA;एवमुक्त्वा प्रसाद्यैनं पूजयित्वा प्रयत्नतः ।&lt;br&gt;&#xA;महेन्द्रशासनात्सर्वे सहिताश्च महर्षिभिः ।&lt;br&gt;&#xA;विवाहं कारयामासुश्शक्रपुत्रस्य शास्त्रतः ॥&lt;br&gt;&#xA;अरुन्धती शची देवी रुग्मिणी देवकी तथा ।&lt;br&gt;&#xA;दिव्यस्त्रीभिश्च सहिताः क्रियां भद्रां प्रयोजयन् ॥&lt;br&gt;&#xA;महर्षिः काश्यपो होता सदस्या नारदादयः ।&lt;br&gt;&#xA;पुण्याशिषः प्रयोक्तारस्सर्वे ह्यासंस्तदाऽर्जुने ॥&lt;br&gt;&#xA;अभिषेकं ततः कृत्वा महेन्द्रः पाकशासनिम् ।&lt;br&gt;&#xA;लोकपालैस्तु सहितस्सर्वदेवैरभिष्टुतः ॥&lt;br&gt;&#xA;किरीटाङ्गदहाराद्यैर्हस्ताभरणकुण्डलैः ।&lt;br&gt;&#xA;भूषयित्वा तदा पार्थं द्वितीयमिव वासवम् ॥&lt;br&gt;&#xA;पुत्रं परिष्वज्य तदा प्रीतिमाप पुरन्दरः ॥&lt;br&gt;&#xA;शची देवी तदा भद्रामरुन्धत्यादिभिस्तथा ।&lt;br&gt;&#xA;कारयामास वैवाह्यमङ्गलं यादवस्त्रियः ।&lt;br&gt;&#xA;सहाप्सरोभिर्मुदिता भूषणैश्चाभ्यभूषयन् ॥&lt;br&gt;&#xA;पौलोमीमिव मन्यन्ते सुभद्रां देवयोषितः ।&lt;br&gt;&#xA;ततो विवाहो ववृधे स्फीतस्सर्वगुणान्वितः ॥&lt;br&gt;&#xA;तस्याः पाणिं गृहीत्वाऽसौ मन्त्रहोमपुरस्कृतः ।&lt;br&gt;&#xA;यथा तस्यैव हि पिता शच्या इव शतक्रतुः ॥&lt;br&gt;&#xA;सा जिष्णुमधिकं भेजे सुभद्रा चारुदर्शना ॥&lt;br&gt;&#xA;पार्थस्य सदृशी भद्रा रूपेण वयसा तथा ।&lt;br&gt;&#xA;सुभद्रायाश्च पार्थोऽपि सदृशो रूपलक्षणैः ।&lt;br&gt;&#xA;इत्यूचुश्च तदा देवाः प्रीतास्सेन्द्रपुरोगमाः ॥&lt;br&gt;&#xA;एवं निवेश्य देवास्तु गन्धर्वैस्साप्सरोगणैः ।&lt;br&gt;&#xA;आमन्त्र्य यादवांत्सर्वे विप्रजग्मुर्यथागतम् ॥&lt;br&gt;&#xA;यादवाः पार्थमामन्त्र्य अन्तर्द्वीपं गतास्तदा ।&lt;br&gt;&#xA;वासुदेवस्तदा पार्थमुवाच यदुनन्दनः ॥&lt;br&gt;&#xA;भगवान्&lt;br&gt;&#xA;द्वाविंशद्दिवसान्पार्थ इहोष्य भरतर्षभ ।&lt;br&gt;&#xA;मामकं रथमारुह्य शैब्यसुग्रीवयोजितम् ॥&lt;br&gt;&#xA;सुभद्रया सुखं पार्थ खाण्डवप्रस्थमाविश ॥&lt;br&gt;&#xA;यादवैस्सहितः पश्चादागमिष्यामि भारत ।&lt;br&gt;&#xA;यतिवेषेण नियतो वस त्वं वीरसत्तम ॥&lt;br&gt;&#xA;वैशम्पायनः&lt;br&gt;&#xA;एवमुक्त्वा प्रचक्राम अन्तर्द्वीपं जनार्दनः ।&lt;br&gt;&#xA;कृतोद्वाहस्तदा पार्थः कृतकार्योऽभवत्तदा ।&lt;br&gt;&#xA;तस्यां चोपगतो भावः पार्थस्य सहसा गतः ॥&lt;br&gt;&#xA;स तया युयुजे वीरो भद्रया भरतर्षभः ।&lt;br&gt;&#xA;अभिनिष्पन्नया रामस्सीतयेव समन्वितः ॥&lt;br&gt;&#xA;स हि जिष्णुर्विजज्ञे तां ह्रीं श्रियं सन्नतिक्रियाम् ।&lt;br&gt;&#xA;द्वादशानां वरस्त्रीणां रूपेणासदृशीं सतीम् ॥&lt;br&gt;&#xA;स प्रकृत्या श्रिया दीप्तस्सन्दिदीपे तयाऽधिकम् ।&lt;br&gt;&#xA;उद्यत्सहस्रदीप्तांशुः शरदीव दिवाकरः ॥&lt;br&gt;&#xA;सा तु तं मनुजव्याघ्रमनुरक्ता मनस्विनी ।&lt;br&gt;&#xA;कन्यापुरगता भूत्वा तत्परा समपद्यत ॥&lt;br&gt;&#xA;वैशम्पायनः&lt;br&gt;&#xA;वृष्ण्यन्धकपुरात्तत्र अपयानं धनञ्जयः ।&lt;br&gt;&#xA;विनिश्चित्य तया पार्थस्सुभद्रामिदमब्रवीत् ॥&lt;br&gt;&#xA;अर्जुनः&lt;br&gt;&#xA;द्विजानां गुणमुख्यानां यथार्हं प्रतिपादय ।&lt;br&gt;&#xA;भोज्यैर्भक्ष्यैश्च कामैश्च स्वपुरीं प्रतियास्यताम् ॥&lt;br&gt;&#xA;आत्मनश्च समुद्दिश्य महाव्रतसमापनम् ।&lt;br&gt;&#xA;गच्छ भद्रे स्वयं तूर्णं महाराजनिवेशनम् ॥&lt;br&gt;&#xA;तेजोबलजवोपेतैश्श्लक्ष्णैर्हयवरोत्तमैः ।&lt;br&gt;&#xA;शैब्यसुग्रीवसंयुक्तं रथं तूर्णमिहानय ॥&lt;br&gt;&#xA;क्रीडार्थमिह भाषित्वा सखीभिस्सुभगे सह ।&lt;br&gt;&#xA;क्षिप्रमादाय पर्येहि सह सर्वायुधानि च ॥&lt;br&gt;&#xA;अनुकर्षन्तपताकाश्च तूणीरांश्च धनूंषि च ।&lt;br&gt;&#xA;सर्वान् रथवरे कुर्यास्सोत्सेधाश्च महागदाः ॥&lt;br&gt;&#xA;वैशम्पायनः&lt;br&gt;&#xA;अर्जुनेनैवमुक्ता सा सुभद्रा भद्रभाषिणी ।&lt;br&gt;&#xA;जगाम नृपतेर्वेश्म सखीभिस्त्वरिता सह ॥&lt;br&gt;&#xA;क्रीडार्थमिति तत्रस्थान् रक्षिणो वाक्यमब्रवीत् ॥&lt;br&gt;&#xA;रथेनानेन यास्यामि महाव्रतसमापनम् ।&lt;br&gt;&#xA;शैब्यसुग्रीवयुक्तेन सायुधेन च शार्ङ्गिणः ॥&lt;br&gt;&#xA;सुभद्रयैवमुक्ते तु जनाः प्राञ्जलयोऽभवन् ।&lt;br&gt;&#xA;रथेनानेन भद्रे त्वं यथेष्टं क्रियतामिति ॥&lt;br&gt;&#xA;योजयित्वा रथवरं कल्याणैरभिभाष्य ताम् ।&lt;br&gt;&#xA;यथोक्तं सर्वमारोप्य आयुधानि च भामिनी ।&lt;br&gt;&#xA;क्षिप्रमादाय कल्याणी सुभद्राऽर्जुनमब्रवीत् ॥&lt;br&gt;&#xA;सुभद्रा&lt;br&gt;&#xA;रथोऽयं रथिनां श्रेष्ठ आनीतस्तव शासनात् ।&lt;br&gt;&#xA;स्वस्ति याहि यथाकामं कुरून्कौरवनन्दन ॥&lt;br&gt;&#xA;वैशम्पायनः&lt;br&gt;&#xA;निवेद्य तु रथं भर्तुः सुभद्रा भद्रसम्मता ।&lt;br&gt;&#xA;ब्राह्मणानां तदा हृष्टा ददौ सा विविधं वसु ॥&lt;br&gt;&#xA;स्नेहवन्ति च भोज्यानि प्रददावीप्सितानि च ।&lt;br&gt;&#xA;यथाकामं यथाश्रद्धं वस्त्राणि विविधानि च ॥&lt;br&gt;&#xA;तर्पिता विविधैर्भक्ष्यैस्तान्यवाप्य वसूनि च ।&lt;br&gt;&#xA;ब्राह्मणास्स्वगृहं जग्मुः प्रयुज्य परमाशिषः ॥&lt;br&gt;&#xA;सुभद्रया तु विज्ञप्तः पूर्वमेव धनञ्जयः ।&lt;br&gt;&#xA;रश्मिप्रग्रहणे पार्थ न मेऽस्ति सदृशो भुवि ॥&lt;br&gt;&#xA;तस्मात्सा पूर्वमारुह्य रश्मीञ्जग्राह माधवी ।&lt;br&gt;&#xA;सोदरा वासुदेवस्य कृतस्वस्त्ययना हयान् ॥&lt;br&gt;&#xA;व्यत्ययित्वा तु तल्लिङ्गं समुच्छ्रितमहाधनुः ।&lt;br&gt;&#xA;आरुरोह रथश्रेष्ठं शुक्लवासा धनञ्जयः ॥&lt;br&gt;&#xA;महेन्द्रदत्तं मकुटं तथा ह्याभरणानि च ।&lt;br&gt;&#xA;अलङ्कृत्य तु कौन्तेयः प्रयातुमुपचक्रमे ॥&lt;br&gt;&#xA;ततः कन्यापुरे घोषस्तुमुलः समपद्यत ॥&lt;br&gt;&#xA;दृष्ट्वा रथगतं पार्थं खड्गबाणधनुर्धरम् ।&lt;br&gt;&#xA;अभीशुहस्तां सुश्रोणीमर्जुनेन रथे स्थिताम् ।&lt;br&gt;&#xA;ऊचुः कन्यापुरे कन्या वासुदेवसहोदराम् ॥&lt;br&gt;&#xA;कन्याः&lt;br&gt;&#xA;सर्वे कामास्समृद्धास्ते सुभद्रे भद्रभाषिणि ।&lt;br&gt;&#xA;वासुदेवप्रियं लब्ध्वा भर्तारं वीरमर्जुनम् ॥&lt;br&gt;&#xA;सर्वसीमन्तिनीनां त्वं श्रेष्ठा कृष्णसहोदरे ।&lt;br&gt;&#xA;यस्मात्सर्वमनुष्याणां श्रेष्ठो भर्ता तवार्जुनः ॥&lt;br&gt;&#xA;उपपन्नस्त्वया वीरस्सर्वलोकमहारथः ।&lt;br&gt;&#xA;स्वस्ति याहि गृहं भद्रे सुहृद्भिस्सङ्गमोऽस्तु ते ॥&lt;br&gt;&#xA;वैशम्पायनः&lt;br&gt;&#xA;एवमुक्ता प्रहृष्टाभिस्सखीभिः प्रतिनन्दिता ।&lt;br&gt;&#xA;भद्रा भद्रजवोपेतानश्वान्पुनरचोदयत् ॥&lt;br&gt;&#xA;ततश्चामरहस्ताऽत्र सखी कुब्जाङ्गनाऽभवत् ॥&lt;br&gt;&#xA;ततः कन्यापुरद्वारि सुघोषमभिनिस्सृतम् ।&lt;br&gt;&#xA;ददृशुस्तं रथश्रेष्ठं जना जीमूतनिस्वनम् ॥&lt;br&gt;&#xA;सुभद्रासङ्गृहीतस्य रथस्य महतो रवम् ।&lt;br&gt;&#xA;मेघस्वनमिवाकाशे शुश्रुवुः पुरवासिनः ॥&lt;br&gt;&#xA;सुभद्रया च सम्पन्ने तिष्ठन् रथवरेऽर्जुनः ।&lt;br&gt;&#xA;प्रबभौ परयोपेतः कैलास इव गङ्गया ॥&lt;br&gt;&#xA;पार्थस्सुभद्रासहितो विरराज महारथः ।&lt;br&gt;&#xA;पार्थस्यैव पिता शक्रो यथा शच्या समन्वितः ॥&lt;br&gt;&#xA;सुभद्रां प्रेक्ष्य धर्मेण ह्रियमाणां यशस्विनीम् ।&lt;br&gt;&#xA;चक्रुः किलकिलाशब्दमासाद्य बहवो जनाः ॥&lt;br&gt;&#xA;दाशार्हाणां कुलस्य श्रीस्सुभद्रा भद्रभाषिणी ।&lt;br&gt;&#xA;अभिकामा सकामेन पार्थेन सह गच्छति ॥&lt;br&gt;&#xA;अथापरे तु सङ्क्रुद्धा गृह्णीत घ्नत मा चिरम् ।&lt;br&gt;&#xA;इति संवार्यमाणानां सन्नादस्सुमहानभूत् ॥&lt;br&gt;&#xA;स तेन जनघोषेण वीरो गज इवार्दितः ।&lt;br&gt;&#xA;ववर्ष शरवर्षाणि न तु कञ्चन रोषयत् ॥&lt;br&gt;&#xA;मुमोच निशितान्बाणान्दीप्यमानान्स्वतेजसा ।&lt;br&gt;&#xA;प्रासादवरसङ्घेषु हर्म्येषु भवनेषु च ॥&lt;br&gt;&#xA;क्षोभयित्वा पुरश्रेष्ठं गरुत्मानिव सागरम् ।&lt;br&gt;&#xA;प्रेक्षन् रैवतकद्वारं निर्ययौ भरतर्षभः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/209/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/209/</guid>
      <description>&lt;p&gt;वैशम्पायनः&lt;br&gt;&#xA;शासनात्पुरुषेन्द्रस्य बलेन महता बली ।&lt;br&gt;&#xA;गिरौ रैवतके नित्यं बभूव विपृथुश्रवाः ॥&lt;br&gt;&#xA;प्रवासे वासुदेवस्य तस्मिन्हलधरोपमः ।&lt;br&gt;&#xA;सम्बभूव तदा गोप्ता पुरस्य पुरवर्धनः ॥&lt;br&gt;&#xA;प्राप्य पाण्डवनिर्याणं निर्ययौ विपृथुश्रवाः ।&lt;br&gt;&#xA;निशम्य पुरनिर्घोषं स्वमनीकमचोदयत् ॥&lt;br&gt;&#xA;सोऽभिपत्य तदाऽध्वानं ददर्श पुरुषर्षभम् ।&lt;br&gt;&#xA;निःसृतं द्वारकाद्वारादंशुमन्तमिवाम्बुदात् ॥&lt;br&gt;&#xA;सविद्युतमिवाम्भोदं प्रेक्ष्य बाणधनुर्धरम् ।&lt;br&gt;&#xA;पार्थमासाद्य योधानां विस्मयस्समपद्यत ॥&lt;br&gt;&#xA;उदीर्णरथनागाश्वमनीकमभिवीक्ष्य तत् ।&lt;br&gt;&#xA;उवाच परमप्रीता सुभद्रा भरतर्षभम् ॥&lt;br&gt;&#xA;सङ्गृहीतुमभिप्रायो दीर्घकालकृतो मम ।&lt;br&gt;&#xA;युध्यमानस्य सङ्ग्रामे रथं तव नरर्षभ ॥&lt;br&gt;&#xA;ओजस्तेजोद्युतिबलैरजितस्य महात्मनः ।&lt;br&gt;&#xA;पार्थस्य वै सारथित्वे भवेथा इत्यशिक्षयन् ।&lt;br&gt;&#xA;एवमुक्तः प्रियां प्रीतः प्रत्युवाच नरर्षभः ॥&lt;br&gt;&#xA;अर्जुनः&lt;br&gt;&#xA;चोदयाश्वानसंसक्तान्विश्न्तु विपृथोर्बलम् ॥&lt;br&gt;&#xA;बहुभिर्युध्यमानस्य तावकानजिघांसतः ।&lt;br&gt;&#xA;पश्य बाहुबलं भद्रे शरान्विक्षिपतो मम ॥&lt;br&gt;&#xA;वैशम्पायनः&lt;br&gt;&#xA;एवमुक्ता तदा भद्रा पार्थेन भरतर्षभ ।&lt;br&gt;&#xA;चुचोद चाश्वान्विस्रब्धा ततस्ते विविशुर्बलम् ॥&lt;br&gt;&#xA;तदाहतमहावाद्यं समुदग्रध्वजायुतम् ।&lt;br&gt;&#xA;अनीकं विपृथोर्हृष्टं पार्थमेवान्ववर्तत ॥&lt;br&gt;&#xA;रथैर्बहुविधैर्हृष्टा सदश्वैश्च महाजवैः ।&lt;br&gt;&#xA;किरन्तश्शरवर्षाणि परिवव्रुर्धनञ्जयम् ॥&lt;br&gt;&#xA;तेषामस्त्राणि संवार्य दिव्यैरस्त्रैर्महास्त्रवित् ।&lt;br&gt;&#xA;आवृणोन्महदाकाशं शरैः परपुरञ्जयः ॥&lt;br&gt;&#xA;तेषां बाणान्महाबाहुर्विसृष्टान्सन्धितानपि ।&lt;br&gt;&#xA;चिच्छेद निशितैर्बाणैश्शरांश्चैव धनूंषि च ॥&lt;br&gt;&#xA;युगानीषावरूथानि यन्त्राणि विविधानि च ।&lt;br&gt;&#xA;अजिघांसन्परान्पार्थश्चिच्छेद निशितैश्शरैः ॥&lt;br&gt;&#xA;निर्धनुष्कान्विकवचान्विरथांश्च महारथान् ।&lt;br&gt;&#xA;कृत्वा पार्थः प्रियां प्रीतः प्रेक्ष्यतामित्यदर्शयत् ॥&lt;br&gt;&#xA;सा दृष्ट्वा महदाश्चर्यं सुभद्रा पार्थमब्रवीत् ।&lt;br&gt;&#xA;अवाप्तार्थाऽस्मि भद्रं ते याहि पार्थ यथासुखम् ॥&lt;br&gt;&#xA;संसक्तं पाण्डुपुत्रेण समीक्ष्य विपृथुर्बलम् ।&lt;br&gt;&#xA;त्वरमाणोऽभिनिष्क्रम्य स्थीयतामित्यभाषत ॥&lt;br&gt;&#xA;तत्तु सेनापतेर्वाक्यं नात्यवर्तन्त यादवाः ।&lt;br&gt;&#xA;सागरे मारुतोद्धूता वेलामिव महोर्मयः ॥&lt;br&gt;&#xA;ततो रथवरात्तूर्णमवरुह्य नरर्षभः ।&lt;br&gt;&#xA;अभिगम्य नरव्याघ्रं प्रहृष्टः परिषस्वजे ॥&lt;br&gt;&#xA;सोऽब्रवीत्पार्थमासाद्य दीर्घकालमिदं तव ।&lt;br&gt;&#xA;निवासमभिजानामि शङ्खचक्रगदाधरात् ॥&lt;br&gt;&#xA;न चास्त्यविदितं किञ्चिद्यद्यदाचितं त्वया ।&lt;br&gt;&#xA;सुभद्रासम्प्रयोगेन प्रीतस्तव जनार्दनः ॥&lt;br&gt;&#xA;प्राप्तस्य यतिलिङ्गेन द्वारकां तु धनञ्जय ।&lt;br&gt;&#xA;विसृष्टा सर्ववृष्णीनामृषभेण च सोदरा ॥&lt;br&gt;&#xA;त्वमिमां वीर दाशार्ही शचीमिव शचीपतिः ।&lt;br&gt;&#xA;भक्तां गुणवतीं भद्रां सदा सत्कर्तुमर्हसि ।&lt;br&gt;&#xA;बन्धुर्भव सुभद्राया गतिश्च त्वं धनञ्जय ॥&lt;br&gt;&#xA;बन्धुमानसि रामेण महेन्द्रावरजेन च ॥&lt;br&gt;&#xA;मामेव हि सदाऽकार्षीन्मन्त्रिणं मधुसूदनः ।&lt;br&gt;&#xA;अन्तरेण सुभद्रां च त्वां च तात धनञ्जय ॥&lt;br&gt;&#xA;इमं रथवरं दिव्यं सर्वशस्त्रसमन्वितम् ।&lt;br&gt;&#xA;इदमेवानुयात्रं च निर्दिश्य गदपूर्वजः ।&lt;br&gt;&#xA;अन्तर्द्वीपं तदा वीर यातो वृष्णिसुखावहः ॥&lt;br&gt;&#xA;दीर्घकालावरुद्धं त्वां सम्प्राप्तं प्रियया सह ।&lt;br&gt;&#xA;पश्यन्तु भ्रातरस्तत्र वज्रपाणिमिवामराः ॥&lt;br&gt;&#xA;आगते तु दशार्हाणामृषभे शार्ङ्गधन्वनि ।&lt;br&gt;&#xA;भद्रामनुगमिष्यन्ति रत्नानि च वसूनि च ॥&lt;br&gt;&#xA;अरिष्टं गच्छ पन्थानं सुखी भव धनञ्जय ।&lt;br&gt;&#xA;नष्टशोकैर्विशोकस्य सुहृद्भिस्सङ्गमोऽस्तु ते ॥&lt;br&gt;&#xA;ततो विपृथुमामन्त्र्य पार्थः प्रीतोऽभिवाद्य च ।&lt;br&gt;&#xA;कृष्णस्य मतमास्थाय कृष्णस्य रथमास्थितः ॥&lt;br&gt;&#xA;पूर्वमेव तु पार्थाय कृष्णेन विनियोजितम् ।&lt;br&gt;&#xA;सर्वरत्नसुसम्पूर्णं सर्वभोगसमन्वितम् ॥&lt;br&gt;&#xA;रथेन काञ्चनाङ्गेन कल्पितेन यथाविधि ।&lt;br&gt;&#xA;शैब्यसुग्रीवयुक्तेन किङ्किणीजालमालिना ॥&lt;br&gt;&#xA;सर्वशस्त्रोपपन्नेन जीमूतरवनादिना ।&lt;br&gt;&#xA;ज्वलनाग्निप्रकाशेन द्विषतां हर्षघातिना ॥&lt;br&gt;&#xA;सन्नद्धः कवची खड्गी बद्धगोधाङ्गुलित्रवान् ।&lt;br&gt;&#xA;गुप्तसेनानुयात्रेण रथमारोप्य माधवीम् ॥&lt;br&gt;&#xA;रथेनाकाशगेनैव प्रययौ स्वपुरं प्रति ॥&lt;br&gt;&#xA;ह्रियमाणां तु तां दृष्ट्वा सुभद्रां सैनिको जनः ।&lt;br&gt;&#xA;व्याक्रोशत्प्राद्रवत्सर्वो द्वारकामभितः पुरीम् ॥&lt;br&gt;&#xA;ते समासाद्य सहितास्सुधर्मामभितः पुरीम् ।&lt;br&gt;&#xA;सभापालस्य तत्सर्वमाचख्युः पार्थविक्रमम् ॥&lt;br&gt;&#xA;तेषां श्रुत्वा सभापालो भेरीं सन्नाहयत्तदा ।&lt;br&gt;&#xA;समाजघ्ने महाघोषां जाम्बूनदपरिष्कृताम् ॥&lt;br&gt;&#xA;क्षोभितास्तेन शब्देन भोजवृष्ण्यन्धकास्तदा ।&lt;br&gt;&#xA;अन्तर्द्वीपात्समुत्पेतुस्सहसा सहितास्तदा ।&lt;br&gt;&#xA;अन्नपानमपाहाय समापेतुस्समन्ततः ॥&lt;br&gt;&#xA;ततो जाम्बूनदाङ्गानि परार्ध्यास्तरणानि च ।&lt;br&gt;&#xA;मणिविद्रुमचित्राणि ज्वलिताग्निप्रभाणि च ॥&lt;br&gt;&#xA;भेजिरे पुरुषव्याघ्रा वृष्ण्यन्धकमहारथाः ।&lt;br&gt;&#xA;सिंहासनानि शतशो धिष्ण्यानीव हुताशनाः ॥&lt;br&gt;&#xA;तेषां समुपविष्टानां देवानामुपसङ्गमे ।&lt;br&gt;&#xA;आचख्यौ चेष्टितं जिष्णोस्सभापालस्सहानुगः ॥&lt;br&gt;&#xA;तच्छ्रुत्वा वृष्णिवीरास्ते मदरक्तान्तलोचनाः ।&lt;br&gt;&#xA;अमृष्यमाणाः पार्थस्य समुत्पेतुरहङ्कृताः ॥&lt;br&gt;&#xA;योजयित्वा रथानाशु नागानश्वास्तथैव च ।&lt;br&gt;&#xA;कवचानाहरन् क्षिप्रं प्रासानाहरतेति च ॥&lt;br&gt;&#xA;धनूंषि च महार्हाणि कवचानि बृहन्ति च ॥&lt;br&gt;&#xA;सूतान विचुक्रुशुः केचिद्रथान्योजयतेति च ।&lt;br&gt;&#xA;स्वयं च तुरगान्केचित् निन्युर्हेमविभूषितान् ॥&lt;br&gt;&#xA;रथेष्वानीयमानेषु कवचेषु महत्सु च ।&lt;br&gt;&#xA;महास्कन्धे नृवीराणां तदासीत्तुमुलं महत् ॥&lt;br&gt;&#xA;वनमाली ततः क्षीबः कैलासशिखरोपमः ।&lt;br&gt;&#xA;नीलवासा मदोत्सिक्त इदं वचनमब्रवीत् ॥&lt;br&gt;&#xA;किमिदं चाकृतप्रज्ञास्तूष्णीम्भूते जनार्दने ।&lt;br&gt;&#xA;अस्य भावमविज्ञाय सङ्क्रुद्धा मोघगर्जिताः ॥&lt;br&gt;&#xA;एष तावदभिप्रायमाख्यातु मम यद्धृदि ।&lt;br&gt;&#xA;यदस्य सूचितं कर्तुं तत्कुरुध्वमतन्द्रिताः ॥&lt;br&gt;&#xA;ततस्ते वचनं श्रुत्वा ग्राह्यरूपं हलायुधात् ।&lt;br&gt;&#xA;तूष्णीम्भूतास्ततस्सर्वे साधु साध्विति चाब्रुवन् ॥&lt;br&gt;&#xA;समवाचस्तु निश्शब्दा बलदेवस्य धीमतः ।&lt;br&gt;&#xA;पुनरेव सभामध्ये सर्वे ते समुपाविशन् ।&lt;br&gt;&#xA;ततोऽब्रवीत्कामपालो वासुदेवं परन्तपम् ॥&lt;br&gt;&#xA;बलदेवः&lt;br&gt;&#xA;त्रैलोक्यनाथ भो कृष्ण भूतभव्यभविष्यकृत् ।&lt;br&gt;&#xA;किमुवाऽत्रोपविष्टोऽसि प्रेक्षमाणो जनार्दन ॥&lt;br&gt;&#xA;सत्कृतस्त्वत्कृते पार्थः सर्वैरस्माभिरच्युत ।&lt;br&gt;&#xA;न च सोऽर्हति तां पूजां दुर्बुद्धिः कुलपांसनः ॥&lt;br&gt;&#xA;को हि तत्रैव भुक्त्वाऽन्नं भेत्तुमर्हति पापकृत् ।&lt;br&gt;&#xA;मन्यमानः कुले जातमात्मानं पुरुषः क्वचित् ॥&lt;br&gt;&#xA;ईप्समानश्च सम्बन्धं कृतपूर्वं च मानयन् ।&lt;br&gt;&#xA;को हि नाम भवेदर्थी साहसेन चरेद्बुधः ॥&lt;br&gt;&#xA;सोऽवमत्य च नामास्मानवमत्य च केशवम् ।&lt;br&gt;&#xA;प्रसह्य हृतवानद्य सुभद्रां मृत्युमात्मनः ॥&lt;br&gt;&#xA;कथं हि शिरसो मध्ये कृतं तेन पदं मम ।&lt;br&gt;&#xA;त्वया चेदभ्यनुज्ञातो मर्षयिष्यामि माधव ॥&lt;br&gt;&#xA;न मर्षयिष्ये गोविन्द पादस्पर्शमिवोरगः ॥&lt;br&gt;&#xA;अद्य निष्कौरवामेकः करिष्यामि वसुन्धराम् ।&lt;br&gt;&#xA;न हि मे मर्षणीयोऽयमर्जुनस्य व्यतिक्रमः ।&lt;br&gt;&#xA;तमहं भ्राृतृभिस्सार्धं निहन्मि कुलपांसनम् ॥&lt;br&gt;&#xA;वैशम्पायनः&lt;br&gt;&#xA;रौहिणेयं गर्जमानं मेघदुन्दुभिनिस्स्वनम् ।&lt;br&gt;&#xA;अन्वपद्यन्त ते सर्वे भोजवृष्ण्यन्धकास्तथा ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/210/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/210/</guid>
      <description>&lt;p&gt;वैशम्पायनः&lt;br&gt;&#xA;उक्तवन्तो यदा वाक्यमसकृत् सर्ववृष्णयः ।&lt;br&gt;&#xA;ततोऽब्रवीद्वासुदेवो वाक्यं धर्मार्थसंहितम् ॥&lt;br&gt;&#xA;वासुदेवः&lt;br&gt;&#xA;मयोक्तं न श्रुतं पूर्वं सहितैस्सर्वयादवैः ।&lt;br&gt;&#xA;अतिक्रान्तमतिक्रान्तं न निवर्तति कर्हि चित् ।&lt;br&gt;&#xA;शृणुध्वं सहितास्सर्वे मम वाक्यं सहेतुकम् ॥&lt;br&gt;&#xA;नावमानं कुलस्यास्य गुडाकेशः प्रयुक्तवान् ।&lt;br&gt;&#xA;सम्मानोऽभ्यधिकस्तेन प्रयुक्तोऽयं न संशयः ॥&lt;br&gt;&#xA;अर्थान् धर्मांश्च वः पार्थो मन्यते सात्वतां सदा ।&lt;br&gt;&#xA;स्वयंवरमनाधृष्यं मन्यते चापि पाण्डवः ॥&lt;br&gt;&#xA;प्रदानमपि कन्यायाः पशुवत्को नु मंस्यति ।&lt;br&gt;&#xA;विक्रयं चाप्यपत्यस्य कः कुर्यात्पुरुषो भुवि ॥&lt;br&gt;&#xA;एतान्दोषांस्तु कौन्तेयो दृष्टवानिति मे मतिः ।&lt;br&gt;&#xA;क्षत्रियाणां तु वीर्येण प्रशस्तं हरणं बलात् ।&lt;br&gt;&#xA;अतः प्रसह्य हृतवान्कन्यां धर्मेण पाण्डवः ॥&lt;br&gt;&#xA;उचितश्चैव सम्बन्धस्सुभद्रा च शयस्विनी ।&lt;br&gt;&#xA;एतस्यास्सदृशः पार्थः प्रसह्य हृतवानतः ॥&lt;br&gt;&#xA;भरतस्यान्वये जातं शत्रुशातनमद्य वै ।&lt;br&gt;&#xA;कुन्तिभोजात्माजापुत्रं का बुभूषेत नार्जुनम् ॥&lt;br&gt;&#xA;न च पश्यामि यः पार्थं विक्रमेण पराजयेत् ।&lt;br&gt;&#xA;अपि सर्वेषु लोकेषु सदेवमनुजेष्वपि ।&lt;br&gt;&#xA;स च नाम रथस्तादृङ्मदीयास्ते च वाजिनः ॥&lt;br&gt;&#xA;मम शस्त्राण्यशेषेण तूणी चाक्षयसायकौ ।&lt;br&gt;&#xA;योद्धा पार्थश्च शीघ्रास्त्रः को नु तेन समो भवेत् ॥&lt;br&gt;&#xA;तमभिद्रुत्य सान्त्वेन परमेण धनञ्जयम् ।&lt;br&gt;&#xA;हृष्टास्सर्वे निवर्तव्यं ममैषा परमा मतिः ॥&lt;br&gt;&#xA;यदि निर्जित्य वः पार्थो बलाद्गच्छेत्स्वकं पुरम् ।&lt;br&gt;&#xA;विनश्येद्वो यशस्सद्यो न तु सान्त्वे पराजयः ॥&lt;br&gt;&#xA;पितृष्वसायाः पुत्रो मे सम्बन्धं नार्हति द्विषाम् ॥&lt;br&gt;&#xA;वैशम्पायनः&lt;br&gt;&#xA;तच्छ्रुत्वा वासुदेवस्य तथा कर्तुं जनाधिप ।&lt;br&gt;&#xA;उद्योगं कृतवन्तस्ते भेरीं सन्नाद्य यादवाः ॥&lt;br&gt;&#xA;अर्जुनस्तु तदा श्रुत्वा भेरीसन्नादनं महत् ।&lt;br&gt;&#xA;अर्जुनस्त्वरमाणस्तु सुभद्रामभ्यभाषत ॥&lt;br&gt;&#xA;अर्जुनः&lt;br&gt;&#xA;आयान्ति वृष्णयस्सर्वे ससुहृज्जनबान्धवाः ।&lt;br&gt;&#xA;त्वदर्थं योद्धुकामास्ते मदरक्तान्तलोचनाः ॥&lt;br&gt;&#xA;प्रमत्तानशुचीन्मूढान्सुरामत्तान्नराधमान् ।&lt;br&gt;&#xA;वमनं पानशीलांस्तान्करिष्यामि शरोत्तमैः ।&lt;br&gt;&#xA;उताहो वा मदोन्मत्तान्नयिष्यामि यमक्षयम् ॥&lt;br&gt;&#xA;वैशम्पायनः&lt;br&gt;&#xA;एवमुक्त्वा प्रियां पार्थो न्यवर्तत महाबलः ॥&lt;br&gt;&#xA;निवर्तमानं दृष्ट्वैव सुभद्रा त्रस्ततां गता ।&lt;br&gt;&#xA;एवं मा वद पार्थेति पादयोः पतिता तदा ॥&lt;br&gt;&#xA;सुभद्रा&lt;br&gt;&#xA;सुभद्रा तु कलिर्जाता वृष्णीनां निधनाय च ।&lt;br&gt;&#xA;एवं ब्रुवन्ति पौरास्ते जनवादं जनाः प्रभो ॥&lt;br&gt;&#xA;मम शोकं वर्धयन्ति तस्मात्पापं न चिन्तय ।&lt;br&gt;&#xA;परिवादभयान्मुक्ता त्वत्प्रसादाद्भवाम्यहम् ॥&lt;br&gt;&#xA;वैशम्पायन&lt;br&gt;&#xA;एवमुक्तस्ततः पार्थः प्रियया भद्रया तदा ।&lt;br&gt;&#xA;गमनाय मतिं चक्रे पार्थस्सत्यपराक्रमः ॥&lt;br&gt;&#xA;स्मितपूर्वं तदाऽऽभाष्य परिष्वज्य प्रियां तदा ।&lt;br&gt;&#xA;उत्थाप्य च पुनः पार्थो याहि याहीति चाब्रवीत् ॥&lt;br&gt;&#xA;ततस्सुभद्रा त्वरिता रश्मींत्सङ्गृह्य पाणिना ।&lt;br&gt;&#xA;चोदयामास जवनाञ्छीघ्रमश्वान्कृतत्वरा ॥&lt;br&gt;&#xA;ततस्तु कृतसन्नाहा वृष्णिवीरास्समाहिताः ।&lt;br&gt;&#xA;प्रत्यानयार्थं पार्थस्य जवनैस्तुरगोत्तमैः ।&lt;br&gt;&#xA;राजमार्गमनुप्राप्ता दृष्ट्वा पार्थस्य विक्रमम् ॥&lt;br&gt;&#xA;प्रासादपङ्क्तिस्तम्भेषु वेदिकासु ध्वजेषु च ।&lt;br&gt;&#xA;अर्जुनस्य शरान्दृष्ट्वा विस्मयं परमं गताः ॥&lt;br&gt;&#xA;केशवस्य वचस्तथ्यं मन्यमानास्तु यादवाः ।&lt;br&gt;&#xA;अतीत्य तं रैवतकं श्रुत्वा तु विपृथोर्वचः ॥&lt;br&gt;&#xA;अर्जुनेन कृतं श्रुत्वा गन्तुकामास्तु वृष्णयः ।&lt;br&gt;&#xA;श्रुत्वा दीर्घं गतं पार्थं न्यवर्तन्त नराधिपाः ॥&lt;br&gt;&#xA;पुरोद्यानमतिक्रम्य विशालं च गिरिव्रजम् ।&lt;br&gt;&#xA;सानुमुञ्जावतं चैव वनान्युपवनानि च ॥&lt;br&gt;&#xA;पुण्येष्वानर्तराष्ट्रेषु वापीपद्मसरांसि च ।&lt;br&gt;&#xA;प्राप्य धेनुमतीतीर्थमश्वरोधसरः प्रति ॥&lt;br&gt;&#xA;प्रेक्षावर्तं ततश्शैलमम्बुदं च नगोत्तमम् ।&lt;br&gt;&#xA;आराच्छृङ्गमथाऽऽसाद्य तीर्त्वा कारवतीं नदीम् ॥&lt;br&gt;&#xA;प्राप्य साल्वेयराष्ट्राणि निषादानप्यतीत्य च ।&lt;br&gt;&#xA;देवापृथुपुरं पश्यन् सर्वतस्सुसमाहितः ॥&lt;br&gt;&#xA;तमतीत्य महाबाहुर्देवारण्यमपश्यत ।&lt;br&gt;&#xA;पूजयामासुरायान्तं देवारण्ये महर्षयः ॥&lt;br&gt;&#xA;स वनानि नदीः शैलान् गिरिप्रस्रवणानि च ।&lt;br&gt;&#xA;अतीत्य च तदा पार्थः सुभद्रासारथिस्तदा ॥&lt;br&gt;&#xA;कौरवं विषयं प्राप्य विशोकः समपद्यत ॥&lt;br&gt;&#xA;सोदर्याणां महाबाहुस्सिंहाशयमिवाशयम् ।&lt;br&gt;&#xA;आरादुपवनोपेतां दाशार्हप्रतिमां पुरीम् ॥&lt;br&gt;&#xA;क्रोशमात्रे पुरस्यासीद्गोष्ठं पार्थस्य शोभनम् ।&lt;br&gt;&#xA;तत्राभीयात् स बीभत्सुर्निविष्टो यदुकन्यया ॥&lt;br&gt;&#xA;अर्जुनः&lt;br&gt;&#xA;ततस्सुभद्रां सत्कृत्य पार्थो वचनमब्रवीत् ।&lt;br&gt;&#xA;गोपालिकानां वेषेण गच्छ त्वं वृजिनं पुरम् ।&lt;br&gt;&#xA;कामव्याहारिणी कृष्णा रोचतां ते वचो मम ॥&lt;br&gt;&#xA;दृष्ट्वा तु परुषं ब्रूयात्सह तत्र मया गताम् ।&lt;br&gt;&#xA;अन्यवेषेण तु गतां दृष्ट्वा सा त्वां प्रियं वदेत् ॥&lt;br&gt;&#xA;यत्तु सा प्रथमं ब्रूयान्न तस्यास्ति निवर्तनम् ।&lt;br&gt;&#xA;तस्मान्मानं च दर्पं च व्यपनीय स्वयं व्रज ॥&lt;br&gt;&#xA;वैशम्पायनः&lt;br&gt;&#xA;सुभद्रा&lt;br&gt;&#xA;तस्य तद्वचनं श्रुत्वा सुभद्रा प्रत्यभाषत ।&lt;br&gt;&#xA;एवमेतत्करिष्यामि यथा त्वं पार्थ भाषसे ॥&lt;br&gt;&#xA;वैशम्पायनः&lt;br&gt;&#xA;सुभद्रावचनं श्रुत्वा सुप्रीतः पाकशासनिः ।&lt;br&gt;&#xA;गोपालान्स समानीय त्वरितो वाक्यमब्रवीत् ॥&lt;br&gt;&#xA;अर्जुनः&lt;br&gt;&#xA;तरुण्यस्सन्ति यावन्त्यस्ताः सर्वा व्रजयोषितः ।&lt;br&gt;&#xA;आगच्छन्तु गमिष्यन्त्या भद्रया सह सङ्गताः ॥&lt;br&gt;&#xA;वैशम्पायनः&lt;br&gt;&#xA;इन्द्रप्रस्थं पुरवरं कृष्णां द्रष्टुं यशस्विनीम् ।&lt;br&gt;&#xA;एतच्छ्रुत्वा तु गोपालैरानीता व्रजयोषितः ॥&lt;br&gt;&#xA;ततस्ताभिः परिवृतां व्रजस्त्रीभिरनिन्दिताम् ।&lt;br&gt;&#xA;सुभद्रां त्वरमाणश्च रक्तकौशेयवासिनीम् ॥&lt;br&gt;&#xA;पार्थः प्रस्थापयामास कृत्वा गोपालिकावपुः ॥&lt;br&gt;&#xA;साऽधिकं तेन रूपेण शोभमाना यशस्विनी ।&lt;br&gt;&#xA;गोपालिकामध्यगता प्रययौ वृजिनं पुरम् ॥&lt;br&gt;&#xA;ततः पुरवरश्रेष्ठमिन्द्रप्रस्थं यशस्विनी ।&lt;br&gt;&#xA;त्वरिता खाण्डवप्रस्थमाससाद विवेश च ॥&lt;br&gt;&#xA;सा गृहश्रेष्ठमासाद्य वीरपत्नी यशस्विनी ।&lt;br&gt;&#xA;ववन्दे पृथुताम्राक्षी पृथां भद्रा पितृष्वसाम् ॥&lt;br&gt;&#xA;ततोऽभिगम्य त्वरिता पूर्णेन्दुसदृशानना ।&lt;br&gt;&#xA;ववन्दे द्रौपदीं भद्रा प्रेष्याऽहमिति चाब्रवीत् ॥&lt;br&gt;&#xA;प्रत्युत्थाय तु तां देवीं कृष्णा कृष्णसहोदरीम् ।&lt;br&gt;&#xA;सस्वजे चाभवत्प्रीता निस्सपत्नोऽस्तु ते पतिः ।&lt;br&gt;&#xA;वीरसूर्भव भद्रे त्वं भव भर्तृप्रिया तथा ॥&lt;br&gt;&#xA;ओजसा निर्मिता बह्वीरुवाच परमाशिषः ।&lt;br&gt;&#xA;तथैव मुदिता भद्रा तामुवाच तथास्त्विति ॥&lt;br&gt;&#xA;ततस्सुभद्रां वार्ष्णेयी परिष्वज्य शुभाननाम् ।&lt;br&gt;&#xA;अङ्के निवेश्य मुदिता वासुदेवं प्रशस्य च ॥&lt;br&gt;&#xA;ततः किलकिलाशब्दः क्षणेन समपद्यत ।&lt;br&gt;&#xA;हर्षादानर्तयोधानामासाद्य वृजिनं पुरम् ॥&lt;br&gt;&#xA;देवपुत्रप्रकाशास्ते जाम्बूनदमयध्वजाः ।&lt;br&gt;&#xA;पृष्ठतोऽनुययुः पार्थं पुरुहूतमिवामराः ॥&lt;br&gt;&#xA;गोभिरुष्ट्रैः सदश्वैश्च युक्तानि बहुला जनाः ।&lt;br&gt;&#xA;ददृशुर्यानमुख्यानि दाशार्हपुरवासिनाम् ॥&lt;br&gt;&#xA;ततः पुरवरे यूनां प्रहर्षस्समजायत ।&lt;br&gt;&#xA;प्रवासादागतं पार्थं दृष्ट्वा स्वमिव बान्धवम् ।&lt;br&gt;&#xA;सोऽभिगम्य नरश्रेष्ठो दाशार्हगणसंवृतः ।&lt;br&gt;&#xA;पौरैः पुरवरैः प्रीत्या परया चाभिनन्दितः ॥&lt;br&gt;&#xA;प्राप्य चान्तःपुरद्वारमवरुह्य रथोत्तमात् ।&lt;br&gt;&#xA;ववन्दे धौम्यमासाद्य मातरं च धनञ्जयः ॥&lt;br&gt;&#xA;स्पृष्ट्वा च चरणौ राज्ञो भीमस्य च धनञ्जयः ।&lt;br&gt;&#xA;यमाभ्यां वन्दितो हृष्टस्सस्वजे तौ ननन्द च ॥&lt;br&gt;&#xA;ब्राह्मणप्रमुखांत्सर्वान्भ्रातृभिस्सह सङ्गतः ।&lt;br&gt;&#xA;यथार्हं मानयामास पौरजानपदानपि ॥&lt;br&gt;&#xA;तत्रस्थान्यनुयातानि प्रदाय गुरवे वधूम् ।&lt;br&gt;&#xA;पूजयाञ्चक्रुरासाद्य कुन्तीपुत्रं युधिष्ठिरम् ॥&lt;br&gt;&#xA;पुरस्तादेव तेषां तु स महात्मा महायशाः ।&lt;br&gt;&#xA;पूजनार्होऽभवद्राजा यथा वै गदपूर्वजः ॥&lt;br&gt;&#xA;पाण्डवेन यथार्हं ते पूजार्हेण सुपूजितः ।&lt;br&gt;&#xA;न्यविशन्ताभ्यनुज्ञाता राज्ञा तुष्टा यशस्विना ॥&lt;br&gt;&#xA;तामदीनामदीनार्हां सुभद्रां प्रीतिवर्धिनीम् ।&lt;br&gt;&#xA;साक्षाच्छ्रियममन्यन्त पार्थाः कृष्णसहोदराम् ॥&lt;br&gt;&#xA;गुरूणां श्वशुराणां च देवराणां तथैव च ।&lt;br&gt;&#xA;सुभद्रा स्वेन वृत्तेन बभूव परमप्रिया ॥&lt;br&gt;&#xA;ततस्ते हृष्टमनसः पाण्डवेया महारथाः ।&lt;br&gt;&#xA;युधिष्ठिरमुखाः प्रीता बभूवुर्जनमेजय ॥&lt;br&gt;&#xA;कुन्ती च परमप्रीता कृष्णा च सततं तथा ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/211/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/211/</guid>
      <description>&lt;p&gt;वैशम्पायनः&lt;br&gt;&#xA;अथ शुश्राव निर्वृत्ते वृष्णीनां परमोत्सवे ।&lt;br&gt;&#xA;अर्जुनेन हृतां भद्रां शङ्खचक्रगदाधरः ॥&lt;br&gt;&#xA;पुरस्तादेव पौराणां संशयस्समजायत ।&lt;br&gt;&#xA;जानता वासुदेवेन वासितो भरतर्षभः ॥&lt;br&gt;&#xA;लोकस्य विदितं ह्यासीत् पूर्वं विपृथुना यथा ।&lt;br&gt;&#xA;सान्त्वयित्वाऽभ्यनुज्ञातो भद्रया सह सङ्गतः ॥&lt;br&gt;&#xA;दित्सता सोदरां तस्मै पतत्त्रिवरकेतुना ।&lt;br&gt;&#xA;अर्हते पुरुषेन्द्राय पार्थायाऽऽयतलोचनाम् ॥&lt;br&gt;&#xA;सत्कृत्य पाण्डवश्रेष्ठो जयेन जयतां वरः ।&lt;br&gt;&#xA;भद्रया सह बीभत्सुः प्रापितो वृजिनं पुरम् ॥&lt;br&gt;&#xA;श्रुत्वा तु पुण्डरीकाक्षस्सम्प्राप्तं स्वपुरोत्तमम् ।&lt;br&gt;&#xA;अर्जुनं पाण्डवश्रेष्ठमिन्द्रप्रस्थगतं तथा ॥&lt;br&gt;&#xA;यियासुः खाण्डवप्रस्थममन्त्रयत केशवः ।&lt;br&gt;&#xA;पूर्वं सत्कृत्य राजानमाहुकं मधुसूदनः ॥&lt;br&gt;&#xA;तथा विपृथुमक्रूरं सङ्कर्षणविडूरथौ ।&lt;br&gt;&#xA;पित्रा च पुरुषेन्द्रेण पुरस्तादनुमोदितः ॥&lt;br&gt;&#xA;सम्प्रीतः प्रीयमाणेन वृष्णिराज्ञा जनार्दनः ।&lt;br&gt;&#xA;अभिमन्त्र्याभ्यनुज्ञातो योजयामास वाहिनीम् ॥&lt;br&gt;&#xA;ततस्तु यानान्यासाद्य दाशार्हपुरवासिनाम् ।&lt;br&gt;&#xA;सिंहनादः प्रहृष्टानां क्षणेन समपद्यत ॥&lt;br&gt;&#xA;योजयन्तस्सदश्वांस्तु यानयुग्यं रथांस्तथा ।&lt;br&gt;&#xA;गजांश्च परमप्रीतास्समपद्यन्त वृष्णयः ॥&amp;rsquo;&lt;br&gt;&#xA;वृष्ण्यन्धकमहामात्रैस्सह वीरैर्महारथैः ।&lt;br&gt;&#xA;भ्रातृभिश्च कुमारैश्च योधैश्च शतशो वृतः ॥&lt;br&gt;&#xA;सैन्येन महता शौरिरभिगुप्तः परन्तपः ।&lt;br&gt;&#xA;तत्र दानपरश्श्रीमाञ्जगाम स महायशाः ॥&lt;br&gt;&#xA;अक्रूरो वृष्णिवीराणां सेनापतिररिन्दमः ।&lt;br&gt;&#xA;अनाधृष्णिर्महातेजा उद्धवश्च महायशाः ।&lt;br&gt;&#xA;साक्षाद्बृहस्पतेश्शिष्यो महाबुद्धिर्महायशाः ॥&lt;br&gt;&#xA;सात्यकिश्च महेष्वासः कृतवर्मा महारथः ॥&lt;br&gt;&#xA;प्रद्युम्नश्चैव साम्बश्च निशङ्कुश्शङ्कुरेव च ।&lt;br&gt;&#xA;चारुदेष्णश्च विक्रान्तो झिल्लिर्विपृथुरेव च ॥&lt;br&gt;&#xA;सारणश्च महातेजा गदश्च विदुषां वरः ।&lt;br&gt;&#xA;एते चान्ये च बहवो वृष्णिभोजान्धकास्तथा ।&lt;br&gt;&#xA;आजग्मुः खाण्डवप्रस्थमादाय हरणं बहु ॥&lt;br&gt;&#xA;अन्वाहारं समादाय पृथुवृष्णिपुरोगमाः ।&lt;br&gt;&#xA;प्रययुस्सिंहनादेन सुभद्रामवलोककाः ।&lt;br&gt;&#xA;ते त्वदीर्घेण कालेन कृष्णेन सह यादवाः ।&lt;br&gt;&#xA;पुरमासाद्य पार्थानां परां प्रीतिमवाप्नुवन् ॥&lt;br&gt;&#xA;ततो युधिष्ठिरो राजा श्रुत्वा माधवमागतम् ।&lt;br&gt;&#xA;प्रतिग्रहार्थं कृष्णस्य यमौ प्रास्थापयद्गृहात् ॥&lt;br&gt;&#xA;ताभ्यां प्रतिगृहीतं तु वृष्णिचक्रं समृद्धिमत् ।&lt;br&gt;&#xA;विवेश खाण्डवप्रस्थं पताकाध्वजशोभितम् ॥&lt;br&gt;&#xA;चन्दनस्य रसैश्शीतैः पुण्यगन्धैर्निषेवितम् ।&lt;br&gt;&#xA;दह्यताऽगुरुणा चैव देशे देशे सुगन्धिनम् ॥&lt;br&gt;&#xA;सुसंहृष्टजनाकीर्णं वणिग्भिरुपशोभितम् ।&lt;br&gt;&#xA;प्रतिपेदे महाबाहुस्सह रामेण केशवः ॥&lt;br&gt;&#xA;वृष्ण्यन्धकैस्तथा भोजैस्समेतः पुरुषोत्तमः ।&lt;br&gt;&#xA;सम्पूज्यमानः पौरैश्च ब्राह्मणैश्च सहस्रशः ॥&lt;br&gt;&#xA;विवेश भवनं राज्ञः पुरन्दरगृहोपमम् ॥&lt;br&gt;&#xA;युधिष्ठिरस्तु रामेण समागच्छद्यथाविधि ।&lt;br&gt;&#xA;मूर्ध्नि केशवमाघ्राय पर्यष्वजत बाहुना ॥&lt;br&gt;&#xA;तं प्रीयमाणो कृष्णस्तु विनयेनाभिपूजयन् ।&lt;br&gt;&#xA;भीमं च पुरुषव्याघ्रं विधिवत्प्रत्यपूजयत् ॥&lt;br&gt;&#xA;तांश्च वृष्ण्यन्धकश्रेष्ठान्धर्मराजो युधिष्ठिरः ।&lt;br&gt;&#xA;प्रतिजग्राह सत्कारैर्यथाविधि यथोचितम् ॥&lt;br&gt;&#xA;गुरुवत्पूजयामास कांश्चित्कांश्चिद्वयस्यवत् ।&lt;br&gt;&#xA;कांश्चिदभ्यवदत्प्रेम्णा कैश्चिदप्यभिवादितः ॥&lt;br&gt;&#xA;ततः पृथा च पार्थाश्च मुदिताः कृष्णया सह ।&lt;br&gt;&#xA;पुण्डरीकाक्षमासाद्य बभूवुर्मुदितेन्द्रियाः ॥&lt;br&gt;&#xA;हर्षादभिगतौ दृष्ट्वा सङ्कर्षणजनार्दनौ ।&lt;br&gt;&#xA;बन्धुमन्तं पृथा पार्थं युधिष्ठिरममन्यत ॥&lt;br&gt;&#xA;ततस्सङ्कर्षणाक्रूरावप्रमेयावदीनवत् ।&lt;br&gt;&#xA;भद्रवत्यै सुभद्रायै धनौघमुपजह्रतुः ॥&lt;br&gt;&#xA;प्रवालानि च हाराणि भूषणानि सहस्रशः ।&lt;br&gt;&#xA;कुथास्तरपरिस्तोमान्व्याघ्राजिनपुरस्कृतान् ॥&lt;br&gt;&#xA;तथाऽऽभरणरत्नौघैर्दीप्तप्रभमजायत ।&lt;br&gt;&#xA;शयनासनयानैश्च युधिष्ठिरनिवेशनम् ॥&lt;br&gt;&#xA;ततः प्रीतिकरो यूनां विवाहपरमोत्सवः ।&lt;br&gt;&#xA;भद्रवत्यै सुभद्रायै सप्तरात्रमवर्तत ॥&lt;br&gt;&#xA;ततो ददौ वासुदेवः कन्यार्थे धनमुत्तमम् ।&lt;br&gt;&#xA;हरणं वै सुभद्राया ज्ञातिदेयं महायशाः ॥&lt;br&gt;&#xA;रथानां काञ्चनाङ्गानां किङ्किणीजालमालिनाम् ।&lt;br&gt;&#xA;चतुर्युजामुपेतानां सूतैः कुशलसम्मितैः ॥&lt;br&gt;&#xA;सहस्रं प्रददौ कृष्णो गवां नियुतमेव च ।&lt;br&gt;&#xA;उपपाद्य तु वश्यानां दोग्ध्रीणां पुण्यवर्चसाम् ॥&lt;br&gt;&#xA;गजानां तु प्रभिन्नानां त्रिधा प्रस्रवतां मदम् ।&lt;br&gt;&#xA;गिरिकूटनिकाशानां समरेष्वनिवर्तिनाम् ॥&lt;br&gt;&#xA;सुवर्णकक्ष्याग्रैवेयसुवर्णाङ्कुशभूषितम् ।&lt;br&gt;&#xA;कॢप्तानां पटुघण्टानां चारूणां हेममालिनाम् ॥&lt;br&gt;&#xA;हस्त्यारोहैरुपेतानां सहस्रं साहसप्रियः ।&lt;br&gt;&#xA;प्रददौ वासुदेवस्तु वसुदेवाज्ञया तदा ॥&lt;br&gt;&#xA;बडवानां च शुभ्राणां चन्द्रांशुसमवर्चसाम् ।&lt;br&gt;&#xA;ददौ जनार्दनः प्रीत्या सहस्रं हेममालिनाम् ॥&lt;br&gt;&#xA;काम्भोजारट्टबाह्लीकसिन्धुजानां च भारत ।&lt;br&gt;&#xA;सुवर्णकृतसन्नाहघण्टारावविनादिनाम् ॥&lt;br&gt;&#xA;श्वेतचामरसञ्च्छन्नांत्सर्वशस्त्रैरलङ्कृतान् ।&lt;br&gt;&#xA;जात्यश्वानां सहस्राणि पञ्चाशत्प्रददौ तदा ।&lt;br&gt;&#xA;हयानां चन्द्रकाशानां श्यामकर्णं ददौ शतम् ॥&lt;br&gt;&#xA;तथैवाश्वतरीणां च दान्तानां वातरंहसाम् ।&lt;br&gt;&#xA;शतान्यञ्जनकेशानां श्वेतानां पञ्च पञ्च च ॥&lt;br&gt;&#xA;शिबिकानां सहस्रं च प्रददौ मधुसूदनः ॥&lt;br&gt;&#xA;कृष्णानामपि चाश्वानां बाह्लीकानां जनार्दनः ।&lt;br&gt;&#xA;ददौ शतसहस्रं वै कन्याधनमनुत्तमम् ॥&lt;br&gt;&#xA;स्नापनाच्छादने चैव भोजने पाचने तथा ।&lt;br&gt;&#xA;आदानोद्वासने चैव प्रेषणे यत्र कुत्र चित् ॥&lt;br&gt;&#xA;अनुलेपने च गन्धानां पेषणे च विचक्षणम् ।&lt;br&gt;&#xA;सर्वकर्मणि निष्णातं युक्तं च वयसाऽन्वितम् ॥&lt;br&gt;&#xA;स्त्रीणां सहस्रं गौरीणां सुवेषाणां सुवर्चसाम् ।&lt;br&gt;&#xA;सुवर्णशतकीर्णानामरोगाणां सुवर्चसाम् ।&lt;br&gt;&#xA;परिचर्यासु दक्षाणां प्रददौ पुष्करेक्षणः ॥&lt;br&gt;&#xA;कृताकृतस्य मुख्यस्य कनकस्य सुवर्चसः ।&lt;br&gt;&#xA;महार्हभारान् दाशार्हः प्रददौ प्रयुतं तदा ॥&lt;br&gt;&#xA;भूषणानां च मुख्यानां शतभारं ददौ धनम् ॥&lt;br&gt;&#xA;मुक्ताहाराणि शुभ्राणि शतसङ्ख्यानि केशवः ।&lt;br&gt;&#xA;प्रवालानां सहस्रं च तथा वै शयनासनान् ॥&lt;br&gt;&#xA;सुवर्णपादपीठानां महार्हास्तरणांस्तथा ।&lt;br&gt;&#xA;पर्यङ्काणां सहस्रं तु ददौ कन्याधनं तथा ॥&lt;br&gt;&#xA;रामः पाणिग्राहणिकं ददौ पार्थाय लाङ्गली ।&lt;br&gt;&#xA;प्रीयमाणो हलधरस्सम्बन्धं प्रेम कामयन् ॥&lt;br&gt;&#xA;स महाधनरत्नौघो वस्त्रकम्बलफेनवान् ।&lt;br&gt;&#xA;महारथगजग्राहो महाश्वैश्शैवलाकुलः ।&lt;br&gt;&#xA;पाण्डुसागरमाविद्धं प्रविवेश महानदः ।&lt;br&gt;&#xA;पूर्णमापूरयंस्तेषां द्विषच्छोकावहोऽभवत् ॥&lt;br&gt;&#xA;प्रतिजग्राह तत्सर्वं धर्मराजो युधिष्टिरः ।&lt;br&gt;&#xA;पूजयामास तांश्चैव वृष्ण्यन्धकमहारथान् ॥&lt;br&gt;&#xA;ते समेता महात्मानः कुरुवृष्ण्यन्धकोत्तमाः ।&lt;br&gt;&#xA;विजह्रुरमरावासे नराः सुकृतिनो यथा ॥&lt;br&gt;&#xA;तत्र तत्र महापानैरासवैश्च महाधनैः ।&lt;br&gt;&#xA;पीत्वा पीत्वा च मैरेयानुत्कृष्टतलनादितैः ।&lt;br&gt;&#xA;यथायोगं यथाप्रीति विजह्रुः कुरुवृष्णयः ॥&lt;br&gt;&#xA;एवमुत्तमवीर्यास्ते विहृत्य दिवसान्बहून् ।&lt;br&gt;&#xA;पूज्य पार्थान् पृथां चैव भद्रां च यदुपुङ्गवाः ॥&lt;br&gt;&#xA;केशवेनाभ्यनुज्ञाता गन्तुकामाः पुरं प्रति ।&lt;br&gt;&#xA;पूजिताः कुरुभिर्जग्मुः पुनर्द्वारवतीं प्रति ॥&lt;br&gt;&#xA;रत्नान्यादाय शुभ्राणि दत्तानि कुरुसत्तमैः ।&lt;br&gt;&#xA;रामं पुरुस्कृत्य ययुर्यादवानां महारथाः ॥&lt;br&gt;&#xA;रामस्सुभद्रां सम्पूज्य परिष्वज्य स्वसां तदा ।&lt;br&gt;&#xA;न्यासेति द्रौपदीमुक्त्वा परिदाय महाबलः ॥&lt;br&gt;&#xA;पितृष्वसायाश्चरणावभिवाद्य ययौ तदा ।&lt;br&gt;&#xA;तस्मिन्काले पृथा प्रीता पूजयामास तं तथा ॥&lt;br&gt;&#xA;स वृष्णिवीरः पार्थैश्च पौरैश्च परमार्चितः ।&lt;br&gt;&#xA;ययौ द्वारवतीं रामो वृष्णिभिस्सह संयुतः ॥&lt;br&gt;&#xA;वासुदेवस्तु पार्थेन तत्रैव सह भारत ।&lt;br&gt;&#xA;चतुस्त्रिंशदहोरात्रं रममाणो महाबलः ॥&lt;br&gt;&#xA;उवास नगरे रम्ये शक्रप्रस्थे महात्मना ।&lt;br&gt;&#xA;व्यचरद्यमुनाकूले पार्थेन सह भारत ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/212/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/212/</guid>
      <description>&lt;p&gt;वैशम्पायनः&lt;br&gt;&#xA;ततस्सुभद्रा सौभद्रं केशवस्य प्रिया स्वसा ।&lt;br&gt;&#xA;जयन्तमिव पौलोमी द्युतिमन्तमजीजनत् ॥&lt;br&gt;&#xA;दीर्घबाहुं महोरस्कं वृषभाक्षमरिन्दमम् ।&lt;br&gt;&#xA;सुभद्रा सुषुवे वीरमभिमन्युं नरर्षभम् ॥&lt;br&gt;&#xA;अभीश्च मन्युमांश्चैव ततस्तमरिमर्दनम् ।&lt;br&gt;&#xA;अभिमन्युरिति प्राहुरार्जुनिं ब्राह्मणर्षभाः ॥&lt;br&gt;&#xA;स सात्वत्यामतिरथस्सम्बभूव घनञ्जयात् ।&lt;br&gt;&#xA;मखे निर्मथ्यमानात्तु शमीगर्भाद्धुताशनः ॥&lt;br&gt;&#xA;यस्मिञ्जाते महाबाहुः कुन्तीपुत्रो युधिष्ठिरः ।&lt;br&gt;&#xA;अयुतं गा द्विजातिभ्यः प्रादान्निष्कांश्च तावतः ॥&lt;br&gt;&#xA;लालितो वासुदेवस्य बाल्यात्प्रभृति चाभवत् ।&lt;br&gt;&#xA;पितॄणां चैव सर्वेषां प्रजानामिव चन्द्रमाः ॥&lt;br&gt;&#xA;जन्मप्रभृति कृष्णश्च चक्रे तस्य क्रियाश्शुभाः ।&lt;br&gt;&#xA;स चापि ववृधे बालश्शुक्लपक्षे यथा शशी ॥&lt;br&gt;&#xA;चतुष्पादं दशविधं धनुर्वेदमरिन्दमः ।&lt;br&gt;&#xA;अर्जुनाद्वेद वेदज्ञात् सकलं दिव्यमानुषम् ॥&lt;br&gt;&#xA;विज्ञानेष्वपि चास्त्राणां सौष्ठवे च महाबलः ।&lt;br&gt;&#xA;क्रियास्वपि च सर्वासु विशेषानभ्यशिक्षयत् ॥&lt;br&gt;&#xA;आगमे च प्रयोगे च चक्रे तुल्यमिवात्मना ।&lt;br&gt;&#xA;तुतोष पुत्रं सौभद्रं प्रेक्षमाणो धनञ्जयः ॥&lt;br&gt;&#xA;सर्वसंहननोपेतं सर्वलक्षणलक्षितम् ।&lt;br&gt;&#xA;दुर्धर्षमृषभस्कन्धं व्यात्ताननमिवान्तकम् ॥&lt;br&gt;&#xA;सिंहदर्पं महेष्वासं मत्तमातङ्गविक्रमम् ।&lt;br&gt;&#xA;मेघदुन्दुभिनिर्घोषं पूर्णचन्द्रनिभाननम् ॥&lt;br&gt;&#xA;कृष्णस्य सदृशं शौर्ये वीर्ये रूपे तथाऽऽकृतौ ।&lt;br&gt;&#xA;ददर्श पुत्रं बीभत्सुर्जयन्तं मघवानिव ॥&lt;br&gt;&#xA;पूर्वमेव तु पाञ्चाली पञ्चभिः पतिभिश्शुभा ।&lt;br&gt;&#xA;लेभे पञ्च सुतान्वीराञ्छ्रेष्ठान्पञ्चानलानिव ॥&lt;br&gt;&#xA;युधिष्ठिरात्प्रतिविन्ध्यं सुतसोमं वृकोदरात् ।&lt;br&gt;&#xA;अर्जुनाच्छ्रुतकर्माणं शतानीकं च नाकुलिम् ॥&lt;br&gt;&#xA;सहदेवाच्छ्रुतसेनमेतान्पञ्च महारथान् ।&lt;br&gt;&#xA;पाञ्चाली सुषुवे वीरानादित्यानदितिर्यथा ॥&lt;br&gt;&#xA;शास्त्रतः प्रतिविन्ध्यं तमूचुर्विप्रा युधिष्ठिरम् ।&lt;br&gt;&#xA;परप्रहरणज्ञाने प्रतिविन्ध्यो भवत्वयम् ॥&lt;br&gt;&#xA;सुते सोमसहस्रे तु सोमार्कसमतेजसम् ।&lt;br&gt;&#xA;सुतसोमं महाप्राज्ञं सुषुवे भीमसेनतः ॥&lt;br&gt;&#xA;श्रुतं कर्म महत्कृत्वा निवृत्तेन किरीटिना ।&lt;br&gt;&#xA;जातः पुत्रस्तथेत्येवं श्रुतकर्मा ततोऽभवत् ॥&lt;br&gt;&#xA;शतानीकस्य राजर्षेः कौरव्यः कुरुनन्दनः ।&lt;br&gt;&#xA;चक्रे पुत्रं सनामानं नकुलः कीर्तिवर्धनः ॥&lt;br&gt;&#xA;ततस्त्वजीजनत्कृष्णा नक्षत्रे वह्निदैवते ।&lt;br&gt;&#xA;सहदेवात्सुतं तस्माच्छ्रुतसेनेति तं विदुः ॥&lt;br&gt;&#xA;एकवर्षान्तरास्त्वेते द्रौपदेया यशस्विनः ।&lt;br&gt;&#xA;अन्वजायन्त राजेन्द्र परस्परहितैषिणः ॥&lt;br&gt;&#xA;जातकर्माण्यानुपूर्व्याच्चूडोपनयनानि च ।&lt;br&gt;&#xA;चकार विधिवद्धौम्यस्तेषां भरतसत्तम ॥&lt;br&gt;&#xA;कृत्वा च वेदाध्ययनं ततस्सुचरितव्रताः ।&lt;br&gt;&#xA;जगृहुस्सर्वमिष्वस्त्रमर्जुनाद्दिव्यमानुषम् ॥&lt;br&gt;&#xA;दिव्यगर्भोपमैः पुत्रैर्व्यूढोरस्कैर्महाबलैः ।&lt;br&gt;&#xA;अन्विता राजशार्दूल पाण्डवा मुदमाप्नुवन् ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/213/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/213/</guid>
      <description>&lt;p&gt;वैशम्पायनः&lt;br&gt;&#xA;इन्द्रप्रस्थे वसन्तस्ते जघ्रुरन्यान्नराधिपान् ।&lt;br&gt;&#xA;शासनाद्धृतराष्ट्रस्य राज्ञश्शान्तनवस्य च ॥&lt;br&gt;&#xA;आश्रित्य धर्मराजानं सर्वलोकोऽवसत्सुखम् ।&lt;br&gt;&#xA;पुण्यलक्षणकर्माणं स्वदेहमिव देहिनः ॥&lt;br&gt;&#xA;स समं धर्मकामार्थान्सिषेवे भरतर्षभ ।&lt;br&gt;&#xA;त्रीनिवात्मसमान्बन्धून् बन्धुमानिव मानयन् ॥&lt;br&gt;&#xA;तेषां समविभक्तानां क्षितौ देहवतामिव ।&lt;br&gt;&#xA;बभौ धर्मार्थकामानां चतुर्थ इव पार्थिवः ॥&lt;br&gt;&#xA;अध्येतारं परं वेदाः प्रयोक्तारं महाध्वराः ।&lt;br&gt;&#xA;रक्षितारं शुभा वर्णा लेभिरे तं जनाधिपम् ॥&lt;br&gt;&#xA;अधिष्ठानवती लक्ष्मीः परायणवती मही ।&lt;br&gt;&#xA;बन्धुमानखिलो लोकस्तेनाऽऽसीत्पृथिवी क्षिता ॥&lt;br&gt;&#xA;भ्रातृभिस्सहितो राजा चतुर्भिरधिकं बभौ ।&lt;br&gt;&#xA;प्रयुज्यमानैर्विततो वेदैरिव महाध्वरः ॥&lt;br&gt;&#xA;तं तु धौम्यादयो विप्राः परिवार्योपतस्थिरे ।&lt;br&gt;&#xA;बृहस्पतिसमा मुख्याः प्रजापतिमिवाध्वरे ॥&lt;br&gt;&#xA;धर्मराजे ह्यतिप्रीत्या पूर्णचन्द्र इवामले ।&lt;br&gt;&#xA;प्रजानां रेमिरे तुल्यं नेत्राणि हृदयानि च ।&lt;br&gt;&#xA;न तु केवलदैवेन प्रजा भावेन रेमिरे ॥&lt;br&gt;&#xA;यद्बभूव मनःकान्तं कर्मणा स चकार तत् ॥&lt;br&gt;&#xA;न ह्ययुक्तं न चापथ्यं नानृतं न च विप्रियम् ।&lt;br&gt;&#xA;भाषितं चारुभाषस्य जज्ञे पार्थस्य धीमतः ॥&lt;br&gt;&#xA;स हि सर्वस्य लोकस्य हितमात्मन एव च ।&lt;br&gt;&#xA;चिकीर्षस्सुमहातेजा रेमे भरतसत्तम ॥&lt;br&gt;&#xA;तथा तु मुदितास्सर्वे पाण्डवा विगतज्वराः ।&lt;br&gt;&#xA;अजयत्पृथिवीपालांस्त्रासयन्तस्स्वतेजसा ।&lt;br&gt;&#xA;ततः कतिपयाहस्सु बीभत्सुः कृष्णमब्रवीत् ॥&lt;br&gt;&#xA;अर्जुनः&lt;br&gt;&#xA;उष्णानि कृष्ण वर्तन्ते गच्छाव यमुनां प्रति ॥&lt;br&gt;&#xA;सुहृज्जनवृतौ तत्र विहृत्य मधुसूदन ।&lt;br&gt;&#xA;सायाह्ने विनिवर्तावो रोचतां ते जनार्दन ॥&lt;br&gt;&#xA;वासुदेवः&lt;br&gt;&#xA;कुन्तीसुत ममाप्येष रोचते यद्वयं जले ।&lt;br&gt;&#xA;सुहृज्जनवृताः पार्थ विहरेम यथासुखम् ॥&lt;br&gt;&#xA;वैशम्पायनः&lt;br&gt;&#xA;आमन्त्र्य तौ धर्मराजमनुज्ञाप्य च भारत ।&lt;br&gt;&#xA;जग्मतुः पार्थगोविन्दौ सुहृज्जनवृतौ ततः ॥&lt;br&gt;&#xA;विहरन्खाण्डवप्रस्थे काननेषु च माधवः ।&lt;br&gt;&#xA;पुष्पितोपवनां रम्यां ददर्श यमुनां नदीम् ॥&lt;br&gt;&#xA;आलयं सर्वभूतानां खाण्डवं खड्गचर्मभृत् ।&lt;br&gt;&#xA;ददर्श स तु तं देशं सहितस्सव्यसाचिना ॥&lt;br&gt;&#xA;ऋक्षगोमायुसङ्गुष्टं हंससारसनादितम् ।&lt;br&gt;&#xA;शाखामृगगणैर्जुष्टं निकेतं सर्वरक्षसाम् ॥&lt;br&gt;&#xA;द्वीपिगोमायुसिंहर्क्षवराहरुरुवारणैः ।&lt;br&gt;&#xA;नानामृगसहस्रैश्च पक्षिभिश्च समावृतम् ॥&lt;br&gt;&#xA;मानार्हं तच्च सर्वेषां देवदानवरक्षसाम् ।&lt;br&gt;&#xA;आलयं पन्नगेन्द्रस्य तक्षकस्य महात्मनः ॥&lt;br&gt;&#xA;वेणुशाल्मलितल्लिङ्गैरुपेतं वेत्रसंवृतम् ।&lt;br&gt;&#xA;शाकपद्मकतालैश्च शतशाखैश्च रौहिणैः ॥&lt;br&gt;&#xA;निरुद्देशं समप्रख्यमावृतं गजसंस्थितैः ।&lt;br&gt;&#xA;गुल्मैः कीचकवेणूनामाशीविषनिषेवितम् ॥&lt;br&gt;&#xA;विगतार्कं महाभोगविततद्रुमसङ्कटम् ।&lt;br&gt;&#xA;स्नुहीवेत्रकुलिङ्गाक्षैर्हिन्तालैश्च समावृतम् ॥&lt;br&gt;&#xA;व्यालदंष्ट्रिगणाकीर्णं वर्जितं सर्वमानुषैः ।&lt;br&gt;&#xA;रक्षसां भुजगेन्द्राणां पक्षिणां च महालयम् ॥&lt;br&gt;&#xA;देवेशस्सर्वभूतेशस्सर्वलोकविभागवित् ।&lt;br&gt;&#xA;पीताम्बरधरो देवस्तद्वनं बहुधा चरन् ॥&lt;br&gt;&#xA;सद्रुमस्य सयक्षस्य सभूतगणपक्षिणः ।&lt;br&gt;&#xA;खाण्डवस्य विनाशं तं ददर्श मधुसूदनः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/214/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/214/</guid>
      <description>&lt;p&gt;वैशम्पायनः&lt;br&gt;&#xA;विहारदेशं सम्प्राप्य नानाद्रुममनुत्तमम् ।&lt;br&gt;&#xA;गृहैरुच्चावचैर्युक्तं पुरन्दरपुरोपमम् ॥&lt;br&gt;&#xA;भक्ष्यैर्भोज्यैश्च पेयैश्च रसवद्बिर्महाधनैः ।&lt;br&gt;&#xA;माल्यैश्च विविधैर्युक्तं तथा वार्ष्णेयपाण्डवौ ॥&lt;br&gt;&#xA;आविविशतुरापूर्णं रत्नैरुच्चावचैश्शुभैः ।&lt;br&gt;&#xA;यथोपजोषं सर्वश्च जनश्चिक्रीड भारत ॥&lt;br&gt;&#xA;वने काश्चिज्जले काश्चित्काश्चिद्वेश्मसु चाङ्गनाः ।&lt;br&gt;&#xA;यथादेशं यथाप्रीति चिक्रीडुः कृष्णपार्थयोः ॥&lt;br&gt;&#xA;वासुदेवप्रिया नित्यं सत्यभामा च भामिनी ।&lt;br&gt;&#xA;द्रौपदी च सुभद्रा च वासांस्याभरणानि च ॥&lt;br&gt;&#xA;प्रायच्छतां महार्हाणि स्त्रीणां तास्स्म मदोत्कटाः ।&lt;br&gt;&#xA;काश्चित्प्रहृष्टा ननृतुश्चुक्रुशुश्च तथाऽपराः ॥&lt;br&gt;&#xA;जहसुश्च परा नार्यः पपुश्चान्या वरासवम् ।&lt;br&gt;&#xA;रुरुधुश्चापरास्तत्र प्रजघ्नुश्च परस्परम् ॥&lt;br&gt;&#xA;मन्त्रयामासुरन्याश्च रहस्यानि परस्परम् ।&lt;br&gt;&#xA;केचिन्माल्यानि चिन्वन्तीः केचिन्माल्यानि दध्रिरे ॥&lt;br&gt;&#xA;वेणुवीणामृदङ्गानां मनोज्ञानां च सर्वशः ।&lt;br&gt;&#xA;शब्देन पूर्यते हर्म्यं तद्वनं सुमहर्द्धिमत् ॥&lt;br&gt;&#xA;तस्मिंस्तदा वर्तमाने कुरुदाशार्हनन्दनौ ।&lt;br&gt;&#xA;समीपं जग्मतुः कञ्चिदुद्देशं सुमनोहरम् ॥&lt;br&gt;&#xA;तत्र गत्वा महात्मानौ कृष्णौ परपुरञ्जयौ ।&lt;br&gt;&#xA;महार्हासनयो राजंस्ततस्तौ सन्निषीदतुः ॥&lt;br&gt;&#xA;तत्र पूर्वव्यतीतानि विक्रान्तानीतराणि च ।&lt;br&gt;&#xA;बहूनि कथयित्वा तौ रेमाते जिष्णुमाधवौ ॥&lt;br&gt;&#xA;तत्रोपविष्टौ मुदितौ नाकपृष्ठेऽश्विनाविव ।&lt;br&gt;&#xA;अभ्यागच्छत्तदा विप्रो वासुदेवधनञ्जयौ ॥&lt;br&gt;&#xA;बृहत्सालप्रतीकाशः प्रतप्तकनकप्रभः ।&lt;br&gt;&#xA;हरिपिङ्गोज्ज्वलश्मश्रुः प्रमाणायामतस्समः ॥&lt;br&gt;&#xA;तरुणादित्यसङ्काशश्चीरवासा जटाधरः ।&lt;br&gt;&#xA;पद्मपत्राननः पिङ्गस्तेजसा प्रज्वलन्निव ।&lt;br&gt;&#xA;जगाम तौ कृष्णपार्थौ दिधक्षुः खाण्डवं वनम् ॥&lt;br&gt;&#xA;उपसृष्टं तु तं कृष्णो भ्राजमानं द्विजोत्तमम् ।&lt;br&gt;&#xA;दृष्ट्वा जगाम मनसा पावकोऽयमिति प्रभुः ॥&lt;br&gt;&#xA;अर्जनो वासुदेवश्च तूर्णमुत्पत्य तस्थतुः ॥&lt;br&gt;&#xA;सोऽब्रवीदर्जुनं चैव वासुदेवं च सात्वतम् ।&lt;br&gt;&#xA;लोकप्रवीरौ तिष्ठन्तौ खाण्डवस्य समीपतः ॥&lt;br&gt;&#xA;ब्राह्मणः&lt;br&gt;&#xA;ब्राह्मणो बहुभोक्ताऽस्मि भुञ्जेऽपरिमितं सदा ।&lt;br&gt;&#xA;भिक्षे वार्ष्णेयपार्थौ वामेकां तृप्तिं प्रयच्छतम् ॥&lt;br&gt;&#xA;वैशम्पायनः&lt;br&gt;&#xA;एवमुक्तौ तमब्रूतां ततस्तौ कृष्णपाण्डवौ ।&lt;br&gt;&#xA;केनान्नेन भवांस्तृप्येत्तस्यान्नस्य यतावहे ॥&lt;br&gt;&#xA;एवमुक्तस्स भगवानब्रवीत्तावुभौ ततः ।&lt;br&gt;&#xA;भाषमाणौ तदा वीरौ किमन्नं क्रियतामिति ॥&lt;br&gt;&#xA;ब्राह्मणः&lt;br&gt;&#xA;नाहमन्नं बुभुक्षे वै पावकं मां निबोधतम् ।&lt;br&gt;&#xA;यदन्नमनुरूपं मे तद्युवां सम्प्रयच्छतम् ॥&lt;br&gt;&#xA;इदमिन्द्रस्सदा दावं खाण्डवं परिरक्षति ।&lt;br&gt;&#xA;न च शक्नोम्यहं दग्धुं रक्ष्यमाणं महात्मना ॥&lt;br&gt;&#xA;वसत्यत्र सखा तस्य तक्षकः पन्नगस्सदा ।&lt;br&gt;&#xA;सगणस्तत्कृते दावं परिरक्षति वज्रभृत् ॥&lt;br&gt;&#xA;तत्र भूतान्यनेकानि रक्ष्यन्तेऽस्य प्रसङ्गतः ।&lt;br&gt;&#xA;तं निर्दग्धुं न शक्नोमि दावं शक्रस्य तेजसा ॥&lt;br&gt;&#xA;स मां प्रज्वलितं दृष्ट्वा मेघैरद्भिः प्रवर्षति ।&lt;br&gt;&#xA;ततो दग्धुं न शक्नोमि दिधक्षुर्दावमीप्सितम् ॥&lt;br&gt;&#xA;स युवाभ्यां सहायाभ्यामस्त्रविद्यां समागतः ।&lt;br&gt;&#xA;दहेयं खाण्डवं दावमेतदन्नं वृतं मया ॥&lt;br&gt;&#xA;युवां ह्युदकधारास्ता भूतानि च समन्ततः ।&lt;br&gt;&#xA;उत्तमास्त्रविदौ सम्यक्सर्वतो वारयिष्यथः ॥&lt;br&gt;&#xA;जनमेजयः&lt;br&gt;&#xA;किमर्थं भगवानग्निः खाण्डवं दग्धुमिच्छति ।&lt;br&gt;&#xA;रक्ष्यमाणं महेन्द्रेण नानासत्त्वसमायुतम् ॥&lt;br&gt;&#xA;न ह्येतत्कारणं ब्रह्मन्नल्पं सम्प्रतिभाति मे ।&lt;br&gt;&#xA;यद्ददाह सुसङ्क्रुद्धः खाण्डवं हव्यवाहनः ॥&lt;br&gt;&#xA;एतद्विस्तरशो ब्रह्मञ्छ्रोतुमिच्छामि तत्त्वतः ।&lt;br&gt;&#xA;खाण्डवस्य पुरा दाहो यथा समभवन्मुने ॥&lt;br&gt;&#xA;वैशम्पायनः&lt;br&gt;&#xA;हन्त ते कथयिष्यामि पौराणीमृषिसंस्तुताम् ।&lt;br&gt;&#xA;कथामिमां नरश्रेष्ठ खाण्डवस्य विनाशनीम् ॥&lt;br&gt;&#xA;पौराणश्श्रूयते तात राजा हरिहयोपमः ।&lt;br&gt;&#xA;श्वेतकिर्नाम विख्यातो बलविक्रमसंयुतः ॥&lt;br&gt;&#xA;यज्वा दानपतिर्धीमान्यथा नान्योऽस्ति कश्चन ।&lt;br&gt;&#xA;ईंजे च स महायज्ञैः क्रतुभिश्चाप्तदक्षिणैः ॥&lt;br&gt;&#xA;तस्य नान्याऽभवद्बुद्धिर्दिवसे दिवसे नृप ।&lt;br&gt;&#xA;सत्रे क्रियासमारम्भे दानेषु विविधेषु च ॥&lt;br&gt;&#xA;तस्यैवं वर्तमानस्य कदाचित्कालपर्यये ।&lt;br&gt;&#xA;सत्रमाहर्तुकामस्य संवत्सरशतं किल ।&lt;br&gt;&#xA;ऋत्विजो नाभ्यपद्यन्त समाहर्तुं महात्मनः ॥&lt;br&gt;&#xA;स च राजाऽकरोद्यत्नं महान्तं ससुहृज्जनः ॥&lt;br&gt;&#xA;प्रणिपातेन सान्त्वेन दानेन च महायशाः ।&lt;br&gt;&#xA;ऋत्विजोऽनुनयामास भूयो भूयस्त्वतन्द्रितः ।&lt;br&gt;&#xA;ते चास्य तमभिप्रायं न चक्रुरमितौजसः ॥&lt;br&gt;&#xA;स चाश्रमस्थान्राजर्षिस्तानुवाच रुषाऽन्वितः ॥&lt;br&gt;&#xA;यद्यहं पतितो विप्राश्शुश्रूषायां न च स्थितः ।&lt;br&gt;&#xA;आशु त्याज्योऽस्मि युष्माभिर्ब्राह्मणैश्च जुगुप्सितः ॥&lt;br&gt;&#xA;तन्नार्हथ क्रतुश्रद्धां व्याघातयितुमुत्तमाम् ।&lt;br&gt;&#xA;अस्थाने वा परित्यागं कर्तुं मे द्विजसत्तमाः ॥&lt;br&gt;&#xA;प्रपन्न एव वो विप्राः प्रसादं कर्तुमर्हथ ।&lt;br&gt;&#xA;सान्त्वदानादिभिर्वाक्यैस्तत्त्वतः कार्यवत्तया ।&lt;br&gt;&#xA;प्रसादयित्वा वक्ष्यामि यन्नः कार्यं द्विजोत्तमाः ॥&lt;br&gt;&#xA;अथवाऽहं परित्यक्तो भवद्भिर्द्वेषकारणात् ।&lt;br&gt;&#xA;ऋत्विजोऽन्यान्गमिष्यामि याजनार्थं द्विजोत्तमाः ॥&lt;br&gt;&#xA;एतावदुक्त्वा वचनं विरराम स पार्थिवः ॥&lt;br&gt;&#xA;यदा न शेकू राजानं याजनार्थं परन्तपाः ।&lt;br&gt;&#xA;ततस्ते याजकाः क्रुद्धास्तमूचुर्नृपसत्तमम् ॥&lt;br&gt;&#xA;ऋत्विजः&lt;br&gt;&#xA;तव कर्माण्यजस्रं वै वर्तन्ते पार्थिवोत्तम ।&lt;br&gt;&#xA;ततो वयं परिश्रान्तास्सततं कर्मवाहिनः ।&lt;br&gt;&#xA;श्रमादस्मात्परिश्रान्तांत्स त्वं नस्त्यक्तुमर्हसि ॥&lt;br&gt;&#xA;बुद्धिमोहं समास्थाय त्वरासम्भावितोऽनघ ।&lt;br&gt;&#xA;गच्छ रुद्रसकाशं त्वं स हि त्वां याजयिष्यति ॥&lt;br&gt;&#xA;वैशम्पायनः&lt;br&gt;&#xA;साधिक्षेपं वचश्श्रुत्वा सङ्क्रुद्धश्श्वेतकिर्नृपः ।&lt;br&gt;&#xA;कैलासपर्वतं गत्वा तप उग्रं समास्थितः ॥&lt;br&gt;&#xA;आराधयन्महादेवं नियतस्संशितव्रतः ।&lt;br&gt;&#xA;उपवासपरो राजन्दीर्घकालमतिष्ठत ॥&lt;br&gt;&#xA;कदाचिद्द्वादशे काले कदाचिदपि षोडशे ।&lt;br&gt;&#xA;आहारमकरोद्राजा मूलानि च फलानि च ॥&lt;br&gt;&#xA;ऊर्ध्वबाहुस्त्वनिमिषस्तिष्ठन्स्थाणुरिवाचलः ।&lt;br&gt;&#xA;षण्मासानभवद्राजा श्वेतकिस्सुसमाहितः ॥&lt;br&gt;&#xA;तं तथा नृपशार्दूलं तप्यमानं महत्तपः ।&lt;br&gt;&#xA;शङ्करः परमप्रीत्या दर्शयामास भारत ॥&lt;br&gt;&#xA;शङ्करः&lt;br&gt;&#xA;प्रीतोऽस्मि नरशार्दूल तपसा ते परन्तप ।&lt;br&gt;&#xA;वरं वृष्णीष्व भद्रं ते यं त्वमिच्छसि पार्थिव ॥&lt;br&gt;&#xA;वैशम्पायनः&lt;br&gt;&#xA;एतच्छ्रुत्वा तु वचनं रुद्रस्यामिततेजसः ।&lt;br&gt;&#xA;प्रणिपत्य महात्मानं राजर्षिः प्रत्यभाषत ॥&lt;br&gt;&#xA;श्वेतकिः&lt;br&gt;&#xA;यदि मे भगवन्प्रीतस्सर्वलोकनमस्कृतः ।&lt;br&gt;&#xA;स्वयं मां देवदेवेश याजयस्व सुरेश्वर ॥&lt;br&gt;&#xA;वैशम्पायनः&lt;br&gt;&#xA;एतच्छ्रुत्वा तु वचनं राज्ञा तेन प्रभाषितम् ।&lt;br&gt;&#xA;उवाच भगवान्प्रीतस्स्मितपूर्वमिदं वचः ॥&lt;br&gt;&#xA;रुद्रः&lt;br&gt;&#xA;नास्माकमेतद्विषये वर्तते याजनं प्रति ।&lt;br&gt;&#xA;त्वया च सुमहत्तप्तं तपो राजन्वरार्थिना ॥&lt;br&gt;&#xA;याजयिष्यामि राजंस्त्वां समयेन परन्तप ॥&lt;br&gt;&#xA;समा द्वादश राजेन्द्र ब्रह्मचारी समाहितः ।&lt;br&gt;&#xA;सततं त्वाज्यधाराभिर्यदि तर्पयसेऽनलम् ।&lt;br&gt;&#xA;कामं प्रार्थयसे यं त्वं मत्तः प्राप्स्यसि तं नृप ॥&lt;br&gt;&#xA;वैशम्पायनः&lt;br&gt;&#xA;एवमुक्तस्तु रुद्रेण श्वेतकिर्मनुजाधिपः ।&lt;br&gt;&#xA;तथा चकार तत्सर्वं यथोक्तं शूलपाणिना ॥&lt;br&gt;&#xA;पूर्णे तु द्वादशे वर्षे पुनरायान्महेश्वरम् ॥&lt;br&gt;&#xA;दृष्टैव स च राजानं शङ्करो लोकभावनः ।&lt;br&gt;&#xA;उवाच परमप्रीतश्श्वेतकिं नृपसत्तमम् ॥&lt;br&gt;&#xA;रुद्रः&lt;br&gt;&#xA;तोषितोऽहं नृपश्रेष्ठ त्वयेहाद्येन कर्मणा ।&lt;br&gt;&#xA;याजनं ब्राह्मणानां तु विधिदृष्टं परन्तप ।&lt;br&gt;&#xA;अतोऽहं त्वां स्वयं नाद्य याजयामि परन्तप ॥&lt;br&gt;&#xA;ममांशस्तु क्षितितले महाभागो द्विजोत्तम ।&lt;br&gt;&#xA;दुर्वासा इति विख्यातस्स हि त्वां याजयिष्यति ॥&lt;br&gt;&#xA;मन्नियोगान्महातेजास्सम्भारास्सम्भ्रियन्तु ते ॥&lt;br&gt;&#xA;वैशम्पायनः&lt;br&gt;&#xA;एतच्छ्रुत्वा तु वचनं रुद्रेण समुदाहृतम् ।&lt;br&gt;&#xA;स्वपुरं पुनरागम्य सम्भारान्पुनरार्जयत् ।&lt;br&gt;&#xA;ततस्सम्भृतसम्भारो भूयो रुद्रमुपागमत् ॥&lt;br&gt;&#xA;सम्भृता मम सम्भाराः सर्वोपकरणानि च ।&lt;br&gt;&#xA;त्वत्प्रसादान्महादेव श्वो मे दीक्षा भवेदिति ॥&lt;br&gt;&#xA;एतच्छ्रुत्वा तु वचनं तस्य राज्ञो महात्मनः ।&lt;br&gt;&#xA;दुर्वाससं समाहूय रुद्रो वचनमब्रवीत् ॥&lt;br&gt;&#xA;रुद्रः&lt;br&gt;&#xA;एष राजा महाभागश्श्वेतकिर्द्विजसत्तम ।&lt;br&gt;&#xA;एनं याजय विप्रेन्द्र मन्नियोगेन भूमिपम् ॥&lt;br&gt;&#xA;वैशम्पायनः&lt;br&gt;&#xA;बाढमित्येव वचनं रुद्रं त्वृषिरुवाच ह ॥&lt;br&gt;&#xA;ततस्सत्रं समभवत्तस्य राज्ञो महात्मनः ।&lt;br&gt;&#xA;यथाकामं यथोक्तञ्च सत्रं सुबहुदक्षिणम् ॥&lt;br&gt;&#xA;तस्मिन्परिसमाप्ते तु राज्ञस्सत्रे महात्मनः ।&lt;br&gt;&#xA;दुर्वाससाऽभ्यनुज्ञाता विप्रतस्थुस्स्म याजकाः ।&lt;br&gt;&#xA;ये तत्र दीक्षितास्सर्वे सदस्याश्च महौजसः ॥&lt;br&gt;&#xA;सोऽपि राजा महाभागः स्वपुरं प्राविशत्तदा ॥&lt;br&gt;&#xA;ततो भगवतो वह्नेर्विकारः समजायत ।&lt;br&gt;&#xA;तेजसा विप्रहीणश्च ग्लानिश्चैनं समाविशत् ॥&lt;br&gt;&#xA;स लक्षयित्वा चात्मानं तेजोहीनं हुताशनः ।&lt;br&gt;&#xA;जगाम सदनं पुण्यं ब्रह्मणो लोकपूजितम् ।&lt;br&gt;&#xA;तत्र ब्रह्माणमासीनमिदं वचनमब्रवीत् ॥&lt;br&gt;&#xA;अग्निः&lt;br&gt;&#xA;तेजसा विप्रहीणोऽस्मि बलेन च जगत्पते ।&lt;br&gt;&#xA;इच्छेयं त्वत्प्रसादेन आत्मनः प्रकृतिं स्थिराम् ॥&lt;br&gt;&#xA;वैशम्पायनः&lt;br&gt;&#xA;एतच्छ्रुत्वा तु वचनं भगवांन्सर्वलोककृत् ।&lt;br&gt;&#xA;हव्यवाहमिदं वाक्यमुवाच प्रहसन्निव ॥&lt;br&gt;&#xA;ब्रह्मा&lt;br&gt;&#xA;त्वया द्वादशवर्षाणि वसोर्धाराकृतं हविः ।&lt;br&gt;&#xA;उपयुक्तं महाभाग तेन त्वां ग्लानिराविशत् ॥&lt;br&gt;&#xA;तेजसा विप्रहीणत्वात्सहसा हव्यवाहन ।&lt;br&gt;&#xA;मा गमस्त्वं यथा वह्ने प्रकृतिस्थो भविष्यसि ॥&lt;br&gt;&#xA;अरुचिं नाशयिष्ये ते समयं प्रतिपद्य तु ॥&lt;br&gt;&#xA;पुरा देवनियोगेन यत्त्वया भस्मसात्कृतम् ।&lt;br&gt;&#xA;आलयं देवशत्रूणां सुघोरं खाण्डवं वनम् ॥&lt;br&gt;&#xA;तत्र सर्वाणि सत्त्वानि निवसन्ति विभावसो ।&lt;br&gt;&#xA;तेषां त्वं मेदसा तृप्तः प्रकृतिस्थो भविष्यसि ॥&lt;br&gt;&#xA;मत्प्रसादाद्रुचिस्सम्यक् त्वयि वह्ने भविष्यति ।&lt;br&gt;&#xA;गच्छ शीघ्रं प्रदग्धुं त्वं ततो मोक्ष्यसि किल्विषात् ॥&lt;br&gt;&#xA;वैशम्पायनः&lt;br&gt;&#xA;एतच्छुत्वा तु वचनं परमेष्ठिमुखाच्च्युतम् ।&lt;br&gt;&#xA;उत्तमं जवमास्थाय प्रदुद्राव हुताशनः ॥&lt;br&gt;&#xA;आगम्य खाण्डवं दावमुत्तमं जवमास्थितः ।&lt;br&gt;&#xA;सहसा प्रज्वलत्यग्निः क्रुद्धो वायुसमीरितः ॥&lt;br&gt;&#xA;प्रदीप्तं खाण्डवं दृष्ट्वा ये स्युस्तत्र निवासिनः ।&lt;br&gt;&#xA;परमं यत्नमातिष्ठन्पावकस्य प्रशान्तये ॥&lt;br&gt;&#xA;करैस्तु करिणः शीघ्रं जलमादाय सत्वराः ।&lt;br&gt;&#xA;सिषिचुः पावकं क्रुद्धाश्शतशोऽथ सहस्रशः ॥&lt;br&gt;&#xA;बहुशीर्षास्ततो नागाश्शिरोभिर्जलसन्ततिम् ।&lt;br&gt;&#xA;मुमुचुः पावकाभ्याशे सत्वराः क्रोधमूर्च्छिताः ॥&lt;br&gt;&#xA;तथैवान्यानि सत्त्वानि नानाप्रहरणोद्यमैः ।&lt;br&gt;&#xA;विलयं पावकं शीघ्रमनयन्भरतर्षभ ॥&lt;br&gt;&#xA;अनेन तु प्रकारेण भूयो भूयश्च प्रज्वलन् ।&lt;br&gt;&#xA;सप्तकृत्वः प्रशमितः खाण्डवे हव्यवाहनः ॥&lt;br&gt;&#xA;स तु नैराश्यमापन्नस्सदा ग्लानिसमन्वितः ।&lt;br&gt;&#xA;पितामहमुपागच्छत्सङ्क्रुद्धो हव्यवाहनः ॥&lt;br&gt;&#xA;तच्च सर्वं यथान्यायं ब्रह्मणे स न्यवेदयत् ।&lt;br&gt;&#xA;उवाच चैनं भगवान्मुहूर्तं स विचिन्त्य तु ॥&lt;br&gt;&#xA;ब्रह्मा&lt;br&gt;&#xA;उपायः परिदृष्टो मे यथा त्वं धक्ष्यसेऽनघ ।&lt;br&gt;&#xA;खाण्डवं दावमद्यैव मिषतोऽस्य शचीपतेः ॥&lt;br&gt;&#xA;नरनारायणौ यौ तौ पूर्वदेवौ विभावसो ।&lt;br&gt;&#xA;सम्प्राप्तौ मानुषौ लोके कार्यार्थं हि दिवौकसाम् ॥&lt;br&gt;&#xA;अर्जुनं वासुदेवं च यौ तौ लोकोऽभिमन्यते ।&lt;br&gt;&#xA;तावेतौ सहितावेहि खाण्डवस्य समीपतः ॥&lt;br&gt;&#xA;तौ त्वं याचस्व साहाय्ये दाहार्थं खाण्डवस्य च ।&lt;br&gt;&#xA;ततो धक्ष्यसि तं दावं रक्षितं त्रिदशैरपि ॥&lt;br&gt;&#xA;तौ तु सत्त्वानि सर्वाणि यत्नतो वारयिष्यतः ।&lt;br&gt;&#xA;देवराजं च सहितौ तत्र मे नास्ति संशयः ॥&lt;br&gt;&#xA;वैशम्पायनः&lt;br&gt;&#xA;एतच्छ्रुत्वा तु वचनं त्वरितो हव्यवाहनः ।&lt;br&gt;&#xA;कृष्णपार्थावुपागम्य यमर्थं प्रत्यभाषत ।&lt;br&gt;&#xA;तं ते कथितवानस्मि पूर्वमेव नृपोत्तम ॥&lt;br&gt;&#xA;तच्छ्रुत्वा वचनं त्वग्नेर्बीभत्सुर्जातवेदसम् ।&lt;br&gt;&#xA;दिधक्षुं खाण्डवं दावमकामस्य शतक्रतोः ॥&lt;br&gt;&#xA;अर्जुनः&lt;br&gt;&#xA;उत्तमास्त्राणि मे सन्ति दिव्यानि च बहूनि च ।&lt;br&gt;&#xA;यैरहं शक्नुयां योद्धुमपि वज्रधरान्बहून् ॥&lt;br&gt;&#xA;धनुर्मे नास्ति भगवन्बाहुवीर्येण सम्मितम् ।&lt;br&gt;&#xA;कुर्वतः समरे यत्नं वेगं यद्विषहेत वै ॥&lt;br&gt;&#xA;शरैस्त्वदर्थे बहुभिरक्षयैः क्षिप्रमस्यतः ।&lt;br&gt;&#xA;न हि वोढुं रथश्शक्तः शरान्मम यथेप्सितान् ॥&lt;br&gt;&#xA;अश्वांश्च दिव्यानिच्छेयं पाण्डुरान्वातरंहसः ।&lt;br&gt;&#xA;रथं च मेघनिर्घोषं सूर्यप्रतिमतेजसम् ॥&lt;br&gt;&#xA;तथा कृष्णस्य वीर्येण नायुधं विद्यते समम् ।&lt;br&gt;&#xA;येन नागान्पिशाचांश्च निहन्यान्माधवो रणे ॥&lt;br&gt;&#xA;उपायं कर्मणस्सिद्धौ भगवन्वक्तुमर्हसि ।&lt;br&gt;&#xA;निवारयेयं येनेन्द्रं वर्षमाणं महाशनिम् ॥&lt;br&gt;&#xA;पौरुषेण तु यत्कार्यं तत्कर्ताऽहं स्म पावक ।&lt;br&gt;&#xA;करणानि समर्थानि भगवन्दातुमर्हसि ॥&lt;br&gt;&#xA;वैशम्पायनः&lt;br&gt;&#xA;एवमुक्तस्स भगवान्धूमकेतुर्हुताशनः ।&lt;br&gt;&#xA;चिन्तयामास वरुणं लोकपालं दिदृक्षया ॥&lt;br&gt;&#xA;आदित्यमुदके देवं निवसन्तं जलेश्वरम् ॥&lt;br&gt;&#xA;स च सञ्चिन्तितं ज्ञात्वा दर्शयामास पावकम् ।&lt;br&gt;&#xA;तमब्रवीद्धूमकेतुः प्रतिपूज्य जलेश्वरम् ।&lt;br&gt;&#xA;चतुर्थं लोकपालानां रक्षितारं महेश्वरम् ॥&lt;br&gt;&#xA;अग्निः&lt;br&gt;&#xA;सोमेन राज्ञा यद्दत्तं धनुश्चैवेषुधी च ये ।&lt;br&gt;&#xA;तत् प्रयच्छोभयं शीघ्रं त्वमस्मै सव्यसाचिने ॥&lt;br&gt;&#xA;दिव्यैरश्वैस्समायुक्तं रथं च कपिलक्षणम् ।&lt;br&gt;&#xA;कार्यं च सुमहत्पार्थो गाण्डीवेन करिष्यति ॥&lt;br&gt;&#xA;वैशम्पायनः&lt;br&gt;&#xA;चक्रेण वासुदेवश्च तन्मदर्थे प्रदीयताम् ।&lt;br&gt;&#xA;ददानीत्येव वरुणः पावकं प्रत्यभाषत ॥&lt;br&gt;&#xA;तदद्भुतं महावीर्यं यशःकीर्तिविवर्धनम् ।&lt;br&gt;&#xA;सर्वशस्त्रैरनाधृष्यं सर्वशस्त्रप्रमाथिनम् ॥&lt;br&gt;&#xA;सर्वायुधमहामात्रं परसैन्यप्रधर्षणम् ।&lt;br&gt;&#xA;एकं शतसहस्रेण सम्मितं राष्ट्रवर्धनम् ॥&lt;br&gt;&#xA;चित्रमुच्चावचैर्वर्णैश्शोभितं श्लक्ष्णमव्रणम् ।&lt;br&gt;&#xA;देवगन्धर्वऋषिभिः पूजितं शाश्वतीः समाः ॥&lt;br&gt;&#xA;प्रादाच्चैव धनूरत्नमक्षय्यौ च महेषुधी ॥&lt;br&gt;&#xA;रथं च दिव्याश्वयुजं कपिप्रवरलक्षणम् ।&lt;br&gt;&#xA;उपेतं कामगैरश्वैर्गान्धर्वैर्हेममालिभिः ॥&lt;br&gt;&#xA;पाण्डुराभ्रप्रतीकाशैर्मनोवायुसमैर्जवे ।&lt;br&gt;&#xA;सर्वोपकरणैर्युक्तमजय्यं देवदानवैः ॥&lt;br&gt;&#xA;भानुमन्तं महाघोषं सर्वभूतमनोहरम् ।&lt;br&gt;&#xA;ससर्ज यं सुतपसा भुवने भुवनप्रभुः ॥&lt;br&gt;&#xA;प्रजापतिरनिर्देश्यं यस्य रूपं रवेरिव ।&lt;br&gt;&#xA;यं स्म सोमस्समारुह्य दानवानजयत्प्रभुः ॥&lt;br&gt;&#xA;नवमेघप्रतीकाशं ज्ललन्तमिव च श्रिया ।&lt;br&gt;&#xA;आश्रिता तं रथश्रेष्ठं शक्रायुधसमा बभौ ।&lt;br&gt;&#xA;तापनीया सुरुचिरा ध्वजयष्टिरनुत्तमा ॥&lt;br&gt;&#xA;तस्यां तु वानरो दिव्यस्सिंहलाङ्गूललक्षणः ।&lt;br&gt;&#xA;निर्दहन्निव तत्र स्थस्संस्थितो मूर्ध्न्यशोभत ॥&lt;br&gt;&#xA;ध्वजे भूतानि तत्रासन्विविधानि महान्ति च ।&lt;br&gt;&#xA;नादेन परसैन्यानां येषां संज्ञा प्रणश्यति ॥&lt;br&gt;&#xA;स तं नानापताकाभिश्शोभितं रथसत्तमम् ।&lt;br&gt;&#xA;प्रदक्षिणमुपावृत्य दैवतेभ्यः प्रणम्य च ॥&lt;br&gt;&#xA;सन्नद्धः कवची खड्गी बद्धगोधाङ्गुलित्रवान् ।&lt;br&gt;&#xA;आरुरोह तदा पार्थो विमानं सुकृती यथा ॥&lt;br&gt;&#xA;तच्च दिव्यं धनुश्श्रेष्ठं ब्रह्मणा निर्मितं पुरा ।&lt;br&gt;&#xA;गाण्डीवमुपसङ्गृह्य बभूव मुदितोऽर्जुनः ॥&lt;br&gt;&#xA;हुताशनं नमस्कृत्य ततस्तदतिवीर्यवान् ।&lt;br&gt;&#xA;जग्राह बलमास्थाय ज्यया च युयुजे धनुः ॥&lt;br&gt;&#xA;मौर्व्यां तु युज्यमानायां बलिना पाण्डवेन ह ।&lt;br&gt;&#xA;येऽशृण्वन्कूजितं तस्य तेषां वै व्यथितं मनः ॥&lt;br&gt;&#xA;लब्ध्वा रथं धनुश्चैव तथाऽक्षय्ये महेषुधी ।&lt;br&gt;&#xA;बभूव कल्यः कौन्तेयः प्रहृष्टस्साह्यकर्मणि ॥&lt;br&gt;&#xA;वज्रनाभं ततश्चक्रं ददौ कृष्णाय पावकः ।&lt;br&gt;&#xA;आग्नेयमस्त्रं दयितं स च कल्योऽभवत्तदा ॥&lt;br&gt;&#xA;अब्रवीत्पावकश्चैनमेतेन मधुसूदन ।&lt;br&gt;&#xA;अमानुषानपि रणे विजेष्यसि न संशयः ॥&lt;br&gt;&#xA;अनेन त्वं मनुष्याणां देवानामपि चाहवे ।&lt;br&gt;&#xA;रक्षःपिशाचदैत्यानां नागानां चाधिकस्तथा ॥&lt;br&gt;&#xA;भविष्यसि न सन्देहः प्रवरारिनिवारणे ॥&lt;br&gt;&#xA;तवैतच्चक्रमस्त्रं यत् सुदर्शनं नाम नामतः ।&lt;br&gt;&#xA;तच्चास्मिन्नर्पय विभो दैत्यघाते यथा पुरा ॥&lt;br&gt;&#xA;क्षिप्तं क्षिप्तं रणे चैतत्त्वया माधव शत्रुषु ।&lt;br&gt;&#xA;हत्वाऽप्रतिहतं सङ्ख्ये पाणिमेष्यति ते पुनः ॥&lt;br&gt;&#xA;वरुणश्च ददौ तस्मै गदामशनिनिस्स्वनाम् ।&lt;br&gt;&#xA;दैत्यान्तकरणीं घोरां नाम्ना कौमोदकीं हरेः ॥&lt;br&gt;&#xA;ततः पावकमब्रूतां प्रहृष्टावर्जुनाच्युतौ ।&lt;br&gt;&#xA;अर्जुनाच्युतौ&lt;br&gt;&#xA;कृतास्त्रौ शस्त्रसम्पन्नौ रथिनौ ध्वजिनावपि ॥&lt;br&gt;&#xA;कल्यौ स्वो भगवन्योद्धुमपि सर्वैस्सुरासुरैः ।&lt;br&gt;&#xA;किं पुनर्वज्रिणैकेन पन्नगार्थे युयुत्सता ॥&lt;br&gt;&#xA;अर्जुनः&lt;br&gt;&#xA;चक्रमस्त्रं हि वार्ष्णेयो विसृजन्युधि वीर्यवान् ।&lt;br&gt;&#xA;त्रिषु लोकेषु तन्नास्ति यन्न जीयाज्जनार्दनः ॥&lt;br&gt;&#xA;गाण्डीवं धनुरादाय तथाऽक्षय्ये महेषुधी ।&lt;br&gt;&#xA;अहमप्युत्सहे लोकान्विजेतुं युधि पावक ॥&lt;br&gt;&#xA;सर्वतः परिवार्यैनं नादेन महता प्रभो ।&lt;br&gt;&#xA;कामं सम्प्रज्वलाद्यैव कल्यौ स्वस्साह्यकर्मणि ॥&lt;br&gt;&#xA;यदि खाण्डवमेष्यति प्रमादात्सगणो वा परिरक्षितुं महेन्द्रः ।&lt;br&gt;&#xA;शरताडितखण्डकुण्डलानां कदनं द्रक्ष्यति देववाहिनीनाम् ॥&lt;br&gt;&#xA;वैशम्पायनः&lt;br&gt;&#xA;एवमुक्तस्स भगवान्दाशार्हेणार्जुनेन च ।&lt;br&gt;&#xA;तैजसं रूपमास्थाय दावं दग्धुं प्रचक्रमे ॥&lt;br&gt;&#xA;सर्वतः परिवार्याथ सप्तार्चिर्ज्वलनस्तथा ।&lt;br&gt;&#xA;ददाह खाण्डवं क्रुद्धो युगान्तमिव दर्शयन् ॥&lt;br&gt;&#xA;परिगृह्य समाविष्टस्तद्वनं मनुजर्षभ ।&lt;br&gt;&#xA;मेघस्तनितनिर्घोषस्सर्वभूतानि निर्दहन् ॥&lt;br&gt;&#xA;दह्यतस्तस्य च बभौ रूपं दावस्य भारत ।&lt;br&gt;&#xA;मेरोरिव महीध्रस्य काञ्चनस्य महाद्युतेः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/215/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/215/</guid>
      <description>&lt;p&gt;वैशम्पायनः&lt;br&gt;&#xA;तौ रथाभ्यां सुयुक्ताभ्यां दावस्योभयतस्स्थितौ ।&lt;br&gt;&#xA;दिक्षु सर्वासु भूतानां चक्राते कदनं तदा ॥&lt;br&gt;&#xA;यत्र यत्र हि दृश्यन्ते प्राणिनः खाण्डवालयाः ।&lt;br&gt;&#xA;पलायन्तस्तत्र तत्र तौ वीरौ पर्यधावताम् ॥&lt;br&gt;&#xA;छिद्रं न स्म प्रपश्यन्ति रथयोराशुविक्रमात् ।&lt;br&gt;&#xA;आविद्धावेव दृश्येते रथिनौ तौ रथोत्तमे ॥&lt;br&gt;&#xA;खाण्डवे दह्यमाने तु भूतान्यथ सहस्रशः ।&lt;br&gt;&#xA;उत्पेतुर्भैरवान्नादान्विनदन्तो दिशो दश ॥&lt;br&gt;&#xA;दग्धैकदेशा बहवो निष्टप्ताश्च तथाऽपरे ।&lt;br&gt;&#xA;स्फुटिताक्षा विशीर्णाश्च विप्लुताक्षा विचेतसः ॥&lt;br&gt;&#xA;समालिङ्ग्य सुतानन्ये पितॄन्भ्रातॄंस्तथाऽपरे ।&lt;br&gt;&#xA;त्यक्तुं न शेकुस्स्नेहेन तत्रैव निधनं गताः ॥&lt;br&gt;&#xA;विकृतैर्दशनैरन्ये खमुत्पेतुस्सहस्रशः ।&lt;br&gt;&#xA;तत्र तत्र विधून्वन्तः पुनरग्नौ प्रपेदिरे ॥&lt;br&gt;&#xA;दग्धपक्षाक्षिचरणा विवेष्टन्तो महीतले ।&lt;br&gt;&#xA;तत्र तत्र प्रदृश्यन्ते विनश्यन्तश्शरीरिणः ॥&lt;br&gt;&#xA;जलस्थानेषु तप्तेषु क्वाथ्यमानेषु वह्निना ।&lt;br&gt;&#xA;गतसत्वास्स्म दृश्यन्ते कूर्ममत्स्यास्सहस्रशः ॥&lt;br&gt;&#xA;शरीरैस्सम्प्रदीप्तैश्च देहवन्त इवाग्नयः ।&lt;br&gt;&#xA;अदृश्यन्त वने तत्र प्राणिनः प्राणिसङ्क्षये ॥&lt;br&gt;&#xA;तांस्तथोत्पततः पार्थश्शरैः सञ्छिद्य खण्डशः ।&lt;br&gt;&#xA;दीप्यमाने ततः प्रास्यत् प्रहसन् कृष्णवर्त्मनि ॥&lt;br&gt;&#xA;ते शराचितसर्वाङ्गा निनदन्तो महारवान् ।&lt;br&gt;&#xA;ऊर्ध्वमुत्पत्य वेगेन निपेतुः पावके पुनः ॥&lt;br&gt;&#xA;शरैरभ्याहतानां च दह्यतां च वनौकसाम् ।&lt;br&gt;&#xA;विरावश्श्रूयते हि स्म समुद्रस्येव मथ्यतः ॥&lt;br&gt;&#xA;वह्नेश्चापि प्रवृद्धस्य समुत्पेतुर्महार्चिषः ।&lt;br&gt;&#xA;जनयामासुरुद्वेगं सुमहान्तं दिवौकसाम् ॥&lt;br&gt;&#xA;ततो जग्मुर्महात्मानस्सर्व एव दिवौकसः ।&lt;br&gt;&#xA;शरणं देवराजं तं सहस्राक्षं पुरन्दरम् ॥&lt;br&gt;&#xA;देवाः&lt;br&gt;&#xA;किमिदं मानवास्सर्वे दह्यन्ते कृष्णवर्त्मना ।&lt;br&gt;&#xA;कच्चिन्न सङ्क्षयः प्राप्तो लोकानाममरेश्वर ॥&lt;br&gt;&#xA;वैशम्पायन उवाच ।&lt;br&gt;&#xA;तच्छ्रुत्वा वृत्रहा तेभ्यस्स्वयमेवान्ववेक्ष्य च ।&lt;br&gt;&#xA;खाण्डवस्य विमोक्षार्थं प्रययौ हरिवाहनः ॥&lt;br&gt;&#xA;महता मेघजालेन नानारूपेण वज्रभृत् ।&lt;br&gt;&#xA;आकाशं तमसाऽऽस्तीर्य प्रववर्ष सुरेश्वरः ॥&lt;br&gt;&#xA;ततोऽक्षमात्रा विसृजन्धाराश्शतसहस्रशः ।&lt;br&gt;&#xA;अभ्यवर्षत् सहस्राक्षः पावकं खाण्डवं प्रति ॥&lt;br&gt;&#xA;असम्प्राप्तास्तु ता धारास्तेजसा जातवेदसः ।&lt;br&gt;&#xA;ख एव समशुष्यन्त न काश्चित्पावकं गताः ॥&lt;br&gt;&#xA;ततो नमुचिहा क्रुद्धो भृशमर्चिष्मतस्तदा ।&lt;br&gt;&#xA;पुनरेवातिवर्षेण ववर्ष बलवृत्रहा ॥&lt;br&gt;&#xA;सन्तताभिश्च धाराभिश्चण्डधूमसमाकुलम् ।&lt;br&gt;&#xA;बभूव तद्वनं घोरं स्तनयित्नुसुघोषवत् ॥&lt;br&gt;&#xA;तस्याभिवर्षतो धाराः खाण्डवं प्रत्यवारयत् ।&lt;br&gt;&#xA;शरवर्षेण बीभत्सुरुत्तमास्त्राणि दर्शयन् ॥&lt;br&gt;&#xA;शरैस्समन्ततस्सर्वं खाण्डवं चापि पाण्डवः ।&lt;br&gt;&#xA;छादयामास तद्वर्षमपकृत्य ततो वनात् ॥&lt;br&gt;&#xA;न च स्म किञ्चिच्छक्नोति भूतं निश्चरितुं ततः ।&lt;br&gt;&#xA;सञ्छाद्यमाने गगने अस्यता सव्यसाचिना ॥&lt;br&gt;&#xA;तक्षकस्तु न तत्रासीन्नागराजो महाबलः ।&lt;br&gt;&#xA;दह्यमाने तु तस्मिंस्तु कुरुक्षेत्रे तदाऽभवत् ॥&lt;br&gt;&#xA;अश्वसेनोऽभवत्तत्र तक्षकस्य सुतो बली ।&lt;br&gt;&#xA;स यत्नमकरोत्तीव्रं मोक्षार्थं हव्यवाहनात् ॥&lt;br&gt;&#xA;न शशाक स निर्गन्तुं कौन्तेयशरपीडितः ।&lt;br&gt;&#xA;मोक्षयामास तं माता निगीर्य भुजगात्मजा ॥&lt;br&gt;&#xA;तस्य पूर्वं शिरो ग्रस्तं पुच्छमस्य निगीर्यते ।&lt;br&gt;&#xA;ऊर्ध्वमभ्यगमत् सा तु पन्नगी पुत्रगृध्नुनी ॥&lt;br&gt;&#xA;तस्यास्तीक्षेण भल्लेन पृथुधारेण पाण्डवः ।&lt;br&gt;&#xA;शिरश्चिच्छेद गच्छन्त्यास्तामपश्यत्सुरेश्वरः ॥&lt;br&gt;&#xA;तं मुमोचयिषुर्वज्री वातवर्षेण पाण्डवम् ।&lt;br&gt;&#xA;मोहयामास तत्काले ह्यश्वसेनस्त्वमुच्यत ॥&lt;br&gt;&#xA;तां च मायां तदा दृष्ट्वा घोरां नागेन वञ्चितः ।&lt;br&gt;&#xA;द्विधा त्रिधा च चिच्छेद खगतां भरतर्षभ ॥&lt;br&gt;&#xA;शशाप तु ततः क्रुद्धो बीभत्सुर्जिह्मगामिनम् ।&lt;br&gt;&#xA;पावको वासुदेवश्चाप्यप्रतिष्ठो भविष्यसि ॥&lt;br&gt;&#xA;ततो जिष्णुस्सहस्राक्षं खं वितत्येषुभिश्शतैः ।&lt;br&gt;&#xA;योधयामास सङ्क्रुद्धो वञ्चनां तामनुस्मरन् ॥&lt;br&gt;&#xA;देवराजोऽपि तं दृष्ट्वा संरब्धमिति फल्गुनम् ।&lt;br&gt;&#xA;दिव्यास्त्रमसृजद्दीप्तं विततानाकुलं नभः ॥&lt;br&gt;&#xA;ततो वायुर्महाघोरः क्षोभयामास सागरान् ।&lt;br&gt;&#xA;वियत्स्थो जनयन्मेघाञ्जलधारामुचोऽतुलान् ॥&lt;br&gt;&#xA;तद्विघातार्थमसृजदर्जुनोऽप्यस्त्रमद्भुतम् ।&lt;br&gt;&#xA;वायव्यमेवाभिमन्त्र्य अस्त्रं प्रति विशारदः ।&lt;br&gt;&#xA;तेनेन्द्राशनिमेघानां वीर्यौजस्तद्विनाशितम् ॥&lt;br&gt;&#xA;जलधाराश्च ताश्शोषं जग्मुर्नेशुश्च विद्युतः ।&lt;br&gt;&#xA;क्षणेन चाभवद्व्योम सम्प्रशान्तरजस्तमः ॥&lt;br&gt;&#xA;शुभशीतानिलगुणं प्रकृतिस्थार्कमण्डलम् ॥&lt;br&gt;&#xA;निष्प्रतीकारहृष्टश्च हुतभुग्विविधाकृतिः ।&lt;br&gt;&#xA;प्रजज्वालाथ सोऽर्चिष्मान्स्वनादैः पूरयन्दिशः ॥&lt;br&gt;&#xA;कृष्णाभ्यां रक्षितं दृष्ट्वा तं च दावमहङ्कृताः ।&lt;br&gt;&#xA;समुत्पेतुरथाकाशं सुपर्णाद्याः पतत्रिणः ॥&lt;br&gt;&#xA;गरुडा वज्रसदृशैः पक्षतुण्डनखैस्तथा ।&lt;br&gt;&#xA;प्रहर्तुकामास्सम्पेतुराकाशात्कृष्णपाण्डवौ ॥&lt;br&gt;&#xA;तथैवोरगसङ्घाश्च पाण्डवस्य समीपतः ।&lt;br&gt;&#xA;उत्सृजन्तो विषं घोरं विचेरुर्ज्वलिताननाः ॥&lt;br&gt;&#xA;तांश्चकर्त शरैः पार्थस्सरोषान् दृश्य खेचरान् ।&lt;br&gt;&#xA;विविशुश्चापि तं दीप्तं देहाभावाय पावकम् ॥&lt;br&gt;&#xA;ततस्सुरास्सगन्धर्वा यक्षराक्षसपन्नगाः ।&lt;br&gt;&#xA;उत्पेतुर्नादमतुलमुत्सृजन्तो रणार्थिनः ॥&lt;br&gt;&#xA;अयःकणकचक्रासिमुसलोद्यतपाणयः ।&lt;br&gt;&#xA;कृष्णपार्थौ जिघांसन्तः क्रोधसम्मूर्च्छितौजसः ॥&lt;br&gt;&#xA;तेषामपि प्रहरतां शस्त्रवर्षं च मुञ्चताम् ।&lt;br&gt;&#xA;प्रममाथोत्तमाङ्गानि बीभत्सुर्निशितैश्शरैः ॥&lt;br&gt;&#xA;कृष्णश्च सुमहातेजाश्चक्रेणारिविघातिना ।&lt;br&gt;&#xA;दैत्यदानवसङ्घानां चकार कदनं महत् ॥&lt;br&gt;&#xA;अपरे तु शरैर्विद्धाश्चक्रवेगेरितास्तथा ।&lt;br&gt;&#xA;वेलामिव समासाद्य व्यवेष्टन्त महौजसः ॥&lt;br&gt;&#xA;ततश्शक्रोऽतिसङ्क्रुद्धस्त्रिदशानां महेश्वरः ।&lt;br&gt;&#xA;पाण्डुरं गजमास्थाय तावुभौ समुपाद्रवत् ॥&lt;br&gt;&#xA;अशनिं गृह्य तरसा वज्रं चोद्यम्य चाहवे ।&lt;br&gt;&#xA;निघ्नतेति च तौ प्राह सुराञ्छत्रुनिषूदनः ॥&lt;br&gt;&#xA;ततस्समुद्यतां दृष्ट्वा देवेन्द्रेण महाशनिम् ।&lt;br&gt;&#xA;जगृहुस्सर्वशस्त्राणि स्वानि स्वानि ततस्तथा ॥&lt;br&gt;&#xA;कालदण्डं यमो राजन् गदां चैव धनेश्वरः ।&lt;br&gt;&#xA;पाशांश्च तत्र वरुणस्त्रिशूलं च तथा शिवः ॥&lt;br&gt;&#xA;स्कन्दश्शक्तिं समादाय तस्थौ मेरुरिवाचलः ।&lt;br&gt;&#xA;ओषधीर्दीप्यमानाश्च जगृहातेऽश्विनावपि ॥&lt;br&gt;&#xA;जगृहे च धनुर्धाता मुसलं तु जयस्तथा ।&lt;br&gt;&#xA;पर्वतं चापि जग्राह क्रुद्धस्त्वष्टा महाबलः ॥&lt;br&gt;&#xA;अंशस्तु शक्तिं जग्राह मृत्युर्देवः परश्वथम् ।&lt;br&gt;&#xA;प्रगृह्य परिघं घोरं विचचारार्यमाऽपि च ॥&lt;br&gt;&#xA;मित्रश्च क्षुरपर्यन्तं चक्रं गृह्य व्यवस्थितः ।&lt;br&gt;&#xA;पूषा भगश्च सङ्क्रुद्धस्सविता च विशाम्पते ॥&lt;br&gt;&#xA;आत्तकार्मुकनिस्त्रिंशाः कृष्णपार्थावभिद्रवन् ।&lt;br&gt;&#xA;रुद्राश्च वसवश्चैव मरुतश्च महाबलाः ।&lt;br&gt;&#xA;विश्वे देवास्तथा साध्या दीप्यमानास्स्वतेजसा ॥&lt;br&gt;&#xA;एते चान्ये च बहवो देवास्तौ पुरुषोत्तमौ ।&lt;br&gt;&#xA;कृष्णपार्थौ जिघांसन्तः प्रतीयुर्विविधायुधाः ॥&lt;br&gt;&#xA;तत्राद्भुतान्यदृश्यन्त निमित्तानि महावने ।&lt;br&gt;&#xA;युगान्तसमरूपाणि भूतोत्पातानि भारत ॥&lt;br&gt;&#xA;तथा दृष्ट्वा सुसंरब्धं शक्रं देवैस्सहाच्युतौ ।&lt;br&gt;&#xA;अभीतौ युधि दुर्धर्षौ तस्थतुस्सज्जकार्मुकौ ॥&lt;br&gt;&#xA;आगतांश्चैव तान्दृष्ट्वा देवानेकैकशस्तदा ।&lt;br&gt;&#xA;वारयेतां सुसङ्क्रुद्धौ शरैर्वज्रोपमैस्तदा ॥&lt;br&gt;&#xA;असकृद्भग्नसङ्कल्पास्सुराश्शरबहुक्षताः ।&lt;br&gt;&#xA;भयाद्रणं परित्यज्य शक्रमेवाभिशिश्रियुः ॥&lt;br&gt;&#xA;दृष्ट्वा निवारितान्देवान्माधवेनार्जुनेन च ।&lt;br&gt;&#xA;आश्चर्यमगमंस्तत्र मुनयो नभसि स्थिताः ॥&lt;br&gt;&#xA;शक्रश्चापि तयोर्वीर्यमुपलभ्यासकृद्रणे ।&lt;br&gt;&#xA;बभूव परमप्रीतो भूयश्चैतावयोधयत् ॥&lt;br&gt;&#xA;ततोऽश्मवर्षं सुमहद्व्यसृजत्पाकशासनः ।&lt;br&gt;&#xA;भूय एव तदा वीर्यं जिज्ञासुस्सव्यसाचिनः ॥&lt;br&gt;&#xA;तच्छैरर्जुनो वर्षं प्रतिजघ्नेऽत्यमर्षणः ॥&lt;br&gt;&#xA;विफलं क्रियमाणं तत्सम्प्रेक्ष्य च शतक्रतुः ।&lt;br&gt;&#xA;भूयस्संवर्धयामास तद्वर्षं देवराडपि ॥&lt;br&gt;&#xA;सोऽश्मवर्षं महावेगैरिषुभिः पाकशासनिः ।&lt;br&gt;&#xA;विलयं गमयामास हर्षयन्पितरं तथा ॥&lt;br&gt;&#xA;समुत्क्षिप्य तु पाणिभ्यां मन्दराच्छिखरं महत् ।&lt;br&gt;&#xA;सद्रुमं व्यसृजच्छक्रो जिघांसुः पाण्डुनन्दनम् ॥&lt;br&gt;&#xA;ततोऽर्जुनो वेगवद्भिर्ज्वलितानलसन्निभैः ।&lt;br&gt;&#xA;बाणैर्विध्वंसयामास गिरेश्शृङ्गं सहस्रशः ॥&lt;br&gt;&#xA;गिरेर्विशीर्यमाणस्य तस्य रूपं तदा बभौ ।&lt;br&gt;&#xA;सार्कचन्द्रग्रहस्येव नभसः प्रविशीर्यतः ॥&lt;br&gt;&#xA;तेन चापतता देशे शैलेन महता भृशम् ।&lt;br&gt;&#xA;भूय एव ततस्तत्र प्राणिनां प्राणसंक्षयः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/216/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/216/</guid>
      <description>&lt;p&gt;वैशम्पायनः&lt;br&gt;&#xA;तथा शैलनिपातेन धर्षिताः खाण्डवालयाः ।&lt;br&gt;&#xA;दानवा राक्षसा नागास्तरक्ष्वृक्षवनौकसः ॥&lt;br&gt;&#xA;द्विपाः प्रभिन्नाश्शार्दूलाः सिंहाः केसरिणस्तथा ।&lt;br&gt;&#xA;मृगाश्च महिषाश्चैव शतशः पक्षिणस्तथा ॥&lt;br&gt;&#xA;समुद्विग्ना विससृपुस्तथाऽन्या भूतजातयः ॥&lt;br&gt;&#xA;तं दावं समुदैक्षन्त कृष्णं चाभ्युद्यतायुधम् ।&lt;br&gt;&#xA;उत्पातितेन शब्देन त्रासिता इव चाभवन् ॥&lt;br&gt;&#xA;स्वतेजोभास्वरं चक्रमुत्ससर्जातिवेगवत् ।&lt;br&gt;&#xA;तेनार्ता जातयः क्षुद्रास्सदानवनिशाचराः ॥&lt;br&gt;&#xA;निकृत्ताश्शतशस्सर्वा निपेतुरनले क्षणात् ॥&lt;br&gt;&#xA;न्यपतन् राक्षसास्तत्र कृष्णचक्रविदारिताः ।&lt;br&gt;&#xA;वसारुधिरसम्पृक्तास्सन्ध्यायामिव तोयदाः ॥&lt;br&gt;&#xA;पिशाचान्पक्षिणो नागान्पशूंश्चैव सहस्रशः ।&lt;br&gt;&#xA;निघ्नंश्चरति वार्ष्णेयः कालवत्तत्र भारत ॥&lt;br&gt;&#xA;क्षिप्तं क्षिप्तं पुनश्चक्रं कृष्णस्यामिततेजसः ।&lt;br&gt;&#xA;हत्वाऽनेकानि सत्वानि पाणिमेति पुनः पुनः ॥&lt;br&gt;&#xA;तथा तु निघ्नतस्तस्य सर्वभूतानि भारत ।&lt;br&gt;&#xA;बभूव रूपमत्युग्रं सर्वभूतात्मनस्तदा ॥&lt;br&gt;&#xA;समेतानां च देवानां दानवानां च सर्वशः ।&lt;br&gt;&#xA;विजेता नाभवत्कश्चित्कृष्णपाण्डवयोर्मृधे ॥&lt;br&gt;&#xA;तयोर्बलात्परित्रातुं तं च दावं यदा सुराः ।&lt;br&gt;&#xA;ना शक्नुवञ्छमयितुं तदाऽभूवन्पराङ्मुखाः ॥&lt;br&gt;&#xA;शतक्रतुस्तु सम्प्रेक्ष्य विमुखान्देवतागणान् ।&lt;br&gt;&#xA;बभूवावस्थितः प्रीतः प्रशंसन्कृष्णपाण्डवौ ॥&lt;br&gt;&#xA;विनिवृत्तेषु देवेषु वागुवाचाशरीरिणी ।&lt;br&gt;&#xA;शतक्रतुमभिप्रेक्ष्य तदा गम्भीरनिस्स्वना ॥&lt;br&gt;&#xA;आकाशवाणी&lt;br&gt;&#xA;न ते सखा सन्निहितस्तक्षको पन्नगोत्तमः ।&lt;br&gt;&#xA;दाहकाले खाण्डवस्य कुरुक्षेत्रं गतो ह्यसौ ॥&lt;br&gt;&#xA;न च शक्यौ त्वया जेतुं युद्धेऽस्मिन् समवस्थितैः ।&lt;br&gt;&#xA;वासुदेवार्जुनौ शक्र निबोधेदं वचो मम ।&lt;br&gt;&#xA;नरनारायणावेतौ तावेतौ लोकभावनौ ॥&lt;br&gt;&#xA;भवानप्यभिजानाति यद्वीर्यौ यत्पराक्रमौ ॥&lt;br&gt;&#xA;नैतौ शक्यौ दुराधर्षौ विजेतुममरैरपि ।&lt;br&gt;&#xA;अपि सर्वेषु लोकेषु पुराणावृषिसत्तमौ ॥&lt;br&gt;&#xA;पूजनीयतमावेतावपि सर्वैस्सुरासुरैः ।&lt;br&gt;&#xA;यक्षराक्षसगन्धर्वनरकिन्नरपन्नगैः ॥&lt;br&gt;&#xA;तस्मादितस्सुरैस्सार्धं गन्तुमर्हसि वासव ।&lt;br&gt;&#xA;दिष्टं चाप्यनुपश्यैतत्खाण्डवस्य विनाशनम् ॥&lt;br&gt;&#xA;वैशम्पायनः&lt;br&gt;&#xA;इति वाक्यमुपश्रुत्य तथ्यमित्यमरेश्वरः ।&lt;br&gt;&#xA;क्रोधामर्षौ समुत्सृज्य सम्प्रतस्थे दिवं तदा ॥&lt;br&gt;&#xA;सम्प्रस्थितं महात्मानं सर्व एव दिवौकसः ।&lt;br&gt;&#xA;त्वरितास्सहिता राजन्ननुजग्मुश्शतक्रतुम् ॥&lt;br&gt;&#xA;देवराजं तदा यान्तं सह देवैरवेक्ष्य तु ।&lt;br&gt;&#xA;वासुदेवार्जुनौ वीरौ सिंहनादं विनेदतुः ॥&lt;br&gt;&#xA;देवराजे गते राजन्प्रहृष्टौ कृष्णपाण्डवौ ।&lt;br&gt;&#xA;निर्विशङ्कौ पुनर्दावं दाहयामासतुस्तदा ॥&lt;br&gt;&#xA;स मारुत इवाभ्राणि नाशयित्वाऽर्जुनस्सुरान् ।&lt;br&gt;&#xA;व्यधमच्छरसम्पातैः प्राणिनः खाण्डवालयान् ॥&lt;br&gt;&#xA;न च स्म किञ्चिच्छक्तोऽभूत् भूतं निश्चरितुं ततः ।&lt;br&gt;&#xA;सञ्छाद्यमानमिषुभिरस्यता सव्यसाचिना ॥&lt;br&gt;&#xA;नाशकंश्चापि भूतानि महान्त्यपि रणेऽर्जुनम् ।&lt;br&gt;&#xA;निरीक्षितुममोघेषुं करिष्यन्ति कुतो रणम् ॥&lt;br&gt;&#xA;शतेनैकं च विव्याध शतं चैकेन पत्रिणा ।&lt;br&gt;&#xA;व्यसवस्ते पतन्त्यग्नौ साक्षात्कालहता इव ॥&lt;br&gt;&#xA;न चालभन्त ते शर्म रोधस्सु विषमेषु च ।&lt;br&gt;&#xA;पितृदेवनिवासेषु सन्तापश्चोपजायते ॥&lt;br&gt;&#xA;भूतसङ्घसहसस्राणि दीनाश्चक्रुर्महास्वनम् ।&lt;br&gt;&#xA;रुरवो वारणाश्चैव तथैव मृगपक्षिणः ॥&lt;br&gt;&#xA;तेन शब्देन वित्रेसुर्गङ्गोदधिचरा झषाः ।&lt;br&gt;&#xA;अप्सु न व्यचरंश्चैव तथाऽन्ये मृगपक्षिणः ॥&lt;br&gt;&#xA;न त्वर्जुनं महाबाहो नापि कृष्णं जगत्पतिम् ।&lt;br&gt;&#xA;निरीक्षितुं च शक्नोति कश्चिद्योद्धुं कुतः पुनः ॥&lt;br&gt;&#xA;एकायनगता येऽपि न्यविशंस्तत्र केचन ।&lt;br&gt;&#xA;राक्षसान् दानवान् नागाञ्जघ्ने चक्रेण तान्हरिः ॥&lt;br&gt;&#xA;ते तु भिन्नशिरोदेहाश्चक्रवेगाद्गतासवः ।&lt;br&gt;&#xA;पेतुरास्ये महाकायाः दीप्तस्य वसुरेतसः ।&lt;br&gt;&#xA;समांसरुधिरौघैश्च मेदौघैश्च समीरिताः ॥&lt;br&gt;&#xA;उपर्याकाशगो वह्निर्विधूम इव दृश्यते ।&lt;br&gt;&#xA;दीप्ताक्षो दीप्तजिह्वश्च दीप्तव्यात्तमहाननः ॥&lt;br&gt;&#xA;दीप्तोर्ध्वकेशः पिङ्गाक्षो विष्वक्प्राणभृतां वरः ॥&lt;br&gt;&#xA;तां स कृष्णार्जुनकृतां सुधां प्राप्य हुताशनः ।&lt;br&gt;&#xA;बभूव मुदितस्सद्यः परां निर्वृतिमागतः ॥&lt;br&gt;&#xA;तथाऽसुरं मयं नाम तक्षकस्य निवेशनात् ।&lt;br&gt;&#xA;विप्रद्रवन्तं सहसा ददर्श मधुसूदनः ॥&lt;br&gt;&#xA;तमग्निः प्रार्थयामास दिधक्षुर्वातसारथिः ।&lt;br&gt;&#xA;देहवान् वै जटी भूत्वा नदन् स्म जलदो यथा ।&lt;br&gt;&#xA;जिघांसुर्वासुदेवस्तं चक्रमुद्यम्य विष्ठितः ॥&lt;br&gt;&#xA;स चक्रमुद्यतं दृष्ट्वा दिधक्षुं च हुताशनम् ।&lt;br&gt;&#xA;अभिधायार्जुनेत्येवं मयश्चुक्रोश पाण्डवम् ॥&lt;br&gt;&#xA;तस्य भीतस्वनं श्रुत्वा मा भैरिति धनञ्जयः ।&lt;br&gt;&#xA;प्रत्युवाच मयं पार्थो जीवयन्निव भारत ॥&lt;br&gt;&#xA;यं न भेतव्यमित्याह मयं पार्थो दयापरः ॥&lt;br&gt;&#xA;तं पार्थेनाभये दत्ते नमुचेर्भ्रातरं मयम् ।&lt;br&gt;&#xA;न हन्तुमैच्छद्दाशार्हः पावको न ददाह च ॥&lt;br&gt;&#xA;तद्वनं पावको धीमान्दिनानि दश पञ्च च ।&lt;br&gt;&#xA;ददाह कृष्णपार्थाभ्यां रक्षितः पाकशासनात् ॥&lt;br&gt;&#xA;तस्मिन्वने दह्यमाने षडग्निर्न ददाह च ।&lt;br&gt;&#xA;अश्वसेनं मयं चैव चतुरश्शार्ङ्गकांस्तथा ॥&lt;br&gt;&#xA;जनमेजयः&lt;br&gt;&#xA;किमर्थं शार्ङ्गकानग्निर्न ददाह तथा गते ।&lt;br&gt;&#xA;तस्मिन्वने दह्यमाने ब्रह्मन्नेतत्प्रचक्ष्व मे ॥&lt;br&gt;&#xA;नागस्याप्यश्वसेनस्य दानवस्य मयस्य च ।&lt;br&gt;&#xA;कारणं कीर्तितं ब्रह्मञ्शार्ङ्गकाणां न कीर्तितम् ॥&lt;br&gt;&#xA;तदेतदद्भुतं ब्रह्मञ्शार्ङ्गकाणामनाशनम् ।&lt;br&gt;&#xA;कीर्तयस्वाग्निसम्मर्दे कथं ते न विनाशिताः ॥&lt;br&gt;&#xA;वैशम्पायनः&lt;br&gt;&#xA;यदर्थं शार्ङ्गकानग्निर्न ददाह तथा गते ।&lt;br&gt;&#xA;तत्ते सम्यग्यथावृत्तं कीर्तयिष्यामि भारत ॥&lt;br&gt;&#xA;धर्मज्ञानां मुख्यतमस्तपस्वी संशितव्रतः ।&lt;br&gt;&#xA;आसीन्महर्षिश्श्रुतवान्मन्दपाल इति श्रुतः ॥&lt;br&gt;&#xA;मार्गं समास्थितो राजन्नृषीणामूर्ध्वरेतसाम् ।&lt;br&gt;&#xA;स्वाध्यायवान्धर्मरतस्तपस्वी विजितेन्द्रियः ॥&lt;br&gt;&#xA;स गत्वा तपसः पारं देहमुत्सृज्य भारत ।&lt;br&gt;&#xA;जगाम पितृलोकाय न लेभे तत्र तत्फलम् ॥&lt;br&gt;&#xA;स लोकानफलान्दृष्ट्वा तपसा निर्जितानपि ।&lt;br&gt;&#xA;पप्रच्छ धर्मराजस्य समीपस्थान्दिवौकसः ॥&lt;br&gt;&#xA;मन्दपालः&lt;br&gt;&#xA;किमर्थमावृता लोका मयेह तपसाऽर्जिताः ।&lt;br&gt;&#xA;किं मया न कृतं तत्र यस्यैतत्कर्मणः फलम् ॥&lt;br&gt;&#xA;देवाः&lt;br&gt;&#xA;तत्राहं तत्करिष्यामि यदर्थमिदमावृतम् ।&lt;br&gt;&#xA;फलमेतस्य तपसः कथयध्वं दिवौकसः ।&lt;br&gt;&#xA;ऋणिनो मानवा ब्रह्मन् सर्वे जायन्ति तच्छृणु ॥&lt;br&gt;&#xA;ब्रह्मचर्येण यज्ञेन प्रजया च न संशयः ।&lt;br&gt;&#xA;तदपाक्रियते सर्वं यज्ञेन तपसा सुतैः ॥&lt;br&gt;&#xA;तपस्वी यज्ञकृच्चासि न च ते विद्यते प्रजा ।&lt;br&gt;&#xA;त इमे प्रसवस्यार्थे तव लोकास्समावृताः ।&lt;br&gt;&#xA;प्रजायस्व ततो लोकानुपभोक्तासि शाश्वतान् ॥&lt;br&gt;&#xA;पुन्नाम्नो नरकात्पुत्रस्त्रायते हि पुरा मतम् ।&lt;br&gt;&#xA;तस्मादपत्यं सन्ताने यतस्व ब्रह्मसत्तम ॥&lt;br&gt;&#xA;वैशम्पायनः&lt;br&gt;&#xA;स एवमुक्तो धर्मात्मा मन्दपालो महानृषिः ।&lt;br&gt;&#xA;क्व नु शीघ्रमपत्यं स्याद्बहुलं चेत्यचिन्तयत् ॥&lt;br&gt;&#xA;स चिन्तयन्नभ्यगच्छत्प्रबलप्रसवान्खगान् ।&lt;br&gt;&#xA;शार्ङ्गिकां शार्ङ्गको भूत्वा जरितां समुपेयिवान् ॥&lt;br&gt;&#xA;स तस्यां जनयामास चतुरश्शार्ङ्गकानृषीन् ।&lt;br&gt;&#xA;तानपास्य च तत्रैव जगाम लपितां प्रति ।&lt;br&gt;&#xA;बालान्स तानण्डगतान्सह मात्रा मुनिर्वने ॥&lt;br&gt;&#xA;तस्मिन्गते महाभागे लपितां प्रति भारत ।&lt;br&gt;&#xA;अपत्यस्नेहसंविग्ना जरिता बह्वचिन्तयत् ॥&lt;br&gt;&#xA;तेन त्यक्तानसन्त्याज्यानृषीनण्डगतान्वने ।&lt;br&gt;&#xA;नाजहात् पुत्रकानार्तान् जरिता खाण्डवे नृप ॥&lt;br&gt;&#xA;बभार चैतान्सञ्जातान्स्वप्रीत्या स्नेहवद्द्विज ॥&lt;br&gt;&#xA;ततोऽग्निं खाण्डवं दग्धुमायान्तं दृष्टवानृषिः ।&lt;br&gt;&#xA;मन्दपालश्चरंस्तस्मिन्वने लपितया सह ॥&lt;br&gt;&#xA;तं सङ्कल्पं विदित्वाऽग्नेर्ज्ञात्वा बालांश्च पुत्रकान् ।&lt;br&gt;&#xA;महर्षिर्मन्दपालोऽसौ वह्निं स्तोतुं प्रचक्रमे ॥&lt;br&gt;&#xA;सोऽभितुष्टाव विप्रर्षिर्ब्राह्मणो जातवेदसम् ।&lt;br&gt;&#xA;पुत्रान् प्रति वदन् भीतो लोकपालं महौजसम् ॥&lt;br&gt;&#xA;मन्दपालः&lt;br&gt;&#xA;त्वमग्ने सर्वलोकानां मुखं त्वमसि हव्यवाट् ।&lt;br&gt;&#xA;त्वमन्तस्सर्वभूतानां गूढश्चरसि पावक ॥&lt;br&gt;&#xA;त्वामेकमाहुर्मुनयस्त्वामेवाऽऽहुस्त्रिधा पुनः ।&lt;br&gt;&#xA;त्वामष्टधा कल्पयित्वा यज्ञवाटमकल्पयन् ।&lt;br&gt;&#xA;त्वया सृष्टमिदं सर्वं वदन्ति परमर्षयः ॥&lt;br&gt;&#xA;त्वदृते हि जगत्कृत्स्नं सद्यो नश्येद्धुताशन ॥&lt;br&gt;&#xA;तुभ्यं कृत्वा नमो विप्राः स्वकर्मविहितां गतिम् ।&lt;br&gt;&#xA;गच्छन्ति सह पत्नीभिस्सुतैरपि च शाश्वतीम् ॥&lt;br&gt;&#xA;त्वामग्ने जलदानाहुः खे विषक्तान्सविद्युतः ।&lt;br&gt;&#xA;दहन्ति सर्वभूतानि त्वत्तो निष्क्रम्य हायनाः ॥&lt;br&gt;&#xA;जातवेदस्त्वयैवेदं विश्वं सृष्टं महाद्युते ।&lt;br&gt;&#xA;तवैव कर्म विहितं भूतं सर्वं चराचरम् ॥&lt;br&gt;&#xA;त्वयाऽऽपो विहिताः पूर्वं त्वयि सर्वमिदं जगत् ।&lt;br&gt;&#xA;त्वयि हव्यं च कव्यं च यथावत्सम्प्रतिष्ठितम् ॥&lt;br&gt;&#xA;त्वमेव दहनो देव त्वं धाता त्वं बृहस्पतिः ।&lt;br&gt;&#xA;त्वमश्विनौ यमौ मित्रस्सोमस्त्वमसि चानिलः ॥&lt;br&gt;&#xA;वैशम्पायनः&lt;br&gt;&#xA;एवं स्तुतस्तदा तेन मन्दपालेन पावकः ।&lt;br&gt;&#xA;तुतोष तस्य नृपते मुनेरमिततेजसः ।&lt;br&gt;&#xA;उवाच चैनं प्रीतात्मा किमिष्टं करवाणि ते ॥&lt;br&gt;&#xA;तमब्रवीन्मन्दपालः प्राञ्जलिर्हव्यवाहनम् ।&lt;br&gt;&#xA;सन्दहन्खाण्डवं दावं मम पुत्रान्विसर्जय ॥&lt;br&gt;&#xA;तथेति तत्प्रतिश्रुत्य भगवान्हव्यवाहनः ।&lt;br&gt;&#xA;खाण्डवे तेन कालेन प्रजज्वाल दिधक्षया ॥&lt;br&gt;&#xA;वैशम्पायनः&lt;br&gt;&#xA;ततः प्रज्वलिते शुक्रे शार्ङ्गकास्ते सुदुःखिताः ।&lt;br&gt;&#xA;बभूवुः परमोद्विग्ना नागच्छन्त परायणम् ॥&lt;br&gt;&#xA;निशम्य पुत्रकान्बालान्माता तेषां तपस्विनी ।&lt;br&gt;&#xA;जरिता पुत्रशोकार्ता विललाप सुदुःखिता ॥&lt;br&gt;&#xA;जरिता&lt;br&gt;&#xA;अयमग्निर्दहन्कक्षमित आयाति भीषणः ।&lt;br&gt;&#xA;जगत्सन्दीपयन्भीमो मम दुःखविवर्धनः ॥&lt;br&gt;&#xA;इमे च मां कर्षयन्तीह शिशवो मन्दचेतसः ।&lt;br&gt;&#xA;अबर्हाश्चरणैर्हीनाः पूर्वेषां नः परायणाः ॥&lt;br&gt;&#xA;त्रासयंश्चायमायाति लेलिहानो महीरुहान् ।&lt;br&gt;&#xA;अशक्तिमत्वाच्च सुता न शक्तास्सरणे मम ॥&lt;br&gt;&#xA;आदाय तानशक्ताऽस्मि पुत्रांस्तरितुमन्ततः ।&lt;br&gt;&#xA;न च त्यक्तुमहं शक्ता हृदयं दूयतीव मे ॥&lt;br&gt;&#xA;कं तु त्यजाम्यहं पुत्रं कमादाय व्रजाम्यहम् ।&lt;br&gt;&#xA;किं नु मे स्यात् कृतं कृत्वा मन्यध्वं पुत्रकाः कथम् ॥&lt;br&gt;&#xA;चिन्तयानाऽपि मोक्षं वै नाधिगच्छामि किञ्चन ।&lt;br&gt;&#xA;छादयित्वा हि वो गात्रैः करिष्ये मरणं सह ॥&lt;br&gt;&#xA;जरितारौ कुलं ह्येतज्ज्येष्ठे त्वेवं प्रतिष्ठितम् ।&lt;br&gt;&#xA;शारिसृक्कः प्रजायेत पितॄणां कुलवर्धनः ॥&lt;br&gt;&#xA;स्तम्बमित्रस्तपः कुर्याद्द्रोणो ब्रह्मविदुत्तमः ॥&lt;br&gt;&#xA;इत्येवमुक्त्वा प्रययौ पिता वो निर्घृणः पुरा ।&lt;br&gt;&#xA;सहैव चरितुं बालैर्न शक्नोमि तपोवनात् ।&lt;br&gt;&#xA;कमुपादाय शक्येयं गन्तुं कष्टाऽऽपदुत्तमा ॥&lt;br&gt;&#xA;वैशम्पायनः&lt;br&gt;&#xA;किं नु कृत्वा कृतं कार्यं भवेदिति च विह्वला ।&lt;br&gt;&#xA;नापश्यत्स्वधिया मोक्षं स्वसुतानां तदाऽनलात् ॥&lt;br&gt;&#xA;शार्ङ्गकाः&lt;br&gt;&#xA;एवं ब्रुवन्तीं शार्ङ्गास्ते प्रत्यूचुश्च स्वमातरम् ।&lt;br&gt;&#xA;स्नेहमुत्सृज्य मातस्त्वं पत यत्र न हव्यवाट् ॥&lt;br&gt;&#xA;अस्मास्विह विनष्टेषु भवितारस्सुतास्तव ।&lt;br&gt;&#xA;त्वयि मातर्विनष्टायां न नस्स्यात्कुलसन्ततिः ॥&lt;br&gt;&#xA;अन्ववेक्ष्यैतदुभयं क्षेमं स्याद्यत्कुलस्य नः ।&lt;br&gt;&#xA;तद्वै कर्तुं परं कामो मातरेष भवेत्तव ॥&lt;br&gt;&#xA;मा वै कुलविनाशाय स्नेहं कार्षीस्सुतेषु ते ।&lt;br&gt;&#xA;न हीदं कर्म मोघं स्याल्लोककामस्य नः पितुः ॥&lt;br&gt;&#xA;जरिता&lt;br&gt;&#xA;इदमाखोर्बिलं भूमौ वृक्षस्यास्य समीपतः ।&lt;br&gt;&#xA;तदाविशध्वं त्वरिता वह्नेरत्र न नो भयम् ॥&lt;br&gt;&#xA;ततोऽहं पांसुना छिद्रमपिधास्यामि पुत्रकाः ।&lt;br&gt;&#xA;एवं प्रतिकृतं मन्ये ज्वलतः कृष्णवर्त्मनः ॥&lt;br&gt;&#xA;तत एष्याम्यतीतेऽग्नौ विहन्तुं पांसुसञ्चयम् ।&lt;br&gt;&#xA;रोचतामेष वो योगो विमोक्षाय हुताशनात् ॥&lt;br&gt;&#xA;शार्ङ्गकाः&lt;br&gt;&#xA;अबर्हान्मांसभूतान्नः क्रव्यादाखुर्विनाशयेत् ।&lt;br&gt;&#xA;पश्य मातर्भयमिदं न शक्ष्याम निषेवितुम् ॥&lt;br&gt;&#xA;कथमग्निर्न नो हन्यात्कथमाखुर्न भक्षयेत् ।&lt;br&gt;&#xA;कथं न स्यात्पिता मोघः कथं माता ध्रियेत नः ॥&lt;br&gt;&#xA;बिल आखोर्विनाशस्स्यादग्नेराकाशचारिणाम् ।&lt;br&gt;&#xA;अन्ववेक्ष्यैतदुभयं श्रेयान्दाहो न भक्षणम् ॥&lt;br&gt;&#xA;गर्हितं मरणं नस्स्यादाखुना न तदा बिले ।&lt;br&gt;&#xA;शिष्टदृष्टः परित्यागश्शरीरस्य हुताशने ॥&lt;br&gt;&#xA;अग्निदाहे तु नियतं ब्रह्मलोके ध्रुवा गतिः ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/217/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/217/</guid>
      <description>&lt;p&gt;जरिता&lt;br&gt;&#xA;अस्माद्बिलान्निष्पतितमाखुं श्येनो जहार तम् ।&lt;br&gt;&#xA;क्षुद्रं गृहीत्वा पादाभ्यां भयं न भविता ततः ॥&lt;br&gt;&#xA;शार्ङ्गकाः&lt;br&gt;&#xA;नापाहृतं वयं विद्मश्श्येनेनाखुं कथञ्चन ।&lt;br&gt;&#xA;अन्येऽपि भवितारोऽत्र तेभ्योऽपि भयमेव नः ॥&lt;br&gt;&#xA;संशयो वह्निरागच्छेद्दृष्टं वायोर्निवर्तनम् ।&lt;br&gt;&#xA;मृत्युर्नो बिलवासिभ्यो भवेन्मातरसंशयः ॥&lt;br&gt;&#xA;निःसंशयात्संशयितो मृत्युर्मातर्विशिष्यते ।&lt;br&gt;&#xA;चर खे त्वं यथान्यायं पुत्रानाप्स्यसि शोभनान् ॥&lt;br&gt;&#xA;जरिता&lt;br&gt;&#xA;अहं वै श्येनमायान्तमद्राक्षं बिलमन्तिकात् ।&lt;br&gt;&#xA;सञ्चरन्तं समादाय जहाराखुं बिलाद्बली ॥&lt;br&gt;&#xA;तं पतन्तमहं श्येनं त्वरिता पृष्ठमन्वगाम् ।&lt;br&gt;&#xA;आशिषोऽस्य प्रयुञ्जाना हरतो मूषिकं बिलात् ॥&lt;br&gt;&#xA;यो नो द्वेष्टारमादाय श्येनराज प्रधावसि ।&lt;br&gt;&#xA;भव त्वं दिवमास्थाय निरमित्रो हिरण्मयः ॥&lt;br&gt;&#xA;स यदा भक्षितस्तेन क्षुधितेन पतत्रिणा ।&lt;br&gt;&#xA;तदाऽहं तमनुज्ञाप्य प्रत्युपायां पुनर्गृहम् ॥&lt;br&gt;&#xA;प्रविशध्वं बिलं पुत्रा विस्रब्धा नास्ति वो भयम् ।&lt;br&gt;&#xA;श्येनेन मम पश्यन्त्या हृत आखुरसंशयम् ॥&lt;br&gt;&#xA;शार्ङ्गकाः&lt;br&gt;&#xA;न विद्महे वयं मातर्हृतमाखुमितः पुरा ।&lt;br&gt;&#xA;अविज्ञाय न शक्ष्यामः प्रवेष्टं विवरं भुवः ॥&lt;br&gt;&#xA;जरिता&lt;br&gt;&#xA;अहं तमभिजानामि हृतं श्येनेन मूषिकम् ।&lt;br&gt;&#xA;अत एव भयं नास्ति क्रियतां वचनं मम ॥&lt;br&gt;&#xA;शार्ङ्गकाः&lt;br&gt;&#xA;न त्वं मिथ्योपचारेण मोक्षयेथा भयाद्धि नः ।&lt;br&gt;&#xA;समाकुलेषु ज्ञानेषु न बुद्धिकृतमेव तत् ॥&lt;br&gt;&#xA;न चोपकृतमस्माभिर्न चास्मान्वेत्थ ये वयम् ।&lt;br&gt;&#xA;पीड्यमाना स्मरस्यास्मान्का सती के वयं तव ॥&lt;br&gt;&#xA;तरुणी दर्शनीयाऽसि समर्था भर्तुरेषणे ।&lt;br&gt;&#xA;अनुगच्छस्व भर्तारं पुत्राल्ँलप्स्यसि शोभने ॥&lt;br&gt;&#xA;वयमग्निं समाविश्य लोकान्प्राप्स्यामहे शुभे ।&lt;br&gt;&#xA;अथास्मान्न दहेदग्निरम्बाऽभूः पुनरेव नः ॥&lt;br&gt;&#xA;वैशम्पायनः&lt;br&gt;&#xA;एवमुक्ता ततश्शार्ङ्गी पुत्रानुत्सृज्य खाण्डवे ।&lt;br&gt;&#xA;जगाम त्वरिता देशं क्षेममग्नेरनाश्रयम् ॥&lt;br&gt;&#xA;ततस्तीक्ष्णार्चिरभ्यागाज्ज्वलितो हव्यवाहनः ।&lt;br&gt;&#xA;यत्र शार्ङ्गा बभूवुस्ते मन्दपालस्य पुत्रकाः ॥&lt;br&gt;&#xA;ततस्तं ज्वलितं दृष्ट्वा ज्वलनं ते विहङ्गमाः ।&lt;br&gt;&#xA;व्यथिताः करुणा वाचश्श्रावयामासुरन्तिकात् ।&lt;br&gt;&#xA;जरितारिस्ततो वाक्यं श्रावयामास पावकम् ॥&lt;br&gt;&#xA;जरितारिः&lt;br&gt;&#xA;पुरतः कृच्छ्रकालस्य धीमाञ्जागर्ति पूरुषः ।&lt;br&gt;&#xA;स कृच्छ्रकालं सम्प्रेक्ष्य व्यथां नैवैति कर्हिचित् ॥&lt;br&gt;&#xA;यस्तु कृच्छ्रमसम्प्राप्तं विनावबुध्यते ।&lt;br&gt;&#xA;स कृच्छ्रकाले व्यथितो न श्रेयो विन्दते महत् ॥&lt;br&gt;&#xA;शारिसृक्वः&lt;br&gt;&#xA;वीरस्त्वमसि मेधावी प्राणकृच्छ्रमिदं च नः ।&lt;br&gt;&#xA;नमस्तेऽस्तु बहूनां हि भवत्येको गुणाधिकः ॥&lt;br&gt;&#xA;स्तम्बमित्रः&lt;br&gt;&#xA;ज्येष्ठस्त्राता भवति वै ज्येष्ठो मुञ्चति कृच्छ्रतः ।&lt;br&gt;&#xA;ज्येष्ठश्चेन्न प्रजानाति कनीयान्किं करिष्यति ॥&lt;br&gt;&#xA;द्रोणः&lt;br&gt;&#xA;हिरण्यरेतास्त्वरितो ज्वलन्नायाति नः क्षयम् ।&lt;br&gt;&#xA;सप्तजिह्वोऽनलः क्रूरो लेलिहानो विसर्पति ॥&lt;br&gt;&#xA;वैशम्पायनः&lt;br&gt;&#xA;एवमुक्तो भ्रातृभिस्तु जरितारिर्विभावसुम् ।&lt;br&gt;&#xA;तुष्टाव प्राञ्जलिर्भूत्वा यथा तच्छृणु पार्थिव ॥&lt;br&gt;&#xA;जरितारिः&lt;br&gt;&#xA;आत्माऽसि वायोर्ज्वलन शरीरमसि वीरुधाम् ।&lt;br&gt;&#xA;योनिरापश्च ते शुक्र योनिस्त्वमसि चाम्भसः ॥&lt;br&gt;&#xA;ऊर्ध्वं चाधश्च गच्छन्ति विसर्पन्ति च शाश्वताः ।&lt;br&gt;&#xA;अर्चिषस्ते महावीर्य रश्मयस्सवितुर्यथा ॥&lt;br&gt;&#xA;शारिसृक्वः&lt;br&gt;&#xA;माता प्रपन्ना पितरं न विद्मः पक्षा जाता नै नो धूमकेतो ।&lt;br&gt;&#xA;न नस्त्राता विद्यते वै त्वदन्यस्तस्मादस्मान् परिपाह्येकवीर ॥&lt;br&gt;&#xA;यदग्ने ते शिवं रूपं ये च ते सप्त हेतयः ।&lt;br&gt;&#xA;तेन नः परिरक्षेथाः पीडिताञ्छरणैषिणः ॥&lt;br&gt;&#xA;त्वमेवैकस्तपसे जप्तवेदो नान्यस्तप्ता विद्यते गोषु देव ।&lt;br&gt;&#xA;ऋषीनस्मान्बालकान्पालयस्व परेणास्मान्प्रेहि वै हव्यवाह ॥&lt;br&gt;&#xA;स्तम्बमित्रः&lt;br&gt;&#xA;सर्वमग्ने त्वमेवैकस्त्वयि सर्वमिदं जगत् ।&lt;br&gt;&#xA;त्वं धारयसि भूतानि भुवनं त्वं बिभर्षि च ॥&lt;br&gt;&#xA;द्रोणः&lt;br&gt;&#xA;त्वमग्निर्हव्यवाहस्त्वं त्वमेव परमा गतिः ।&lt;br&gt;&#xA;मनीषिणस्त्वां यजन्ते बहुधा चैकधाऽपि च ॥&lt;br&gt;&#xA;सृष्ट्वा लोकांस्त्रीनिमान्हव्यवाह काले प्राप्ते पचसि पुनस्समिद्धः ।&lt;br&gt;&#xA;त्वं सर्वस्य भुवनस्य प्रसूतिस्त्वमेवाग्ने भवसि पुनः प्रतिष्ठा ॥&lt;br&gt;&#xA;त्वमन्नं प्राणिनां भुङ्क्षे अन्तर्भूतो जगत्पते ।&lt;br&gt;&#xA;नित्यप्रवृद्धः पचसि त्वयि सर्वं प्रतिष्ठितम् ॥&lt;br&gt;&#xA;सूर्यो भूत्वा रश्मिभिर्जातवेदो भूमेरम्भो भूमिजातान् रसांश्च ।&lt;br&gt;&#xA;विश्वं चादाय पुनरुत्सृज्य काले सृष्ट्वा वृष्ट्या भावयसीह शुक्र ॥&lt;br&gt;&#xA;त्वत्त एताः पुनश्शुक्र वीरुधो हरितच्छदाः ।&lt;br&gt;&#xA;जायन्ते पुष्करिण्यश्च सुभद्रश्च महोदधिः ॥&lt;br&gt;&#xA;शोभनं सद्म तिग्मांशो वरुणस्य परायणम् ।&lt;br&gt;&#xA;शिवस्त्राता भवास्माकं माऽस्मानद्य विनाशय ॥&lt;br&gt;&#xA;पिङ्गलाक्ष हयग्रीव कृष्णवर्त्मन्हुताशन ।&lt;br&gt;&#xA;परेण प्रेहि मुञ्चास्मान् सागरस्य गृहानिव ॥&lt;br&gt;&#xA;वैशम्पायनः&lt;br&gt;&#xA;एवमुक्तो जातवेदा द्रोणेनाक्लिष्टकर्मणा ।&lt;br&gt;&#xA;द्रोणमाह प्रतीतात्मा मन्दपालप्रतिज्ञया ॥&lt;br&gt;&#xA;अग्निः&lt;br&gt;&#xA;ऋषिर्द्रोणस्त्वमसि वै ब्रह्मैतद्व्याहृतं त्वया ।&lt;br&gt;&#xA;ईप्सितं ते करिष्यामि न च ते विद्यते भयम् ॥&lt;br&gt;&#xA;मन्दपालेन वै यूयं मम पूर्वं निवेदिताः ।&lt;br&gt;&#xA;वर्जयेः पुत्रकान्मह्यं दहन्दावमिति स्म ह ॥&lt;br&gt;&#xA;तस्य तद्वचनं तस्य त्वया यच्चेह भाषितम् ।&lt;br&gt;&#xA;उभयं मे गरीयस्तु ब्रूहि किं करवाणि ते ॥&lt;br&gt;&#xA;भृशं प्रीतोऽस्मि भद्रं ते ब्रह्मन् स्तोत्रेण ते विभो ॥&lt;br&gt;&#xA;द्रोणः&lt;br&gt;&#xA;इमे मार्जारकाश्शुक्र नित्यमुद्वेजयन्ति नः ।&lt;br&gt;&#xA;एतान्कुरुष्व दंष्ट्रासु हव्यवाट् त्वं सबान्धवान् ॥&lt;br&gt;&#xA;वैशम्पायनः&lt;br&gt;&#xA;तथा तत्कृतवानग्निरभ्यनुज्ञाय शार्ङ्गकान् ।&lt;br&gt;&#xA;ददाह खाण्डवं सर्वं समिद्धो जनमेजय ॥&lt;/p&gt;</description>
    </item>
    <item>
      <title></title>
      <link>https://vishvAsa.github.io/mahAbhAratam/vyAsaH/shAstri-vAvilla/maNipAl/01/218/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/mahAbhAratam/vyAsaH/shAstri-vAvilla/maNipAl/01/218/</guid>
      <description>&lt;p&gt;वैशम्पायनः&lt;br&gt;&#xA;मन्दपालोऽपि कौरव्य चिन्तयानस्सुतान्सदा ।&lt;br&gt;&#xA;उक्तवानप्यशीतांशुं स नैव स्म न तप्यते ।&lt;br&gt;&#xA;स तप्यमानः पुत्रार्थे लपितामिदमब्रवीत् ॥&lt;br&gt;&#xA;मन्दपालः&lt;br&gt;&#xA;कथं नु शक्ताः पतने लपिते मम पुत्रकाः ।&lt;br&gt;&#xA;वर्धमाने हुतवहे वाते शीघ्रं प्रवायति ॥&lt;br&gt;&#xA;असमर्था विमोक्षाय भविष्यन्ति ममाऽऽत्मजाः ॥&lt;br&gt;&#xA;कथं नु शक्ता त्राणाय माता तेषां तपस्विनी ।&lt;br&gt;&#xA;भविष्यत्यसुखाविष्टा पुत्रत्राणमपश्यती ॥&lt;br&gt;&#xA;कथं सञ्चरणेऽशक्तान् पतने च ममाऽऽत्मजान् ।&lt;br&gt;&#xA;सन्तप्यमाना भीता वा गमनायाभिधावती ॥&lt;br&gt;&#xA;जरितारिः कथं पुत्रश्शारिसृक्वः कथं च मे ।&lt;br&gt;&#xA;स्तम्बमित्रः कथं द्रोणः कथं सा च तपस्विनी ॥&lt;br&gt;&#xA;वैशम्पायनः&lt;br&gt;&#xA;लालप्यमानं तमृषिं मन्दपालं तथा वने ।&lt;br&gt;&#xA;लपिता प्रत्युवाचेदं सासूयमिव भारत ॥&lt;br&gt;&#xA;लपिता&lt;br&gt;&#xA;न ते पुत्रेष्ववेक्षाऽस्ति यानृषीनुक्तवानसि ।&lt;br&gt;&#xA;तेजस्विनो वीर्यवन्तो न तेषां ज्वलनाद्भयम् ॥&lt;br&gt;&#xA;दावाग्नेः परिदत्ताश्च त्वया हि मम सन्निधौ ।&lt;br&gt;&#xA;प्रतिश्रुतं तथा तेन ज्वलनेन महात्मना ॥&lt;br&gt;&#xA;लोकपालोऽनृतां वाचं न च वक्ता कथञ्चन ।&lt;br&gt;&#xA;समर्थस्त्वं च वक्ता वै न हि ते स्वस्ति मानसम् ॥&lt;br&gt;&#xA;तामेव तु ममामित्रां चिन्तयन्परितप्यसे ।&lt;br&gt;&#xA;ध्रुवं मयि न ते स्नेहो यथा तस्यां पुराऽभवत् ॥&lt;br&gt;&#xA;न हि पक्षवता भाव्यं निस्स्नेहेन सुहृज्जने ।&lt;br&gt;&#xA;पीड्यमान उपस्प्रष्टुं शक्यो नाऽऽत्मा कथञ्चन ॥&lt;br&gt;&#xA;गच्छ त्वं जरितामेव यस्यार्थे परितप्यसे ।&lt;br&gt;&#xA;चरिष्याम्यद्य चैवैका यथा कापुरुषे रता ॥&lt;br&gt;&#xA;मन्दपालः&lt;br&gt;&#xA;नाहमेवं चरे लोके यथा त्वमभिमन्यसे ।&lt;br&gt;&#xA;अपत्यहेतोर्विचरे तच्च कृच्छ्रतरं मम ॥&lt;br&gt;&#xA;भूतं हित्वा भविष्यं वै यो रमेत स मन्दधीः ।&lt;br&gt;&#xA;अवमत्य तथा लोकान् यथेच्छसि तथा कुरु ॥&lt;br&gt;&#xA;एष हि ज्वलमानोऽग्निर्लेलिहानो महीरुहान् ।&lt;br&gt;&#xA;द्वेष्यं हि हृदि सन्तापं जनयत्यशिवं मम ॥&lt;br&gt;&#xA;वैशम्पायनः&lt;br&gt;&#xA;तस्माद्देशादतिक्रान्ते ज्वलने जरिता ततः ।&lt;br&gt;&#xA;जगाम पुत्रकानेव जरिता पुत्रगृद्धिनी ॥&lt;br&gt;&#xA;सुतान्कुशलिनः सर्वान् विमुक्ताञ्जातवेदसः ।&lt;br&gt;&#xA;रोरूयमाणान्कृपणान् सुतान् दृष्टवती वने ॥&lt;br&gt;&#xA;न श्रद्धेयं ततस्तेषां दर्शनं सा पुनः पुनः ।&lt;br&gt;&#xA;एकैकशश्च पुत्रांस्तान्क्रोशमानाऽन्वपद्यत ।&lt;br&gt;&#xA;जरिता तु परिष्वज्य पुत्रस्नेहाच्चुचुम्ब ह ॥&lt;br&gt;&#xA;ततोऽभ्यगच्छत्सहसा मन्दपालोऽपि भारत ।&lt;br&gt;&#xA;अथ ते सर्व एवैनं नाभ्यनन्दन्त वै सुताः ॥&lt;br&gt;&#xA;गुरुत्वान्मन्दपालस्य तपसश्च विशेषतः ।&lt;br&gt;&#xA;अभिवादयामहे सर्वे जातपक्षाः प्रसादतः ॥&lt;br&gt;&#xA;एवमुक्तवतां तेषां प्रतिनन्द्य महातपाः ।&lt;br&gt;&#xA;परिष्वज्य च तान्सर्वान् मूर्ध्न्युपाघ्राय बालकान् ॥&lt;br&gt;&#xA;पुत्रस्पर्शात्तु या प्रीतिस्तामवाप स गौतमः ॥&lt;br&gt;&#xA;लालप्यमानमेकैकं जरितां च पुनः पुनः ।&lt;br&gt;&#xA;उच्यते वचनं किञ्चिन्न स्म तैस्साध्वसाधु वा ॥&lt;br&gt;&#xA;मन्दपालः&lt;br&gt;&#xA;ज्येष्ठस्सुतस्ते कतमस्तदनुज्येष्ठ एव च ।&lt;br&gt;&#xA;मध्यमः कतमः पुत्रः कनीयान्कतमश्च ते ॥&lt;br&gt;&#xA;वैशम्पायनः&lt;br&gt;&#xA;एवं ब्रुवन्तं दुःखार्तं किं मां न प्रतिभाषसे ।&lt;br&gt;&#xA;कृतवानस्मि हव्याशे नैव शान्तिमितो लभे ।&lt;br&gt;&#xA;एवं जरां तु तां पत्नीं मन्दपालस्तदाऽस्पृशत् ॥&lt;br&gt;&#xA;जरिता&lt;br&gt;&#xA;किं नु ज्येष्ठसुते कार्यं किमनन्तरजेन वा ।&lt;br&gt;&#xA;किं च ते मध्यमे कार्यं किं कनिष्ठे तपस्विनि ॥&lt;br&gt;&#xA;यत्र मां सर्वतो हीनामुत्सृज्यासि गतः पुरा ।&lt;br&gt;&#xA;तामेव लपितां गच्छ तरुणीं चारुहासिनीम् ॥&lt;br&gt;&#xA;मन्दपालः&lt;br&gt;&#xA;न स्त्रीणां विद्यते किञ्चिदन्यत्र पुरुषान्तरात् ।&lt;br&gt;&#xA;सापत्नकमृते लोके भवितव्यं हि तत्तथा ॥&lt;br&gt;&#xA;सुव्रता चापि कल्याणी सर्वलोकपरिश्रुता ।&lt;br&gt;&#xA;अरुन्धती पर्यशङ्कद्वसिष्ठमृषिसत्तमम् ॥&lt;br&gt;&#xA;विशुद्धभावमत्यन्तं सदा प्रियहिते रतम् ।&lt;br&gt;&#xA;सप्तर्षिमध्यगं विप्रमवमेने च तं मुनिम् ॥&lt;br&gt;&#xA;अपध्याता च सा तेन ततो धूम्रारुणाकृतिः ।&lt;br&gt;&#xA;लक्ष्यालक्ष्या नाभिरूपा निमित्तमिव पश्यति ॥&lt;br&gt;&#xA;अपत्यहेतोस्सम्प्राप्तं तथा त्वमपि मामिह ।&lt;br&gt;&#xA;इष्टमेवं गतं हित्वा सा तथैव च वर्तसे ॥&lt;br&gt;&#xA;न वै भार्येति विश्वासः कार्यः पुंसा कथञ्चन ।&lt;br&gt;&#xA;न हि कार्यमनुध्याति भार्या पुत्रवती सती ॥&lt;br&gt;&#xA;वैशम्पायनः&lt;br&gt;&#xA;ततस्ते सर्व एवैनं पुत्रास्सम्यगुपासते ।&lt;br&gt;&#xA;स च तानात्मजान् राजन्नाश्वासयितुमारभत् ॥&lt;br&gt;&#xA;मन्दपालः&lt;br&gt;&#xA;युष्माकं परिरक्षार्थं विज्ञप्तो ज्वलनो मया ।&lt;br&gt;&#xA;अग्निना च तथेत्येवं पूर्वमेव प्रतिश्रुतम् ॥&lt;br&gt;&#xA;अग्नेर्वचनमादाय मातुर्धर्मज्ञतां च वः ।&lt;br&gt;&#xA;युष्माकं च परं वीर्यं पूर्वं नाहमिहागतः ॥&lt;br&gt;&#xA;न सन्तापो हि वः कार्यः पुत्रका मरणं प्रति ।&lt;br&gt;&#xA;ऋषीन्वेद हुताशोऽपि ब्रह्मैतद्विदितं च वः ॥&lt;br&gt;&#xA;वैशम्पायनः&lt;br&gt;&#xA;एवमाश्वास्य पुत्रांश्च भार्यामादाय भारत ।&lt;br&gt;&#xA;मन्दपालस्ततो देशादन्यं देशं जगाम ह ॥&lt;br&gt;&#xA;भगवानापि तिग्मांशुस्समिद्धः खाण्डवं वनम् ।&lt;br&gt;&#xA;ददाह परमप्रीतः कृष्णाभ्यां परिरक्षितः ॥&lt;br&gt;&#xA;वसामेदोवहाः कुल्यास्तत्र पीत्वा च पावकः ।&lt;br&gt;&#xA;अगच्छत् परमां तृप्तिं दर्शयामास चार्जुनम् ॥&lt;br&gt;&#xA;ततोऽन्तरिक्षाद्भगवानवतीर्य शतक्रतुः ।&lt;br&gt;&#xA;मरुत्परिवृतः पार्थं माधवं चाब्रवीदिदम् ॥&lt;br&gt;&#xA;इन्द्रः&lt;br&gt;&#xA;कृतं युवाभ्यां कर्मेदममरैरपि दुष्करम् ।&lt;br&gt;&#xA;वरान्वृणीतं तुष्टोऽस्मि दुर्लभानप्यमानुषान् ॥&lt;br&gt;&#xA;वैशम्पायनः&lt;br&gt;&#xA;पार्थस्तु वरयामास शक्रादस्त्राणि सर्वशः ।&lt;br&gt;&#xA;प्रदातुं तच्च शक्रस्तु ददौ कालं च कर्म च ॥&lt;br&gt;&#xA;इन्द्रः&lt;br&gt;&#xA;यदा प्रसन्नो भगवान्महादेवो भविष्यति ।&lt;br&gt;&#xA;तदा तुभ्यं प्रदास्यामि पाण्डवास्त्राणि सर्वशः ॥&lt;br&gt;&#xA;अहमेव च तं कालं वेत्स्यामि कुरुनन्दन ।&lt;br&gt;&#xA;तपसा महता चापि तव दास्यामि तानहम् ॥&lt;br&gt;&#xA;आग्नेयानि च सर्वाणि वायव्यानि धनञ्जय ।&lt;br&gt;&#xA;मदीयानि च सर्वाणि ग्रहीष्यसि धनञ्जय ॥&lt;br&gt;&#xA;वैशम्पायनः&lt;br&gt;&#xA;वासुदेवोऽपि पार्थेन प्रीतिं वव्रे च शाश्वतीम् ।&lt;br&gt;&#xA;ददौ च तस्मै देवेन्द्रस्तं वरं प्रीतिमांस्तदा ॥&lt;br&gt;&#xA;पावकश्चापि तं दावं दग्ध्वा समृगपक्षिणम् ।&lt;br&gt;&#xA;अहोभिरेकविंशद्भिर्विरराम सुतर्पितः ॥&lt;br&gt;&#xA;जग्ध्वा मांसानि पीत्वा च मेदांसि रुधिराणि च ।&lt;br&gt;&#xA;युक्तः परमया प्रीत्या तावुवाच विशाम्पते ॥&lt;br&gt;&#xA;अग्निः&lt;br&gt;&#xA;युवाभ्यां पुरुषाग्र्याभ्यां तर्पितोऽस्मि यथासुखम् ।&lt;br&gt;&#xA;अनुजानामि वां वीरौ भविता यत्र वाञ्छितम् ॥&lt;br&gt;&#xA;एवं तौ समनुज्ञातौ पावकेन महात्मना ।&lt;br&gt;&#xA;अर्जुनो वासुदेवश्च दानवश्च मयस्तथा ॥&lt;br&gt;&#xA;परिक्रम्य ततस्सर्वे त्रयोऽपि भरतर्षभ ।&lt;br&gt;&#xA;रमणीये नदीकूले सहितास्समुपाविशन् ॥&lt;/p&gt;</description>
    </item>
  </channel>
</rss>
