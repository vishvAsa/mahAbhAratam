<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>महाभारते विश्वासटिप्पन्यः  | २१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mahAbhAratam/meta/mAdhvam/madhva-tAtparya-nirNayaH/21/" rel="alternate" type="application/rss+xml" title="महाभारते विश्वासटिप्पन्यः" />
    <link href="/mahAbhAratam/meta/mAdhvam/madhva-tAtparya-nirNayaH/21/" rel="feed" type="application/rss+xml" title="महाभारते विश्वासटिप्पन्यः" />

    <meta property="og:url" content="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/">
  <meta property="og:site_name" content="महाभारते विश्वासटिप्पन्यः">
  <meta property="og:title" content="२१">
  <meta property="og:description" content="औं ॥ जनार्दनाज्ञया मयः समस्तकौतुकोत्तराम् ।
सभां विधाय भूभृते ददौ गदां वृकोदरे ॥ १॥
स वायुधारितां गदां हि यौवनाश्वभूभृता ।
प्रसादतोऽस्य लम्भितामवाप्य मोदमाप ह ॥ २॥
पुनश्च वत्सरद्वयं समुष्य केशवो ययौ ।
समर्चितश्च पाण्डवैर्वियोजनेऽस्य चाक्षमैः ॥ ३॥
ततो वसन् स्वपुर्यजः क्वचिद् रविग्रहे हरिः ।
सदारपुत्रबान्धवः समन्तपञ्चकं ययौ ॥ ४॥
पृथासुताश्च सर्वशः सदारपुत्रमातृकाः ।
क्षितीश्वराश्च सर्वशः प्रियाप्रिया हरेश्च ये ॥ ५॥
तथैव नन्दगोपकः सदारगोपगोपिकः ।
मुनीश्वराश्च सर्वतः समीयुरत्र च प्रजाः ॥ ६॥">
  <meta property="og:locale" content="en_us">
  <meta property="og:type" content="article">
    <meta property="article:section" content="meta">

  <meta itemprop="name" content="२१">
  <meta itemprop="description" content="औं ॥ जनार्दनाज्ञया मयः समस्तकौतुकोत्तराम् ।
सभां विधाय भूभृते ददौ गदां वृकोदरे ॥ १॥
स वायुधारितां गदां हि यौवनाश्वभूभृता ।
प्रसादतोऽस्य लम्भितामवाप्य मोदमाप ह ॥ २॥
पुनश्च वत्सरद्वयं समुष्य केशवो ययौ ।
समर्चितश्च पाण्डवैर्वियोजनेऽस्य चाक्षमैः ॥ ३॥
ततो वसन् स्वपुर्यजः क्वचिद् रविग्रहे हरिः ।
सदारपुत्रबान्धवः समन्तपञ्चकं ययौ ॥ ४॥
पृथासुताश्च सर्वशः सदारपुत्रमातृकाः ।
क्षितीश्वराश्च सर्वशः प्रियाप्रिया हरेश्च ये ॥ ५॥
तथैव नन्दगोपकः सदारगोपगोपिकः ।
मुनीश्वराश्च सर्वतः समीयुरत्र च प्रजाः ॥ ६॥">
  <meta itemprop="wordCount" content="5511">
  <meta name="twitter:card" content="summary">
  <meta name="twitter:title" content="२१">
  <meta name="twitter:description" content="औं ॥ जनार्दनाज्ञया मयः समस्तकौतुकोत्तराम् ।
सभां विधाय भूभृते ददौ गदां वृकोदरे ॥ १॥
स वायुधारितां गदां हि यौवनाश्वभूभृता ।
प्रसादतोऽस्य लम्भितामवाप्य मोदमाप ह ॥ २॥
पुनश्च वत्सरद्वयं समुष्य केशवो ययौ ।
समर्चितश्च पाण्डवैर्वियोजनेऽस्य चाक्षमैः ॥ ३॥
ततो वसन् स्वपुर्यजः क्वचिद् रविग्रहे हरिः ।
सदारपुत्रबान्धवः समन्तपञ्चकं ययौ ॥ ४॥
पृथासुताश्च सर्वशः सदारपुत्रमातृकाः ।
क्षितीश्वराश्च सर्वशः प्रियाप्रिया हरेश्च ये ॥ ५॥
तथैव नन्दगोपकः सदारगोपगोपिकः ।
मुनीश्वराश्च सर्वतः समीयुरत्र च प्रजाः ॥ ६॥">
<script type="text/javascript">
    
    let baseURL = "https:\/\/vishvAsa.github.io\/mahAbhAratam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mahAbhAratam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/mahAbhAratam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mahAbhAratam\/meta\/mAdhvam\/madhva-tAtparya-nirNayaH\/21\/".replace(basePath, "/");
  pageVars.pageParams = {};
  pageVars.pageSource = "meta\/mAdhvam\/madhva-tAtparya-nirNayaH\/21.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mahAbhAratam/webpack_dist/uiLib-bundle.js"></script>







    <link rel="stylesheet" href="/mahAbhAratam/webpack_dist/uiLib.css">
<link rel="stylesheet" href="/mahAbhAratam/css/uiLibPrint.css" media="print" >
<link rel="stylesheet" href="/mahAbhAratam/css/fonts.css" >
<link rel="stylesheet" href="/mahAbhAratam/css/@fortawesome/fontawesome-free/css/solid.min.css">

<link rel="stylesheet" href="/mahAbhAratam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/" />
<link rel="alternate" hreflang="sa-Deva" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">महाभारते विश्वासटिप्पन्यः <br/> २१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२१">२१</h1>
    
    <a id="editLink" class="btn btn-primary noPrint"  href="https://github.com/vishvAsa/mahAbhAratam/edit/content/meta/mAdhvam/madhva-tAtparya-nirNayaH/21.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>औं ॥ जनार्दनाज्ञया मयः समस्तकौतुकोत्तराम् ।<br>
सभां विधाय भूभृते ददौ गदां वृकोदरे ॥ १॥</p>
<p>स वायुधारितां गदां हि यौवनाश्वभूभृता ।<br>
प्रसादतोऽस्य लम्भितामवाप्य मोदमाप ह ॥ २॥</p>
<p>पुनश्च वत्सरद्वयं समुष्य केशवो ययौ ।<br>
समर्चितश्च पाण्डवैर्वियोजनेऽस्य चाक्षमैः ॥ ३॥</p>
<p>ततो वसन् स्वपुर्यजः क्वचिद् रविग्रहे हरिः ।<br>
सदारपुत्रबान्धवः समन्तपञ्चकं ययौ ॥ ४॥</p>
<p>पृथासुताश्च सर्वशः सदारपुत्रमातृकाः ।<br>
क्षितीश्वराश्च सर्वशः प्रियाप्रिया हरेश्च ये ॥ ५॥</p>
<p>तथैव नन्दगोपकः सदारगोपगोपिकः ।<br>
मुनीश्वराश्च सर्वतः समीयुरत्र च प्रजाः ॥ ६॥</p>
<p>प्रियाश्च ये रमेशितुर्हरिं त्रिरूपमेत्य ते ।<br>
वसिष्ठवृष्णिनन्दनं भृगूत्तमं तथाऽऽर्चयन् ॥ ७॥</p>
<p>कृतार्थतां च ते ययू रमेशपाददर्शनात् ।<br>
रविग्रहे समाप्लुता भृगूद्वहोत्थतीर्थके ॥ ८॥</p>
<p>अनुग्रहं विधाय स स्वकेषु केशवस्त्रिवृत् ।<br>
अयाजयच्च शूरजं मखैः समाप्तदक्षिणैः ॥ ९॥</p>
<p>समस्तलोकसंस्थितात्मभक्तिमज्जनस्य सः ।<br>
सुकालदर्शनात् परं व्यधादनुग्रहं हरिः ॥ १०॥</p>
<p>ततो ययौ स्वकां पुरीं पृथासुतैः सहाच्युतः ।<br>
चकार तत्र चाऽह्निकं क्रतुं महाश्वमेधकम् ॥ ११॥</p>
<p>हयं सभीमफल्गुना हरे रथं समास्थिताः ।<br>
व्यचारयन् हरेः सुता दिनस्य पादमात्रतः ॥ १२॥</p>
<p>जिताः समस्तभूभृतो जरासुतादयः क्षणात् ।<br>
वृकोदरादिभिस्तु तैर्हयश्च दिव्य आययौ ॥ १३॥</p>
<p>हयः स कृष्णनिर्मितो दिनेन लक्षयोजनम् ।<br>
क्षमो हि गन्तुमञ्जसा दिनाश्वमेधसिद्धये ॥ १४॥</p>
<p>पराशरात्मजो हरिर्हरिं यदा त्वदीक्षयत् ।<br>
तदाऽऽससाद ह द्विजस्तृणावहो रुराव च ॥ १५॥</p>
<p>ब्रजन्ति जन्मनोऽनु मे सदा सुता अदृश्यताम् ।<br>
इतीरितेऽर्जुनोऽब्रवीदहं हि पामि ते सुतान् ॥ १६॥</p>
<p>न कृष्णरामकार्ष्णिभिः सुता नु मेऽत्र पालिताः ।<br>
क्व तेऽत्र शक्तिरित्यमुं जगाद सोऽर्जुनं द्विजः ॥ १७॥</p>
<p>तदा जगाद फल्गुनोऽसुरैर्विदूषितात्मना ।<br>
न विप्र तादृशोऽस्म्यहं यथैव केशवादयः ॥ १८॥</p>
<p>मया जिता हि खाण्डवे सुरास्तथाऽसुरानहम् ।<br>
निवातवर्मनमकान् विजेष्य उत्तरत्र हि ॥ १९॥</p>
<p>उदीर्य चेति केशवं स ऊचिवान् व्रजाम्यहम् ।<br>
इतीरितोऽवदद्धरिस्तवात्र शक्यते नु किम् ॥ २०॥</p>
<p>विलज्जमानमीक्ष्य तं जगाद केशवोऽरिहा ।<br>
व्रजेति स प्रतिश्रवं चकार हाप्यरक्षणे ॥ २१॥</p>
<p>वह्निं प्रवेक्ष्येऽशक्तश्चेदित्युक्त्वा सर्वयादवैः ।<br>
ययौ न रामप्रद्युम्नावनिरुद्धं च केशवः ।<br>
न्ययोजयत् तत्सहाये यशस्तेष्वभिरक्षितुम् ॥ २२॥</p>
<p>प्रियो हि नितरां रामः कृष्णस्यानु च तं सुतः ।<br>
अनिरुद्धः कार्ष्णिमनु प्रद्युम्नाद् योऽजनिष्ट हि ।<br>
रुग्मिपुत्र्यां रुग्मवत्यामाहृतायां स्वयम्बरे ॥ २३॥</p>
<p>रतिरेव हि या तस्यां जातोऽसौ कामनन्दनः ।<br>
पूर्वमप्यनिरुद्धाख्यो विष्णोस्तन्नाम्न एव च ।<br>
आवेशयुक्तो बलवान् रूपवान् सर्वशास्त्रवित् ॥ २४॥</p>
<p>तस्मात् तांस्त्रीनृते कृष्णः पार्थसाहाय्यकारणात् ।<br>
न्ययोजयत् सूतिकाले ब्राह्मण्याः स च फल्गुनः ॥ २५॥</p>
<p>अस्त्रैश्चकार दिग्बन्धं कुमारोऽथापितु क्षणात् ।<br>
अदर्शनं ययौ पार्थो विषण्णः सह यादवैः ।<br>
अधिक्षिप्तो ब्राह्मणेन ययौ यत्र श्रियःपतिः ॥ २६॥</p>
<p>वह्निं विविक्षन्तममुं निवार्य ययौ सविप्रः सहफल्गुनो हरिः ।<br>
आशामुदीचीं बृहता रथेन क्षणेन तीर्त्वैव च सप्तवारिधीन् ॥ २७॥</p>
<p>ददुश्च मार्गं गिरयोऽब्धयस्तथा विदार्य चक्रेण तमोऽन्धमीशः ।<br>
घनोदकं चाप्यतितीर्य तत्र ददर्श धाम स्वमनन्तवीर्यः ॥ २८॥</p>
<p>संस्थाप्य दूरे सरथं सविप्रं पार्थं स्वरूपे द्विचतुष्कबाहौ ।<br>
समस्तरत्नोज्ज्वलदिव्यभूषणे विवेश नित्योरुगुणार्णवे प्रभुः ॥ २९॥</p>
<p>सहस्रमूर्धन्युरुशेषभोग आसीनरूपेऽमितसूर्यदीधितौ ।<br>
रमासहाये तटिदुज्ज्वलाम्बरे मुक्तैर्विरिञ्चादिभिरर्चिते सदा ॥ ३०॥</p>
<p>स्थित्वैकरूपेण मुहूर्तमीश्वरो विनिर्ययौ विप्रसुतान् प्रगृह्य ।<br>
सुनन्दनन्दादय एव पार्षदास्ते वैष्णवा भूमितले प्रजाताः ॥ ३१॥</p>
<p>दर्पं निहन्तुं हरिरर्जुनस्य समानयद् विप्रसुतान् परेशः ।<br>
प्रीतिर्महत्येव यतोऽर्जुने हरेः संशिक्षयामास ततः स एनम् ॥ ३२॥</p>
<p>अप्राकृतात् सदनाद् वासुदेवो विस्सृत्य सूर्याधिकलक्षदीधितेः ।<br>
रथं समारुह्य सपार्थविप्र आगात् सुतांश्चैव ददौ द्विजाय ॥ ३३॥</p>
<p>लोकशिक्षार्थमेवासौ प्रायश्चित्तं च चालने ।<br>
चक्रे सार्द्धमुहूर्तेन समागम्य पुनर्मखम् ॥ ३४॥</p>
<p>ब्रह्मादीनागतांश्चैव सदा स्वपरिचारकान् ।<br>
पूजयित्वाऽभ्यनुज्ञाय ब्राह्मणानप्यपूजयत् ॥ ३५॥</p>
<p>सस्नाववभृथं कृष्णः सदारः ससुहृज्जनः ।<br>
आयान्तं द्वारकां कृष्णं दन्तवक्रो रुरोध ह ॥ ३६॥</p>
<p>जघान गदया कृष्णस्तं क्षणात् सविडूरथम् ।<br>
विडूरथस्तमोऽगच्छद् दन्तवक्रे च योऽसुरः ॥ ३७॥</p>
<p>हरेः पार्षदः क्षिप्रं हरिमेव समाश्रितः ।<br>
कृष्णे प्राप्ते स्वलोकं च निस्सृत्यास्मात् स्वरूपतः ।<br>
एकीभावं स्वरूपेण द्वारपेण गमिष्यति ॥ ३८॥</p>
<p>ततः कृष्णः पुरीमेत्य बोधयामास फल्गुनम् ।<br>
किमेतद् दृष्टमित्येव तेन पृष्टो रमापतिः ॥ ३९॥</p>
<p>अयं द्वीपः सागरश्च लक्षयोजनविस्तृतौ ।<br>
तदन्ये तु क्रमेणैव द्विगुणेनोत्तरोत्तराः ॥ ४०॥</p>
<p>अन्त्याध्यर्द्धस्थलं हैमं बाह्यतो वाज्रलेपिकम् ।<br>
एतत् सर्वं लोकनाम ह्येतस्माद् द्विगुणं तमः ।<br>
अन्धं यत्र पतन्त्युग्रा मिथ्याज्ञानपरायणाः ॥ ४१॥</p>
<p>घनोदकं तद्द्विगुणं तदन्ते धाम मामकम् ।<br>
यत्तद् दृष्टं त्वया पार्थ तत्र मुक्तैरजादिभिः ।<br>
सेव्यमानः स्थितो नित्यं सर्वैः परमपूरुषः ॥ ४२॥</p>
<p>लोकालोकप्रदेशस्तु पञ्चाशल्लक्षविस्तृतः ।<br>
सपञ्चाशत्सहस्रश्च तस्यापि गणनं तथा ॥ ४३॥</p>
<p>योजनानां पञ्चविंशत्कोटयो मेरुपर्वतात् ।<br>
चतसृष्वपि दिक्षूर्ध्वमधश्चाण्डं प्रकीर्तितम् ॥ ४४॥</p>
<p>अबग्नीरनभोहङ्कृन्महत्तत्त्वगुणत्त्रयैः ।<br>
क्रमाद् दशोत्तरैरेतदावृतं परतस्ततः ॥ ४५॥</p>
<p>व्याप्तोऽहं सर्वगोऽनन्तोऽनन्तरूपो निरन्तरः ।<br>
अनन्तशीर्षोऽनन्ताक्षोऽनन्तपादकरोरुकः ।<br>
अनन्तगुणमाहात्म्यश्चिदानन्दशरीरकः ॥ ४६॥</p>
<p>मद्वशा एव सर्वेऽपि त्वं चान्ये च धनञ्जय ।<br>
मत्प्रसादाद् बलं चैव विजयश्चाखिला गुणाः ।<br>
तस्मान्न विस्मयः कार्यो न दर्पश्च त्वयाऽनघ ॥ ४७॥</p>
<blockquote>
<p>&lsquo;मन्मना भव मद्भक्तो मद्याजी मां नमस्कुरु ।<br>
मामेवैष्यसि सत्यं ते प्रतिजाने प्रियोऽसि मे&rsquo; ।<br>
(भ.गी. १८-६५) इत्युक्तः प्रणिपत्यैनं क्षमस्वेत्याह फल्गुनः ॥ ४८॥</p></blockquote>
<p>उषित्वा कतिचिन्मासान् ययुः सर्वेऽपि पाण्डवाः ।<br>
अनुज्ञाताः केशवेन भक्तिनम्रधियोऽच्युते ।<br>
सम्भाविताः केशवेन सौहार्देनाधिकेन च ॥ ४९॥</p>
<p>ततः कदाचित् प्रवरे सभातले धर्मात्मजो राजभिर्भ्रातृभिश्च ।<br>
वृतो निशम्यैव सभाः सुराणां यथा स्थिता नारदमन्वपृच्छत् ॥ ५०॥</p>
<p>अन्तरिक्षं त्वया प्रोक्तं लक्षयोजनमुच्छ्रितम् ।<br>
अर्द्धकोट्युच्छ्रितः स्वर्गो विमानावलिसङ्कुलः ॥ ५१॥</p>
<p>भुवः स्वर्गश्च कोट्यैव योजनानां प्रविस्तृतौ ।<br>
महर्जनस्तपश्चैव क्रमादध्यर्द्धयोजनाः ।<br>
पञ्चाशत्कोटिविस्तारा योजनानां समस्तशः ॥ ५२॥</p>
<p>यावन्त एते मिलितास्तत्प्रमाण उदीरितः ।<br>
सत्याख्यो ब्रह्मलोकस्तु यत्र ब्रह्मा विराजते ॥ ५३॥</p>
<p>ततश्च द्विगुणः प्रोक्तो विष्णुलोकः सनातनः ।<br>
उत्तरोत्तरतः सर्वे सुखे शतगुणोत्तराः ॥ ५४॥</p>
<p>अनन्तजनसम्पूर्णा अपि ते हीच्छया हरेः ।<br>
अवकाशवन्तो दिव्यत्वात् पूर्यन्ते न कदाचन ।<br>
सर्वकामसुखैः पूर्णा दिव्यस्त्रीपुरुषोज्ज्वलाः ॥ ५५॥</p>
<p>दिव्यरत्नसमाकीर्णं तथा पातालसप्तकम् ।<br>
अधस्ताच्छेषदेवेन बलिना समधिष्ठितम् ॥ ५६॥</p>
<p>कामभोगसमायुक्ता बहुवर्षसहस्रिणः ।<br>
सप्तद्वीपेषु पुरुषा नार्यश्चोक्ताः सुरूपिणः ॥ ५७॥</p>
<p>एषां च सर्वलोकानां धाता नारायणः परः ।<br>
विष्णुलोकस्थितो मुक्तैः सदा सर्वैरुपास्यते ॥ ५८॥</p>
<p>सेवका ब्रह्मणश्चैव देवा वेदाश्च सर्वशः ।<br>
शक्रश्च मुनयः सर्वे हरिश्चन्द्रश्च भूमिपः ॥ ५९॥</p>
<p>अखिला अपि राजानः पाण्डुश्चास्मत्पिता मुने ।<br>
यमस्यैवानुगाः प्रोक्ता राजभिस्तैर्यमेन च ॥ ६०॥</p>
<p>उपास्यमानो भगवान् रामो यमसभातले ।<br>
उक्त इन्द्रेण चोपास्यो वामनात्मा जनार्दनः ॥ ६१॥</p>
<p>प्रादुर्भावाश्च निखिला ब्रह्मणोपासिताः सदा ।<br>
वरुणस्यानुगा नागास्तत्र मत्स्याकृतिर्हरिः ।<br>
गन्धर्वा धनदस्यापि तत्र कल्की हरिः प्रभुः ॥ ६२॥</p>
<p>रुद्रस्योग्राणि भूतानि नृसिंहात्मा शिवेन च ।<br>
उपास्यते सदा विष्णुरित्याद्युक्तं त्वयाऽनघ ।<br>
सर्वरत्नस्थलान् दिव्यान् देवलोकान् प्रभाषता ॥ ६३॥</p>
<p>तत्र मे संशयो भूयान् हरिश्चन्द्रः कथं नृपः ।<br>
ऐन्द्रं सभातलं प्राप्तः पाण्डुर्नास्मत्पिता मुने ॥ ६४॥</p>
<p>इत्युक्तो नारदः प्राह राजसूयकृतोन्नतिम् ।<br>
हरिश्चन्द्रस्य तां दृष्ट्वा पिता यमसभातले ।<br>
स्थितस्त्वामवदत् पाण्डू रामद्वयसुदैवते ॥ ६५॥</p>
<p>करोतु राजसूयं मे पुत्रोऽजेयानुजार्चितः ।<br>
पालितो वासुदेवेन किं तस्यासाध्यमत्र हि ॥ ६६॥</p>
<p>एतच्छ्रुत्वा धर्मसुतो भ्रातृभिः सहितो वशी ।<br>
अवाप्तिं राजसूयस्य मन्त्रयामास धर्मवित् ॥ ६७॥</p>
<p>सुकार्यमेतदित्यलं निशम्य सोदरोदितम् ।<br>
अयातयत् स्वसारथिं स केशवाय भूपतिः ॥ ६८॥</p>
<p>तदैव केशवस्य याः स्त्रियस्तदीयतातकैः ।<br>
सहोदरैश्च यापितः सुदूत आप माधवम् ॥ ६९॥</p>
<p>प्रणम्य केशवं वचः स आह मागधेन ते ।<br>
विवाहबान्धवा रणे विजित्य रोधिता गिरौ ॥ ७०॥</p>
<p>नृपायुतद्वयेन सोऽष्टविंशकैः शतैरपि ।<br>
यियक्षुरुग्ररूपिणं त्रिलोचनं त्वयि स्थिते ॥ ७१॥</p>
<p>विमोचयस्व तान् प्रभो निहत्य मागधेश्वरम् ।<br>
अवैदिकं मुखं च तं विलुम्प धर्मगुप्तये ॥ ७२॥</p>
<p>इतीरितोऽथ सारथिं निशाम्य धर्मजस्य च ।<br>
निशम्य तद् वचस्तदा जगाम पाण्डवालयम् ॥ ७३॥</p>
<p>स पाण्डवैः समर्चितो मखाय धर्मजेन च ।<br>
प्रपृष्ट आह माधवो वचो जगत्सुखावहम् ॥ ७४॥</p>
<p>क्रतुर्यथाविधानतः कृतो हि पारमेष्ठ्यकम् ।<br>
पदं नयेत तत्पदे सुयोग्यमेष नान्यथा ॥ ७५॥</p>
<p>अयोग्यकान्महापदे विधातुरेष हि क्रतुः ।<br>
समानयोग्यतागणात् करोति मुक्तिगं वरम् ॥ ७६॥</p>
<p>पुरा तु मुक्तितोऽधिकं स्वजातितः करोति च ।<br>
अतस्त्रिशङ्कुपुत्रको नृपानतीत्य वर्तते ॥ ७७॥</p>
<p>सुरांशकोऽपि ते पिता विना हि राजसूयतः ।<br>
न शक्ष्यति त्रिशङ्कुजाद् वरत्वमाप्तुमद्य तु ॥ ७८॥</p>
<p>तपश्चरन् समागते शचीपतौ पिता तव ।<br>
मरुद्गणोत्तमः पुरा नतूत्थितः शशाप सः ॥ ७९॥</p>
<p>व्रजस्व मानुषीं तनुं ततो मृतः पुनर्दिवम् ।<br>
गतोऽपि नः स्वकां तनुं प्रवेष्टुमत्र नेशसे ॥ ८०॥</p>
<p>तदाऽधिकस्त्रिशङ्कुजो भविष्यतु त्वदित्यथ ।<br>
क्षमापितश्च वासवो जगाद राजसूयतः ।<br>
त्रिशङ्कुजाधिको भवानवाप्स्यति स्वकां तनुम् ॥ ८१॥</p>
<p>अतः सुकार्य एव ते युधिष्ठिर क्रतूत्तमः ।<br>
भवद्भिरप्यवाप्यते स्वयोग्यताऽमुनाऽखिला ॥ ८२॥</p>
<p>उदीर्य चैवमीश्वरः क्रतोरमुष्य योग्यता ।<br>
वृकोदरे यतोऽखिला चतुर्मुखत्वयोग्यता ॥ ८३॥</p>
<p>ततः सुपूर्णमस्य तत् फलं विधातुमञ्जसा ।<br>
जगाद वायुवाहनो वचो युधिष्ठिरं त्विदम् ॥ ८४॥</p>
<p>क्व राजसूयमद्य ते जरासुते तु जीवति ।<br>
जयेत् क एव तं युधा मृतो न योऽपि सीरिणा ॥ ८५॥</p>
<p>विरिञ्चशर्ववाक्यतः समस्तलोकजायिनि ।<br>
स्थिते तु ते जरासुते न सेत्स्यति क्रतूत्तमः ॥ ८६॥</p>
<p>इतीरिते रथाङ्गिना जगाद धर्मनन्दनः ।<br>
निवर्तितं मनः क्रतोरलं ममामुना प्रभो ॥ ८७॥</p>
<p>बभूवुरेव भूभृतो नचाऽधिराज्यमापिरे ।<br>
यदा च चक्रवर्तिनस्तदेदृशा न शत्रवः ॥ ८८॥</p>
<p>इतीरितेऽमुनाऽवदत् प्रधानमारुतात्मजः ।<br>
पदं चतुर्मुखस्य वा सुसाध्यमेव यत्नतः ॥ ८९॥</p>
<p>निजानुभाववर्जिता हरेरनुग्रहोज्झिताः ।<br>
महाप्रयत्नवर्जिता जना न जग्मुरुन्नतिम् ॥ ९०॥</p>
<p>स्थिरोऽनुभाव एव मे महाननुग्रहो हरेः ।<br>
प्रयत्नमेकमग्रतो निधाय भूतिमाप्नुमः ॥ ९१॥</p>
<p>इतीरितेऽमुना हरिः समुद्यमात् प्रधानतः ।<br>
स्थिते हि यज्ञकारणे वृकोदरे जगाद ह ॥ ९२॥</p>
<p>स एक एव पूरुषो जरासुतोऽद्य वर्तते ।<br>
समस्तसद्विरोधिनां बलं कलेरनन्तरः ॥ ९३॥</p>
<p>तथा सतां समाश्रयो यदुद्भवाः सतां गुणाः ।<br>
स एक एव तादृशस्त्वया विचिन्त्य यात्यताम् ॥ ९४॥</p>
<p>यदि स्म तेन मागधो निहन्यते सतां जयः ।<br>
विपर्ययेण चासतामिति स्म विद्धि नान्यथा ॥ ९५॥</p>
<p>स पारमेष्ठ्यसत्पदं प्रयात्यसंशयं युधि ।<br>
य एव हन्ति मागधं स वेदधर्मपालकः ॥ ९६॥</p>
<p>निहन्ति मागधेश्वरं य एष वैष्णवं जगत् ।<br>
करोति शर्वपालितो यतः स बार्हद्रथः ॥ ९७॥</p>
<p>निहन्ति शैवनायकं य एष वैष्णवाग्रणीः ।<br>
इति स्म भावसंयुते वदत्यजेऽबिभेन्नृपः ॥ ९८॥</p>
<p>युधिष्ठिरे ब्रुवत्यजं मखेन मे त्वलं त्विति ।<br>
तमाह मारुतात्मजो निहन्मि मागधं रणे ॥ ९९॥</p>
<p>इतीरितेऽवदद्धरिर्व्रजामहे वयं त्रयः ।<br>
अहं च भीमफल्गुनौ निहन्तुमेव मागधम् ॥ १००॥</p>
<p>वृकोदरेण हन्यते यदि स्म मागधाधिपः ।<br>
मखश्च सेत्स्यते ध्रुवं जगच्च ते वशे भवेत् ॥ १०१॥</p>
<p>इतीरिते तु शौरिणा जगाद धर्मनन्दनः ।<br>
स शूरसेनमण्डलप्रहाणतो हरेस्त्रसन् ॥ १०२॥</p>
<p>भयाद्धि यस्य माधुरं विहाय मण्डलं गताः ।<br>
भवन्त एव सागरं ततो बिभेम्यहं रिपोः ॥ १०३॥</p>
<p>इमौ हि भीमफल्गुनौ ममाक्षिणी सदा प्रभो ।<br>
मनोनिभो भवान् सदा न वो विनाऽस्म्यतः पुमान् ॥ १०४॥</p>
<p>अतो न जीवितात् प्रियानहं रिपोर्बलीयसः ।<br>
सकाशमात्महेतुतः प्रयातयामि वो विभो ॥ १०५॥</p>
<p>इतीरितेऽवदत् पुनर्वृकोदरोऽरिकक्षभुक् ।<br>
यदीयनेतृका रमाविरिञ्चशर्वपूर्वकाः ॥ १०६॥</p>
<p>वशे च यस्य तद् बलं सुरासुरोरगादिनाम् ।<br>
स एष केशवः प्रभुः क्व चास्य बार्हद्रथः ॥ १०७॥</p>
<p>अधृष्यमस्ति मे बलं हरिः प्रणायकोऽस्य च ।<br>
समस्तलोकनेतरि प्रभौ हि सर्वशक्तिता ॥ १०८॥</p>
<p>अजेयता तथाऽर्जुने हरेर्वरोद्भवाऽस्ति हि ।<br>
अतो वयं त्रयोऽद्य तं प्रयाम मागधं रिपुम् ॥ १०९॥</p>
<p>हनिष्य एव मागधं हरेः पुरो न संशयः ।<br>
इतीरितेऽमुना हरिर्जगाद धर्मनन्दनम् ॥ ११०॥</p>
<p>वयं त्रयः समेत्य तं प्रयातयाम मृत्यवे ।<br>
हनिष्यति स्फुटं रणे वृकोदरो जरासुतम् ॥ १११॥</p>
<p>भयं न कार्यमेव ते मया हतः स नेति ह ।<br>
मया हि नीतिहेतुतः स्वयं न हन्यते रिपुः ॥ ११२॥</p>
<p>स शर्वसंश्रयाग्रणीर्मदाश्रयोत्तमेन तु ।<br>
निहन्यते यदा तदा प्रकाशितं हि मे बलम् ॥ ११३॥</p>
<p>अतो न शङ्कितं मनः कुरुष्व भूपते क्वचित् ।<br>
प्रदर्शयामि तेऽनुजौ निहत्य मागधेश्वरम् ॥ ११४॥</p>
<p>इतीरितः स विष्णुना विचार्य तद्गुणान् परान् ।<br>
तथेति चाऽह ते त्रयः प्रतस्थुराशु मागधान् ॥ ११५॥</p>
<p>समेत्य मागधांस्तु ते शिवोरुलिङ्गमित्यलम् ।<br>
सुमाल्यवस्त्रभूषणैः समर्चितं गिरिं ययुः ॥ ११६॥</p>
<p>स्वशीर्षतोऽपि चाऽदृतं जरासुतेन ते गिरिम् ।<br>
न्यपातयन्त बाहुभिस्तमस्य चोत्तमाङ्गवत् ॥ ११७॥</p>
<p>अद्वारतस्ते नगरं प्रविश्य माषस्य नालेन कृतास्त्रिभेरीः ।<br>
पुष्टिप्रदा बिभिदुस्तस्य कीर्तिशास्त्रोपमा न्यक्कृतमागधेशाः ॥ ११८॥</p>
<p>तथाऽऽपणेभ्यो बहुमाल्यगन्धान् प्रसह्य सङ्गृह्य शुभांश्च दध्रुः ।<br>
अद्वारतस्तस्य गृहं च सस्रुर्भोशब्दतस्तं च नृपः प्रसस्रुः ॥ ११९॥</p>
<p>तान् विप्रवेषान् स निशाम्य राजा महाभुजान् स्नातकवेषयुक्तान् ।<br>
द्वितीयवर्णान् प्रविचिन्त्य बाहून् ज्याकर्कशान् वीक्ष्य बभाष एतान् ॥ १२०॥</p>
<p>के ष्ठाथ किंहेतुत आगताश्च कृतश्च मे पर्वतलिङ्गभेदनम् ।<br>
कृतं भवद्भिः कुत एव दुर्नयाः कृतास्तथाऽन्ये द्विजवर्यवेषैः ॥ १२१॥</p>
<p>इति ब्रुवाणं भगवानुवाच कार्यं हि शत्रोरखिलं प्रतीपम् ।<br>
इत्युक्त ऊचे नहि विप्रशत्रुरहं कुतो वो मम शत्रुता भवेत् ॥ १२२॥</p>
<p>इत्युक्तवाक्यं नृपतिं जगाद जनार्दनो नैव हि तादृशा द्विजाः ।<br>
वयं रिपुस्तेऽस्मि हि वासुदेव इमौ च भीमार्जुननामधेयौ ॥ १२३॥</p>
<p>यद् बान्धवान् नः पिशिताशिधर्मतो रौद्रे मखे कल्पयितुं पशुत्वे ।<br>
इच्छस्यरे वेदपथं विहाय तं त्वां बलाच्छास्तुमिहाऽगता वयम् ॥ १२४॥</p>
<p>विमोक्षयामः स्वजनान् यदि त्वं न मोचयस्यद्य निगृह्य च त्वाम् ।<br>
मुञ्चाथवा तानभियाहि वाऽस्मान् रणाय मर्तुं कृतनिश्चयोऽत्र ॥ १२५॥</p>
<p>इतीरितोऽसौ मगधाधिपो रुषा जगाद नाहं शिव यागयुक्तान् ।<br>
मोक्ष्ये पशून् युगपद् वा क्रमेण योत्स्ये च वोऽथापि चमूसहायान् ॥ १२६॥</p>
<p>निरायुधः सायुधो वा युष्मदिष्टायुधेन वा ।<br>
एकोऽपि सकलैर्योत्स्ये ससेनो वा ससैनिकान् ॥ १२७॥</p>
<p>इत्युक्तवन्तमवददजितोरुबलो हरिः ।<br>
एह्येकमेको वाऽस्मासु ससैन्यो वा रणे नृप ॥ १२८॥</p>
<p>येन कामयसे योद्धुं तं न आसादय द्रुतम् ।<br>
निरायुधः सायुधो वा त्वदभीष्टायुधेन वा ।<br>
इत्याऽह भगवाञ्छत्रुं यशो भीमे विवर्द्धयन् ॥ १२९॥</p>
<p>घातयित्वा स्वशत्रुं च भीमसेनानुग्रहं परम् ।<br>
भीमस्य कर्तुमिच्छंश्च भक्तिज्ञानादिवर्द्धनम् ॥ १३०॥</p>
<p>तृणीकर्तुं रिपुं चैव निरायुधतयाऽगमन् ।<br>
कृष्णभीमार्जुनास्तेन विप्रवेषाश्च तेऽभवन् ॥ १३१॥</p>
<p>निरायुधः क्षत्रवेषो नैव योग्यः कथञ्चन ।<br>
ततो जग्मुर्विप्रवेषास्तृणीकर्तुं हि मागधम् ॥ १३२॥</p>
<p>मागधस्य ससैन्यस्य स्वगृहे संस्थितस्य च ।<br>
निरायुधेन भीमेन समाह्वाने कृतेऽमितम् ।<br>
धर्मं यशश्च भीमस्य वर्द्धयामास केशवः ॥ १३३॥</p>
<p>तृतीयमर्जुनं चैव समादाय ययौ रिपुम् ।<br>
हरिस्तस्माच्च भीमस्य महाधिक्यं प्रकाशयन् ।<br>
मुखेन मागधस्यैव वृण्वेकं न इति ब्रुवन् ॥ १३४॥</p>
<p>वृण्वेकमस्मास्विति स प्रोक्त आह जरासुतः ।<br>
कुर्यां नैवार्जुनेनाहमबलेनैव सङ्गरम् ॥ १३५॥</p>
<p>पञ्चपञ्चाशदब्दोऽद्य ह्ययमेवं च बालवत् ।<br>
अबलत्वाद् युवाऽप्येष बाल एव मतो मम ॥ १३६॥</p>
<p>इत्युक्तोऽप्यर्जुनो नाऽह कुरु तर्हि परीक्षणम् ।<br>
बाहुभ्यां धनुषा वेति शङ्कमानः पराजयम् ॥ १३७॥</p>
<p>अतो भीमे बलाधिक्यं सुप्रसिद्धमभून्महत् ।<br>
एतदर्थं हि कृष्णेन सहाऽनीतः स फल्गुनः ॥ १३८॥</p>
<p>जानन् कृष्णे बलं घोरमविषह्यं स मागधः ।<br>
कुत्सयन् गोप इति तं भयान्नैवाऽह्वयत् प्रभुम् ॥ १३९॥</p>
<p>आह्वयामास भीमं तु स्याद् वा मे जीवनं त्विति ।<br>
हनिष्यत्येव मां कृष्ण इत्यासीन्नृपतेर्भयम् ।<br>
तस्मात् तं नाह्वयामास वासुदेवं स मागधः ॥ १४०॥</p>
<p>अर्जुने तु जिते कृष्णभीमौ मां निहनिष्यतः ।<br>
त्रयाणां दुर्बलाह्वानान्नश्येत् कीर्तिश्च मे ध्रुवा ॥ १४१॥</p>
<p>इति मत्वाऽऽह्वयामास भीमसेनं स मागधः ।<br>
कथञ्चिज्जीवितं वा स्यान्नतु नश्यति मे यशः ॥ १४२॥</p>
<p>इति स्म भीमं प्रतियोधनाय सङ्गृह्य राजा स जरासुतो बली ।<br>
राज्ये निजं चाऽत्मजमभ्यषिञ्चत् पुरा ख्यातं पत्रतापाख्यरुद्रम् ॥ १४३॥</p>
<p>बलं भीमे मन्यमानोऽधिकं तु गदाशिक्षामात्मनि चाधिकां नृपः ।<br>
भीतो नियुद्धेऽस्य ददौ गदां स भीमाय चान्यां स्वयमग्रहीद् बली ॥ १४४॥</p>
<p>तदर्थमेवाऽशु गदां प्रगृह्य भीमो ययौ मागधसंयुतो बहिः ।<br>
पुरात् सकृष्णार्जुन एव तत्र त्वयुद्ध्यतां केशवपार्थयोः पुरः ॥ १४५॥</p>
<p>वाचाऽजयत् तं प्रथमं वृकोदरः शिवाश्रयं विष्णुगुणप्रकाशया ।<br>
ततो गदाभ्यामभिपेततुस्तौ विचित्रमार्गानपि दर्शयन्तौ ॥ १४६॥</p>
<p>तयोर्गदे तेऽशनिसन्निकाशे चूर्णिकृते देहमहादृढिम्ना ।<br>
अन्योन्ययोर्वक्षसि पातिते रुषा यथाऽश्मनोः पांसुपिण्डौ सुमुक्तौ ॥ १४७॥</p>
<p>सञ्चूर्णितगदौ वीरौ जघ्नुतुर्मुष्टिभिर्मिथः ।<br>
ब्रह्मण्डस्फोटसङ्काशैर्यथा केशवकैटभौ ॥ १४८॥</p>
<p>चचाल पृथ्वी गिरयश्च चूर्णिताः कुलाचलाश्चेलुरलं विचक्षुभुः ।<br>
समस्तवाराम्पतयः सुरासुरा विरिञ्चशर्वादय आसदन्नभः ॥ १४९॥</p>
<p>सुरास्तु भीमस्य जयाभिकाङ्क्षिणस्तथाऽसुराद्या मगधाधिपस्य ।<br>
पश्यन्ति सर्वे क्रमशो बलं स्वं समाददे मारुतनन्दनोऽपि ॥ १५०॥</p>
<p>मानयित्वा वरं धातुर्दिवसान् दश पञ्च च ।<br>
वासुदेवाज्ञया भीमः शत्रुं हन्तुं नओ दधे ॥ १५१॥</p>
<p>स प्रणम्य हृषीकेशं हर्षादाश्लिष्य फल्गुनम् ।<br>
रिपुं जग्राह मकुटे वारणं मृगराडिव ॥ १५२॥</p>
<p>पृष्ठेऽस्य जानुमाधाय कूर्मदेशं बभञ्ज ह ।<br>
मृतिकाले पुनर्देहं विददार यथा पुरा ॥ १५३॥</p>
<p>मर्मण्येव न हन्तव्यो मयाऽयमिति मारुतिः ।<br>
स्वपुरुषप्रकाशाय बभञ्जैनममर्मणि ॥ १५४॥</p>
<p>भज्यमाने शरीरेऽस्य ब्रह्माण्डस्फोटसन्निभः ।<br>
बभूव रावो येनैव त्रस्तमेतज्जगत्त्रयम् ॥ १५५॥</p>
<p>निहत्य कृष्णस्य रिपुं स भीमः समर्पयामास तदर्चनं हरेः ।<br>
कृतां हि भीमेन समर्चनां तां समक्षमादातुमिहाऽगतो ह्यजः ॥ १५६॥</p>
<p>स्वीकृत्य पूजां च वृकोदरस्य दृढं समाश्लिष्य च तं जनार्दनः ।<br>
प्रीतो नितान्तं पुनरेव कृष्णं ननाम भीमः प्रणतोऽर्जुनेन ॥ १५७॥</p>
<p>जग्मुः सुराश्चातितरां प्रहृष्टा ब्रह्मादयो दीनतराश्च दैत्याः ।<br>
बलादुमेशस्य वरे प्रभग्ने वृकोदरेणाच्युतसंश्रयेण ॥ १५८॥</p>
<p>सुतो ययौ शरणं तान् रमेशभीमार्जुनान् सहदेवोऽस्य धीमान् ।<br>
रथं स्वसारं च ददौ स मारुतेर्ननाम कृष्णं परया च भक्त्या ॥ १५९॥</p>
<p>रथो ह्यसौ वसुना वासुदेवाच्छक्रान्तराऽऽप्तो वसुवंशजत्वात् ।<br>
जरासुतस्याऽस वृकोदरस्तं हरे रथं प्रार्पयामास तस्मै ॥ १६०॥</p>
<p>कृष्णोऽस्मरद् गरुडं स ध्वजेऽभूद् रथं कृष्णोऽथाऽरुहत् पाण्डवाभ्याम् ।<br>
भीमः कन्यां सहदेवस्य हेतोः समग्रहीदनुजस्याऽत्मनः सः ॥ १६१॥</p>
<p>नकुलस्याऽदान्मद्रराजो हि पूर्वं स्वीयां कन्यां सा तथैषाऽप्युषा हि ।<br>
एका पूर्वं ते अश्विनोश्चैव भार्या यमौ रेमाते यदुषा अश्विभार्या ।<br>
ततः कृष्णायामग्रजभ्रातृभार्यावृत्तिं हि तौ चक्रतुर्माद्रिपुत्रौ ॥ १६२॥</p>
<p>जरासुतस्याऽत्मजः केशवादीन् रत्नैः समभ्यर्च्य ययावनुज्ञया ।<br>
तदाज्ञया पितृकार्याणि कृत्वा तदाज्ञयैवामुचत् तान् नृपांश्च ।<br>
तैः संस्तुतः केशवो भीमपार्थयुक्तो ययौ भक्तिनम्रैर्यथावत् ॥ १६३॥</p>
<p>सम्भावितास्ते सहदेवेन सम्यक् प्रशस्य कृष्णं भीमसेनं च सर्वे ।<br>
ययुर्गृहान् स्वानपतत् केशवद्विड् जरासुतोऽन्धे तमसि क्रमेण ॥ १६४॥</p>
<p>कृष्णश्च पार्थौ च तथैकयानं समास्थिता धर्मजमभ्यगच्छन् ।<br>
तेषां शङ्खध्वनिसम्बोधितात्मा राजा प्रीतश्चातितरां बभूव ॥ १६५॥</p>
<p>द्वैपायनोऽथ भगवानभिगम्य पार्थानाज्ञापयत् सकलसम्भृतिसाधनाय ।<br>
तं राजसूयसहितं परमाश्वमेधयज्ञं समादिशदनन्यकृतं विरिञ्चात् ॥ १६६॥</p>
<p>कर्ता हि तस्य् अपरमेष्ठिपदं प्रयाति यद्यन्यसद्गुणवरैः परमेष्ठितुल्यः ।<br>
भीमे मखस्य फलमत्यधिकं निधातुं व्यासः क्रतुं तमदिशद् गुरुरब्जजस्य ॥ १६७॥</p>
<p>असाधारणहेतुर्यः कर्मणो यस्य चेतनः ।<br>
स एव तत्फलं पूर्णं भुङ्क्तेऽन्योऽल्पमिति स्थितिः ।<br>
विना विष्णुं निर्णयोऽयं स हि कर्मफलोज्झितः ॥ १६८॥</p>
<p>हेतवोऽपि हि पापस्य न प्रायः फलभागिनः ।<br>
देवाः पुण्यस्य दैत्याश्च मानुषास्तद्विभागिनः ॥ १६९॥</p>
<p>असाधारणहेतुश्च भीम एव प्रकीर्तितः ।<br>
यज्ञस्यास्य जरासन्धवधात् कर्णजयादपि ॥ १७०॥</p>
<p>जयाच्च कीचाकादीनामन्यैर्जेतुमशक्यतः ।<br>
द्वितीयः फल्गुनश्चैव तृतीयस्तु युधिष्ठिरः ॥ १७१॥</p>
<p>तस्माद् ब्रह्मपदावाप्त्यै व्यासो भीमस्य तं क्रतुम् ।<br>
अनन्यकृतमादिश्य दिशां विजयमादिशत् ॥ १७२॥</p>
<p>अथाब्रवीद् धनञ्जयो धनुर्ध्वजो रथो वरः ।<br>
ममास्ति तद् दिशां जयो ममैव वाञ्छितः प्रभो ॥ १७३॥</p>
<p>इतीरितोऽखिलप्रभुर्जगाद सत्यमस्ति ते ।<br>
समस्तसाधनोन्नतिर्महच्च वीर्यमस्ति ते ॥ १७४॥</p>
<p>तथाऽपि कीचकादयो वृकोदरादृते वशम् ।<br>
न यान्ति नापि ते वशं प्रयाति कर्ण एव च ॥ १७५॥</p>
<p>बलाधिकोऽसि कर्णतस्तथाऽपि नामृतः करम् ।<br>
ददाति ते ह्यतिस्पृधा न वध्य एष तेऽद्य च ॥ १७६॥</p>
<p>सवर्मकुण्डलत्वतो न वध्य एष यत् त्वया ।<br>
ततो वृकोदरो दिशं प्रयातु ते पितुः प्रियाम् ॥ १७७॥</p>
<p>जीवग्राहभयात् कर्णो ददाति करमञ्जसा ।<br>
भीमाय नात्र सन्देहो जितोऽनेन च संयुगे ॥ १७८॥</p>
<p>अजेयौ शर्ववचनाद् रणे कीचकपौण्ड्रकौ ।<br>
वशं प्रयातो भीमस्य तथाऽवध्योऽपि चेदिपः ॥ १७९॥</p>
<p>जीवग्राहभयं ह्येषां भीमान्मागधपातनात् ।<br>
तस्मात् करं प्रयच्छन्ति जिता वा पूर्वमेव वा ॥ १८०॥</p>
<p>प्रयाहि च त्वं धनदप्रपालितां दिशं द्वीपान् सप्त चाशेषदिक्षु ।<br>
नागांश्च दैत्यांश्च तथाऽधरस्थान् विजित्य शीघ्रं पुनरेहि चात्र ॥ १८१॥</p>
<p>रथो हि दिव्योऽम्बरगस्तवास्ति दिव्यानि चास्त्राणि धनुश्च दिव्यम् ।<br>
येऽन्ये च बाणप्रमुखा अजेयाः शर्वाश्रयास्तानपि भीम एतु ॥ १८२॥</p>
<p>तथा सुराश्चापि समस्तशोऽस्य बलिं प्रयच्छन्ति मदज्ञयेतरे ।<br>
दिशं प्रतीचीमथ दक्षिणां च यातां यमौ क्रमशो ह्यध्वरार्थे ॥ १८३॥</p>
<p>यशश्च धर्मश्च तयोरपि स्यादिति स्यदिति स्म कृष्णेन सुतेन काल्याः ।<br>
उक्ते ययुस्ते तमभिप्रणम्य दिशो यथोक्ताः परमोरुसद्गुणाः ॥ १८४॥</p>
<p>वृकोदरोऽजयन्नृपान् विराटमाससाद ह ।<br>
जितेऽत्र कीचके रणे समाददे करं ततः ॥ १८५॥</p>
<p>ततः क्रमान्नृपान् जित्वा चेदीनां विषयं गतः ।<br>
मातृवाक्याद् भयाच्चैव शिशुपालेन पूजितः ॥ १८६॥</p>
<p>मातृष्वसुर्गृहे चोष्य दिवसान् कतिचित् सुखम् ।<br>
करं सुमहदादाय ततः पूर्वां दिशं ययौ ॥ १८७॥</p>
<p>क्रमेण सर्वान् निर्जित्य पौण्ड्रकं च महाबलम् ।<br>
विरथीकृत्य कर्णं च करमादाय सर्वतः ॥ १८८॥</p>
<p>हिमवच्छिखरे देवान् जित्वा शक्रपुरोगमान् ।<br>
क्रीडार्थं युद्ध्यतस्तेभ्यस्तुष्टेभ्यो रत्नसञ्चयम् ॥ १८९॥</p>
<p>बाहुयुद्धेन शेषं च गरुडं च महाबलम् ।<br>
क्रीडमानौ विनिर्जित्य भूषणान्याप तोषतः ।<br>
ताभ्यां च दृढमाश्लिष्टः स्नेहविक्लिन्नया धिया ॥ १९०॥</p>
<p>पोप्लूयमानः स ततोऽम्बुधौ बली जगाम बाणस्य पुरं हरं च ।<br>
रणेऽजयद् वारणरूपमास्थितं क्रीडन्तमेतेन च तोषितो हरः ॥ १९१॥</p>
<p>पृष्टश्च गिरिशेनासौ विस्तरं दिग्जयस्य च ।<br>
सिंहव्याघ्रादिरूपाश्च आत्मना विजिता यथा ।<br>
गुरुत्मच्छेषशक्राद्या देवाः सर्वे तदब्रवीत् ॥ १९२॥</p>
<p>निशम्य शङ्करोऽखिलं मखस्य च प्रसाधकम् ।<br>
हरिं ततो बलेः सुताद् ददौ च रत्नसञ्चयम् ॥ १९३॥</p>
<p>स विप्रयादवेश्वरं द्विधास्थितं जनार्दनम् ।<br>
पुरो निधाय तद् वसु प्रभूतमानमत् तदा ॥ १९५॥</p>
<p>सोऽभिवाद्याग्रजं चैव यथावृत्तं न्यवेदयत् ।<br>
आत्मनः कृष्णयोः सर्वं धर्मराजाग्रतो मुदा ॥ १९६॥</p>
<p>यथा जिताः कीचकाद्या एकलव्यसहायवान् ।<br>
यथा जितः पौण्ड्रकश्च कर्णाद्याश्च तथाऽपरे ॥ १९७॥</p>
<p>यथा सिंहादितनवः शेषवीन्द्रेन्द्रपूर्वकाः ।<br>
यथा गजतनुः शर्वस्तच्च सर्वमवर्णयत् ॥ १९८॥</p>
<p>सम्भावितश्च कृष्णाभ्यां राज्ञा च सुमहाबलः ।<br>
आज्ञया व्यासदेवस्य यज्ञाङ्गानि समार्जयत् ॥ १९९॥</p>
<p>ऊचे तं भगवान् व्यासो जितं सर्वं त्वयाऽरिहन् ।<br>
जये सर्वस्य यज्ञोऽयं पूर्णो भवति नान्यथा ॥ २००॥</p>
<p>विरिञ्चः सर्वजित् पूर्वं द्वितीयस्त्वमिहाभवः ।<br>
इत्युक्त्वैनं समाश्लिष्य यज्ञाङ्गानि समादिशत् ॥ २०१॥</p>
<p>तदैवान्ये दिशो जित्वा समीयुस्तस्य येऽनुजाः ।<br>
सहदेवो दक्षिणाशां जित्वा रत्नान्युपाहरत् ॥ २०२॥</p>
<p>तत्र रुग्मी न युयुधे सहदेवेन वीर्यवान् ।<br>
जितः कृष्णेन पूर्वं यः शर्वादाप धनुर्वरम् ॥ २०३॥</p>
<p>तपसा तोषितात् कृष्णादन्यानेवामुनाऽखिलान् ।<br>
विजेष्यसि यदा कृष्णविरोधस्ते तदा धनुः ।<br>
मामेष्यतीति तेनोक्तो न व्यरुद्ध्यत केशवे ॥ २०४॥</p>
<p>स्वसुः स्नेहाच्च कृष्णस्य यज्ञकारयितृत्वतः ।<br>
भीमार्जुनबलाच्चैव माद्रेयाय ददौ करम् ।<br>
जिग्ये बलेनान्यनृपान् सहदेवः प्रतापवान् ॥ २०५॥</p>
<p>तथा स्मृतं समागतं घटोत्कचं विभीषणे ।<br>
समादिशद् ययौ च सोऽपि सोऽददान्महाकरम् ॥ २०६॥</p>
<p>पुरा हि राघवोदितं तदस्य सोऽखिलं तदा ।<br>
विचार्य केशवं च तं बलं च भीमपार्थयोः ।<br>
दिवौकसश्च पाण्डवानवेत्य सोऽददात् करम् ॥ २०७॥</p>
<p>महौघरत्नसञ्चयं स आप्य भीमसेनजः ।<br>
ययौ च माद्रिनन्दनं स चाऽययौ स्वकं पुरम् ॥ २०८॥</p>
<p>नकुलः पश्चिमाशायां विजिग्येऽखिलभूभृतः ।<br>
करमाप च वीरोऽसौ सौहार्दादेव मातुलात् ।<br>
आययौ च महारत्नसञ्चयेन स्वकं पुरम् ॥ २०९॥</p>
<p>त्रैगर्ताः पार्वतेयाश्च सहिताः पाण्डुनन्दनम् ।<br>
अभ्येत्य योधयामासुर्जानन्तस्तच्चिकीर्षितम् ॥ २११॥</p>
<p>तान् विजित्य युगपत् स पाण्डवः सञ्जयन् क्रमश एव तां दिशम् ।<br>
प्राव्रजच्च भगदत्तमूर्जितं तेन चास्य समभून्महारणः ॥ २१२॥</p>
<p>सोऽभियुद्ध्य सगजो दिनाष्टकं श्रान्त आह पुरुहूतनन्दनम् ।<br>
ब्रूहि ते समरकारणं त्विति प्राह देहि करमित्यथार्जुनः ॥ २१३॥</p>
<p>सोऽप्यदात् करममुष्य वासवो मद्गुरुस्तव पितेति सादरम् ।<br>
नैव जेतुमिह शक्ष्यसि त्वमित्यावदद्धरिवरास्त्रतेजसा ॥ २१४॥</p>
<p>स्नेहपूर्वं प्रदत्ते तु करे नैवाऽह चोत्तरम् ।<br>
अर्जुनो व्यर्थकलहमनिच्छन् स्नेहयन्त्रितः ॥ २१५॥</p>
<p>पार्थो जित्वाऽष्टवर्षाणि षड् द्वीपानपरानपि ।<br>
अजयच्चतुर्दिशमपि सर्वशः शस्त्रतेजसा ॥ २१६॥</p>
<p>पातालसप्तकं गत्वा जित्वा दैतेयदानवान् ।<br>
बलेश्च विष्णुवचनात् करं जग्राह सामतः ॥ २१७॥</p>
<p>जित्वा च वासुकिं भूरि रत्नमादाय सत्वरः ।<br>
आजगाम पुरं स्वीयं वीरो वत्सरमात्रतः ॥ २१८॥</p>
<p>सुवर्णरत्नगिरयश्चतुर्भिस्तैः समार्जिताः ।<br>
चत्वारो योजनानां हि दश त्रिंशच्छतं तथा ॥ २१९॥</p>
<p>चतुःशतं च क्रमश उच्छ्रिता दिग्जयार्जिताः ।<br>
प्रतीच्याद्यपसव्येन क्रमाद् दिग्भ्यः समार्जिताः ॥ २२०॥</p>
<p>विश्वकर्मकृतत्वात्तु पुरस्याल्पेऽपि च स्थले ।<br>
अन्तर्गतास्ते गिरयस्तदद्भुतमिवाभवत् ॥ २२१॥</p>
<p>ततो यज्ञः प्रववृते कृष्णद्वैपायनेरितः ।<br>
ऋत्विजो मुनयोऽत्रासन् सर्वविद्यासु निष्ठिताः ।<br>
द्वैपायनोक्तविधिना दीक्षयाञ्चक्रिरे नृपम् ॥ २२२॥</p>
<p>ज्येष्ठत्वाद् याजमानं तु प्रणिधाय युधिष्ठिरे ।<br>
भीमार्जुनादयः सर्वे सह तेन समासिरे ॥ २२३॥</p>
<p>ब्रह्माणीपदयोग्यत्वात् कृष्णैका यज्ञपत्न्यभूत् ।<br>
पदायोग्यतया नान्याः पत्न्यस्तेषां सहाऽसिरे ॥ २२४॥</p>
<p>आज्ञयैव जगद्धातुर्व्यासस्यानन्ततेजसः ।<br>
स्थलमप्यत्र सर्वं हि रत्नहेममयं त्वभूत् ।<br>
किमु पात्रादिकं सर्वं शिबिराणि च सर्वशः ॥ २२५॥</p>
<p>आहूतं दिग्जये पार्थैस्तदा लोकद्विसप्तकम् ।<br>
सर्वमत्राऽगमद् ब्रह्मशर्वशक्रादिपूर्वकम् ॥ २२६॥</p>
<p>भीष्मो द्रोणश्च विदुरो धृतराष्ट्रः सहात्मजः ।<br>
सस्त्रीका आययुस्तत्र बाह्लीकश्च सहात्मजः ॥ २२७॥</p>
<p>तथैव यादवाः सर्वे बलभद्रपुरोगमाः ।<br>
रुग्मिणीसत्यभामाद्या महिष्यः केशवस्य च ॥ २२८॥</p>
<p>तत्र सर्वजगदेकसङ्गमे तत्त्वनिर्णयकथा बभूविरे ।<br>
प्राश्निकोऽत्र परिपूर्णचिद्धनो व्यास एव भगवान् बभूव ह ॥ २२९॥</p>
<p>तत्त्वनिर्णयकथासु निर्णयो वासुदेवगुणविस्तरोऽभवत् ।<br>
नास्ति तत्सदृश उत्तमः कुतः पार एष न ततोऽन्य इत्यपि ॥ २३०॥</p>
<p>बादरायणभृगूत्थरामयोः शृण्वतोः परमनिर्णये कृते ।<br>
मोदमानजनतासमागमेऽपृच्छदत्र नृपतिर्यतव्रतम् ॥ २३१॥</p>
<p>जानमानोऽपि नृपतिः सर्वपूज्यतमं हरिम् ।<br>
संशयं भूभृतां भेत्तुं भीष्मं पप्रच्छ धर्मवित् ॥ २३२॥</p>
<p>नास्ति नारायणसममिति वादेन निर्णये ।<br>
कृते ब्रह्मादिभिरपि कृष्णं मर्त्यं हि मेनिरे ॥ २३३॥</p>
<p>नृपास्तस्मादयं कृष्णो नारायण इति स्म ह ।<br>
सम्यग् ज्ञापयितुं धर्मसूनुर्भीष्ममपृच्छत ॥ २३४॥</p>
<p>ब्रह्मादयः सुरा यस्माद् दृश्यन्ते मर्त्यवन्नृभिः ।<br>
नचैवातितराभ्यासो नृणामस्ति मुनिष्वपि ॥ २३५॥</p>
<p>सर्वशास्त्रविदं भीष्मं जानन्त्येते नृपा अपि ।<br>
तस्माद् भीष्ममपृच्छत् स कुलवृद्धत्वतस्तथा ॥ २३६॥</p>
<p>पितामहाग्र्यपूजार्हः कोऽत्र लोकसमागमे ।<br>
ब्रह्मशर्वादयश्चात्र सन्ति राजान एव च ।<br>
इति पृष्टोऽब्रवीद् भीष्मः कृष्णं पूज्यतमं प्रभुम् ॥ २३७॥</p>
<p>यद्यप्येकस्त्रिधा विष्णुर्वसिष्ठभृगुवृष्णिषु ।<br>
प्रादुर्भूतस्तथाऽप्येते नृपा हि व्यासरामयोः ॥ २३८॥</p>
<p>विप्रत्वान्न विरुद्ध्यन्ते तत एव च युक्तताम् ।<br>
मन्यन्ते न विरोधश्च तेषां तत्र हि तादृशः ॥ २३९॥</p>
<p>अविवादे प्रसिद्धिश्च नैवास्य भविता क्वचित् ।<br>
तस्मात् कृष्णाय दातव्यमिति भीष्मेण चिन्तितम् ॥ २४०॥</p>
<p>कृष्णाय दत्ते राजानो विवादं कुर्युरञ्जसा ।<br>
विवादेन च कीर्तिः स्याद् वासुदेवस्य विस्तृता ।<br>
ततः कृष्णायाग्रपूजा दत्ता पार्थैर्जगत्पुरः ॥ २४१॥</p>
<p>व्यासभार्गवयोः साक्षात् तदैक्यात् तदनन्तरम् ।<br>
अग्र्यां पूजां दुदुश्चान्यान् यथायोग्यमपूजयन् ॥ २४२॥</p>
<p>अग्र्योपहारमुपयापित एव कृष्णे कोपादनिन्ददमुमाशु च चेदिराजः ।<br>
श्रुत्वैव तत् पवनजोऽभिययौ नृपं तं हन्तुं जगद्गुरुविनिन्दकमृद्धमन्युः ॥ २४३॥</p>
<p>दूरेऽपि केशवविनिन्दनकारिजिह्वाँमुच्छेत्स्य इत्युरुतराऽस्य सदा प्रतिज्ञा ।<br>
भीमस्य तं तु जगृहे सरिदात्मजोऽथ सम्प्रोच्य केशववचो निजयोर्वधाय ॥ २४४॥</p>
<p>मयैव वध्याविति तावाह यत् केशवः पुरा ।<br>
तच्छ्रुत्वा भीमसेनोऽपि स्थितो भीष्मकरग्रहात् ॥ २४५॥</p>
<p>जानन्नपि हरेरिष्टं स्वकर्तव्यतयोत्थितः ।<br>
भीम एतावदुचितमिति मत्वा स्थितः पुनः ॥ २४६॥</p>
<p>देवसङ्घभविनां महानभूदीक्ष्य तोष इह केशवेऽधिकाम् ।<br>
अर्चनां य इह मानुषो जनो मध्य एव स तु संस्थितोऽभवत् ॥ २४७॥</p>
<p>आसुरा इह सुयोधनादयस्तत्र ते विमनसो बभूविरे ।<br>
दुर्वचोभिरधिकं च चेदिपः कृष्णमार्च्छदुरुसद्गुणार्णवम् ॥ २४८॥</p>
<p>समाह्वयच्च केशवं युधे तमाशु केशवः ।<br>
निवार्य तस्य सायकाञ्जघान चारिणा प्रभुः ॥ २४९॥</p>
<p>निकृत्यमानकन्धरः स भक्तिमानभूद्धरौ ।<br>
तमाश्रितश्च योऽसुरो महातमः प्रपेदिवान् ॥ २५०॥</p>
<p>जयः प्रविश्य केशवं पुनश्च पार्षदोऽभवत् ।<br>
असौ च पाण्डवक्रतुः प्रवर्तितो यथोदितः ॥ २५१॥</p>
<p>सुवर्णरत्नभारकान् बहून् नृपा उपानयन् ।<br>
उपायनं सुयोधनं नृपोऽदिशद् ग्रहेऽस्य च ॥ २५२॥</p>
<p>अभोजयंस्तथा द्विजान् यथेष्टभक्ष्यबोज्यकैः ।<br>
सुवर्णरत्नभारकान् बहूंश्च दक्षिणा ददुः ॥ २५३॥</p>
<p>यदिष्टमास यस्य च प्रदत्तमेव पाण्डवैः ।<br>
समस्तमत्र सर्वशोऽथ सस्नुरुद्भृता मुदा ॥ २५४॥</p>
<p>नदत्सुरोरुदुन्दुभिप्रगीतदेवगायकाः ।<br>
प्रनृत्तदिव्ययोषितः सुरापगां व्यगाहयन् ॥ २५५॥</p>
<p>समस्तराजसंयुता विगाह्य जाह्नवीजले ।<br>
पुरं ययुः पुनश्च ते सुसद्म चागमन् सुराः ॥ २५६॥</p>
<p>गतेषु सर्वराजसु स्वकां पुरं स्वकेषु च ।<br>
सभीष्मकेषु सर्वशः सहाऽम्बिकेयकेषु च ॥ २५७॥</p>
<p>विचित्ररत्ननिर्मिते रविप्रभे सभातले ।<br>
सकेशवो वरासने विवेश धर्मनन्दनः ॥ २५८॥</p>
<p>तथैव रुग्मिणीमुखाः परिग्रहा रमेशितुः ।<br>
तथैव भीमफल्गुनावुपाविशन् हरेरुप ॥ २५९॥</p>
<p>सहैव वायुसूनुना तथैव पार्षतात्मजा ।<br>
उपैव रुग्मिणीं शुभा तथैव सत्यभामिनीम् ॥ २६०॥</p>
<p>यमौ च पार्षतादयो धनञ्जयान्तिकेऽविशन् ।<br>
तथैव रामसात्यकी समीप एव भूभृतः ॥ २६१॥</p>
<p>समासतां तु सा सभा व्यरोचताधिकं तदा ।<br>
यथा सभा स्वयम्भुवः समास्थिता च विष्णुना ॥ २६२॥</p>
<p>विचित्रहेममालिनः शुभाम्बराश्च तेऽधिकम् ।<br>
स्फुरत्किरीटकुण्डला विरेजुरत्र ते नृपाः ॥ २६३॥</p>
<p>विशेषतो जनार्दनः सभार्यको जगत्प्रभुः ।<br>
यथा दिवौकसां सदस्यनन्तसद्गुणार्णवः ॥ २६४॥</p>
<p>उपासिरे च तान् नृपाः समस्तशः सुहृद्गुणाः ।<br>
तदाऽऽजगाम खड्गभृत् सहानुजः सुयोधनः ॥ २६५॥</p>
<p>द्वारं सभाया हरिनीलरश्मिव्यूढं न जानन् स विहाय भित्तम् ।<br>
अभ्यन्तराणां दृशि नो विघातिनीं संस्फाटिकामाशु दृढं चुचुम्बे ॥ २६६॥</p>
<p>प्रवेशयेतां च यमौ तमाशु सभां भुजौ गृह्य नृपोपदिष्टौ ।<br>
तत्रोपविश्य क्षणमन्यतोऽगादमृष्यमाणः श्रियमेषु दिव्याम् ॥ २६७॥</p>
<p>तत्रेन्द्रनीलभुवि रत्नमयानि दृष्ट्वा पद्मानि नीरमनसा जगृहे स्ववस्त्रम् ।<br>
रत्नोरुदीधितिनिगूढजलं स्थलं च मत्वा पपात सहितोऽवरजैर्जलौघे ॥ २६८॥</p>
<p>तं प्राहसद् भगवता क्षितिभारनाशहेतोः सुसूचित उरुस्वरतोऽत्र भीमः ।<br>
पाञ्चालराजसुतया च समं तथाऽन्यैः स्वीयैस्तथाऽनु जहसुर्भगवन्महिष्यः ॥ २६९॥</p>
<p>मन्दस्मितेन विलसद्वदनेन्दुबिम्बो नारायणस्तु मुखमीक्ष्य मरुत्सुतस्य ।<br>
नोवाच किञ्चिदथ धर्मसुतो निवार्य प्रास्थापयद् वसनमाल्यविलेपनानि ॥ २७०॥</p>
<p>कृष्णावृकोदरगतं बहलं निधाय क्रोधं ययौ सशकुनिर्धृतराष्ट्रपुत्र ।<br>
सम्ब्रीलितो नृपतिं दत्तवराम्बरादीन् न्यक्कृत्य मार्गगत आह स मातुलं स्वम् ॥ २७१॥</p>
<p>यौ मामहसतां कृष्णभीमौ कृष्णस्य सन्निधौ ।<br>
तयोरकृत्वा सन्तापं नाहं जीवितुमुत्सहे ॥ २७२॥</p>
<p>यदि मे शक्तिरत्र स्याद् घातयेयं वृकोदरम् ।<br>
अग्रपूजां च कृष्णस्य विलुम्पेयं न संशयः ॥ २७३॥</p>
<p>ईदृशं पाण्डवैश्वर्यं दृष्ट्वा को नाम जीवितम् ।<br>
इच्छेत करदा येषां वैश्यवत् सर्वभूमिपाः ॥ २७४॥</p>
<p>इत्युक्तः शकुनिर्वैरं दृढीकर्तुं वचोऽब्रवीत् ।<br>
किं ते वैरेण राजेन्द्र बलिभिर्भ्रातृभिः पुनः ॥ २७५॥</p>
<p>अनुजीवस्व तान् वीरान् गुणज्येष्ठान् बलाधिकान् ।<br>
इतीरितोऽतिसंवृद्धकोप आह सुयोधनः ॥ २७६॥</p>
<p>यदि तेषां तदैश्वर्यं न मां गच्छेदशेषतः ।<br>
सर्वथा नैव जीवेयमिति सत्यं ब्रवीमि ते ॥ २७७॥</p>
<p>नच बाहुबलाच्छक्ष्य आदातुं तां श्रियं क्वचित् ।<br>
नेन्द्रोऽपि समरे शक्तस्तान् जेतुं किमु मानुषाः ॥ २७८॥</p>
<p>इतीरितः पापतम आह गान्धारको नृपः ।<br>
पापानामखिलानां च प्रधानं चक्रवर्तिनम् ॥ २७९॥</p>
<p>यान्तां श्रियं प्रदीप्तां त्वं पाण्डवेषु प्रपश्यसि ।<br>
तामक्लेशत आदास्ये क्रीडन्नक्षैस्त्वदन्तिके ॥ २८०॥</p>
<p>इतीरितः प्रसन्नधीः सुयोधनो बभूव ह ।<br>
प्रजग्मतुश्च तावुभौ विचित्रवीर्यजं नृपम् ॥ २८१॥</p>
<p>धृतराष्ट्रमथोवाच द्वापरांशोऽतिपापकृत् ।<br>
नास्तिक्यरूपः शकुनिर्विवर्णं हरिणं कृशम् ॥ २८२॥</p>
<p>दुर्योधनं तु तच्छ्रुत्वा कुत इत्याह दुर्मनाः ।<br>
अब्रूतां तौ नृपायाऽशु द्वाभ्यां यन्मन्त्रितं पथि ॥ २८३॥</p>
<p>श्रुत्वैव तन्नेत्यवदत् स भूपतिर्विरोधि धर्मस्य विनाशकारणम् ।<br>
कुमन्त्रितं वो न ममैतदिष्टं स्वबाहुवीर्याप्तमहाश्रियो हि ते ॥ २८४॥</p>
<p>त्वयाऽपि निर्जित्य दिशो मखाग्र्याः कार्याः स्पृधो मा गुणवत्तमैस्तैः ।<br>
विशेषतो भ्रातृभिरग्र्यपौरुषैरित्युक्त आहाऽशु सुयोधनस्तम् ॥ २८५॥</p>
<p>यदि श्रियं पाण्डवानां नाक्षैराच्छेत्तुमिच्छसि ।<br>
मृतमेवाद्य मां विद्धि पाण्डवैस्त्वं सुखी भव ॥ २८६॥</p>
<p>यदि मज्जीवितार्थी त्वमानयाऽश्विह पाण्डवान् ।<br>
सभार्यान् देवनायैव नचाधर्मोऽत्र कश्चन ॥ २८७॥</p>
<p>वेदानुजीविनो विप्राः क्षत्रियाः शस्त्रजीविनः ।<br>
त्रुट्यते येन शत्रुश्च तच्छस्त्रं नैव चेतरत् ॥ २८८॥</p>
<p>अतः स्वधर्म एवायं तवापि स्यात् फलं महत् ।<br>
इत्युक्तो मा फलं मेऽस्तु तवैवास्त्विति सोऽब्रवीत् ॥ २८९॥</p>
<p>एवं ब्रुवन्नपि नृप आविष्टः कलिना स्वयम् ।<br>
पुत्रस्नेहाच्च विदुरमादिशत् पाण्डवान् प्रति ॥ २९०॥</p>
<p>आविवेश कलिस्तं हि यदा पुत्रत्वसिद्धये ।<br>
अंशेन तत आरभ्य नैवास्मादपजग्मिवान् ॥ २९१॥</p>
<p>यावत् पुरं परित्यज्य वनमेव विवेश ह ।<br>
तदन्तरा ततस्तस्य पापयुक्तं मनोऽभवत् ॥ २९२॥</p>
<p>न्यवारयत् तं विदुरो महत् ते पापं कुलस्यापि विनाशकोऽयम् ।<br>
समुद्यमो नात्र विचार्यमस्ति कृथा न तस्मादयशश्च ते स्यात् ॥ २९३॥</p>
<p>इति ब्रुवाणं कलहोऽत्र न स्यान्निवारयामो वयमेव यस्मात् ।<br>
द्रष्टुं सुतान् क्रीडत एकसंस्थानिच्छामि पार्थांश्च सुयोधनादीन् ॥ २९४॥</p>
<p>अतः क्षिप्रमुपानेयाः पार्था इति बलोदितः ।<br>
ययौ स विदुरः पार्थान् द्वारकां केशवे गते ॥ २९५॥</p>
<p>गते हि पार्थसन्निधेः सुयोधने तु नारदः ।<br>
शशंस धर्मसूनुना प्रचोदितोऽरिमागतम् ॥ २९६॥</p>
<p>क उद्यमी नृपेष्विति प्रपृष्ट आह नारदः ।<br>
स सौभराड् वरं शिवादवाप वृष्णिनिर्जयम् ॥ २९७॥</p>
<p>पांसुमुष्टिं सकृद्ग्रासी बहूनब्दांस्तपश्चरन् ।<br>
आजगाम हरादाप्य वरं कृष्णजये पुनः ॥ २९८॥</p>
<p>स श्रुत्वा मागधवधं दिशां विजयमेव च ।<br>
राजसूयं क्रतुं चैव शिशुपालवधं तथा ॥ २९९॥</p>
<p>यदून् प्रत्युद्यमं तूर्णं करोतीति निशम्य तत् ।<br>
समैक्षद् धर्मजः कृष्णमुखशीतांशुमण्डलम् ॥ ३००॥</p>
<p>अस्त्वित्युक्त्वा स गोविन्दः प्रेषयामास यादवान् ।<br>
प्रद्युम्नादीन् दिनैः कैश्चित् स्वयं चागात् सहाग्रजः ॥ ३०१॥</p>
<p>विदुरस्तु ततो गत्वा धर्मराजमथाऽह्वयत् ।<br>
भ्रातृभिर्वार्यमाणोऽपि कृष्णया च स धर्मराट् ।<br>
सार्द्धं मात्रा भ्रातृभिश्च कृष्णया च ययौ द्रुतम् ॥ ३०२॥</p>
<p>ज्येष्ठाज्ञयैव विदुर आह्वायन्नपि धर्मजम् ।<br>
नाऽगन्तव्यमिति प्राह दोषानुक्त्वाऽक्षजान् बहून् ॥ ३०३॥</p>
<p>इतीह दोषसञ्चयस्तथाच ते पितुर्वचः ।<br>
समीक्ष्य तद् द्वयं स्वयं कुरुष्व कार्यमात्मनः ॥ ३०४॥</p>
<p>इतीरितोऽपि पाण्डवो ययौ कलिप्रवेशितः ।<br>
विचित्रवीर्यजं च तं समासदत् ससैनिकः ॥ ३०५॥</p>
<p>कल्याविशान्नृपतिः प्रतिजज्ञे पूर्वमेव धर्मात्मा ।<br>
आहूतो द्यूतरणान्निवर्तेयं नैव वारितोऽपीति ॥ ३०६॥</p>
<p>तेनाऽयात् स्वसुहृद्भिर्निवार्यमाणोऽपि नागपुरमाशु ।<br>
नहि धर्मो द्यूतकृतो विशेषतः क्षत्रियस्य लोकगुरोः ॥ ३०७॥</p>
<p>वैचित्रवीर्यतनयेन तु पाण्डुपुत्राः सम्भावितास्तमुप च न्यविशन् निशां ताम् ।<br>
प्रातश्च भीष्ममुखराः सकलाश्च भूपा आसेदुराशु च सभां सह पाण्डुपुत्रैः ॥ ३०८॥</p>
<p>वैचित्रवीर्यनृपतिर्विदुरान्वितोऽस्य गान्धारराजसहितास्तनयाः सकर्णाः ।<br>
प्राप्ताः सभातलमथाऽह्वयदत्र धर्मराजं सुतः सुबलकस्य स देवनाय ॥ ३०९॥</p>
<p>सर्वांश्च तत्र कलिराविशदेव भीमपूर्वान् विनैव चतुरः सपृथां च कृष्णाम् ।<br>
क्षत्तारमेव च ततो नहि भीष्ममुख्यैस्ते वारिताः कुलविनाशनकर्मवृत्ताः ॥ ३१०॥</p>
<p>भीमादिभिः स विदुरेण च वार्यमाणो द्यूते निधाय पणमप्यखिलं स्ववित्तम् ।<br>
गान्धारकेण विदिताक्षहृदा जितो द्राक् पाण्डोः सुतोऽथ नकुलं न्यदधात् पणाय ॥ ३११॥</p>
<p>तस्मिन् जितेऽथ सहदेवमथार्जुनं च भीमं च सोमकसुतां स्वमपि क्रमेण ।<br>
राजा निधाय विजितोऽथ सुयोधनः स्वं सूतं दिदेश पृषतात्मजपुत्रिकायाः ॥ ३१२॥</p>
<p>सूतो गत्वा तदन्तं समकथयदिमां द्यूतमध्ये जिताऽसि क्षिप्रं चाऽयाहि राज्ञां समितिमुरुतरामित्यथो साऽप्यवादीत् ।<br>
नाहं यास्ये गुरूणां समितिमिति ययौ सोऽप्यमुं भीमभीतं ज्ञात्वा दुःशासनं सोऽप्यदिशदथ नृपो धार्तराष्ट्रोऽनुजं स्वम् ॥ ३१३॥</p>
<p>स पापपूरुषोत्तमः प्रगृह्य केशपक्षके ।<br>
पुरः स्वमातुरानयत् सभामयुग्मवाससीम् ॥ ३१४॥</p>
<p>समाहृता रजस्वला जगाद भीष्मपूर्वकान् ।<br>
अधर्म एष वार्यते न धर्मिभिर्भवद्विधैः ॥ ३१५॥</p>
<p>कथं छलात्मके द्यूते जिते धर्मजयो भवेत् ।<br>
नहि द्यूतं धर्म्यमाहुर्विशेषेण तु भूभुजाम् ॥ ३१६॥</p>
<p>ये धर्मं न वदन्तीह न ते वृद्धा इतीरिताः ।<br>
अवृद्धमण्डितां नैव सभेत्याहुर्मनीषिणः ॥ ३१७॥</p>
<p>कथं द्यूते जिता चाहमजिते स्वपतौ स्थिते ।<br>
समानधर्मिणीमाहुर्भार्यां यस्माद् विपश्चितः ॥ ३१८॥</p>
<p>सहैव कर्म कर्तव्यं पतौ दासे हि भार्यया ।<br>
दासीत्वं न पृथङ् मे स्याज्जितेऽपि हि पतौ ततः ॥ ३१९॥</p>
<p>इत्युक्ता अपि भीष्माद्याः कल्यावेशेन मोहिताः ।<br>
पृच्छ धर्मजमित्युक्त्वा तूष्णीमेव बभूविरे ॥ ३२०॥</p>
<p>दुर्योधनप्रतीपं हि न कश्चिदशकत् तदा ।<br>
उवाच विदुरस्तत्र न धर्मोऽयमिति स्फुटम् ॥ ३२१॥</p>
<p>न तस्य वाचं जग्राह धृतराष्ट्रः सहात्मजः ।<br>
ऊर्ध्वबाहुः स चुक्रोश देवानां ख्यापयंस्तदा ॥ ३२२॥</p>
<p>स्वाशक्तिं द्रौपदीं चाऽह जिता नैवासि धर्मतः ।<br>
अधर्मो हि महानेतां सभामाक्रम्य तिष्ठति ॥ ३२३॥</p>
<p>एवं तु विदुरेणोक्ते विकर्णः पापकोऽपि सन् ।<br>
आह डम्भार्थमेवात्र धर्मवित्त्वं प्रकाशयन् ।<br>
अधर्म एवायमिति कर्णोऽथैनमभर्त्सयत् ॥ ३२४॥</p>
<p>दृष्ट्वा भीमः क्लिश्यमानां तु कृष्णां धर्मात्ययं धर्मराजे च दृष्ट्वा ।<br>
राजा शास्यो युवराजेन धर्माच्चलन् यस्माद् वाक्यमिदं बभाषे ॥ ३२५॥</p>
<p>इमां न्यस्तवतो द्यूते धक्षणीयौ हि ते भुजौ ।<br>
नैवमित्यर्जुनोऽवादीत् तमाहाथ वृकोदरः ॥ ३२६॥</p>
<p>वक्तव्यं नतु कर्तव्यं तस्मान्नहि मया कृतम् ।<br>
उत्तमे वचसा शिक्षा मध्यमेऽर्थापहारणम् ।<br>
अधमे देहदण्डश्च तस्माद् वाच्यो युधिष्ठिरः ॥ ३२७॥</p>
<p>अथ कर्णोऽब्रवीत् कृष्णामपतिर्ह्यसि शोभने ।<br>
धार्तराष्ट्रगृहं याहीत्यथ दुर्योधनोऽवदत् ।<br>
परस्परविरोधार्थं पाण्डवानामिदं वचः ॥ ३२८॥</p>
<p>युधिष्ठिरो दुःखहेतुस्तवैको यद्येनमन्ये न गुरुर्न एषः ।<br>
इति ब्रूयुरथवा भीमपार्थावेकोऽपिवा भीम इहोत्सृजे त्वाम् ॥ ३२९॥</p>
<p>इत्युक्त ऊचे पवमानसूनुः पूज्योऽस्माकं धर्मजोऽसंशयेन ।<br>
गुरुश्चाहं वोऽखिलानां यतो हि बलज्येष्ठं क्षत्रमाहुर्महान्तः ॥ ३३०॥</p>
<p>बलज्यैष्ठ्ये यदि वः संशयः स्यादुत्तिष्ठध्वं सर्व एवाद्य वीराः ।<br>
मृद्गामि वः पादतलेन सर्वान् सहानुबन्धान् यश्च मां योद्धुकामः ॥ ३३१॥</p>
<p>इति ब्रुवन् समुत्थितो नदन् वृकोदरो यदा ।<br>
विघूर्णिता सभाऽखिला भयान्नचाऽह किञ्चन ॥ ३३२॥</p>
<p>भीष्मो द्रोणो विदुराद्याः क्षमस्व सर्वं त्वयोक्तं सत्यमित्येव हस्तौ ।<br>
गृहीत्वैनं स्थापयामासुरस्मिन् स्थिते शान्तिं चाऽपिरे धार्तराष्ट्राः ॥ ३३३॥</p>
<p>निवारितो धर्मजेन गुरुभिश्चापरैस्तदा ।<br>
माननार्थं गुरूणां तु न भीमस्तान् जघान ह ॥ ३३४॥</p>
<p>नचात्यवर्तत ज्येष्ठं धर्मात्मानं युधिष्ठिरम् ।<br>
तेषां पापाभिवृद्ध्यर्थं ज्येष्ठवृत्तिं च दर्शयन् ॥ ३३५॥</p>
<p>अथ दुर्योधनः पापो भीमसेनस्य पश्यतः ।<br>
ऊरुं सन्दर्शयामास कृष्णायै भीम आह तम् ॥ ३३६॥</p>
<p>तवोरुमेनं गदयोरुवेगया बिभेत्स्य इत्येव पुनः सुयोधनः ।<br>
ऊचे नान्यद् भवतामस्ति वित्तं द्यूते कृष्णं स्थापयध्वं पणाय ॥ ३३७॥</p>
<p>अथाब्रवीद् वृकोदरः कृतेऽवमानने हरेः ।<br>
निपात्य भूतले हि ते शिरो मृदिष्य इत्यलम् ॥ ३३८॥</p>
<p>स वध्य एव मे सदा परोक्षतोऽपि यो हरिम् ।<br>
विनिन्दयेदिति ध्रुवं प्रतिश्रुतं हि मारुतेः ॥ ३३९॥</p>
<p>पुनश्च पापवृद्धये तदैव नो जघान तम् ।<br>
विकर्तनात्मजः पुनर्जगाद सोमकात्मजाम् ॥ ३४०॥</p>
<p>प्रयाहि भूभृतो हि नो गृहं न सन्ति पाण्डवाः ।<br>
इतीरिते समुत्थितौ वृकोदरोऽनु चार्जुनः ॥ ३४१॥</p>
<p>उभौ च तौ युधिष्ठिरो न्यवारयत् तथाऽपरे ।<br>
ततो विषण्णयोस्तयोः सुयोधनो वचोऽब्रवीत् ॥ ३४२॥</p>
<p>दुःशासनैषां वासांसि दासानां नो व्यपाकुरु ।<br>
इत्युक्तोऽभ्यगमत् पार्थान् स्ववासांस्यथ ते ददुः ॥ ३४३॥</p>
<p>ते चर्मवसना भूत्वातानशिष्टान् प्रकाश्य च ।<br>
निषेदुश्च क्षमायान्ते क्षमामालम्ब्य विस्तृताम् ॥ ३४४॥</p>
<p>पुनर्दुर्योधनेनोक्तः पार्थानामथ पश्यताम् ।<br>
चकर्ष वासो द्रौपद्यास्तदाऽवादीद् वृकोदरः ॥ ३४५॥</p>
<p>पापेषु पूर्वस्य तथाऽधमस्य वंशे कुरूणामुरुधर्मशीलिनाम् ।<br>
दुःशासनस्यास्य विदार्य वक्षः पिबामि रक्तं जगतः समक्षम् ॥ ३४६॥</p>
<p>विकृष्यमाणे वसने तु कृष्णा सस्मार कृष्णं सुविशेषतोऽपि ।<br>
तदाऽन्यदासीद् वसनं च तस्या दिव्यं सुसूक्ष्मं कनकावदातम् ॥ ३४७॥</p>
<p>पुनःपुनश्चैव विकर्षमाणे दुःशासनेऽन्यानि च तादृशानि ।<br>
बभूवुरन्तं न जगाम पापः श्रान्तो न्यषीदत् स्विन्नगात्रः सभायाम् ॥ ३४८॥</p>
<p>वस्त्रोच्चये शैलनिभे प्रजाते दुर्योधनः प्राह सञ्जातकोपः ।<br>
प्रवेशयेमां गृहमेव शीघ्रं किं नश्चिरेणेति सुमन्दबुद्धिः ॥ ३४९॥</p>
<p>तच्छ्रुत्वा वचनं कृष्णा प्रतिज्ञामकरोत् तदा ।<br>
भीमो दुर्योधनं हन्ता कर्णं हन्ता धनञ्जयः ।<br>
शकुनिं त्वक्षकितवं सहदेवो वधिष्यति ॥ ३५०॥</p>
<p>इत्युक्ते तत् तथेत्याह भीमसेनः सभातले ।<br>
प्रतिज्ञामाददे पार्थस्तां माद्रीनन्दनस्तथा ।<br>
नकुलः प्रतिजज्ञेऽथ शाकुनेयवधं प्रति ॥ ३५१॥</p>
<p>ततः सुयोधनानुजश्चकर्ष पार्षतात्मजाम् ।<br>
गृहाय तन्निशाम्य तु क्रुधाऽऽह मारुतात्मजः ॥ ३५२॥</p>
<p>अर्जुनार्जुन नैवात्र क्षमा मे तात रोचते ।<br>
पतितस्यास्य देहस्य काष्ठविष्ठासमस्य च ।<br>
फलानि त्रीणि शिष्यन्ते विद्या कर्म सुता इति ॥ ३५३॥</p>
<p>इति वेदोदितं वाक्यं न सुतो दारदूषणे ।<br>
दुष्टदारो नचाऽप्नोति लोकानर्द्धो हि दूषितः ।<br>
अरक्षणाद् दूषिताया न त्यागाच्च शुभं भवेत् ॥ ३५४॥</p>
<p>अतोऽद्य सानुबन्धकान् निहन्मि धार्तराष्ट्रकान् ।<br>
इति ब्रुवन् व्यलोकयद् रिपून् दहन्निवौजसा ॥ ३५५॥</p>
<p>ददर्श च महाघोरमादातुं परिघं रुषा ।<br>
कर्तुं व्यवसितो बुद्ध्या निश्शेषान् धृतराष्ट्रजान् ॥ ३५६॥</p>
<p>तदा शिवा ववाशिरे सुयोधनाग्निगेहतः ।<br>
तथैव तत्पितुर्गृहेऽप्यभूद् भयानकं बहु ॥ ३५७॥</p>
<p>निमित्तान्यतिघोराणि कुपिते मारुतात्मजे ।<br>
दृष्ट्वाऽऽम्बिकेयो विदुरं पप्रच्छैषां फलं द्रुतम् ॥ ३५८॥</p>
<p>आह तं विदुरो ज्येष्ठं क्षणेऽस्मिंस्तव पुत्रकाः ।<br>
सानुबन्धा नशिष्यन्ति वृकोदरबलाहताः ॥ ३५९॥</p>
<p>क्रीडसेऽर्भकवत् त्वं हि किं जितं किं जितं त्विति ।<br>
अधर्मेण जितानत्र जितान् पश्यसि पाण्डवान् ॥ ३६०॥</p>
<p>स्त्रीषु द्यूतेषु वा दत्तं मदान्धेन नरेण वा ।<br>
न दत्तमाहुर्विद्वांसस्तस्य बन्धुभिरेव च ॥ ३६१॥</p>
<p>आहार्यं पुनराहुश्च तथाऽपि नतु पाण्डवैः ।<br>
तत् कृतं तव पुत्राणां ख्यापयद्भिरशिष्टताम् ॥ ३६२॥</p>
<p>इत्युक्त आहाऽम्बिकेयो निमित्तानां फलं कथम् ।<br>
न भवेदिति स प्राह द्रुतं कृष्णा विमुच्यताम् ॥ ३६३॥</p>
<p>तोषयस्व वरैश्चैनामन्यथा ते सुतान् मृतान् ।<br>
विद्धि भीमेन निष्पिष्टान् माऽत्र ते संशयो भवेत् ॥ ३६४॥</p>
<p>कृष्णा च पाण्डवाश्चैव तपोवृद्धिमभीप्सवः ।<br>
तपसा नैव दक्ष्यन्ति तेन जीवन्ति ते सुताः ॥ ३६५॥</p>
<p>तथाऽपि यदि कृष्णां त्वं न मोचयसि ते सुतान् ।<br>
हनिष्यति न सन्देहो बलेनैव वृकोदरः ॥ ३६६॥</p>
<p>इतीरितो विनिर्भर्त्स्य पुत्रं दुःशासनं नृपः ।<br>
अमोचयद् वरैश्चैनां छन्दयामास पार्षतीम् ॥ ३६७॥</p>
<p>छन्दिता सा वरैस्तेन धर्मे भागवते स्थिता ।<br>
नैवाऽत्मनो वरान् वव्रे वव्रे तेषां विमोक्षणम् ॥ ३६८॥</p>
<p>युधिष्ठिरस्य सभ्रातुः सराष्ट्रस्य विमोक्षणम् ।<br>
ददौ नृपोऽस्या न पुनश्छन्द्यमानाऽपि साऽवृणोत् ॥ ३६९॥</p>
<p>भर्तुर्विष्णोश्च नान्यस्माद् वरस्वीकार इष्यते ।<br>
एवं हि भगवद्धर्मस्तस्मात् सा नावृणोत् परम् ॥ ३७०॥</p>
<p>अधर्मतो हृतत्वात्तु तद् दानं न वरो भवेत् ।<br>
इति मत्वा पाण्डवानां वव्रे कृष्णा विमोक्षणम् ॥ ३७१॥</p>
<p>श्वशुरादैहिकवराः क्षत्रियायास्त्रयो यतः ।<br>
उक्ताः शतं च विप्राया धर्मे भागवते ततः ।<br>
हेतुनाऽनेन वव्रे सा नान्यत् किञ्चिदतः परम् ॥ ३७२॥</p>
<p>ततो विमुक्ताः प्रययुश्च पार्था गुरून् प्रणम्य स्वपुरं सकृष्णाः ।<br>
दुर्योधनानन्तरजो जगाद तातं निजं पापकृतां प्रधानः ॥ ३७३॥</p>
<p>समस्तपाण्डवश्रियं समागतामहो पुनः ।<br>
व्यमोचयो वृकोदराद् वधश्च नो ध्रुवो भवेत् ॥ ३७४॥</p>
<p>अतः पुनश्च पाण्डवान् समाह्वयस्व नः कृते ।<br>
पुनश्च देवनं भवेज्जितो वनं प्रयातु च ॥ ३७५॥</p>
<p>तेनोक्तः स तदा राजा पाण्डवान् पुनराह्वयत् ।<br>
पुनः पित्रा समाहूतो देवनाय युधिष्ठिरः ।<br>
भ्रातृभिर्वार्यमाणोऽपि कृष्णया चाऽगमत् सभाम् ॥ ३७६॥</p>
<p>द्वादशाब्दं वने वासमज्ञातत्वेन वत्सरम् ।<br>
वासं प्रसिद्धनृपतेः पुरे नैवातिदूरतः ॥ ३७७॥</p>
<p>कृष्णायाः पाण्डवानां वा दर्शनेऽज्ञातवासिनाम् ।<br>
एकस्यापि समस्तानां द्वादशाब्दं पुनर्वनम् ॥ ३७८॥</p>
<p>वत्सराज्ञातवासं च त्यागेऽप्युक्तविधेस्तथा ।<br>
दुर्योधनः पणं चक्रे बुद्ध्या दुःशासनोक्तया ॥ ३७९॥</p>
<p>गान्धारेण पुनश्चाक्षहृदयज्ञेन धर्मजः ।<br>
पराजितो वनं यातुमैच्छत् सभ्रातृको यदा ॥ ३८०॥</p>
<p>तदा ननर्त पापकृत् सुयोधनानुजो हसन् ।<br>
वदंश्च मारुतात्मजं पुनःपुनश्च गौरिति ॥ ३८१॥</p>
<p>उवाच च पुनः कृष्णां नृत्यन्नेव सभातले ।<br>
अपतिर्ह्यसि कल्याणि गच्छ दुर्योधनालयम् ॥ ३८२॥</p>
<p>एतेऽखिलाः षण्ढतिलास्तमोऽन्धमाप्ता नचैषां पुनरुत्थितिः स्यात् ।<br>
इति ब्रुवाणोऽनुचकार भीमं तदाऽहसन् धार्तराष्ट्राश्च सर्वे ॥ ३८३॥</p>
<p>तदाऽकरोद् भीमसेनः प्रतिज्ञां हन्ताऽस्मि वो निखिलान् सङ्गरेऽहम् ।<br>
इतीरिते शरणं द्रोणमेव जग्मुः समस्ता धृतराष्ट्रपुत्राः ॥ ३८४॥</p>
<p>यत्र द्रोणस्तत्र पुत्रस्तत्र भीष्मः कृपस्तथा ।<br>
नचात्येति गुरून् भीम इति तं शरणं ययुः ॥ ३८५॥</p>
<p>अब्रवीद् धार्तराष्ट्रांश्च द्रोणो विप्रोऽपि सन्नहम् ।<br>
सपुत्रः सकृपः शस्त्रं ग्रहीष्ये भवतां कृते ॥ ३८६॥</p>
<p>रक्षणे भवतां चैव कुर्यां यत्नं स्वशक्तितः ।<br>
नतु भीमाद् रक्षितुं वः शक्तः सत्यं ब्रवीम्यहम् ॥ ३८७॥</p>
<p>ततो ययुः पाण्डवास्ते सभाया वनाय कृष्णासहिताः सुशूराः ।<br>
गत्याऽनुचक्रे युवसिंहखेलगतिं भीमं धार्तराष्ट्रोऽपहस्य ॥ ३८८॥</p>
<p>दृष्ट्वा सभाया अर्द्धनिष्क्रान्तदेहो व्यावृत्य भीमः प्राह संरक्तनेत्रः ।<br>
ऊरुं तवान्यं च रणे विभेत्स्य इत्युक्त्वाऽसौ निर्गतोऽसत्सभायाः ॥ ३८९॥</p>
<p>प्रयाताननु तान् कुन्ती प्रययौ पुत्रगृद्धिनी ।<br>
रोरुद्यमानां विदुरः स्थापयामास तां गृहे ।<br>
प्रणम्य तां ययुः पार्थाः सकृष्णाः शीघ्रगामिनः ॥ ३९०॥</p>
<p>युधिष्ठिरोऽवाग्वदनो ययौ न क्रोधचक्षुषा ।<br>
दहेयं कौरवान् सर्वानिति कारुणिको नृपः ॥ ३९१॥</p>
<p>उद्धृत्य बाहू प्रययौ बाहुषाली वृकोदरः ।<br>
आभ्यामेवाखिलाञ्छत्रूञ्छक्तो हन्तुमहं त्विति ॥ ३९२॥</p>
<p>अबद्धकेशा प्रययौ द्रौपदी सा सभातलात् ।<br>
मुक्तकेशा भविष्यन्ति धार्तराष्ट्रस्त्रियस्त्विति ॥ ३९३॥</p>
<p>वर्षन् पांसून् ययौ पार्थ इत्थं शत्रुषु सायकान् ।<br>
वर्षयानीत्यभिप्रायः परमास्त्रविदां वरः ॥ ३९४॥</p>
<p>यमाववाङ्मुखौ यातौ नावयोः शत्रवो मुखम् ।<br>
पश्यन्त्वस्यामवस्थायामित्येव धृतचेतसौ ॥ ३९५॥</p>
<p>प्रेतसंस्कारसूक्तानि पठन् धौम्योऽग्रतो ययौ ।<br>
हतेषु धार्तराष्ट्रेषु मया कार्याः क्रिया इति ॥ ३९६॥</p>
<p>तानथानुययुः सूता रथैः परिचतुर्दशैः ।<br>
सूदाः पौरोगवाश्चैव भृत्या ये त्वाप्तकारिणः ॥ ३९७॥</p>
<p>ततस्ते जाह्नवीतीरे वने वटमुपाश्रिताः ।<br>
न्यषीदन्नागतान् दृष्ट्वा समस्तान् पुरवासिनः ॥ ३९८॥</p>
<p>ततस्तु ते सर्वजगन्निवासं नारायणं नित्यसमस्तसद्गुणम् ।<br>
स्वयम्भुशर्वादिभिरर्चितं सदा भक्त्याऽस्मरन् भक्तभवापहं प्रभुम् ॥ ३९९॥</p>
<p>{इति श्रीमदानन्दतीर्थभगवत्पादाचार्यविरचिते}</p>
<p>{श्रीमहाभारततात्पर्यनिर्णये}</p>
<p>{पाण्डववनप्रवेशो नाम एकविंशोऽध्यायः}</p>

  </div>
</article>


        

        



    <aside class="card border noPrint" id="section-tree-item-meta_mAdhvam_madhva-tAtparya-nirNayaH_21_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/21/">२१ </a>
            <a data-toggle="collapse" href="#section-tree-item-body-meta_mAdhvam_madhva-tAtparya-nirNayaH_21_md" role="button" aria-expanded="false" aria-controls="section-tree-item-body-meta_mAdhvam_madhva-tAtparya-nirNayaH_21_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-meta_mAdhvam_madhva-tAtparya-nirNayaH_21_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २१</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mahAbhAratam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mahAbhAratam/actions/workflows/build.yml"><img src="https://github.com/vishvAsa/mahAbhAratam/actions/workflows/build.yml/badge.svg"> Built </a> on 2025 Aug 24 01:23:45 UTC. (<a href="http://google.com/search?q=01%3a23%3a45%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
