<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>महाभारते विश्वासटिप्पन्यः  | २६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mahAbhAratam/meta/mAdhvam/madhva-tAtparya-nirNayaH/26/" rel="alternate" type="application/rss+xml" title="महाभारते विश्वासटिप्पन्यः" />
    <link href="/mahAbhAratam/meta/mAdhvam/madhva-tAtparya-nirNayaH/26/" rel="feed" type="application/rss+xml" title="महाभारते विश्वासटिप्पन्यः" />

    <meta property="og:url" content="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/">
  <meta property="og:site_name" content="महाभारते विश्वासटिप्पन्यः">
  <meta property="og:title" content="२६">
  <meta property="og:description" content="औं ॥ अथाखिलानां पृथिवीपतीनामाचार्यमग्र्यं रथिनां सुविद्यम् ।
रामस्य विश्वाधिपतेः सुशिष्यं चक्रे चमूपं धृतराष्ट्रपुत्रः ॥ १॥
कर्णोऽपि भीष्मानुमतो धनुष्मान् युद्धोद्यतोऽभूत् तदसत्कृतः पुरा ।
तस्मिन् स्थितेऽनात्तधनुस्तदैव रथं समास्थाय गुरुं समन्वयात् ॥ २॥
द्रोणो वृतो धार्तराष्ट्रेण धर्मसुतग्रहे तेन कृते प्रतिश्रवे ।
ज्ञात्वा यत्ताः पाण्डवास्तं समीयुर्युद्धाय तत्राभवदुग्रयुद्धम् ॥ ३॥
पतत्रिभिस्तत्र दुधाव शात्रवान् द्रोणो धनुर्मण्डलमन्त्रनिस्सृतैः ।
तमाससादाऽशु वृकोदरो नदंस्तमासदन् द्रौणिकृपौ च मद्रराट् ॥ ४॥
स तान् विधूयाभ्यपतद् रणेऽग्रणीर्द्रोणं तमन्वार्जुनिरभ्ययात् परान् ।
ववार तं मद्रपतिस्तयोरभूद् रणो महांस्तत्र गदां समाददे ।
शल्योऽथ भीमोऽभिययौ गदाधरस्तमेतयोरत्र बभूव सङ्गरः ॥ ५॥">
  <meta property="og:locale" content="en_us">
  <meta property="og:type" content="article">
    <meta property="article:section" content="meta">

  <meta itemprop="name" content="२६">
  <meta itemprop="description" content="औं ॥ अथाखिलानां पृथिवीपतीनामाचार्यमग्र्यं रथिनां सुविद्यम् ।
रामस्य विश्वाधिपतेः सुशिष्यं चक्रे चमूपं धृतराष्ट्रपुत्रः ॥ १॥
कर्णोऽपि भीष्मानुमतो धनुष्मान् युद्धोद्यतोऽभूत् तदसत्कृतः पुरा ।
तस्मिन् स्थितेऽनात्तधनुस्तदैव रथं समास्थाय गुरुं समन्वयात् ॥ २॥
द्रोणो वृतो धार्तराष्ट्रेण धर्मसुतग्रहे तेन कृते प्रतिश्रवे ।
ज्ञात्वा यत्ताः पाण्डवास्तं समीयुर्युद्धाय तत्राभवदुग्रयुद्धम् ॥ ३॥
पतत्रिभिस्तत्र दुधाव शात्रवान् द्रोणो धनुर्मण्डलमन्त्रनिस्सृतैः ।
तमाससादाऽशु वृकोदरो नदंस्तमासदन् द्रौणिकृपौ च मद्रराट् ॥ ४॥
स तान् विधूयाभ्यपतद् रणेऽग्रणीर्द्रोणं तमन्वार्जुनिरभ्ययात् परान् ।
ववार तं मद्रपतिस्तयोरभूद् रणो महांस्तत्र गदां समाददे ।
शल्योऽथ भीमोऽभिययौ गदाधरस्तमेतयोरत्र बभूव सङ्गरः ॥ ५॥">
  <meta itemprop="wordCount" content="4763">
  <meta name="twitter:card" content="summary">
  <meta name="twitter:title" content="२६">
  <meta name="twitter:description" content="औं ॥ अथाखिलानां पृथिवीपतीनामाचार्यमग्र्यं रथिनां सुविद्यम् ।
रामस्य विश्वाधिपतेः सुशिष्यं चक्रे चमूपं धृतराष्ट्रपुत्रः ॥ १॥
कर्णोऽपि भीष्मानुमतो धनुष्मान् युद्धोद्यतोऽभूत् तदसत्कृतः पुरा ।
तस्मिन् स्थितेऽनात्तधनुस्तदैव रथं समास्थाय गुरुं समन्वयात् ॥ २॥
द्रोणो वृतो धार्तराष्ट्रेण धर्मसुतग्रहे तेन कृते प्रतिश्रवे ।
ज्ञात्वा यत्ताः पाण्डवास्तं समीयुर्युद्धाय तत्राभवदुग्रयुद्धम् ॥ ३॥
पतत्रिभिस्तत्र दुधाव शात्रवान् द्रोणो धनुर्मण्डलमन्त्रनिस्सृतैः ।
तमाससादाऽशु वृकोदरो नदंस्तमासदन् द्रौणिकृपौ च मद्रराट् ॥ ४॥
स तान् विधूयाभ्यपतद् रणेऽग्रणीर्द्रोणं तमन्वार्जुनिरभ्ययात् परान् ।
ववार तं मद्रपतिस्तयोरभूद् रणो महांस्तत्र गदां समाददे ।
शल्योऽथ भीमोऽभिययौ गदाधरस्तमेतयोरत्र बभूव सङ्गरः ॥ ५॥">
<script type="text/javascript">
    
    let baseURL = "https:\/\/vishvAsa.github.io\/mahAbhAratam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mahAbhAratam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/mahAbhAratam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mahAbhAratam\/meta\/mAdhvam\/madhva-tAtparya-nirNayaH\/26\/".replace(basePath, "/");
  pageVars.pageParams = {};
  pageVars.pageSource = "meta\/mAdhvam\/madhva-tAtparya-nirNayaH\/26.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mahAbhAratam/webpack_dist/uiLib-bundle.js"></script>







    <link rel="stylesheet" href="/mahAbhAratam/webpack_dist/uiLib.css">
<link rel="stylesheet" href="/mahAbhAratam/css/uiLibPrint.css" media="print" >
<link rel="stylesheet" href="/mahAbhAratam/css/fonts.css" >
<link rel="stylesheet" href="/mahAbhAratam/css/@fortawesome/fontawesome-free/css/solid.min.css">

<link rel="stylesheet" href="/mahAbhAratam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/" />
<link rel="alternate" hreflang="sa-Deva" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">महाभारते विश्वासटिप्पन्यः <br/> २६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="२६">२६</h1>
    
    <a id="editLink" class="btn btn-primary noPrint"  href="https://github.com/vishvAsa/mahAbhAratam/edit/content/meta/mAdhvam/madhva-tAtparya-nirNayaH/26.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>औं ॥ अथाखिलानां पृथिवीपतीनामाचार्यमग्र्यं रथिनां सुविद्यम् ।<br>
रामस्य विश्वाधिपतेः सुशिष्यं चक्रे चमूपं धृतराष्ट्रपुत्रः ॥ १॥</p>
<p>कर्णोऽपि भीष्मानुमतो धनुष्मान् युद्धोद्यतोऽभूत् तदसत्कृतः पुरा ।<br>
तस्मिन् स्थितेऽनात्तधनुस्तदैव रथं समास्थाय गुरुं समन्वयात् ॥ २॥</p>
<p>द्रोणो वृतो धार्तराष्ट्रेण धर्मसुतग्रहे तेन कृते प्रतिश्रवे ।<br>
ज्ञात्वा यत्ताः पाण्डवास्तं समीयुर्युद्धाय तत्राभवदुग्रयुद्धम् ॥ ३॥</p>
<p>पतत्रिभिस्तत्र दुधाव शात्रवान् द्रोणो धनुर्मण्डलमन्त्रनिस्सृतैः ।<br>
तमाससादाऽशु वृकोदरो नदंस्तमासदन् द्रौणिकृपौ च मद्रराट् ॥ ४॥</p>
<p>स तान् विधूयाभ्यपतद् रणेऽग्रणीर्द्रोणं तमन्वार्जुनिरभ्ययात् परान् ।<br>
ववार तं मद्रपतिस्तयोरभूद् रणो महांस्तत्र गदां समाददे ।<br>
शल्योऽथ भीमोऽभिययौ गदाधरस्तमेतयोरत्र बभूव सङ्गरः ॥ ५॥</p>
<p>उभावजेयौ गदिनामनुत्तमावतुल्यवीर्यौ प्रवरौ बलीयसाम् ।<br>
विचेरतुश्चित्रतमं प्रपश्यतां मनोहरं तावभिनर्दमानौ ।<br>
गदाप्रपाताङ्कितवज्रगात्रौ ददर्श लोकोऽखिल एव तौ रणे ॥ ६॥</p>
<p>गदाभिघातेन वृकोदरस्य विचेतनः प्रापतदत्र मद्रराट् ।<br>
भीमोऽपि कोपात् प्रचलत्पदः क्षितौ निधाय जानुं सहसोत्थितः क्षणात् ॥ ७॥</p>
<p>विचेतनं पतितं मद्रराजं विलोक्य भीमं च तमाह्वयन्तम् ।<br>
रथं समारोप्य जनस्य पश्यतः पुरश्च भीमस्य कृपोऽपजग्मिवान् ॥ ८॥</p>
<p>विजित्य मद्राधिपमोजसाऽरिहा नदन् रथं प्राप्य निजं स मारुतिः ।<br>
व्यद्रावयद् बाणगणैः परेषामनीकिनीं द्रोणसमक्षमेव ॥ ९॥</p>
<p>विद्रावयत्याशु कुरून् वृकोदरे विधूय सौभद्रमुखान् ससात्यकीन् ।<br>
द्रोणोऽभिपेदे नृपतिं गृहीतुं तमाससादाऽशु धनञ्जयो रथी ॥ १०॥</p>
<p>स वासुदेवप्रयते रथे स्थितः शरैः शरीरान्तकरैः समन्ततः ।<br>
निहत्य नागाश्वनरान् प्रवर्तयन्नदृश्यताऽश्वेव च शोणितापगाः ॥ ११॥</p>
<p>निहन्यमानासु किरीटिना चमूष्वारक्षिते धर्मसुते तथाऽपदः ।<br>
चमूं च भीमार्जुनबाणभग्नां द्रोणोऽपहृत्यापययौ निशागमे ॥ १२॥</p>
<p>स धार्तराष्ट्रेण युधिष्ठिराग्रहात् संश्रावितः क्रूरवचो निशायाम् ।<br>
जगाद दूरं समराद् विनीयतां पार्थस्ततो धर्मसुतं ग्रहीष्ये ॥ १३॥</p>
<p>ततः सुशर्मा सहितो महारथैः संशप्तकैर्दूरतरं प्रणेतुम् ।<br>
युद्धाय भीमानुजमाशु क्लृप्तो दुर्योधनेनोमिति सोऽप्यवादीत् ॥ १४॥</p>
<p>समाह्वयामासुरथार्जुनं ते प्रातर्हुताशस्य दिशं रणाय ।<br>
अयोधयत् तान् स च तत्र गत्वा भीमो गजानीकमथात्र चावधीत् ॥ १५॥</p>
<p>निहन्यमानेषु गजेषु सर्वशो विद्राप्यमाणेष्वखिलेषु राजसु ।<br>
प्राग्ज्योतिषो धार्तराष्ट्रार्थितस्तं समासदत् सुप्रतीकेन धन्वी ॥ १६॥</p>
<p>विभीषिताः सुप्रतीकेन भीमहया न तस्थुस्तदनु स्म सात्यकिः ।<br>
सौभद्रमुख्याश्च गजं तमभ्ययुश्चिक्षेप तेषां स रथानथाम्बरे ॥ १७॥</p>
<p>शैनेयपूर्वेषु रथोज्झितेषु भूमाववप्लुत्य कथञ्चिदेव ।<br>
स्थितेषु भीमे च विभीषिताश्वान् संयम्य युद्ध्यत्यपि कृष्ण ऐक्षत् ॥ १८॥</p>
<p>सङ्क्लेशितो वैष्णवास्त्रं प्रमुञ्चेत् प्राग्ज्योतिषो भीमसेने ततोऽहम् ।<br>
याम्यार्जुनेनैव तदस्त्रमात्मनः स्वीकर्तुमन्येन वरादधार्यम् ॥ १९॥</p>
<p>इति स्म सञ्चिन्त्य सहार्जुनेन तत्राऽययावथ पार्थं त्रिगर्ताः ।<br>
न्यवारयंस्त्वाष्ट्रमस्त्रं स तेषु व्यवासृजन्मोहनायाऽशु वीरः ॥ २०॥</p>
<p>तदस्त्रवीर्येण विमोहितास्ते परस्परं कृष्णपार्थाविति स्म ।<br>
जघ्नुस्तदा वासविस्तान् विसृज्य प्राग्ज्योतिषं हन्तुमिहाभ्यगाद् द्रुतम् ॥ २१॥</p>
<p>विसृज्यं भीमं स च पार्थमेव ययौ गजस्कन्धगतो गजं तम् ।<br>
प्रचोदयामास रथाय तस्य चक्रेऽपसव्यं हरिरेनमाशु ॥ २२॥</p>
<p>मनोजवेनैव रथे परेण सम्भ्राम्यमाणे नतु तं गजः सः ।<br>
प्राप्तुं शशाकाथ शरैः सुतीक्ष्णैरभ्यर्द्दयामास नृपं स वासविः ॥ २३॥</p>
<p>अस्त्रैश्च शस्त्रैः सुचिरं नृवीरावयुद्ध्यतां तौ बलिनां प्रबर्हौ ।<br>
अथो चकर्तास्य धनुः स पार्थः स वैष्णवास्त्रं च तदाऽङ्कुशेऽकरोत् ॥ २४॥</p>
<p>तस्मिन्नस्त्रे तेन तदा प्रमुक्ते दधार तद् वासुदेवोऽमितौजाः ।<br>
तदंसदेशस्य तु वैजयन्ती बभूव मालाऽखिललोकभर्तुः ॥ २५॥</p>
<p>दृष्ट्वैव तद् धारितमच्युतेन पार्थः किमर्थं विधृतं त्वयेति ।<br>
ऊचे तमाहाऽशु जगन्निवासो मयाऽखिलं धार्यते सर्वदैव ॥ २६॥</p>
<p>न मादृशोऽन्योऽस्ति कुतः परो मत् सोऽहं चतुर्धा जगतो हिताय ।<br>
स्थितोऽस्मि मोक्षप्रलयस्थितीनां सृष्टेश्च कर्ता क्रमशः स्वमूर्तिभिः ।<br>
स वासुदेवादिचतुःस्वरूपः स्थितोऽनिरुद्धो हृदि चाखिलस्य ॥ २७॥</p>
<p>स एव च क्रोडतनुः पराऽहं भूमिप्रियार्थं नरकाय चादाम् ।<br>
अस्त्रं मदीयं वरमस्य चादामवध्यतां यावदस्त्रं ससूनोः ॥ २८॥</p>
<p>अस्त्रस्य चान्यो नतु कश्चिदस्ति योऽवध्य एतस्य कुतश्च मत्तः ।<br>
इति स्म तेनैव मया धृतं तदस्त्रं तदेनं जहि चास्त्रहीनम् ॥ २९॥</p>
<p>इत्युक्तमाकर्ण्य स केशवेन सम्मन्त्र्य बाणं हृदये मुमोच ।<br>
प्राग्ज्योतिषस्यापरमुत्तमं शरं गजेन्द्रकुम्भस्थल आश्वमज्जयत् ॥ ३०॥</p>
<p>उभौ च तौ पेततुरद्रिसन्निभौ महेन्द्रवज्राभिहताविवाऽशु ।<br>
निहत्य तौ वासविरुग्रपौरुषो मुमोद साधु स्वजनाभिपूजितः ॥ ३१॥</p>
<p>अथाचलं वृषकं चैव हत्वा कनीयसौ शकुनेस्तं च बाणैः ।<br>
विव्याध मायामसृजत् स तां च विज्ञानास्त्रेणाऽशु नाशाय चक्रे ॥ ३२॥</p>
<p>स नष्टमायः प्राद्रवत् पापकर्मा ततः पार्थः शरपूगैश्चमूं ताम् ।<br>
विद्रावयामास तदा गुरोः सुतो माहिष्मतीपतिमाजौ जघान ॥ ३३॥</p>
<p>तदा भीमस्तस्य निहत्य वाहान् व्यद्रावयद् धार्तराष्ट्रीं चमूं च ।<br>
भीमार्जुनाभ्यां हन्यमानां चमूं तां दृष्ट्वा द्रोणः क्षिप्रमपाजहार ॥ ३४॥</p>
<p>प्राग्ज्योतिषे निहतेऽथाग्रहाच्च युधिष्ठिरस्यातिविषण्णरूपः ।<br>
दुर्योधनोऽश्रावयद् दीनवाक्यान्यत्र द्रोणं सोऽपि नृपं जगाद ॥ ३५॥</p>
<p>पार्थे गते श्वो नृपतिं ग्रहीष्ये निहन्मि वा तत्सदृशं तदीयम् ।<br>
इति प्रतिज्ञां स विधाय भूयः प्रातर्ययौ युद्धमाकाङ्क्षमाणः ॥ ३६॥</p>
<p>पद्मव्यूहं व्यूह्य परैरभेद्यं वराद् विष्णोस्तस्य मन्त्रं ह्यजप्त्वा ।<br>
पार्थाश्च तं प्रापुर्.हृतेऽर्जुनेन संशप्तकैर्युयुधे सोऽपि वीरः ॥ ३७॥</p>
<p>पार्था व्यूहं तु तं प्राप्य नाशकन् भेत्तुमुद्यताः ।<br>
जानंश्च प्रतिभायोगात् काम्यं नैवाजपन्मनुम् ॥ ३८॥</p>
<p>भीमो युधिष्ठिरस्तत्र तज्ज्ञं सौभद्रमब्रवीत् ।<br>
भिन्धि व्यूहमिमं तात वयं त्वामनुयामहे ॥ ३९॥</p>
<p>स एवमुक्तो रथिनां प्रबर्हो विवेश भित्त्वा द्विषतां चमूं ताम् ।<br>
अन्वेव तं वायुसुतादयश्च विविक्षवः सैन्धवेनैव रुद्धाः ॥ ४०॥</p>
<p>वरेण रुद्रस्य निरुद्ध्यमानो जयद्रथेनात्र वृकोदरस्तु ।<br>
विष्णोरभीष्टं वधमार्जुनेस्तदा विज्ञाय शक्तोऽपि नचात्यवर्तत ॥ ४१॥</p>
<p>जयद्रथस्थेन वृषध्वजेन प्रयुद्ध्यमानेषु वृकोदरादिषु ।<br>
प्रविश्य वीरः स धनञ्जयात्मजो विलोलयामास परोरुसेनाम् ॥ ४२॥</p>
<p>स द्रोणदुर्योधनकर्णशल्यैर्द्रोण्यग्रणीभिः कृतवर्मयुक्तैः ।<br>
रुद्धश्चचारारिबलेष्वभीतः शिरांसि कृन्तंस्तदनुब्रतानाम् ॥ ४३॥</p>
<p>स लक्षणं राजसुतं प्रसह्य पितुः समीपेऽनयदाशु मृत्यवे ।<br>
बृहद्बलं चोत्तमवीर्यकर्मा वरं रथानामयुतं च पत्रिभिः ॥ ४४॥</p>
<p>द्रोणादयस्तं हरिकोपभीताः प्रत्यक्षतो हन्तुमशक्नुवन्तः ।<br>
सम्मन्त्र्य कर्णं पुरतो निधाय चक्रुर्विचापाश्वरथं क्षणेन ॥ ४५॥</p>
<p>कर्णो धनुस्तस्य कृपश्च सारथी द्रोणो हयानाशु विधम्य सायकैः ।<br>
सचर्मखड्गं रथचक्रमस्य प्रणुद्य हस्तस्थितमेव तस्थुः ॥ ४६॥</p>
<p>भीतेषु कृष्णादथ तद्वधाय तेष्वाससादाऽशु गदायुधं गदी ।<br>
दौःशासनिस्तौ युगपच्च मम्रतुर्गदाभिघातेन मिथोऽतिपौरुषौ ॥ ४७॥</p>
<p>तस्मिन् हते शत्रुरवं निशम्य हर्षोद्भवं मारुतिरुग्रविक्रमः ।<br>
विजित्य सर्वानपि सैन्धवादीन् युधिष्ठिरस्यानुमते न्यषीदत् ॥ ४८॥</p>
<p>व्यासस्तदा तानमितात्मवैभवो युधिष्ठिरादीन् ग्लपितानबोधयत् ।<br>
विजित्य संशप्तकपूगमुग्रो निशागमे वासविराप साच्युतः ॥ ४९॥</p>
<p>निशम्य पुत्रस्य वधं भृशार्तः प्रतिश्रवं सोऽथ चकार वीरः ।<br>
जयद्रथस्यैव वधे निशायां स्वप्नेऽनयत् तं गिरिशान्तिकं हरिः ॥ ५०॥</p>
<p>स्वयमेवाखिलजगद्रक्षाद्यमितशक्तिमान् ।<br>
अप्यच्युतो गुरुद्वारा प्रसादकृदहं त्विति ॥ ५१॥</p>
<p>ज्ञापयन् फल्गुनस्यास्त्रगुरुं गिरिशमञ्जसा ।<br>
प्रापयित्वैनमेवैतत्प्रसादादस्त्रमुद्बणम् ।<br>
चक्रे तदर्थमेवास्य रक्षां चक्रे तदात्मिकाम् ॥ ५२॥</p>
<p>सान्त्वयित्वा सुभद्रां च गत्वोपप्लाव्यमच्युतः ।<br>
योजयित्वा रथं प्रातः सार्जुनो युद्धमभ्ययात् ॥ ५३॥</p>
<p>श्रुत्वा प्रतिज्ञां पुरुहूतसूनोर्दुर्योधनेनार्थितः सिन्धुराजम् ।<br>
त्रातास्म्यहं सर्वथेति प्रतिज्ञां कृत्वा द्रोणो व्यूहमभेद्यमातनोत् ॥ ५४॥</p>
<p>स दिव्यमग्र्यं शकटाब्जचक्रं कृत्वा स्वयं व्यूहमुखे व्यवस्थितः ।<br>
पृष्ठे कर्णद्रौणिकृपैः सशल्यैर्जयद्रथं गुप्तमधात् परैश्च ॥ ५५॥</p>
<p>अथार्जुनो दिव्यरथोपरिस्थितः सुरक्षितः केशवेनाव्ययेन ।<br>
विजित्य दुर्मर्षणमग्रतोऽभ्ययाद् द्रोणं सुधन्वा गुरुमुग्रपौरुषः ॥ ५६॥</p>
<p>प्रदक्षिणीकृत्य तमाश्वगात् ततः कालात्ययं त्वेव विशङ्कमानः ।<br>
रथं मनोवेगमथानयद्धरिर्यथा शराः पेतुरमुष्य पृष्ठतः ॥ ५७॥</p>
<p>विजित्य हार्दिक्यमथाप्रयत्नः स इन्द्रसूनुः प्रविवेश तद् बलम् ।<br>
विलोलयामास च सायकोत्तमैर्यथा गजेन्द्रो नलिनीं बलोद्धतः ॥ ५८॥</p>
<p>स उच्चकाशेऽतिरथो रथोत्तमे सवासुदेवो हरिणा यथेन्द्रः ।<br>
चकर्त चोग्रो द्विषतां शिरांसि शरैः शरीरान्तकरैः समन्ततः ॥ ५९॥</p>
<p>दृढायुमच्युतायुं च हत्वा विन्दानुविन्दकौ ।<br>
शराभ्यां प्रेषयामास यमाय विजयो युधि ॥ ६०॥</p>
<p>सुदक्षिणं च काम्बोजं निहत्याम्बष्ठमेव च ।<br>
श्रुतायुधं नदीजातं वरुणादाससाद ह ।<br>
यस्यादाद् वरुणो दिव्याममोघां महतीं गदाम् ॥ ६१॥</p>
<p>स तु तेन शरैस्तीक्ष्णैरर्पितो विरथं क्षणात् ।<br>
चकार पार्थस्य रथमारुह्यारिधराय ताम् ॥ ६२॥</p>
<p>गदां चिक्षेप सा तस्य वारुणेः शिर एव तु ।<br>
बिभेद शतधा शीर्णमस्तिष्कः सोऽपतद् भुवि ॥ ६३॥</p>
<p>अयुद्ध्यन्तं स्वगदया यदि ताडयसि स्वयम् ।<br>
तया विशीर्णमस्तिष्को मरिष्यसि न संशयः ।<br>
अमोघा चान्यथा सेयं गदा तव भविष्यति ॥ ६४॥</p>
<p>इत्यब्रवीत् तं वरुणः पुरा तेन स केशवे ।<br>
अयुद्ध्यति गदाक्षेपात् तया शीर्णशिरा अभूत् ॥ ६५॥</p>
<p>हतेषु वीरेषु निजेषु सङ्घशो विद्रावितेष्वालुलिते च सैन्ये ।<br>
दुर्योधनो द्रोणमुपेत्य दीनमुवाच हा पार्थ उपेक्षितस्त्वया ॥ ६६॥</p>
<p>इतीरितेऽभेद्यममुष्य वर्म बद्ध्वा महामन्त्रबलात् स विप्रः ।<br>
जगाद येनैव बलेन पार्थैर्विरुद्ध्यसे तेन हि याहि फल्गुनम् ॥ ६७॥</p>
<p>इतीरितो धार्तराष्ट्रः स चापमादाय सौवर्णरथोपरिस्थः ।<br>
जगाम पार्थं तमवारयच्च शरैरनेकैरनलप्रकाशैः ॥ ६८॥</p>
<p>विव्याध पार्थोऽपि तमुग्रवेगैः शरैर्न ते तस्य च वर्मभेदम् ।<br>
चक्रुस्ततो वासविर्दिव्यमस्त्रं तद्वर्मभेदाय समाददे रुषा ॥ ६९॥</p>
<p>सन्धीयमानं तु गुरोः सुतस्तच्चिच्छेद पार्थोऽथ सुयोधनाश्वान् ।<br>
हत्वा तलेऽविद्ध्यदथैनमुग्रैर्द्रौणिः शरैः पार्थमवारयद् युधि ॥ ७०॥</p>
<p>स द्रौणिकर्णप्रमुखैर्धनञ्जयो युयोध ते चैनमवारयञ्छरैः ।<br>
बभूव युद्धं तदतुल्यमद्भुतं जयद्रथार्थेऽद्भुतवीर्यकर्मणाम् ॥ ७१॥</p>
<p>पार्थे प्रविष्टे कुरुसैन्यमध्यं द्रोणोऽविशत् पाण्डवसैन्यमाशु ।<br>
स तद्रथानीकमुदग्रवेगैः शरैर्विधूय न्यहनच्च वीरान् ॥ ७२॥</p>
<p>स वीरवर्यः स्थविरोऽपि यूनां युवेव मध्ये प्रचचार धन्विनाम् ।<br>
प्रपातयन् वीरशिरांसि बाणैर्युधिष्ठिरं चाऽसददुग्रवीर्यः ॥ ७३॥</p>
<p>नृपग्रहेच्छुं तमवेत्य सत्यजिन्न्यवारयद् द्रौपदिराशु वीर्यवान् ।<br>
निवारितस्तेन शिरः शरेण चकर्त पाञ्चालसुतस्य विप्रः ॥ ७४॥</p>
<p>निहत्य तं वीरतमं रणोत्कटं युधिष्ठिरं बाणगणैः समार्दयत् ।<br>
स शक्तिस्तेन विधाय सङ्गरं निरायुधो व्यश्वरथः कृतः क्षणात् ॥ ७५॥</p>
<p>स ऊर्ध्वबाहुर्भुवि संस्थितोऽपि गृहीतुमाजौ गुरुणाऽभिपन्नः ।<br>
माद्रीसुतस्यावरजस्य यानमारुह्य वेगादपजग्मिवांस्ततः ॥ ७६॥</p>
<p>द्रोणं ततः शैशुपालिः सपुत्रो जारासन्धिः काशिराजः सशैव्यः ।<br>
समासदन् केकयाश्चैव पञ्च समार्दयन् बाणगणैश्च सर्वशः ॥ ७७॥</p>
<p>स तान् क्रमेणैव निकृत्तकन्धराञ्छरोत्तमैरत्र विधाय विप्रः ।<br>
निनाय लोकं परमर्कमण्डलं व्रजन्ति निर्भिद्य यमूर्ध्वरेतसः ॥ ७८॥</p>
<p>विधूयमाने गुरुणोरुसैन्ये पृथासुतानां पृतनाः परेषाम् ।<br>
प्रायो रणे मारुतसूनुनैव हतप्रवीरा मृदिताः पराद्रवन् ॥ ७९॥</p>
<p>अलम्बुसो नाम तदैव राक्षसः समासदन्मारुतिमुग्रपौरुषम् ।<br>
स पीडितस्तेन शरैः सुतेजनैः क्षणाददृश्यत्वमवाप मायया ॥ ८०॥</p>
<p>सोऽदृश्यरूपोऽनुचरानपीडयद् भीमस्य तद् वीक्ष्य चुकोप मारुतिः ।<br>
अस्त्रज्ञतामात्मनिकेशवाज्ञया सन्दर्शयन्नागतधर्मसङ्कटः ॥ ८१॥</p>
<p>त्वाष्ट्रास्त्रमादत्त स काम्यकर्महीनोऽपि भीमस्तत उत्थिताः शराः ।<br>
ते बाणवर्यास्तददृश्यवेधिनो रक्षो विदार्याऽविविशुर्धरातलम् ॥ ८२॥</p>
<p>तद्धन्यमानं प्रविहाय भीममपाद्रवद् दूरतरं सुभीतम् ।<br>
ततस्तु भीमो द्विषतां वरूथिनीं विद्रावयामास शरैः सुमुक्तैः ॥ ८३॥</p>
<p>तदैव कृष्णातनयाः समेता जघ्नुः शलं संयति सौमदत्तिम् ।<br>
अलम्बुसं प्राप तदा घटोत्कचः परस्परं तौ रथिनावयुद्ध्यताम् ॥ ८४॥</p>
<p>घटोत्कचस्तं विरथं विधाय खस्थं ख एवाभियुयोध संस्थितः ।<br>
ततस्तु तं भीमसुतो निगृह्य निपात्य भूमौ प्रददौ प्रहारम् ॥ ८५॥</p>
<p>पदा शिरस्येव स पिष्टमस्तको ममार मध्ये पृथिवीपतीनाम् ।<br>
तस्मिन् हते भैमसेनिः कुरूणां व्यद्रावयद् रथवृन्दं समन्तात् ॥ ८६॥</p>
<p>तदाऽऽसदत् कृतवर्मा रथेन सेनां पाण्डूनां शरवर्षं प्रमुञ्चन् ।<br>
ददौ वरं तस्य हि पूर्वमच्युतः प्रीतः स्तुत्या सर्वजयं मुहूर्ते ॥ ८७॥</p>
<p>स तेन पाञ्चालगणान् विजिग्ये यमौ च भीमस्य पुरोऽथ तं च ।<br>
विव्याध बाणेन स वासुदेववरं विजानन् न तदा समभ्ययात् ॥ ८८॥</p>
<p>विनैव वृष्णीन् विजये वरो यदमुष्य तेनास्य हयान् स सात्यकिः ।<br>
निहत्य बाणैरतुदत् स यानमन्यत् समास्थाय ततोऽपजग्मिवान् ॥ ८९॥</p>
<p>तदा हरिः पाञ्चजन्यं सुघोषमापूरयामास जयेऽभियुद्ध्यति ।<br>
कर्णादिभिर्द्रौणिमुखै रिपूणां बलप्रहाणाय परः परेभ्यः ॥ ९०॥</p>
<p>स पाञ्चजन्योऽच्युतवक्त्रवायुना भृशं सुपूर्णोदरनिस्सृतध्वनिः ।<br>
जगद् विरिञ्चेशसुरेन्द्रपूर्वकं प्रकम्पयामास युगात्यये यथा ॥ ९१॥</p>
<p>गाण्डीवघोषे च तदाऽभिभूते युधिष्ठिरो भीतभीतस्तदेत्य ।<br>
शैनेयमूचे परसैन्यमग्ने पार्थे स्वयं युद्ध्यति केशवः स्म ॥ ९२॥</p>
<p>न श्रूयते गाण्डीवस्याद्य घोषः संश्रूयते पाञ्चजन्यस्य घोषः ।<br>
तद् याहि जानीहि तमद्य पार्थं यदि स्म जीवत्यसहाय एषः ॥ ९३॥</p>
<p>% % हृषीकेशतीर्थीये तु <code>गाण्डीवस्य' इति पठ्यते ।   छन्दःस्वारस्यात् % </code>गाण्डिवस्य&rsquo; इत्येव पाठः स्यादिति सम्भाव्यते -- इति ब. गोविन्दाचार्यः ।<br>
इतीरितः सात्यकिरत्र विप्रान् सम्पूज्य वित्तैः परमाशिषश्च ।<br>
जयाय तेभ्यः प्रतिगृह्य सेनामुखं ययौ भीमसेनानुयातः ॥ ९४॥</p>
<p>भीमस्तु सेनामुखमाशु भित्त्वा प्रावेशयद् युयुधानं चमूं ताम् ।<br>
स युद्ध्यमानो गुरुणाऽभ्युपेक्षितः सूतं निहत्य द्रावयामास चाश्वान् ॥ ९५॥</p>
<p>बलं विवृद्धं च तदाऽस्य सात्यकेर्विप्राशीर्भिः कृष्णवरादपि स्म ।<br>
बलस्य वृद्धिर्हि पुराऽस्य दत्ता कृष्णेन तुष्टेन दिने हि तस्मिन् ॥ ९६॥</p>
<p>ततो विवृद्धोरुबलात् स सात्यकिः संस्थाप्य भीमं प्रययौ रथेन ।<br>
तं बाणवर्षैः पृतनां समन्तान्निघ्नन्तमाजौ हृदिकात्मजोऽभ्ययात् ॥ ९७॥</p>
<p>तयोरभूद् युद्धमतीव दारुणं तत्राकरोत् तं विरथं स सात्यकिः ।<br>
विजित्य तं सात्यकिरुग्रधन्वा ययावतीत्यैव शिरांसि यूनाम् ।<br>
कृन्तन् शरैस्तं जलसन्ध आगमद् रणे गजस्कन्धगतोऽभियोद्धुम् ॥ ९८॥</p>
<p>निवारयन्तं तमसँह्यविक्रमं निहत्य बाणैः समरे स सात्यकिः ।<br>
विलोलयामास बलं कुरूणां निघ्नन् गजस्यन्दनवाजिपत्तिनः ॥ ९९॥</p>
<p>स पार्वतीयांश्च शिलाप्रवर्षिणो निहत्य विद्राप्य च सर्वसैनिकान् ।<br>
समासदत् केशवफल्गुनौ च बली तमाराऽशु च यूपकेतुः ॥ १००॥</p>
<p>तयोरभूद् युद्धमतीव घोरं चिरं विचित्रं च महद् विभीषणम् ।<br>
परस्परं तौ तुरगान् निहत्य निपात्य सूतौ धनुषी निकृत्य ।<br>
समीयतुश्चर्ममहासिधारिणौ विचित्रमार्गान् युधि सञ्चरन्तौ ॥ १०१॥</p>
<p>स सौमदत्तिर्भुवि सात्यकिं रणे निपात्य केशेषु च सम्प्रगृह्य ।<br>
पदाऽस्य वक्षस्यधिरुह्य खड्गमुदग्रहीदाशु शिरोऽपहर्तुम् ॥ १०२॥</p>
<p>तद् वासुदेवस्तु निरीक्ष्य विश्वतश्चक्षुर्जगादाऽशु धनञ्जयं रणे ।<br>
त्रायस्व शैनेयमिति स्म सोऽपि भल्लेन चिच्छेद भुजं परस्य ॥ १०३॥</p>
<p>स तेन चोत्कृत्तसखड्गबाहुर्विनिन्द्य पार्थं निषसाद भूमौ ।<br>
प्रायोपविष्टः शरसंस्तरे हरिं द्ध्यायन् विनिन्दन्नसुरप्रवेशात् ॥ १०४॥</p>
<p>गतेऽसुरावेश उतातिभक्त्या ध्यायत्यमुष्मिन् गरुडध्वजं तम् ।<br>
शैनेय उत्थाय निवार्यमाणः कृष्णार्जुनाद्यैरहरच्छिरोऽस्य ॥ १०५॥</p>
<p>तदा स्वकीयं रथमेतदर्थं क्लृप्तं ददौ सात्यकये ससूतम् ।<br>
कृष्णोऽथ पार्थस्य हयास्तृषाऽर्दितास्तदाऽसृजद् वारुणास्त्रं स पार्थः ॥ १०६॥</p>
<p>तेनैव तीर्थं परमं चकार तथाऽश्वशालामपि बाणरूपाम् ।<br>
ततो विमुच्यात्र हयानपाययद्धरिस्तदा वासविरार्दयत् परान् ॥ १०७॥</p>
<p>युयोज कृष्णस्तुरगान् रथे पुनर्गतश्रमानुद्धृतसायकान् प्रभुः ।<br>
प्रचोदिते तेन रथे स्थितः पुनस्तथैव बीभत्सुररीनयोधयत् ॥ १०८॥</p>
<p>शिनिप्रवीरे तु गते युधिष्ठिरः पुनश्च चिन्ताकुलितो बभूव ह ।<br>
जगाद भीमं च न गाण्डिवध्वनिः संश्रूयते पाञ्चजन्यस्य रावः ॥ १०९॥</p>
<p>मया नियुक्तश्च गतः स सात्यकिर्भारं च तस्याधिकमेव मन्ये ।<br>
तत् पाहि पार्थं युयुधानमेव च त्वं भीम गत्वा यदि जीवतस्तौ ॥ ११०॥</p>
<p>इतीरितः प्राह वृकोदरस्तं न रक्षितं वासुदेवेन पार्थम् ।<br>
ब्रह्मेशानावपि जेतुं समर्थौ किं द्रौणिकर्णादिधनुर्भृतोऽत्र ॥ १११॥</p>
<p>अतो भयं नास्ति धनञ्जयस्य न सात्यकेश्चैव हरेः प्रसादात् ।<br>
रक्ष्यस्त्वमेवात्र मतो ममाद्य द्रोणो ह्ययं यतते त्वां गृहीतुम् ॥ ११२॥</p>
<p>इतीरितः प्राह युधिष्ठिरस्तं न जीवमाने युधि मां घटोत्कचे ।<br>
धृष्टद्युम्ने चास्त्रविदां वरिष्ठे द्रोणो वशं नेतुमिह प्रभुः क्वचित् ॥ ११३॥</p>
<p>यदि प्रियं कर्तुमिहेच्छसि त्वं मम प्रयाह्याशु च पार्थसात्यकी ।<br>
रक्षस्व सञ्ज्ञामपि सिंहनादात् कुरुष्व मे पार्थशैनेयदृष्टौ ॥ ११४॥</p>
<p>तथा हते चैव जयद्रथे मे कुरुष्व सञ्ज्ञामिति तेन भीमः ।<br>
उक्तस्तु हैडिम्बममुष्य रक्षणे व्यधाच्च सेनापतिमेव सम्यक् ॥ ११५॥</p>
<p>स चाऽह सेनापतिरत्र भीमं प्रयाहि तौ यत्र च केशवार्जुनौ ।<br>
न जीवमाने मयि धर्षितुं क्षमो द्रोणो नृपं मृत्युरहं च तस्य ॥ ११६॥</p>
<p>इति ब्रुवाणे प्रणिधाय भीमः पुनःपुनस्तं नृपतिं गदाधरः ।<br>
ययौ परानीकमधिज्यधन्वा निरन्तरं प्रवपन् बाणपूगान् ॥ ११७॥</p>
<p>न्यवारयत् तं शरवर्षधारो द्रोणो वचश्चेदमुवाच भीमम् ।<br>
शिष्यस्नेहाद् वासविः सात्यकिश्च मया प्रमुक्तो भृशमानतौ मयि ॥ ११८॥</p>
<p>स्वीया प्रतिज्ञाऽपि हि सैन्धवस्य गुप्तौ मया पार्थकृते विसृष्टा ।<br>
दास्ये न ते मार्गमहं कथञ्चित् पश्यास्त्रवीर्यं मम दिव्यमद्भुतम् ॥ ११९॥</p>
<p>इत्युक्तवाक्यः स गदां समाददे चिक्षेप तां द्रोणरथाय भीमः ।<br>
उवाच चाहं पितृवन्मानये त्वां सदा मृदुस्त्वां प्रति नान्यथा क्वचित् ॥ १२०॥</p>
<p>अमार्दवे पश्य च यादृशं बलं ममेति तस्याऽशु विचूर्णितो रथः ।<br>
गदाभिपातेन वृकोदरस्य ससूतवाजिध्वजयन्त्रकूबरः ॥ १२१॥</p>
<p>द्रोणो गदामापततीं निरीक्ष्य त्ववप्लुतो लाघवतो धरातले ।<br>
तदैव दुर्योधनयापितं रथं परं समास्थाय शरान् ववर्ष ह ॥ १२२॥</p>
<p>शरैस्तदीयैः परमास्त्रमन्त्रितैः प्रवृष्यमाणो जगदीरणात्मजः ।<br>
शिरो निधायाऽशु पुरो वृषो यथा तमभ्ययादेव रथादवप्लुतः ॥ १२३॥</p>
<p>अमोजवादेव तमाप्य भीमो रथं गृहीत्वाऽम्बर आक्षिपत् क्षणात् ।<br>
शक्तोऽप्यहं त्वां न निहन्मि गौरवादित्येव सुज्ञापयितुं तदस्य ॥ १२४॥</p>
<p>सुवाजिसूतः स रथः क्षितौ पतन् विचूर्णितोऽस्माद् गुरुरप्यवप्लुतः ।<br>
तदा विशोकोऽस्य रथं समानयत् तमारुहद् भीम उदारविक्रमः ॥ १२५॥</p>
<p>द्रोणोऽपि दुर्योधनदत्तमन्यं रथं समास्थाय युधिष्ठिरं ययौ ।<br>
गृहीतुकामं नृपतिं प्रयान्तं न्यवारयत् संयति वाहिनीपतिः ॥ १२६॥</p>
<p>विदारितां द्रोणशरैः स्वसेनां संस्थाप्य भूयो द्रुपदात्मजः शरैः ।<br>
द्रोणं निवार्यैव चमूं परेषां विद्रावयामास च तस्य पश्यतः ॥ १२७॥</p>
<p>तयोरभूद् युद्धमतीव रौद्रं जयैषिणोः पाण्डवधार्तराष्ट्रयोः ।<br>
अत्यद्भुतं सन्ततबाणवर्षतमनारतं सुचिरं निर्विशेषम् ॥ १२८॥</p>
<p>ततः प्रायाद् भीमसेनोऽमितौजा मृद्गञ्छरैः कौरवराजसेनाम् ।<br>
विन्दानुविन्दप्रमुखा धार्तराष्ट्रास्तमासेदुर्द्वादश वीरमुख्याः ।<br>
विद्धः शरैस्तैर्बहुभिर्वृकोदरः शिरांसि तेषां युगपच्चकर्त ॥ १२९॥</p>
<p>हतेषु तेषु प्रवरेषु धन्विनां सत्यव्रतः पुरमित्रो जयश्च ।<br>
वृन्दारकः पौरवश्चेत्यमात्याः समासेदुर्धार्तराष्ट्रस्य भीमम् ॥ १३०॥</p>
<p>स तैः पृषत्कैरवकीर्यमाणः शितान् विपाठान् युगपत् समाददे ।<br>
जहार तैरेव शिरांसि तेषां हतेषु तेष्वेव परे प्रदुद्रुवुः ॥ १३१॥</p>
<p>स सिंहवत् क्षुद्रमृगान् समन्ततो विद्राप्य शत्रून् हृदिकात्मजं रणे ।<br>
अभ्यागमत् तेन निवारितः शरैः क्षणेन चक्रे विरथाश्वसूतम् ।<br>
स गाढविद्धस्तु वृकोदरेण रणं विसृज्यापययौ क्षणेन ॥ १३२॥</p>
<p>विजित्य हार्दिक्यमथाऽशु भीमो विद्रावयामास वरूथिनीं ताम् ।<br>
सम्प्रेषयन् सर्वनराश्वकुञ्जरान् यमाय यातो हरिपार्थपार्श्वम् ॥ १३३॥</p>
<p>दृष्ट्वैव कृष्णविजयौ परमप्रहृष्टस्ताभ्यां निरीक्षित उत प्रतिभाषितश्च ।<br>
सञ्ज्ञां नृपस्य स ददावपि सिंहनादान् श्रुत्वा परां मुदमवाप स चाग्र्यबुद्धिः ॥ १३४॥</p>
<p>भीमस्य नानदत एव महास्वनेन विण्मूत्रशोणितमथो मृतिमापुरेके ।<br>
भीतेषु सर्वनृपतिष्वमुमाप तूर्णं कर्णो विकर्णमुखरा अपि धार्तराष्ट्राः ॥ १३५॥</p>
<p>हत्वा विकर्णमुत तत्र च चित्रसेनं सञ्चूर्णितं च विदधे रथमर्कसूनोः ।<br>
घोरैः शरैः पुनरपि स्म समर्द्यमानः कर्णोऽपयानमकरोद् द्रुतमेव भीमात् ॥ १३६॥</p>
<p>आश्वास्य चैव सुचिरं पुनरेव भीमं युद्धाय याति धृतराष्ट्रसुतैस्तथाऽन्यैः ।<br>
तांश्चैव तत्र विनिहत्य तथैव कर्णो व्यश्वायुधः कृत उतापययौ क्षणेन ॥ १३७॥</p>
<p>विकर्णचित्रसेनाद्या एवं वीरतमाः सुताः ।<br>
कर्णस्य पश्यतो भीमबाणकृत्तशिरोधराः ॥ १३८॥</p>
<p>निपेतुर्धृतराष्ट्रस्य रथेभ्यः पृथिवीतले ।<br>
त्रयोविंशतिरेवात्र कर्णसाहाय्यकाङ्क्षिणः ॥ १३९॥</p>
<p>एकवींशतिवारं च व्यश्वसूतरथध्वजः ।<br>
गाढमभ्यर्द्दितस्तीक्ष्णैः शरैर्भीमेन संयुगे ॥ १४०॥</p>
<p>प्राणसंशयमापन्नः सर्वलोकस्य पश्यतः ।<br>
रणं त्यक्त्वा प्रदुद्राव रुदन् दुःखात् पुनःपुनः ॥ १४१॥</p>
<p>द्वाविंशतिमयुद्धे तु रामदत्तं सुभास्वरम् ।<br>
अभेद्यं रथमारुह्य विजयं धनुरेव च ॥ १४२॥</p>
<p>तद्दत्तमेव सङ्गृह्य तूणी चाक्षयसायकौ ।<br>
आससाद रणे भीमं कर्णो वैकर्तनो वृषा ॥ १४३॥</p>
<p>सुघोर आसीत् स तयोर्विमर्दो भीमस्य कर्णस्य च दीर्घकालम् ।<br>
आकाशमाच्छादयतोः शरौघैः परस्परं चैव सुरक्तनेत्रयोः ॥ १४४॥</p>
<p>ततो भीमो महाबाहुः सहजाभ्यां च संयुतम् ।<br>
त्वां तु कुण्डलवर्मभ्यां शक्नुयां हन्तुमञ्जसा ॥ १४५॥</p>
<p>इति ज्ञापयितुं तस्य कुण्डले कवचं तथा ।<br>
शरैरुत्कृत्य समरे पातयामास भूतले ॥ १४६॥</p>
<p>एवं तान्यपकृष्याहं हन्यां त्वामिति वेदयन् ।<br>
पुनश्च बहुभिस्तीक्ष्णैः शरैरेनं समार्दयत् ॥ १४७॥</p>
<p>ततस्तु भीमस्य बभूव बुद्धिरस्पर्धिनः सर्वजयो हि दत्तः ।<br>
अमुष्य रामेण नच स्पृधाऽयं कर्णो मया युद्ध्यति कृच्छ्रगो ह्ययम् ॥ १४८॥</p>
<p>तथाऽपि मे भगवानत्यनुग्रहाज्जयं ददात्यात्मवचोऽपहाय ।<br>
मया तु मान्यं वचनं हरेः सदा तस्माद् दास्ये विवरं त्वद्य शत्रोः ॥ १४९॥</p>
<p>एवं स्मृत्वा तेन रन्ध्रे प्रदत्ते कर्णोऽस्त्रवीर्येण धनुर्न्यकृन्तत् ।<br>
रश्मीन् हयानां च ततो रथं स तत्याज नैजं बलमेव वेदयन् ॥ १५०॥</p>
<p>न मे रथाद्यैर्धनुषाऽपि कार्यमित्येव स ख्यापयितुं वृकोदरः ।<br>
खमुत्पपातोत्तमवीर्यतेजा रथं च कर्णस्य समास्थितः क्षणात् ॥ १५१॥</p>
<p>भीतस्तु कर्णो रथकूबरे तदा व्यलीयतातः स वृकोदरो रथात् ।<br>
अवप्लुतो ज्ञापयितुं स्वशक्तिं निरायुधत्वेऽप्यरिनिग्रहादौ ॥ १५२॥</p>
<p>नैच्छद् गृहीतुं विनिहन्तुमेव वा रथं धनुर्वाऽस्य रणेऽपहर्तुम् ।<br>
द्रोणस्य यद्वत् पूर्वमतीव शक्तोऽप्यमानयद् रामवचोऽस्य भक्त्या ॥ १५३॥</p>
<p>सत्यां कर्तुं वासवेश्च प्रतिज्ञां सम्मानयन् वैष्णवत्वाच्च कर्णम् ।<br>
दातुं रन्ध्रं सूर्यजस्य प्रयातः शरक्षेपार्थं दुरमतिष्ठदत्र ॥ १५४॥</p>
<p>ततः कर्णो दूरगतं वृकोदरं सम्मानयन्तं रामवाक्यं विजानन् ।<br>
शरैरविध्यत् स च तानवारयद् गजैर्मृतैस्तांश्च चकर्त कर्णः ॥ १५५॥</p>
<p>व्यसून् गजान् प्रक्षिपन्तं समेत्य संस्पृश्य चापेन वचश्च दुष्टम् ।<br>
संश्रावयामास सुयोधनस्य प्रीत्यै प्रजानन्नपि तस्य वीर्यम् ॥ १५६॥</p>
<p>संश्रावयन्तं वचनानि रूक्षाण्यपाहनद् बाणवरैस्तदाऽर्जुनः ।<br>
स वर्महीनः पार्थबाणाभितप्तो व्यपागमद् भीम आपाऽत्मयानम् ॥ १५७॥</p>
<p>कर्णो भीमे वासवीं नैव शक्तिं विमोक्तुमैच्छन्नैव बीभत्सुतोऽन्यान् ।<br>
हन्यामिति प्राह यतः स कुन्त्यै यद्यप्यवध्यः स तयाऽपि भीमः ॥ १५८॥</p>
<p>नारायणास्त्रं शिरसि प्रपातितं न यस्य लोमाप्यदहच्चिरस्थितम् ।<br>
किं तस्य शक्तिः प्रकरोति वासवी तथाऽन्यदप्यस्त्रशस्त्रं महच्च ॥ १५९॥</p>
<p>भीमः कर्णरथं प्राप्तः शक्तिं नाऽदातुमैच्छत ।<br>
अभिप्रायं केशवस्य जानन् हैडिम्बमृत्यवे ।<br>
ततः कर्णोऽन्यमास्थाय रथमर्जुनमभ्ययात् ॥ १६०॥</p>
<p>दिव्यं रथं धनुश्चैव कृष्णबुद्ध्योऽर्जुनो हरेत् ।<br>
इति भीतस्तु तां शक्तिमादायार्जुनमृत्यवे ।<br>
युद्धायायाद् रथं चापं शक्तिं चैकत्र नाकरोत् ॥ १६१॥</p>
<p>एकं हृतं चेदन्यत् स्यादिति मत्वा भयाकुलः ।<br>
बिभेति सर्वदा नीतेः कृष्णस्यामिततेजसः ॥ १६२॥</p>
<p>निश्चितो मरणायैव मृतिकाले तु तं रथम् ।<br>
आरुह्यागाद्धि पूर्वं तु न कालं मन्यते मृतेः ॥ १६३॥</p>
<p>शक्तिं तु तद्रथगतां प्रसमीक्ष्य कृष्णः संस्थाप्य पार्थमपि सात्यकिमेव योद्धुम् ।<br>
दत्त्वा स्वकीयरथमेव विरोचनस्य पुत्रेण सोऽदिशदमुष्य बलं प्रदाय ॥ १६४॥</p>
<p>शिष्यं त्वशक्तमिह मे प्रतियोधनाय पार्थो ह्यदादिति स सात्यकिमीक्षमाणः ।<br>
संस्पर्धयैव युयुधे विरथं चकार तेनैव सात्यकिरमुं हरियानसंस्थः ॥ १६५॥</p>
<p>न केशवरथे कश्चित् स्थितो याति पराजयम् ।<br>
अतश्च सात्यकिर्नाप कर्णेनात्र पराजयम् ॥ १६६॥</p>
<p>शस्त्रसङ्ग्रहकाले तु कुमाराणां व्रतं भवेत् ।<br>
इत्युक्तं जामदग्न्येन धनुर्विद्यापुराकृता ॥ १६७॥</p>
<p>तच्छत्रुवधरूपं च पूर्वासिद्धं च गूहितम् ।<br>
अविरुद्धं च धर्मस्य कार्यं रामस्य तुष्टिदम् ॥ १६८॥</p>
<p>अनुपद्रवं च लोकस्येत्यतो भीमो व्रतं त्विदम् ।<br>
चकार तूबरेत्युक्ते हन्यामिति रहः प्रभुः ॥ १६९॥</p>
<p>अनुपद्रवाय लोकस्य सुव्यञ्जच्श्मश्रुमण्डलः ।<br>
सुश्मश्रुं मां न कश्चिद्धि तथा ब्रूयादिति स्फुटम् ।<br>
तदर्जुनो विजानाति स्नेहाद् भीमोदितं रहः ॥ १७०॥</p>
<p>अर्जुनस्यापि गाण्डीवं देहीत्युक्तो निहन्म्यहम् ।<br>
इति तच्च विजानाति भीम एको नचापरः ।<br>
गाण्डीवस्याऽगमं पूर्वं जानात्येव हि नारदात् ॥ १७१॥</p>
<p>प्रतिज्ञां भीमसेनस्य ब्रुवतः फल्गुने रहः ।<br>
दुर्योधनस्तु शुश्राव तां च कर्णाय सोऽब्रवीत् ॥ १७२॥</p>
<p>अतूबरोऽपि तेनासौ तस्मात् तूबर इत्यलम् ।<br>
उक्तः प्रकोपनायैव तस्मादर्जुनमब्रवीत् ॥ १७३॥</p>
<p>जानासि मत्प्रतिज्ञां त्वं त्वत्प्रतिज्ञामहं तथा ।<br>
तत्र हन्तव्यतां प्राप्तो मम वैकर्तनोऽत्रहि ॥ १७४॥</p>
<p>प्रतिज्ञातो वधश्चास्य त्वयाऽपि मदनुज्ञया ।<br>
अतस्त्वया मया वाऽयं हन्तव्यः सूतनन्दनः ॥ १७५॥</p>
<p>इत्युक्तो वासविः प्राह हन्तव्योऽयं मयैव हि ।<br>
त्वदीयोऽहं यतस्तेन मत्कृतं त्वत्कृतं भवेत् ॥ १७६॥</p>
<p>न त्वत्कृतं मत्कृतं स्याद् गुरुर्मम यतो भवान् ।<br>
अतो मयैव हन्तव्य इत्युक्त्वा कर्णमब्रवीत् ॥ १७७॥</p>
<p>रूक्षा वाचः श्रावितोऽयं भीमः कृष्णस्य शृण्वतः ।<br>
यच्चाभिमन्युर्युष्माभिरेकः सम्भूय पातितः ॥ १७८॥</p>
<p>अतस्त्वां निहनिष्यामि त्वत्पुत्रं च तवाग्रतः ।<br>
इत्युक्तोऽन्यरथं प्राप्य कर्ण आवीज्जयद्रथम् ॥ १७९॥</p>
<p>द्रौणिकर्णाभिगुप्तं तं नाशकद्धन्तुमर्जुनः ।<br>
तत्र वेगं परं चक्रे द्रौणिः पार्थनिवारणे ॥ १८०॥</p>
<p>नचैनमशकत् तर्तुं यत्नवानपि फल्गुनः ।<br>
तयोरासीच्चिरं युद्धं चित्रं लघु च सुष्ठु च ॥ १८१॥</p>
<p>तद् दृष्ट्वा भगवान् कृष्णो लोहितायति भास्करे ।<br>
अजिते द्रोणतनये त्वहते च जयद्रथे ।<br>
अर्जुनस्य जयाकाङ्क्षी ससर्ज तम ऊर्जितम् ॥ १८२॥</p>
<p>तमोव्याप्ते गगने सूर्यमस्तं गतं मत्वा द्रौणिपूर्वाः समस्ताः ।<br>
विशश्रमुः सैन्धवश्चार्जुनस्य हतप्रतिज्ञस्य मुखं समैक्षत ॥ १८३॥</p>
<p>तदा हरेराज्ञया शक्रसूनुश्चकर्त बाणेन जयद्रथस्य ।<br>
अग्निं विविक्षन्निव दर्शितः शिरस्तदा वचः प्राह जनार्दनस्तम् ॥ १८४॥</p>
<p>नैतच्छिरः पातय भूतले त्वमितीरितः पाशुपतास्त्रतेजसा ।<br>
दधार बाणैरनुपुङ्खपुङ्खैः पुनस्तमूचे गरुडध्वजो वचः ॥ १८५॥</p>
<p>इदं पितुस्तस्य करे निपात्यतां वरोऽस्य दत्तो हि पुराऽमुनाऽयम् ।<br>
शिरो निकृत्तं भुवि पातयेद् यस्तवास्य भूयाच्च शिरः सहस्रधा ॥ १८६॥</p>
<p>इति स्म वध्यः स पिताऽपि तेनेत्युदीरिते तस्य सन्ध्याक्रियस्य ।<br>
अङ्के व्यधात् तच्छिर आशु वासविः स सम्भ्रमात् तद् भुवि च न्यपातयत् ॥ १८७॥</p>
<p>ततोऽभवत् तस्य शिरः सहस्रधा हरिश्च चक्रे तमसो लयं पुनः ।<br>
तदैव सूर्ये सकलैश्च दृष्टे हाहेति वादः सुमहानथाऽसीत् ॥ १८८॥</p>
<p>भीमस्तदा शल्यसुयोधनादीन् कृपं च जित्वा व्यनदत् सुभैरवम् ।<br>
कुर्वन् साहाय्यं फल्गुनस्यैव तुष्टो बभूव शैनेय उतो हते रिपौ ॥ १८९॥</p>
<p>अपूरयत् पाञ्चजन्यं च कृष्णो मुदा तदा देवदत्तं च पार्थः ।<br>
भीमस्य नादं सहपाञ्चजन्यघोषं श्रुत्वा निहतं सिन्धुराजम् ।<br>
ज्ञात्वा राजा धर्मसुतो मुमोद दुर्योधनश्चाऽस सुदुःखितस्तदा ॥ १९०॥</p>
<p>ततो द्रौणिमुखां सेनां सर्वां भीमोऽभ्यवर्तत।<br>
पार्थः कर्णमुखाञ्छिष्टान् ततोऽभज्यत तद् बलम् ॥ १९१॥</p>
<p>शीर्णां सेनां प्रविविशुर्धृष्टद्युम्नपुरोगमाः ।<br>
ततस्तं देशमापुस्ते यत्र भीमधनञ्जयौ ॥ १९२॥</p>
<p>तत एकीकृताः सर्वे पाण्डवाः सहसोमकाः ।<br>
परान् विद्रावयामासुस्ते भीताः प्राद्रवन् दिशः ॥ १९३॥</p>
<p>विद्राप्यमाणं सैन्यं तं दृष्ट्वा दुर्योधनो नृपः ।<br>
जयद्रथवधाच्चैव कुपितोऽभ्यद्रवत् परान् ॥ १९४॥</p>
<p>स भीमसेनं च धनञ्जयं च युधिष्ठिरं माद्रवतीसुतौ च ।<br>
धृष्टद्युम्नं सात्यकिं द्रौपदेयान् सर्वानेकः शरवर्षैर्ववर्ष ॥ १९५॥</p>
<p>ते विव्यधुस्तं बहुभिः शिलीमुखैः स ताननादृत्य चकर्त बाणैः ।<br>
धनूंषि चित्राणि महारथानां चकार सङ्खे विरथौ यमौ च ॥ १९६॥</p>
<p>आदाय चापानि पराणि तेऽपि दुर्योधनं ववृषुः सायकौघैः ।<br>
अचिन्तयित्वैव शरान्स एको न्यवारयत् तानखिलांश्च बाणैः ॥ १९७॥</p>
<p>तं गाहमानं द्विषतां बहूनां मध्ये द्रोणद्रौणिकृपप्रधानाः ।<br>
दृष्ट्वा सर्वे जुगुपुः स्वात्तचापा अनारतं बाणगणान् सृजन्तः ॥ १९८॥</p>
<p>सुयोधनः कर्णमाह जहि भीममिमं युधि ।<br>
स आह नैष शक्यो हि जेतुं देवैः सवासवैः ॥ १९९॥</p>
<p>दैवाज्जीवाम्यहं राजन् युद्ध्यनेनातिपीडितः ।<br>
अतो घटामहे शक्त्या जयो दैवे समाहितः ॥ २००॥</p>
<p>दुर्योधनो द्रोणमाह सैन्धवस्त्वदुपेक्षया ।<br>
पार्थेन निहतो भीमसात्यकिभ्यां च मे बलम् ॥ २०१॥</p>
<p>प्रतिज्ञा च परित्यक्ता पाण्डवस्नेहतस्त्वया ।<br>
इत्युक्तः कुपितो द्रोणः प्रतिज्ञामकरोत् ततः ॥ २०२॥</p>
<p>इतः परं नैव रणाद् रात्रावहनि वा क्वचित् ।<br>
गच्छेयं नच मोक्ष्यामि वर्म बद्धं कथश्चन ॥ २०३॥</p>
<p>मत्पुत्रश्च त्वया वाच्यः पाञ्चालान् नैव शेषयेः ।<br>
सदौहित्रानितीत्युक्त्वा विजगाहे निशागमे ॥ २०४॥</p>
<p>चमूं परेषामभ्यागाद् धृष्टद्युम्नस्तमाशु च ।<br>
द्रौणिदुर्योधनौ तत्र विरथीकृत्य मारुतिः ।<br>
द्रावयामास तत् सैन्यं पश्यतां सर्वभूभृताम् ॥ २०५॥</p>
<p>अक्षोहिण्यस्तु सप्तैव सेनयोरुभयोरपि ।<br>
हतास्तासां च भीमेन तिस्रो द्वे फल्गुनेन च ॥ २०६॥</p>
<p>सौभद्रसात्यकिमुखैस्तन्मध्ये षोडशांशकः ।<br>
हैडिम्बपार्षतमुखैस्त्रयाच्च दशमांशकः ॥ २०७॥</p>
<p>भीष्मद्रोणद्रौणिभिश्च द्वे समं निहते तदा ।<br>
तदन्यैर्मिलितैः सर्वैस्तच्चतुर्थांश एव च ॥ २०८॥</p>
<p>ततो रात्रौ पञ्चभिश्च पार्थाः षड्भिश्च कौरवाः ।<br>
अक्षोहिणीभिः संव्यूह्य युद्धं चक्रुः सुदारुणम् ।<br>
भीमं सेनां द्रावयन्तं पुनः कर्णः समासदत् ॥ २०९॥</p>
<p>स कर्णपुरतो भीमो दुष्कर्णं कर्णमेव च ।<br>
दुर्योधनस्यावरजौ निष्पिपेष पदा क्षणात् ।<br>
रथाश्वध्वजसूतैश्च सह तौ न व्यदृश्यताम् ॥ २१०॥</p>
<p>निरायुधोऽहमिति मां त्वमात्थ पुरुषं वचः ।<br>
निरायुधः पदैवाहं त्वां हन्तुमशकं तदा ॥ २११॥</p>
<p>इति कर्णस्य तौ भीमः सञ्ज्ञया ज्ञापयन् भुवि ।<br>
पदा पिपेष कालिङ्गं मुष्टिनैव जघान ह ॥ २१२॥</p>
<p>मुष्टिना त्वद्वधायाहं समर्थ इति किं वदे ।<br>
तस्मान्मया रक्षितस्त्वमिति ज्ञापयितुं प्रभुः ।<br>
साश्वसूतध्वजरथः कालिङ्गो मुष्टिचूर्णितः ॥ २१३॥</p>
<p>केतुमांश्च पिता तस्य शक्रदेवः श्रुतायुधः ।<br>
अक्षोहिण्या सेनया च सह भीमेन पातिताः ।<br>
खड्गयुद्धे पुरा भीष्मे सेनापत्यं प्रकुर्वति ॥ २१४॥</p>
<p>कर्णानुजान् ध्रुवाद्यांश्च बहून् जघ्ने स वै निशि ।<br>
सञ्ज्ञां भीमकृतां ज्ञात्वा शक्तिं चिक्षेप चापराम् ।<br>
कर्णः शक्तिर्मया दिव्या न मुक्ता तेन जीवसि ॥ २१५॥</p>
<p>इति ज्ञापयितुं तां तु ज्ञात्वा भीमः क्षणात् तदा ।<br>
खमुत्पत्य गृहीत्वा च कर्णे चिक्षेप सत्वरः ॥ २१६॥</p>
<p>यदि त्वया तदा मुक्ता शक्तिस्त्वां सा हनिष्यति ।<br>
इति ज्ञापयितुं सा च कर्णरक्षणकाङ्क्षिणा ॥ २१७॥</p>
<p>मुक्ता दक्षभुजे साऽथ विदार्य धरणीं तथा ।<br>
भित्त्वा विवेश कर्णस्य दर्शयन्ती निदर्शनम् ॥ २१८॥</p>
<p>ततो भीमः पुनः स्वं तु रथमास्थाय चापभृत् ।<br>
कर्णस्य पुरतः शत्रून् द्रावयामास सर्वतः ॥ २१९॥</p>
<p>तं कर्णो वारयामास शरैः सन्नतपर्वभिः ।<br>
भीमः कर्णरथायैव गदां चिक्षेप वेगतः ॥ २२०॥</p>
<p>स तद्गदाविघाताय स्थूणाकर्णास्त्रमासृजत् ।<br>
तेनास्त्रेण प्रतिहता सा गदा भीममाब्रजत् ॥ २२१॥</p>
<p>भीमो गदां समादाय कर्णस्य रथमारुहत् ।<br>
तया सञ्चूर्णयामास कर्णस्य रथकूबरम् ॥ २२२॥</p>
<p>एवं त्वच्चूर्णने शक्तो मत्कामात् त्वं हि जीवसि ।<br>
एवं निदर्शयित्वैव पुनः स्वं रथमाब्रजत् ॥ २२३॥</p>
<p>पुनः कर्णपुरः सेनां जघान बहुशो रणे ।<br>
कर्णस्तु तं परित्यज्य सहदेवमुपाद्रवत् ॥ २२४॥</p>
<p>स तु तं विरथीकृत्य धनुः कण्ठेऽवसज्य च ।<br>
कुत्सयामास बहुशः स तु निर्वेदमागमत् ॥ २२५॥</p>
<p>न हन्तुमैच्छत् तं कर्णः पृथायै स्वं वचः स्मरन् ।<br>
तं विजित्य रणे कर्णो जघ्ने पार्थवरूथिनीम् ॥ २२६॥</p>
<p>ततो द्रौणिर्विविधैर्बाणसङ्घैर्जघान पार्थस्य चमूं समन्ततः ।<br>
सा हन्यमाना रणकोविदेन न शं लेभे मृत्युनाऽऽर्ता प्रजेव ॥ २२७॥</p>
<p>दृष्ट्वा सेनां द्रौणिबलाभिभूतां तमाह्वयामास घटोत्कचो युधे ।<br>
द्रौणिस्तमाहाऽलमलं न वत्स पुत्रस्तातं योधयस्वाद्य मां त्वम् ॥ २२८॥</p>
<p>इत्युक्त ऊचे न पिता मम त्वं सखा पितुर्यद्यपि शत्रुसंश्रयात् ।<br>
अरिश्च मेऽसीति तमाह यद्यरिं मां मन्यसे तद्वदहं करोमि ते ॥ २२९॥</p>
<p>इत्यूचिवाञ्छक्रधनुःप्रकाशं विष्फार्य चापं प्रकिरञ्छरौघान् ।<br>
अभ्यागमद् राक्षसमुग्रवेगः स्वसेनया सोऽपि तमभ्यवर्तत ॥ २३०॥</p>
<p>स रक्षसां लक्षसमावृतो बली नृभिश्च वीरैर्बहुभिः सुशिक्षितैः ।<br>
अक्षोहिणीमात्रबलेन राक्षसः सङ्क्षोभयामास गुरोः सुतं शरैः ॥ २३१॥</p>
<p>स तेन बाणैर्बहुभिः प्रपीडितो विभिन्नगात्रः क्षतजाप्लुताङ्गः ।<br>
व्यावृत्य नेत्रे कुपितो महद् धनुर्विष्फार्य बाणै रजनीं चकार ॥ २३२॥</p>
<p>सोऽक्षोहिणीं तां क्षणमात्रतः क्षरन् महाशरांस्तानपि राक्षसान् क्षयम् ।<br>
निनाय पुत्रं च घटोत्कचस्य निष्ट्यं पुरा योऽञ्जनवर्मनामकः ॥ २३३॥</p>
<p>निरीक्ष्य सेनां स्वसुतं च पातितं घटोत्कचो द्रोणसुतं शरेण ।<br>
विव्याध गाढं स तु विह्वलो ध्वजं समाश्रितश्चाऽशु ससञ्ज्ञकोऽभवत् ॥ २३४॥</p>
<p>उत्थाय बाणं यमदण्डकल्पं सन्धाय चापे प्रविकृष्य राक्षसे ।<br>
मुमोच तेनाभिहतः पपात विनष्टसञ्ज्ञः स्वरथे घटोत्कचः ॥ २३५॥</p>
<p>विमूर्च्छितं सारथिरस्य दूरं निनाय युद्धाज्जगतो विपश्यतः ।<br>
द्रौणिश्च सेनां निशि तैः शरोत्तमैर्व्यद्रावयत् पाण्डवसोमकानाम् ॥ २३६॥</p>
<p>सञ्ज्ञामवाप्याथ घटोत्कचोऽपि क्रुद्धोऽविशत् कौरवसैन्यमाशु ।<br>
विद्रावयामास स बाणवर्षैः प्रकम्पयामास महारथांस्तथा ॥ २३७॥</p>
<p>तदैव पार्थं प्रति योद्धुमागतं वैकर्तनं वीक्ष्य जगत्पतिर्हरिः ।<br>
घटोत्कचं प्राहिणोच्छक्तिमुग्रां तस्मिन् मोक्तुं पार्थरक्षार्थमेव ॥ २३८॥</p>
<p>स कर्णमाहूय युयोध तेन तस्यानु दुर्योधनपूर्वकाश्च ये ।<br>
द्रोणेन चैतान् समरे स एको निवारयामास ममर्द चाधिकम् ॥ २३९॥</p>
<p>ते बाध्यमाना बहुशो बलीयसा कर्णं पुरोधाय तमभ्ययोधयन् ।<br>
न विव्यथे तत्र रणे स कर्णः स्ववीर्यमास्थाय महास्त्रवेत्ता ॥ २४०॥</p>
<p>निवारयामास गुरोः सुतं तदा भीमस्त्रिगर्ताञ्छतमन्युनन्दनः ।<br>
अलम्बलो नाम तदैव राक्षसः समागमद् भीमसुतं निहन्तुम् ॥ २४१॥</p>
<p>युद्ध्वा प्रगृह्यैनमथो निपात्य घटोत्कचो भूमितलेऽसिनाऽस्य ।<br>
उत्कृत्य शीर्षं तु सुयोधनेऽक्षिपद् विषेदुरत्राखिलभूमिपालाः ॥ २४२॥</p>
<p>अलायुधोऽथाऽगमदुग्रवीर्यो नराशनस्तं स घटोत्कचोऽभ्ययात् ।<br>
युद्ध्वा मुहूर्तं स तु तेन भूमौ निपात्य तं यज्ञपशुं चकार ॥ २४३॥</p>
<p>अथास्य शिर उद्धृत्य क्रोधाद् दुर्योधनोरसि ।<br>
चिक्षेप तेन सम्भ्रान्ताः सर्वे दुर्योधनादयः ॥ २४४॥</p>
<p>घटोत्कचबलख्यात्यै समर्थेनापि यो रणे ।<br>
न हतो भीमसेनेन हतोऽस्मिन् भैमसेनिना ॥ २४५॥</p>
<p>सर्वे सञ्चोदयामासुः कर्णं शक्तिविमोक्षणे ।<br>
अस्मिन् हते हतं सर्वं किं नः पार्थः करिष्यति ॥ २४६॥</p>
<p>एवं सञ्चोद्यमानः स धार्तराष्ट्रैः पुनः पुनः ।<br>
हैडिम्बेनार्द्यमानैस्तु स्वयं च भृशपीडितः ।<br>
आदत्त शक्तिं विपुलां पाकशासनसम्मताम् ॥ २४७॥</p>
<p>तामम्बरस्थाय घटोत्कचाय शैलोपमायातुलविक्रमाय ।<br>
चिक्षेप मृत्यो रसनोपमामलं प्रकाशयन्तीं प्रदिशो दिशश्च ॥ २४८॥</p>
<p>निर्भिण्णवक्षाः स तया पपात विचूर्णयञ्छत्रुबलं हतोऽपि ।<br>
तस्मिन् हते जहृषुधार्तराष्ट्रा उच्चुक्रुशुर्दुधुवुश्चाम्बराणि ॥ २४९॥</p>
<p>तदा ननर्त केशवः समाश्लिषच्च फल्गुनम् ।<br>
ननाद शङ्खमाधमज्जहास चोरुनिस्वनः ॥ २५०॥</p>
<p>तमपृच्छद् गुडाकेशः किमेतदिति दुर्मनाः ।<br>
हते सुतेऽग्रजेऽस्माकं वीरे किं नन्दसि प्रभो ॥ २५१॥</p>
<p>तमाह भगवान् कृष्णो दिष्ट्या जीवसि फल्गुन ।<br>
त्वदर्थं निहिता शक्तिर्विमुक्ताऽस्मिन् हि राक्षसे ॥ २५२॥</p>
<p>ततो युधिष्ठिरो दुःखादमर्षाच्चाभ्यवर्तत ।<br>
कर्णं प्रति तमाहाथ कृष्णद्वैपायनः प्रभुः ॥ २५३॥</p>
<p>ययाऽर्जुनो निहन्तव्यस्तयाऽसौ राक्षसो हतः ।<br>
तन्मा शुचस्त्वं राजेन्द्र दिष्ट्या जीवति फल्गुनः ।<br>
इत्युक्त्वा प्रययौ व्यासस्ततो युद्धमवर्तत ॥ २५४॥</p>
<p>भीमार्जुनाभ्यामिह हन्यमाने बले कुरूणामितरैश्च पाण्डवे ।<br>
प्रदीपहस्ता अथ योधकाश्च सर्वेऽपि निद्रावशगा बभूवुः ॥ २५५॥</p>
<p>दृष्ट्वैव तानाह धनञ्जयस्तदा स्वप्स्यन्तु यावच्छशिनः प्रकाशः ।<br>
इतीरिता आशिषः फल्गुनाय प्रयुज्य सर्वे सुषुपुर्यथास्थिताः ॥ २५६॥</p>
<p>पुनश्च चन्द्रेऽभ्युदिते युधे ते समाययुः शस्त्रमहास्त्रवर्षाः ।<br>
तत्राऽयातः सात्यकिं सोमदत्तो भूरिश्च ताभ्यां युयुधे स एकः ॥ २५७॥</p>
<p>हतौ च तौ पेततुस्तेन भूमौ बाह्लीक एनं समरे त्वयोधयत् ।<br>
स सात्यकिं विरथीकृत्य बाणं वधाय तस्याऽशु मुमोच वीरः ॥ २५८॥</p>
<p>चिच्छेद तं भीमसेनस्त्रिधैव तस्मै शतघ्नीं प्रजहार बाह्लिकः ।<br>
तया हतो विह्वलितो वृकोदरो जघान तं गदया सोऽपतच्च ॥ २५९॥</p>
<p>बाह्लीकः प्रार्थयामास पूर्वं स्नेहपुरस्सरम् ।<br>
भीमं त्वयैव हन्तव्यो रणेऽहं प्रीतिमिच्छता ।<br>
तदा यशश्च धर्मं च लोकं च प्राप्नुयामहम् ॥ २६०॥</p>
<p>इत्युक्त आह तं भीमो नितरां व्यथितस्तदा ।<br>
हन्यां नैवान्यथा युद्धे तत् ते शुश्रूषणं भवेत् ।<br>
इति तेन हतस्तत्र भीमसेनेन बाह्लिकः ॥ २६१॥</p>
<p>हते बाह्लीके कौरवा भीमसेनमभ्याजग्मुः कर्णदुर्योधनाद्याः ।<br>
द्रौणिं पुरस्कृत्य गुरुं च पार्षतः सभ्रातृकः सात्यकिना समभ्ययात् ॥ २६२॥</p>
<p>संशप्तकैरेव पार्थो युयोध तद् युद्धमासीदति रौद्रमद्भुतम् ।<br>
अक्षोहिणी तत्र भीमार्जुनाभ्यां निसूदिता रात्रियुद्धे समस्ता ॥ २६३॥</p>
<p>ततः सूर्यश्चाभ्युदितस्तदाऽतिघोरं द्रोणः कर्म युद्धे चकार ।<br>
स पाञ्चालानां रथवृन्दं प्रविश्य जघान हस्त्यश्वरथान् नरांश्च ॥ २६४॥</p>
<p>विद्रावितास्तेन महारथाश्च नैवाविन्दञ्छर्म बाणान्धकारे ।<br>
युवेव वृद्धोऽपि चचार युद्धे स उग्रधन्वा परमास्त्रवेत्ता ॥ २६५॥</p>
<p>रथार्बुदं तेन हतं च तत्र ततः सहस्रं गुणितं नराणाम् ।<br>
ततो दशांशो निहतो हयानां गजार्बुदं चैव रणोत्कटेन ॥ २६६॥</p>
<p>तथा विराटद्रुपदौ शराभ्यां निनाय लोकं परमाजिमध्ये ।<br>
ततो विजित्यैव गुरोः सुतादीन् धृष्टद्युम्नं भीमसेनो जुगोप ॥ २६७॥</p>
<p>धृष्टद्युम्नो भीमसेनाभिगुप्तो द्रोणं हन्तुं यत्नमुच्चैश्चकार ।<br>
निवारयामास गुरुः शरौघैर्धृष्टद्युम्नं सोऽपि तं सायकेन ।<br>
विव्याध तेनाभिहतः स मूर्च्छामवाप विप्रो निषसाद चाऽशु ॥ २६८॥</p>
<p>धृष्टद्युम्नः सत्वरं खड्गचर्मणी आदाय तस्याऽरुरुहे रथोत्तमम् ।<br>
सञ्ज्ञामवाप्याथ गुरुः शरौघैः प्रादेशमात्रैर्व्यथयामास तं च ॥ २६९॥</p>
<p>स तैरतिव्यथितस्तद्रथाच्च परावृत्तः स्वं रथमारुरोह ।<br>
सुसंरब्धौ तौ पुनरेव युद्धं सञ्चक्रतुर्वृष्टशराम्बुधारौ ॥ २७०॥</p>
<p>निवार्य शत्रुं स शरैर्ब्रह्मास्त्रमसृजद् द्विजः ।<br>
तेन सन्दाहयामास पाञ्चालान् सुबहून् रणे ।<br>
पुरुजित् कुन्तिभोजश्च तेनान्ये च हतास्तदा ॥ २७१॥</p>
<p>भीमोऽर्जुनः सात्यकिश्च पर्यायेण गुरोः सुतम् ।<br>
दूरतो वारयामासुर्महत्या सेनया सह ॥ २७२॥</p>
<p>कर्णदुर्योधनादींश्च शल्यं भोजं कृपं तथा ।<br>
भीमार्जुनौ शरौघेण वारयामासतू रणे ॥ २७३॥</p>
<p>तत्र भीमो गजानीकं जयत्सेनं च मागधम् ।<br>
जघान सुबहूंश्चैव मागधानां रथव्रजान् ॥ २७४॥</p>
<p>अथ मालवराजस्य त्वश्वत्थामाभिधं गजम् ।<br>
भीमसेनहतं दृष्ट्वा वासुदेवप्रचोदितः ।<br>
अश्वत्थामा हत इति प्राह राजा युधिष्ठिरः ॥ २७५॥</p>
<p>अश्वत्थामवधं श्रुत्वा नाहं योत्स्य इति स्वयम् ।<br>
पुरोक्तं धर्मजायैव तेन द्रोणो युधिष्ठिरम् ॥ २७६॥</p>
<p>ब्रूहि सत्यमिति प्राह सत्यमित्येव सोऽब्रवीत् ।<br>
उपांशु कुञ्जरश्चेति द्रोणोऽतो व्यथितोऽभवत् ॥ २७७॥</p>
<p>तस्य भीमो रथेषां च गृहीत्वा न तवेदृशम् ।<br>
योग्यं गुणवतो नित्यं परधर्मोपजीवनम् ॥ २७८॥</p>
<p>इत्याह खस्था मुनयश्चालमेहीति तं तदा ।<br>
ऊचुस्तदखिलं ज्ञात्वा द्रोणः शस्त्रमवासृजत् ॥ २७९॥</p>
<p>स न्यस्य कर्माणि तदाऽखिलानि योगारूढः परमं वासुदेवम् ।<br>
सर्वेश्वरं नित्यनिरस्तदोषं ध्यायन् मुक्त्वा देहमगात् स्वधाम ।<br>
तं केशवः पाण्डवा गौतमश्च यान्तं स्वलोकं दद्दशुर्विहायसा ॥ २८०॥</p>
<p>धृष्टद्युम्नः पाण्डवैर्वार्यमाणोऽप्यगात् खड्गं चर्म चाऽदाय तत्र ।<br>
छित्वाऽसिना तस्य शिरः पुनश्च रथं स्वकीयं त्वरया समास्थितः ।<br>
दृष्ट्वा कृपस्तं सुभृशं भयार्दितः सम्प्राद्रवद् वाजिनमेकमास्थितः ॥ २८१॥</p>
<p>सञ्छिन्ने द्रोणशिरसि गर्हयामास वासविः ।<br>
युधिष्ठिरं च पाञ्चाल्यं सात्यकिश्चापि कोपितः ॥ २८२॥</p>
<p>धृष्टद्युम्नस्तु तावाह कथं भूरिश्रवा हतः ।<br>
इति तं सात्यकिः क्रुद्धो गदापाणिः समभ्ययात् ।<br>
आह्वयामास पाञ्चाल्यस्तं धृतासिरविस्मयः ॥ २८३॥</p>
<p>तदा जग्राह शैनेयं भीमः कृष्णप्रचोदितः ।<br>
शमयामास पार्थं च पाञ्चाल्यस्नेहयन्त्रितः ॥ २८४॥</p>
<p>ते वासुदेवेन तदाऽनुशिक्षिताः स्नेहं पुनः पूर्ववदापुरुत्तमम् ।<br>
यत्ताश्च युद्धाय समुद्यताश्च तदाऽऽगमद् द्रौणिरप्यात्तधन्वा ॥ २८५॥</p>
<p>आश्रुत्य तातं निहतं प्रतिज्ञां चकार निःशेषरिपुप्रमाथने ।<br>
नारायणास्त्रं विससर्ज कोपात् तदा भीता भीममृते समस्ताः ॥ २८६॥</p>
<p>युधिष्ठिरः प्राह विषण्णचेतनः शैनेयपूर्वाः प्रतियान्तु सर्वे ।<br>
सभ्रातृकोऽहं द्रौणिवरास्त्रमग्नो भवेयमित्यत्र जगाद केशवः ॥ २८७॥</p>
<p>नमध्वमस्त्रस्य ततो विमोक्ष्यथेत्यथ प्रणेमुश्च धनञ्जयादिकाः ।<br>
सर्वे न भीमस्तदमुष्य मूर्ध्नि पपात सोऽग्नाविव संस्थितोऽग्निः ॥ २८८॥</p>
<p>अदह्यमाने भीमेऽपि वह्नौ वह्निरिव स्थिते ।<br>
अवेष्टयद् वारुणेन पार्थोऽत्राऽत्मप्रपत्तये ॥ २८९॥</p>
<p>न देहे पतितास्त्रस्य बहिर्वेष्टनतः फलम् ।<br>
तथाऽपि स्नेहवशगो वेष्टयामास फल्गुनः ॥ २९०॥</p>
<p>अमोघत्वं निजास्त्रस्य भीमस्यावध्यतामपि ।<br>
साधयन् सार्जुनः कृष्णो भीमस्य रथमारुहत् ॥ २९१॥</p>
<p>वेष्टितं वारुणास्त्रेण प्रविष्टं बाह्यतस्तदा ।<br>
सहितत्वात् केशवेन नरत्वादथ फल्गुनम् ॥ २९२॥</p>
<p>तदस्त्रं नादहत् ताभ्यां स्वरथादवरोपिते ।<br>
भीम आच्छिन्नहेतौ च तदस्त्रं शान्तिमागमत् ॥ २९३॥</p>
<p>शुद्धक्षत्रियधर्मेषु निरतत्वाद् वृकोदरः ।<br>
वाहनादवतीर्यान्यैः प्रणतेऽपि निरायुधैः ।<br>
सायुधः सरथोऽयुद्ध्यदविषह्यमपीश्वरैः ॥ २९४॥</p>
<p>स्वधर्महानौ मित्राणां कर्तव्यं यन्निषेधनम् ।<br>
अतः सोऽन्यानपि प्राह मा गमध्वमिति स्वयम् ॥ २९५॥</p>
<p>नमस्कार्यमपि ह्यस्त्रं न नम्यं जीवनेच्छया ।<br>
समरे शत्रुणा मुक्तं तस्मात् तन्न चकार सः ॥ २९६॥</p>
<p>अस्त्राभिमानी वायुर्हि देवताऽस्य हरिः स्वयम् ।<br>
तस्माद् भीमं स्वरूपत्वान्नादहच्चाग्निमग्निवत् ॥ २९७॥</p>
<p>मनसैवाऽदरं चक्रे भीमोऽस्त्रे च हरौ तदा ।<br>
क्षत्रधर्मानुसारेण न ननाम च बाह्यतः ॥ २९८॥</p>
<p>वासुदेवः स्वकीयास्त्रं भीमं चामोघमेव तु ।<br>
साधयित्वाऽनन्तशक्तिः पुनरश्वानचोदयत् ॥ २९९॥</p>
<p>पुनः प्रयोक्तुमस्त्रं तं धार्तराष्ट्रोऽभ्यचोदयत् ।<br>
द्रौणिर्न शक्यमित्युक्त्वा धृष्टद्युम्नं समभ्ययात् ॥ ३००॥</p>
<p>आयान्तमीक्ष्यैव गुरोः सुतं तं धृष्टद्युम्नं सात्यकिरन्वयाद् रणे ।<br>
उभौ च तौ सायकाभ्यामविध्यन्निपेततुस्तौ च विमूर्च्छितौ रणे ॥ ३०१॥</p>
<p>भीमस्याभ्यागतस्याश्वान् द्रौणिर्व्यद्रावयद् रणे ।<br>
संस्थापयति तान् भीमे ददर्श द्रौणिमर्जुनः ॥ ३०२॥</p>
<p>ततोऽर्जुनस्तं प्रतियोद्धुमागमद् रुक्षा वाचः श्रावयन् क्रुद्धरूपः ।<br>
तत्राऽग्नेयं द्रौणिरमुञ्चदस्त्रं तेन व्याप्ता पृतना पाण्डवानाम् ॥ ३०३॥</p>
<p>अक्षोहिणी निहता चात्र सेना पार्थं सयानं हरिरुज्जहार ।<br>
जीवन्तमालोक्य सुरेन्द्रनन्दनं द्रौणिः कोपात् कार्मुकं चापहाय ।<br>
ययौ तमागत्य जगाद कृष्णो वेदान्तकृत् पूर्णषाड्गुण्यदेहः ॥ ३०४॥</p>
<p>मा याहि साक्षाद् गिरिशः सुराणां कार्याय भूमौ बलवानजायथाः ।<br>
महच्च कार्यं पुनरस्ति दृष्टं तवाऽशु तच्च प्रतिपादयेति ॥ ३०५॥</p>
<p>तथोदितः प्रातरिति ब्रुवाणो ययौ प्रणम्याखिलवेदयोनिम् ।<br>
ययुस्तमन्वेव सुयोधनादयो दुःखानतास्ते शिबिराय भीताः ॥ ३०६॥</p>
<p>पार्थाश्च सर्वे मुदिता जनार्दनं परं स्तुवन्तः शिबिराय जग्मुः ।<br>
तत्रापि रात्रावमितान् हरेर्गुणाननुस्मरन्तो मुमुदुः समेताः ॥ ३०७॥</p>
<p>{इति श्रीमदानन्दतीर्थभगवत्पादाचार्यविरचिते}</p>
<p>{श्रीमहाभारततात्पर्यनिर्णये}</p>
<p>{नारायणास्त्रोपशमनं नाम षड्विंशोऽध्यायः}</p>

  </div>
</article>


        

        



    <aside class="card border noPrint" id="section-tree-item-meta_mAdhvam_madhva-tAtparya-nirNayaH_26_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/26/">२६ </a>
            <a data-toggle="collapse" href="#section-tree-item-body-meta_mAdhvam_madhva-tAtparya-nirNayaH_26_md" role="button" aria-expanded="false" aria-controls="section-tree-item-body-meta_mAdhvam_madhva-tAtparya-nirNayaH_26_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-meta_mAdhvam_madhva-tAtparya-nirNayaH_26_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: २६</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mahAbhAratam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mahAbhAratam/actions/workflows/build.yml"><img src="https://github.com/vishvAsa/mahAbhAratam/actions/workflows/build.yml/badge.svg"> Built </a> on 2025 Aug 24 01:23:45 UTC. (<a href="http://google.com/search?q=01%3a23%3a45%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
