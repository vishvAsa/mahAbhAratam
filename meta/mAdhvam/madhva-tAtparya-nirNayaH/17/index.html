<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>महाभारते विश्वासटिप्पन्यः  | १७</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/mahAbhAratam/meta/mAdhvam/madhva-tAtparya-nirNayaH/17/" rel="alternate" type="application/rss+xml" title="महाभारते विश्वासटिप्पन्यः" />
    <link href="/mahAbhAratam/meta/mAdhvam/madhva-tAtparya-nirNayaH/17/" rel="feed" type="application/rss+xml" title="महाभारते विश्वासटिप्पन्यः" />

    <meta property="og:url" content="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/">
  <meta property="og:site_name" content="महाभारते विश्वासटिप्पन्यः">
  <meta property="og:title" content="१७">
  <meta property="og:description" content="औं ॥ गतेऽथ चेदिपे स्वकं पुरं जनार्दनोऽशृणोत् ।
रमैव रुग्मिणीति योद्यतां स्वयम्बराय ताम् ॥ १॥
स रुग्मिनामकोऽग्रजः श्रियो द्विषन् रमापतिम् ।
हरेः प्रदातुमुद्यतां न्यवारयद्धरिप्रियाम् ॥ २॥
प्रघोषिते स्वयम्बरेऽथ तेन मागधादयः ।
समीयुरुग्रपौरुषाः ससाल्वपौण्ड्रचेदिपाः ॥ ३॥
तदा जगाम केशवो जवेन कुण्डिनं पुरम् ।
स्मृतोऽथ तेन पक्षिराट् समाजगाम केशवम् ॥ ४॥
पतत्रवायुनाऽस्य ते नरेश्वराः प्रपातिताः ।
यदेदृशं पतत्रिणो बलं हरेः किमुच्यते ॥ ५॥
किमत्र नः कृतं भवेत् सुखाय हीति तेऽब्रुवन् ।
अथाब्रवीज्जरासुतो जयी पयोब्धिमन्दिरः ।
किलैष पक्षिवाहनो यतश्च नान्यथा भवेत् ॥ ६॥">
  <meta property="og:locale" content="en_us">
  <meta property="og:type" content="article">
    <meta property="article:section" content="meta">

  <meta itemprop="name" content="१७">
  <meta itemprop="description" content="औं ॥ गतेऽथ चेदिपे स्वकं पुरं जनार्दनोऽशृणोत् ।
रमैव रुग्मिणीति योद्यतां स्वयम्बराय ताम् ॥ १॥
स रुग्मिनामकोऽग्रजः श्रियो द्विषन् रमापतिम् ।
हरेः प्रदातुमुद्यतां न्यवारयद्धरिप्रियाम् ॥ २॥
प्रघोषिते स्वयम्बरेऽथ तेन मागधादयः ।
समीयुरुग्रपौरुषाः ससाल्वपौण्ड्रचेदिपाः ॥ ३॥
तदा जगाम केशवो जवेन कुण्डिनं पुरम् ।
स्मृतोऽथ तेन पक्षिराट् समाजगाम केशवम् ॥ ४॥
पतत्रवायुनाऽस्य ते नरेश्वराः प्रपातिताः ।
यदेदृशं पतत्रिणो बलं हरेः किमुच्यते ॥ ५॥
किमत्र नः कृतं भवेत् सुखाय हीति तेऽब्रुवन् ।
अथाब्रवीज्जरासुतो जयी पयोब्धिमन्दिरः ।
किलैष पक्षिवाहनो यतश्च नान्यथा भवेत् ॥ ६॥">
  <meta itemprop="wordCount" content="3628">
  <meta name="twitter:card" content="summary">
  <meta name="twitter:title" content="१७">
  <meta name="twitter:description" content="औं ॥ गतेऽथ चेदिपे स्वकं पुरं जनार्दनोऽशृणोत् ।
रमैव रुग्मिणीति योद्यतां स्वयम्बराय ताम् ॥ १॥
स रुग्मिनामकोऽग्रजः श्रियो द्विषन् रमापतिम् ।
हरेः प्रदातुमुद्यतां न्यवारयद्धरिप्रियाम् ॥ २॥
प्रघोषिते स्वयम्बरेऽथ तेन मागधादयः ।
समीयुरुग्रपौरुषाः ससाल्वपौण्ड्रचेदिपाः ॥ ३॥
तदा जगाम केशवो जवेन कुण्डिनं पुरम् ।
स्मृतोऽथ तेन पक्षिराट् समाजगाम केशवम् ॥ ४॥
पतत्रवायुनाऽस्य ते नरेश्वराः प्रपातिताः ।
यदेदृशं पतत्रिणो बलं हरेः किमुच्यते ॥ ५॥
किमत्र नः कृतं भवेत् सुखाय हीति तेऽब्रुवन् ।
अथाब्रवीज्जरासुतो जयी पयोब्धिमन्दिरः ।
किलैष पक्षिवाहनो यतश्च नान्यथा भवेत् ॥ ६॥">
<script type="text/javascript">
    
    let baseURL = "https:\/\/vishvAsa.github.io\/mahAbhAratam\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/mahAbhAratam\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/mahAbhAratam\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/mahAbhAratam\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}},{\u0022scope\u0022:{\u0022pathPrefix\u0022:\u0022kAvyam\/bhAShAntaram\/kn\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022kannada\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvya\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/mahAbhAratam\/meta\/mAdhvam\/madhva-tAtparya-nirNayaH\/17\/".replace(basePath, "/");
  pageVars.pageParams = {};
  pageVars.pageSource = "meta\/mAdhvam\/madhva-tAtparya-nirNayaH\/17.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/mahAbhAratam/webpack_dist/uiLib-bundle.js"></script>







    <link rel="stylesheet" href="/mahAbhAratam/webpack_dist/uiLib.css">
<link rel="stylesheet" href="/mahAbhAratam/css/uiLibPrint.css" media="print" >
<link rel="stylesheet" href="/mahAbhAratam/css/fonts.css" >
<link rel="stylesheet" href="/mahAbhAratam/css/@fortawesome/fontawesome-free/css/solid.min.css">

<link rel="stylesheet" href="/mahAbhAratam/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/" />
<link rel="alternate" hreflang="sa-Deva" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">महाभारते विश्वासटिप्पन्यः <br/> १७</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="१७">१७</h1>
    
    <a id="editLink" class="btn btn-primary noPrint"  href="https://github.com/vishvAsa/mahAbhAratam/edit/content/meta/mAdhvam/madhva-tAtparya-nirNayaH/17.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>औं ॥ गतेऽथ चेदिपे स्वकं पुरं जनार्दनोऽशृणोत् ।<br>
रमैव रुग्मिणीति योद्यतां स्वयम्बराय ताम् ॥ १॥</p>
<p>स रुग्मिनामकोऽग्रजः श्रियो द्विषन् रमापतिम् ।<br>
हरेः प्रदातुमुद्यतां न्यवारयद्धरिप्रियाम् ॥ २॥</p>
<p>प्रघोषिते स्वयम्बरेऽथ तेन मागधादयः ।<br>
समीयुरुग्रपौरुषाः ससाल्वपौण्ड्रचेदिपाः ॥ ३॥</p>
<p>तदा जगाम केशवो जवेन कुण्डिनं पुरम् ।<br>
स्मृतोऽथ तेन पक्षिराट् समाजगाम केशवम् ॥ ४॥</p>
<p>पतत्रवायुनाऽस्य ते नरेश्वराः प्रपातिताः ।<br>
यदेदृशं पतत्रिणो बलं हरेः किमुच्यते ॥ ५॥</p>
<p>किमत्र नः कृतं भवेत् सुखाय हीति तेऽब्रुवन् ।<br>
अथाब्रवीज्जरासुतो जयी पयोब्धिमन्दिरः ।<br>
किलैष पक्षिवाहनो यतश्च नान्यथा भवेत् ॥ ६॥</p>
<p>जिता वयं च सर्वशोऽमुनैकलेन संयुगे ।<br>
अनेकशो न सङ्गतैर्जितः कदाचिदेष हि ॥ ७॥</p>
<p>अमुष्य चाग्रजः पुरा निहन्तुमुद्यतो हि माम् ।<br>
अदृश्यवाक्यतोऽत्यजत् प्रताडनात् सुपीडितम् ॥ ८॥</p>
<p>किमस्य तूच्यते बलं वयं तृणोपमाः कृताः ।<br>
समस्तशो मृधेमृधे हि येन चाक्षतेन हा ॥ ९॥</p>
<p>किमत्र कुर्वतां सुखं भवेदुदीर्णसङ्कटे ।<br>
इति ब्रुवन्नवाङ् मुखं नृपश्चकार विच्छवि ॥ १०॥</p>
<p>अथाऽह चेदिभूपतिः सदन्तवक्रको वचः ।<br>
पुरा हरेर्हि पार्षदः प्रसन्नबुद्धिरेकदा ॥ ११॥</p>
<p>शृणुष्व राजसत्तम प्रभुं शिवस्वयम्भुवोः ।<br>
हरिं वदन्ति केचिदप्यदो भवेन्न वै मृषा ॥ १२॥</p>
<p>तथाऽऽवयोश्च दर्शने भवेत् कदाचिदूर्जिता ।<br>
अमुष्य भक्तिरन्यथा पुनश्च जायते क्रुधा ॥ १३॥</p>
<p>न कारणं न विद्महे न संशयः परो हरिः ।<br>
व्रजाम तं सुखार्थिनो वयं विहाय शत्रुताम् ॥ १४॥</p>
<p>इदं हि नः शुभप्रदं नचान्यथा शुभं क्वचित् ।<br>
इतीरितो जरासुतो ददर्श तौ दहन्निव ॥ १५॥</p>
<p>अथ प्रहस्य सौभराड् वचो जगाद मागधम् ।<br>
विनिन्द्य तौ क्रुधा स्फुरन् क्रुधा स्फुरन्तमीक्ष्य च ॥ १६॥</p>
<p>न तन्मृषा हरिः स्वयं जनार्दनो वधाय नः ।<br>
प्रजात एष यादवो वयं च दानवेश्वराः ॥ १७॥</p>
<p>स्वधर्म एष नः सदा दृढप्रतीपता हरौ ।<br>
स्वधर्मिणो हता अपि प्रयाम सद्गतिं ध्रुवम् ॥ १८॥</p>
<p>शिवश्च नः परा गतिर्गुरुर्भवानरिर्हरेः ।<br>
इतीरितः स मागधो जगाद साधुसाध्विति ॥ १९॥</p>
<p>तथैव रुग्मिपूर्वकाः करूशचेदिपौ च तौ ।<br>
विनिश्चयं कुबुद्धयो युधे च चक्रुरूर्जितम् ॥ २०॥</p>
<p>सदा प्रतीपकारिणौ भवाव कृष्ण इत्यपि ।<br>
गुरोः प्रसादमाप्नुतां करूशचेदिभूभृतौ ॥ २१॥</p>
<p>पुनश्च ते त्वमन्त्रयन् सहैव पापबुद्धयः ।<br>
ध्रुवं समागतो हरिर्लभेत रुग्मिणीमिमाम् ॥ २२॥</p>
<p>अयं त्रिलोकसुन्दरोऽनुरूपिणी च रुग्मिणी ।<br>
मुखेन बाहुनाऽप्ययं समस्तलोकजिद् वशी ॥ २३॥</p>
<p>समस्तवेदिनां वरं जितारिमग्र्यरूपिणम् ।<br>
समस्तयोषितां वरा व्रजेत रुग्मिणी ध्रुवम् ॥ २४॥</p>
<p>वयं च मानसङ्क्षयं नितान्तमाप्नुमस्तदा ।<br>
न शक्नुमो निवारितुं शरैरमुं कथञ्चन ॥ २५॥</p>
<p>अतः स्वयम्बरे यथा न सङ्गमो हरेर्भवेत् ।<br>
तथा विधानमेव नः सुनीतिरूर्जिता ध्रुवम् ॥ २६॥</p>
<p>अतो न देयमस्य नः सुभूभुजां समागमे ।<br>
क्वचित् कदाचिदासनं नचार्घ्यपूर्वको विधिः ॥ २७॥</p>
<p>नचाऽस्यति क्षितौ क्वचिद् विमानितः पुरो हि नः ।<br>
वरासनस्थभूभुजां स मानितो हि दैवतैः ॥ २८॥</p>
<p>स दर्पमानसंयुतः क्रुधा प्रयास्यति ध्रुवम् ।<br>
पुरीं स्वकां ततौ वयं विधेम च स्वयम्बरम् ॥ २९॥</p>
<p>इति स्म सर्वभूभृतां विनिश्चयं सकैशिकः ।<br>
क्रथोऽवगम्य भीष्मकानुजोऽभ्ययाद्धरिं द्रुतम् ॥ ३०॥</p>
<p>प्रणम्य पादपद्मयोर्निजं गृहं प्रवेश्य च ।<br>
महासनं प्रदाय तौ प्रचक्रतुर्वरार्चनम् ॥ ३१॥</p>
<p>अथाऽगमच्छतक्रतोर्वचः प्रगृह्य भूभुजः ।<br>
जरासुतादिकान् पुमानुवाच चार्थवद् वचः ॥ ३२॥</p>
<p>अहं प्रियः शचीपतेः सदाऽस्य चाक्षिगोचरः ।<br>
सुरेन्द्र आज्ञयाऽवदन्नृपान् व ईश्वरो हि सः ॥ ३३॥</p>
<p>समस्तराजसत्पतिर्हरिर्नचान्य इत्यपि ।<br>
वराभिषेकमीशितुः कुरुध्वमाश्वसंशयम् ॥ ३४॥</p>
<p>अतोऽन्यथा शिरस्यहं निपातयामि वोऽशनिम् ।<br>
इतीदमिन्द्रशासनं कुरुध्वमित्यसौ ययौ ॥ ३५॥</p>
<p>तदीरितं निशम्य ते पुनः सुतप्तचेतसः ।<br>
बभूवुरूचिरे वचः सुगर्वितो हि वासवः ॥ ३६॥</p>
<p>पुरा बिभेति नः सदा प्रतिप्रति स्म वासवः ।<br>
उताद्य कृष्णसंश्रयाद् दृढं विभीषयत्यसौ ॥ ३७॥</p>
<p>अदृश्य एव देवराड् यदि स्म वज्रमुत्सृजेत् ।<br>
भवेम पीडिता वयं वरादमृत्यवोऽपि हि ॥ ३८॥</p>
<p>पुरा दिविस्थितस्य च प्रमर्दने वयं क्षमाः ।<br>
उताद्य यद्यमुं वयं व्रजेम कृष्ण एष्यति ॥ ३९॥</p>
<p>अतोऽभिषेचनाद् यदीह शार्ङ्गिणः शचीपतिः ।<br>
न वज्रमुत्सृजेत् तदाऽभिषेचयाम तं वयम् ॥ ४०॥</p>
<p>अतोऽन्यथा दनुर्यथा वरादमृत्युकोऽपि सन् ।<br>
सुरेन्द्रवज्रताडितो बभूव कुक्षिगास्ययुक् ॥ ४१॥</p>
<p>तथैव कृष्णसंश्रयात् स नः शचीपतिर्नयेत् ।<br>
इति स्म निश्चिता नृपानयातयन्त शौरये ॥ ४२॥</p>
<p>समस्तशो जरासुतादिभिः कृतेऽभिषेचने ।<br>
अतीव भग्नमानकान् नचानुयाति कश्चन ॥ ४३॥</p>
<p>समाश्रयं च केशवं तदैव जीवनार्थिनः ।<br>
प्रकुर्युरासुरा अपीति देवकार्यसङ्क्षयः ॥ ४४॥</p>
<p>इतीक्ष्य पाकशासनोऽवदज्जरासुतादिकान् ।<br>
सरुग्मिचेदिसाल्वपो न यातु मागधो हरिम् ॥ ४५॥</p>
<p>ततस्तु तान् विनाऽपरेऽधिराजराज इत्यमुम् ।<br>
तदाऽभिषेक्तुमुद्यता नृपाः सुरेशशासनात् ॥ ४६॥</p>
<p>अतः शचीपतिर्निजं वरासनं हरेरदात् ।<br>
विवेश तत्र केशवो नभस्तलावतारिते ॥ ४७॥</p>
<p>करे प्रगृह्य केशवो न्यवेशयत् सहाऽसने ।<br>
पतत्रिपुङ्गवं च तौ स भीष्मकानुजौ प्रभुः ॥ ४८॥</p>
<p>अथाखिला नरेश्वरा मुनीन्द्रसंयुता हरिम् ।<br>
सुशातकौम्भकुम्भकैः प्रचक्रुराभिषेकिणम् ॥ ४९॥</p>
<p>विरिञ्चशर्वपूर्वकैरभिष्टुतः सुरादिभिः ।<br>
समस्तदेवगायकैः प्रगीत आस केशवः ॥ ५०॥</p>
<p>अथाऽह भीष्मकं प्रभुः स्वयंवरः किल त्वया ।<br>
अभीप्सितः सुताकृते शुभाय ते भवेन्न सः ॥ ५१॥</p>
<p>इयं रमा तवाऽत्मजा बभूव तां हरेर्नच ।<br>
ददाति चेत् तदा पिता निरिन्दिरो व्रजेदधः ॥ ५२॥</p>
<p>हिताय चैतदीरितं तवान्यथा न चिन्तय ।<br>
न योषिदिच्छया त्वहं ब्रवीमि पश्य यादृशः ॥ ५३॥</p>
<p>उदीर्य चैवमीश्वरश्चकार हाऽविरात्मनः ।<br>
स विश्वरूपमुत्तमं विसङ्ख्यशीर्षबाहुकम् ॥ ५४॥</p>
<p>अनन्ततेज आततं विसङ्ख्यरूपसंयुतम् ।<br>
विचित्रमौलिकुण्डलाङ्गदोरुहारनूपुरम् ॥ ५५॥</p>
<p>ज्वलत्सुकौस्तुभप्रभाऽभिभासकं शुभाम्बरम् ।<br>
प्रपश्य यादृशाः स्त्रियो ममेत्यदर्शयच्छ्रियम् ॥ ५६॥</p>
<p>अनन्तरूपिणीं परां मनुष्यदृष्टितोऽधिकाम् ।<br>
स्वरुग्मिणीतनोरपि व्यदर्शयच्च देवताः ॥ ५७॥</p>
<p>तदद्भुतं समीक्ष्य तु प्रभीत आशु भीष्मकः ।<br>
पपात पादयोर्विभोः करोमि तत् तथेति च ॥ ५८॥</p>
<p>पुनश्च विश्वरूपतां पिधाय पद्मलोचनः ।<br>
जगाम पक्षिवाहनः पुरीं स्वबाहुपालिताम् ॥ ५९॥</p>
<p>अपाम्पतिश्च मैथिलः स्वयंवरङ्कृतावपि ।<br>
हरिं विनिश्चयादियं व्रजेदिति स्म चक्रतुः ॥ ६०॥</p>
<p>स्वयंवरः क्षितेर्भुजां स्वधर्म इत्यतो द्वयोः ।<br>
न दोष आस भीष्मको न केशवार्थमैच्छत ॥ ६१॥</p>
<p>अतो हरौ प्रबोध्य तं गते कृपालुसत्तमे ।<br>
वशीकृते च भीष्मके नृपास्त्वमन्त्रयन् पुनः ॥ ६२॥</p>
<p>यशश्च धर्ममुत्तमं विधित्सता वृकोदरे ।<br>
न केशवेन सूदितो जरासुतो हि मन्यते ॥ ६३॥</p>
<p>वराच्छिवस्य मामयं न हन्तुमीष्ट उत्तमात् ।<br>
अतः शिवप्रसादतो जितोऽपि जेष्य उत्तरम् ॥ ६४॥</p>
<p>मृधेमृधे जितोऽपि सन् दृढाशया पुनःपुनः ।<br>
समीहते युधे शिवं नचावमन्यते क्वचित् ॥ ६५॥</p>
<p>अतः पुनश्च भूमिपानुवाच बार्हद्रथः ।<br>
धिगेव पौरुषं हि नो यदेष नोऽजयत् सदा ॥ ६६॥</p>
<p>अभूपतेर्नचाऽसनं प्रदेयमित्युदाहृतम् ।<br>
अमुष्य नस्तदन्यथा बभूव चिन्तितं नृपाः ॥ ६७॥</p>
<p>अयं नृपोत्तमाङ्गणे महेन्द्रपीठमारुहत् ।<br>
समस्तराजराजतामवाप नोऽप्यनिच्छताम् ॥ ६८॥</p>
<p>अतः पुनः कथं हरिं वयं जयेम चिन्त्यताम् ।<br>
यथा च भीष्मकात्मजामवाप्नुयाच्च चेदिराट् ॥ ६९॥</p>
<p>अयं हि दत्तपुत्रको म औरसाद् विशिष्यते ।<br>
अतो निवेश्य एष मे सुरूपिणी च रुग्मिणी ॥ ७०॥</p>
<p>शिवागमेषु शिष्यकाः सरुग्मिसाल्वपौण्ड्रकाः ।<br>
ममाखिला नृपास्ततः कुरुध्वमेतदेव मे ॥ ७१॥</p>
<p>इतीरिते तु सौभराड् जगाद रुग्मिसंविदा ।<br>
स्वयंवरो निवर्तितः स्वसारमेष दास्यति ॥ ७२॥</p>
<p>नचातिवर्तितुं क्षमः पिताऽस्य चेदिपाय ताम् ।<br>
प्रदातुकाममात्मजं वयोगतस्तथाऽबलः ॥ ७३॥</p>
<p>स्वयं तु कृष्ण एत्य नो विजित्य कन्यकां हरेत् ।<br>
ततोऽस्य पूर्वमेव नो ह्यभावता कृता शुभा ॥ ७४॥</p>
<p>उपाय एष चिन्तितो मयाऽत्र मागधेश्वर ।<br>
मुनिं हि गर्गनामकं ह्यमुष्य साल आक्षिपत् ॥ ७५॥</p>
<p>यदाऽस्य षण्ढतोदिता मुनेः पुरो हि तस्य च ।<br>
परेण वृष्णयोऽहसंश्चुकोप गर्ग एषु ह ॥ ७६॥</p>
<p>चकार हि प्रतिश्रवं समार्जये सुतं द्रुतम् ।<br>
अकृष्णतां य आनयेद् भुवोऽपि वृष्णिनाशकः ॥ ७७॥</p>
<p>यतो हि कृष्णसंश्रयाद् बतापहासिता वयम् ।<br>
इति ब्रुवन् वनं ययौ तपश्च शैवमाचरत् ॥ ७८॥</p>
<p>स चूर्णमायसं त्वदन् ददर्श चाब्दतः शिवम् ।<br>
वरं ततोऽभिपेदिवान् सुतं हरेरभावदम् ॥ ७९॥</p>
<p>स विष्णुदैवतोऽपि सन् प्रविष्ट उल्बणासुरैः ।<br>
व्यधाद्धरेः प्रतीपकं व्रतं च नैष्ठिकं जहौ ॥ ८०॥</p>
<p>तमार चाऽसुराप्सरा बलिष्ठपुत्रकाम्यया ।<br>
प्रविश्य गोपिकाङ्गनासमूहमध्यमुल्बणा ॥ ८१॥</p>
<p>स यावनेन भूभृता हि गोपिकाभिरर्चितः ।<br>
अपुत्रकेण जानता मुनेर्मनोऽनुचिन्तितम् ॥ ८२॥</p>
<p>स चाप्सरस्तनौ सुतं निषिच्य यावनाय च ।<br>
ददौ विमोहितः क्रुधा किमेतदीश वैरिणः ॥ ८३॥</p>
<p>स आश्रमाच्च नैष्ठिकाद् विदूषितः प्रतीपकृत् ।<br>
हरेश्च तापमेयिवान् जगर्ह चाऽत्मशेमुषीम् ॥ ८४॥</p>
<p>जगाम चारणं हरिं प्रपाहि मां सुपापिनम् ।<br>
इति स्म विष्ण्वनुज्ञया चकार वैष्णवं तपः ॥ ८५॥</p>
<p>कुतो हि भाग्यमापतेन्मुनेः शिवार्चने सदा ।<br>
भवादृशा हि दानवाः स्थिराः शिवार्चने सदा ॥ ८६॥</p>
<p>सुतोऽस्य कालनामको बभूव कृष्णमर्दितुम् ।<br>
सदैव कालकाङ्क्षणात् स यावनाभिषेचितः ॥ ८७॥</p>
<p>तवैव शिष्य एष चातिभक्तिमान् हि शङ्करे ।<br>
प्रभूतसेनया युतो बलोद्धतश्च सर्वदा ॥ ८८॥</p>
<p>तमेष यामि शासनात् तवोपनीय सत्वरम् ।<br>
विकृष्णकं क्षितेस्तलं विधाय संरमाम हा ॥ ८९॥</p>
<p>ततश्च रुग्मिणीं वयं प्रदापयाम चेदिपे ।<br>
विनाश्य देवपक्षिणो यथेष्टमास्म सर्वदा ॥ ९०॥</p>
<p>इतीरितो जरासुतो बभूव दुर्मना भृशम् ।<br>
किरीटमण्डितं शिरश्चकार चाऽश्ववाग् भृशम् ॥ ९१॥</p>
<p>करं करेण पीडयन् निशाम्य चाऽत्मनो भुजौ ।<br>
जगाद कार्यसिद्धये कथं प्रयाचये परम् ॥ ९२॥</p>
<p>सुदुर्गकार्यसन्ततिं ह्यगुः स्म मद्भुजाश्रयाः ।<br>
समस्तभूतले नृपाः स चाहमेष मागधः ॥ ९३॥</p>
<p>कदाऽप्यचीर्णमद्य तत् कथं करोमि केवलम् ।<br>
गिरीशपादसंश्रयः प्रभुः समस्तभूभृताम् ॥ ९४॥</p>
<p>इतीरितः स सौभराड् जगाद वाक्यमुत्तरम् ।<br>
भवानपि स्म मुह्यते किमस्मदादयः प्रभो ॥ ९५॥</p>
<p>स्वशिष्यकैः कृतं तु यत् किमन्यसाधितं भवेत् ।<br>
स्वशिष्यदासवर्गकैः समर्थयन्ति भूभुजः ॥ ९६॥</p>
<p>अपि स्म ते बलाश्रयप्रवृत्तयोऽस्मदादयः ।<br>
पुमान् कुठारसङ्ग्रहादशक्त ईर्यते हि किम् ॥ ९७॥</p>
<p>कुठारसम्मितो ह्यसौ तवैव यावनेश्वरः ।<br>
विना भवद्बलं क्वचित् प्रवर्तितुं नहि क्षमः ॥ ९८॥</p>
<p>वरो हि कृष्णमर्दने वृतोऽस्य केवलः शिवात् ।<br>
तदन्यशत्रुपीडनात् त्वमेव तस्य रक्षकः ॥ ९९॥</p>
<p>तवाखिलैरजेयता शिवप्रसादतोऽस्ति हि ।<br>
विशेषतो हरेर्जये वरादयं विमार्ग्यते ॥ १००॥</p>
<p>इतीरितेऽप्यतृप्तवत् स्थिते तु बार्हद्रथे ।<br>
जगाम सौभमास्थितः स सौभराट् च यावनम् ॥ १०१॥</p>
<p>स कालयावनोऽथ तं जरासुतान्तिकागतम् ।<br>
निशम्य भक्तिपूर्वकं प्रणम्य चाऽर्चयद् द्रुतम् ॥ १०२॥</p>
<p>जरासुतो हि दैवतं समस्तकेशवद्विषाम् ।<br>
इति प्रणम्य तां दिशं तदीयमाश्वपूजयत् ॥ १०३॥</p>
<p>तदीरितं निशम्य च द्रुतं त्रिकोटिसङ्ख्यया ।<br>
अक्षोहिणीकया युतः स्वसेनया निराक्रमत् ॥ १०४॥</p>
<p>तदश्वमूत्रविष्ठया बभूव नामत शकृत् ।<br>
नदी सुवेगगामिनी कलौ च या वहेद् द्रुतम् ॥ १०५॥</p>
<p>पुनःपुनर्नदीभवं निशाम्य देशसङ्क्षयम् ।<br>
तदन्यदेशमूत्रितं व्यशोषयद्धि मारुतः ॥ १०६॥</p>
<p>हरिश्च वैनतेययुग् विचार्य रामसंयुतः ।<br>
सदाऽतिपूर्णसंविदप्यजोऽथ लीलयाऽस्मरत् ॥ १०७॥</p>
<p>युयुत्सुरेष यावनः समीपमागतोऽद्य नः ।<br>
युयुत्सतामनेन नो जरासुतोऽभियास्यति ॥ १०८॥</p>
<p>स यादवान् हनिष्यति प्रभङ्गतस्तु कोपितः ।<br>
पुरा जयाशया हि नौ यदून् न जघ्निवानसौ ॥ १०९॥</p>
<p>निराशकोऽद्य यादवानपि स्म पीडयिष्यति ।<br>
अतः समुद्रमध्यगापुरीविधानमद्य मे ।<br>
प्ररोचते निधानमप्यमुत्र सर्वसात्त्वताम् ॥ ११०॥</p>
<p>उदीर्य चैवमीश्वरोऽस्मरत् सुरेशवर्धकिम् ।<br>
स भौवनः समागतः कुशस्थलीं विनिर्ममे ॥ १११॥</p>
<p>निरम्बुके तु सागरे जनार्दनाज्ञया कृते ।<br>
महोदकस्य मध्यतश्चकार तां पुरीं शुभाम् ।<br>
द्विषट्कयोजनायतां पयोब्धिमध्यगोपमाम् ॥ ११२॥</p>
<p>चकार लावणोदकं जनार्दनोऽमृतोपमम् ।<br>
सभां सुधर्मनामकां ददौ समीरणोऽस्य च ॥ ११३॥</p>
<p>शतक्रतोः सभां तु तां प्रदाय केशवाय सः ।<br>
निधीन् समर्प्य सर्वशो ययौ प्रणम्य तं प्रभुम् ॥ ११४॥</p>
<p>समस्तदेवतागणाः स्वकीयमर्पयन् हरौ ।<br>
विमुच्य पक्षिपुङ्गवं स योद्धुमैच्छदच्युतः ॥ ११५॥</p>
<p>सम्स्तमाधुरान् प्रभुः कुशस्थलीस्थितान् क्षणात् ।<br>
विधाय बाहुयोधकः स यावनं समभ्ययात् ॥ ११६॥</p>
<p>अनन्तशक्तिरप्यजः सुनीतिदृष्टये नृणाम् ।<br>
व्यवासयन्निजान् जनान् स लीलयैव केवलम् ॥ ११७॥</p>
<p>अनाद्यनन्तकालकं समस्तलोकमण्डलम् ।<br>
यदीक्षयैव रक्ष्यते किमस्य वृष्णिरक्षणम् ॥ ११८॥</p>
<p>निरायुधं च मामयं वराच्छिवस्य न क्षमः ।<br>
समस्तसेनया युतोऽपि योद्धुमित्यदर्शयत् ॥ ११९॥</p>
<p>स कृष्णपन्नगं घटे निधाय केशवोऽर्पयत् ।<br>
निरायुधोऽप्यहं क्षमो निहन्तुमप्रियानिति ॥ १२०॥</p>
<p>घटं पिपीलिकागणैः प्रपूर्य यावनोऽस्य च ।<br>
बहुत्वतो विजेष्य इत्यहिं मृतं व्यदर्शयत् ॥ १२१॥</p>
<p>किमत्र सत्यमित्यहं प्रदर्शयिष्य इत्यजः ।<br>
उदीर्य दूतमभ्ययात् स यावनं प्रबाधितुम् ॥ १२२॥</p>
<p>स बाहुनैव केशवो विजित्य यावनं प्रभुः ।<br>
निहत्य सर्वसैनिकान् स्वमस्य यापयत् पुरीम् ॥ १२३॥</p>
<p>सहास्त्रशस्त्रसञ्चयान् सृजन्तमाशु यावनम् ।<br>
न्यपातयद् रथोत्तमात् तलेन केशवोऽरिहा ॥ १२४॥</p>
<p>विवाहनं निरायुधं विधाय बाहुना क्षणात् ।<br>
विमूर्च्छितं नचाहनत् सुरार्थितं स्मरन् हरिः ॥ १२५॥</p>
<p>पुरा हि यौवनाश्वजे वरप्रदाः सुरेश्वराः ।<br>
ययाचिरे जनार्दनं वरं वरप्रदेश्वरम् ॥ १२६॥</p>
<p>अनर्थको वरोऽमुना वृतोऽपि सार्थको भवेत् ।<br>
अरिं भविष्ययावनं दहत्वयं तवेश्वर ॥ १२७॥</p>
<p>तथाऽस्त्विति प्रभाषितं स्ववाक्यमेव केशवः ।<br>
ऋतं विधातुमभ्ययात् स यौवनाश्वजान्तिकम् ॥ १२८॥</p>
<p>ससञ्ज्ञकोऽथ यावनो धरातलात् समुत्थितः ।<br>
निपात्य यान्तमीश्वरं स पृष्ठतोऽन्वयात् क्रुधा ॥ १२९॥</p>
<p>हरिर्गुहां नृपस्य तु प्रविश्य संव्यवस्थितः ।<br>
स यावनः पदाऽहनन्नृपं स तं ददर्श ह ॥ १३०॥</p>
<p>स तस्य दृष्टिमात्रतो बभूव भस्मसात् क्षणात् ।<br>
स एव विष्णुरव्ययो ददाह तं हि वह्निवत् ॥ १३१॥</p>
<p>वराच्छिवस्य दैवतैरवध्यदानवान् पुरा ।<br>
हरेर्वरान्निहत्य स प्रपेद आश्विमं वरम् ॥ १३२॥</p>
<p>सुदीर्घसुप्तिमात्मनः प्रसुप्तिभङ्गकृत्क्षयम् ।<br>
स्वदृष्टिमात्रतस्ततो हतः स यावनस्तदा ॥ १३३॥</p>
<p>अतश्च पुण्यमाप्तवान् सुरप्रसादतोऽक्षयम् ।<br>
स यौवनाश्वजो नृपो न देवतोषणं वृथा ॥ १३४॥</p>
<p>ततो हरिं निरीक्ष्य स स्तुतिं विधाय चोत्तमाम् ।<br>
हरेरनुज्ञया तपश्चचार मुक्तिमाप च ॥ १३५॥</p>
<p>ततो गुहामुखाद्धरिर्विनिस्सृतो जरासुतम् ।<br>
समस्तभूपसंवृतं जिगाय बाहुनेश्वरः ॥ १३६॥</p>
<p>तलेन मुष्टिभिस्तथा महीरुहैश्च चूर्णिताः ।<br>
निपेतुरस्य सैनिकाः स्वयं च मूर्च्छितोऽपतत् ॥ १३७॥</p>
<p>ससाल्वपौण्ड्रचेदिपान् निपात्य सर्वभूभुजः ।<br>
स पुप्लुवे जनार्दनः क्षणेन तां कुशस्थलीम् ॥ १३८॥</p>
<p>ससञ्ज्ञकाः समुत्थितास्ततो नृपाः पुनर्ययुः ।<br>
जिगीषवोऽथ रुग्मिणीं विधाय चेदिपे हरिम् ॥ १३९॥</p>
<p>समस्तराजमण्डले विनिश्चयादुपागते ।<br>
सभीष्मके च रुग्मिणि प्रदातुमुद्यते मुदा ॥ १४०॥</p>
<p>समस्तलोकयोषितां वरा विदर्भनन्दना ।<br>
द्विजोत्तमं हरेः पदोः सकाशमाश्वयातयत् ॥ १४१॥</p>
<p>निशम्य तद्वचो हरिः क्षणाद् विदर्भकानगात् ।<br>
तमन्वयाद्धलायुधः समस्तयादवैः सह ॥ १४२॥</p>
<p>समस्तराजमण्डलं प्रयान्तमीक्ष्य केशवम् ।<br>
सुयत्तमात्तकार्मुकं बभूव कन्यकावने ॥ १४३॥</p>
<p>पुरा प्रदानतः सुरेक्षणच्छलाद् बहिर्गताम् ।<br>
रथे न्यवेशयद्धरिः प्रपश्यतां च भूभृताम् ॥ १४४॥</p>
<p>जरासुतादयो रुषा तमभ्ययुः शरोत्तमैः ।<br>
विधाय तान् निरायुधान् जगाम केशवः शनैः ॥ १४५॥</p>
<p>पुनर्गृहीतकार्मुकान् हरिं प्रयातुमुद्यतान् ।<br>
न्यवारयद्धलायुधो बलाद् बलोर्जिताग्रणीः ॥ १४६॥</p>
<p>तदा सितः शिरोरुहो हरेर्हलायुधस्थितः ।<br>
प्रकाशमाविशद् बलं विजेतुमत्र मागधम् ॥ १४७॥</p>
<p>स तस्य मागधो रणे गदानिपातचूर्णितः ।<br>
पपात भूतले बलो विजित्य तं ययौ पुरीम् ॥ १४८॥</p>
<p>वरोरुवेषसंवृतोऽथ चेदिराट् समभ्ययात् ।<br>
तमाससार सात्यकिर्नदन् मृगाधिपो यथा ॥ १४९॥</p>
<p>चिरं प्रयुद्ध्य तावुभौ वरास्त्रशस्त्रवर्षिणौ ।<br>
क्रुधा निरीक्ष्य तस्थतुः परस्परं स्फुरत्तनू ॥ १५०॥</p>
<p>समानभावमक्षमी शिनेः सुतात्मजः शरम् ।<br>
अथोद्बबर्ह तत्क्षणाद् बलान्मुमोच वक्षसि ॥ १५१॥</p>
<p>स तेन ताडितोऽपतद् विसञ्ज्ञको नृपात्मजः ।<br>
विजित्य तं स सात्यकिर्ययौ प्रहृष्टमानसः ॥ १५२॥</p>
<p>अथापरे च यादवा विजित्य तद्बलं ययुः ।<br>
पुरैव रुग्मिपूर्वकाः प्रजग्मुरच्युतं प्रति ॥ १५३॥</p>
<p>सहैकलव्यपूर्वकैः समेत्य भीष्मकात्मजः ।<br>
हरिं ववर्ष सायकैः स सिंहवन्न्यवर्तत ॥ १५४॥</p>
<p>अक्षोहिणीत्रयं हरिस्तदा निहत्य सायकैः ।<br>
अवाहनायुधं व्यधान्निषादपं शरैः क्षणात् ॥ १५५॥</p>
<p>शरं शरीरनाशकं समाददानमीश्वरम् ।<br>
स एकलव्य आशु तं विहाय दुद्रुवे भयात् ॥ १५६॥</p>
<p>धनुर्भृतां वरे गते रणं विहाय भूभृतः ।<br>
करूशराजपूर्वकाः क्षणात् प्रदुद्रुवुर्भयात् ॥ १५७॥</p>
<p>अथाऽससाद केशवं रुषा स भीष्मकात्मजः ।<br>
शराम्बुधार आशु तं विवाहनं व्यधाद्धरिः ॥ १५८॥</p>
<p>चकर्त कार्मुकं पुनः स खड्गचर्मभृद्धरेः ।<br>
रथं समारुहच्छरैश्चकर्त खड्गमीश्वरः ॥ १५९॥</p>
<p>शरैर्वितस्तिमात्रकैर्विधाय तं निरायुधम् ।<br>
प्रियावचः प्रपालयन् जघान नैनमच्युतः ॥ १६०॥</p>
<p>निबद्ध्य पञ्चचूलिनं विधाय तं व्यसर्जयत् ।<br>
जगज्जनित्रयोरिदं विडम्बनं रमेशयोः ॥ १६१॥</p>
<p>सदैकमानसावपि स्वधर्मशासकौ नृणाम् ।<br>
रमा हरिश्च तत्र तौ विजह्रतुर्हि रुग्मिणा ॥ १६२॥</p>
<p>अथाऽससाद सौभराड् हरिं शराम्बुवर्षणः ।<br>
हरिः शरं यमोपमं मुमोच तस्य वक्षसि ॥ १६३॥</p>
<p>शरेण तेन पीडितः पपात मन्दचेष्टितः ।<br>
चिरात्तसञ्ज्ञकोऽगमत् त्रिनेत्रतोषणेच्छया ॥ १६४॥</p>
<p>समस्तराजसन्निधावयादवीं महीमहम् ।<br>
करिष्य इत्युदीर्य स व्यधात् तपोऽतिदुश्चरम् ॥ १६५॥</p>
<p>अथो विवेश केशवः पुरीं कुशस्थलीं विभुः ।<br>
प्रियायुतोऽब्जजादिभिः समीडितः सुरेश्वरैः ॥ १६६॥</p>
<p>पुरा ततो हलायुधः प्रियां निजां पुराऽपि हि ।<br>
स वारुणीसमाह्वयामवाप रैवतीं विभुः ॥ १६७॥</p>
<p>पतिं यथाऽनुरूपिणं तदीयमेव पूर्वकम् ।<br>
पिता तदीय ऐच्छत प्रवेत्तुमब्जसम्भवात् ॥ १६८॥</p>
<p>स तत्सदो गतो वरात् तदीयतः प्रगीतिकाम् ।<br>
निशम्य नाविदद् गतं युगोरुकालपर्ययम् ॥ १६९॥</p>
<p>नरानयोग्यगीतिका विमोहयेत् ततो नृपः ।<br>
सुमूढबुद्धिरन्ततोऽल्पकाल इत्यमन्यत ॥ १७०॥</p>
<p>स मूर्च्छितः प्रबोधितोऽब्जजेन तं त्वपृच्छत ।<br>
सुतापतिं बलं च सोऽब्रवीद् युगात्यये बहौ ॥ १७१॥</p>
<p>स रैवतो बलाय तां प्रदाय गन्धमादनम् ।<br>
गतोऽत्र चीर्णसत्तपा अवाप केशवान्तिकम् ॥ १७२॥</p>
<p>बलोऽपि तां पुरातनप्रमाणसम्मितां विभुः ।<br>
हलेन चाऽज्ञया समां चकार सत्यवाञ्छितः ॥ १७३॥</p>
<p>तया रतः सुतावुभौ शठोल्मुकाभिधावधात् ।<br>
पुराऽर्यमांशकौ सुरावुदारचेष्टितो बलः ॥ १७४॥</p>
<p>जनार्दनश्च रुग्मिणीकरं शुभे दिनेऽग्रहीत् ।<br>
महोत्सवस्तदाऽभवत् कुशस्थलीनिवासिनाम् ॥ १७५॥</p>
<p>चतुर्मुखेशपूर्वकाः सुरा वियत्यवस्थिताः ।<br>
प्रतुष्टुवुर्जनार्दनं रमासमेतमव्ययम् ॥ १७६॥</p>
<p>मुनीन्द्रदेवगायनादयोऽपि यादवैः सह ।<br>
विचेरुरुत्तमोत्सवे रमारमेशयोगिनि ॥ १७७॥</p>
<p>सुरांशकाश्च ये नृपाः समाहुता महोत्सवे ।<br>
सपाण्डवाः समाययुर्हरिं रमासमायुतम् ॥ १७८॥</p>
<p>समस्तलोकसुन्दरौ युतौ रमारमेश्वरौ ।<br>
समीक्ष्य मोदमाययुः समस्तलोकसज्जनाः ॥ १७९॥</p>
<p>तया रमन् जनार्दनो वियोगशून्यया सदा ।<br>
अधत्त पुत्रमुत्तमं मनोभवं पुरातनम् ॥ १८०॥</p>
<p>चतुस्तनोर्हरेः प्रभोस्तृतीयरूपसंयुतः ।<br>
ततस्तदाह्वयोऽभवत् स रुग्मिणीसुतो बली ॥ १८१॥</p>
<p>पुरैव मृत्यवेऽवदत् तमेव शम्बरस्य ह ।<br>
प्रजातमब्जजाङ्कजस्तवान्तकोऽयमित्यपि ॥ १८२॥</p>
<p>स मायया हरेः सुतं प्रगृह्य सूतिकागृहात् ।<br>
अवाक्षिपन्महोदधावुपेक्षितोऽरिपाणिना ॥ १८३॥</p>
<p>तमग्रसज्जलेचरः स दाशहस्तमागतः ।<br>
कुमारमस्य तूदरे निरीक्ष्य शम्बरे ददुः ॥ १८४॥</p>
<p>विपाट्य मत्स्यकोदरं स शम्बरः कुमारकम् ।<br>
न्यवेदयन्मनोभवप्रियाकरे सुरूपिणम् ॥ १८५॥</p>
<p>अनङ्गतामुपागते पुरा हरेण साऽङ्गजे ।<br>
वशं विरिञ्चशापतो जगाम शम्बरस्य हि ॥ १८६॥</p>
<p>पुरा हि पञ्चभर्तृकां निशम्य कञ्जजोदिताम् ।<br>
जहास पार्षतात्मजां शशाप तां ततस्त्वजः ॥ १८७॥</p>
<p>भवासुरेण दूषितेति सा ततो हि मायया ।<br>
पिधाय तां निजां तनुं जगाम चान्ययाऽसुरम् ॥ १८८॥</p>
<p>गृहेऽपि साऽऽसुरे स्थिता निजस्वरूपतोऽसुरम् ।<br>
न गच्छति स्म सा पतिं निजं समीक्ष्य हर्षिता ॥ १८९॥</p>
<p>रसायनैः कुमारकं व्यवर्द्धयद् रतिः पतिम् ।<br>
स पूर्णयौवनोऽभवच्चतुर्भिरेव वत्सरैः ॥ १९०॥</p>
<p>पतिं सुपूर्णयौवनं निरीक्ष्य तां विषज्जतीम् ।<br>
उवाच कार्ष्णिरम्ब ते कुचेष्टितं कथं न्विति ॥ १९१॥</p>
<p>जगाद साऽखिलं पतौ तदस्य जन्म चाऽगतिम् ।<br>
ततोऽग्रहीत् स तां प्रियां रतिं रमापतेः सुतः ॥ १९२॥</p>
<p>ददौ च मन्त्रमुत्तमं समस्तमायिनाशकम् ।<br>
भृगूत्थरामदैवतं रतिर्हरेः सुताय सा ॥ १९३॥</p>
<p>ततः स्वदारधर्षकं समाह्वयद् युधेऽङ्गजः ।<br>
स शम्बरं स चैत्य तं युयोध शक्तितो बली ॥ १९४॥</p>
<p>स चर्मखड्गधारिणं वरास्त्रशस्त्रपादपैः ।<br>
यदा न योद्धुमाशकद्धरेः सुतं न दृश्यते ॥ १९५॥</p>
<p>सहस्रमायमुल्बणं त्वदृश्यमम्बराद् गिरीन् ।<br>
सृजन्तमेत्य विद्यया जघान कृष्णनन्दनः ॥ १९६॥</p>
<p>स विद्यया विनाशितोरुमाय आशु शम्बरः ।<br>
निकृत्तकन्धरोऽपतद् वरासिनाऽमुना क्षणात् ॥ १९७॥</p>
<p>निहत्य तं हरेः सुतस्तयैव विद्ययाऽम्बरम् ।<br>
समास्थितः स्वभार्यया समं कुशस्थलीं ययौ ॥ १९८॥</p>
<p>समस्तवेदिनोर्मुनिर्नरान् विडम्बमानयोः ।<br>
रमारमेशयोः सुतं जगाद तं स्म नारदः ॥ १९९॥</p>
<p>स रुग्मिणीजनार्दनादिभिः सरामयादवैः ।<br>
पितामहेन चाऽदरात् सुलालितोऽवसत् सुखम् ॥ २००॥</p>
<p>ततः पुरा स्यमन्तकं ह्यवाप सूर्यमण्डले ।<br>
स्थिताद्धरेः स सत्रजित् सदाऽत्र केशवार्चकः ॥ २०१॥</p>
<p>सदाऽस्य विष्णुभाविनोऽप्यतीव लोभमान्तरम् ।<br>
प्रकाशयन् रमापतिर्ययाच ईश्वरो मणिम् ॥ २०२॥</p>
<p>स तं न दत्तवांस्ततोऽनुजो निबद्ध्य तं मणिम् ।<br>
वनं गतः प्रसेनको मृगाधिपेन पातितः ॥ २०३॥</p>
<p>तदा स सत्रजिद्धरिं शशंस सोदरान्तकम् ।<br>
उपांशु वर्त्मना ततो हरिः सयादवो ययौ ॥ २०४॥</p>
<p>वने स सिंहसूदितं पदैः प्रदर्श्य वृष्णिनाम् ।<br>
प्रसेनमृक्षपातितं स सिंहमप्यदर्शयत् ॥ २०५॥</p>
<p>ततो निधाय तान् बिलं स जाम्बवत्परिग्रहम् ।<br>
विवेश तत्र संयुगं बभूव तेन चेशितुः ॥ २०६॥</p>
<p>युयोध मन्दमेव स प्रभुः स्वभक्त इत्यजः ।<br>
चकार चोग्रमन्ततः प्रकाशयन् स्वमस्य हि ॥ २०७॥</p>
<p>स मुष्टिपिष्टविग्रहो नितान्तमापदं गतः ।<br>
जगाम चेतसा रघूत्तमं निजं पतिं गतिम् ॥ २०८॥</p>
<p>स्मृतिं गते तु राघवे तदाकृतिं यदूत्तमे ।<br>
समस्तभेदवर्जितां समीक्ष्य सोऽयमित्यवेत् ॥ २०९॥</p>
<p>ततः क्षमापयन् सुतां प्रदाय रोहिणीं शुभाम् ।<br>
मणिं च तं नुनाव स प्रपन्न आशु पादयोः ॥ २१०॥</p>
<p>विधाय चक्रदारितं सुजीर्णदेहमस्य सः ।<br>
युवानमाशु केशवश्चकार वेदनां विना ॥ २११॥</p>
<p>विधाय भक्तवाञ्छितं प्रियासहाय ईश्वरः ।<br>
प्रगृह्य तं महामणिं विनिर्ययौ गुहामुखात् ॥ २१२॥</p>
<p>गुहाप्रविष्टमीश्वरं बहून्यहान्यनिर्गतम् ।<br>
प्रतीक्ष्य यादवास्तु ये गता गृहं तदाऽहृषुः ॥ २१३॥</p>
<p>समस्तवृष्णिसन्निधौ यदूत्तमः स्यमन्तकम् ।<br>
ददौ च सत्रजित्करे स विच्छविर्बभूव ह ॥ २१४॥</p>
<p>स दुर्यशो रमापतावनूच्य मिथ्यया तपन् ।<br>
स्वपापहानकाङ्क्षया ददौ सुतां जनार्दने ॥ २१५॥</p>
<p>मणिं च तं प्रदाय तं ननाम ह क्षमापयन् ।<br>
मणिं पुनर्ददौ हरिर्मुमोद सत्यभामया ॥ २१६॥</p>
<p>रमैव सा हि भूरिति द्वितीयमूर्तिरुत्तमा ।<br>
बभूव सत्रजित्सुता समस्तलोकसुन्दरी ॥ २१७॥</p>
<p>ततो हि सा च रुग्मिणी प्रिये प्रियासु तेऽधिकम् ।<br>
जनार्दनस्य ते हरेः सदाऽवियोगिनी यतः ॥ २१८॥</p>
<p>अथाऽप साम्बनामकं सुतं च रोहिणी हरेः ।<br>
चतुर्मुखांशसंयुतं कुमारमेव षण्मुखम् ॥ २१९॥</p>
<p>इति प्रशासति प्रभौ जगज्जनार्दनेऽखिलम् ।<br>
अगण्यसद्गुणार्णवे कदाचिदाययौ द्विजः ॥ २२०॥</p>
<p>जनार्दनः स नामतो रमेशपादसंश्रयः ।<br>
स मानितश्च विष्णुना प्रणम्य वाक्यमब्रवीत् ॥ २२१॥</p>
<p>क्षमस्व मे वचः प्रभो ब्रवीम्यतीव पापकम् ।<br>
यतः सुपापदूतकस्ततो हि तादृशं वचः ॥ २२२॥</p>
<p>न तेऽस्त्यगोचरं क्वचित् तथाऽपि चाऽज्ञया वदे ।<br>
वदेति चोदितोऽमुना द्विजो जगाद माधवम् ॥ २२३॥</p>
<p>सुतौ हि साल्वभूपतेर्बभूवतुः शिवाश्रयौ ।<br>
शिवप्रसादसम्भवौ पितुस्तपोबलेन तौ ॥ २२४॥</p>
<p>अजेयवध्यतां च तौ शिवाद् वरं समापतुः ।<br>
जरासुतस्य शिष्यकौ तपोबलेन केवलम् ॥ २२५॥</p>
<p>महोदरं च कुण्डधारिणं च भूतकावुभौ ।<br>
तथाऽजिताववध्यकौ दिदेश शङ्करस्तयोः ॥ २२६॥</p>
<p>तयोः सहाय एव तौ वराच्छिवस्य भूतकौ ।<br>
अजेयतामवापतुर्नचान्यथाऽमरावपि ॥ २२७॥</p>
<p>अजेयतामवध्यतामवाप्य तावुभौ शिवात् ।<br>
पितुस्तु राजसूयितां समिच्छतो मदोद्धतौ ॥ २२८॥</p>
<p>जरासुतो गुरुत्वतो विरोद्धुमत्र नेच्छति ।<br>
नृपांस्तु देवपक्षिणो विजित्य कर्तुमिच्छतः ॥ २२९॥</p>
<p>स्वयं हि राजसूयितां जरासुतो न मन्यते ।<br>
यतो हि वैष्णवं क्रतुं तमाहुरीश वैदिकाः ॥ २३०॥</p>
<p>इमौ पितुर्यशोऽर्थिनौ पराभवाय ते तथा ।<br>
समिच्छतोऽद्य तं क्रतुं भवन्तमूचतुश्च तौ ॥ २३१॥</p>
<p>समुद्रसंश्रयो भवान् बहून् प्रगृह्य लावणान् ।<br>
सुभारकानुपैहि नाविति क्षमस्व मे वचः ॥ २३२॥</p>
<p>इतीर्य तं ननाम स प्र चाहसन् स्म यादवाः ।<br>
हरिस्तु सात्यकिं वचो जगाद मेघनिस्वनः ॥ २३३॥</p>
<p>प्रयाहि सात्यके वचो ब्रवीहि मे नृपाधमौ ।<br>
समेत्य वां वरायुधैः करं ददान्यसंशयम् ॥ २३४॥</p>
<p>उपैतमाशु संयुगार्थिनौ च पुष्करं प्रति ।<br>
इतीरितः शिनेः सुतो जगाम विप्रसंयुतः ॥ २३५॥</p>
<p>उपेत्य तौ हरेर्वचो जगाद सात्यकिर्बली ।<br>
विधाय तौ तृणोपमौ गिरा जगाम केशवम् ॥ २३६॥</p>
<p>ततः पुरैव तावुभौ द्विजं हरस्वरूपिणम् ।<br>
सुदुःखवासनामकं प्रचक्रतुस्तृणोपमम् ॥ २३७॥</p>
<p>दशत्रिकैः शतैर्वृतो यतीश्वरैः स सर्ववित् ।<br>
विपाटितात्मकौपिनादिसर्वमात्रकोऽभवत् ॥ २३८॥</p>
<p>वरात् स्वसम्भवादसौ न शापशक्तिमानभूत् ।<br>
ततः समस्तभञ्जनोरुशक्तिमाप केशवम् ॥ २३९॥</p>
<p>स तान् समर्च्य माधवः प्रदाय चोरुमात्रकाः ।<br>
ययौ च तैः समन्वितो वधाय साल्वपुत्रयोः ॥ २४०॥</p>
<p>तमत्रिजं हरात्मकं यतो हि वेद मागधः ।<br>
ततोऽत्यजत् स्वशिष्यकौ निशम्य तत्प्रतीपकौ ॥ २४१॥</p>
<p>हरौ तु पुष्करं गते मुनीश्वरैः समर्चिते ।<br>
समीयतुश्च तावुभावथात्र हंसडीभकौ ॥ २४२॥</p>
<p>स ब्रह्मदत्तनामकोऽत्र तत्पिताऽप्युपाययौ ।<br>
समागतौ च भूतकौ शिवस्य यौ पुरस्सरौ ॥ २४३॥</p>
<p>विचक्रनामकोऽसुरः पुरा विरिञ्चतो वरम् ।<br>
अवध्यतामजेयतामवाप्य बाधते सुरान् ॥ २४४॥</p>
<p>स चाभवत् तयोः सखा सहायकाम्ययाऽऽगमत् ।<br>
हिडिम्बराक्षसोऽपि यः पुराऽऽप शङ्कराद् वरम् ॥ २४५॥</p>
<p>न जीयसे न वध्यसे कुतश्चनेति तोषितात् ।<br>
स चैतयोः सखाऽभवत् समाजगाम तत्र च ॥ २४६॥</p>
<p>अक्षोहिणीदशात्मकं बलं तयोर्बभूव ह ।<br>
विचक्रगं षडात्मकं तथैकमेव राक्षसम् ॥ २४७॥</p>
<p>द्विरष्टसेनया युतौ सहैकयैव तौ नृपौ ।<br>
समीयतुर्युधे हरिं हरिश्च तौ ससार ह ॥ २४८॥</p>
<p>अथ द्वयोर्द्वयोरभूद् रणो भयानको महान् ।<br>
हरिर्विचक्रमेयिवान् बलश्च हंसमुद्धतम् ॥ २४९॥</p>
<p>तदाऽस्य चानुजं ययौ शिनिप्रवीर आयुधी ।<br>
गदश्च नामतोऽनुजो हरेः स रोहिणीसुतः ॥ २५०॥</p>
<p>पुरा स चण्डको गणो हरेर्निवेदिताशनः ।<br>
समाह्वयद् रणाय वै तयोः स तातमेव हि ॥ २५१॥</p>
<p>अक्षोहिणीत्रयान्विताः समस्तयादवास्तदा ।<br>
त्रिलोचनानुगौ च तौ न्यवारयन् सराक्षसौ ॥ २५२॥</p>
<p>हरिर्विचक्रमोजसा महास्त्रशस्त्रवर्षिणम् ।<br>
विवाहनं निरायुधं क्षणाच्चकार सायकैः ॥ २५३॥</p>
<p>पुनश्च पादपान् गिरीन् प्रमुञ्चतोऽरिणाऽरिहा ।<br>
शिरो जहार देवता विनेदुरत्र हर्षिताः ॥ २५४॥</p>
<p>प्रसूनवर्षिभिः स्तुतश्चतुर्मुखादिभिः प्रभुः ।<br>
ससार तौ हरानुगौ प्रभक्षकौ स सात्त्वताम् ॥ २५५॥</p>
<p>समस्तयादवान् रणे विधूय तौ जनार्दनम् ।<br>
उपेत्य चांसगौ हरेरदंशतां सुकर्णकौ ॥ २५६॥</p>
<p>स तौ भुजप्रवेगतो विधूय शङ्करालये ।<br>
न्यपातयद् बलार्णवोऽमितस्य किं तदुच्यते ॥ २५७॥</p>
<p>प्रभक्षयन्तमोजसा हिडिम्बमुद्धतं बलम् ।<br>
सहोग्रसेनको ययौ पिता हरेः शरान् क्षिपन् ॥ २५८॥</p>
<p>तयो रथौ सहायुधौ प्रभक्ष्य राक्षसो बली ।<br>
प्रगृह्य तावभाषत प्रयातमाशु मे मुखम् ॥ २५९॥</p>
<p>तदा गदावरायुधः सहैव हंसभूभृता ।<br>
प्रयुद्ध्यमान आययौ विहाय तं हलायुधः ॥ २६०॥</p>
<p>तमागतं समीक्ष्य तौ विहाय राक्षसाधिपः ।<br>
उपेत्य मुष्टिनाऽहनद् बलं स वक्षसि क्रुधा ॥ २६१॥</p>
<p>उभौ हि बाहुषालिनावयुद्ध्यतां च मुष्टिभिः ।<br>
चिरं प्रयुद्ध्य तं बलोऽग्रहीत् स जङ्घयोर्विभुः ॥ २६२॥</p>
<p>अथैनमुद्धृतं बलाद् बलः स दूरमाक्षिपत् ।<br>
पपात पादयोजने स नाऽजगाम तं पुनः ॥ २६३॥</p>
<p>विहाय सैनिकांश्च तौ नृपौ ययौ वनाय सः ।<br>
निहत्य तस्य राक्षसान् हलायुधो ननाद ह ॥ २६४॥</p>
<p>गदस्तु साल्वभूभृता वयोगतेन योधयन् ।<br>
विवाहनं निरायुधं चकार सोऽप्यपाद्रवत् ॥ २६५॥</p>
<p>सुतेन तस्य कन्यसा युयोध सात्यकी रथी ।<br>
वरास्त्रशस्त्रयोधिनौ विजह्रतुश्च तावुभौ ॥ २६६॥</p>
<p>चिरं प्रयुद्ध्य सात्यकिः स हंसकन्यसा बली ।<br>
शतं सपञ्चकं रणे चकर्त तस्य धन्वनाम् ॥ २६७॥</p>
<p>स खड्गचर्मभृद् रणेऽभ्ययात् सुतात्मजं शिनेः ।<br>
स चैनमभ्ययात् तथा वरासिचर्मभृद् विभीः ॥ २६८॥</p>
<p>द्विषोडशप्रभेदकं वरासियुद्धमश्रमौ ।<br>
प्रदर्श्य निर्विशेषकावुभौ व्यवस्थितौ चिरम् ॥ २६९॥</p>
<p>परस्परान्तरैषिणौ नचान्तरं व्यपश्यताम् ।<br>
ततो विहाय सङ्गरं गतौ निरर्थकं त्विति ॥ २७०॥</p>
<p>ततः स हंससंयुतो जगाम योद्धुमच्युतम् ।<br>
क्षणेन तौ निरायुधौ चकार केशवः शरैः ॥ २७१॥</p>
<p>हतं च सैन्यमेतयोश्चतुर्थभागशेषितम् ।<br>
क्षणेन केशवेन तद्भयादपेयतुश्च तौ ॥ २७२॥</p>
<p>स पुष्करेक्षणस्तदा सुरैर्नुतोऽथ पुष्करे ।<br>
उवास तां निशां प्रभुः सयादवोऽमितप्रभः ॥ २७३॥</p>
<p>परे दिने जनार्दनो नृपात्मजौ प्रविद्रुतौ ।<br>
यमस्वसुस्तटे प्रभुः समाससाद पृष्ठतः ॥ २७४॥</p>
<p>स रौहिणेयसंयुतः समन्वितश्च सेनया ।<br>
स्वशिष्टसेनया वृतौ पलायिनाववारयत् ॥ २७५॥</p>
<p>निवृत्य तौ स्वसेनया शरोत्तमैर्ववर्षतुः ।<br>
सुकोपितौ समस्तशो यदूनवार्यपौरुषौ ॥ २७६॥</p>
<p>अथाऽससाद हंसको हलायुधं महाधनुः ।<br>
अनन्तरोऽस्य सात्यकिं गदं च सर्वसैनिकान् ॥ २७७॥</p>
<p>स सात्यकिं निरायुधं विवाहनं विवर्मकम् ।<br>
व्यधाद् गदं च तौ रणं विहाय हापजग्मतुः ॥ २७८॥</p>
<p>विधूय सैनिकांश्च स प्रगृह्य चापमाततम् ।<br>
हरिं जगाम चोन्नदन् महास्त्रशस्त्रवर्षणः ॥ २७९॥</p>
<p>तमाशु केशवोऽरिहा समस्तसाधनोज्झितम् ।<br>
क्षणाच्चकार सोऽप्यगाद् विसृज्य तं हलायुधम् ॥ २८०॥</p>
<p>हलायुधो निरायुधं विधाय हंसमोजसा ।<br>
विकृष्टचाप आगतं ददर्श तस्य चानुजम् ॥ २८१॥</p>
<p>स हंस आशु कार्मुकं पुनः प्रगृह्य तं बलम् ।<br>
यदाऽऽससाद केशवो न्यवारयत् तमोजसा ॥ २८२॥</p>
<p>शिनेः सुतात्मजोऽप्यसौ विहाय हंसकानुजम् ।<br>
रथान्तरं समास्थितो जगाम तातमस्य च ॥ २८३॥</p>
<p>वयोगतः पिता तयोर्युयोध तेन वृष्णिना ।<br>
शरं च कण्ठकूबरे व्यसर्जयत् स सात्यकेः ॥ २८४॥</p>
<p>स सात्यकिर्दृढाहतो जगाम मोहमाशु च ।<br>
सुलब्धसञ्ज्ञ उत्थितः समाददेऽर्द्धचन्द्रकम् ॥ २८५॥</p>
<p>स तेन तच्छिरो बली चकर्त शुक्लमूर्द्धजम् ।<br>
यदम्बयाऽभिकामितं पुरा पपात तत् क्षितौ ॥ २८६॥</p>
<p>नदंश्च सात्यकिर्हरेर्जगाम पार्श्वमुद्धतः ।<br>
बलोऽपि हंसकानुजं युयोध सेनया युतम् ॥ २८७॥</p>
<p>हरिस्तु हंसमुल्बणैः शरैः समर्दयन् बलम् ।<br>
जघान तस्य सर्वशो न कश्चिदत्र शेषितः ॥ २८८॥</p>
<p>स एक एव केशवं महास्त्रमुक् ससार ह ।<br>
निवार्य तानि सर्वशो हरिर्निजास्त्रमाददे ॥ २८९॥</p>
<p>स वैष्णवास्त्रमुद्यतं निरीक्ष्य यानतो महीम् ।<br>
गतः पराद्रवद् भयात् पपात यामुनोदके ॥ २९०॥</p>
<p>वरास्त्रपाणिरीश्वरः पदाऽहनिच्छरस्यमुम् ।<br>
स मूर्छितो मुखेऽपतन्महाभुजङ्गमस्य ह ॥ २९१॥</p>
<p>स धार्तराष्ट्रकोदरे यथा तमोऽन्धमेयिवान् ।<br>
तथा सुदुःखसंयुतो वसन् मनोः परं म्रियेत् ॥ २९२॥</p>
<p>ततोऽन्धमेव तत् तमो हरेर्द्विडेति निश्चयात् ।<br>
तदाऽस्य चानुजोऽग्रजं विमार्गयन् जलेऽपतत् ॥ २९३॥</p>
<p>विहाय रोहिणीसुतं जले निमज्ज्य मार्गयन् ।<br>
अपश्यमान आत्मनो व्यपाटयच्च काकुदम् ॥ २९४॥</p>
<p>विहाय देहमुल्बणं तमोऽवतार्य चाग्रजम् ।<br>
प्रतीक्षमाण उल्बणं समत्ति तत् सुखेतरम् ॥ २९५॥</p>
<p>ततो हरिर्बलैर्युतो बलान्वितो मुनीश्वरैः ।<br>
समं कुशस्थलीं ययौ स्तुतः कशङ्करादिभिः ॥ २९६॥</p>
<p>स्वकीयपादपल्लवाश्रयं जनं प्रहर्षयन् ।<br>
उवास नित्यसत्सुखार्णवो रमापतिर्गृहे ॥ २९७॥</p>
<p>{इति श्रीमदानन्दतीर्थभगवत्पादाचार्यविरचिते}</p>
<p>{श्रीमहाभारततात्पर्यनिर्णये}</p>
<p>{हंसडिभकवधो नाम सप्तदशोऽध्यायः}</p>

  </div>
</article>


        

        



    <aside class="card border noPrint" id="section-tree-item-meta_mAdhvam_madhva-tAtparya-nirNayaH_17_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/mahAbhAratam/meta/mAdhvam/madhva-tAtparya-nirNayaH/17/">१७ </a>
            <a data-toggle="collapse" href="#section-tree-item-body-meta_mAdhvam_madhva-tAtparya-nirNayaH_17_md" role="button" aria-expanded="false" aria-controls="section-tree-item-body-meta_mAdhvam_madhva-tAtparya-nirNayaH_17_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-meta_mAdhvam_madhva-tAtparya-nirNayaH_17_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: १७</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/mahAbhAratam/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/mahAbhAratam/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/mahAbhAratam/actions/workflows/build.yml"><img src="https://github.com/vishvAsa/mahAbhAratam/actions/workflows/build.yml/badge.svg"> Built </a> on 2025 Aug 24 01:23:45 UTC. (<a href="http://google.com/search?q=01%3a23%3a45%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
